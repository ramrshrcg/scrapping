शीर्षक,विवरण
कमजोर धरातलमा 'क्रान्तिकारी बन्ने चुनौती,"जब माओवादी शान्ति प्रक्रियामा आयो, तब अन्तरकलहमा फस्यो । सरकारको नेतृत्व गरिसकेपछि पनि माओवादीको कार्यदिशा मुखमा शान्ति प्रक्रिया, मनमा जनविद्रोह थियो । बाहिर शान्ति प्रक्रियाबाट संविधान निर्माण, भित्र जनविद्रोहको तयारी । यहींबाट माओवादी विरोधाभासमा फसेको हो ।पार्टीमा मोहन वैद्य समूह जनविद्रोहको पक्षमा थियो । अध्यक्ष पुष्पकमल दाहाल र उपाध्यक्ष बाबुराम भट्टराई अग्रगामी संविधान निर्माणको पक्षमा उभिए । पार्टीभित्र लामो समयसम्म यो अन्तरसंघर्ष जारी रहेकाले राष्ट्रियअन्तर्राष्ट्रिय रूपमा भ्रम सिर्जना भयो । अहिले पनि यो भ्रम रहेकामा अध्यक्ष दाहाल जानकार छन् । महाधिवेशनपछि पार्टी निर्माणका लागि चाल्ने अभियानलाई अन्यथा ठान्न नहुने दाहालले बताए । पार्टीका तर्फबाट हुने राजनीतिक अभियान हो, फेरि हामी अहिलेको प्रक्रिया छोडेर हिँड्न लागेको हो कि भन्ने कतिपयलाई लागेको हुन सक्छ, यो प्रक्रिया छोड्ने भनेको होइन, उनले स्पष्ट गरे ।२०६३ वैशाखमा बालाजुमा भएको विस्तारित बैठक तथा २०६६ मंसिरमा खरिपाटी र २०६७ मंसिरमा गोरखाको पालुङटार प्लेनमसम्म पुग्दा माओवादी शान्तिपूर्ण बाटोबाट संविधान निर्माण कि जनविद्रोह भन्ने आन्तरिक द्वन्द्वमा फस्यो । शान्ति प्रक्रियाप्रति असहमति जनाउँदै वैद्यले २०६९ मा तत्कालीन माओवादीबाट अलग भई नयाँ पार्टी घोषणा गरे । माओवादी शक्ति त्यहींबाट कमजोर हुन थाल्यो ।२०६३ मंसिर ५ मा विस्तृत शान्ति सम्झौता गरिसकेपछि माओवादीले राजनीतिक कार्यदिशा स्पष्ट गर्न सक्नुपर्थ्यो । त्यतिबेला उसले बहुदलीय प्रतिस्पर्धात्मक बाटोबाट अघि बढ्ने स्पष्ट निर्णय गरेको भए माओवादीप्रति शंकउपशंका हुने थिएन । २०६४ मा भएको पहिलो संविधानसभामा सबैले विश्वास गरी ठूलो पार्टी बनाइसकेपछि फेरि विद्रोहको रणनीति लिएपछि जनताले धोका दिएको महसुस गरे । १० वर्ष सशस्त्र द्वन्द्व भोगिसकेका जनताका लागि फेरि विद्रोह स्वीकार गर्नर् सक्ने अवस्था थिएन । त्यसैले २०७० को दोस्रो संविधानसभा निर्वाचनमा माओवादीलाई जनताले पत्याएनन् ।शान्तिपूर्ण राजनीतिमा आइसकेपछि माओवादीले आफ्नो शक्तिलाई बेलैमा चिनेर रूपान्तरण गर्न सकेन । उसले शान्तिपूर्ण राजनीतिमा आफूलाई अब्बल सावित गर्न जुन कसरत गर्नुपर्ने थियो, त्यो गरेन । मुलुक रूपान्तरणका लागि शान्तिपूर्ण राजनीतिमा माओवादी इमानदार भएको भए, यो अवस्था नआउन पनि सक्थ्यो । अध्यक्ष पुष्पकमल दाहाल प्रधानमन्त्री भएका बेला तत्कालीन प्रधानसेनापति रुक्मांगत कटुवाललाई कारबाही गर्ने असफल प्रयास नगरेको भए, राजधानीमा विद्रोह गर्ने भन्दै २०६७ जेठमा राजधानी घेराउ गर्ने प्रयास नगरेको भए र बेलाबेला विद्रोहको असफल हँॅकार नगरेको भए माओवादी कमजोर बन्ने थिएन । निम्नवर्गको उत्थानका लागि आफूले अघि सारेका मुद्दा नछाडेको भए, ती मुद्दालाई व्यावहारिक रूपमा कार्यान्वयन गर्न इमानदार देखिएको भए माओवादी सफल बन्न सक्थ्यो । मुख्यगरी राजनीतिक कार्यदिशा बदलिरहने रणनीतिका कारण माओवादी अस्थिर शक्तिका रूपमा रह्यो । अस्थिर राजनीतिक शक्ति सरकार बनाउन, ढलाउन हतियार बन्न सक्छ तर ऊ कतिबेला भत्किन्छ टुंगो हुँदैन । चाँडोचाँडो बदलिरहने कार्यदिशाले राजनीतिक पार्टीलाई उँधो लगाउँछ । सशस्त्र छापामार युद्धमा चाँडोचाँडो रणनीति बदल्दा सफलता पाउन सकिन्छ तर शान्तिपूर्ण राजनीतिमा त्यो काम लाग्दैन । त्यसको उदाहरण माओवादी हो । ऊ जति युद्धमा सफल थियो, शान्ति प्रक्रियापछि आंशिक सफलता मिल्यो । विस्तृत शान्ति सम्झौता गरेर शान्तिपूर्ण राजनीतिमा आएको माओवादीले त्यसयता दर्जनौं सम्झौता गरिसकेको छ । २०६३ मा शान्ति सम्झौता गरेपछि माओवादीले युद्ध स्थगित गर्यो । २०६९ चैतमा लडाकुका सम्पूर्ण हतियार नेपाली सेनालाई बुझाएपछि पूर्णरूपमा निःशस्त्र भयो । शान्ति प्रक्रियामा आएको करिब १५ वर्षमा उसले समाज रूपान्तरणका लागि अग्रगामी मुद्दा छोड्दै गयो । १५ वर्षको अवधिमा १० वर्ष माओवादी सरकारमा सहभागी भइसकेको छ । अध्यक्ष दाहाल (२०६५, २०७३) ले दुई पटक र तत्कालीन उपाध्यक्ष बाबुराम भट्टराई (२०६८) ले एक पटक सरकारको नेतृत्व गरे । सरकारमा सहभागी भइसकेपछि माओवादीले अरूभन्दा फरक काम गर्न सकेन ।माओवादीले राजनीतिक धरातल निम्न (गरिब) वर्गलाई भुलेको आरोप लागेको छ । विश्लेषकका अनुसार उसले न आफ्नो धरातल टेक्यो, न आकाश चुम्न सक्यो । माओवादीले सशस्त्र युद्धमा उठाएको गणतन्त्र, संघीयता, धर्मनिरपेक्षता लगायतका मुद्दा स्थापित भए । तर माओवादीले ती मुद्दाको पूर्ण स्वामित्व लिन सकेन । आफैंले लिएका मुद्दा बलियो बनाउने दिशामा अघि बढेन । त्यसको उदाहरणका रूपमा प्रदेश सरकार देखिएको छ । सरकारमा सहभागी भए पनि प्रदेशलाई बलियो बनाउने दिशामा उसले काम गर्न सकेन । एमालेसँग पार्टी एकतापछि बनेको सरकारले प्रदेश अनुकूल हुने गरी कानुन निर्माण गरेन । बरु प्रदेशका अधिकार संकुचन गर्ने (प्रहरी, कर्मचारी) कानुन बनायो । त्यसबेला माओवादीका नेताहरू सरकारमा थिए तर चुपचाप बसे । उनीहरूले आफ्नै एजेन्डा भुले ।आकाश छुने उद्देश्य राखेको माओवादीले सरकारमा सहभागी भएपछि आफ्नो धरातल छोड्यो । नेता राम कार्कीले भने, अरू पार्टीजस्तै हामीले पनि धरातल छाडेको हो । अब आफ्नो एजेन्डामा टेकेर अघि जानुपर्छ, एजेन्डामा नउभिने हो भने माओवादी नाममात्र रहन्छ । अध्यक्ष दाहालले अब निम्नवर्गतिर फर्कने नीति लिने बताए । जुन कारणले हाम्रो पार्टी अरूजस्तै पद, प्रतिष्ठा र स्वार्थका निम्ति लाग्नेजस्तो भयो, जनताबाट बिस्तारै कट्याजस्तो भयो, उनले भने, अब जनतातिर फर्किने, फेरि उत्पादनसँग, श्रमसँग, श्रमिक वर्गसँग जोडिनेतिर जान्छ ।सिद्धान्त र व्यवहारको बेमेलमाओवादीले पथप्रदर्शक सिद्धान्तका रूपमा मान्दै आएको मार्क्सवाद, लेनिनवादले भन्छ व्यवहारमा नउतारिएको सिद्धान्त काम लाग्दैन । माओवादीले लिएका नीति निम्नवर्गको हितमा भनिएको छ तर सरकारमा सामेल भइसकेपछि उसले निम्नवर्गका लागि नीतिलाई व्यवहारमा प्रयोग गर्न सकेन । जसका कारण माओवादीप्रति निम्न र मध्यमवर्गको विश्वास घट्दै गयो ।खासगरी ग्रामीण क्षेत्रका भुइँमान्छेका लागि शिक्षा, स्वास्थ्य, रोजगारसम्बन्धी कार्यक्रम लागू गर्न सरकारमा भएका बेला पहल गरेको भए ती मान्छे माओवादीप्रति सकारात्मक हुने थिए । माओवादी नेताहरूको वरिपरि देखिने समूह निम्न वर्गीय धरातलबाट माथि उक्लिइसकेको छ । त्यो वर्ग श्रमबाट टाढिएको छ र श्रम नगरी कमाउने धन्दामा लागेको छ । आफ्ना सिद्धान्त, मूल्य, मान्यतालाई व्यवहारमा उतार्न माओवादी चुक्यो । नेताहरू पारदर्शी भएनन्, कार्यकर्ता अपारदर्शी ढंगबाट कमाउने बाटोमा लागे । उनीहरू निम्नवर्गबाट टाढा हुँदै गए । यसको अर्थ हो, माओवादीले आफ्नो वर्गलाई भुल्यो । क्रान्तिकारी माओवादीका महासचिव वैद्यले सिद्धान्तलाई व्यवहारमा उतार्न सजिलो नभएको बताए । माओवादी केन्द्रका नेताहरू क्रान्तिकारी कुरा गर्नुहुन्छ, यही संसदीय व्यवस्थालाई बचाएर जाने भन्नुहुन्छ, वैद्यले भने, सिद्धान्तलाई व्यवहारमा उतार्न ठूलो मिहिनेत गर्नुपर्छ । उनले माओवादी केन्द्रको राजनीतिक लाइन गलत दिशामा गएकाले क्रान्तिकारी बाटोमा फर्कन नसक्ने बताए ।माओवादी अध्यक्ष दाहालले बेलाबेला भन्दै आएका छन्, माओवादी अर्कै धातुले बनेको पार्टी हो । सशस्त्र युद्धको बलमा स्थापित पार्टी भएको हुनाले माओवादी अरूभन्दा फरक भयो । उसको पहिचान नै पूर्वविद्रोही शक्ति हो । त्यो विद्रोही शक्तिलाई संविधानसभा र संघ, प्रदेश र स्थानीय तहको निर्वाचनले अनुमोदन गर्यो । अरू पार्टीजस्तै देखिनु र आममानिसलाई त्यस्तै लाग्नु माओवादीका लागि घातक छ । विद्रोहको रूपान्तरण समाज परिवर्तनमा देखिनुपर्ने हो, खासगरी सामान्य नागरिकको जीवनमा । अध्यक्ष दाहाल माओवादी अरू पार्टीजस्तै भएको स्वीकार गर्छन् । आज यो पार्टी र अरू पार्टीको भिन्नता देखिन छोड्यो, सबै उस्तै हुन् भन्याजस्तो जो बन्न गयो, दाहालले कान्तिपुरसँग भने, सबैभन्दा मुख्य कुरा विचार, राजनीतिक उद्देश्य र मिसनमा स्पष्टता हुनुपर्छ, उनले भने, हामी जाने कहाँ हो, गर्ने के हो भन्ने कुराको एउटा वैचारिक राजनीतिक कार्यदिशामा अस्पष्टताका कारणले यो भएको भन्ने हाम्रो ठहर छ । पूर्वमाओवादी नेता एवं विश्लेषक मुमाराम खनाल माओवादी सैद्धान्तिक र व्यावहारिक विरोधाभासमा फसेकाले पहिचानमा संकट आएको बताए । माओवादीको दस्ताबेजमा वामपन्थी लफ्फाजी बाँकी छ, उनले भने, क्रान्तिकारी कुरा गर्नु तर व्यवहारमा उतार्न नसक्नु आफैंभित्रको अन्तरविरोधका कारण हो । उनले माओवादी प्रचण्डपथ जस्ता स्थगित भइसकेका विषय बहसमा ल्याएर पछाडि फर्कन खोजेको बताए । माओवादीले यस्ता पुराना बहस ल्याएर पछाडि जान खोज्दै छ, अगाडि जाने ठोस योजना देखिएन, उनले भने, संविधानलाई सुदृढीकरण गरेर अघि जानुपर्ने हो ।"
सम्मेलन महाधिवेशनमा रूपान्तरण,"माओवादी केन्द्रको अन्तरिम विधानमा केन्द्रीय समिति, केन्द्रीय निकाय र तिनका पदाधिकारी तथा सदस्यको निर्वाचन राष्ट्रिय महाधिवेशनबाट पारित विधानबमोजिम हुने व्यवस्था छ । राष्ट्रिय सम्मेलनलाई महाधिवेशनमा रूपान्तरण गर्ने निर्णय भएसँगै त्यसलाई आठौं महाधिवेशनको नाम दिइएको छ । तत्कालीन एकीकृत माओवादीले २०६९ माघमा हेटौंडामा सातौं राष्ट्रिय महाधिवेशन गरेको थियो भने २०७१ मा विराटनगरमा राष्ट्रिय सम्मेलन गरेको थियो । अहिले महाधिवेशन गरेपछि अर्को पाँच वर्ष संगठन निर्माणमा केन्द्रित हुन सकिने माओवादी नेताहरूको बुझाइ छ । राष्ट्रिय सम्मेलनको तयारीकै रूपमा माओवादीले पार्टी सदस्यता नवीकरण र नयाँ सदस्यता वितरण अभियान, सेल र टोल सम्मेलन, वडा सम्मेलन, पालिका र नगरपालिका सम्मेलन हुँदै प्रदेश सम्मेलन सम्पन्न गरेको थियो । संगठन सुदृढीकरण र जनपरिचालन अभियानसहित चिनियाँ नेता माओको जन्मजयन्तीको सन्दर्भ पारेर पुस १११३ मा राष्ट्रिय सम्मेलन आयोजना गर्ने गत साउनकै केन्द्रीय समिति बैठकको निर्णय थियो ।महाधिवेशनका लागि सबै प्रावधान पुगेको हुँदा राष्ट्रिय सम्मेलनलाई महाधिवेशनमा रूपान्तरण गर्ने निर्णय स्थायी समितिले गरेको छ तर केन्द्रीय समितिले यसलाई अनुमोदन गर्न बाँकी छ, स्थायी समिति सदस्य देव गुरुङले भने, केन्द्रीय समितिको बैठक आइतबार बिहानका लागि बोलाइएको छ । केन्द्रीय समितिले अनुमोदन गर्यो भने सम्मेलनको ठाउँमा महाधिवेशन हुन्छ । प्रतिनिधिहरू पनि महाधिवेशनको प्रावधानअनुसार नै आएका छन् । बाँकी अरू प्रक्रिया सबै एउटै हो । महाधिवेशनको उद्घाटन आइतबार दिउँसो ३ बजे राजधानीको कमलादीस्थित नेपाल प्रज्ञा प्रतिष्ठानमा हुनेछ । महाधिवेशनको उद्घाटन सत्रमा विभिन्न पार्टीका शीर्ष नेतालाई पनि आमन्त्रण गरिएको छ । उद्घाटन सत्रपछि बन्दसत्रमा अध्यक्ष पुष्पकमल दाहालको राजनीतिक प्रतिवेदन साथै अन्तरिम विधान२०७८ पेस हुनेछ । राष्ट्रिय सम्मेलनलाई महाधिवेशनमा रूपान्तरण गरेपछि प्राविधिक काम पनि थपिएको छ । परिचयपत्रदेखि ब्यानरसम्म र अध्यक्ष दाहालको प्रतिवेदनदेखि अन्य कागजातमा समेत राष्ट्रिय सम्मेलनको ठाउँमा आठौं महाधिवेशन उल्लेख गर्नुपर्ने भएको केन्द्रीय कार्यालय सचिव डोरप्रसाद उपाध्यायले बताए । माओवादीको महाधिवेशनमा सवा करोड खर्च हुने अनुमान गरिएको छ । शुक्रबारसम्मको आकलनमा १ करोड आसपास खर्च हुने अनुमान गरेका थियौं, सचिव उपाध्यायले भने, अब महाधिवेशन गर्ने भएपछि प्रचारप्रसार खर्च बढ्यो । त्यसकारण करिब सवा करोडमा टुंग्याउने गरी महाधिवेशन सकिन्छ । महाधिवेशन करिब पाँच दिन चल्ने भएको छ । महाधिवेशनमा १ हजार ६ सय ३१ प्रतिनिधि सहभागी हुनेछन् । प्रतिनिधिले खाने र बस्ने व्यवस्था आफैं गर्नेछन् भने दिउँसोको खाजा आयोजकले व्यवस्था गर्नेछ ।"
किर्ते कसुरका नेतालाई चोख्याउने प्रपञ्च,"तर, सीआईबीले जग्गा हत्याउन भएका प्रशासनिक निर्णयमा संलग्न खरिदारदेखि मन्त्रालयसम्मका कर्मचारी र किर्ते कागजात बनाएर राष्ट्रसेवकलाई लोभ र प्रलोभनमा पारी आपराधिक लाभ लिएको कसुरमा भूमाफियामा मात्रै अनुसन्धान केन्द्रित गरेको छ ।ललिता निवासको जग्गा व्यक्तिका नाममा पुर्याउन मन्त्रिपरिषद्बाट नीतिगत निर्णय गर्ने तत्कालीन प्रधानमन्त्रीद्वय नेपाल र भट्टराईमाथि पनि अनुसन्धान गर्नुपर्ने भन्दै सर्वोच्चमा दायर रिटको फैसला हुन बाँकी छ । वरिष्ठ अधिवक्ता बालकृष्ण न्यौपानेले दायर गरेको रिटको फैसला गत कात्तिक १५ मा गर्ने तोकिएको थियो । तर, फैसलाअगावै प्रधानन्यायाधीश चोलेन्द्रशमशेर राणाको राजीनामा माग्दै बहुसंख्यक न्यायाधीश र कानुन व्यवसायी आन्दोलनमा उत्रिएपछि पूर्वनिर्धारित मितिमा फैसला भएन । उक्त फैसला आगामी फागुनमा सुनाउने गरी सरेको छ ।सीआईबीले तीन वर्ष लगाएर गरेको अनुसन्धानमा जग्गा हिनामिनामा राजनीतिक व्यक्तिको पनि संलग्नता उल्लेख गरिएकामा मुद्दा दायरको मिति नजिकिँदै गर्दा प्रतिवादीको संख्या तलमाथि गर्न चलखेल भएको हो । २०४९ र २०६२ का गैरकानुनी निर्णयमा भने कर्मचारीको मात्रै संलग्नता देखाइएको छ । विशिष्ट व्यक्तिका निवास विस्तार र पशुपति टिकिन्छा गुठीसँग जोडिएका निर्णयमा संलग्न कतिपय राजनीतिक व्यक्ति अहिलेको सत्ता गठबन्धनका साझेदार छन् । उनीहरूमाथि मुद्दा नचलाउन शक्तिकेन्द्र बाट सीआईबीमाथि दबाब गएको स्रोतले जनाएको छ ।अख्तियारले दुई वर्षअघि दायर गरेको मुद्दामा जग्गा सट्टाभर्नासम्बन्धी २०६६ मा गैरकानुनी निर्णय गर्ने कांग्रेस नेता तथा पूर्वउपप्रधानमन्त्री गच्छदार, भौतिक योजना राज्यमन्त्री साह, तत्कालीन भौतिक योजना तथा निमाण मन्त्रालयका सचिव र पछि अख्तियारको प्रमुख आयुक्त भएका दीप बस्न्यात, त्यसबेलाकै भूमिसुधार मन्त्रालयका सचिव र पछि मन्त्री भएका छविराज पन्तलगायतलाई प्रतिवादी बनाएको थियो । त्यस्तै, २०६९ मा टिकिन्छा गुठीसँग जोडिएका भूमिसुधारमन्त्रीहरू डम्बर श्रेष्ठ, चन्द्रदेव जोशी, सचिव दिनेशहरि अधिकारीलगायतलाई प्रतिवादी बनाइएको थियो । २०४९, २०६२, २०६६ र २०६९ मा भएका हिनामिनाको छुट्टाछुट्टै अनुसन्धान गर्न सीआईबीले चारजना डीएसपीलाई अनुसन्धान अधिकृतका रूपमा खटाएको छ ।यी निर्णयबाट करिब १ सय ३६ रोपनी सरकारी जग्गा हडपिएको अनुसन्धानबाट पुष्टि भइसकेको छ तर अख्तियारले समेत प्रतिवादी बनाएका आरोपीलाई किर्ते कसुरको अनुसन्धानमा प्रतिवादी नबनाउन खेल भएको छ । अख्तियारबाट प्रतिवादी बनाइएका कतिपयलाई किर्ते कसुरमा प्रतिवादी नबनाउँदा प्रश्न त उठ्छ नै, यो विषय अहिले निकै पेचिलो बनेको छ, गृह स्रोतले भन्यो, त्यसलाई ध्यान दिँदै जग्गा हिनामिना गर्नका लागि तयार पारिएका फर्जी कागजात, दस्ताबेज र निर्णयमा जोजो संलग्न छन्, कागजातमा जजसको संलग्नता देखिन्छ, त्यस्ता कागजात तथा दस्ताबेज बनाउन प्रलोभनमा पार्ने भूमाफियाबिचौलियालाई प्रतिवादी बनाएर मुद्दा दायर हुन सक्छ ।तत्कालीन भोगाधिकारीहरूले राजनीतिक पहुँचको दुरुपयोग गर्दै मालपोतका कर्मचारी र भूमाफियाको सेटिङमा करिब १ सय १४ रोपनी सरकारी जग्गा आफ्ना नाममा नामसारी गरेका थिए । २०४९ कात्तिक २५ मा डिल्लीबजार मालपोतले तत्कालीन भोगाधिकारी सुवर्णशमशेरका हकवालाहरू सुनिती राणा, शैलजा राणा र रुक्मशमशेर राणाका नाममा २६ रोपनी ६ आना १ पैसा जग्गा नामसारी गरेको थियो । त्यही दिन मालपोतले शैलजा राणा, हेमनशमशेर जबरा र हाटकशमशेर जबराका नाममा ४९ रोपनी ३ पैसा नामसारी गरिदियो । दुवैमा सरकारी जग्गा व्यक्तिका नाममा नामसारी गर्दा फर्जी मोही पनि कायम गरियो ।२०४९ पुस २२ मा मालपोत कार्यालयले सुनिती राणा, शैलजा राणा र रुक्मशमशेरका नाममा २८ रोपनी १५ आना १ पैसा जग्गा फिर्ता गरिदियो । भोलिपल्ट २३ मा मालपोतबाट ७ रोपनी १४ आना शैलजा राणा, हेमन शमशेर जबरा र हाटक शमशेर जबराका नाममा कायम भयो । त्यसबेला छुटपुट भएको १२ आना जग्गा २०६२ जेठ ३ मा सुनिती राणाका नाममा दर्ता भयो । यी निर्णयमा राणा परिवारसँग मिलेर भूमाफियाद्वय रामकुमार सुवेदी र शोभाकान्त ढकालले सेटिङ गरेका थिए । सेटिङ मिलाएबापत भूमाफिया र कर्मचारीलाई राणा परिवारले जग्गा नै घूस दिएको थियो । २०६६ चैत २९ को मन्त्रिपरिषद्को निर्णयअनुसार मालपोतबाट २०६७ मंसिर १६, पुस १२ र चैत १४ मा १९ रोपनी १५ आना १ पैसा २ दाम जग्गामा १७ जनालाई मोही कायम गरिएको थियो । भूमाफियाकै सेटिङमा समरजंग कम्पनीको जग्गा हत्याउने अर्को खेल भयो । जग्गा हत्याउन खडा गरिएको टिकिन्छा गुठीमा फर्जी मोही कायम गर्न २०६९ असोज १८ को मन्त्रिपरिषद् बैठकले निर्णय गरेको थियो । त्यही निर्णयका आधारमा करिब ५ रोपनी जग्गा भूमाफियाले हडपेका थिए ।किर्तेमा कुन तहसम्मका मानिस अनुसन्धानमा तानिएका छन् भन्ने प्रश्नमा सीआईबीका कोही पनि अधिकारी बोल्नै मानेनन् । गृह मन्त्रालयका प्रवक्ता प्रदीप कोइरालाले अनुसन्धानमा तथ्य र प्रमाण महत्त्वपूर्ण हुने भन्दै त्यसमा संलग्न देखिएकालाई उन्मुक्ति नदिइने बताए । तथ्य र प्रमाणले सरकारी जग्गा हिनामिना गराउने कार्यमा जजसको संलग्नता देखिन्छ, हस्ताक्षर र निर्णयमा जोजो संलग्न छन्, त्यसैअनुसार टुंगोमा पुर्याएर सम्बन्धित निकायमा प्रतिवेदन पेस हुन्छ, अहिले हामीले भन्न सकिने यतिमात्रै हो, प्रवक्ता कोइरालाले भने । ललिता निवासको जग्गा पञ्चायतकालमै मुआब्जा दिएर सरकारले अधिग्रहण गरी गृह मन्त्रालयमातहत समरजंग कम्पनीको संरक्षण र स्वामित्वमा राखेको थियो ।जग्गा हिनामिनाको पुष्टिसँगै २०७६ माघमा समरजंग कम्पनीका तर्फबाट सीआईबीमा ठगी र किर्तेमा अनुसन्धान गर्न जाहेरी परेको थियो । ठगीमा मुद्दा नचल्ने निर्णय गत वर्ष नै भइसकेको छ । ठगीसहितको अनुसन्धानमा चार सयभन्दा बढीलाई प्रतिवादी बनाइएको थियो । तर, अहिले किर्तेमा मात्रै अनुसन्धान हुँदा प्रतिवादीको संख्या घट्ने प्रहरी स्रोत बताउँछ । अहिले किर्तेमा अनुसन्धान भइरहेको छ । यसको पनि अन्तिम हदम्याद आगामी पुस २७ सम्म छ । ललिता निवासबारेका विषयमा छलफलमा पटकपटक बसेका एक अधिकारीले हिनामिनासमबन्धी निर्णयमा संलग्न कर्मचारी तहसम्म मात्रै मुद्दा चल्ने सम्भावना रहेको बताए ।गत साता यही विषयमा गृहमन्त्री बालकृष्ण खाँणले गृहसचिव टेकनारायण पाण्डे र प्रहरी महानिरीक्षक शैलेश थापा क्षत्रीसँग मुद्दाको अनुसन्धानबारे जानकारी लिएका थिए । त्यसबेला पनि राजनीतिक पृष्ठभूमिका व्यक्तिलाई मुद्दा नचलाउने भन्ने विषयमा छलफल भएको स्रोतले बताएको छ । सीआईबीका प्रमुख प्रहरी नायब महानिरीक्षक (डीआईजी) धीरजप्रताप सिंहले आफूहरू ललिता निवास प्रकरणको अनुसन्धानमै भएको भन्दै ककसलाई मुद्दा दायर हुन्छ, अहिल्यै भन्ने विषय नभएको बताए । अनुसन्धानका क्रममा तथ्य र प्रमाणले जजसलाई देखाउँछ, त्यसअनुसार नै अनुसन्धान प्रतिवेदनलाई पूर्णता दिन्छौं, अनुसन्धानमा भएको विषय अहिले बाहिर भन्न मिल्दैन, उनले भने ।गत मंगलबार राति सीआईबीले ललिता निवास प्रकरणका मुख्य योजनाकार एवं भूमाफिया किटान गरिएका रामकुमार सुवेदी र उनकी पत्नी माधवीलाई पक्राउ गरिसकेको छ । अन्य थुप्रैलाई पक्राउ गर्ने तयारी भए पनि प्रहरीले उनीहरूको नाम गोप्य राखेको छ । राजनीतिक पृष्ठभूमिका व्यक्तिलाई उन्मुक्ति दिन पछिल्लो पटक गृह मन्त्रालय र महान्यायाधिवक्ता कार्यालय नियमित रूपमा प्रहरी प्रधान कार्यालयका अधिकारीसँग छलफलमा छन् तर यस विषयलाई दुवै निकायले औपचारिक रूपमा जानकारी दिन मानेका छैनन् ।शक्तिकेन्द्रको दबाब र प्रभावका कारण २०६८ मा नेपाल प्रहरीको सुडान घोटाला काण्डमा राजनीतिक व्यक्तिलाई उन्मुक्ति दिएर प्रहरी अधिकारी र ठेकेदारलाई मात्रै मुद्दा दायर गरिएको थियो । ललिता निवास प्रकरणमा पनि सुडान काण्ड कै नियति दोहोरिने सम्भावना बढेको छ ।"
नेपालमा भेटियो सुनौलो एक्का,"भारतबाट आएर वा अन्य बाह्य कारण यी प्रजाति नेपालमै स्थापित भएको हुन सक्ने पनि उनले आफ्नो अनुसन्धानात्मक आलेखमा उल्लेख गरेका छन् । उनले यसअघि पनि नेपालमै पहिलो पटक ५ वटा पुतली फेला पारिसकेका छन् । सन् २०२० मा सादा सुन्तले गर्भिणी, सन् २०१९ मा अल्पपाटे थेप्चे, २०२० मा खप्टे एक्का, २०२१ मा दुई थोप्लो बनफिट्टे र सन् २०२० मै गप्तचाँदी पितबतासे प्रजातिका पुतली भेटाएका छन् । उनले फेला पारेका अरू ८ पुतलीको भने आधारिकता पुष्टि हुन बाँकी छ । केसी लमजुङको इन्स्टिच्युट अफ एग्रिकल्चर एन्ड एनिमल साइन्समा स्नातक सकेर इन्सेक्ट ट्याक्सोनोमीमा स्नातकोत्तर गर्न विदेश जाने तयारीमा छन् । उनले केही समयअघि नेपालका लागि नयाँ गाइने किरा पनि फेला पारेका थिए । नेपालमा पाइनेमध्ये ४५१ प्रजातिका पुतली प्राकृतिक बासस्थानमा रहेको तस्बिर पनि कैद गरेका छन् । उनले नेपालमा पाइने पुतलीहरूको परिमार्जित चेकलिस्ट पनि प्रकाशन गर्ने तयारी गरेका छन् । जसमा सुनौलो एक्का पनि समावेश गरिएको छ । पुतली बाजे भनेर चिनिने कोलिन स्मिथले नेपालमा ६६० प्रजातिको पुतली रेकर्ड गरेका छन् । त्यसपछि महेन्द्रसिं लिम्बू, सुरेन्द्र परियार, सृष्टि पन्थी, सञ्जयराज तामाङ, डच नागरिक पाइन्ट भान डी पोएल, अनिसा सापकोटालगायतले थप प्रजाति फेला पारेपछि संख्या ६७८ पुगेको छ । केसीले फेला पारेका १४ पुतलीका प्रजातिसम्बन्धी आलेख वैज्ञानिक जर्नलमा छापिने क्रममा छन् । प्रकाशित भए नेपालमा पुतलीको संख्या ६९२ पुग्ने उनले बताए । पहिचान गर्न गाह्रो हुने भएकाले पुलतीमा अनुसन्धान कम भएको उनको अनुभव छ । एक त पुतली साना हुन्छन्, बाहिरी आवरणको फरक थाहा पाउन पनि राम्रोसँग नियाल्नुपर्छ, उनले भने, अंग, पखेटा, खुट्टा, थोप्लालगायतले फरक हुन्छन् । तिनलाई माइक्रोस्कोपमै हेर्नॅपर्ने हुन्छ । पर्यावरण, खाद्य चक्रमा सन्तुलन र परागसेचनमा पुतलीको भूमिका महत्त्वपूर्ण हुने अनुसन्धानकर्ताहरू बताउँछन् । यी प्रजाति जलवायु परिवर्तनको सूचकसमेत रहेको पुतलीसम्बन्धी अनुसन्धान गर्दै आएका किरण रायमाझीले बताए । सानो तापक्रम वृद्धिले पनि यिनीहरूको फैलावटमा असर पुग्छ, उनले भने ।"
"कोषमा १० अर्ब, श्रमिक फर्काउन हारगुहार","(काठमाडौं)  ६ वर्ष अगाडि श्रम स्वीकृति लिएर ओमान पुगेकी रूपन्देहीकी ४० वर्षीया सपना विक गत मे ८ मा कोभिडबाट संक्रमण भइन् । कोभिड त ठीक भयो तर निमोनियाले गाँजिसकेको थियो । पोस्ट कोभिड निमोनियाका कारण उनको शरीरको एक पाटो नै नचल्ने भयो । सात महिनासम्म अस्पतालमै उपचार चल्यो । उनलाई स्वदेश पठाउन लाग्ने खर्च रोजगारदाताले दिएन । सरकारले पनि सहयोग नगरेपछि चन्दा उठाएर उनलाई गत बुधबार नेपाल फर्काइयो ।सात महिनादेखि ओमानमा थलिएकी सपनालाई स्वदेश झिकाउँदा झन्डै १० लाख रुपैयाँ खर्च भइसकेको छ । सरकारले विदेशमा आपत्विपत् परेका बेला राहत दिन योगदानमा आधारित कल्याणकारी कोष खडा गरेको छ । यो कोषमा १० अर्ब रुपैयाँ छ । तर श्रम स्वीकृतिको अवधि समाप्त भइसकेको र श्रम स्वीकृति नवीकरण नभएको भन्दै सपनाजस्ता हजारौं घरेलु श्रमिकलाई यो कोषले चिन्दैन । जसले गर्दा सपनाजस्ता पीडितको उद्धारका लागि चन्दा उठाउनुपर्ने बाध्यता छ । सपनालाई स्वदेश ल्याउन तीन लाख रुपैयाँ परिवारका सदस्य आफैंले जुटाए भने नपुग रकम मस्कटस्थित नेपाली दूतावास र गैरआवासीय नेपाली संघले जसोतसो संकलन गरे । दूतावासको पहलमा ७ महिनासम्म सुल्तान अस्पतालमा भएको उपचार खर्च भने मिनाहा भयो । ३ लाख १२ हजार रुपैयाँ परिवारले नै जुटाए । नपुग रकम नेपाली दूतावास र एनआरएनएको संयोजनमा जुटाइएको थियो, एनआरएन ओमानका अध्यक्ष विकल झाले कान्तिपुरसँग भने, उनलाई नेपाल पठाउन धेरै नेपालीको सहयोग छ । मस्कटस्थित नेपाली दूतावासका अनुसार अर्धप्यारालाइसिसकी बिरामी भएकाले सपनालाई मेडिकल एस्कर्टिङमा पठाइएको हो । सलालादेखि मस्कटसम्म ओमन एयर र मस्कटदेखि काठमाडौंसम्म सलाम एयरमा पठाइएको थियो । उनको अवस्था निकै नाजुक देखें । पाइपबाटै खाना दिइएको छ, सुगर बढिरहेको छ । शरीरको एक पाटो चल्दैन । बोल्न सक्दिनन्, आफन्तसँगै त्रिभुवन विमानस्थलमा लिन पुगेकी गैरआवासीय नेपाली संघकी परियोजना व्यवस्थापक सुजिता तामाङले भनिन्, सिधै घर लैजाने अवस्था थिएन । विशेष एम्बुलेन्समार्फत चितवनको एक अस्पतालमा लग्यौं । वैदेशिक रोजगार बोर्डका प्रवक्ता दीनबन्धु सुवेदीका अनुसार श्रम स्वीकृतिको म्याद समाप्त भएको एक वर्षसम्म मात्रै कोषले सम्बोधन गर्न सकिने कानुनी व्यवस्था छ । श्रम स्वीकृति लिएर जाने श्रमिकले कोषमा प्रतिव्यक्ति १५ सय रुपैयाँ जम्मा गर्नुपर्छ । आर्थिक वर्ष २०७७७८ मा कोषले ८७ करोड ८२ लाख रुपैयाँ हाराहारी खर्च गरेको छ । जसमा ८१ करोड १० लाख रुपैयाँभन्दा बढी अर्थात् ९२ प्रतिशत रकम मृतक कामदारका परिवार र बिरामी वा अंगभंग भएका श्रमिकलाई आर्थिक सहायता दिइएको छ । कोभिडका कारण स्वदेश फर्कनका लागि विदेशमा अलपत्र भएर बसेका मध्ये ४१३ जना श्रमिकको टिकटबापत २ करोड ६६ लाख रुपैयाँ खर्च कोषले गरेको छ । आप्रवासी श्रम मामिलाका विज्ञ वसन्त कार्की कोषबाट श्रमिकमाथि नै विभेदपूर्ण काम भइरहेको बताउँछन् । कानुनको सीमाभित्र भए कोषमा एकपटक मात्र योगदान गर्नेले पनि सम्पूर्ण सुविधा पाउने तर केही कारणवश सीमाबाहिर हुन पुगेको खण्डमा धेरै पटक योगदान गर्नेले पनि कुनै सुविधा नपाउनु अन्यायपूर्ण छ, उनले भने । नेपालबाट विदेश जाने बेला कानुनी हैसियत प्राप्त घरेलु श्रमिक विदेशमा रहँदा सरकारकै नीतिले अलेखबद्ध (गैरकानुनी) हैसियतमा पुर्याइदिन्छ । सपना २०१४ मा जाँदा कानुनी हैसियत प्राप्त गरेकी थिइन् तर दुईवर्षे करार अवधि सकिने बेला वैदेशिक रोजगार विभागले संसद्को निर्णय भन्दै पुनः श्रम स्वीकृति दिन रोक लगाइदियो । जसले गर्दा उनी फर्केर श्रम स्वीकृति नवीकरण गर्नबाट वञ्चित भइन् । नेपाली दूतावासहरूका अनुसार इराक, लेबनानसहित खाडी क्षेत्रमा मात्रै करिब घरेलु श्रमिक १ लाख ४० हजार छन् । एकपटक लिइएको श्रम स्वीकृतिको अवधि समाप्त भएर हजारौंको संख्यामा रहेका नेपाली कोषको नजरमा अलेखबद्ध भइसकेका छन् । जसलाई केही भवितव्य भएमा कोषले सम्बोधन गर्दैन । राष्ट्रिय मानवअधिकार आयोगको पछिल्लो प्रतिवेदनअनुसार कोभिड महामारीमा स्वदेश फर्किन नपाउँदा दैनिक पाँच सय नेपाली श्रमिकको श्रम स्वीकृति म्याद गुज्रिएको थियो । श्रम स्वीकृतिको म्याद सकिएर पनि विदेशमै छन् । क्वालालम्पुरस्थित नेपाली दूतावासका अनुसार त्यो संख्या मलेसियामा मात्र डेढ लाखभन्दा बढी छ । दूतावासले उनीहरूलाई अनलाइनमार्फत श्रम स्वीकृति नवीकरण गर्न आग्रह गर्दै आएको छ ।आप्रवासन विज्ञहरू त्यस्ता श्रमिकलाई सहजै नवीकरणको व्यवस्था गर्नुपर्ने धारणा राख्छन् । श्रम स्वीकृतिको म्याद सकिएका सबैलाई अनलाइनबाटै सहज ढंगले नवीकरण गर्ने कार्यलाई कडाइका साथ कार्यान्वयन गर्नुपर्छ । सरकारले आवासीय परिचयपत्रकै आधारमा नवीकरण गरिदिनुपर्छ, आप्रवासन विज्ञ सरु जोशीको भनाइ छ, सबै क्षेत्रमा कार्यरत श्रमिक कोषको दायराबाट छुट्नु भएन । कोषबाट पाउने सहायताको हकमा फरकफरक मापदण्ड तोकेर योगदानकर्ता (श्रमिक) लाई दिने सहायतामा विभेद गरिएको कार्कीले बताए । वैदेशिक रोजगार ऐनमा कानुनी सजाय पाएको, दुर्घटनामा वा बिरामी भई आर्थिक अभावले स्वदेश फिर्ता हुन नसकेको वा कुनै कारण फिर्ता गर्नुपर्ने कामदार कोषले दिने सहायताका लागि योग्य हुन श्रम स्वीकृतिको अवधिपछि पनि २ वर्षभित्रको सीमा दिइएको छ । कुनै श्रमिकको कुनै कारणले गन्तव्य देशमा मृत्यु भएको हकमा कोषको आर्थिक सहायताका लागि योग्य हुन श्रमिकको मृत्यु श्रम स्वीकृतिको अवधिभित्र वा थप एक वर्षभित्र भएको हुनुपर्छ, उनले भने, कुनै श्रमिकको उपचारका क्रममा स्वदेश वा विदेशमा मृत्यु भएको हकमा भने त्यस्तो घटना श्रम स्वीकृतिको अवधिभित्रै भएमा मात्र श्रमिक परिवारले आर्थिक सहायता पाउन सक्छन् । कोषबाट पाउने प्रायः सबै आर्थिक सहायताका लागि घटना भएको १ वर्षभित्र वा स्वदेश फर्केको १ वर्षभित्र निवेदन दिनुपर्ने अर्को सीमा तोकिएको छ । हकदाबीका लागि पनि समय सीमा तोकिनुले कोषको कल्याणकारी औचित्यमाथि नै प्रश्न उठेको छ, गैरआवासीय नेपाली संघका प्रवक्ता डीबी क्षत्रीले भने, कोषले नसमेटेको अवस्थामा सरकारी कोषबाट भए पनि उद्धार गर्नुपर्छ । विदेशी भूमिमा समस्यामा पर्ने आफ्ना नागरिकको जिम्मेवारी सरकारले लिनुपर्ने उनले भने । अहिलेसम्म सरकार श्रमिकको कोषलाई देखाएर पन्छिँदै आएको छ, क्षत्रीले भने ।"
'साझा सभापति बन्ने देउवाको प्रतिबद्धता,"(काठमाडौं)  कांग्रेस सभापति शेरबहादुर देउवाले शनिबार दोस्रो कार्यकालको जिम्मेवारी ग्रहण गर्दै भने, म सबैको सभापति हुँ, मलाई सहयोग गर्नुहोस् । निर्वाचित पदाधिकारी तथा सदस्यलाई प्रमाणपत्र वितरण कार्यक्रम सकिएलगत्तै बसेको पहिलो बैठकमा पनि उनले सोही कुरा दोहोर्याए । १४ औं महाधिवेशनका क्रममा वडादेखि केन्द्रसम्म ध्रुवीकरण भएकाले उनले सबैलाई समेट्ने प्रतिबद्धता जनाएका हुन् ।बैठकको सुरुवातमा उनले महामन्त्री गगन थापालाई प्रस्ताव पेस गर्न भनेका थिए । थापाले बैठकमा पेस गरेका ५ वटा प्रस्ताव छलफलबिनै पारित भए । अघिल्लो कार्यकालमा शशांक कोइराला र पूर्णबहादुर खड्का महामन्त्री भए पनि देउवाले खड्कालाई बैठकमा एजेन्डा र प्रस्ताव पेस गर्ने जिम्मेवारी दिन्थे । यसपटक थापा र विश्वप्रकाश शर्मा महामन्त्रीमा निर्वाचित भएका छन् । देउवाले विगतको पार्टी मर्यादाक्रम र महाधिवेशनमा प्राप्त मतका आधारमा वरिष्ठ महामन्त्रीका रूपमा थापालाई बैठक सञ्चालनको जिम्मेवारी दिएका हुन् । विधानले पार्टी पदाधिकारी र केन्द्रीय सदस्यको कार्य विभाजन गर्ने अधिकार सभापतिलाई दिएको छ, भोलिका दिनमा सबै पदाधिकारीको जिम्मेवारी तोक्नुहोला, बैठकमा सहभागी एक केन्द्रीय सदस्यले भने, तर पहिलो बैठकमा थापालाई प्रमुख जिम्मेवारी दिएर अर्को समूहलाई पनि समेटेर जाने सन्देश दिनुभएको छ । कांग्रेसभित्र थापा देउवाका आलोचक मानिन्छन् भने शर्मा सहयोगी । १३ औं महाधिवेशनमा देउवा प्यानलबाट केन्द्रीय सदस्य जितेका शर्मा १४ औं महाधिवेशनमा महामन्त्रीमा उठन नपाएपछि देउवाको टिमबाट अलग्गिएका थिए । देउवाले एक साताअघि उपसभापति पूर्णबहादुर खड्कासँगै थापालाई एमसीसीसम्बन्धी छलफल गर्न आयोजित सर्वदलीय बैठकमा सहभागी गराएका थिए । यस हिसाबले सभापति देउवाले आफ्नो परम्परागत आलोचकलाई महत्त्वपूर्ण जिम्मेवारी दिएर सबैलाई समेट्न खोजेको सन्देश दिएका छन् । यति हुँदाहुँदै पनि देउवाको दोस्रो कार्यकालको पहिलो बैठक विगतमा झैं कर्मकाण्डी भयो । शुक्रबार बेलुकी प्रधानमन्त्रीसमेत रहेका सभापति देउवाले आफ्नो सरकारी निवास बालुवाटारमा उपसभापतिद्वय पूर्णबहादुर खड्का र धनराज गुरुङ तथा महामन्त्रीद्वय थापा र शर्मालाई बोलाएर प्रस्ताव तयार गरेका थिए । शनिबारको बैठकमा प्रमुख पदाधिकारीले छलफल गरेर टुंग्याएका तिनै प्रस्ताव सुनाएर पारित गरिएको थियो । पहिलो बैठकमा प्रस्तुत प्रस्ताव सर्वसम्मत पारित गर्ने खालका भए पनि सामान्य छलफल होला, केही नेताले आफ्नो धारणा राख्लान् भन्ने सोचेका थियौं, एक केन्द्रीय सदस्यले भने, तर बालुवाटारमा पदाधिकारीले पास गरेका प्रस्ताव सुनाएर ताली पिट्न लगाइयो । यसले विगतमा आलोचना हुने गरेको पदाधिकारी बैठकको झल्को दिएको र पहिलो बैठकमै केन्द्रीय समितिलाई पंगु बनाइएको उनले बताए । बैठकले महाधिवेशनपछिको अवस्थामा पार्टीमा सुदृढ एकता कायम गर्ने संकल्प गर्नुका साथै महाधिवेशनलाई सम्पन्न गर्न सहयोग गर्ने सबैलाई धन्यवाद दिने, राष्ट्रिय सभा सदस्य निर्वाचनमा पार्टीका उम्मेदवारका लागि सभापति देउवाको हस्ताक्षर प्रयोग गर्ने, निर्वाचन आयोगमा पार्टीको दर्ता अद्यावधिक गर्ने र राष्ट्रिय सभा निर्वाचनका लागि दल दर्ता गर्न मुख्यसचिव कृष्णप्रसाद पौडेललाई जिम्मेवारी दिने निर्णय गरेको छ ।पहिलो बैठकमा केन्द्रीय सदस्यहरू शेखर कोइराला र ज्ञानेन्द्रबहादुर कार्की उपस्थित भएनन् । सभापतिमा दोस्रो बढी मत ल्याएका कोइराला पार्टीको विधानअनुसार स्वतः केन्द्रीय सदस्य भएका हुन् । उनी काठमाडौंमै भए पनि प्रमाणपत्र वितरण कार्यक्रम र बैठकमा उपस्थित भएनन् । उनीनिकट एक केन्द्रीय सदस्यका अनुसार मर्यादाक्रममा असन्तुष्टि जनाउँदै बैठकमा सहभागी नभएका हुन् । सूचनाप्रविधि तथा सञ्चारमन्त्रीसमेत रहेका कार्की सुनसरीमा रहेकाले बैठकमा उपस्थित भएनन् । अघिल्लो कार्यकालमा ३६ औं नम्बरमा रहेका उनलाई २० औं नम्बरमा राखिएको छ । विधानमा उल्लेख नभए पनि विगतमा सभापतिको निर्वाचनमा दोस्रो बढी मत ल्याएका नेतालाई दोस्रो वरीयतामा राख्ने गरिएको थियो । कोइरालाले सोही परम्परालाई निरन्तरता दिँदै आफ्नो वरीयता निर्धारण गर्न उपसभापति धनराज गुरुङ र महामन्त्री गगनकुमार थापामार्फत सभापति देउवासमक्ष कुरा पुर्याएका थिए । तर शुक्रबार बालुवाटारमा बसेको पदाधिकारी बैठकले विगतको वरीयतालाई प्रमुख आधार मान्ने निर्णय गर्यो । निकट स्रोतका अनुसार सभापति देउवाले केही दिनमा रामचन्द्र पौडेल, कृष्णप्रसाद सिटौला, प्रकाशमान सिंह, विमलेन्द्र निधि, सुजाता कोइराला, प्रकाशरण महतलगायत नेतालाई केन्द्रीय सदस्यमा मनोनीत गर्ने तयारी गरेका छन् । मनोनयनपछि पौडेललाई आफूपछिको वरीयतामा राख्ने उनको योजना छ ।पार्टी विधानको धारा २१ (११) मा सभापतिले ३३ जना सदस्य मनोनीत गर्न पाउँछन् । मनोनीत गर्दा कार्यसमितिमा एकतिहाइ सदस्य महिला हुनुपर्ने, समावेशी सिद्धान्त र अपांगता वा अल्पसंख्यक वा पिछडिएको क्षेत्रको प्रतिनिधित्वसमेतलाई ध्यान दिनुपर्ने उल्लेख छ । १ सय ६७ सदस्यीय कार्यसमितिमा १ सय ३४ जना निर्वाचित भएका छन् । यसमा महिलाको संख्या ४१ छ । अब सभापतिले कार्यसमितिमा एकतिहाइ संख्या पुर्याउन कम्तीमा १५ जना महिला मनोनीत गर्नुपर्नेछ । सभापतिमा पराजित कोइराला समूहले महाधिवेशनको जनमतलाई ख्याल गर्दै न्यायोचित तबरले मनोनीत गर्नुपर्ने माग गरेको छ । शुक्रबार कमलपोखरीमा आयोजित उक्त समूहको बैठकले महाधिवेशनपछि पार्टीलाई एकताबद्ध बनाउनुपर्ने र एकताको बिन्दु नीतिप्रधान, विचारप्रधान र संस्थागत विधिसम्मत पार्टी सञ्चान प्रक्रिया हुनुपर्ने निष्कर्ष निकालेको छ । हामीले पार्टीमा भागबन्डा होइन, एजेन्डा भनेका छौं, पहिलो बैठकमा नेतृत्वको प्रस्तुतिले पार्टीको आगामी यात्राको संकेत गर्नेछ, बैठकमा सहभागी केन्द्रीय सदस्य अर्जुननरसिंह केसीले भने, हामी सद्भाव र सहयोगात्मक दृष्टिकोणबाट अघि बढ्न चाहन्छौं । तीनवटै तहका निर्वाचनमा पार्टीलाई विजयी गराउनुपर्ने भएकाले पनि आगामी दिन अझ चुनौतीपूर्ण रहेको उनले बताए । बैठकले महाधिवेशनमा ४० प्रतिशत मत पाएको कोइराला समूहलाई विश्वासमा लिएर अघि बढ्न सभापति देउवालाई सुझाव दिने निर्णय गरेको छ ।केन्द्रीय कार्यसमितिका पदाधिकारी तथा सदस्यको वरीयता निर्धारण गर्न एक समिति गठन गरिने भएको छ । पहिलो बैठकको वरीयताप्रति सभापतिका प्रत्यासी कोइरालाका साथै बालकृष्ण खाँण, गोपालमान श्रेष्ठ, ज्ञानेन्द्रबहादुर कार्कीलगायतको असन्तुष्टि छ । केन्द्रीय सदस्य रामहरि खतिवडाले बैठकको माइन्युट मा उल्लिखित वरीयतामाथि विरोध भएपछि निर्धारण समिति गठन गर्ने सहमति भएको बताए । उनका अनुसार कार्यसमितिले पूर्णता पाएपछि सभापतिदेखि सदस्यसम्मको वरीयता निर्धारण गर्न समिति गठन गरिनेछ । समितिले सबै पदाधिकारी र सदस्यको पार्टीभित्रको विगतको वरीयता, जिल्ला कार्यसमिति, भ्रातृ तथा शुभेच्छुक संस्था र जनप्रतिनिधिमूलक निकायमा रहेको पदका आधारमा मापदण्ड बनाई वरीयता निर्धारण गर्नेछ । १४ औं महाधिवेशनबाट झन्डै ६० प्रतिशत सदस्य पहिलोपटक केन्द्रीय कार्यसमितिमा पुगेका छन् । उनीहरूमध्ये कोही जिल्ला कार्यसमिति सभापति र कोही जिल्ला कार्यसमितिका पदाधिकारी तथा सदस्य थिए । कतिपय केन्द्रीय सदस्य विभिन्न भ्रातृ तथा शुभेच्छुक संस्थाको पृष्ठभूमिबाट केन्द्रीय सदस्य निर्वाचित भएका छन् ।"
अशक्त महिलालाई घरमै नागरिकता,हेटौंडा (कास) द्वन्द्व प्रभावित एक अशक्त महिलालाई मकवानपुरका प्रमुख जिल्ला अधिकारी भरतमणि पाण्डेले घरमै पुगेर नागरिकता प्रमाणपत्र उपलब्ध गराएका छन् । प्रजिअ पाण्डेले मकवानपुरको मनहरी गाउँपालिका९ ज्यामिरेकी ३२ वर्षीया लीलावती गिरीलाई शनिबार घरमै पुगेर नागरिकता उपलब्ध गराएका हुन् । मानसिक सन्तुलन गुमाएकी गिरीलाई परिवारले जिल्ला प्रशासनसम्म पुर्याएर नागरिकता दिलाउन सम्भव नभएको जानकारी दिएपछि प्रजिअ पाण्डे आफैं नागरिकता वितरणका लागि गिरीको घर पुगेका थिए । गाउँपालिकाका अध्यक्ष एकराज उप्रेतीको समेत उपस्थितिमा प्रजिअ पाण्डेले गिरीलाई नागरिकता हस्तान्तरण गरेका थिए । २०५९ सालमा सशस्त्र द्वन्द्वको समयमा घरनजिकै एम्बुस विस्फोट हुँदा गिरीको श्रवणशक्तिको साथै मानसिक सन्तुलनसमेत गुमेको थियो । सरकारी सुरक्षाफौजलाई लक्षित गरेर तत्कालीन विद्रोही माओवादीले एम्बुस विस्फोट गराएका थिए । नागरिकता प्राप्त गरेसँगै गिरीले सामाजिक सुरक्षा भत्ता प्राप्त गर्न सहज हुने परिवारले जनाएको छ ।
सालका रूखको एक्सरे,"मकवानपुर (कास) मकवानपुरका विभिन्न सामुदायिक वनहरूमा सालका रूखको धमाधम एक्सरे भइरहेको छ । केही समयअघि मात्रै नेपाल भित्रिएको एकमात्र टोमोग्राफ मेसिनबाट अहिले जिल्लाका विभिन्न वनमा रहेका पुराना सालका रूखको एक्सरे भइरहेको हो । डिभिजन वन कार्यालय राप्तीका सहायक वन अधिकृत सुरेशप्रसाद गुप्ताका अनुसार रूखभित्रको धोदको मात्रा पत्ता लगाउन जर्मनबाट भित्रिएको टोमोग्राफ मेसिनले रूखको एक्सरे गर्ने काम भइरहेको बताए । सबडिभिजन वन कार्यालय बसामाडी अन्तर्गतका बसामाडी तथा नेवारपानी क्षेत्रमा रहेका आधा दर्जन सामुदायिक वनमा रहेका पुराना खडा रूखहरूको धोदको मात्रा पत्ता लगाउन टोमोग्राफ मेसिनमार्फत एक्सरे भइरहेको छ । वन अनुसन्धान तथा प्रशिक्षण केन्द्रकी उपसचिव सुनिता उलक र सहायक अनुसन्धान अधिकृत केशव घिमिरेको टोलीले पहिलो चरणमा ४० थान सालका रूखहरूको एक्सरे गर्दै छन् । केही समयअघि मात्रै जर्मनबाट टोमोग्राफ मेसिन खरिद गरिएको हो, केन्द्रकी उपसचिव उलकले भनिन्, बिरामीको शरीरमा ईसीजी गर्दा विभिन्न प्वाइन्टहरूमा सेन्सर राखिए झैं रूखका विभिन्न स्थानहरूमा प्वाइन्ट राखी यो मेसिनले भित्री अवस्था पत्ता लगाउँछ । उनका अनुसार टोमोग्राफले दिएको चित्रलाई सफ्टवेयरमा एनालाइसिस गरेपछि रूखभित्र बिग्रिएर धोद भएको मात्राको प्रतिशत, बिग्रँदै जाने क्रममा रहेको मात्र सबै देखाउँछ । जर्मनमा विकास भएको ३५ लाख रुपैयाँ पर्ने यो मेसिन वन अनुसन्धान तथा तालिम केन्द्रले केही समयअघि मात्रै खरिद गरेको हो ।"
'अब निर्मम ढंगले पार्टी पुनर्निर्माणमा लाग्छौं,"नयाँ क्रान्तिकारी विचार र क्रान्तिकारी पार्टी निर्माण गर्ने मूल नाराका साथ माओवादी केन्द्रको राष्ट्रिय महाधिवेशन आइतबार सुरू हुँदै छ । तीन दशकभन्दा बढी समयदेखि पार्टी प्रमुख रहेका पुष्पकमल दाहालले यस महाधिवेशनबाट माओवादीलाई कुन दिशामा लैजान्छन् भन्नेमा चासो सबैको छ । १० वर्षे सशस्त्र युद्ध र १६ वर्षे शान्ति प्रक्रियाको अनुभवका आधारमा नयाँ विचार अघि सार्ने दाबी दाहालको छ । पार्टी निर्माणमा अब निर्मम ढंगले अघि बढ्ने उद्घोष उनले गरेका छन् । माओवादीको कार्यदिशा, सत्ता गठबन्धनको भविष्यलगायत विषयमा दाहालसँग कान्तिपुरका गंगा बीसी, बबिता शर्मा र जयसिंह महराले गरेको कुराकानी :राष्ट्रिय महाधिवेशनमा नयाँ विचार र पार्टी निर्माणको कुरा अगाडि सार्नुभएको छ, त्यो कसरी हुन्छ ?राष्ट्रिय महाधिवेशनमा हाम्रो ध्यान मुख्य रूपमा विचारलाई विकास र परिमार्जन गर्ने, पार्टीलाई नयाँ संरचनामा पुनर्संगठन गर्नेमा हुनेछ । विचार विकास र परिमार्जन भन्नुको तात्पर्य अहिले अन्तर्राष्ट्रिय रूपमा विकसित भएका शक्ति सन्तुलनको स्थिति भनौं या प्रवृत्ति, वैचारिक धाराको असर विश्वमा कहाँ कस्तो असर परेको छ भन्ने अध्ययन हो । दोस्रो, विज्ञान, सूचना प्रविधिको क्रान्ति त भयो, तर त्यसले उत्पादक शक्तिमा के असर गरेको छ, मानिस तथा राष्ट्रहरूको बीचको आपसी सम्बन्धमा यसको के असर छ भन्ने विषयमा अध्ययन अनुसन्धान र निष्कर्ष निकाल्ने हो । यसमा प्रयास हुँदै छ । तेस्रो, नेपालको विकासको प्रक्रियामा हामी कहाँ आइपुगेका छौं, अहिलेको यो अन्तर्राष्ट्रिय शक्ति सन्दर्भ र शक्ति सन्तुलनको असर के छ, नेपालको भूराजनीतिक अवस्था र हाम्रो विकासको चरणको हिसाबले हामीले कस्तो नीति सिद्धान्त लिँदा राष्ट्र र जनताको बृहत्तर हित गर्न सकिन्छ भन्नेमा हाम्रो ध्यान केन्द्रित छ । मेरो ध्यान अलि बढी अध्ययनमा गयो । संसारभरि के विकास भएको छ त भनेर अलि मिहिनेत गरेर अध्ययन गर्ने र बुझ्ने कोसिस गरें । नेपालको स्थितिसँग त्यसलाई जोड्ने र नयाँ निष्कर्षमा पुग्ने प्रयास गरेको छु । कुनै बेला तपाईंहरूको पार्टी पहिलो थियो, अहिले तेस्रो स्थानमा छ । कसरी यो स्थिति आयो भनेर समीक्षा गर्नुभएको छ ?माओवादी नेपालका परम्परागत ढंगले विकसित भएका पार्टीभन्दा नितान्त भिन्न पृष्ठभूमि, विचार, संस्कार र शैलीको पार्टी हो । जसले जनयुद्ध, शान्ति सम्झौता, संविधानसभा र गणतन्त्रसम्म नेपाललाई ल्याउन झन्डै निर्णायक र महत्त्वपूर्ण भूमिका खेल्यो । आज अरू पार्टीसँग भिन्नता देखिन छाड्दै गयो । सबै पार्टी उस्तैउस्तै हुन् भनेको जस्तो बन्न गयो । यो एउटा निश्चित विचार र उद्देश्यका निम्ति समर्पण, निष्ठा, जनता र राष्ट्रका लागि त्याग, तपस्या तथा बलिदान गर्ने दृष्टिकोणले ऐतिहासिक विरासत बोकेको पार्टी हो । तर अहिले यस्तो स्थितिमा हुनुको कारणको खोजीमा छौं । यो आन्दोलनको प्रमुख लिडरसिपमा हुनुको नाताले खासगरी शान्ति प्रक्रियायता के त्यस्ता कमजोरी भए, जुन कारणले हाम्रो पार्टी पनि अरूजस्तै पद, प्रतिष्ठा र स्वार्थका निम्ति लाग्ने जस्तो भयो, जनताबाट बिस्तारै कट्या जस्तो भयो, त्यसको समीक्षा मबाट नै सुरु गरेको छु । हामी केही वैचारिक विषयमा पनि जसरी जानुपर्थ्यो, त्यसरी गएनौं । त्यसले पनि राम्रो गरेन भन्नेतिर छलफल गर्दै छौं । केही विधि विधानको प्रक्रिया पालनामा पनि त्रुटि भए । त्यो समीक्षाले हामीलाई फेरि जनतातिर फर्किने, फेरि उत्पादन, श्रम र श्रमिक वर्गसँग आफूलाई लगेर जोड्नेतिर लान्छ भन्ने मेरो विश्वास छ । यो जोड्ने कसरी भन्ने पनि सवाल आउँछ । मैले अहिले छलफलमा प्रस्ताव गर्न खोजेको कुरा के छ भने अब पार्टी गाउँ र सहरका पनि श्रमिक जनता या आम जनता भएको ठाउँमा जाने हो । निश्चित अवधिसम्म सामूहिक जीवन पद्धति अपनाउने । अब सधैं त सम्भव हुँदैन तर एकचोटि दलितको घरमा गएर देखाएजस्तो पनि होइन । जनतासँगै बस्ने, जनतासँगै खाने, सँगै श्रम गर्ने, सँगै उत्पादन कार्यमा सहभागी हुने, प्रमुख नेतादेखि सबै नेता कार्यकर्ताको सेड्युल बनाएर त्यसलाई एउटा रूपान्तरण गर्ने भन्ने हो । नेताकार्यकर्ता जनतासँगै बसेर भ्रष्टाचारविरोधी गतिविधिमा जान्छन् । आफैंलाई नबदलेसम्म राष्ट्र र जनतालाई समृद्धितिर लान सकिँदैन भन्ने मान्यतातिर हामी जाँदै छौं । अब जनतातिर फेरि एकचोटि गएर यो देशको विकास, निर्माण, समृद्धि र सुशासनका निम्ति हामी अभियान चलाउँछौं । यसले अरू पार्टी र अरू कम्युनिस्ट पार्टीका इमानदार कार्यकर्तालाई पनि हामी एकै ठाउँमा केन्द्रित हुनुपर्छ भन्ने बनाउँछ । फेरि कम्युनिस्ट आन्दोलन एक बन्छ अनि हामीले जनताका लागि हिजो देखेको सपना पूरा गर्नेतिर लान सकिन्छ भन्ने मेरो विश्वास छ । नेता तथा कार्यकर्ता सहरकेन्द्रित र सुविधाभोगी भइरहेका बेला आम जनताको ठाउँमा जाने र सामूहिक जीवन पद्धति अपनाउने गरी व्यवहार रूपान्तरण सम्भव होला त ? रूपान्तरण पहिलाको जस्तो यान्त्रिक रूपले होइन, अहिलेको परिस्थिति सापेक्ष नै हुन्छ । सबैभन्दा मुख्य कुरा विचार, राजनीतिक उद्देश्य र मिसनमा स्पष्टता हुनुपर्छ । अहिलेको भूमण्डलीकृत साम्राज्यवाद वा वित्तीय पुँजीवादको विशेषता के हो, उद्देश्य के हो, यसले मानव जातिलाई के असर गरेको छ, नेपालमा के असर परेको छ, हाम्रो आन्दोलनलाई के असर गरेको छ भन्नेबारे स्पष्ट विश्लेषण र संश्लेषण नहुनुको परिणाम मानिस अलिकति अलमल भएका हुन् । अहिलेको राष्ट्रिय, अन्तर्राष्ट्रिय शक्ति सन्तुलन र परिस्थितिको चित्र स्पष्ट भएपछि पार्टी बिस्तारै त्यसमा लाग्छ । पार्टी निर्माणमा कसरी अघि बढ्ने तयारी छ ?पार्टीमा निर्मम समीक्षा जरुरी छ । निर्मम ढंगले पार्टी पुनर्निर्माण गर्ने हो । जनता र उत्पादनको श्रम कार्यसँग आफूलाई जोड्ने हो । संविधानले समाजवाद उन्मुख भनेको छ, निजी, सार्वजनिक र सहकारीको संयोजनमा नेपालको अर्थतन्त्रलाई अगाडि बढाउने कुरा गरेको छ । तर व्यवहारमा कुनै पनि पार्टीले त्यसलाई गहिरो गरी आत्मसात् गरेर विकास प्रक्रियामा जोड्ने काम भएन । राज्यको बजेट तथा पार्टीका नीति, योजना र कार्यक्रमका बीचमा तालमेल गरेर गाउँ, टोल र जनजीवनमा नै सकारात्मक परिवर्तनको अनुभूति हुने गरी जाने काम हुन सकेन । हाम्रो राष्ट्रिय महाधिवेशनले त्यसलाई एक नम्बरमा ल्याउनुपर्छ अनि मात्रै जनताले यो पार्टीको आवश्यकता महसुस गर्छन् । पार्टीको कार्यक्रमचाहिँ राष्ट्रिय राजनीतिक अभियान हुन्छ कि आन्दोलन ?पार्टीका तर्फबाट राष्ट्रिय अभियान नै हुन्छ । हामी अहिलेको प्रक्रिया छाडेर हिँड्न लागेको हो कि भन्ने कतिपयलाई लागेको हुन सक्छ । यो प्रक्रिया छाड्ने भनेको होइन । जनता, राष्ट्र र क्रान्ति परिवर्तनका निम्ति समर्पित भएर लाग्ने भनेको हो । हेटौंडा महाधिवेशनमा उत्पादन ब्रिगेडको कुरा भएको थियो । तर त्यो कार्यान्वयनमा जान सकेन । किनभने हाम्रो ध्यान बढी संविधान निर्माणमा गयो । संविधान बन्छ कि बन्दैन भन्ने स्थिति थियो । त्यसपछि निर्वाचनको आवश्यकता भन्दाभन्दै त्यो टुट्यो । त्यो टुटेको कडीलाई हामी अब नयाँ तरिकाले जोड्न चाहेका छौं ।माओवादीको महाधिवेशनले राष्ट्रिय राजनीतिमा कतिको प्रभाव पार्न सक्छ ? तत्कालको राष्ट्रिय राजनीतिमा धेरै फरक पर्छ भन्ने लागेको छैन । यो संविधान र परिवर्तनलाई भत्काउन चाहने प्रतिगामी प्रवृत्तिसँग संघर्ष गरेर हामीले अहिलेलाई बचाएका छौं । अहिले गठबन्धनको सरकार छ, राष्ट्रिय सभाको चुनावका लागि केही दिनपछि मनोनयन गर्नु छ । त्यसपछि स्थानीय चुनाव अनि संघीय र प्रादेशिक चुनावको पनि प्रक्रिया आउँदै छ । त्यो चुनावी प्रक्रियासम्म पनि प्रतिगामी तत्त्वहरू कुनै न कुनै रूपले सक्रिय हुन्छन् । राष्ट्रिय राजनीतिमा पछाडि फर्किन चाहने र पछाडि होइन, हामी जहाँ आयौं, त्यहाँ टेक्नुपर्छ र अगाडि बढ्नुपर्छ भन्नेको ध्रुवीकरण छ । पछाडि फर्केर उल्ट्याउन चाहने प्रवृत्ति एमालेभित्र कहीँ न कहीँ हावी भएको देखिन्छ । राप्रपा त हुने नै भयो । अरू पनि कतिपय शक्तितत्त्व त्यसमा केन्द्रित हुन खोजेजस्तो छ । संविधान बचाउनुपर्छ, लोकतान्त्रिक गणतन्त्र बचाउनुपर्छ र राष्ट्रियतालाई रक्षा गर्नुपर्छ भन्नेजति अर्कोतिर ध्रुवीकृत हुन खोजेको स्थिति छ । हरेक पार्टीभित्र त्यस्ता प्रवृत्ति कहीँ न कहीँ छन् । हाम्रो गठबन्धन संविधान र गणतन्त्रको रक्षा गर्ने उद्देश्यका साथ जन्मियो । अब यसलाई कम्तीमा पनि आउने चुनावसम्म रक्षा गरेर लानुपर्छ । केपी (ओली) जीले त भनिराख्नुभएकै छ, गठबन्धन टुटाए एमसीसी पनि पास गरिदिन्छु, कांग्रेसलाई एकलौटी सरकार चलाउन पनि सहयोग गर्छु । योभन्दा अराजनीतिक र अनैतिक कुरा केही पनि हुँदैन । फुटाउने कोसिस विभिन्न कोणबाट भएको होला तर गठबन्धन टुट्दैन । तपाईंहरूले भनेको क्रान्ति पूरै सफल नहुँदै शान्ति सम्झौता गर्नुभयो । अहिले सम्झौता नै असफल भएको हो कि भन्ने महसुस भएको हो ?छैन । हामीले संघीय लोकतान्त्रिक गणतन्त्र स्थापनाका निम्ति विस्तृत शान्ति सम्झौता गर्यौं, त्यति बिलकुल राष्ट्र, जनता र लोकतन्त्रको हितमा रहेको पुष्टि भइसकेको छ । संविधान निर्माण गरेर निर्वाचन प्रक्रियामा लैजान सिंगै राष्ट्रलाई एकताबद्ध गर्यौं । दोस्रो पटक प्रधानमन्त्री भएका बेला तराईपहाडमधेस सबलाई एक ठाउँमा ल्याएर एउटा अभियानमा लैजाने भूमिका निर्वाह गर्न पाए, त्यसमा मलाई गर्व छ । हाम्रो शान्ति प्रक्रिया सफल हो । त्यसमा कुनै त्रुटि छैन । नेपालको शान्ति प्रक्रिया मौलिक छ र सफल पनि छ । तर बाँकी केही काम छन् । टीआरसी (सत्य निरूपण तथा मेलमिलाप) लगायतका केही काम बाँकी छन्, त्यसलाई टुंग्याउन सबैले मद्दत गर्नुपर्छ । त्यसपछि यो संसारकै सफल शान्ति प्रक्रिया हुन्छ भन्ने विश्वास छ । एमालेसँग चुनावी गठबन्धन बनाउनुभयो, पछि पार्टी एकता गर्नुभयो तर तीन वर्ष पनि टिकेन । यसलाई कसरी समीक्षा गर्नुहुन्छ ? कतिपयले पार्टी एकता गल्ती थियो भन्छन् । तर पार्टी एकता गल्ती थिएन भन्ने बुझाइ मेरो छ । हाम्रो उद्देश्य देशमा राजनीतिक स्थायित्व कायम गर्नु थियो । सामाजिक न्याय र समृद्धिको यात्रातिर नेपाललाई लिएर जाने सपनासहित मैले प्रस्ताव गरें र एकता सम्भव भएको हो । जनता र कार्यकर्ताले त्यसलाई अनुमोदन गरे । झन्डै दुई तिहाइ मत दिए । कहिलेकाहीँ इतिहासमा नेताहरूले धेरै ठूलो, राम्रो भूमिका खेल्छन्, कहिलेकाहीँ ठूलो प्रतिक्रान्तिकारी भूमिका पनि खेल्छन् । प्रतिगमन, प्रतिक्रान्तितिर लैजाने नेताहरू पनि हुन्छन् । रुस र पूर्वी युरोपमा पनि त्यो देख्यौं । केपीजीले त्यस्तै भूमिका खेलिदिनुभयो । अहिले पनि म कम्युनिस्ट आन्दोलन र राष्ट्रिय एकताको पक्षमा छु, यो परिवर्तनलाई अझ परिमार्जन गर्ने पक्षमा छु । एमालेसँग फेरि एकता वा कार्यगत एकताको सम्भावना कति छ ? एमाले र हामीबीच कार्यगत एकताको सम्भावना देख्दिनँ । केपीजी रहँदासम्म या केपीजीले सबै कुराको आत्मसमीक्षा गरेर नयाँ निष्कर्षमा नपुग्दासम्म अथवा सोझो भाषामा अब आउने चुनावमा म त्यो सम्भावना देख्दिनँ । यो कुरा एक हदसम्म कांग्रेसमा पनि भर पर्छ । यो गठबन्धनलाई जसरी शेरबहादुरजीले अगाडि लान खोज्नुभएको छ, पूरै कांग्रेस पार्टी यसरी नै गयो भने अहिले तत्काल वामपन्थीहरूका बीचमा छुट्टै छलफल गर्नुपर्ने आवश्यकता नै छैन । यही गठबन्धन जाने हो । अब ओलीजीले गठबन्धन तोड, हामी तिमीहरूलाई समर्थन गर्छौं भन्नेकैतिर कांग्रेसमा कथम् फस्यो भने त्यतिबेला परिस्थिति मर्ता क्या नही कर्ता भन्ने जन्मिन्छ । त्यत्ति बुझ्नुस् न अहिले । त्यस बेला थुप्रै सम्भावना खोज्नुपर्ने हुन्छ । त्यो नहोस् । शेरबहादुरजी त्यो पक्षमा हुनुहुन्न भन्नेमा म स्पष्ट छु । ॅजनयुद्ध का सारथि मोहन वैद्य, बाबुराम भट्टराई, नेत्रविक्रम चन्द बाहिर हुनुहुन्छ । तपाईं टाकुरामा उभिएको सल्लाको रूख जस्तो एक्लो देखिनुभएको छ । कस्तो महसुस गर्नुहुन्छ ? यो धेरै ठूलो जिज्ञासा र छलफलको विषय पनि छ । प्रचण्ड एक्लै भयो भन्न खोज्छन् । प्रचण्ड नै त्यस्तो पात्र हो जसले दोस्रो, तेस्रो तहका भरभराउँदा नेताहरूको ठूलो जमात, सिनियर नेताहरूको ठूलो टिमलाई एक वर्ष होइन, एक दशक होइन, तीस वर्ष सँगसँगै राखेको थियो भन्ने बुझ्नुपर्यो । अहिले म सबैलाई एकै ठाउँ ल्याउने कोसिसमा छु । गल्ती कहाँ भयो भनेर यो महाधिवेशनमा समीक्षा हुन्छ । अहिले किरण (वैद्य) जी, विप्लव (चन्द) जीसँग मेरो छलफल चलिराखेको छ । माधव (नेपाल) जीसँग पनि कुरा भइरहेको छ । खालि माओवादीको कुरामात्र पनि होइन । इमानदार कम्युनिस्टलाई एक ठाउँमा ल्याउने प्रयास चलेको छ । फेरि एकपटक सबैलाई जुटाएर आरामसँग माथि जान पाए हुन्थ्यो भन्ने छ । माओवादी पार्टीको नाम फेर्ने कुरा बेलाबेला चलिरहन्छ । महाधिवेशनमा यसबारे छलफल हुन्छ ? नाम माओवादी नै हुनुपर्छ भन्नेमा दृढ छैनौं । नेकपा बनाएबाटै थाहा भएकै छ । अदालतले फेरि माओवादी केन्द्र भनिसकेकाले अहिले नामको पछाडि लाग्दैनौं । तपाईं झन्डै तीन दशकदेखि नेतृत्वमा हुनुहुन्छ तर उत्तराधिकारी निर्माण गर्न सक्नुभएन नि ? नेतृत्वबारे संसारभरि दुई खालका सोच र प्रक्रिया छन् । एउटा औपचारिक नेतृत्व छ, जसमा एउटा कमिटी हुन्छ, एउटा अध्यक्ष, उपाध्यक्ष, सचिव हुन्छन् र पाँच वर्षमा फेरि नयाँ आउँछन् । अर्को, आन्दोलनको विशिष्ट चरणमा आधिकारिक नेता पैदा हुन्छ । ऊ विचार, संगठन र जनताको विश्वासको प्राधिकार हुन्छ । त्यो अध्यक्ष भए पनि नभए पनि नेता भइराख्छ । महात्मा गान्धी अध्यक्ष थिएनन् । चीनमा तङ् सियाओ पिङ त कुनै पदमा नै बस्नुभएन तर तङ् सियाओ पिङलाई आधुनिक चीनका निर्माताका रूपमा सबैले माने । माओ त्सेतुङ पनि त्यस्तै हुन् । यहाँ पनि कम्युनिस्ट आन्दोलनभित्र जनयुद्ध, शान्ति सम्झौता, संविधानसभा, गणतन्त्र घोषणासम्म संयोगवश या सौभाग्यवश प्रचण्ड रहिराख्यो नेतृत्वमा । त्यस्तै औपचारिक नेतृत्व थिएन, आन्दोलन एवं इतिहासद्वारा निर्मित हुन पुग्यो । एक थरीलाई यो कुरा बिलकुलै मन परेको छैन । माओवादी रहँदासम्म सुख पाइने भएन भन्ने छ उहाँहरूलाई । संविधान बन्नुभन्दा झन्डै एक वर्ष अगाडि मैले अब मलाई अध्यक्षबाट बिदा गर्दिनुस् भनेर बाबुरामजीलाई अध्यक्ष बनाउने प्रस्ताव राखेको थिएँ । बेलाबेला हुने शंकाउपशंकाको स्थितिलाई अन्त्य गर्न पनि प्रचण्ड अध्यक्षबाट हट्ने र बाबुरामजीलाई अध्यक्ष बनाऔं भन्ने मान्छे हुँ । यो कुरा बाबुरामजी, वर्षमान, जनार्दनलाई सोधे पनि हुन्छ । मलाई अहिले पनि मेरो उमेर, व्यक्तिगत अवस्था र परिवारको स्थिति हेर्दा अर्को खालको भूमिका निर्वाह गरेर संस्मरण लेख्दै बस्न पाए हुन्थ्यो भन्ने लाग्छ, एकातिर । तर देशको आवश्यकता र लोकतन्त्रको अवस्था, पार्टीमा उत्तराधिकारी तयार पार्ने आवश्यकता हेर्दा अझ केही वर्ष सक्रिय रहनुपर्ने, गर्नुपर्ने बाध्यता देख्छु । उत्तराधिकारी तयार नै भएन भन्ने होइन । अहिले एकसे एक युवा नेता टिममा छन् । केन्द्रीय समिति वा प्रदेश समितिमा नेताहरूको विशाल पंक्ति तयार भइसकेको छ । तुरुन्तै अथोरिटी प्रचण्डको तहको भइनहाल्न सक्छ । तर कमिटी प्रणालीमार्फत नेता आइहाल्छन् र पार्टी चल्छ । अब प्रचण्ड नभए पनि माओवादी आन्दोलन अगाडि जान्छ भन्ने विचार, राजनीति र संगठनको आधारशिला खडा हुन्छ । किरणजी, बाबुरामजी, विप्लवजीहरू पनि यहाँ हुनुपर्थ्यो । तपाईं पार्टीको आन्तरिक प्रतिस्पर्धामा अनुदार हुनुहुन्छ, प्रतिस्पर्धा गर्न खोज्नेलाई टिक्न दिनुहुन्न भन्ने आरोप लाग्ने गरेको छ नि ? पहिलो कुरा म चुनाव गराउन चाहन्नँ भन्ने प्रचार धेरै भयो । मलाई अलि नमिठो पनि लाग्यो । म त्यस्तो होइन । विराटनगर सम्मेलनबाट पहिला कमिटी निर्वाचित गरेर र पदाधिकारी पनि निर्वाचित गरेर हेरिसकेको छु । परिणामलाई मजाले स्वीकार गरेर गएको पनि हो । हामीले विधान बनाएर निर्वाचन लड्ने कुराको सबै तयारी गर्यौं । तर सकेसम्म सहमति बनाउन कोसिस गर्नु राम्रो हुन्छ भन्ने नीति थियो । सहमति भयो त के लाग्यो ? वडामा यसलाई अध्यक्ष बनाऊ, यसलाई सचिव बनाऊ भन्दै म हिँडेको होइन । तर देशैभरिका साथीहरूले सर्वसम्मत गराउनुभयो । तर मिडियाबाट प्रचण्डले चुनाव नै गराउन चाहँदैनन् भन्ने प्रचार भयो । त्यसपछि मैले वाग्मती र प्रदेश १ मा साथीहरूलाई चुनाव लडेर देखाउनुस् भनें । हामी चुनावबाट डराउँदैनौं । पार्टी अध्यक्षमा कसैको दाबी नआए पनि अन्य पदमा आकांक्षी धेरै देखिनुभएको छ, चुनाव हुन्छ कि सर्वसम्मत ? अहिले पहिला पदमा ध्यान नजाओस् भन्ने छ । पहिला विचार, राजनीति र दस्ताबेज कस्तो बनाउने भन्ने ध्यान जाओस् । त्यसपछि कमिटी बनाउने बेला सहमति भयो भने कुरा सकियो, भएन भने चुनाव गराउन मेरो कुनै आपत्ति छैन । सत्ता साझेदार कांग्रेसमा सभापति परिवर्तन नभए पनि नयाँ पदाधिकारीहरू आउनुभएको छ, उहाँहरूले कांग्रेस एक्लै चुनावमा जानुपर्छ भनिरहनुभएको छ । गठबन्धन टुट्ने जोखिम बढेको हो ? देउवाजी फेरि निर्वाचित भएपछि पनि मेरो कुराकानी भइरहेको छ । उहाँ गठबन्धनलाई परैसम्म लानुपर्छ भन्ने सोचमा हुनुहुन्छ । कांग्रेसभित्र एक थरीले अर्ली इलेक्सन भन्ने गरेका पनि छन् । पूरै अवधि संसद् चल्नुपर्छ भन्ने सर्वोच्च अदालतको फैसलालाई मान्नुपर्छ भन्नेमा उहाँ (देउवा) प्रस्ट हुनुहुन्छ । कुनै कारणले अर्ली इलेक्सन गरौं न त भन्ने भयो भने त्यो गठबन्धनले निर्णय गरेर हुने होइन । संसद्ले बहुमतले निर्णय गर्नुपर्ने हुन्छ । त्यसमा शेरबहादुरजी स्पष्ट हुनुहुन्छ । एकीकृत समाजवादीसँग चुनावी मोर्चा बनाउने चर्चा छ, के हो खास ? हामी माधवजी, झलनाथजी, एक हदसम्म वामदेवजीहरू भएर पार्टी एकता रक्षा गर्न धेरै बल गर्यौं । केपीजी प्रतिगामी बाटो हिँडेर प्रतिनिधिसभा असंवैधानिक ढंगले विघटन गर्न थालेपछि र पार्टीभित्र एकलौटी गर्न खोजेपछि संघर्ष भयो । त्यो संघर्षमा सँगै लड्यौं । हामी ७० प्रतिशतले केपीलाई कारबाही गरेको हो । निर्वाचन आयोगले विगतमा नजिर, संविधान र ऐनको व्यवस्था मानेको भए आज केपीजीसँग न सूर्य हुन्थ्यो न एमाले । उनले अर्कै पार्टी बनाउनुपर्ने थियो । कोको मिलेर ठूलो डिजाइनमा नहुने काम गरे । माधवजी र हाम्रो विचार राजनीति र भावनात्मक रूपले निकटता छ । शेरबहादुर देउवा परमादेशले प्रधानमन्त्री बन्नुभएको हो, जनादेशले होइन भनेर एमालेले टिप्पणी गरिरहेको छ, यसलाई कसरी हेर्नुहुन्छ ? संसद्मा सांसदहरूको बहुमत छ, त्यो बहुमतलाई अदालतले मान्यता दियो । अब कसरी परमादेशको भयो ? जनादेशकै भयो नि । बरु जनादेशको अस्वीकृति त केपीहरूले गर्नुभयो । अहिले अल्पमतमा हुनुहुन्छ । निर्वाचन आयोगले माधवजीको पार्टीलाई मान्यता दिएको छ । उनीहरूचाहिँ बस्न पाउँदैनौं भनेका छन्, दिनदिनै सदन अवरुद्ध गरेका छन् । यो पो जनादेशविपरीत भयो । लोकतन्त्रविपरीत पनि भयो । छ्याङ्गै बुझिने कुरा छैन त ? एमसीसी सम्झौताको एजेन्डा गठबन्धनभित्रै पेचिलो देखिएको छ । संसद्को जारी अधिवेशनबाट यो सम्झौलाई अनुमोदन गर्नु हुन्छ ? केपीजी र युवराज खतिवडा मिलेर सम्झौतालाई संसद्मा लाने बनाइयो, त्रुटि त्यहीँ भएको हो । ज्ञानेन्द्रबहादुर कार्कीले हस्ताक्षर गरेको सम्झौता संसद्मा लाने कुरा थिएन । दुइटा सरकारको सहमति भयो, पैसा आउँथ्यो, काम हुन्थ्यो । अर्को कुरा, पछि गरिएका कार्यान्वयनका सहमतिमा कतिपय विषय अस्पष्ट छन् । छलफल चलिरहेको छ । एमसीसीको अनुदान फिर्ता जाओस् भन्ने हाम्रो चाहना होइन । यो अनुदान रकम हाम्रो पूर्वाधारमा खर्चिनुपर्छ । पछि जन्मिएका केही कन्फ्युजनलाई प्रस्ट नगरीकन अनुमोदन गर्ने भन्ने कुराले मात्रै समस्या समाधान हुँदैन । त्यसैले मैले प्रधानमन्त्रीजीलाई यसको समाधान गर्ने हो भने सर्वदलीय बैठक बसौं, सल्लाह गरौं, बौद्धिक वर्ग, प्रमुख सम्पादकहरू, नागरिकलाई बोलाऔं, सल्लाह लिऔं र टुंगोमा पुगौं भनेको हो । एमसीसी अधिकारीहरूसँग पनि मैले एमसीसीबारे बुझाइमा यति बिग्रिएको छ कि प्रस्ट नगरीकन र राष्ट्रिय सहमतिको वातावरण नबनाईकन सजिलो हुँदैन, त्यसका निम्ति समय पनि चाहिन्छ भनेको छु । गठबन्धनको बैठकले गाँठो फुकाउन सजिलो होस् भनेर कार्यदल बनाएको छ । कार्यदलका सदस्यहरूले सामग्री जम्मा गर्दै हुनुहुन्छ, उहाँहरूले सायद १७ गते बैठक बसेर केही न केही ल्याउनु हुन्छ । त्यसपछि हामी बस्छौं । एमसीसी सम्झौता यसै अधिवेशनमा टेबल हुन्छ कि हुन्न, ग्यारेन्टी गर्न भने सक्दिनँ । यसलाई भत्काउने भन्ने पनि होइन, जस्ताको तस्तै आँखा चिम्लिने भन्नेमा पनि हामी छैनौं । प्रमुख प्रतिपक्षी दलले संसद्मा लामो समयदेखि अवरोध गरिरहेको छ तर सत्तारूढ दलका नाताले यसलाई हटाउन तपाईंहरूले खासै पहल गर्नुभएको देखिएन नि ?सदन अवरुद्ध खोल्नकै लागि अस्ति सर्वदलीय बैठक बोलाइएको थियो । प्रधानमन्त्रीले बोलाएको बैठकमा केपीजी कहिल्यै आउनु हुन्न । सिंहदरबार बोलाए पनि आउनु हुन्न, बालुवाटार पनि आउनु हुन्न । माधव भएको ठाउँमा हामी आउँदैनौं भन्नु हुन्छ । यो अराजनीतिक तर्क हो । हामीले त हिजो युद्ध गरेका, टाउको काट्ने भनेकासँगै बसेर छलफल गरेर निचोड निकालेको हो । यो सदन त जसरी पनि खुलाउनुपर्यो । केपीजी बैठकमा नआएपछि मैले प्रधानमन्त्रीजीलाई तपाईं र म दुवै बालकोट जाऔं भनेर प्रस्ताव पनि राखेको थिएँ । यो डेढ महिना अगाडिको कुरा हो । प्रमुख प्रतिपक्षी दलको नेता उहाँ हुँदै हो । प्रमुख प्रतिपक्षीकहाँ प्रधानमन्त्री र प्रचण्ड गए भन्दा त राम्रै हुन्छ । प्रधानमन्त्रीजीले ल ल जाने पनि भन्नुभयो तर महाधिवेशनको चटारो सुरु भयो । यताउता भएर बालकोट गइएन ।एमाले अध्यक्ष ओलीले यो संसद्ले कामै गर्न सक्दैन भन्ने तर्क उहाँले गरिरहनुभएको छ नि ? उहाँहरूले संसद् अवरोध गर्नुभएको छ । संसदीय मान्यता कायम गर भन्ने नारा लगाउनु हुन्छ भित्र । के भनेको हो त्यो । संसदीय मान्यता भनेको त बहुमत छ त्यहाँ, उहाँ अल्पमतमा पुग्नुभएको छ । हिजो झन्डै दुई तिहाइ थियो हामी सँगै हुँदा, त्यसलाई भत्काउनुभयो । सर्वोच्च अदालतको फैसला छ, निर्वाचन आयोगको फैसला छ, त्यो सबैलाई केही पनि होइन भन्ने मानेर, त्यहाँ आफैं पनि कुरा राख्न पाइन्छ । सभामुखले विधिसम्मत रूपले आफ्ना कुरा राख्नुस् भनिरहनुभएको छ । त्यो पनि गर्नु छैन । उहाँले हिजो गरेको विघटनलाई अदालत र नेपाली जनताले गलत भनिसके तर उहाँ परकारान्तरले सही नै थियो भनाउन खोजिरहनुभएको छ । आफैं अवरोध गरेर चल्न नदिने अनि संसद् चलेन भन्न पाइन्छ ? अहिले केपी गुट आएर संसद् चल्न दिन्नौं । त्यहाँ माधव नेपाल छन्, ती १४ जना छन् भनेको भनै छन् । ती १४ जना लोकतन्त्र हो ? १४ जना नै पूरै संसद् हो त ? उहाँहरूको विषयमा सभामुखले १५ दिनभित्र निर्णय दिने भनेको हो तर यही निर्णय दिने भनेर संविधान र ऐनले भनेको छैन । सभामुखले १३ औं दिनमा निर्णय दिनुभयो । सिद्धियो कुरा । चित्त नबुझे उहाँहरू अदालत गए भयो त । उहाँहरूले सभामुखको राजीनामा माग्नुभएको छ, त्यो सम्भव छ ?राजीनामा दिने कुरै आउँदैन । उहाँले विधि, संविधानसम्मत काम गर्नुभएको छ, किन राजीनामा दिने ? सबै मिलेर केपीजीहरूलाई यो गाईजात्रा बन्द गर भन्नुपर्छ ।"
विपद् व्यवस्थापनका संयन्त्रहरूको औचित्य,"गत साउनमा कैलालीको भजनी नगरपालिका डुबानमा पर्यो । त्यतिबेला घर भत्किएका चौधरी समुदायका पाँच परिवार अझै हुलाकी सडक किनारामा त्रिपालमुनि छन्, अरू केही गाउँतिरै । दैनिक ज्यालामजदुरी गरेर गुजारा चलाउने उनीहरूले आफ्नै बुतामा स्थायी बासस्थान बनाउन सक्ने कुरै भएन । उनीहरूलाई पुनःस्थापनाका लागि पालिका र प्रदेश सरकारको साथ चाहिन्छ । विपद्सम्बन्धी ऐनले पनि यस्ता प्रभावित नागरिकहरूको पुनःस्थापनाको जिम्मा तीनै तहमा रहेका विपद् व्यवस्थापन समितिहरूलाई दिएको छ । तर, यतिका महिना उनीहरूले क्रिपालमुनि कष्टकर जीवन बिताउँदा पनि पालिकाका पदाधिकारीहरू र प्रदेश सरकार रमिते बनिरहेका छन् । यस्तो अवस्थाले विपद् व्यवस्थापनका क्षेत्रमा बनेका सरकारी प्रावधानहरूकै खिल्ली उडाइरहेको देखिन्छ । यसबाट कार्यान्वयन हुन नसकेका विपद् व्यवस्थापनका प्रावधानहरूको औचित्यमाथि नै प्रश्न उठेको छ ।प्रदेशमा मुख्यमन्त्रीको नेतृत्वको प्रदेश विपद् व्यवस्थापन परिषद् छ, जसको काम हो विपद् व्यवस्थापनसम्बन्धी नीतियोजना तयार पार्ने विपद्सम्बन्धीका क्रियाकलापको प्रभावकारी रूपमा सञ्चालन, व्यवस्था, नियमन, समन्वय र अनुगमन गर्ने । आन्तरिक मामिला तथा कानुनमन्त्रीको नेतृत्वमा प्रदेश विपद् व्यवस्थापन कार्यकारी समिति पनि बन्छ । यस्ता समितिको काम नै अचेल बाढी आइसकेपछि, सुरक्षा निकायलाई उद्धारमा खटाउने र तत्काल राहत वितरण गर्नेबाहेक केही भएजस्तो देखिन्न । न वर्षैभरि समितिका पदाधिकारीलाई विपद् व्यवस्थापनको चिन्ता हुन्छ, न त समितिको बैठक नै बस्छ । खासमा यस्ता प्रबन्धन र भूमिकालाई कार्यकारी पदमा पुगेका नेताहरूले वास्तै गर्दैनन् । उनीहरू व्यस्त रहने महत्त्वपूर्ण कामहरू अरू नै हुन्छन् । हाम्रोमा सरकारी संयन्त्रले विपद् व्यवस्थापन भनेको झारा टार्ने विषय मात्र होइन भनेर बुझ्न सकेकै छैन । नत्र, यी डुबानपीडित परिवारको अहिलेसम्म यति धेरै बिचल्ली भैरहने थिएन । बाढीपहिरो, शीतलहरजस्ता विपद् बर्सेनि आउने थाहा हुँदाहुँदै पनि पूर्वतयारी तथा राहतपुनःस्थापनाका काम प्रभावकारी नहुनुमा हाम्रो नेतृत्वगणको निम्छरो बुझाइले काम गरेको देखिन्छ । संघको हालत पनि भिन्न छैन, प्रधानमन्त्री र गृहमन्त्री नेतृत्वका विपद् व्यवस्थापन समितिहरू वर्षभरि क्रियाशील नै हुँदैनन् । वर्षायाममा बाढीपहिरोले जनधनको क्षति पुर्याइसकेपछि, त्यसको निरीक्षण गर्नु नै उनीहरूको देखिने जिम्मेवारी भएको छ । संविधान, ऐनकानुनले विपद् व्यवस्थापनको जति नै राम्रा व्यवस्थाहरू गरे पनि, विपद्पीडितहरूप्रति वास्तविक रूपमै संवेदनशील नबनेसम्म र विपद् व्यवस्थापन पनि विकास नै हो भन्ने यथार्थ राजनीतिक नेतृत्वले नबुझेसम्म यो सिलसिला चलिरहने देखिन्छ, जुन दुःखद अवस्था हो । तीनै तहका सरकार र सम्बन्धित विपद् व्यवस्थापन समितिहरूले यो नियतिमा अविलम्ब पूर्णविराम लगाउनुपर्छ । र, उल्लिखित डुबानपीडितलगायतका देशभरका सम्पूर्ण विपद्विस्थापितहरूका लागि सरकारले यथोचित योजनाकार्यक्रम अघि सार्नुपर्छ, उचित अस्थायी बसोबासको प्रबन्ध त तुरुन्त मिलाउनुपर्छ ।संघीयतापछि, स्थानीय सरकार बलियो बनाइयो, विपद् व्यवस्थापनका क्रियाकलाप पनि संघको सहयोगमा ऐन बनाएरै पालिकाहरूले गरिरहेका छन् । र, पालिकाको पनि हालत प्रदेश र संघको जस्तै छ । पाँच महिनासम्म बाढी प्रभावितहरू त्रिपालमुनि नै बस्नुपरिरहेको वास्तविकताले पनि यसैलाई उजागर गरेको छ । नगरले नगरपालिकामा विपद्जोखिम न्यूनीकरण तथा व्यवस्थापन गर्न बनेको ऐन२०७७ बनाएको छ, जसमा जोखिम न्यूनीकरणका लागि पूर्वतयारी, उद्धारराहत तथा पुनःस्थापना केकसरी गर्ने, कोकसको भूमिका केके हुनेलगायत तौरतरिका प्रस्टसँग व्यवस्था गरिएको छ । पालिका प्रमुखको संयोजकत्वमा नगर विपद् व्यवस्थापन समिति छ, वडावडामा वडाअध्यक्षस्तरीय । तैपनि विपद् व्यवस्थापनमा चित्तबुझ्दो काम भएको देखिँदैन । पीडितहरूको हालत उस्तै छ । भजनीको यथार्थले विपद् व्यवस्थापनका लागि बनेका स्थानीयदेखि संघसम्मैका, विपद् व्यवस्थापन ऐन, कार्यविधि तथा समितिलगायतले किन काम गर्न सक्दैनन् भन्ने पक्षमा गम्भीर भएर ध्यान दिनुपर्ने देखाउँछ । एक त, कानुन थुपारियो मात्र, पालिका र प्रदेशको कार्यक्षमता अभिवृद्धि गर्नेमा ध्यानै दिइएनÙ अर्को, विपद् व्यवस्थापनलाई स्थानीयदेखि संघसम्मका नेताहरूले आफ्नो कार्यक्षेत्रै मानेनन्, यही सदावहार प्रवृत्तिले पीडितहरूको समस्यामा कसैको दृष्टि परिरहेको छैन । यसरी विपद्पीडितका समस्याहरूलाई ओझेलमा पारिनु हाम्रो राजनीतिक नेतृत्वको असंवेदनशीलताको सूचक हो । हुलाकी सडकछेउ त्रिपालमुनि बसिरहेका परिवारहरूलाई पालिका वा प्रदेशकै पनि पदाधिकारीले नदेख्ने कुरै थिएन, तैपनि पीडितका लागि यति लामो अवधिसम्म स्थायी बसोबासको बन्दोबस्त नहुनु वा त्यसका लागि नसघाइनु आश्चर्यलाग्दो विषय हो । चिन्ता गर्नुपर्ने पक्ष यो त एउटा उदाहरण मात्र हो, अन्यत्रको अवस्था पनि यही छ । विपद्सम्बन्धी ऐनको सबैभन्दा राम्रो पक्ष हो विपद् व्यवस्थापन कोषको परिकल्पना । कोषका लागि स्रोत कसरी जुटाउनेदेखि त्यसको परिचालन गर्ने प्रस्ट कार्यविधि पनि छ, प्रदेशमा पनि र पालिकामा पनि । तर, कोष परिचालनको पाटो निकै फितलो छ, जसलाई कोभिड महामारीले झनै उजागर गरिदिएको थियो । बाढीपहिरो, शीतलहरजस्ता सालिन्दा दोहोरिने विपद्हरूको प्रभावकारी व्यवस्थापनका लागि यसको सदुपयोग हुनुपर्छ । भजनीका प्रभावित परिवारका लागि प्रदेश र पालिकाको विपद् कोष प्रयोग गर्न विपद् व्यवस्थापन समितिका संयोजकसदस्यहरू गम्भीर र संवेदनशील भइदिएको भए, पुसको ठिहीमा पनि उनीहरू त्रिपालमुनि बस्नु पर्दैनथ्यो, सम्बन्धित सबैले यो यथार्थ मनन गर्नुपर्छ । यस्तो अवस्थामा विराम लगाउन विपद् व्यवस्थापनका उपयोगी कार्यक्रमयोजनाहरूलाई निष्क्रिय नतुल्याएर तिनको उचित कार्यान्वयन गरिनुपर्छ । यस्ता योजना कार्यान्वयनमा नागरिक र स्थानीय सामाजिक संस्थाहरूलाई पनि साथ लिइनुपर्छ । अनि, विपद् पूर्वतयारी, जोखिम न्यूनीकरण तथा राहत र पुनःस्थापना कार्यका लागि विशेष गरी जनप्रतिनिधिहरूलाई निरन्तर खबरदारीदबाब पनि दिइरहनुपर्छ ।"
देउवाको परीक्षा,"कांग्रेस सभापति शेरबहादुर देउवाले आफ्नो प्यानलबाट हारेका विजय गच्छदार, प्रकाशशरण महतहरूको सल्लाह लिएर पार्टी र सरकार हाँक्छन् कि महाधिवेशनबाट अधिकांश प्रतिनिधिले जिताएका धनबहादुर गुरुङ, गगन थापा र विश्वप्रकाशहरूसँग सल्लाह लिएर ? के महाधिवेशनको म्यान्डेटअनुसार देउवाले आफूलाई रूपान्तरण गर्न सक्लान् वा पुरानै तरिकाले आफूलाई बढाउलान् ? सर्वत्र चासोको विषय बनेको छ । महाधिवेशनले अधिकांश पदमा नयाँ नेतृत्व चुनेर पठाएको छ । यसैले अबको कांग्रेस हिजाको जस्तो अकर्मण्य हुनु भएन । काम देखाउने बेला आएको छ । नयाँ मतदातालाई आकर्षित गर्ने बेला आएको छ । नयाँ जोसजाँगरका साथ नयाँ सोच र कार्यक्रम पनि चाहिन्छ । त्यसका लागि पहिलो सर्त हो गुट उपगुटको अन्त र एकीकृत कांग्रेस बनाउने संकल्प । महाधिवेशन प्रतिनिधिहरूले दिएको जनादेशअनुसार कांग्रेस अगाडि बढ्न सके मात्र सफलता पाउन सक्छ । होइन भने उही गुट उपगुटको राजनीतिले कांग्रेसलाई सखाप पार्छ । देउवाले अब लिने हरेक निर्णय नवनिर्वाचित पदाधिकारीहरूको सल्लाहबाट हुनुपर्छ । विभागहरू कसरी बनाउने ? केन्द्रीय सदस्यहरूमा कुन आधारमा बाँकी सदस्यहरू मनोनयन गर्ने भन्नेबारे छलफल सुरु गर्नुपर्छ । अब देउवाले पदधिकारी र पूर्वपदाधिकारी भन्दै केवल ३२ जनाबाट सल्लाह लिने परम्परा बन्द गर्नुपर्छ । विगत ५ महिनामा देउवा सरकारले उल्लेखनीय विकासका कामहरू देखाउन सकेको छैन । यस्तै तालले अघि बढे आगामी आमचुनाव कांग्रेसका लागि प्रत्युत्पादक बन्नेछ । भोट बैंक बढाउने हो भने जनताले देखिने र महसुस गर्ने विकासका कामहरू धमाधम सुरु गरिहाल्नुपर्छ । यस विषयमा पदाधिकारी बैठकमा छलफल हुनुपर्छ । गोपाल देवकोटा, जोरपाटी, काठमाडौं"
स्वास्थ्य सेवामा उठेको प्रश्न,"धीरेन्द्र सिनालको मैले सोनुलाई बचाउन सकिनँ पीडादायी आत्मवृत्तान्तले द्रवित बनायो । सिनालले पत्नी मृगौला रोगले थला परेपछि उपचारको क्रममा पाएको सास्ती तथा नेपाल र भारतमा भोगेका कुराहरूलाई सविस्तार लेखेका छन् । भारतमा हाम्रो दाँजोमा डाइलिसिस सस्तो र प्रत्यारोपणसम्बन्धी नियमकानुनसमेत सरल छन् । नेपालमै चिकित्सा गराउँदा आएका अवरोध र कठिनाइलाई समेत सिनालले उल्लेख गरेका छन् । आफू सोनुको उपचारका लागि संघर्षरत रहेकै बेला तत्कालीन प्रधानमन्त्री केपी शर्मा ओलीले राजकीय सुविधा प्रयोग गर्दै दोस्रो पटक मृगौला फेरे र पूर्वप्रधानमन्त्री झलनाथ खनालले पनि फेरेको विषय उल्लेख गरेका छन् । राज्यले सहयोग गर्ने भने पनि, सत्ता परिवर्तन भएपछि कसरी सुविधा टाढिन पुग्छ भन्ने करुणायुक्त भाव पोखेका छन् । यसै क्रममा मृगौला रोगबाटै बुबाको मृत्यु भएको उद्घृत गर्दै मृगौला प्रत्यारोपणको तयारी र प्रयास गर्दागर्दै पत्नीको १० वर्षे मृत्युसंघर्षपछि देहावसान भएको उल्लेख गरेका छन् । सर्वसाधारण र नेताहरूले राज्यबाट पाउने स्वास्थ्य सेवामा विभेद किन ? राज्य कोषले नेताको उपचार गर्ने राज्यले किन जनतालाई सर्वसुलभ स्वास्थ्य सेवा दिन सक्दैन भन्ने सिनालले तेर्साएको प्रश्नको जवाफ राज्यले दिनुपर्छ । महेन्द्रसिंह बम, टीकापुर१, कैलाली"
शिक्षा विकासका सार्थक एजेन्डा,"१ नेपालको शिक्षाले गति लिन नसक्नुका कारण त सरकारलाई जति हामीलाई के थाहा होला र ? सरकारलाई थाहा भएकै कारणमा टेकेर शिक्षा विकासका एजेन्डा प्रस्तुत गरेको छु ।२ शिक्षा मन्त्रालयअन्तर्गत रहेको शिक्षा विकास तथा मानव स्रोत विकास केन्द्रको नाम परिवर्तन गरी खाडी मानव स्रोत निर्यात विकास केन्द्र नामकरण गर्ने । यसैमार्फत नेपालको शिक्षालाई सोझै रोजगारीसँग जोड्ने राजनीतिक दलको चुनावी घोषणापत्र तथा अहिलेको शिक्षा मन्त्रालयको सिक्दै कमाउँदै भन्ने एजेन्डा सफलीभूत पार्ने ।३ सबै विद्यालयलाई खाडी कामदार केन्द्रको रूपमा विकास गरी कक्षा १० बराबरको तालिम दिएर विद्यार्थीलाई खाडी मुलुक निर्यात गर्ने । यसो गर्दा देशको रेमिट्यान्स बढ्छ र सोबाट संघीय एवं प्रादेशिक मन्त्री तथा सांसदको सुविधामा बढोत्तरी गर्ने ।४ देशमा विद्यमान विश्वविद्यालयहरूमध्ये आधाजतिलाई विकसित मुलुकमा देशका शिक्षित युवा निर्यात गर्ने मुख्य कन्सल्टेन्सी सेवामा रूपान्तरण गर्ने र च्याउसरि उम्रेका सहरका कन्सल्टेन्सी सेवाहरूलाई विश्वविद्यालयको सम्बन्धन दिने ।५ बाँकी आधा विश्वविद्यालयमा भागबन्डाको आधारमा पार्टी कार्यालयले तोकेको जिम्मेवारी पूरा गर्ने गरी राजनीतिक कार्यकर्ताको रोजीरोटी दिगो रूपमा सुनिश्चित गर्न आंशिकबाट करार र करारबाट स्वतः स्थायी गर्ने प्रक्रियामार्फत गुणस्तरीय शिक्षाको वकालत गर्ने ।६ आफ्नै देशमा मान्यता नपाएका विदेशी विश्वविद्यालयका दलालहरूलाई नेपालमा उच्च शिक्षा सञ्चालन गर्न दिने र दूतावासहरूलाई खुसी पार्ने । नेपाली मुद्रा बिदेसिने क्रम बढेर देशमा मुद्रास्फीति भए, खुसी हुने दूतावास र त्यस्ता विश्वविद्यालयले दिने उपहारको डलर नेपाली रुपैयाँमा रूपान्तरण गर्दा सोचेभन्दा बढी आम्दानी हुने दलिल पेस गर्ने ।७ अहिले पसल पसलमा पाइने विदेशी संस्थाको पीएचडी कारखानामार्फत देशमा विद्वान् उत्पादन गर्ने क्रमलाई निरन्तरता दिने र तिनैलाई प्राध्यापक बनाएर विश्वविद्यालयको उपकुलपति, रेक्टर, रजिस्ट्रार तथा डिन बनाएर शिक्षा सुधार गर्ने ।८ कुन सम्बन्धनमा ध्यान दिँदा पार्टीलाई कति फाइदा हुन्छ र त्यसको अनुपातमा व्यक्तिलाई समेत राजनीतिक र आर्थिक लाभको लेखाजोखा गरी भटाभट सम्बन्धन खोल्ने । यसो गर्दा सुनको अन्डा पार्ने चिकित्सा शिक्षा तथा प्राविधिक विधालाई पहिलो प्राथमिकतामा पार्ने ।९ विद्यालयमा अंग्रेजी बोलेबापत विद्यार्थीलाई दण्ड दिने खालका शैक्षिक संस्थाको मलजल गर्ने, एक्काइसौं शताब्दीमा पनि नेपाली भाषाको वकालत गर्नेहरूलाई पेलेरै ठेगान लगाउने र नेपाली युवा विदेश निर्यातको तयारीका लागि विद्यालय तहदेखि नै नेपाली भाषाको पठनपाठन बन्द गर्ने ।१० यति काम गर्नका लागि संसद्को चालु अधिवेशनमा संघीय शिक्षा विधेयक पारित गराउने र संविधानतः अल्झो हुने देखिए संविधान संशोधन विधेयकसमेत पारित गराउनेतर्फ पहल गर्ने । मनप्रसाद वाग्ले, मीनभवन, काठमाडौं"
माओवादी महाधिवेशनमा सोधिनुपर्ने सात प्रश्न,"नेकपा (माओवादी केन्द्र) को महाधिवेशन सुरु हुँदै छ । जनयुद्ध र जनआन्दोलनको भीषण समय गुजारेर आइपुगेका नेताकार्यकर्ताको एउटा ठूलो पंक्ति त्यस पार्टीमा छ । शान्तिप्रक्रियादेखि यहाँसम्म आइपुग्दा भोगेका थुप्रै फुटहरूले थिलोथिलो भएको परिवेशबीच त्यो पार्टी छ । चार वर्षअगाडि समृद्धिको सपना बाँड्दै एमालेसँग गरिएको सिद्धान्तहीन एकताबाट पार लाग्नुको सट्टा घाइते हुनेगरी पछारिएर फेरि पुरानै पार्टी वल्टाइपल्टाइ गर्नुपर्ने टीठलाग्दो सन्दर्भ त्यस पार्टीका कार्यकर्ताहरूका अगाडि आलो छ । निकै छोटो समयमा बहुराष्ट्रिय कम्पनीहरू र दलाल पुँजीपति घरानाका प्यारा बन्दै अनि भौतिकवादी मूल्यमान्यता र संस्कृतिबाट तीव्र रूपमा स्खलित हुँदै गएका नेताहरूका सानासाना गुटहरूको जालोमा झन् पछि झन् जेलिँदै त्यो पार्टी चलिरहेको छ । यस्तो स्थितिबाट गुज्रिरहेको पार्टीको लामो समयपछि गर्न लागिएको महाधिवेशनको आसपासमा स्वाभाविक रूपमा विगतको सिंहावलोकन र भविष्यको कार्यदिशाबारे फरकफरक कोणबाट गम्भीर बहस हुनुपर्ने हो, तर अचम्म सब कुरा शान्त छ १ साँचो अर्थमा भन्दा विचारसंघर्ष अन्त्य भइसकेको एमाले र कांग्रेसको महाधिवेशनमा जति पनि कुनै पनि विषयमा बहस नचल्नु वैचारिक हिसाबले त्यस पार्टीको डरलाग्दो स्थिति हो । महाधिवेशन वा महाधिवेशनको हलभित्र पुगेर मात्र सुरु हुने बहस त एक प्रकारको सकस मात्रै हो, किनभने नयाँ कार्यदिशा निर्माणका निम्ति चाहिने सन्दर्भ सामग्री र आवश्यक व्यापक बौद्धिक विमर्श हलभित्र सीमित भएपछि सम्भव नै हुँदैन । माओवादी केन्द्रका हालका प्रचण्ड, नारायणकाजी लगायतका नेता पहिलो संविधानसभाको विघटनपछि लगातार असफल नेता हुन् । उनीहरूले पार्टीलाई एकताबद्ध राख्न सकेनन्, नयाँ समयको क्रान्तिकारी कार्यदिशा निर्माण गर्न सकेनन्, वर्गीय हिसाबले आफूलाई विवर्गीय जीवन शैलीमा पतन हुनबाट रोक्न सकेनन्, फगत एउटा चुनावी पार्टी पनि आफैं ठिंग उभिने गरी बनाउन सकेनन् अनि दुःखकष्ट बेहोरेर हायलकायल भएका हजारौं कार्यकर्ताको वैज्ञानिक व्यवस्थापनको कार्ययोजना ल्याउन सकेनन् । सङ्लो यथार्थ त यही हो, हिङ बाँधेको टालोको बखानबाट काम चलाउनु त राजनीतिमा खेलोफड्को मात्र हो । यस्तो असफल नेतृत्वको डफ्फामुनि किचिएका दोस्रोतेस्रो लहरका नेता कार्यकर्ताले नयाँ प्रश्नहरूसहित बहसको झिल्को पार्न पनि रुचि नराख्नु भनेको अत्यासलाग्दो अवस्था हो ।त्यस पार्टीका नेताहरू आफ्ना अध्यक्ष प्रचण्डले नयाँ विचार समेटेर दस्तावेज लेख्दै हुनुहुन्छ भन्नेबाहेक वैचारिक कुरा केही पनि गरिरहेका छैनन् । के यो हाँसोलाग्दो विषय होइन ? दस्तावेज लेखनको समूह नै बनेको भए पनि एउटा कुरा १ असफलता छ चोमोलोङ्मा जति अग्लो, निश्चिन्त भरपराइचाहिँ एक व्यक्तिमाथि १ यदि अन्य नेतासँग खुसुक्क सुझाव दिए पुग्ने खालका विचार मात्र छन् भने ती सुझाव मात्र हुन्, गम्भीर विचारहरू होइनन् । त्यस्तो अवस्थामा त्यो पार्टी पुग्नु भनेको साँचो अर्थमा विचारको बहस अन्त्य भएको अवस्थामा ओर्लिनुबाहेक अरू केही हुनै सक्तैन । एमाले र कांग्रेसमा जस्तै अब त्यो पार्टीमा महासचिव को बन्नेजस्ता विषय सुरु भएका छन् । महाधिवेशनको हलमा प्रवेशसँगै छताछुल्ल रूपमा पद प्राप्तिमै मात्र विषय संकुचित हुने निश्चित देखिन्छ । विचारमा बहस नहुनुको अर्थ हो, त्यस पार्टीको समग्र पंक्ति नयाँ विचार निर्माणमा केन्द्रित नै छैन वा अहिले लिएको मूल दिशामा सहमत छ । माओवादी केन्द्रले अहिले लिएको कार्यदिशा भनेको यही दलाल पुँजीवादी संसदीय व्यवस्था लागू गर्दै गएर समाजवादको आधार तयार पार्ने । आधार तयार पार्नका निम्ति जसरी हुन्छ चुनाव जित्ने । सारमा चुनाव जितेर समाजवादको आधार तयार पार्ने । यही नै त हो मदन भण्डारीको जनताको बहुदलीय जनवादको कार्यक्रमको गुदी पनि । बहुदलीय जनवादबारे सानासाना पुस्तिका नै लेखेका प्रचण्ड र नारायणकाजीलाई यो विषयमा थाहा नहुने कुरा भएन, ती पुस्तिका पढ्न नभ्याएकाहरूले खोजेर पढे थाहा भइहाल्छ । पुँजीपति वर्गले जस्तैगरी पुँजीपति वर्गसँग प्रतिस्पर्धा गरेर चुनाव जितेर समाजवादतिर जाने संसद्वादी कार्यदिशा नै त त्यो मुख्य विषय हो जसले माओवादी केन्द्रका नेताकार्यकर्तालाई विचारको बहसबाट टाढा लग्यो । त्यस पार्टीका अधिकांश नेताकार्यकर्ताको दिमागमा पार्टीको सकेसम्म माथिल्लो पदमा कसरी पुग्ने र चुनावमा विजयी कसरी हुने भन्ने विषय मात्र भरिने स्थिति बन्नुको कारण नेताहरूले बनाएको त्यही गलत कार्यदिशाले गर्दा नै हो । चुनाव जितेर नै समाजवादको आधार तयार हुने, त्यो चुनावमा उठ्न पार्टीको शक्तिशाली ठाउँमा पुगे मात्र सम्भव हुने भएपछि निम्छरो कार्यकर्ता क्रान्तिको नयाँ विचार खोज्न थालोस् कि जसरी पनि शक्तिमा पुग्ने प्रपञ्चमा सामेल होस् ? आज माओवादी केन्द्रको महाधिवेशन वरपर गम्भीर वैचारिक बहस शून्यताको वास्तविक जग यही हो ।पुरानो कम्युनिस्ट आन्दोलनले पुँजीवादको सैन्य केन्द्रीकरणविरुद्ध विचारको केन्द्रीकरणको हतियार बनायो । तर त्यो एक नेतामा सम्पूर्ण शक्ति केन्द्रीकरणको दुर्दशासम्म तन्कियो । विचारको केन्द्रीकरण जब व्यक्तिमा शक्तिको केन्द्रीकरणका रूपमा विकृत भयो, त्यसपछि पार्टीको मुख्य नेताको देवत्वकरण हुने दूरगामी भाँडभैलो सुरु भयो । जब नेताको देवत्वकरण हुन्छ, नेतालाई आफू सर्वज्ञानी लाग्न थाल्छ । त्यस नेताका वरपर भक्तहरू जन्मिन थाल्छन् । जो भक्त पनि बन्न पाउँदैनन्, उनीहरू चाकरमा रूपान्तरण हुन्छन् । कुनै पनि सभ्यताका देवताका आलोचनात्मक साथी कोही थिए र ? थिएनन् । देवताका साथी हुँदैनन्, भक्त हुन्छन् र चाकर हुन्छन् । यो नेपाली कम्युनिस्ट आन्दोलनले जन्माएको रोग होइन, बरु विश्व कम्युनिस्ट आन्दोलनमा देखा परेर नेपालमा सरी आएको हो । अकल्पनीय जस्तै लाग्ने जनयुद्धका सूत्रधार पात्र प्रचण्डको पनि देवत्वकरण हुन पुग्योÙ जताततै आफ्नै हुँकार र जयकार सुन्दा प्रचण्ड आफूलाई पनि सबै सही चीज मेरै दिमागबाट मात्र निस्कन सक्छ भन्ने विभ्रम उत्पन्न हुनु अस्वाभाविक होइन । तेत्तीस कोटी देवताले कैले गल्ती गरेको नदेख्ने संस्कारमा बढेका कार्यकर्ताले पनि प्रचण्डको गल्ती देख्न कष्ट नगर्ने वातावरण धेरै हदसम्म बन्दै गयो । नेतृत्वप्रति अन्धभक्तिको रोग लागेपछि यस्तो हुने रहेछ । एउटा दार्शनिकले महिलाको दाँत बाइसवटा हुन्छ भनेपछि सयौं वर्षसम्म महिलाको दाँत गन्नतिर नलागी सिंगै समाज त्यसैमा विश्वास गर्दै बाँचेको त संसारमा इतिहास नै छ । एक पटक नेतालाई देवत्वकरण गरेपछि हुने यस्तै रहेछ । माओवादी केन्द्रमा भक्त बन्न कोसिस गरिरहेका तर चाकरको अवस्थामा रहेकाहरू प्रचण्डको विचारको आलोचना मात्र सुन्दा पनि कम्तीमा फेसबुकमा धम्की दिन तम्सिने चेतनामा छन्, तिनीहरूको कुरा छाडौं । भक्तका रूपमा भविष्य सोच्नेहरूको आफ्नै ब्यथा होलान् । भौतिक विज्ञानमा विकास भयो तर समाज विज्ञानमा विकास भएन भनेर लगातार मीठो भाषण गर्ने राम कार्कीहरू समाज विज्ञानमा के नौलो विकास हुने भो भन्ने ठानेर प्रचण्डको दस्तावेजमा ढुक्क रहेका होलान् ? ती आम युवाहरू जोसँग केही गर्ने उमेर बाँकी छ, उनीहरू किन चालु भाँडभैलोकै वैचारिक समाधान खोज्न नसल्बलाएका होलान् ? लेनिनको कैयन विचारमाथि रोजाले प्रश्न उठाइन् । स्तालिनमाथि माओले प्रश्न उठाए । जबकि लेनिन र स्तालिन मूलतः सफल नेता थिए । अतः, क्रान्तिमा असफल प्रचण्डका विचार र व्यवहारमाथि प्रश्न उठाउनु र नयाँ खोजमा लाग्नु स्वाभाविक एवं अनिवार्य क्रान्तिकारी कदम हो भन्ने कुरा स्वीकार नगर्ने हो भने हँसिया हथौडाको झन्डा बोक्नुको कुनै औचित्य र सार्थकता हुने छैन । जति नमीठो लागे पनि माओवादी केन्द्रका युवाहरूले यो यथार्थलाई हजम गर्न सक्नैपर्छ, किनकि यो क्रान्तिको सवाल, फगत कुनै व्यक्तिको सवाल होइन ।प्रचण्डले धेरै मञ्चबाट पटक पटक उनीसँग सम्बन्धविच्छेद गरेर नयाँ अभियान थालेका क्रान्तिकारीहरूलाई एकताबद्ध हुन अपिल गरेका छन् । एकताबद्ध हुने विचारका आधारमा हो । महाधिवेशनको वरपर नयाँ विचार ल्याउने सानो हल्ला मच्चाइएको छ । यदि प्रचण्ड नयाँ विचार, कार्यदिशा र कार्यक्रम विकास गर्न प्रतिबद्ध भएका हुन्थे र त्यो ल्याकत राख्थे भने उनले आफ्नो विचारलाई असफल घोषित गरेका पार्टी र समूहहरूसँग कम्तीमा एकसरो वैचारिक छलफल र बहस अवश्य गर्थे । त्यसै गरी नेपालमा पार्टीभक्त नभई बहस चलाइरहेका बौद्धिकहरूसँग छलफल पनि अनिवार्य रूपमा चलाउँथे र आफूले गर्न खोजेको विचारको विकासलाई हाक्काहाक्की अगाडि राख्थे । प्रचण्डको टिम लाज लाग्ने गरी दलाल पुँजीपतिहरूसँग उठबस गरिरहेका बखत बलिदानको बाटो खोज्नेहरूसँग थोरै भए पनि क्रान्तिलाई काम लाग्ने विचार नहुन सम्भव छ ? राज्यको सेवा सुविधा अनि कमिसनको भाग शान्तिको र्यालसिंगानमा प्रचण्ड टिम चुर्लुम्म डुबेका बेला, त्यो सब छाडेर क्रान्तिको योजना बनाउन हिँड्नेहरू वैचारिक रूपमा रित्तै होलान् ? कुनै नियुक्ति नखोजी कम्युनिस्ट आन्दोलनबारे सोच्ने बौद्धिकहरू केही पनि होइनन् ? तर प्रचण्डको टिमले कसैसँग कुनै बहस चलाएको छैन । जे आउँछ प्रचण्डको दिमागबाट आउँछ, जस्तो आउला कार्यकर्ताले हजम गर्ने हो भन्ने माहोल बनाइएको छ । यो त निकृष्ट भक्तिवाद हो । क्रान्तिको गम्भीर यात्रा र बौद्धिक कर्ममा लागेकाहरूसँग बहसमा न्यूनतम मुखामुख पनि गर्न नचाहनेले क्रान्तिको नयाँ विचार निर्माण गर्न सम्भव छ ? प्रचण्ड आफैं धेरै पढ्ने मानिस बहुलाउँछ भन्छन्, तब उनले नयाँ समयको कति धेरै अनुसन्धानहरू पढिभ्याउन रुचि देखाए होलान् ? त्यसैले उनले एकताबद्ध हुन गर्ने गरेको अपिल दलाल पुँजीवादी संसदीय व्यवस्थालाई निरन्तरता दिन गरेको हारगुहार मात्र हो, वास्तविक क्रान्तिका निम्ति अपिल होइन भन्ने प्रस्ट छ । अर्को कुरा, देवत्वकरण भएको नेताले आफ्नो असफलता र गलत दिशालाई सही ठहर्याउन जहिले पनि नयाँ विकासको ढ्वाङ फुक्छ । वैचारिक बहसबाट कटाइएका कार्यकर्ता ती कुरालाई नयाँ र महान् ठान्न बाध्य हुन्छन् । गोबरले पनि बिहान र सुकेपछि साँझ फरक फरक गन्ध दिन्छ तर के बिहान र साँझको त्यही गोबर गुणात्मक रूपमा फरक वस्तु हुन्छ ? कदापि हुँदैन । माओवादी केन्द्रको प्रचण्ड टिमले आफ्नो विशाल कार्यकर्ता भीडलाई नयाँ चक्मा दिनैपर्ने भएको छ, किनभने एमालेसँग गरिएको एकता कति असैद्धान्तिक र अनैतिक पनि थियो भन्ने सत्यलाई छोप्नुपर्ने बाध्यता छ । बितेको चार वर्ष विशाल पार्टी बनाएर समाजवादतिर जाने भनेर एउटा मायाजाल रचियो तर त्यो ध्वस्त भयो । अब एमालेले जस्तै समृद्धिको पुरानै कुरा गरेर कार्यकर्ताको विशाल पंक्तिले पत्याउनेवाला छैन, त्यसैले अब साम्राज्यवादसँग लड्ने कुरा गरिँदै छ । नयाँ ढंगले समाजवादको आधार तयार पार्ने कुरा गरिँदै छ । यो अर्को वैचारिक प्रपञ्चबाहेक केही होइन । माओवादी केन्द्रको महाधिवेशनमा नयाँ विचार प्रस्तुत हुने नै छ । त्यो विचारले समाजवादी क्रान्ति र साम्राज्यवादसँग लड्ने नयाँ तरिकाको बेलिविस्तार पनि लगाउला । तर अन्त्यमा त्यसले भन्ने छ यो दलाल पुँजीवादी संसदीय व्यवस्थाभित्रै चुनाव जित्न ठूलो पार्टी बनाऊँ १ भयानक वर्ग संघर्षतिर होइन, समाजवादको आधार तयार पार्न चुनाव जित्ने तयारी गरौं १ चुरो कुराचाहिँ दस्तावेजमा यही हुनेछ ।यस्तै सडेगलेका विचार नयाँ नाममा आउनेछ । आफू वा आफ्नो गुटको व्यक्ति केन्द्रीय समिति वा खास पदमा कसरी पुग्ने भन्ने एकसूत्रीय ध्याउन्नका बीच दस्तावेजमा हतारहतार ताली ठोक्ने वातावरण बन्नेछ । यस्तो भएछ भने माओवादी केन्द्रलाई कार्यकर्ताको बलमा क्रान्तिकारी बनाउने झिनो अन्तिम सम्भावनाको सन्दर्भमा महाधिवेशन अवश्य पनि एउटा चिहान साबित हुनेछ । त्यस्तो कदापि नहोस्, अझै क्रान्ति नै चाहने कार्यकर्ताहरूले कम्तीमा सातवटा प्रश्नको उत्तर महाधिवेशनमा खोजून् । एक, लेनिनले व्याख्या गरेको युग अब छैन किनकि पुँजीपतिहरू बहुराष्ट्रिय कम्पनीमार्फत एकताबद्ध भए । त्यसैले बितेको पचहत्तर वर्षसम्म तेस्रो विश्वयुद्ध टार्न सफल भए । पुँजीवादको यो नयाँ चौथो चरण हो, तब क्रान्तिको नयाँ रणनीति के ? दुई, पुँजीवादको विकास गर्दै समाजवाद कतै पनि आएन, नेपालमा कसरी आउँछ ? दलाल पुँजीपति वर्गको आजको व्यवस्थामा त्यही वर्गसँगै सहकार्य गरेर त्यो वर्गको राज्यसत्ता नष्ट हुने आधार कसरी बन्छ ? तीन, संसारमा शान्तिपूर्ण संसदीय राजनीतिमा एकपल्ट गएका कम्युनिस्ट पार्टी कहिले पनि क्रान्तिका निम्ति फर्किएनन्, तब माओवादी केन्द्र फर्किन्छ कसरी ? चार, साम्राज्यवादलाई प्राकृतिक स्रोत कब्जा गर्न नदिन केन्द्रीय स्तरबाट कसरी रोक्ने ? एनसेलजस्ता बहुराष्ट्रिय कम्पनी र बैंकिङ पुँजीमा साम्राज्यवादी साझेदारीलाई प्रतिरोध संघर्ष नगरी कसरी रोक्न सम्भव हुन्छ ? पाँच, केही उत्पादन गर्नै नदिने दलाल पुँजीवादविरुद्ध उत्पादन गर्न थाले पनि दलाल पुँजीवादी चक्रभित्र ध्वस्त भइन्छ । आज उत्पादक किसानको बिजोग भएको यही कारण हो । तब दलाल पुँजीवादसँग लड्ने उत्पादन पद्धति नयाँ के ? पर्यावरण विनाशलाई रोक्न विकासको समाजवादी नयाँ मोडेल जरुरी छ, नाराले मात्रै हुनेवाला छैन, तब साम्राज्यवादी मोडेलबाट अलग विकास समृद्धिको नयाँ मोडेल के ? छ, माओवादी केन्द्रका मूल नेतृत्व तहको जीवन एमालेकांग्रेसका नेताको भन्दा तात्त्विक रूपमा भिन्न छैन, वर्गीय रूपमै विवर्गीय भइसकेको छ । त्यसलाई सर्वहाराश्रमिक वर्गीय बनाउने कार्यसूची के ? सात, जति क्रान्तिको कुरा गरे पनि अरू पार्टीजस्तै माओवादी केन्द्र जात व्यवस्था र पितृसत्तावादी संरचनामा तलदेखि माथिसम्म ढालिएको छ । पार्टीलाई जात व्यवस्था र पितृसत्तावादबाट मुक्त गर्ने नयाँ कार्यदिशा के ? यी र यस्ता गम्भीर प्रश्नहरूमा प्रतिनिधिहरूको रुचि जागोस् । महाधिवेशन सफलताको शुभकामना १"
एमसीसी सम्झौताको उपादेयता,"मुलुकको आर्थिक विकासका लागि विश्व बैंक, एसियाली विकास बैंकलगायत विभिन्न दातृ निकायसँग ऋण र अनुदान लिँदै आएको नेपालले अमेरिकी सहायता निकाय मिलेनियम च्यालेन्ज कर्पोरेसन (एमसीसी) सित २०१७ मा सम्झौता गरी लिन लागेको अनुदान अहिले विवादको घेरामा रुमलिन पुगेको छ । एकातिर सरकारले संसद्मा दर्ता गरेको एमसीसी प्रस्ताव संसद्सभामा टेबुल नै गरिएको छैन । अर्कातर्फ सत्तारूढ गठबन्धनभित्रै यसको पक्ष र विपक्षमा नेता र कार्यकर्ताहरू उभिन पुगेका छन् । सत्ता गठबन्धन र विपक्षी दलहरूबीच यो सम्झौता राष्ट्रघाती होहोइन या यसले नेपाल कानुनको अवमूल्यन गर्छगर्दैन भन्नेजस्ता विषयमा छलफल भइरहेका छन् । नेपालको विकास र गरिबी निवारण गर्ने लक्ष्य राखी विद्युत् प्रसारण लाइन र सडक पूर्वाधारको विकासनिर्माणका लागि आर्थिक सहायता उपलब्ध गराउन एमसीसी सम्झौता भएको हो, तापनि यस सम्झौताबारे अतिरञ्जित कुराहरू विभिन्न छापा एवं सामाजिक सञ्जालमा प्रवाह र प्रसारित भैरहेका छन् । कतिसम्म भने, कतिपयले त यसबाट नेपालमा अमेरिकी सेना आउँछसम्म भनेका छन् । कतिपय राजनीतिक दलले यसलाई समर्थन गरेका छन् भने कतिपयले यसको कडा विरोध गरेका छन् । आजको मूल्यमा करिब ६० अर्ब रुपैयाँ बराबरको अनुदान रकम जसको साँवाब्याज भुक्तान गर्नु पर्दैन हालसम्म एकमुष्ट रूपमा नेपाललाई कसैले पनि उपलब्ध गराएको छैन । यदि एमसीसी अनुदान रकम नलिने भनी नेपालले निर्णय गरेको खण्डमा जसरी सन् ९० तिर विश्व बैंकको सहयोगमा अरुण तेस्रो जलविद्युत् आयोजना बन्न नसकी नेपाललाई ठूलो क्षति हुन पुग्यो, त्यस्तै नियति दोहोरिनेछ, र यस अनुदानबाट प्राप्त हुन सक्ने लाभबाट नेपाल वञ्चित हुनुपर्नेछ । यस किसिमको अनुदान नलिने भनी निर्णय गरिएमा भविष्यमा नेपालले अन्य देश वा निकायबाट यस्तो सहयोग पाउन बढी कठिन हुने निश्चित देखिन्छ । यस सम्झौता कार्यान्वयनका लागि भारतको पूर्वअनुमति लिन जरुरी छ भनी गरिएको दुष्प्रचार निराधारपूर्ण हो । सम्झौताको अनुसूची ५ मा भारत र नेपालले आआफ्नो भूमिमा आफैंले खर्च बेहोरी बुटवलगोरखपुर अन्तरदेशीय प्रसारण लाइन निर्माण गर्न सहमति भएको हो । बुटवलसुनवलसम्मको नेपालले बेहोर्नुपर्ने खर्चका लागि एमसीसीले अनुदान दिने हुँदा भारत र नेपालबीच उक्त प्रसारण लाइन निर्माण गर्न सहमति भएको कुराको लिखित सूचनासम्म नेपालले एमसीसीलाई उपलब्ध गराउनुपर्ने व्यवस्था सम्झौतामा गरिएको हो । भारतको पूर्वसहमति लिनुपर्ने भन्ने कुनै प्रवाधान सम्झौतामा छैन । यसै गरी एमसीसी अनुदानका आधारमा विकास हुने पूर्वाधारका लागि ठेकेदार चयन गर्दा एमसीसीले तय गरेको खरिद कार्यविधि अनुसरण गरिने भनी दफा ३(६) मा व्यवस्था गरिएको छ । उक्त व्यवस्था नेपालको सार्वजनिक खरिद ऐन २०६३ को दफा ६७ अनुरूपै छ, जसमा विदेशी अनुदानमा परियोजना निर्माण गर्दा त्यस्तो अनुदान दिने दातृ निकाय वा देशले तय गरेको खरिद कार्यविधि अनुसरण गर्न सकिने व्यवस्था छ । तसर्थ एमसीसी सम्झौतामा नेपालको संविधान र कानुनलाई अवमूल्यन गर्ने वा तल पार्ने कुनै प्रावधान छैन । एमसीसी अनुदान सहयोगका लागि निवेदन दिएका विकासोन्मुख मुलुकमध्ये तोकेको मापदण्ड पूरा गरेकालाई मात्र छनोट गरिन्छ । अमेरिकाले नेपाललाई यो अनुदान दिन प्रस्ताव गरेको नभई नेपालले २००८ मा यस्तो अनुदानका लागि आवेदन दिएको थियो, र उल्लिखित मापदण्ड पूरा गरेकाले नेपाल छनोटमा परी सन् २०१७ मा यो सम्झौता सम्पन्न भएको हो । यो अनुदान रकम पाउन संसद्बाट अनुमोदन हुनुपर्ने पूर्वसर्त रहेको हुँदा नै सरकारले अनुमोदनका लागि संसद्मा पेस गर्नुपरेको हो । एमसीसी अनुदान रकम अन्तरदेशीय विद्युत् प्रसारण लाइन, सडक सञ्जाल निर्माण र विस्तारमा मात्र खर्च गर्न पाउने भनी सम्झौताको प्रस्तावनामा उल्लेख छ । नेपालमा उत्पादित विद्युत् बिक्रीका लागि भारत मात्र प्रमुख बजार हो । त्यसैले नेपालले आफूले खपत गरी बाँकी रहेको विद्युत् भारततर्फ निर्यात गर्न विद्युतीय प्रसारण लाइन निर्माण गर्नुपर्ने हुन्छ, जुन अरू आयोजनाको तुलनामा बढी खर्चिलो हुन्छ । त्यसै गरी मुलुकभित्र प्रसारण लाइन अभावमा उत्पादित विद्युत् समान रूपमा वितरण हुन सकेको छैन । एकातर्फ आर्थिक स्रोत अभावले नयाँ ट्रान्समिसन लाइन निर्माण हुन नसकी आन्तिरक खपत र वितरण सहज हुन सकेको छैन भने अर्कातर्फ भएका यस्ता लाइनको सुधार र संवर्द्धन गर्न बढी लागत लाग्ने हुँदा यसका लागि एमसीसी अनुदान उपयोगी र प्रभावकारी हुने देखिन्छ । यसै गरी एमसीसी अनुदान रकमबाट सडकको गुणस्तर कायम राख्न, नेपालभित्र सडकको सञ्जाल बढाउन (रोड कनेक्टिभिटी) र विस्तार गर्न मद्दत पुग्ने देखिन्छ । राजमार्ग बनाएर एक ठाउँबाट उत्पादित वस्तु सहज ढंगले अर्को ठाउँमा पुर्याउन सकिएमा ढुवानीमा लाग्ने अनावश्यक खर्च घट्न गई आर्थिक विकासमा टेवा पुग्न सक्छ । एमसीसी अनुदानबाट सडकको पूर्वाधार विस्तार र विद्युत् प्रसारण लाइन निर्माणमा खर्च गर्नेबाहेक उक्त सहयोग रकमान्तर गरी सैनिक क्याम्प खडा गर्न, सैनिक एवं सामरिक गतिविधि सञ्चालन लगायत पर्यावरणमा प्रतिकूल प्रभाव पार्ने गरी खर्च गर्न नपाउने प्रबन्ध सम्झौताको दफा २ (७) ले गरेको छ । यसबाट अमेरिकी सैनिक नेपालमा आउने र बस्न पाउने अवस्थै रहँदैन ।एमसीसीलाई अनुमोदन गर्ने कि नगर्ने भन्ने सम्बन्धमा सार्वजनिक रूपमा तर्कविर्तक भैरहेका छन् । एमसीसी कार्यान्वयन भएमा नेपाल स्वतः अमेरिकी सैनिक गठबन्धनमा सामेल हुने, देशको सार्वभौमसत्तामा आँच आउने, नेपाल कानुनको अवमूल्यन हुने र असंलग्न परराष्ट्र नीतिको बर्खिलाप हुने भन्दै संसद्बाट अनुमोदन गर्न नहुने भनी विभिन्न कोणबाट आवाज उठेका छन् । वास्तवमा यी खालका आशंका र सम्भावनालाई बल पुग्ने व्यवस्था सम्झौताको कुनै दफामा छैन । सम्झौताका दफाहरूको विश्लेषण र अध्ययन गर्दा विरोधमा उभिएकाहरूका धारणा र तुष्टीकरण सम्झौताका प्रावधान र तथ्यबाट निराधार र फरक देखिन्छन् ।भियतनाम, मंगोलिया, निकारागुआ, बोलिभियाजस्ता मुलुकहरूले पनि एमसीसी अनुदान लिई कार्यान्वयन गरेका छन्, तर ती मुलुकको आन्तरिक सुरक्षामा कुनै खलल परेको देखिएको छैन । यस सम्झौतामा अमेरिकाले नेपाललाई सार्वभौम मुलुकको रूपमा स्वीकार गरी समान हैसियतमा राखेको छ । आफ्ना नागरिकको कर संकलन गरेर अमेरिकाले नेपाललाई अनुदान सहयोग दिन खोजेको हुँदा उसले यस्तो रकम भ्रष्टाचार नहोस् र सही किसिमले उपयोग हुन सकोस भनी कानुनसम्मत तरिकाबाट ठेकेदार चयन गरी परियोजना विकास गर्न चाहेको मात्र हो । यदि सम्झौता गरिसकेपछि पनि नेपाल सरकारलाई सम्झौता कार्यान्वयनमा चित्त नबुझेमा वा मुलुकको हितविपरीत देखिएमा दफा ५(१) बमोजिम ३० दिनको सूचना दिएर सम्झौता भंग गर्न सक्ने व्यवस्था छ । त्यसरी सम्झौता भंग गर्दा पनि अमेरिकी सरकारलाई कुनै कारण दिन तथा हर्जाना तिर्नु पर्दैन । अमेरिकी सरकारले पनि सम्झौतामा तोकिएको सर्तको अधीनमा रही एक महिनाको सूचना दिई सम्झौता भंग गर्न सक्छ, बरु नेपाललाई त्यस्तो कुनै सर्त तोकिएको छैन । एमसीसी अन्तर्राष्ट्रिय सम्झौता भएकाले यसमा अमेरिका र नेपाल दुवैलाई समान हैसियतमा राखिएको छ । सम्झौतामा कुनै एक देशले अर्का देशको कानुन र सर्वभौमसत्तालाई अवमूल्यन गर्न पाउने कुनै प्रावधान छैन । यदि सम्झौताबारे कुनै विवाद उत्पन्न भयो भने कुन देशको कानुन लागू गर्ने भन्ने प्रश्न उठ्नु स्वाभाविक हो । त्यस्तो विवादको समाधानमा दुवै देशको राष्ट्रिय कानुन लागू नभई सोभन्दा माथिको अन्तर्राष्ट्रिय कानुन लागू गरिनेछ भनी दफा ६(४)मा उल्लेख छ । सरकारले अघि बढाएको प्रस्तावलाई अन्य राजनीतिक पार्टीले समर्थन गरेमा संसद्बाट सजिलै अनुमोदन हुन सक्ने अवस्था छ । नेपालको राष्ट्रियतामा कुनै असर नपरे पनि अनाहकमा यो सम्झौता विवादित हुन पुगेकाले सकेसम्म राष्ट्रिय सहमति आवश्यक पर्छ, नभए संसद्मा प्रतिनिधित्व गर्ने सत्ता गठबन्धनले यसलाई संसद्मा पेस गरी पारित गर्ने वा नगर्ने भनी निर्णय गरेमा नेपालले यसअघि गुमाएको विश्वसनीयतालाई पुनः स्थापित गर्न मद्दत पुग्छ । विगतमा नेपालले चीन सरकारसँग गरेको बुढीगण्डकी विद्युत् परियोजना विकास सम्झौता बिनाकारण भंग गरी विश्वसनीयता गुमाएको यहाँ स्मरणीय छ । आर्थिक विकासका लागि पर्याप्त पुँजी र प्रविधि नभएकाले यस अनुदानलाई सहर्ष स्विकार्नुमै नेपालको हित छ । आफ्नो राष्ट्रिय स्वार्थ र सार्वभौभसत्तामा असर नपर्ने कुनै पनि देशबाट आएको अनुदान लिन नेपाल पछाडि पर्नु हुँदैन । कसैले दिएको कुनै अनुदान लिने वा नलिने निर्क्योल कुन देशले त्यस्तो सहयोग प्रदान गरेको हो भन्ने आधारमा नभएर त्यसले नेपाललाई कति हित हुन्छ भन्ने आधारमा मात्र गरिनु उचित हुन्छ । प्राध्यापक पण्डित वरिष्ठ अधिवक्ता हुन् ।"
महिला सहभागितामा गुणात्मक फड्कोको खाँचो,"ने पालको संविधानले महिलाको राजनीतिक स्थितिमा सुधार ल्याउन विभिन्न प्रबन्ध गरेको छ । धारा ३८, ४२, ५०(१), ७६(९), ८४(२), ८४(८), ८६(२)(ख), १६८(९), १७६, २२२, २२३ मा महिलासम्बन्धी व्यवस्था छन् । तापनि तिनको कार्यान्वयन पक्ष कमजोर भएकाले उपलब्धिहरू उपभोग गर्न कठिन भएको अवस्था छ । राज्यका हरेक तहमा महिला प्रतिनिधित्व ३३ प्रतिशत पुर्याउन पनि सकस परिरहेको देखिन्छ । संयुक्त राष्ट्रसंघीय महासभाद्वारा सन् १९७९ मा पारित भई सन् १९८१ देखि लागू भएको महिलाविरुद्ध हुने सबै प्रकारका भेदभाव अन्त्य गर्ने महासन्धि (सीईडीएडब्लू) को केन्द्रीय विषयमध्ये एक सार्वजनिक जीवनमा महिला तथा पुरुषको समान सहभागिता हो । यो महासन्धिमा नेपालले हस्ताक्षर गरेको २० वर्षभन्दा बढी भएको छ, १७९ राष्ट्रहरू पक्ष बनेका छन् । तिनीहरू निर्णायक भूमिका र नेतृत्वदायी पदहरूमा महिला सहभागिता अभिवृद्धि गर्ने उपाय प्रवर्द्धन गर्न बाध्य छन् । सन् १९९५ मा बेइजिङमा आयोजित राष्ट्रसंघको महिलासम्बन्धी चौथो विश्वसभाले सीईडीएडब्लूका प्रावधान कार्यान्वयन गर्न पुनः दबाब सृजना गर्यो । कार्यान्वयनका लागि बेइजिङ मञ्चले सबै तहमा शक्ति साझेदारी र निर्णायक भूमिकामा महिला तथा पुरुषहरूबीचको असमानता र महिला विकास प्रवर्द्धनमा सबै तहमा अपर्याप्त संयन्त्र लाई महिलाको अग्रगमनका निमित्त कार्य गर्नका लागि दुई महत्त्वपूर्ण सरोकारक्षेत्रका रूपमा पहिचान गर्यो । द्वन्द्वपछिको राष्ट्र निर्माणमा महिलाको सहभागितालाई यसको परिधिभित्र ल्याउन यसलाई अरू बढी विस्तार गरियो, जसलाई संयुक्त राष्ट्रसंघ सुरक्षा परिषद्को महिला, शान्ति र सुरक्षाबारेको सन् २००० को अक्टोबरमा पारित प्रस्ताव नम्बर १३२५ मा अभिव्यक्त गरिएको थियो । २००७ सालअघिसम्म नेपाली महिलाहरू राजनीतिक, सामाजिक र आर्थिक सबै प्रकारका अधिकारबाट वञ्चित थिए । २०१५ सालको प्रथम प्रतिनिधिसभाको निर्वाचनमा १०५ स्थानका लागि १५ जना महिला उम्मेदवार भएकामा एक जना मात्र द्वारिकादेवी ठकुरानी निर्वाचित भई नेपालको इतिहासमा पहिलो महिला मन्त्री भएकी थिइन् । तर हाल परिवेश फेरिएको छ, आज महिलाको पहिचान र भूमिका केवल घरभित्रै सीमित नभई शिक्षा तथा नेतृत्वमा समेत देखा पर्न थाल्नु सुखद संकेत हो, तापनि निर्णय प्रक्रिया र प्राथमिकता निर्धारणमा सधैं पुरुष हावी रहनु दुःखद पक्ष हो । ०४६ सालको परिवर्तनपछि जारी ०४७ सालको संविधानको धारा ११(५) मा महिला र पुरुषबीच पारिश्रमिकमा भेदभाव गरिने छैन भनिएको थियो । त्यस्तै धारा ११४ अनुसार संसद्को निर्वाचनमा कम्तीमा ५ प्रतिशत महिला उम्मेदवार हुनुपर्थ्यो, साथै राष्ट्रिय सभामा कम्तीमा ३ जना महिला सदस्य हुनुपर्ने संवैधानिक व्यवस्था थियो । यसलाई संसद्मा महिला सहभागिता सुनिश्चितताको सुरुआतको रूपमा लिन सकिन्छ । स्वायत्त शासन ऐन २०५५ ले पनि स्थानीय निकायमा महिला सदस्य निर्वाचित गर्नुपर्ने व्यवस्था गरेको थियो । २०५२ सालमा सर्वोच्च अदालतले छोरीलाई अंशसम्बन्धी निर्देशनात्मक फैसला गरेको थियो । २०५८ सालमा मुलुकी ऐन २०२० लाई एघारौं संशोधन गरी महिला अधिकार सम्बन्धमा सुधारको प्रयत्न गरियो ।नेपालमा पटकपटकको राजनीतिक परिवर्तनले महिला सहभागिता र सचेतना बढाउँदै लगे पनि निर्णायक तहमा महिला प्रतिनिधित्व भने अझै न्यून देखिन्छ । २०६२६३ को जनआन्दोलनपछि समानुपातिक निर्वाचन प्रणालीले धेरै महिला राजनीतिमा सक्रिय भए, सभासद्देखि राष्ट्रको गरिमामय पद पुग्ने मौकासम्म पाए । २०६३ को परिवर्तनपश्चात् संसद्मा महिला सहिभागिता एवं प्रतिनिधित्व सुनिश्चिततामा उल्लेखनीय प्रगति देखिन्छ । पहिलो संविधानसभामा महिला सदस्यहरूको प्रतिनिधित्व ३२७८ प्रतिशत थियो भने दोस्रो संविधानसभामा २९२८ प्रतिशत । हाल संघीय संसद्को प्रतिनिधिसभा र राष्ट्रिय सभाका कुल ३३४ सदस्यमध्ये ११२ जना अर्थात् ३३५३ प्रतिशत महिला सदस्यहरूको सहभागिता छ । प्रतिनिधिसभामा प्रत्यक्ष निर्वाचनमार्फत् ६ र समानुपातिकमा ८४ गरी जम्मा ९० जना महिलाले अवसर पाएका छन् । राष्ट्रिय सभामा २१ महिला सदस्य छन् । यसै गरी प्रदेशसभामा प्रत्यक्षमा १७ र समानुपातिकमा १ सय ७२ गरी १ सय ८९ जना महिला सांसद बनेका छन् । महिला सहभागिताको हिसाबले हेर्दा गएको स्थानीय निर्वाचनले स्थानीय स्तरमा महिलाको राजनीतिक जागरणका निम्ति महत्त्वपूर्ण भूमिका खेल्यो । यस निर्वाचनमार्फत देशभर ७ प्रमुख, २ सय ७६ उपप्रमुखसहित अन्य विभिन्न पदमा गरी जम्मा १४ हजार ३ सय ८ महिला विजयी भएका छन्, जुन कुल जनप्रतिनिधिको ४०९ प्रतिशत हो । यसका बावजुद पनि महिलालाई उपप्रमुखमै सीमित राख्ने नियत विडम्बनापूर्ण छ ।हालै प्रमुख राजनीतिक दलहरूमा एकपछि अर्कोको महाधिवेशन हुँदै छ तर महिला सहभागिता र समावेशिता भने त्यस्तो उत्साहजनक छैन । समावेशी राजनीतिक एजेन्डा सबैभन्दा चर्को रूपमा उठाउने पार्टीहरूले नै आफ्नो संगठनका हरेक तहमा ३३ प्रतिशत महिला सहभागिता पुर्याउन सकस देखिन्छ, केन्द्रीय पदाधिकारी तहमा त प्रतिनिधित्व नै नगन्यजस्तै छ । महिलाको संख्या सधैं संविधानमा लेखिएको क्लस्टर पुर्याउनका लागि मात्र जबसम्म गणना गरिन्छ, तबसम्म केही हुनेवाला छैन । महिला सहभागिताको नाममा आफ्नै श्रीमती, परिवारका सदस्य र आफन्तको नाम प्रयोग गरेर आफ्नो स्वार्थ पूरा गर्ने परिपाटी पनि अन्त्य हुनुपर्छ ।झा संवैधानिक कानूनकी अध्येता हुन् ।"
माओवादीमा क्रमभंगको सवाल,"पछिल्लो समयमा महाधिवेशन भन्नेबित्तिकै को नेता हुँदै छ भन्ने मात्र चर्चा, परिचर्चा हुने गरेका छन् । कस्तो समीक्षा भयो र कस्तो नीति तय भयो भन्ने विषय गौण बनेको देखिन्छ । कांग्रेस, एमाले, राप्रपाजस्ता पार्टीहरूको अधिवेशन नेता छान्ने या तोक्नेभन्दा माथि उठेको देखिएन । फरकफरक प्यानल बनाएर आन्तरिक प्रतिस्पर्धा गरेका कांग्रेस, राप्रपाका कुनै पनि प्यानलले नीतिको आलोकमा आफ्नो योग्यता साबित गर्न कोसिस गरेको पाइएन, गगन थापाको एकल प्रयासलाई छाडेर भन्ने हो भने । समीकरणको जोडघटाउभन्दा माथि नउठेका यस्ता अधिवेशन वा महाधिवेशनले राष्ट्र, पार्टीलाई नयाँ जीवन देलान् त ? प्रश्न गर्ने ठाउँ प्रशस्त छन् । यस्तै आम प्रश्नको बीच नेकपा (माओवादी केन्द्र) को महाधिवेशन यही पुस ११ देखि १३ गतेसम्म काठमाडौंमा हुँदै छ । नयाँ क्रान्तिकारी विचार र क्रान्तिकारी पार्टी निर्माणका लागि महाधिवेशन भन्ने मूल नारा तय गरेको माओवादी केन्द्रको महाधिवेशन सतहमा देखा परेको यस प्रकारको आम राजनीतिक प्रवृत्तिको निरन्तरतामा मात्र सीमित होला कि यसमा क्रमभंग गर्ला ? यो चासो र खोजीको विषय हो र हुनुपर्छ ।परिवर्तनको हुटहुटीको भोक नमेटिएको पार्टी हुनुको अर्थमा पनि माओवादी केन्द्रले यस प्रकारको प्रवृत्तिमा क्रमभंग गर्नुपर्छ । परिवर्तनको रक्षा गर्न संविधानको सार्थक कार्यान्वयन जरुरी छ, यसका निम्ति पनि क्रमभंग जरुरी छ । हामी अरूजस्तै संसद्वादमा रोमाञ्चित भइरहने शक्ति होइन भन्ने पुष्टि गर्न पनि क्रमभंग जरुरी छ । यसको कुल योगमा वर्तमान राजनीतिले पैदा गरेको निराशालाई नयाँ आशा र भरोसामा बदल्न पनि क्रमभंग गर्न जरुरी छ । हुन त, माओवादी केन्द्रका अध्यक्षले दस्तावेज लेख्न थालेको झन्डै महिना दिन हुन थालिसक्यो । जबकि अरू कुनै पनि पार्टीका अधिवेशनको पूर्वार्द्धमा यस प्रकारका खबर सुनिएका थिएनन् र महाधिवेशनपश्चात् पनि वैचारिक बहस एवं निष्कर्षहरू सम्प्रेषित भएका पाइएनन् ।गत मंसिर २५ गते माओवादी केन्द्रको प्रदेशहरूको महाधिवेशन उद्घाटनका क्रममा अध्यक्ष प्रचण्डले कार्यकर्तालाई वैचारिक मथिंगल खियाउन भनी दिएको वर्तमान पुँजीवादको चरित्रको विश्लेषणले नेपाली सेयर बजारलाई समेत तरंगित गर्यो । यद्यपि त्यो कुनै सेयर बजार परिलक्षित थिएन । उनले भनेका थिए, जसरी मार्क्सले औद्योगिक पुँजीवादसँग लड्ने, लेनिनले साम्राज्यवादी एकाधिकार पुँजीवादसँग लड्ने र माओले संशोधनवाद र साम्राज्यवादसँग लड्ने तरिका खोज्नुभयो, अब हामीले यो भूमण्डलीकृत वित्तीय एकाधिकार पुँजीवादसँग लड्ने तरिकाको खोजी गर्नु छ । पुँजीले पुँजी खिच्ने वर्तमान चरित्रप्रति उनले गहिरो गरी विषय उठाएका थिए । पुँजीवादी विश्वदृष्टिकोणमा आधारित हुँदै नेपाली विशेषतासहितको समाजवादी यात्राको वैज्ञानिक कार्यदिशा विकासको पक्ष उनको भाषणमा निहितार्थ थियोÙ विचारको निरन्तरता होइन, यसमा गुणात्मक विकासको आवश्यकता बोध अन्तरनिहित थियो । साँच्चै आज पुँजीवाद माल नबेची पनि पुँजी एकीकृत गरिरहेको छ । यसो भन्दा यहाँ धितोपत्रको मात्र कुरा छैन । विज्ञान र प्रविधिमार्फत पुँजी एकीकृत गरिरहेका चाहे मार्क जुकरवर्गको कुरा गर्नोस् या क्रिप्टोकरेन्सी १ उत्पादक शक्तिको रूपमा विज्ञान प्रविधिले बनाएको चामत्कारिक स्पेस लाई नजरअन्दाज गरेर पाइला सार्न सकिने देखिन्न । समयको पदचापसँगै यसरी सतहमा प्रकट भएका नवीन प्रकारका अर्थराजनीतिक अन्तरविरोधको पहिचान र निरूपण नगरी गरिने समाजवादको कुरा धतुरोको बोटमा स्याउ फलाउने खालको गफसिवाय केही हुँदैन । यसैले नीतिको विषय नेताविशेषको मात्र थाप्लोमा छाडेर महाधिवेशनका प्रतिनिधिहरू सेल्फीमा मात्र भुल्ने हो भने पनि पुँजीवादी संकटलाई क्रान्तिकारी संकटमा बदल्न सकिन्न ।पाँचौं महाधिवेशनमा मदन भण्डारीले पेस गरेको जनताको बहुदलीय जनवादसम्बन्धी कार्यक्रमलाई एमाले दसौं महाधिवेशनको पनि मुख्य विचार बनाएर हिँडिरहेको छ । त्यहाँ विचारमा विकासको सोच ठप्पप्रायः छ । पाँचौंदेखि दसौं महाधिवेशनका बीचमा मुलुकले राजनीतिक रूपमा गुणात्मक फड्को मारिसक्यो तर घनश्याम भुसालहरूको कोसिस पनि यति बेला नारायणीमा सेलाइएको छ । प्रतिनिधिहरूको उपस्थिति ओलीको होर्डिङबोर्ड र गैंडाको मस्कटसँग सेल्फी हान्ने र मतको औपचारिकता निर्वाह गर्नेबाहेक केहीमा पनि देखिएन । मुलुकलाई पछाडि फर्काउने नारामा भएको राप्रपाको पुस्तान्तरणले मुलुकको हित गर्ने किमार्थ सोच्न सकिन्न । यता बीपीको कांग्रेस र देउवाको कांग्रेसमा आकाशजमिनको फरक देखिएको छ । यद्यपि गगन, विश्वलगायतका युवा पंक्तिको अनुमोदित उदयले अर्को महाधिवेशनको केही संकेत गरेको छ । उदाएको पुस्ताले बीपीको विचारमा विकास गर्ला, नगर्ला त्यो हेर्न भने अर्को महाधिवेशन कुर्नुपर्ने देखिन्छ । तर माओवादीमा सामन्तवादको जरा उखेल्नेदेखि विभेदको चिनियाँ पर्खाल ढालेर नयाँ राजनीतिक पुनर्जागरणको नेतृत्व गरेका प्रचण्ड स्वयम् विचारको विकासमा अग्रसर हुनु माओवादी राजनीतिमा देखा परेको एउटा सुन्दर अवसर हो । यद्यपि यहाँ कुनै समयको सुविधा प्राप्त नभएको चुनौतीको घण्टी बजिरहेकै छ । जसको नीति उसैको नेतृत्व कम्युनिस्ट पार्टीभित्रको सार्वभौम सिद्धान्त हो । यसैले पनि माओवादीमा मूल नेतृत्वको विषय निर्विवाद छ । तर नेतृत्व भनेको को अध्यक्ष, को उपाध्यक्ष, को महासचिव भन्ने मात्र पनि होइन, लेनिनले भनेजस्तो पेसेवर क्रान्तिकारीहरूको अग्रदस्ता बनाउने, माओले भनेजस्तो कमिटीहरूमा थ्री इन वान (वयस्क, अर्धवयस्क र युवा) लागू गर्ने र प्रचण्ड स्वयम्ले अगाडि सारेको जनआधारित पार्टी र कमिटीमा समावेशी (लैंगिक, जातीय, क्षेत्रीय र पुस्तागत) सन्तुलन एवं अग्राधिकार लागू गर्ने कुरामा महाधिवेशन कत्तिको खरो रूपमा उत्रन सक्छ भन्ने पनि हो । हिजो २०६३ मा युवाहरूको पार्टीको रूपमा प्रकट भएको माओवादी र यसका नेताहरू अब थप १५ वर्ष बूढो भइसकेका छन् । अबको यात्रा सिनियरको इन्चीटेपले नापेर अग्लो देखिएको नेतृत्वले मात्र हुन्न । यस प्रकारको १५ वर्षे निरन्तरतामा क्रमभंग गर्ने चुनौती पनि माओवादीको महाधिवेशनसामु तेर्सिएको छ । तर अब कसरी ? वाग्मती र प्रदेश १ कमिटीले आन्तरिक निर्वाचनको बाटो देखाएका छन् । अब यता लकपकाएर भन्दा पनि व्यवस्थित मानक तयार गरेर दृढतापूर्वक बढ्नुको विकल्प देखिँदैन ।विचार र नेतृत्वसँगै उठ्नुपर्ने तेस्रो विषय हो, रूपान्तरण । समकालीन राजनीतिका अग्ला नेतृत्वमध्ये प्रचण्ड मात्र त्यस्तो नेता हुन्, जसले सार्वजनिक रूपमा गल्ती स्विकार्ने हिम्मत गरिरहेका हुन्छन् । भनिन्छ, माओले लेनिन वा स्तालिनलाई हेरे मात्र होइन, त्यसबाट सिकेर बढ्ने कोसिस गरे । यसैको शृंखलामा आफ्ना गल्तीबाट पनि सिक्दै सी चिनफिङ चिनियाँ विशेषतासहितको समाजवाद हुर्काउने भनिरहेका छन् । माओवादीले पनि आफ्नै गल्तीबाट कति सिक्ने र लागू गर्ने भन्ने प्रश्न ज्युँदो छ । विगतको समीक्षाबाट सिक्दै मूल नेतृत्व वा सो वरिपरिको टिम मात्र होइन सिंगो माओवादीको रूपान्तरणमा महाधिवेशनले नयाँ अठोटको उद्घोष गर्न सक्नुपर्छ । प्राध्यापक कृष्ण खनालले पात्रभन्दा पनि प्रवृत्ति बदल्न दिएको जोड यहाँ स्मरणीय छ । संसद्वादी भनिएका दलका नेता, कार्यकर्ताभन्दा माओवादी कति पृथक् छ ? आत्मपरक होइन वस्तुपरक घोत्लाइ जरुरी छ । यसैले माओवादी सामुन्ने उन्नत विचार त्यस्तै संगठन र दुरुस्तै जीवन संस्कृतिमा हेलिनुको विकल्प छैन । अन्यथा आफैंले बदलेको परिवर्तनको मलामी जानुपर्ने विडम्बना नआउला भन्न सकिन्न । वर्तमानको निरन्तरतामा क्रमभंग गर्दै महाधिवेशनमा सहभागी पन्ध्र सय प्रतिनिधिहरू विकसित विचार, विविधतायुक्त नेतृत्वसँगै रूपान्तरणको राष्ट्रिय संकल्पमा एकसाथ जुट्ने हो भने नयाँ क्रान्तिकारी विचार र क्रान्तिकारी पार्टी निर्माणको लागि प्रथम महाधिवेशन भन्ने मूल नारा सार्थक हुने देखिन्छ । यसले सिंगो मुलुकलाई नयाँ दिशा दिनेछ । गौतम माओवादी केन्द्रसित आबद्ध छन् ।"
'एमालेबाहेक देशमा कम्युनिस्ट छैन,"बिर्तामोड (कास) नेकपा एमालेका अध्यक्ष केपी शर्मा ओलीले देशमा एमालेबाहेक कम्युनिस्ट पार्टी नभएको दाबी गरेका छन् । उनले माधवकुमार नेपाल, पुष्पकमल दाहाल, वामदेव गौतम र झलनाथ खनालहरू वामपन्थी नभई हामपन्थी भएको आरोप लगाए । गृह जिल्ला झापाको बिर्तामोडमा शनिबार एमाले जिल्ला कमिटीले आयोजना गरेको १० औं महाधिवेशनबाट निर्वाचित पदाधिकारीलाई बधाई तथा सम्मान कार्यक्रममा बोल्दै ओलीले कम्युनिस्ट सरकार ढाल्नेहरू वामपन्थी नभएको उनले टिप्पणी गरे । कम्युनिस्ट सरकार ढालेर, वामपन्थी सरकार ढालेर कांग्रेसको सरकार बनाइदिनेहरू वामपन्थी हुन् ? कांग्रेस वामपन्थी हो ? उनले भने । कांग्रेसको पछि लाग्नेहरू वामपन्थी नभई हामपन्थी भएको उनको आरोप छ । पूर्वप्रधानमन्त्री ओलीले नेपाल, दाहाल, गौतम र खनाल एमाले नेतृत्वको सरकार ढाल्ने मुख्य आयोजक भएको बताए । ओलीले पाँचदलीय गठबन्धन देशको अहिलेको मूल प्रतिक्रियावादी शक्ति भएको आरोप लगाए । उनले देशका लागि हानिकारक रूपमा गठबन्धन अघि बढेको भन्दै सरकारले समयमा चुनाव गराउनेमा आशंका व्यक्त गरे । ऐनबमोजिम फागुनमा गराउनुपर्ने स्थानीय चुनाव गठबन्धन सरकारले मंसिरमा पुर्याउने चलखेल गरिरहेको उनको भनाइ छ । यिनीहरू समयमा निर्वाचन गराउने नीतिमै छैनन्, यिनीहरूलाई लोकतन्त्रसँग कुनै मतलब छैन, उनले भने, स्थानीय तहको निर्वाचन ऐनकानुनबमोजिम फागुनमा गर्नुपर्ने हो तर यिनीहरूले मंसिरमा पुर्याउने स्थिति छ । ओलीले निर्वाचन आयोगले चुनाव गराउनुपर्ने पटकपटक जानकारी गराउँदासमेत सरकार मुखमा भोटे ताल्चा लगाएर बसेको टिप्पणी गरे । ओलीले शनिबारै विराटनगरमा पत्रकारसँग कुरा गर्दै प्रतिनिधिसभामा एमालेको अवरोध चुनावसम्मै रहने बताए । आफूहरूले पार्टीबाट निकालेका मान्छे राखेर सरकारले बोलाउने सर्वदलीय बैठकमा पनि नजाने उनले बताए । उनले एमसीसीका विषयमा प्रस्ट धारणा बनाउन नसक्नु सरकारको कमजोरी भएको टिप्पणी गरे । एमसीसीका विषयमा सरकारले व्यक्तिगत तवरले कुरा गरिरहेको छ । गठबन्धनको सरकार भएपछि गठबन्धनको एउटा धारणा आउनुपर्छ नि, उनले भने, यसमा गठबन्धन दलभित्रका पार्टीहरूको आआफ्नै नीति छ । यो कस्तो गठबन्धन हो ? एमसीसीबारे सरकारको धारणा आएपछि मात्रै आफूहरूले बोल्ने ओलीको भनाइ थियो ।अध्यक्ष ओलीले तत्कालीन राजा ज्ञानेन्द्र शाह र माओवादी केन्द्रका अध्यक्ष पुष्पकमल दाहालबीच २०६० पुस १८ मा सम्झौता भएको तर दाहालले केही नभएजस्तो गरिरहेको बताए । दाहालका तर्फबाट वार्तामा खटाइएका र मध्यस्थकर्ताहरू अहिले सञ्चारमाध्यममा आफैं बोलिरहेका छन् तर दाहालले कुनै सम्बन्धै नरहेको जस्तो गरिरहेका छन्, उनले भने, २०६० पुस १८ गते राति सहमति भएपछि मात्रै ज्ञानेन्द्र शाहको अभिनन्दन कार्यक्रम १९ गते विराटनगरबाट देशभरि सुरु भएको हो ।"
व्यवसायीको घरबाट १ अर्ब ७७ करोड बरामद,"कानपुर (एजेन्सी) कर छलीको अनुसन्धानमा परेका भारतका एक व्यवसायीको घरबाट १ अर्ब ७७ करोड भारतीय रुपैयाँभन्दा बढी बरामद गरिएको छ । कर छलीको अनुसन्धान गरिरहेको भारतको जीएसटी (वस्तु तथा सेवा कर) अनुसन्धान टोलीले अत्तर व्यवसायी पीयूष जैनको घर, कार्यालय, उद्योग तथा कानपुर, मुम्बई र गुजरातस्थित पेट्रोल पम्पलमा छापा मारेर १ अर्ब ७७ करोड ४५ लाख रुपैयाँ बरामद भएको जीएसटीका अधिकारीले जानकारी दिए । जैन समाजवादी पार्टीका अध्यक्ष तथा उत्तर प्रदेशका पूर्वमुख्यमन्त्री अखिलेश यादवनिकट व्यवसायी हुन् ।जीएसटीका अधिकारीहरूले उत्तर प्रदेशको कन्नौजस्थित जैनको घरमा बिहीबार र शुक्रबार छापा मारेका थिए । जैन र उनका अन्य दुई व्यापारिक साझेदारसँग सम्बन्धित ११ स्थानमा छापा मारिएको हो । जैनले विभिन्न कम्पनीमार्फत कम्तीमा ३ करोड ९ लाख कर छली गरेका खुलेको अनुसन्धानमा खटिएका अधिकारीहरूले जनाएका छन् । कन्नौजको छपट्टीका स्थायी बासिन्दा जैनको प्रमुख व्यवसाय अत्तर उत्पादन हो । उनले त्रिमूर्ति फ्यागनेन्स प्राइभेट लिमिटेडमार्फत शिखर पान मसला पनि उत्पादन गर्दै आएका छन् । पश्चिम एसियामा २ सहित उनका करिब ४० कम्पनी रहेका छन् ।"
खस्कँदै जोन्सनको लोकप्रियता,"(लन्डन)  बेलायती प्रधानमन्त्री बोरिस जोन्सन केही सातायता विवादको भुमरीमा छन् । एकातिर भयावह कोभिड संक्रमण, अर्कोतिर उपनिर्वाचनमा आफ्नो पार्टीको लज्जास्पद हार । बेलायतमा अर्को आमचुनाव २०२४ मा मात्रै हुनेछ, तर त्यति बेलासम्म के जोन्सन नै प्रधानमन्त्रीको कुर्सीमा रहिरहलान् ? भन्ने बहस भने सुरु भइसकेको छ । टोरी (कन्जरभेटिभ) वृत्तमा आउँदो गर्मीयाममा नेतृत्व परिवर्तन गर्नेबारे पनि चर्चा सुरु भइसकेको छ । नेतृत्वका लागि वर्तमान अर्थमन्त्री ऋषि सुनाक, विदेशमन्त्री लिज ट्रस, माइकल गोभ, जेरेमी हन्ट, साजिद जाभिद, प्रिटी पटेललगायत दौडमा रहेका बेलायती सञ्चारमाध्यमहरूले जनाएका छन् । पछिल्ला दिनहरूमा बेलायतमा कोभिडको नयाँ भेरिएन्ट ओमिक्रोनको संक्रमण तीव्र रूपमा फैलिँदै जाँदा सरकारले बुस्टर खोप वितरण तीव्र पारेको छ । क्रिसमस तथा नयाँ वर्षको छुट्टीमा कोभिड फैलन नपाओस् भनेर सरकारको सक्दो कोसिस जारी छ । तर, एक वर्ष पुरानो घटनाका कारण प्रधानमन्त्री जोन्सन भने विवादमा फसेका छन् । पोहोर साल सन् २०२० को डिसेम्बरमा सिंगो देश लकडाउनमा रहेका बेला प्रधानमन्त्री कार्यालयमा कर्मचारीका लागि क्रिसमस पार्टी आयोजना गरिएको भर्खरै मात्र खुलासा भयो । प्रधानमन्त्रीले उक्त पार्टी आयोजना गर्दा कुनै नियम भंग नगरिएको दाबी गरेका छन् । उनले सो घटनाबारे अनुसन्धान गर्न आदेश पनि दिएका छन् । तर, उनको लोकप्रियता स्वात्तै घटिरहेको छ । यसअघि उनकै दलका एक सांसद ओवेन प्याटरसनले छुट्टै पारिश्रमिक लिएर एउटा निजी कम्पनीका लागि काम गरेको सार्वजनिक भयो । ओवेनले भने आफ्नो पदबाट राजीनामा दिइसकेका छन् । तर उनको बचाउ गर्न खोजेको भन्दै प्रधानमन्त्रीको चौतर्फी आलोचना भयो । अर्को धक्का त प्रधानमन्त्रीलाई ओवेनकै ठाउँमा हालै सम्पन्न उपनिर्वाचनमा भएको छ । ओवेनको राजीनामापछि नर्थ स्रोपसायर क्षेत्रमा भएको उपनिर्वाचनमा कन्जरभेटिभ उम्मेदवारको हारलाई कतिपय राजनीतिज्ञले बोरिसको असक्षमताका रूपमा टिप्पणी गरेका छन् । सन् १९४५ देखि टोरीको पकड उक्त क्षेत्रमा लिवरल डेमोक्रेट्स पार्टीले जितेको छ । कन्जरभेटिभ पार्टीको दुई वर्ष नेतृत्व सम्हालेका इयान डंकन स्मिथले गत वर्ष प्रधानमन्त्री कार्यालयमा प्रतिबन्धकै समय नियमविपरीत गरिएको क्रिसमस पार्टीका कारण सत्तारूढ दलले विश्वास गुमाएको बताएका थिए । त्यसो त प्रधानमन्त्री आफैं उक्त क्षेत्रमा आएको अप्रत्याशित नतिजाबाट आफू निराश भएको बताएका छन् । लिवरल डेमोक्रेट्सकी उम्मेदवार हेलेन मोर्गनले आफ्नो संसदीय सिट सुरक्षित गरेपछि विजयोत्सवमा भनेकी थिइन्, हाम्रो देश सक्षम नेतृत्वका लागि रोइरहेको छ । प्रधानमन्त्री जोन्सन तिमी नेता होइनौं । उता, बेलायतको ईयूबाट बहिर्गमन (ब्रेक्जिट) सहमतिमा महत्त्वपूर्ण भूमिका निर्वाह गरेका ब्रेक्जिटमन्त्री लर्ड फ्रस्टले पनि राजीनामा दिएका छन् । बेलायतमा कोभिड१९ को नयाँ भेरिएन्ट ओमिक्रोन बढिरहँदा मन्त्री फ्रोस्टले सरकारको कार्यशैलीप्रति असन्तुष्टि जनाउँदै हालै राजीनामा दिएका बताइएको छ । ब्रेक्जिट अब सुरक्षित बनिसकेको छ । तर यसको कार्यान्वयनमा मेरो चिन्ताबारे तपाईं अवगत नै हुनुहुन्छ, उनले भनेका छन् । म आशा गर्छु कि हामी जता जानुपर्ने हो त्यो दिशामा जति सक्दो चाँडो अगाडि बढ्नेछौं । त्यसका लागि करका दरहरू न्यून तथा खुकुलो नियमन भएको, आधुनिक विज्ञान र परिवर्तनमा आधारित उद्यमीलाई प्रोत्साहित गर्ने अर्थतन्त्र आवश्यक छ, उनले भने । प्रधानमन्त्री जोन्सनले गत साता नयाँ भेरिएन्टको संक्रमण नियन्त्रणका लागि कोभिड पास सम्बन्धमा आफ्नै दलका एक सय सांसदबाट संसद्मा निकै विद्रोह सामना गर्नुपरेको थियो । बेलायतमा हालसम्म १ लाख ५० हजार जनाभन्दा बढीमा ओमिक्रोनको संक्रमण पुष्टि भइसकेको छ भने एक सातायता दैनिक संक्रमित हुनेको संख्या औत ८८ हजार छ । शुक्रबार एकै दिन सबैभन्दा बढी १ लाख २० हजार संक्रमित भएका थिए । सरकारका वैज्ञानिक सल्लाहकारहरूले थप प्रतिबन्ध घोषणा नगरे इंग्ल्यान्डका अस्पतालहरूमा दैनिक भर्ना दर ३ हजार पुग्ने चेतावनी दिइसकेका छन् ।"
अफगानिस्तानलाई सहयोग गर्न पुटिनको आग्रह,"मस्को (एजेन्सी) रुसी राष्ट्रपति भ्लादिमिर पुटिनले अफगानिस्तानको अर्थतन्त्र बचाउन सहयोगका लागि अमेरिकालाई आग्रह गरेका छन् । अमेरिकाले अफगानिस्तानमा दुई दशक संलग्न रहेकाले सहायता उपलब्ध गराउनुपर्ने उनको भनाइ छ । जो त्यहाँ २० वर्षदेखि छन् र अर्थतन्त्रलाई ध्वस्त पारेका छन्, पहिले उनीहरूले सहयोग उपलब्ध गराउनुपर्छ, वार्षिक पत्रकार सम्मेलनका क्रममा पत्रकारको प्रश्नको जवाफ दिँदै पुटिनले भने । अमेरिका लगायत देशले रोक्का गरेको अफगानिस्तानको सम्पत्ति पनि फुकुवा हुनुपर्ने उनको भनाइ छ । पुटिनले सबै जातीय समूहको प्रतिनिधित्व गर्दै समावेशी सरकार गठन गर्न तालिवानलाई पनि सुझाव दिएका छन् ।"
बनारसमा नेपालभारत सांस्कृतिक कार्यक्रम,"नयाँदिल्ली (कास) नेपाल र भारतबीचको सांस्कृतिक सम्बन्धलाई सुदृढ पार्ने उद्देश्यले भारतको बनारसमा शनिबार एक कार्यक्रम आयोजना गरिएको छ । बीपी कोइराला इन्डियानेपाल फाउन्डेसन नयाँदिल्लीको सहयोगमा गरेको कार्यक्रममा उमेश शाही नेतृत्वका नेपाली कलाकारहरूले देउडा, तामाङ, मारुनी शैलीका नृत्य तथा गायन प्रस्तुत गरे । त्यस्तै, शिव आनन्दको अगुवाइमा रहेको भारतीय कलाकार टोलीले भारत नाट्यम तथा कत्थकलगायत प्रस्तुति दिए । कार्यक्रममा दिल्लीस्थित नेपाली दूतावासका अधिकारीलगायत नेपाली समुदायका अगुवाहरूको उपस्थिति थियो । कार्यक्रम संयोजक पत्रकार तथा सामाजिक अभियन्ता रुचि सिंहले दुई देशका नागरिकबीच संस्कृति आदानप्रदानमा कार्यक्रमले मद्दत पुर्याउने बताइन् ।"
ओलीले शिलान्यास गरेका २२१ सडकमा कामै सुरु भएन,"(काठमाडौं)  २०७७ चैतमा तत्कालीन प्रधानमन्त्री केपी शर्मा ओलीले भव्य कार्यक्रमबीच बालुवाटारमा स्विच थिचेर प्रादेशिक एवं सडक निर्माण सुधार कार्यक्रमको शिलान्यास गरे । कार्यक्रम सुरुवात गर्दै ओलीले भनेका थिए, मानिसलाई विश्वासै गर्न गाह्रो हुने गरी पूर्वाधार विकास गर्नेछौं । तर पछि उनले भने जसरी पूर्वाधार विकास त भएन नै, शिलान्यास गरिएका कुनै पनि पालिकामा कालोपत्रे सडक पनि बनेनन् । तयारीबिनै शिलान्यास गर्दा काममा प्रगति नदेखिएको हो । स्रोत अभावमा यी सडकको काम अघि बढ्न नसकेको संघीय मामिला तथा सामान्य प्रशासन मन्त्रालयले जनाएको छ । मुलुकभरका ७ सय ५३ पालिकामध्ये २ सय २१ मा अहिलेसम्म कालोपत्रे सडक नरहेको मन्त्रालयको योजना तथा विकास सहायता महाशाखाका सहसचिव विष्णुदत्त गौतमले बताए । २१ पालिकामा सडकको ट्र्याक नै खुलेको छैन । कतिपय पालिकाको केन्द्रसम्म जोड्ने सडकसमेत नभएको मन्त्रालयले जनाएको छ, जसले गर्दा आवतजावतमा स्थानीयले कष्ट भोग्नुपरेको छ । भएका सडक पनि हिउँदमा मात्र चल्ने तर बर्खामा प्रायः बन्द हुने गरेका छन् । कतिपय पालिकाको केन्द्रबाट सदरमुकामसम्म पनि कालोपत्रे सडक पुगेको छैन । सडक निर्माण र स्तरोन्नति गर्न संघीय सरकार, प्रदेश र पालिकाहरूले बजेट राखेर योजना अगाडि बढाउने सहमति चैतमै भएको थियो । त्यो भनेअनुसार काम भएको छैन । कायक्रम सुरु गर्दा ८६ वटा पालिकामा सडक बनाउने भन्दै स्थानीय तह, प्रदेश र संघीय सरकारका प्रतिनिधिले समझदारीपत्रमा हस्ताक्षर गरेका थिए । समझदारीपत्रमा उल्लेख भएको ढाँचाअनुसार नै काम अघि बढाउन संघ, प्रदेश र स्थानीय तह सहमत थिए । अन्य पालिकाले पनि समझदारीपत्रमा हस्ताक्षर गर्ने पालो कहिले आउँछ भन्दै पर्खिरहेका छन्, सहसचिव गौतमले भने, स्रोत सुनिश्चितता नभएर भने समस्या भएको छ । अहिले स्रोत खोज्ने काम हुँदै छ । समझदारीपत्रमा हस्ताक्षर भएअनुसार ८६ वटा पालिकामा तत्काल निर्माण गर्ने भनिएको कालोपत्रे सडक पनि बजेट अभावमा अलपत्र छ । मन्त्रालयले बनाएको कार्यविधिमा १० किलोमिटरसम्मको सडक निर्माणका लागि संघीय सरकारले ६५, प्रदेशले १० र पालिकाले २५ प्रतिशत योगदान गर्ने उल्लेख छ । त्यस्तै १० देखि २० किमिसम्म लम्बाइ भएका सडक निर्माणमा संघले ७०, प्रदेशले १० र पालिकाले २० प्रतिशत योगदान गर्ने भनिएको छ । २० किमिभन्दा लामो सडक बनाउन संघीय सरकारले ७५, प्रदेशले १० र पालिकाले १५ प्रतिशत रकम साझेदारी गर्नेछन् । पहिला प्रारम्भिक छनोटअनुसार ४ हजार किमि कालोपत्रे सडक बनाउनुपर्ने उल्लेख थियो । अहिले सबै सडकको अवस्था हेरेर ३ हजार किमि बनाउनुपर्ने देखिएको सहसचिव गौतमले बताए । यसको उद्देश्य सबै प्रदेश समेटेर पालिकालाई केन्द्रसँग जोड्ने सडक निर्माण गर्ने रहेको मन्त्रालयले जनाएको छ । पूरै सडक बनाउन अनुमानित करिब दुई खर्ब रुपैयाँ लाग्ने जनाइएको छ । औसतमा एक किमि सडक बनाउन ५ करोड रुपैयाँ लाग्ने गौतमको भनाइ छ । यसमा पुल पनि पर्छन्, उनले भने, ग्राभेल गरिसकेको सडक चौडाइ पुगेको भए केही कम लाग्न सक्छ, ट्र्याक नै नखोलेको ठाउँमा बढी बजेट लाग्नेछ । तीन वर्षयता बजेटमा राख्ने गरिएको भए पनि स्रोतको सुनिश्चितता छैन । सरकारको स्रोतले मात्रै यो सम्पन्न हुँदैन, उनले भने, यसमा वैदेशिक स्रोत चाहिन्छ, वैदेशिक सहायताका लागि एसियाली बैंक (एडीबी) र विश्व बैंकसँग कुरा भइरहेको छ । प्रदेश १, सुदूरपश्चिम र कर्णालीका २१ पालिकामा ट्र्याक नखोलिएका सडक बढी छन् । सडकहरूको विस्तृत आयोजना प्रतिवेदन (डीपीआर) बनाउने काम पनि अझै सकिएको छैन । केहीको मात्र पहिल्यै बनिसकेको र त्यसलाई पुनः हेरेर फाइनल गर्ने काम भइरहेको जनाइएको छ । गत असारसम्म पूर्वतयारीको काम सबै सक्ने मन्त्रालयको दाबी थियो । तर अहिलेसम्म यसमा केही प्रगति भएको छैन । सुरु भएको पाँच वर्षभित्र काम सक्ने मन्त्रालयको लक्ष्य छ । सातै प्रदेशमा स्थानीय पूर्वाधार विभागअन्तर्गत प्रदेश तथा स्थानीय तह जोड्ने सडक आयोजना कार्यालय तीन वर्षका लागि स्थापना भइसकेका छन् । यसमा प्रदेशले समन्वय गर्ने कि भन्नेबारे छलफल भइरहेको छ, गौतमले भने, प्रदेशले समन्वय गरे डीपीआरको काम पनि प्रदेशबाटै हुनेछ । डेढ सय किमि सडकको डीपीआर तयारी अवस्थामा छ । स्रोत भएर कार्यान्वयन ढाँचा फाइनल भए काम सुरु गर्न धेरै समय कुर्नुपर्दैन, उनले भने । कार्यान्वयन कताबाट अघि बढ्ने भन्नेबारे टुंगो लागिनसकेकाले अहिले अन्योल भएको हो । समस्या बजेट नभएरै भएको मन्त्रालयका प्रवक्ता वसन्त अधिकारीले जानकारी दिए । बजेट नहुँदा केही काम अघि बढ्न सकेको छैन, उनले भने । मन्त्रालय स्रोतका अनुसार बजेट सुनिश्चितता नहुँदै आयोजना छनोट गर्दा अहिले अलपत्र परेको हो ।"
उमेर हद विवादमा अल्झियो टेलिकमको प्रबन्ध निर्देशक नियुक्ति,"निर्देशिकामा आवेदन दिने अन्तिम मितिसम्म उम्मेदवारको उमेर ३५ वर्ष पूरा भई ५६ वर्ष ननाघेको हुनुपर्ने भनिएको छ । तर कम्पनी ऐन, प्रबन्धपत्र र नियमावली कुनैमा पनि उमेर हद तोकिएको छैन । हालका प्रबन्ध निर्देशकको नियुक्तिका बेला पनि उमेर हद नराखी सूचना जारी गरिएको थियो । त्योभन्दा अघिल्लो विज्ञापनमा भने ५८ वर्ष उमेर हद तोकिएको थियो । यस पटक नियुक्तिका बेला निर्देशिका नै परिमार्जन गरेर उमेर हद घटाई आफूलाई प्रतिस्पर्धाबाट वञ्चित गरेको भन्दै टेलिकमका पूर्वकर्मचारी डा राजेन्द्रकुमार पोखरेलले उच्च अदालत पाटनमा मुद्दा दायर गरेका थिए ।पुस ७ सम्म ५६ वर्ष १ महिना २५ दिन हुने हुँदा उमेरका कारण प्रतिस्पर्धाबाट वञ्चित गरियो, उच्च अदालत पाटनमा उनले दायर गरेको निवेदनमा भनिएको छ, कार्यविधि नै परिवर्तन गरी ५६ वर्ष उमेर हद के, कति कारणले तोकिएको हो ? मलाई प्रतिस्पर्धा गर्न पाउने अधिकारबाट वञ्चित नगरियोस् । टेलिकमका अवकाश प्राप्त डेपुटी म्यानेजर सुरेन्द्रमान सिंहले पनि पुस २ मा नेपाल सरकार, प्रधानमन्त्री तथा मन्त्रिपरिषद् कार्यालयलाई विपक्षी बनाई सर्वोच्चमा मुद्दा दायर गरेका थिए । पोखरेल र सिंह दुवैको मुद्दामा अदालतले १५ दिनभित्र कारण देखाउ आदेश यसै साता जारी गरेको हो । त्योसँगै सर्वोच्चले सम्बन्धित दुवै पक्षलाई छलफलका लागि बोलाएको छ । सोमबार (पुस १२) अदालतमा छलफल हुँदै छ, प्रबन्ध निर्देशको नियुक्तिका लागि नाम सिफारिस गर्ने छनोट समितिका संयोजकसमेत रहेका सचिव अर्यालले भने, सबै कुराको जवाफ अदालतमा दिइनेछ ।दूरसञ्चार क्षेत्रका तीन वटा कर्मचारी युनियन (नेपाल दूरसञ्चार राष्ट्रिय कर्मचारी संगठन, नेपाल टेलिकम वर्कस् युनियन र नेपाल टेलिकम कर्मचारी युनियन) ले प्रबन्ध निर्देशकको शैक्षिक योग्यता, कार्य अनुभव, सेवा अवधि र उमेर हदमा अस्वाभाविक परिवर्तन गरिएको भन्दै सञ्चार तथा प्रविधि मन्त्रालयलाई पुस ५ मा संयुक्त रूपमा ध्यानाकर्षणपत्र पठाएको थियो । पटकपटक प्रबन्ध निर्देशक नियुक्तिका बखतमा मात्र स्वार्थ प्रेरित भई छनोट विधि र नियुक्तिका मापदण्डहरू परिवर्तन गरिनुले हामीलाई सशंकित बनाएको छ, पत्रमा भनिएको छ ।नेपाल दूरसञ्चार कम्पनी लिमिटेडको प्रबन्ध निर्देशकको नियुक्ति र सेवा सुविधासम्बन्धी निर्देशिका २०७२ लाई सरकारले २०७५ सालमा प्रबन्ध निर्देशक नियुक्तिकै क्रममा नयाँ निर्देशिकाले प्रतिस्थापन गरेको थियो । यसपटक पुनः नियुक्तिकै बेला निर्देशिका संशोधन गरियो । यसले प्रतिस्पर्धी र क्षमतावान् उम्मेदवार छनोट नभई स्वार्थअनुकूलका मान्छे पदमा पुग्ने कर्मचारी युनियनको भनाइ छ । सचिव अर्यालले चाहिँ आफ्ना निकाय वा कम्पनीहरूमा केकस्ता र कति योग्यता भएका मान्छे चाहिन्छन् भनेर सरकारले मापदण्ड बनाउनु स्वाभाविक भएको प्रतिक्रिया दिए । समयअनुसार कस्ता खालका मान्छे उपयुक्त हुन्छन् भन्ने हिसाबले निर्देशिका परिमार्जन गरिएको होला, उनले भने, यसबारे सबै कुराको जवाफ अदालतमा दिनुपर्छ, अहिले धेरै नबोलौं । नयाँ निर्देशिकामा प्रबन्ध निर्देशकको पदावधि एक वर्ष थपेर चार वर्ष बनाइएको छ भने तलब मासिक दुई लाखबाट बढाएर २ लाख ५० हजार रुपैयाँ तोकिएको छ । यससँगै मासिक ६० हजार रुपैयाँ घर भाडा, काठमाडौंमा घर भएको खण्डमा वर्षमा एक महिनाको तलब घर मर्मतका लागि उपलब्ध हुने उल्लेख छ । भ्रमण र चाडपर्व खर्चस्वरूप थप एक महिनाको तलब उपलब्ध हुने, अतिथि सत्कार खर्च, टेलिफोन खर्चलगायत सुविधा पनि राखिएका छन् । उमेर हद घटाएर तलबसुविधा बढाए पनि कार्यभार हलुका गरिएको देखिन्छ । हालसम्म प्रबन्ध निर्देशकले आफूलाई दिएको जिम्मेवारीअनुसार कार्यसम्पादनमा ७५ प्रतिशत अंक ल्याउनुपर्नेमा अब ७० ल्याए पुग्ने भएको छ ।"
उच्च हिमाली बस्तीमा सधैं असारे विकासको भर,"वडा कार्यालयमा तालागाउँले सबै औलतिर झरेपछि मुगमकार्मारोङका वडा कार्यालय, स्वास्थ्यचौकी र सामुदायिक विद्यालयहरूमा ताला लागेको छ । मुगुगाउँस्थित प्रहरी चौकीका १५ जना प्रहरी पनि कात्तिक दोस्रो सातादेखि सदरमुकाम गमगढीमा विस्थापित भइसकेका छन् । बाक्लो हिमपात र अत्यधिक चिसोका कारण मुगु र चीन सीमामा स्थापित प्रहरी चौकी जिल्ला प्रहरी कार्यालयमा विस्थापित हुने गरेको हो । गाउँले फर्किएको जानकारी पाएपछि सुरक्षाकर्मी चैतवैशाखमा प्रहरी चौकीमा फर्कने जिल्ला प्रहरी कार्यालयका सूचना अधिकारी लालबहादुर ऐरले बताए । हिमाली बस्तीका विद्यालयको पढाइ पनि चैतसम्मका लागि बन्द गरिएको छ भने स्वास्थ्यकर्मी पनि स्वास्थ्यचौकीमा ताला लगाएर स्थानीयसँगै औल झरेका हुन् । चिसो छल्न तराई झर्दै हुम्लावासीउच्च हिमाली जिल्ला हुम्लामा चिसो अत्यधिक बढेपछि यहाँका बासिन्दा तराई झर्न थालेका छन् । हुम्लामा मंसिर दोस्रो साता हिमपात भएपछि चिसो अत्यधिक छ । सदरमुकाम सिमकोटकै तापक्रम माइनस ५ डिग्रीसम्म पुगेको छ । चिसोका कारण बर्सेनि हुम्लाका बासिन्दा जाडो छल्न नेपालगन्ज, सुर्खेत, काठमाडौंलगायत सहर जान्छन् । चिसो छल्न बाहिर जानेहरूकै कारण सिमकोट विमानस्थल व्यस्त बनेको सीता एयरलाइन्सका कर्मचारी सूर्य लामाले जानकारी दिए । अहिले विमानस्थलमा प्रतिदिन १० वटासम्म उडान भइरहेका छन् । विशेषगरी उत्तरी क्षेत्रका गाउँपालिका नाम्खा र खार्पुनाथबाट बाहिर जानेहरू बढेको उनले बताए । हुम्लामा सबैभन्दा बढी हिमपात हुने नाम्खा गाउँपालिकामा पनि यो वर्ष विकास निर्माणका कुनै काम सुरु भएका छैनन् । विकास बजेट १५ करोड २५ लाख रुपैयाँ छुट्याएको नाम्खाले पनि स्थानीय बेंसीबाट फर्किएपछि वैशाखबाट मात्र काम सुरु गर्ने गाउँपालिका अध्यक्ष विष्णुबहादुर तामाङले जानकारी दिए । ३ महिनामा सबै बजेट सक्नुपर्छ, उनले भने, त्यसैले ठूला योजनामा बजेट विनियोजन गर्दैनौं । ठूला योजनामा रकम नछुट्टिँदा गाउँमा सडक, सिँचाइ, खानेपानीलगायत पूर्वाधार विकासको काम हुन नसकेको उनको भनाइ छ । अहिले नाम्खा गाउँपालिका५ लिमी झन्डै ३ फिटसम्म हिउँ जमेको छ । लिमीका बासिन्दाहरूलाई बाक्लो हिउँ परेपछि गाउँ बाहिर निस्कन नै समस्या भएको छ । बर्सेनि झन्डै ६ महिना लिमीका बासिन्दाको अन्य गाउँसँग आवतजावत बन्द हुन्छ । बाहिर हिउँ परिरहेकाले घरभित्रै बसेर आगो ताप्नुको विकल्प नभएको स्थानीय किगिर लामाले टेलिफोनमा बताए ।"
तंगि्रँदै धुलिखेलको पर्यटन,"(काभ्रे)  कोरोना महामारी केही मत्थर भएपछि धुलिखेलको पर्यटन व्यवसाय तंग्रिँदै गएको छ । पर्यटकको चाप बढेपछि उत्साही व्यवसायीले सेवा र लगानी थप्दै गएका छन् । कोरोना संक्रमणका कारण केही कमी आएको पर्यटकीय गतिविधि विस्तारै बढ्दै गएको हिमालय दृश्य रिसोर्टका प्रबन्ध निर्देशक श्यामकाजी महतले जानकारी दिए । कोरोनाका कारण एक वर्ष त व्यापार ठप्पै भयो, अहिले फेरि तंग्रिँदै छ, महतले भने, आन्तरिक पर्यटकको चाप पनि उत्तिकै छ, गोष्ठी, सेमिनार पनि भइरहेका छन्, अहिले कुनै दिन खाली बस्नुपरेको छैन ।महतसहितको समूहले २० रोपनी जग्गामा ४० करोड लगानीमा उक्त होटल सञ्चालनमा ल्याएको हो । दुई सुइट, ४१ डिलक्ससहित ४३ कोठा, दई सेमिनार हल, स्विमिङ पुलसहितका अन्य सुविधा यहाँ उपलब्ध छन् । ४५ जनाले रोजगारी पाएका छन् । २०७४ सालमा निर्माण सुरु भएको होटल २०७७ फागुनबाट सञ्चालनमा आए पनि कोरोना महामारीका कारण केही समय बन्द भएको थियो । २०७८ साउन १ देखि होटलले नियमित सेवा दिइरहेको छ । क्षेत्रीय होटल संघ धुलिखेलका अध्यक्षसमेत रहेका धुलिखेल लज रिसोर्टका सञ्चालक प्रेमकण्ठ माकजू पनि पछिल्लो समय पर्यटकको चाप भएको बताउँछन् । विस्तारै राम्रो हुँदै गएको छ, माकजूले भने, पछिल्लो समय होटल थपिँदै पनि गएका छन्, भएका होटलले पनि पूर्वाधार र सेवा थप्दै लगेका छन् । धुलिखेल लज रिसोर्टले नै १५ करोड लगानी थप गरेर १६ वटा सुइट रुम बनाएको छ भने स्पा, ज्याकुजी, स्टिम, सोनालगायत सेवा थपेको छ । पर्यटकीय गतिविधि बढ्दै गएपछि उत्साही व्यवसायीले लगानी पनि थप्दै गएका छन् । चार वर्षदेखि धुलिखेलमा बुटिक होटल सञ्चालन गर्दै आएका सुशील व्याञ्जु र अञ्जना माकजू व्याञ्जु दम्पतीले नमोबुद्ध २ मा ३० रोपनी क्षेत्रफलमा अर्ग्यानिक बेला फार्म (रिसोर्ट) सञ्चालनमा ल्याएका छन् । एक करोड रुपैयाँ लगानीमा सुरु भएको रिसोर्टमा तत्कालका लागि चार कोठा छन् । लगानी थपेर २० कोठा पुर्याउने लक्ष्य रहेको व्याञ्जुले बताए । उपत्यकाबाट नजिक, सहज पहुँच र प्राकृतिक रूपमा सुन्दर धुलिखेलमा पर्यटकको चाप बढेसँगै होटल पनि खुल्ने क्रममा छन् । पछिल्लो समय हिमालय दृश्य, आगन्तुक, सारथि जस्ता होटल सञ्चालनमा आएका छन् । साना लगानीका अरू होटल पनि थपिने क्रममा छन् । धुलिखेलमा सानाठूला गरी ६० भन्दा धेरै होटल रहेको क्षेत्रीय होटल संघ, धुलिखेलले जनाएको छ । सूर्योदय र हिमशृंखला हेर्न पर्यटक यहाँ आउने गरेका छन् । बिदा मनाउन शुक्रबार र शनिबार पुग्ने आन्तरिक पर्यटक र विभिन्न संघसंस्थाका सेमिनार, गोष्ठीलगायत कार्यक्रमका कारण यहाँका पर्यटन व्यवसायी बेफुर्सदी बनेका छन् । अन्तर्राष्ट्रियस्तरको रिसोर्ट पनि सञ्चालनको अन्तिम तयारीमा छ । थाई होटल दूषित थानीको व्यवस्थापनमा सञ्चालन हुने रिसोर्ट पर्यटन वर्ष २०२० लाई लक्ष्य गरेर निर्माण थालिए पनि कोरोना महामारीका कारण केही ढिलाइ भएको हो । ५८ रोपनी क्षेत्रफलमा फैलिएको रिसोर्ट धुलिखेल र नमोबुद्ध नगरपालिकाको सिमानामा पर्छ । बीपी राजमार्गबाट काभ्रेभन्ज्याङ हुँदै नमोबुद्धदाप्चा सडकबाट रिसोर्ट पुग्न सकिन्छ ।"
सुध्रिएन खाद्यवस्तुको गुणस्तर,"काठमाडौं (कास) सरकारले गरेको खाद्यवस्तुको नमुना परीक्षणमा हरेक वर्ष उस्तै समस्या दोहोरिने गरेको छ । खाद्य प्रविधि तथा गुण नियन्त्रण विभागले चालु आर्थिक वर्षको पहिलो चौमासिकमा विभिन्न खाद्य वस्तुका ८५२ नमुना संकलन गरेको थियो । यसमध्ये सबैभन्दा बढी प्रशोधित खाने पानी, खाद्यान्नलगायतमा कैफियत देखिएको छ । संकलित नमुनामध्ये ६६८ प्रतिशतमा कैफियत देखिएको विभागका प्रवक्ता मोहन महर्जनले जनाए । यसमध्ये सबैभन्दा बढी खाद्यका ८, पिउने पानीका ७, दुग्ध तथा दुग्ध पदार्थका ४, दाना पदार्थका ४ नमुनालगायतका अन्य खाद्य प्रदार्थ पनि प्रतिकूल देखिएको उनले बताए ।विभागले आर्थिक वर्ष २०७७७८ मा पनि २ हजार ८ सय ३४ नमुना परीक्षण गर्दा खाद्यका ३६ नमुनामा कैफियत देखिएको थियो । दानाका ३३, तेल तथा घिउजन्य वस्तुका ३०, प्रशोधित पिउनेपानीका २७ नमुनालगायतमा कैफियत देखिएको थियो । गत वर्ष एक सय मुद्दा दायर गरेको विभागले सबैभन्दा बढी मुद्दा पानी उद्योगकै थियो । विभागले चालु आर्थिक वर्षको पहिलो चौमासिकमा पनि २७ कम्पनीविरुद्ध मुद्दा दायर गरेको छ । न्यून स्तर तथा दूषित उत्पादन बिक्रीवितरण गरेको कसुरमा ती कम्पनीविरुद्ध विभिन्न जिल्ला प्रशासन तथा जिल्ला अदालतमा मुद्दा दायर गरिएको मर्हजनले जानकारी दिए । सबैभन्दा बढी दूध तथा दुग्ध पदार्थका ९, मसला पदार्थका ५, खाद्यान्न एवं दलहन तथा त्यसबाट बनेका पदार्थका ५ मुद्दा दायर भएका छन्, उनले भने, प्रशोधित पिउने पानीका ३, चियाका २, सोया ससको १, तेलको १ र दाना १ गरी २७ वटा मुद्दा दायर भएका छन् ।"
बजारमा बेनेलीको 'प्यानेरिया १२५ ईएफआई,"काठमाडौं (कास) नेपाली बजारमा बेनेलीको प्रिमियम स्कुटर प्यानेरिया १२५ सार्वजनिक भएको छ । शुक्रबार आयोजित एक कार्यक्रमबीच उक्त स्कुटर सार्वजनिक गरियो । यससँगै बेनेली अब प्रिमियम स्कुटर सेगमेन्टमा प्रवेश गरेको छ । इटालीको एक आइल्यान्डका नामबाट स्कुटरको नाम प्यानेरिया राखिएको कम्पनीले बताएको छ । प्यानेरिया १२५ ईएफआई एडभान्स्ड मोडर्न फिचरले भरिएको क्लासिक लुकमा उपलब्ध नियोरेट्रो कम्बिनेसनको स्कुटर रहेको कम्पनीले जनाएको छ । यसमा ईएफआई अर्थात् इलेक्ट्रोनिक फ्युल इन्जेक्सनसहितको नोबल सिंगल सिलिन्डर एयरकुल्ड १२४ सीसीको इन्जिन छ, जसले ७५०० आरपीएममा ८५ पीएस पावर र ६००० आरपीएममा ९२ एनएम टर्क जेनेरेट गर्छ । यसमा ड्युअल पिस्टन क्यालिपरसहितको ९० एमएम ट्राभल र १९० एमएम डिस्क ब्रेकिङ सिस्टमसहितको फ्रन्ट सस्पेन्सन छ । टेलिस्कोपिक आयल ड्याम्पन्ड क्वाइल स्प्रिङसहितको रियर सस्पेन्सन पनि छ । चार कलरमा उपलब्ध स्कुटरको मूल्य ३ लाख ३४ हजार ९ सय रुपैयाँ तोकिएको कम्पनीले जनाएको छ । बजारमा केटीएम इन्टरनेसनलले बेनेली ब्रान्डका मोटरसाइकल र स्कुटर बिक्री गर्दै आएको छ ।"
सिटिजन्स बैंकले डलर आयात गरी बिक्री थाल्यो,"काठमाडौं (कास) सिटिजन्स बैंकले डलर आयात गरी बिक्रीवितरण थालेको छ । विदेशी मुद्राको सञ्चिति घटेका बेला बैंक आफैंले विदेशबाट डलर आयात गरेर बिक्री थालेको हो । यसले हाल बजारमा भएको अमेरिकी डलरको अभावलाई पूरा गर्न मद्दत पुग्ने बैंकले जनाएको छ । विभिन्न प्रयोजनका लागि विदेश जानुपर्नर् ेग्राहकले आवश्यक कागजात बैंकमा बुझाई आफूलाई आवश्यक डलर सहज रूपमा सटही गर्न सक्ने बैंकले बताएको छ । यस्तो सटही सुविधा हाल काठमाडौं उपत्यकाको दरबारमार्ग, कुमारीपाटी, बौद्ध, कोटेश्वर, कुलेश्वर, ठिमी, कमलादी, न्यूरोड, डिल्लीबजार, नयाँबजार, भैंसेपाटीलगायत शाखाबाट प्राप्त गर्न सकिनेछ । सिटिजन्स बैंकका देशभर १७४ शाखा, १२३ एटीएम र ८८ वटा शाखारहित बैंकिङ इकाई सञ्चालनमा छन् ।"
'पोल पोजिसन' मा मछिन्द्र क्लब,संकटमा च्यासल युवारेलिगेसन क्षेत्रमा रहेको च्यासल युवा क्लबले शनिबार पहिलो खेलमा हिमालयन शेर्पासँग ३१ को हार बेहोर्यो । चौथो हारसँगै च्यासल संकटमा फस्दै गएको छ । हिमालयनको दोस्रो जितमा युनयोली मुताम्बाले २५ र ५७ औं तथा सुरेश कुमाल ८० औं मिनेटमा गोल गरे । च्यासलका लागि सब्स्टिच्युट रुमेश बर्तौला ७६ औं मिनेटमा एक गोल गरे ।
सेन्ट्रल जोनमा लगातार तेस्रो जित,"काठमाडौं (कास) घरेलु टोली बंगलादेशलाई ३० को सोझो सेटमा पराजित गरेसँगै नेपाली महिला टोलीले एभीसी सिनियर वुमेन्स सेन्ट्रल जोन भलिबलमा उपाधि रक्षा अभियान बलियो बनाएको छ । नेपालले यसअघि दुई जित (श्रीलंका र माल्दिभ्सविरुद्ध) हासिल गरिसकेको थियो । ढाका मिरपुरस्थित शाहिद सुरवार्दी इन्डोर रंगशालामा शनिबार बंगलादेशविरुद्ध नेपालले प्रभावशाली प्रदर्शन गरेको थियो । पहिलो सेट २५०५ ले सहजै आफ्नो पक्षमा पारेको नेपालले दोस्रो र तेस्रो सेटमा प्रतिस्पर्धात्मक खेल खेल्दै २५१५, २५१७ ले सेट जितेको हो । नेपालका मुख्य प्रशिक्षक जगदीश भट्टले बंगलादेशसँग सुधारिएको प्रदर्शन गरेको बताए । समूह चरणका अबका दुई खेलमा नेपाल सम्हालिनुपर्ने उनको भनाइ छ । उज्वेकिस्तानसँग हामी पहिलोपल्ट खेल्दैछौं । नेपाल, श्रीलंका, उज्वेकिस्तान र किर्गिस्तानको स्तर धेरै तलमाथि छैन । हामीले फाइनलमा आफ्नो दावेदारी पेस गर्न भोलि (आइतबार) को खेलमा सम्हालिनुपर्ने हुन्छ, प्रशिक्षक भट्टले कान्तिपुरसँग भने, विपक्षीलाई कमजोर नसोचेर आफ्नो खेल प्रदर्शन गर्न सकियो भने जित निकाल्छौं ।नेपालले आइतबार उज्वेकिस्तान र सोमबार किर्गिस्तानसँग खेल्दै छ । पुरुषतर्फ शनिबार नेपाल आफ्नो तेस्रो खेलमा श्रीलंकासँग २५१८, २२२५, २५१६, २५१५ ले पराजित भयो । नेपालले ३ खेलबाट ३ अंकमात्र जोडेको छ । बंगलादेशसँग पराजित नेपालले साबिक उपविजेता उज्वेकिस्तानलाई हराएर अंक बटुलेको थियो ।"
सिद्धार्थ बैंक च्याम्पियन,काठमाडौं (कास) सिद्धार्थ बैंकले कामना सेवा फुटसल प्रतियोगिताको उपाधि जितेको छ । शनिबार धन्यन्तरी फुटसल मैदानमा सम्पन्न फाइनलमा सिद्धार्थले माछापुच्छ्रे बैंकलाई टाइब्रेकरमा २० ले हराएको थियो । निर्धारित समयमा २२ को बराबरी भएपछि टाइब्रेकरमा निर्णय भएको थियो । निर्धारित समयमा सिद्धार्थका भाष्कर देवकोटा र राजु श्रेष्ठ तथा माछापुच्छ्रेका अभय राणा र सञ्जय रानामगरले गोल गरेका थिए । माछापुच्छ्रेका निकेश केसी उत्कृष्ट गोलकिपर भए । सिद्धार्थका भाष्कर देवकोटा सर्वोत्कृष्ट खेलाडी र शान्तिराम कार्की सर्वाधिक गोलकर्ता चुनिए ।
एपीएफ र प्रदेश १ भिड्ने,"(धनगढी)  फाप्ला क्रिकेट मैदानमा भइरहेको प्रधानमन्त्री कप महिला राष्ट्रिय क्रिकेटको उपाधिका लागि विभागीय टोली एपीएफ र प्रदेश १ बीच प्रतिस्पर्धा हुने भएको छ । शनिबार सेमिफाइनलमा प्रदेश १ ले घरेलु टोली सुदूरपश्चिमलाई ९ विकेट र एपीएफले लुम्बिनी प्रदेशलाई ३८ रनले हराए । पहिलो सेमिफाइनलमा सुदूरपश्चिमले टस जितेर ब्याटिङ गर्दै २० ओभरमा ७ विकेट गुमाई ८५ रन बनायो । सुदूरपश्चिम ७ रनमै ३ विकेट गुमाएर दबाबमा परेको थियो । सम्झना खड्काले सर्वाधिक २७, कप्तान रितु कनौजियाले २५ र डली भट्टले १२ रनको योगदान दिएका थिए । प्रदेश १ बाट कप्तान रुबिना क्षेत्री, अलिशा खाडिया, संगीता राई र ज्योति दनुवारले ११ विकेट लिए । ८६ रनको लक्ष्य प्रदेश १ ले एक विकेट क्षतिमा पूरा गर्यो । १६५ ओभरमा लक्ष्य पूरा गरेको प्रदेश १ का लागि पहिलो विकेटमा ओपनरद्वय कप्तान रुबिना र काजल श्रेष्ठले ५३ रनको साझेदारी गरेर विजय आधार खडा रेका थिए । कप्तान रुबिनाले अविजित ३१ रन बनाइन् । कविता जोशीको बलमा बोल्ड भएकी काजलले २८ रन बटुलिन् । रुबिनाले अप्सरी वेगमसँग दोस्रो विकेटमा ३३ रनको साझेदारी गरिन् । अप्सरीले अविजित ९ रन बनाइन् । सुदूरपश्चिमबाट कविता जोशीले मात्रै एक विकेट लिइन् । प्रदेश १ की कप्तान रुबिना प्लेयर अफ द म्याच भइन् ।दोस्रो सेमिफाइनलमा टस जितेर पहिले ब्याटिङ गर्दै एपीएफले २० ओभरमा ३ विकेट गुमाएर १ सय २९ रन बनायो । एपिएफकी रोमा थापाले अविजित ४२ रन बटुलिन् । ममता चौधरीले २७, सीता रानामगरले १८, राजमति ऐरी १४ र ज्योति पाण्डेले ११ रन जोडेका थिए । लुम्बिनीका मधु डिसी, नेरी थापा र कृतिका मरासैनीले ११ विकेट लिए । जवाफमा लुम्बिनी प्रदेशले ९१ रनमात्रै बनाउन सक्यो । २० ओभरमा लुम्बिनीले ५ विकेट गुमाई उक्त रन जोडेको हो । लुम्बिनीबाट नेरी थापाले अविजित ३८ र नितु भण्डारीले १८ रन जोडे । तेस्रो विकेटमा नेरी र नितुले ४६ रनको साझेदारी गरेका थिए । एपीएफका रेखा रावलले ३ र सीता रानामगरले १ विकेट लिए । एपीएफकी रोमा थापा प्लेयर अफ द म्याच भइन् ।"
माछापुच्छ्रे ओपन टेनिस आजदेखि,"पोखरा (कास) पोखरामा सर्वाधिक धनराशिको १८औं माछापुच्छ्रे ओपन तथा भेट्रान्स टेनिस प्रतियोगिता आजदेखि सुरु हुनेछ । कास्की जिल्ला टेनिस संघको आयोजनामा प्रतियोगिता पुस १५ सम्म चल्नेछ ।पोखरा रंगशालाको टेनिस कोर्टमा विभिन्न ११ इभेन्टमा हुने प्रतियोगिताको मेन्स र वुमेन्स सिंगल्स विजेताले समान ८० हजार रुपैयाँ पुरस्कार गर्नेछन् । उपविजेताले समान ४० हजार तथा सेमिफाइनलिस्टले १०१० हजार पुरस्कार प्राप्त गर्ने प्रतियोगिता संयोजक नवीन चालिसेले बताए ।मेन्स र वुमेन्स डबल्सतर्फ विजेताले ३० हजार, उपविजेताले १५ हजार र सेमिफाइनलस्टिले १० हजार प्राप्त गर्नेछन् । ३५ वर्षमाथिको सिंगल्स विजेताले ६० हजार, उपविजेताले ३० हजार र सेमिफाइनलिस्टले १० हजार पाउनेछन् । ३५ वर्षमाथिको डबल्स विजेताले २० हजार, उपविजेताले १० हजार र सेमिफाइनलिस्टले १० हजार प्राप्त गर्नेछन् । ४५ वर्षमाथिको सिंगल्स विजेताले ४० हजार, उपविजेताले २० हजार र सेमिफाइनलिस्टले १० हजार प्राप्त गर्नेछन् । ४५ वर्षमाथिको डबल्सतर्फ विजेताले २० हजार, उपविजेताले १० हजार, ५५ वर्षमाथिको सिंगल्स विजेताले ३० हजार, उपविजेताले १५ हजार रुपैयाँ प्राप्त गर्नेछन् । ६५ वर्षमाथि सिंगल्स विजेताले १५ हजार, उपविजेताले १० हजार प्राप्त गर्नेछन् । विभिन्न जिल्लाबाट झन्डै १ सय ३० खेलाडीले भाग लिने प्रतियोगिता निर्देशक राजन पौडेलले बताए ।"
छैटौं एलपीएल माघमा,धनगढी (कास) विद्यालयस्तरको यू१९ क्रिकेट प्रतियोगिता लिटल फ्लावर प्रिमियर लिग६ (एलपीएल) माघ २२ देखि धनगढीमा हुने भएको छ । आयोजक लिटल फ्लावर स्पोर्टस एन्ड इभेन्ट्सले प्रतियोगिता फागुन ७ सम्म हुने जनाएको छ । अध्यक्ष रामचन्द्र शाहीले छैटौं संस्करण एलपीएल तयारी अन्तिम चरणमा पुगेको बताए ।विद्यालयस्तरको क्रिकेटको स्तर उकास्ने उद्देश्यले २०७३ देखि हरेक वर्ष हुँदै आएको छ । विगतमा १६ टिमको सहभागिता रहेकामा यसपालि १० टिममात्र सहभागी गराइएको अध्यक्ष शाहीले बताए । विजेताले १ लाख ५० हजार र उपविजेताले ७५ हजार रुपैयाँ पुरस्कार प्राप्त गर्नेछन् ।
