शीर्षक,विवरण
बारसँग छलफल गर्दै प्रधानमन्त्री,"यसैबीच बिहीबार सर्वोच्च अदालतका सबै न्यायाधीशको बैठक (फुलकोर्ट) ले गोला प्रक्रियाद्वारा इजलास निर्धारण गर्ने मिति तोकेको छ । जसअनुसार आगामी बुधबार (मंसिर १५) बाट सर्वोच्च अदालतमा गोला प्रक्रियाद्वारा पेसी तोकिनेछ । अघिल्लो साता सर्वोच्च अदालत नियमावली संशोधन गर्दै पेसी सूची तोक्ने प्रधानन्यायाधीशको तजबिजी अधिकार कटौती गर्ने निर्णय गर्दा जस्तै बिहीबार पनि जबराको उपस्थितिबिना मिति तोकिएको हो । अदालतमा उपस्थित सबै १८ जना न्यायाधीशले हस्ताक्षर गरेर मुख्य रजिस्ट्रार लालबहादुर कुँवरलाई दिएपछि कुँवरले प्रधानन्यायाधीशलाई दिएका थिए । त्यसैमा प्रधानन्यायाधीश जबराले पनि हस्ताक्षर गरेका छन् । प्रधानन्यायाधीशको नेतृत्वमा मात्रै पूर्ण बैठक बस्न सक्ने व्यवस्था भएका कारण माइन्युटमा उनको पनि नाम छ । प्रधानन्यायाधीशबिना नै फुलकोर्ट बसेर सर्वोच्चका न्यायाधीशहरूले जबराको नेतृत्व अस्वीकार गरिरहेको सन्देश निरन्तर दिइरहेका छन् । बिहीबारकै फुलकोर्टले नयाँ मुद्दामात्र होइन, अहिलेसम्म विभिन्न इजलासमा हेर्दाहेर्दै मा विचाराधीन रहेका र सुनुवाइ सकेर निर्णय सुनाउने (निसु) मिति तोकिएका मुद्दालाई पनि गोला प्रक्रियामा लैजाने निर्णय गरेको छ । जसको अर्थ सेटिङ मार्फत अमूक मुद्दा अमूक इजलासमा पारिएको भनेर आशंका गरिएका मुद्दा पनि अब गोलाको माध्यमबाट नयाँ इजलासमा तोकिनेछ र पुनः सुनुवाइपछि मात्र फैसला हुनेछ ।"
प्रथम महिला न्यायाधीश पनि सडकमा,"लोकतन्त्र त शक्ति पृथकीकरणले चल्छ । यहाँ त कार्यपालिका, व्यवस्थापिका र न्यायपालिकाबीच यस्तो साँठगाँठ गरिएको छ । तीन अंग एउटै भएका छन् । प्रधानन्यायाधीश राजीनामा नगर्ने अडानमा कायमै छन् । नेताहरूले उनैलाई जोगाउने रहेछन्, उनले भनिन् ।न्यायालय सुधारको मागसहित यसरी सडक आन्दोलनमा निस्कनुपरेको सत्यभामालाई सम्झना थिएन । न्यायालयको यस्तो दयनीय स्थिति पहिले थिएन । त्यसैले सडकमा आउनुपरेको थिएन, भनिन्, न्यायालयमा सुधार गर्न, भ्रष्टाचार निर्मूल पार्न, न्याय बिचौलियाको हातबाट फिर्ता ल्याउन र दबाबप्रभावमा पारेर फैसला गर्नबाट रोक्न सडकमा नआई भएन । जस्तोसुकै विरोध सहेर पनि राजीनामा नदिने अडानमा रहेका प्रधानन्यायाधीश जबरालाई सुधारको आन्दोलनबाट नै राजीनामा दिन बाध्य पारिने उनले बताइन् । प्रधानन्यायाधीश जबरालाई महाअभियोग लगाउन र उनको सम्पत्ति छानबिन गर्न माग गर्दै नेपाल बारसँगै पत्रकार महासंघ, शिक्षक महासंघ, इन्जिनियर्स एसोसिएसन, जनस्वास्थ्य संघ, आदिवासी जनजाति महासंघ र बृहत् नागरिक आन्दोलनले बिहीबार सर्वोच्च अदालत गेटबाट बालुवाटारसम्म न्याय मार्च गरेका हुन् । उक्त मार्चमा माथेमा र वाइबासहित अन्य पाका अधिकारकर्मीहरू पनि सहभागी थिए । न्यायिक क्षेत्रमा सबैका गुरुदेव ९५ वर्षीय कृष्णप्रसाद भण्डारी, वरिष्ठ अधिवक्ता ८५ वर्षीय कमलप्रसाद कोइराला, पूर्वसभामुख दमननाथ ढुंगानालगायतका पाका कानुनकर्मी रामशाह पथबाट हिँडेरै बालुवाटारसम्मको मार्चमा सहभागी बने । मार्चपछि बालुवाटारमा आयोजित कार्यक्रममा पत्रकार महासंघ, शिक्षक महासंघ, इन्जिनियर्स एसोसिएसन, जनस्वास्थ्य संघ, आदिवासी जनजाति महासंघ र बृहत् नागरिक आन्दोलनका अगुवाहरूले नेपाल बारले सुरु गरेको न्यायालय शुद्धीकरणको अभियानमा ऐक्यबद्धता जनाएका थिए । कार्यक्रममा सर्वोच्च बारका अध्यक्ष पूर्णमान शाक्यले न्यायालयमा विकृति विसंगतिले पराकाष्ठा नाघेपछि आफूहरू टुलुटुलु हेरेर बस्न नसक्ने अवस्थामा पुगेको बताए । भ्रष्टाचार संस्थागत गर्ने प्रधानन्यायाधीशलाई नहटाएसम्म यो शुद्धीकरण अभियान अगाडि जान सक्दैन । संसद्ले त्यो जिम्मेवारी पूरा नगरेका कारण हामी अगाडि आउनुपरेको हो, उनले भने, प्रधानन्यायाधीशबाट जबराको नैतिक बहिर्गमन त भइसकेको छ । खाली कानुनी रूपमा मात्र बहिर्गमन बाँकी छ । त्यो पनि धेरै दिन जान सक्दैन ।कार्यक्रममा नेपाल बारका अध्यक्ष चण्डेश्वर श्रेष्ठले आफूहरूले न्याय खोज्न सर्वोच्च अदालतबाट बालुवाटारसम्म मार्च गरेको बताए । भ्रष्टाचार निर्मूल पार्न न्याय खोज्दै जाने अन्तिम ठाउँ सर्वोच्च अदालत हो । तर, त्यहाँ भ्रष्टाचारको नाइके बसेका छन् । सर्वोच्च अदालतलाई न्याय किनबेच गर्ने मुख्य थलो बनाइएको छ, उनले भने, बिचौलियाका नाइकेलाई पदच्युत गर्ने दुई वटा उपाय छन् । पहिलो, राजीनामाका लागि बाध्य पार्ने । दोस्रो, महाअभियोग लगाउने । हामीले दुवै उपायका लागि आन्दोलन गरिरहेका छौं ।नागरिक अभियन्ता नारायण वाग्लेले न्यायालय सुधारको अभियानमा बाधक नबन्न प्रधानमन्त्री शेरबहादुर देउवा, विपक्षी दलका नेता केपी शर्मा ओली र सत्तारूढ घटक नेकपा माओवादी केन्द्रका पुष्पकमल दाहाललाई चेतावनी दिए । एक महिनादेखि न्यायालय अवरुद्ध छ । त्यो अदालत र आन्दोलन जसले बूढानीलकण्ठमा सुतिरहेका व्यक्ति (देउवा) लाई पानी छम्केर बालुवाटारमा ल्यायो । तिनी एक महिनासम्म बालुवाटारमा सुतेको सुत्यै छन् । सुतिरहने हो भने बूढानीलकण्ठ फर्किए हुन्छ, उनले भने । त्यसैगरी न्यायालयको विकृतिबारे आफ्नो भूमिका बिर्सने हो भने प्रतिपक्षी दलका नेता ओलीलाई देवघाट जान पनि उनले सुझाए । अहिले उनी (ओली) लाखौं कार्यकर्ताका साथ नारायणी किनारमा छन् । न्यायालयमा भएको भ्रष्टाचार, बिचौलियाको बिगबिगी र न्यायका बारेमा आफ्नो जवाफदेहिता र भूमिका बिर्सिने हो भने तपाईं काठमाडौं नफर्किए हुन्छ । नजिकै देवघाट छ । त्यता जानुस् । पाँच लाख कार्यकर्ताले ११ रुपैयाँ उठाएर दिए भने तपाईंलाई सुनको कमण्डलु किन्न पुग्छ ।नेकपा (माओवादी केन्द्र) का अध्यक्ष पुष्पकमल दाहालको पनि कटु आलोचना गर्दै वाग्लेले राजनीति गर्ने, देश बनाउँछु भन्नेले न्यायपालिका बनाउनुपर्छ कि पर्दैन भन्ने प्रश्न गरे । हिजो क्रान्ति गरेको गफ गर्छन् । तर, आजभोलि दैनिक रुवाबासीपूर्ण भाषण गर्छन् । म उन (दाहाल) लाई जिम्मेवारीबोध गर्न दबाब दिन्छु । नेपालको राजनीतिक रूपान्तरणमा हिजो जस्ताको तस्तै छोडिएको न्यायपालिका बदल्नुपर्छ कि पर्दैन ?"
नेपाल ५५ वर्षपछि विकासशील मुलुकमा स्तरोन्नति,"तर भूकम्प र नाकाबन्दीको कारण देखाउँदै सन् २०२२ पछि स्तरोन्नति हुने प्रस्ताव नेपालले पठाएको थियो, जसलाई राष्ट्रसंघले स्वीकार गर्यो । हाल सन् २०२६ मा स्तरोन्नति हुने मिति तय भएको हो । प्रतिव्यक्ति आयको सीमा भने नेपालले अझै पूरा गरेको छैन । मानव सम्पत्ति सूचकांकमा ६६ भन्दा बढी अंक ल्याउनुपर्नेमा नेपालको ७१२ अंक छ । आर्थिक जोखिमको सूचकांकमा ३२ भन्दा कम हुनुपर्नेमा २८४ छ । प्रतिव्यक्ति आय भने १ हजार २ सय २२ अमेरिकी डलर हुनुपर्नेमा १ हजार ५८ डलर मात्रै छ । मुलुकको स्तरोन्नति हुँदाका स्तरोन्नतिले सकारात्मक र नकारात्मक परिणाममाथि बहस भइरहेको छ । खासगरी निजी क्षेत्र नेपाल उद्योग वाणिज्य महासंघ, नेपाल उद्योग परिसंघ र नेपाल चेम्बर अफ कमर्सलगायतले प्रतिव्यक्ति आय कम रहेको, कोभिड१९ ले अर्थतन्त्रमा थप जोखिम निम्त्याएको, नेपालको निर्यातको अंक कम रहेको र स्तरोन्नतिपछि निर्यातमा भन्साररहित विभिन्न सुविधा कटौती हुनेलगायत कारण देखाउँदै स्तरोन्नतिप्रति विमति जनाउँदै आएका छन् । तर यी सुविधा निकै नगण्य भएकाले स्तरोन्नति गर्नु नै मुलुकका लागि दूरगामी फाइदा हुने विज्ञहरूले तर्क गर्दै आएका छन् । उनीहरूको तर्क स्तरोन्नति भए विश्व समुदायमाझ नेपालको प्रतिष्ठा बढ्ने, त्यसका आधारमा प्रत्यक्ष वैदेशिक लगानी, विश्व बजारबाट निजी क्षेत्रबाट ऋण ल्याउन सकिने उनीहरूको भनाइ छ । स्तरोन्नति हुँदा गुमाउने व्यापारसम्बन्धी सुविधाको निरन्तरताका लागि नेपालले विश्व व्यापार संगठनको १२ औं मिनिस्ट्रेरियल कन्फ्रेन्स (एमसी १२) मा अपिल गर्ने भएको छ । नोभेम्बर ३० देखि डिसेम्बर ३ सम्म स्विट्जरल्यान्डको जेनेभामा हुने एमसी १२ मा कोभिड१९ महामारीपछि व्यापार क्षेत्रमा भोगेका समस्या र विकासोन्मुखबाट विकासशीलमा जाँदा अहिले पाइराखेका सुविधाको निरन्तताका विषयलाई महत्त्वका साथ उठाइने वाणिज्य सचिव दिनेश भट्टराईले बताए । भट्टराईको संयोजकत्वमा उद्योग, वाणिज्य तथा आपूर्ति मन्त्रालयका सहसचिव र उपसचिवसहितको तीन सदस्यीय टोली उक्त सम्मेलनमा भाग लिन शुक्रबार स्विट्जरल्यान्ड जाँदै छ । कजाखस्तान सहआयोजक रहेको यो सम्मेलन २०२० जुनमा आयोजना हुने गरी तोकिएकामा कोभिड१९ महामारीका कारण रोकिएको थियो ।"
ओली समूहमै दुई धार,"उनका अनुसार संस्थापनभित्रैको अर्को धारमा सुवास नेम्वाङ, विष्णु पौडेल, पृथ्वीसुब्बा गुरुङ, किरण गुरुङ, हिक्मत कार्की, महेश बस्नेत, वसन्त नेम्वाङ, पार्वत गुरुङ, रामेश्वर फुँयाल, कैलाश ढुंगेल, सुरेश नेपाल, नीरुदेवी पाललगायतका नेता छन् ।पार्टीका महत्त्वपूर्ण कदममा एकतर्फी निर्णय र हस्तक्षेप गर्दै आएका अध्यक्ष ओलीले बिहीबार साँझ नेतृत्व चयन प्रक्रियाका विषयमा परामर्श थालेका छन् । उनले ईश्वर पोखरेल, विष्णु पौडेल, शंकर पोखरेल, प्रदीप ज्ञवाली, सुवास नेम्वाङलगायतका नेतासँग छलफल गरे पनि निष्कर्ष निस्केको छैन । अध्यक्षसँग छलफल सुरु भएको छ । शुक्रबार साँझसम्म केही भन्न सकिएला, उपमहासचिव विष्णु पौडेलले भने । शुक्रबार साँझ एमालेको केन्द्रीय कमिटीको बैठक पनि बस्दै छ । आइतबार बिहान मतदानपूर्वसम्म सहमतिको कोसिस हुने नेताको भनाइ छ । दसौं महाधिवेशनलाई सर्वसम्मत गराउने, आफू शक्तिशाली अध्यक्ष हुने र आगामी चुनावमा एकताको मनोविज्ञान तयार पार्ने अध्यक्ष ओलीको रणनीति देखिएको छ । तर सर्वसम्मत नभए चुनावी विकल्पमा जाने पनि उनले बताइसकेका छन् । आगामी तीनै तहको चुनावमा एमालेलाई पहिलो पार्टी बनाउने दाबी गरेका उनले महाधिवेशनबाट एकताको सन्देश दिन चाहेका हुन् । आकांक्षीले सर्वसम्मत वा चुनाव जुनसुकै विकल्पमा गए पनि आफ्नो सुरक्षामा चासो दिएको देखिन्छ । धेरैजसो प्रतिनिधि र केन्द्रीय सदस्य अहिलेको आवश्यकता सर्वसम्मत नेतृत्वको पक्षमा रहेको बताउने गरेका छन् । अधिकांश वडा र पालिकामा सर्वसम्मत नेतृत्व चयन गरेर महाधिवेशन प्रतिनिधिमा पनि त्यही विधि अपनाइएकाले केन्द्रीय नेतृत्वमा चुनावी विकल्प खोज्न नहुनेमा उनीहरूको जोड छ । ओलीले सुरुमा सर्वसम्मत केन्द्रीय नेतृत्वका लागि गृहकार्य गरेका थिए । तर उपाध्यक्ष रावलले अध्यक्षमा उम्मेदवारी दिने घोषणा गरेपछि ओलीले बोली फेर्दै सहमति नभए लोकतान्त्रिक विधिबाट अगाडि बढ्ने बताएका छन् । कान्तिपुरलाई बुधबार दिएको अन्तर्वार्तामा पनि उनले महाधिवेशनको अभिभारा नेताहरूको व्यवस्थापन नरहेको उल्लेख गरेका थिए ।महाधिवेशनका लागि बिहीबार नै चितवन आएका अध्यक्ष ओलीलाई केही नेताले विधान संशोधनको विकल्पमा जाँदा सर्वसम्मत नेतृत्व चयनको सम्भावना रहेको भन्दै त्यसैतर्फ जान सुझाएका छन् । पदाधिकारीमा सर्वसम्मत गरेर केन्द्रीय सदस्यका लागि चुनाव गराउन सक्ने विकल्पमा पनि एमाले नेताहरूबीच छलफल भइरहेको छ । बिहीबार साँझ ओलीसँग भेट गरेका स्थायी कमिटीका एक सदस्यले पर्दा पछाडि सर्वसम्मतको कोसिस भए पनि चुनावको सम्भावना उत्तिकै बलियो रहेको बताए । उनका अनुसार विधान संशोधन गरेर पदाधिकारी र केन्द्रीय सदस्यको संख्या बढाउँदा अन्तिमसम्म पनि सर्वसम्मतको सम्भावना जीवितै रहन्छ । अहिलेकै विधानअनुसार सर्वसम्मत कठिन देखिन्छ । केही नेताले पदै किटान गरेर उम्मेदवारी घोषणा गरेका छन् । अन्तिम विकल्प चुनाव त छँदै छ । त्यसअगाडि विधान संशोधनले सर्वसम्मतको आधार बनाउन सक्छ, उनले भने । महासचिव पोखरेलले चुनाव वा सर्वसम्मत जता गए पनि सहमतिमै अगाडि बढ्ने बताए । देशभरिका कार्यकर्ता साथीहरूले सहमतिका साथ जानुपर्छ भन्ने भावना व्यक्त गरिरहनुभएको छ । हामी त्यो कोसिस गर्छौं । लोकतान्त्रिक अभ्यास भन्नेबित्तिकै प्यानल बनाउने, बक्सा थाप्ने, कसैले जित्ने, कसैले हार्ने मात्रै बुझ्नु हुँदैन, उनले भने, एउटा उन्नत समझदारीका साथ सहमति कायम गर्यौं भने पनि लोकतान्त्रिक प्रणालीलाई स्वीकार गरेको हुन्छ । सर्वसम्मत भएन भने प्रतिस्पर्धा गर्नेमा पनि सहमति गर्छौं, जे भए पनि सहमतिका साथ अगाडि बढ्छौं ।महाधिवेशन मूल आयोजक कमिटीका संयोजक रामबहादुर थापाले नेतृत्व चयनमा सहमतिकै प्रयास जारी रहेको र केही पदमा चुनावको सम्भावना रहेको बताए । सहमतिबाट नै पार्टीको नेतृत्व चयन गर्न सम्भव छ । सकेसम्म सहमतिमा नै पार्टीको नेतृत्व चयन गर्ने प्रयास भइरहेको छ, सहमति भएन भने केही पदमा निर्वाचन हुन सक्छ, बिहीबार नै चितवन आएका थापाले विमानस्थलमा पत्रकारहरूसँग भने । उनले आफ्नो उम्मेदवारीको टुंगो नलागेको र सहमतिको पर्खाइमा रहेको बताए ।सर्वसम्मत असम्भव नभए पनि नेताहरूले भनेजस्तै सहज देखिएको छैन । पदाधिकारी र केन्द्रीय सदस्यका आकांक्षीको संख्या धेरै र आफ्नै समूहभित्रबाट एउटै पदमा दुई वा त्यसभन्दा बढी नेताहरूको दाबी रहेका बेला दसबुँदे सहमति गर्दै एमालेमा बसेका र पूर्वमाओवादी समूहको पनि मनोविज्ञान समेट्नुपर्ने बाध्यता अध्यक्ष ओलीलाई छ । त्यसैले उनी आफैं पनि चुनाव वा सर्वसम्मत भन्ने अलमलमै छन् । शीर्ष नेतृत्वले चुनाव वा सर्वसम्मतमध्ये कुन विकल्पलाई अगाडि सार्छ भन्ने स्पष्ट नहुँदा प्रतिनिधि र केन्द्रीय सदस्यहरूमा पनि अन्योल देखिएको छ ।महासचिव पोखरेलले प्रकट भएका विभिन्न आकांक्षालाई सुझबुझपूर्ण ढंगले व्यवस्थापन गर्ने आफूहरूसँग सामर्थ्य रहेको दाबी गरे । उनले बिहीबार अध्यक्ष ओलीसँग सरसल्लाहबाट जिम्मेवारी लिने विषयमा कुराकानी भएको बताए । सरसल्लाहबाट जे हुन्छ त्यही कुराको जिम्मेवारी लिनुपर्छ भन्नेमा हाम्रो मोटामोटी सल्लाह भएको छ । भोलि केन्द्रीय कमिटीको बैठकमा छलफल गर्छौं, त्यसपछि टुंगिन्छ, उनले भने, म महासचिव हुन्नँ, यो प्रस्ट छ । धेरै ठाउँका साथीहरूको भावना म वरिष्ठ उपाध्यक्ष उठ्नुपर्छ भन्ने छ । उहाँहरूले मलाई पनि र अध्यक्षलाई यो कुरा भन्नुभएको छ, मैले सुनेको छु ।महाधिवेशनले एक अध्यक्ष, एक वरिष्ठ उपाध्यक्ष, चार उपाध्यक्ष, एक महासचिव, एक उपमहासचिव र सात सचिव गरी १५ पदाधिकारीसहित २ सय २५ सदस्यीय केन्द्रीय कमिटी निर्वाचित गर्नेछ । यसका लागि सर्वसम्मत वा निर्वाचन के हुन्छ भन्ने अन्योलका बीच एमालेको निर्वाचन आयोगले चुनावी प्रक्रिया अगाडि बढाएको छ । शनिबार निर्वाचन प्रक्रिया थाल्ने तयारी छ । १२ गते बिहान ८ बजे मतदान सुरु हुनेछ । सयवटा इलेक्ट्रोनिक भोटिङ मेसिनमध्ये ८ वटा जगेडा राखेर ९२ वटामा मतदान गराइने आयोग प्रमुख विजय सुब्बाले बताए । त्यस दिन साँझसम्म मतपरिणाम सार्वजनिक गर्ने कार्यतालिका छ । उनका अनुसार एक जना मतदातालाई मतदान गर्न करिब आधा घण्टा लाग्ने छ । १० देखि १२ घण्टामा मतदान सकिने र कानुनी प्रक्रिया पूरा गरेर चार घण्टाभित्रै मतपरिणाम आउने सुब्बाले बताए । पदाधिकारीमा सहमति जुट्न नि सक्छ । प्रचारप्रसार हेर्दा केन्द्रीय कमिटीमा सहमति जुट्दैन कि जस्तो देखिन्छ । तयारी सबै पदका लागि भएको छ, उनले भने ।मतदानमा भूगोल, जनसंगठन, विभाग, सम्पर्क कमिटी र प्रवास कमिटीका समेत गरी २ हजार १ सय ७५ प्रतिनिधि सहभागी हुनेछन् । महिला प्रतिनिधि ६ सय २७ जना छन् । दलित उत्पीडित क्षेत्रबाट २ सय ९ जना प्रतिनिधि छन् । ११ गते बिहान ८ बजे बन्दसत्र सुरु हुनेछ । बन्दसत्र सञ्चालनका लागि ओलीको अध्यक्षतामा ११ सदस्यीय अध्यक्षमण्डल गठन गरिएको छ । अध्यक्ष मण्डलमा उपाध्यक्षहरू युवराज ज्ञवाली, अष्टलक्ष्मी शाक्य, भीम रावल, महासचिव ईश्वर पोखरेल, स्थायी कमिटी सदस्यहरू सुवास नेम्वाङ, रामबहादुर थापा, टोपबहादुर रायमाझी, छविलाल विश्वकर्मा र केन्द्रीय सदस्य लालबाबु पण्डित र गोमा देवकोटा छन् । सचिव पृथ्वीसुब्बा गुरुङसहितको माइन्युट कमिटीमा केन्द्रीय सदस्यहरू विष्णु रिजाल, सूर्य थापा, मनोज थापा, ठाकुर गैरे, गोविन्द नेपाली र ज्वालाकुमारी साह छन् ।"
"झन्डा, ब्यानर र बोर्डले राताम्य चितवन","गंगा बीसी, रमेशकुमार पौडेल, प्रताप विष्ट र सुवास बिडारी"
१० दिन लगाएर गैंडाको मस्कट,"चितवन एमालेले १० औं राष्ट्रिय महाधिवेशनका लागि ३ लाख ५० हजार रुपैयाँ खर्च गरेर गैंडाको मस्कट तयार गरेको छ । मूर्तिकार सूर्य मध्यरातसहित १० जनाको समूहले १० दिन लगाएर नारायणी नदीको किनारमा गैंडाको मस्कट तयार गरेको हो । चितवन लोपोन्मुख जनावर गैंडा संरक्षणको हिसाबले विश्वमै ख्याति प्राप्त भएकाले महाधिवेशनमा मस्कटका रूपमा प्रयोग गरिएको मञ्च व्यवस्थापन समितिका सदस्य विनोद श्रेष्ठले बताए । महाधिवेशनको लोगोमा समेत गैंडा प्रयोग गरिएको छ । एकसिंगे गैंडा संरक्षण गर्न सन्देश दिने हाम्रो पार्टीको निर्णयअनुसार यस्तो गरिएको हो, श्रेष्ठले भने । गैंडाको मस्कट फाइबरबाट बनाइएको उनले जानकारी दिए । कम मूल्यमा छिटोछरितो मूर्ति बनाउन सकिने भएकाले फाइबर प्रयोग गरिएको हो । फाइबर र रेजिन केमिकल प्रयोग गरिएको छ । मस्कट बनाउन कम्तीमा दुई महिना लाग्थ्यो । आकस्मिक रूपमा बनाउनुपरेकाले तीनवटा टोली बनाएर १० दिनमै तयार गर्यौं, मूर्तिकार सूर्यले भने । उनका अनुसार मस्कटमा करिब १ लाख ८० हजार रुपैयाँको कच्चापदार्थ प्रयोग भएको छ । मस्कटमा महाधिवेशन अवधिभर पार्टीको झन्डा राखिने भएको छ । यो स्थायी संरचना हो । महाधिवेशनपश्चात् हामी राष्ट्रिय झन्डा राखेर सेल्फिस्पटका रूपमा यसलाई प्रयोग गर्नेछौं, श्रेष्ठले भने । उनका अनुसार महाधिवेशन स्थलमा दुईवटा स्थायी संरचनासहितको सेल्फिस्पट बनाइनेछ । महाधिवेशन स्थलमा १५ वटा सेल्फिस्पट निर्माण गरिएको छ । गैंडालाई मस्कटका रूपमा प्रयोग गरिएकामा संरक्षणकर्मीले खुसी व्यक्त गरेका छन् । गैंडा संरक्षण क्षेत्रमा दुई दशकदेखि काम गरिरहेका माधव खड्काले देशकै ठूलो पार्टीले लोगो र मस्कटका रूपमा गैंडालाई प्रयोग गर्दा देशैभर एकैपटक सकारात्मक सन्देश प्रवाह भएको बताए । हामी संरक्षणकर्मीलाई पनि थप हौसला मिलेको छ, उनले भने । नेपालमा हाल ७ सय ५२ वटा एकसिंगे गैंडा रहेको र चितवनमा मात्र ६ सय ४५ वटा रहेको विश्व वन्यजन्तु संरक्षण कोष (डब्लूडब्लूएफ) ले जनाएको छ ।"
साइकल लेनका लागि बर्सेनि बजेट तर काम शून्य,"(काठमाडौं)  सडकको सतहभन्दा केही माथि उठेको ट्याक्टाइल पेभिङसहितको बाटो नै साइकल लेन हो । तर कतिलाई त आजसम्म पनि माइतीघरतीनकुने सडक खण्डमा साइकल लेन छ भन्ने जानकारीसमेत छैन । यो खण्डमा दुईतर्फी गरी २५ किलोमिटर लामो साइकल लेन छ । सरकारले २०७० मा नै विस्तार गरेको यो साइकल लेनको कुनै नामोनिसान छैन । कतै रुखबिरुवा रोपिएका छन् त कतै निःशुल्क पार्किङ स्थल बनाइएको छ । पैदलयात्रु र फुटपाथ व्यवसायीले पनि प्रयोग गरिरहेका छन् ।काठमाडौं महानगरपालिकाले यो लेनलाई पुनः प्रयोगका लागि भौतिक संरचनागत सुधार तथा व्यवस्थापन गर्ने भन्दै बर्सेनि बजेट छुट्याउँदै आएको छ तर अहिलेसम्म केही काम भएको छैन । महानगरले आर्थिक वर्ष ०७४७५ मा ५० लाख, ०७५७६ मा १ करोड २० लाख, ०७६७७ मा ५० लाख, ०७७७८ मा १ करोड रुपैयाँ छुट्याएको थियो । चालु आव ०७८७९ मा पनि ४ करोड ७५ लाख रुपैयाँ विनियोजन भएकोमा हालसम्म कुनै भौतिक प्रगति छैन ।महानगरको शहरी योजना आयोगले ०७६ मंसिरमै उक्त लेन विस्तार गर्न थ्रिडी डिजाइन टुंगो लागेको भन्दै सार्वजनिकसमेत गरेको थियो । आयोगका उपाध्यक्ष सरोज बस्नेतले विस्तारित साइकल लेन बनाउन लाग्ने अनुमानित खर्चसहित डिजाइन महानगरको पूर्वाधार विभागमा पठाइसकेको बताए । हाम्रो डिजाइनअनुसार ५ करोड रुपैयाँभन्दा बढी खर्च लाग्छ, उनले भने, डिजाइन सकेर पठाइसक्यौं, फिल्डमा काम अर्कोविभागले गर्ने हो । तर महानगरको पूर्वाधार विभाग प्रमुख रामबहादुर थापा भने आयोगले प्रस्ताव गरेको डिजाइनअनुसार बढी खर्च लाग्ने देखिएकाले कम खर्चमा बनाउन सकिन्छ कि भनेर छलफल भइरहेको बताए । आयोगले प्रस्ताव गरेको डिजाइनमा बनाउँदा बढी खर्च हुन्छ, उनले भने, डिजाइनमा राजमार्गमा प्रयोग गरिने सामग्री राखिएको छ, त्यसरी जाँदा खर्च बढ्छ । साइकल हलुका साधन हो । त्यसको लागि टायल पनि राख्न सकिन्छ । त्यसैले छलफलकै चरणमा छौं । छिमेकी ललितपुर महानगरपालिकाले भने २२ किलोमिटर सडकमा साइकल लेन विस्तार गरिसकेको छ । २०७६ मंसिर १४ मा पहिलो चरणअन्तर्गत १०५ किमि साइकल लेनको शुभारम्भ गरेको थियो । एकान्तकुना हुँदै पुल्चोक आउने, पुल्चोकदेखि लगनखेल, टंगाल हुँदै मंगलबजार जाने, पुल्चोकबाट गाःबहाल हुँदै मंगलबजारसम्म पुग्ने, कुपण्डोलबाट पुल्चोक हुँदै पाटन दरबारक्षेत्रसम्म पुग्ने गरी साइकल लेन बनेको हो । लेन बनाउनुअगावै महानगरको प्रांगण, जावलाखेल, पाटनढोका, मंगलबजार, लगनखेललगायत १० ठाउँमा साइकल स्ट्यान्डसमेत निर्माण गरिएको छ । साइकल लेन विस्तार गरे पनि महानगरले यसको संरक्षण भने गर्न सकेको छैन ।पुल्चोकमंगलबजार खण्डमा कोरिएका साइकलको चित्र, लेनको रङ नै मेटिएको छ । त्यस्तै अवस्था छ, कुपन्डोलतर्फ पनि । जावलाखेललगनखेल खण्डमा भने साइकल लेनमै पार्किङ गरेको पाइन्छ । महानगरले लेन विस्तार गरेसँगै साइकल यात्रुको सुरक्षाको लागि भन्दै साइकल ऐन नै ल्याउने निर्णय गरेको थियो । नेपाल साइकल सोसाइटीले उक्त ऐनको मस्यौदा तयार गरी २०७६ पुसमै महानगरको विधायन समितिमा बुझाएको थियो । ऐनलाई विधायन समितिले अन्तिम रूप दिएपछि नगरसभामा पेस गरी निर्णय गराउने महानगरले जनाएको थियो । तर अहिलेसम्म ऐन बन्न सकेको छैन । ललितपुर३ का अध्यक्षसमेत रहेका विधायन समिति संयोजक श्रीगोपाल महर्जनका अनुसार संघ र प्रदेश दुवै सरकारले हालसम्म साइकलसम्बन्धी ऐन निर्माण नगरेकोले यहाँ विलम्ब भएको हो । ट्राफिक महाशाखा, सडक विभाग, यातायात विभागसँग बसेर पटकपटक छलफल गर्यौं, छलफलबाट निर्णय भने गर्न सकेनौं, उनले भने, तीनवटै निकायले संघीय कानुनमा व्यवस्था छैन, प्रदेश सरकारसँग समन्वयमा जानू भन्ने सुझाव दिएका छन् ।साइकल लेन प्रयोग गर्दा यात्रुले अन्य सवारी साधनसँग मिलेर चलाउनुपर्छ । साइकल यात्रु भएको बेलामा अन्य सवारी साधनले साइकललाई नै प्राथमिकता दिनुपर्छ । यद्यपि साइकल नभएको खण्डमा सवारी साधनले पनि उक्त लेन प्रयोग गरिरहेका छन् । साझोदारी साइकल लेन भएकाले लेनमा साइकल चालकलाई प्राथमिकता नदिई अन्य सवारी चलाएको अवस्थामा १ हजार रूपैयाँ र चालकलाई बाधा पुग्ने गरी लेनमा पार्किङ गरे १५ सय रूपैयाँ जरिवाना हुने मस्यौदामा उल्लेख छ । त्यस्तै, साइकल चालकले पनि क्षमता (२ जना) भन्दा धेरै यात्रु बोक्न नहुने, साइकलमा अगाडिपछाडि चम्किलो, टल्किने स्टिकर टाँस्नुपर्नेजस्ता नियम पालना गर्नुपर्ने उल्लेख छ ।अर्न्तराष्ट्रिय प्रयोग र मान्यताका आधारमा साइकल लेनको चौडाइ कम्तिमा पनि १२ मिटरदेखि २ मिटरसम्मको हुनुपर्छ । यो लेन अन्य सवारी साधनले प्रयोग गर्ने लेनभन्दा बाहिर हुनुपर्ने नियम हो । अन्तर्राष्ट्रिय प्रयोगका हिसाबमा सडकको अवस्था हेरी ३ तरिकाले साइकल लेन छुट्याउन सकिन्छ । जसमा डेडिकेटेट, कन्ट्राफ्लो र एडभाइजर पद्दति छन् । ललितपुर महानगरले बनाएको साइकल लेन एडभाइजर पद्धतिको हो । जुन त्यति प्रभावकारी र व्यावहारिक मानिँदैन । भएकै सडकलाई साझेदारीको रूपमा प्रयोग गर्ने पद्धति भएकाले अन्य सवारीसाधनले साइकल लेन मिच्ने र साइकल यात्रीको सुरक्षासमेत कमजोर हुने मानिन्छ ।"
जमिनमा महिलाको स्वामित्व बढ्दै,"(हेटौंडा)  मकवानपुरमा राजनीति, विभिन्न सामाजिक संघसंस्थालगायत विभिन्न क्षेत्रमा जस्तै जमिनमा पनि महिलाको स्वामित्व बढ्दै गएको छ । विगतका वर्षमा २४ प्रतिशत पनि महिलाको नाममा घरजग्गा हुँदैनथ्यो तर अहिले मालपोतमा घरजग्गाको रजिस्ट्रेसन पारित भएकामध्ये ४० प्रतिशतभन्दा बढी महिलाको नाममा हुने गरेको कार्यालयले जनाएको छ ।सरकारले महिलाको नाममा जग्गा पास गर्दा रजिस्ट्रेसन शुल्कमा २५ प्रतिशत छुट गरेकाले उनीहरूको नाममा जग्गा रजिस्ट्रेसन गर्नेको संख्या बढेको हो, मालपोत कार्यालय मकवानपुरका प्रमुख रामचन्द्र भण्डारीले भने, यो संख्या बर्सेनि बढ्दो देखिन्छ । अघिल्लो आवमा सरकारलेमहिलाको नाममा रजिस्ट्रेसन पास गरेको जग्गा ३ वर्षसम्म बिक्री गर्न नपाउने कानुनी व्यवस्था गरेको थियो । तर गत आवमा उक्त व्यवस्था खारेज गरिएकोले पनि यस्तो संख्या बढेकोउनको भनाइ छ ।अघिल्लो आवमा मालपोत कार्यालयबाट १५ हजार १४ वटा रजिस्ट्रेसन पास भएका थिए । तीमध्ये ५ हजार ६ सय ५२ वटा अर्थात् ३४ प्रतिशत महिलाको नाममा गरिएको थियो । गत आवमा १५ हजार २ सय ९ वटा रजिस्ट्रेसन पास भएकामा ६ हजार १ सय १४ वटा पास महिलाको नाममा भएको छ । जुन कुल रजिस्ट्रेसनको ४०२० प्रतिशत हो । अघिल्लो आवको भन्दा गत आवमा महिलाको नाममा रजिस्ट्रेसन पास ६ प्रतिशतले बढेको छ । महिलाहरूको राजनीतिक अधिकारसँगै आर्थिक अधिकार पनि बढ्दै गएको देखिन्छ, अधिवक्ता मदन दाहालले भने, जमिनमा महिलाहरूको स्वामित्व बढ्दै जानु भनेको उनीहरू आत्मनिर्भर हुँदै जानु पनि हो ।महिलाको नाममा जग्गा पास गर्दा राजस्वमा छुट पाउने भएकाले अधिकांश जग्गाका कारोबारीहरूले पनि उनीहरूको नाममा रजिस्ट्रेसन पास गर्ने गरेका छन् । महिलाहरूलाई जग्गाको मालिक बनाउने उद्देश्यले सरकारले विगत १० वर्षदेखि रजिस्ट्रेसन शुल्कमा छुट दिँदै आएको छ । एकल महिला, दलित, अपांग र जनजातिले पनि रजिस्ट्रेसन शुल्कमा छुट पाउँछन् तर उनीहरूले यसबाट उल्लेख्य लाभ लिन सकेका छैनन् । गत आवमा ३० दलित, ३ एकल महिला, २ अपांगता र ९ जना वृद्धवृद्धाले मात्र यस्तो सेवा लिएका छन् । श्रीमान्श्रीमतीको संयुक्त नाममा जग्गाधनी पुर्जा लिनेको संख्या पनि न्यून छ । गत आवमा १५ दम्पतीले मात्र जग्गाधनी पुर्जा लिएका कार्यालयले जनाएको छ । अघिल्लो आवको तुलनामा रजिस्ट्रेसन पास भएको संख्या थोरै मात्र बढे पनि पुँजीगत लाभकर भने उल्लेख्य बढेको छ । अघिल्लो आवमा १७ करोड ३० लाख रुपैयाँ संकलन भएको थियो भने गत आवमा १९ करोड ५० लाख रुपैयाँ संकलन भएको कार्यालयकोतथ्यांक छ । कार्यालयका अनुसार लकडाउन हटेपछि अहिले दैनिक सयको हाराहारीमा रजिस्ट्रेसन पास भइरहेको छ । त्यसमध्ये ६५ प्रतिशतभन्दा बढी बैंकबाट ऋण लिनका निम्ति पास हुने गरेको छ ।"
राप्रपामा अध्यक्षको अधिकार कटौती !,"(काठमाडौं)  राष्ट्रिय प्रजातन्त्र पार्टी (राप्रपा) पहिलो पटक निर्वाचन प्रक्रियाबाट पदाधिकारी चयन गर्ने भएको छ । बिहीबार बसेको पार्टीको कार्य सम्पादन समितिले विधान संशोधन गर्दै निर्वाचन प्रक्रियाबाट पदाधिकारी चयन गर्ने नयाँ व्यवस्था प्रस्ताव गरेको हो । काठमाडौंमा मंसिर १५ देखि १७ सम्म हुने महाधिवेशनबाट पदाधिकारीसहित ७५ प्रतिशत कार्यसमिति सदस्य निर्वाचनबाट चुनिने गरी विधान संशोधन गर्ने निर्णय पार्टीको कार्य सम्पादन समितिको बैठकले बिहीबार गरेको राप्रपाका प्रचार विभाग प्रमुख मोहन श्रेष्ठले जानकारी दिए । पार्टी इतिहासमा पहिलो पटक निर्वाचनबाट पदाधिकारी छान्ने पक्का भएको छ, उनले भने, यो व्यवस्थाले पार्टीभित्र प्रतिस्पर्धा र एकता कायम गर्न सहयोग पुग्नेछ । प्रस्तावित विधानमा १ सय ९९ केन्द्रीय कार्यसमितिमध्ये १ सय ४९ जना महाधिवेशनबाट निर्वाचित हुने व्यवस्था राखिएको छ । यो प्रस्ताव महाधिवेशनबाट पारित गरेर नेतृत्व चयन अघि बढ्नेछ । अध्यक्षले अब ५० जना मात्रै मनोनयन गर्दा पनि अल्पसंख्यक र अपांगता भएकालाई प्राथमिकता दिनुपर्ने हुन्छ । पार्टीमा थप प्रजातान्त्रिक अभ्यास अपनाउन निर्वाचन हुने व्यवस्था राखिएको हो, पार्टी अध्यक्ष कमल थापाले कान्तिपुरसित भने, पार्टी स्थापनाको ३० वर्षको अनुभवमा पार्टीलाई अझ सशक्त र पार्टीले बोकेको संवैधानिक राजसंस्था र हिन्दु राष्ट्रको मुद्दा स्थापित गर्न पदाधिकारी निर्वार्चित गर्ने व्यवस्थाले थप सहयोग पुग्नेछ । महाधिवेशनपछि राप्रपामा फुटको इतिहास रहेकाले यसलाई जोगाउन पनि निर्वाचन गर्नुपरेको उनको भनाइ छ । यसपालिको महाधिवेशनमा एकता राख्नुपर्ने जरुरी छ, थापाले भने । कार्य सम्पादन समितिले बिहीबार पारित गरेर महाधिवेशनमा संशोधनका लागि प्रस्ताव गरेको विधानमा केन्द्रीय कार्यसमितिमा अध्यक्ष १, उपाध्यक्ष ६, महामन्त्री ६ र कोषाध्यक्ष १ जना हुने व्यवस्था गरेको छ । त्यस्तै सहमहामन्त्री ७, सहायक महामन्त्री ७, सहकोषाध्यक्ष १ र सहायक प्रवक्ता हुने प्रावधान प्रस्ताव गरिएको छ । महाधिवेशनबाट अध्यक्ष, एक महिलासहित ३ उपाध्यक्ष, एक महिलासहित तीन महामन्त्री निर्वाचनबाट चुनिनेछन् । केन्द्रीय समितिमा ३३ प्रतिशत अर्थात् ४९ जना महिला रहने व्यवस्था प्रस्ताव गरिएको छ । महिलामा पनि २ पदाधिकारी र ४७ जना सदस्य मतदानबाटै छानिने भएका छन् । राजनीतिक दलसम्बन्धी ऐनमा केन्द्रीय कार्यसमितिको ३३ प्रतिशत महिला हुनुपर्ने प्रावधान छ । केन्द्रीय सदस्य ५८ जना खुला प्रतिस्पर्धाबाट निर्वाचित हुने प्रावधान थपिएको छ । आदिवासी जनजातिबाट १४, मधेसबाट ११, उत्पीडित ३, मुस्लिम ३, कर्णाली तथा पिछडिएका क्षेत्र २, थारू २, प्रवासबाट २ जना छान्ने प्रस्ताव छ । पूर्वप्रधानमन्त्री भइसकेका पार्टी नेता, पार्टीका पूर्वकेन्द्रीय सदस्य, अध्यक्षले निर्वाचित पदाधिकारीबाहेक अन्य पदाधिकारी, केन्द्रीय सदस्यमध्येबाट मनोनीत गर्ने व्यवस्था विधानमा प्रस्ताव गरिएको छ । यस्तै केन्द्रीय कार्यसमितिले ३३ जना रहेको केन्द्रीय कार्य सम्पादन समिति गठन गर्ने व्यवस्था पनि विधानमा प्रस्ताव गरिएको छ । पार्टीको निर्देशक समितिमा कोको रहने भन्ने पनि प्रस्तावित विधानमै तोकिएको छ । यसअघि तीन अध्यक्षको सहमतिमा निर्देशक समितिमा रहनेहरूको निर्णय गर्ने व्यवस्था थियो । नयाँ व्यवस्थामा पार्टीको केन्द्रीय अध्यक्ष, पूर्वप्रधानमन्त्री, पूर्वकेन्द्रीय अध्यक्ष, केन्द्रीय पदाधिकारीहरूको समिति प्रस्ताव गरिएको छ । यो समितिले पार्टीको नीति निर्माण गर्ने, कुनै पनि राजनीतिक नियुक्ति गर्नुपरेमा केन्द्रीय कार्यसमितिलाई सिफारिस गर्न सक्नेछ ।"
लिङ्देन र राणाको उम्मेदवारी घोषणा,"राप्रपाको आगामी महाधिवेशनमा सांसद राजेन्द्रप्रसाद लिङ्देन र नेपालगन्ज उपमहानगरपालिका मेयर धवलशमशेर राणाले तालमेल गरेर उम्मेदवारी दिने भएका छन् । महाधिवेशनमा पार्टी नेतृत्वलाई चुनौती दिने गरी बिहीबार राजधानीमा कार्यक्रम गरी लिङ्देन अध्यक्ष र राणा महामन्त्रीमा उठ्ने घोषणा गरेका हुन् । लिङ्देन राप्रपाका तर्फबाट प्रतिनिधिसभामा एक मात्र सांसद हुन् । लिङ्देनलाई राणासहित अभिनेत्री रेखा थापालगायतका नेताहरूको साथ रहेको छ । पार्टी स्थापनाकालदेखि नै नेतृत्व तहमा रहँदै आएका शीर्ष नेताहरूले आसन्न महाधिवेशनमा पनि अरूलाई अवसर नदिने संकेत गरेपछि लिङ्देन र राणाको समूह अघि सरेको हो । प्यानल नै बनाएर महाधिवेशनमा जाने उनीहरूको योजना छ । यसअघि दुवै जना राप्रपाका तीन अध्यक्षमध्येका एक कमल थापानिकट थिए । अहिले राप्रपामा पशुपतिशमशेर राणा र प्रकाशचन्द्र लोहनी पनि अध्यक्ष छन् । तीनै जना यस पटक पनि अध्यक्षका दाबेदार हुन् । लिङ्देन राप्रपानिकट राष्ट्रिय प्रजातान्त्रिक विद्यार्थी संगठन (राप्रविसं) का संस्थापक अध्यक्ष पनि हुन् । राणा २०५४ मा एमालेका तर्फबाट नेपालगन्ज नगरपालिकाका मेयर थिए । राजतन्त्रविरुद्ध एमालेसहितका दलहरू एकजुट भएपछि राणा पार्टी परित्याग गरी राप्रपामा लागेका हुन् । उम्मेदवारी घोषणा कार्यक्रममा लिङ्देनले पार्टीलाई बचाउनका लागि उम्मेदवारी दिएको बताए । जसरी प्रसूतिले छटपिटएकी महिलालाई बेलैमा नचलाए आमा र बच्चा दुवैलाई खतरा हुन सक्छ, त्यसैगरी अब हामी अघि नसरे पार्टीले बोकेको संवैधानिक राजतन्त्र, हिन्दु राष्ट्रलगायतको मुद्दा र तीन अध्यक्षको भविष्य नै रहँदैन, उनले भने, कि राप्रपाको समाप्ति रोज्नुपर्ने कि बाध्यात्मक रूपमा अगाडि बढ्नुपर्ने विकल्पमध्ये दोस्रो विकल्प रोज्नुपरेको हो । यो बाध्यकारी कदम हो । राप्रपाले उठाउँदै आएको राजतन्त्र पुनःस्थापना र हिन्दु राष्ट्र स्थापनाको मुद्दाका लागि पनि आफूले पार्टी अध्यक्षमा उम्मेदवारी घोषणा गरेको लिङ्देनले बताए । उनले तीनै अध्यक्षलाई अभिभावकीय भूमिकामा बस्न आग्रह गरे । नेता धवलशमशेर राणाले आफूहरूले राप्रपामा विद्रोह पनि नगरेको र अध्यक्षत्रयविरुद्ध पनि नउभिएको बताए । यो उम्मेदवारी राप्रपाको भविष्यलाई सुनिश्चित गर्नका लागि हो । हाम्रो कदमले राप्रपालाई अप्ठ्यारो पार्दैन । सुदृढ बनाउँछ, उनले भने । पार्टी अहिलेको अवस्थाबाट तल जाने ठाउँ नै नभएको उनले बताए । हामीले नयाँ चेहराको नेतृत्व लिनुपर्छ, चाहेर वा नचाहेर नेपाली जनताले हाम्रा अहिलेका नेतृत्वलाई नपत्याउने भए । अब नेतृत्व परिवर्तन गर्दा पार्टी र कार्यकर्ताको भविष्य छ, उनले भने, अब व्यक्तिको मुख होइन पार्टी र देशलाई हेर्ने बेला आएको छ । आफूहरूले अहिलेसम्म अध्यक्षत्रयको आदेश मानेको तर अब आफैं अगाडि बढ्नुपर्ने अवस्था आइलागेको नेता लिङ्देनले बताए ।"
सभापतिका आकांक्षी निधिले ल्याए अवधारणापत्र,"(काठमाडौं)  कांग्रेस उपसभापति विमलेन्द्र निधिले पार्टीको नेतृत्व पुस्तान्तरणलाई मुख्य मुद्दा बनाउँदै अवधारणापत्र सार्वजनिक गरेका छन् । आसन्न कांग्रेस महाधिवशेनमा सभापतिका प्रत्याशी निधिले पार्टीलाई यथास्थितिबाट अघि बढाउने वा नेतृत्व पुस्तान्तरण गर्ने मुद्दासँग आफ्नो उम्मेदवारी जोडिएको बताएका छन् । बिजुलीबजारस्थित सम्पर्क कार्यालयमा बिहीबार पत्रकार सम्मेलन गरेका निधिले आफ्नो उम्मेदवारीबारे कुनै अन्योल र द्विविधा नराख्न पनि आग्रह गरे । हुनुपर्छ भन्ने मुद्दालाई आफूले सभापतिमा दिने उम्मेदवारीले सहजीकरण बनाउने बताएका छन् । निधिले चार वर्षको कार्यकालमा गर्न सकिने कार्यक्रम र योजना समेटिएको अवधारणाका साथ आफ्नो उम्मेदवारी घोषणा गरेका छन् । कांग्रेसको केन्द्रीय पदाधिकारीका लागि मंसिर २१ मा मनोनयन र २५ मा निर्वाचन गर्ने तालिका छ । स्पष्ट र गतिशील कांग्रेस, संघीय लोकतान्त्रिक गणतन्त्रलाई सुदृढ र सार्थक पार्न कांग्रेस नारा अघि सारेका निधिले नेतृत्व पुस्तान्तरण गर्ने आफ्नो अभियानलाई साथ दिन प्रतिनिधिहरूसँग अपिल गरेका छन् । पार्टीका सभापति एवं प्रधानमन्त्री शेरबहादुर देउवासँगको झन्डै २५ वर्षदेखिको सहयात्रा तोड्दै निधि सभापतिको उम्मेदवार बन्न लागेका हुन् । उत्तराधिकारीका रूपमा आफूलाई अघि बढाउन आग्रह गर्दा पनि देउवाले आफैं उम्मेदवार हुने बताएपछि निधि अलग भएका हुन् । १३ औं महाधिवेशनकै बेला देउवाले १४ औं महाधिवेशनमा सहयोग गर्ने बचन दिएको निधिको भनाइ छ । १३ औं महाधिवेशनमा प्रतिस्पर्धा गरेका देउवा, वरिठ नेता रामचन्द्र पौडेल र नेता कृष्णप्रसाद सिटौलाले यसपटक अभिभावक बनेर नेतृत्व हस्तान्तरणमा सहयोग गर्नुपर्ने निधि बताउँछन् । पहिलो पुस्ताबाट नेतृत्व हस्तान्तरण गर्नुपर्छ भन्ने मुद्दासँग संस्थापनइतर पक्षका आकांक्षी शशांक कोइराला, प्रकाशमान सिंह, शेखर कोइराला र आफूबीच समझदारीसमेत बनेको उनको दाबी छ । आगामी तीनै तहको निर्वाचनमा कांग्रेसलाई बहुमतका साथ विजयी गराउन, कांग्रेसको रूपान्तरण, पुस्ता हस्तान्तरण र पुस्तान्तरणमा सहजीकरण गर्न, नयाँ पुस्तालाई वर्तमान राजनीतिक प्रणाली र कांग्रेसप्रति आकर्षित गर्दै सक्रिय रूपमा सहभागी गराई नेतृत्व विकास गर्नकै लागि मेरो उम्मेदवारी हो, निधिले आफ्नो अवधारणापत्र सार्वजनिक गर्दै भनेका छन्, राष्ट्रियता, लोकतन्त्र, समाजवाद, गणतन्त्र, संघीयता, समावेशिता, मिश्रित निर्वाचन, धर्म निरपेक्षता, अहिंसा र शान्तिका मान्यतासहित बनेको संविधान र प्रणालीलाई जनताको हित एवं चाहनाअनुसार सफल कार्यान्वयन गर्न, जनतामा संघीय लोकतान्त्रिक गणतन्त्र र त्यस प्रणालीको परिणाम तथा सुशासनको अनुभूति दिलाउन, देशको भौगोलिक विविधताअनुरूप हिमाल, पहाड, तराईमधेस, पश्चिमदेखि पूर्वका सबै जनतालाई भावनात्मक रूपमा जोड्ने काम गर्नेछु । उनले अवधारणापत्रमा पार्टीका संगठनलाई चलायमान बनाउने प्रतिबद्धता गर्नुका साथै संविधान संशोधन र छिमेकी राष्ट्रसँगको सम्बन्ध सुधारसम्मका पक्षलाई समेटेका छन् । संविधान संशोधनका लागि पार्टीको आधिकारिक निर्णयलाई कार्यान्वयन गराउन आफू लाग्ने प्रतिबद्धता उनको छ । छिमेकी मित्र मुलुकहरू भारत र चीनसँगको सम्बन्धलाई थप मजबुत बनाउन र नेपालका सहयोगी अन्य सबै मुलुकसँग सुमधुर सम्बन्ध विकास गर्न आवश्यक रहेको उनले औंल्याएका छन् । यसपटक कांग्रेस महाधिवेशन निर्वाचनमा मात्रै केन्द्रित हुने भएकाले पार्टीको राजनीतिक अवधारणा नआउने भएको छ । केन्द्रीय कार्यसमितिको निर्वाचनपछि नीति महाधिवेशन छुट्टै गर्ने कांग्रेसको निर्णय छ । उम्मेदवारहरूले व्यक्तिगत तहमा आफ्नो अवधारणा सार्वजनिक गर्दै प्रतिनिधि आकर्षण गर्न खोजेका छन । प्रदेश २ का अधिवेशनहरूमा व्यस्त रहेका निधि अवधारणापत्र सार्वजनिक गर्नकै लागि राजधानी आएका थिए । ८ सयभन्दा बढी महाधिवेशन प्रतिनिधि रहेको प्रदेश २ मा यतिबेला संस्थापन र इतर दुवै पक्षको नजर परेको छ । क्रियाशील सदस्यता विवादले ढिलाइ हुँदा प्रदेश २ का ८ जिल्लामा मंसिर १२ बाट मात्रै प्रतिनिधिसभा क्षेत्रीय अधिवेशन हुँदै छ । ती अधिवेशनबाट महाधिवेशन प्रतिनिधि चयन हुन्छन् । महाधिवेशन प्रतिनिधिमा आफ्नो वर्चस्व कायम राख्न निधि केही समयदेखि प्रदेश २ केन्द्रित भएर लागेका छन् । आफ्नो राजनीतिक र सांगठनिक अवधारणा सार्वजनिक गरेलगत्तै उनी जनकपुर गएका छन् ।"
सातौं महाधिवेशनका नेपालजस्तै शक्तिशाली ओली,"(चितवन)  एमालेको नवौं महाधिवेशनमा एउटा मुद्दा बनेको थियो सातौं महाधिवेशनले लिएको नीति र त्यसले चयन गरेको नेतृत्व । सात वर्षअघि भएको महाधिवेशनमा अध्यक्षमा प्रतिस्पर्धा गरेका माधवकुमार नेपालको आलोचना गर्ने क्रममा केपी शर्मा ओली पक्षधरहरूले सातौं महाधिवेशनको प्रसंग जोड्दै नेपालले पार्टीको नेतृत्व गर्न नसक्ने विषय जोडतोडका साथ उठाएका थिए ।अहिले ओलीजति शक्तिशाली नभए पनि सातौं महाधिवेशनमा तत्कालीन महासचिव नेपालको पकड सबैभन्दा मजबुत थियो । जनकपुरमा भएको महाधिवेशनमा उल्लेख्य संख्यामा उनका प्रतिनिधि आएका थिए । उक्त महाधिवेशनमा वामदेव गौतमको साथ लिएर ओलीले बहुपदीय संगठनात्मक संरचनामा एमालेलाई लैजानुपर्ने भन्दै अध्यक्षात्मक प्रणालीको प्रस्ताव अघि सारेका थिए । तर, मतदानमा जाँदा आफू निकै कमजोर हुने देखिएपछि ओलीले प्रस्ताव फिर्ता लिए । राजा ज्ञानेन्द्रको सक्रिय शासनकालको समयमा भएको महाधिवेशनमा शंकर पोखरेलले संविधानसभासम्बन्धी प्रस्ताव लैजान चाहेका थिए । उनले माओवादी सशस्त्र विद्रोहको समाधानका लागि त्यस्तो प्रस्ताव अघि सारेका थिए । उक्त प्रस्तावमाथि एमालेको तत्कालीन नेतृत्वले छलफल चलाउन चाहेन । महाधिवेशनमा त्यसले प्रवेश नै पाएन ।नेतृत्व छनोटको विषयमा समेत सातौं महाधिवेशन असफल भएको ओली पक्षको दाबी छ । अहिलेजस्तो सिधै हलबाट नभई पहिले केन्द्रीय कमिटी निर्वाचित गरेर त्यसैले मूल नेतृत्व चयन गर्थ्यो । केन्द्रीय कमिटीको निर्वाचनमा पनि तत्कालीन महासचिव नेपालकै छनोट चल्थ्यो । नवौं महाधिवेशनमा जस्तो समूहगत चुनाव नभए पनि सातौं महाधिवेशनमा संस्थापन पक्षले चिट बाँडेको थियो । चिटमा नाम रहेका अधिकांश नेता केन्द्रमा निर्वाचित भएका थिए, जसमा ओली समूहका केही जना मात्रै समेटिएका थिए । त्यस समय नेकपा मालेका महासचिव वामदेव गौतमसहितका अधिकांश नेता पार्टीमा फर्किएका थिए । राजनीतिक विश्लेषक झलक सुवेदीले एमालेभित्रको अहिलेको मनोविज्ञान सातौं महाधिवेशनको जस्तै रहेको बताए । त्यो एमाले र माले एकीकरणपछिको पहिलो महाधिवेशन थियो, अहिलेको जस्तै मनोविज्ञान थियो, मालेबाट आएकालाई सुरक्षित कसरी भइन्छ भन्नेमा चिन्ता थियो, उनले भने, अहिले पनि पूर्वमाओवादी र १० बुँदे सहमति पक्षधरसहितका तीन थरी नेता एमालेमा छन् । सातौं महाधिवेशनको समयमा दुईथरी आफ्नो भविष्य कसरी सुरक्षित हुन्छ भन्नेमा लागेका छन् । सातौं महाधिवेशनको संस्थापन भनिएको एमाले नेपाल र ओली समूहमा विभाजित थियो । वामदेव गौतमसँगै एमालेमा फर्किएकाहरू भविष्य कसरी सुरक्षित गर्ने भनेर कोही नेपालतिर र कोही ओलीतिर लागेका थिए । जुन गुटमा लागे पनि एमालेकै मेन स्ट्रिममा पर्ने हुन्थ्यो, सुवेदीले भने, अहिलेचाहिँ ओलीकै छातामुनि बस्नुपर्ने र नभए असुरक्षित भएको जस्तो मनोविज्ञान छ । १९ वर्षपछि हुन लागेको दसौं महाधिवेशनमा पनि त्यही दृश्य दोहोरिने देखिन्छ । माधवकुमार नेपाल बाहिरिएपछि एमालेभित्र झनै शक्तिशाली बनेका ओलीलाई चुनौती दिन सक्ने कोही पनि देखिएका छैनन् । त्यस समय संख्यात्मक रूपमा कमजोर भए पनि नेपाललाई सबै विषयमा चुनौती दिने अवस्थामा ओली थिए । अहिलेको समस्या भनेको सातौंमा जस्तै एकपक्षीय केन्द्रीय कमिटी बन्छ कि भन्ने हो, १० बुँदे सहमति पक्षधर एक पदाधिकारीले भने, त्यसले एमालेलाई भलो गर्दैन भन्ने सातौंमा पनि देखिसकेको हो । अहिले पनि एकपक्षीय रूपमा जाने हो भने एमाले सातौं महाधिवेशनको अवस्थामा नपुग्ला भन्न सकिँदैन ।दसौं राष्ट्रिय महाधिवेशनमा तीन चौथाइ प्रतिनिधि ओली समर्थक आएको अनुमान छ । चुनाव हुँदा प्रतिनिधिले विवेक पुर्याउँछन् भन्ने तर्क गरे पनि अहिलेकै संख्यामा चुनाव गराउने हो भने १० बुँदे सहमति गर्ने र पूर्वमाओवादी सबै एकैपटक बाहिरिन सक्ने ती नेताको भनाइ छ । त्यसले एमालेलाई अघि बढाउन सक्दैन, अहिले एमालेमा राजनीति गर्ने भनेर बसेको एउटा ठूलो पंक्ति निष्क्रिय हुने जोखिम छ, उनले भने । सातौंमा एकपक्षीय रूपमा भएको महाधिवेशनमा पेस हुनै नसकेको संविधानसभासम्बन्धी प्रस्ताव पछि केन्द्रीय कमिटीले स्वीकार गर्यो ।महाधिवेशनबाट निर्वाचित केन्द्रीय कमिटी एकपक्षीय भएको भन्दै ओली पक्षका पृथ्वीसुब्बा गुरुङसहित १४ जनालाई मनोनयन गरिएको थियो । राजनीतिक र संगठनात्मक यी दुई ठूला निर्णयलाई ओली पक्षले तत्कालीन महासचिव नेपालको असफलताका रूपमा विगतदेखि प्रस्तुत गर्दै आएको छ । कतिपय नेताहरू अहिले ओली सातौं महाधिवेशनको समयका महासचिव नेपालभन्दा बढी शक्तिशाली भएको स्वीकार गर्छन् । अहिले ओलीले प्राप्त गर्नुभएको सामर्थ्यलाई कसरी प्रयोग गर्नुहुन्छ भनेर पार्टीभित्र चासोका साथ हेरिएको छ, एक पदाधिकारीले भने । दसौं महाधिवेशनमा आइपुग्दा ओलीको कोर समूहभित्रै दुई धार देखिएको छ । एउटा धार १० बुँदे सहमति पक्षधरप्रति अझै पनि अनुदार देखिन्छ भने अर्को धार सबैलाई समेटेर जानुपर्ने पक्षमा देखिन्छ । पहिलो धारकाले सबै विषय चुनावबाट छिनोफानो गर्नुपर्ने बताउँदै आएका छन् । अध्यक्ष ओलीको सपना र विपनामा ठूलो भिन्नता देखिन्छ, उहाँ महाधिवेशनबाट सर्वसम्मत नेताका रूपमा निर्वाचित भएर आफूलाई राजनेताका रूपमा प्रस्तुत गर्न चाहनु हुन्छ, एमालेका एक पदाधिकारीले भने, पुरानो गुटले उहाँलाई समग्र एमालेको भन्दा पनि आफ्नो मात्रै नेता बनाउन खोज्दै छ, त्यसले आगामी दिनमा झनै समस्या निम्त्याउनेछ ।सर्वसम्मत अध्यक्ष हुन खोजेका ओलीलाई उपाध्यक्ष भीम रावलले चुनौती दिने बताइसकेका छन् । अध्यक्ष ओलीले पनि सहमतिका लागि कुनै प्रस्ताव नगर्ने बताउँदै आएका छन् तर वडा र पालिका अधिवेशन मात्रै नभएर महाधिवेशनका ९० प्रतिशत प्रतिनिधि सर्वसम्मत निर्वाचित हुनुपर्ने धारणा छ । १५ पदाधिकारीसहित २ सय २५ सदस्यीय केन्द्रीय कमिटी महाधिवेशनले निर्वाचित गर्नेछ । २ सय १० केन्द्रीय सदस्य नभए पनि कम्तीमा १५ पदाधिकारीमा सर्वसम्मत गराएर एकताको सन्देश दिनुपर्ने धारणा छ । महाधिवेशनको उद्घाटनको दिनसम्म पुग्दा पनि एमालेका नेताहरू सहमति हुन्छ वा निर्वाचन भन्न सक्ने अवस्थामा छैनन् र अन्योलग्रस्त नेताहरूको चासो अहिले पनि उत्तिकै छ ।"
कर्णालीको खाद्य संकटको स्थायी समाधान पहिल्याऊ,"हुम्लाको नाम्खा६, लिमी उपत्यकाका बासिन्दा झन्डै ५ हजार मिटर उचाइको न्यालु लेकको हिउँ छिचोलेर गत शनिबार खाद्यान्न माग्न सदरमुकाम सिमकोट आएका थिए । त्यहाँको डिपोमा पनि खाद्यान्न नभेटेपछि, उनीहरूका प्रतिनिधि वडाध्यक्ष पाल्जोर तामाङ र हुम्लाका सांसद छक्कबहादुर लामा काठमाडौं आए, संघीय सरकारलाई आफ्नो समस्या र माग सुनाउन । कर्णालीमा खाद्य संकट नयाँ कुरा होइन । त्यहाँ सधैं उही समस्या दोहोरिइरहने, स्थायी समाधानचाहिँ नहुने जुन अवस्था छ, त्यसको अब अन्त्य हुनुपर्छ । स्थानीय तह, प्रदेश र संघले खाद्य सुरक्षाको दीर्घकालीन उपाय खोज्नु जरुरी छ ।कर्णालीको खाद्यान्न संकट विसं २०२० को दशकको उत्तरार्द्धतिर प्रशासनिक काम र अध्ययनअनुसन्धान गर्न काठमाडौंबाट गएकाहरूले उजागर गरेका थिए । त्यस बेला यसको समाधानको तत्कालीन उपायका रूपमा खाद्यान्न अर्थात् चामल पुर्याउन थालियो । पाँच दशक नाघ्दा पनि राज्यले अझै त्यही तरिका अंगीकार गरिरहनु विडम्बनापूर्ण छ । मुख्यतः हुम्ला, डोल्पा, मुगु, जुम्ला र कालीकोटका खाद्य डिपोहरू त्यसैताका स्थापना गरिए । त्यहाँ पठाउने खाद्यान्नको मात्रा पनि दिनानुदिन बढिरहेको छ । यसले एक त, त्यहाँ खाना खाने स्थानीय ज्ञानप्रणालीलाई विस्थापित गर्यो, अर्को त्यहीँ उत्पादन हुने आलु, मकै, कोदो, उवा, चिनो, कागुनो, फापरलगायत परम्परागत बालीको उत्पादन घटायो । कर्णालीका अधिकांश भेगमा धानको उत्पादन हुँदैन, तैपनि यसको निर्भरता बढिरहेको छ । भौगोलिक विकटताका कारण ढुवानीमा आइपर्ने समस्याले बेलाबेला आपूर्ति सहज नहुँदा खाद्यान्न अभाव हुने गर्छ । यसपालि लिमीमा भएको यही हो । तर, खाद्य संकट समाधानको स्थायी उपाय सधैं राज्यले खाद्यान्न आपूर्ति गर्नु मात्र होइन । त्यहीँको कृषि प्रणालीलाई उन्नत बनाउने, खाद्य उपभोगको स्थानीय शैलीलाई पुनः जागृत गर्ने र बजारसम्म पहुँच विस्तार गर्ने प्रभावकारी योजनाहरू बनाइनुपर्छ । उवा र आलु मात्र उत्पादन हुने लिमी उपत्यकाको उत्पादनले स्थानीय बासिन्दालाई तीन महिना पनि पुग्दैन । नाम्खा गाउँपालिकाको चालु आर्थिक वर्षको नीति तथा कार्यक्रममा, यस क्षेत्रमा सिँचाइ पुर्याउने अनि आलु पकेट क्षेत्रको रूपमा विकास गर्ने उल्लेख छ । उत्पादन बढाउने र त्यसको बजारीकरण गर्ने उपायले केही हदसम्म खाद्य संकट टर्छ पनि । अर्को सकारात्मक पक्ष, पालिकाले लिमी क्षेत्रमा च्याउ खेती, चौंरीयाकपालन व्यवसायको संरक्षण र वृद्धि गरी यसलाई रोजगारी सृजना गर्ने माध्यमका रूपमा विकास गर्ने नीति लिएको छ । यसले आम्दानी बढाउँछ र परोक्ष रूपमा खाद्यको परनिर्भरता पनि कम गर्छ । संघीयतापछि, राज्यको उपस्थिति कर्णालीमा बढेको देखिन्छ, तैपनि त्यहाँका प्रतिनिधिहरू खाद्यान्न माग्न काठमाडौं आइपुग्नुपर्ने नियति भने बदलिएको छैन ।लिमी उपत्यकाको सीमा चीनसँग जोडिएको छ, चिनियाँ बजारले नै यहाँको खाद्यान्नको माग धानिरहेको छ । तर, कोभिड महामारीलाई देखाएर सीमा बन्द भएको लगभग डेढ वर्ष नाघिसक्यो । लिमीमा यसपालि खाद्य संकट देखिनुको अर्को कारण यो पनि हो । अघिल्लो हिउँ पर्ने याममा पनि वडाध्यक्ष पाल्जोर तामाङ चीनले सीमा बन्द गरेकाले खाद्यान्न जुटाउन चार दिन हिँडेर सिमकोट आइपुगेका थिए, जसोतसो गाउँमा खाद्यान्न पुर्याए पनि । यसपालि पनि यही नियति दोहोरिनु विडम्बनापूर्ण छ । स्वास्थ्य सुरक्षाका मापदण्ड पालना गरी सीमा नाका खुलाउन नसकिने होइन, तैपनि यसका लागि संघीय सरकारले कूटनीतिक पहल गरिरहेको छैन । यस्तो संवेदनशील विषयमा सरकार मौन रहनुले शाहराणापञ्चायतकालदेखि मूलधारको राजनीतिबाट उपेक्षित कर्णालीवासीको दुर्दशा उस्तै रहेको देखाउँछ ।यस्तै, खाद्य कम्पनीले पनि समयमै खाद्यान्न ढुवानी गर्न सकेको भए, लिमीका प्रतिनिधि यसैका लागि काठमाडौं आउनुपर्ने थिएन । चार महिनाअघि नाम्खा गाउँपालिकाका लागि खाद्य कम्पनीले चालु आर्थिक वर्षमा २७ हजार ९ सय क्विन्टल खाद्यान्न ढुवानी गर्ने कार्यक्रम स्वीकृत गरेको थियो । तर, त्यो अझै पुग्न सकेको छैन । प्रतिकेजीमै ४२ रुपैयाँ महँगो कबोल गर्ने कार्गो सर्भिसलाई कानुनविपरीत ढुवानी ठेक्का दिन सूचना निकालेको भन्दै केही महिनाअघि उच्च अदालत, पाटनमा मुद्दा परेको थियो । अदालतले त्यसलाई तत्काल रोक्न अन्तरिम आदेश जारी गरेको छ । कमिसनको प्रलोभनमा यस्तो काम भएको जगजाहेरै छ । हाम्रो सुशासनहीन प्रशासनका कारण सर्वसाधारण कसरी प्रताडित भैरहेका छन् भन्ने बुझ्न यही ठेक्का प्रक्रिया पर्याप्त छ । अन्तरिम आदेशपछि ढुवानी प्रक्रिया थप लम्बिएको छ, कमिसनको लोभमा यस्तो संकट निम्त्याउनेहरूलाई अदालतले कारबाहीको दायरामा ल्याउला नै, सम्बन्धित सरकारी निकायहरूले आगामी दिनमा यस्तो कमजोरी दोहोरिन नदिन आवश्यक सतर्कता अपनाउनुपर्छ ।खाद्य सुरक्षा मानव अधिकारभित्र पर्छ, त्यसमाथि जिम्मेवार निकायव्यक्तिहरूले बदमासी गरी खाद्य संकट निम्त्याउनु त अपराध नै हो । राज्यका निकायहरूले खाद्यान्न ढुवानी आदिमा भैरहेको बदनियतपूर्ण बियाँलोको ठोस उपचार खोज्नुपर्छ । र, दीर्घकालका लागि भने काठमाडौं, सुर्खेत र बर्सेनि खाद्यान्न संकट झेल्ने स्थानीय तहहरूले स्थायी उपाय पहिल्याउने नीतियोजना अघि सारी यथोचित स्रोतसाधन परिचालन गर्नैपर्छ । एक्काइसौं शताब्दीका दुई दशक बितिसक्दा पनि कैयौं पालिकालाई सालिन्दा भोकमरीकै चिन्ताले सताउनु कहालीलाग्दो अवस्था हो, यथाशीघ्र यसको अन्त्य हुनुपर्छ ।"
स्वास्थ्य बिमा र अस्पताल व्यवस्थापन,"अशक्त, असहाय, ज्येष्ठ नागरिक र सर्वसाधारणलाई स्वास्थ्य सेवा सुलभ गराउने उद्देश्यले ल्याइएको स्वास्थ्य सेवा बिमा कार्यक्रमप्रति आकर्षण बढिरहेको छ । सानोतिनो स्वास्थ्य समस्या देखिएमा वास्ता नगर्ने बिमाधारीहरू अब सचेत भई बेलैमा स्वास्थ्य संस्था पुग्ने गरेका छन् । यसबाट नागरिकको स्वास्थ्यप्रति सचेतना बढेको देखिन्छ । तर, स्वास्थ्य संस्थाका फार्मेसी, प्रशासन र औषधि आपूर्ति गर्ने ठेकेदारहरूबीच समन्वय अभाव छ । फार्मेसीले मंसिर लागिसक्दा पनि टेन्डर आपूर्ति भएनजस्ता कारण देखाई सेवाग्राहीलाई प्रेस्क्राइब्ड औषधि नदिने, दिए पनि अधुरो दिने गरेका छन् । बाहिरबाट किन्दा बिमाले भुक्तानी दिन मान्दैन । यसबाट सेवा प्रभावित हुने र यो सेवाप्रति विकर्षण बढ्ने खतरा पनि दिनहुँ बढिरहेको छ । फार्मेसीमा आवश्यक थप दरबन्दी, झन्झटरहित निरन्तर औषधि आपूर्तिको सरल र प्रभावकारी उपाय अवलम्बन नगर्दासम्म अवस्थामा सुधार आउन सक्दैन र सेवाग्राहीले निरन्तर दुःख पाउनेछन् । सम्बन्धितको ध्यान पुगोस् । महेन्द्रसिंह बम, टीकापुर१, कैलाली"
मुठीमा कसेर सहमतिको प्रयास,"आजबाट चितवनको नारायणी किनारमा सुरु भएको एमालेको दसौं महाधिवेशनलाई सबैले चासोका साथ हेरेका छन् । यो महाधिवेशनलाई विभिन्न कारणले चासोका साथ हेरिएको पाइन्छ । एक त, १५ वर्षसम्म पार्टीको नेतृत्व गरिसकेका माधवकुमार नेपाल, आठौं महाधिवेशनबाट निर्वाचित अध्यक्ष झलनाथ खनाल, पार्टीका उपाध्यक्ष वामदेव गौतमलगायतको बहिर्गमनपछि हुँदै गरेको महाधिवेशन कस्तो होला भन्ने उत्सुकता छ । अर्कातर्फ पार्टीभित्र नेतृत्वलगायत विभिन्न पदका लागि आकांक्षी धेरै भए पनि ओलीको दबाबमा कसैले मुख खोल्न नसकी भित्रभित्रै गुम्सिएर ओलीबाट पद पाउने आशा गरिरहेका छन् । यस्तो अवस्थामा हुन गइरहेको र यसपछि पार्टी कसरी चल्ला भन्ने कौतूहलले पनि यो महाधिवेशनलाई चासोका साथ हेरिएको छ । नेपालको नेतृत्वमा नयाँ पार्टी गठन भएपछि एमालेमा ओलीलाई टक्कर दिने समान पुस्ताका नेता छैनन् । नेकपा गठन भएदेखि नै ओलीको पक्षमा खुल्दै आएका नेताहरू डरले गर्दा चाहेर पनि उनको प्रतिस्पर्धी बन्न चाहँदैनन् । उनीहरू भित्रभित्रै गुम्सिएर पनि ओलीको देवत्वकरण गर्न बाध्य छन् । एमालेको विधान महाधिवेशनबाट उमेरहदको प्रणाली लागू भएपछि अहिले शीर्षस्थ तहमा रहेका धेरै नेता आगामी महाधिवेशनमा सक्रिय राजनीतिबाट अवकाश लिनुपर्ने अवस्थामा पुगिसकेका हुन्छन् । त्यसैले पनि अहिले नेतृत्वमा जान चाहनेको संख्या धेरै छ । तर, ओलीले पहिल्यै खबरदारी गरेका कारण कोही अगाडि आउन चाहँदैनन् । बाहिर लोकतान्त्रिक कुरा गर्ने तर भित्रभित्रै विभिन्न प्रक्रिया अपनाएर कसैलाई अगाडि पर्न दिएका छैनन् । किनकि उनले नेपाल र पुष्पकमल दाहालहरूलाई देखाउनु छ, एमालेमा कुनै गुट छैन भनेर । तर, प्वाल थुनिएको कुकरमा तलबाट आगो दन्काइरहेपछि कुनै न कुनै बेला पड्कन्छ भन्ने ज्ञान हुँदाहुँदै ओलीलाई अध्यक्ष हुनुपरेको छ, सबैलाई काबुमा राख्नुपरेको छ । सुजन देवकोटा, पालुङ्टार४, गोरखा"
निर्वाचन आयोगको निर्देशन स्वागतयोग्य,"शिक्षक र कर्मचारीलाई सदस्य नबनाउन दलहरूलाई निर्देशन समाचार पढेर खुसी लाग्यो । राजनीतिक दलसम्बन्धी ऐन २०६३ मा तीन तहको सरकार र सरकारको नियन्त्रणमा रहेका संस्थामा कार्यरत प्राध्यापक, शिक्षक, कर्मचारीले दलको सदस्यसमेत हुन नपाउने स्पष्ट व्यवस्था हुँदाहुँदै त्यसको हदैसम्मको अवज्ञा भइरहेको छ । दलहरूले बौद्धिक वर्गलाई आफ्नो कब्जामा राखेर राजनीतिक स्वार्थ पूरा गर्दै आएको निन्दनीय स्थितिमाथि मध्यनजर राख्दै उपरोक्त वर्गलाई फोहोरी खेलबाट छुट्ट्याउनका निम्ति निर्वाचन आयोगले दिएको निर्देशनलाई सराहनीय मान्नुपर्छ । यति राम्रो कानुनी प्रावधान हुँदाहुँदै बहालवाला पदाधिकारीहरूलाई दलहरूले महाधिवेशन र क्षेत्रीय प्रतिनिधि बनाउनु, केही दल पदाधिकारी बनाउनसमेत पछि नपर्नु राजनीतिक अदूरदर्शिताको द्योतक हो । केही दलले शिक्षकलाई महाधिवेशन प्रतिनिधि बनाएपछि कतिपय शिक्षक फुर्केर विद्यालय बन्द गरी राजनीतिक माहोलमा होमिएको खबर विडम्बनापूर्ण छ । शिक्षक, प्राध्यापकबाटै विद्याको मर्ममाथि प्रहार हुन थालेपछि शिक्षाको स्तर कसरी माथि उक्लने ? उता बहालवाला निजामती कर्मचारीलाई राजनीतिमा प्रवेश गराएपछि अवाञ्छित गतिविधि उचाइमा पुगेका खबर बारम्बार आइरहेका छन् । कर्मचारीको हकहितभन्दा दलको मुखुण्डो भिरेर हंगामा मच्चाउने, दुर्गमका कर्मचारीलाई पेलिरहने, मर्यादाक्रम मिचेर उच्च पदाधिकारीको कठालो समात्न पछि नपर्ने, कार्यालयको कामप्रति ध्यान नदिएर नेताको पछि दगुरिरहनेजस्ता निन्दनीय कामले निजामती सेवा तहसनहस बनेको छ । यसरी मुलुककै निम्ति बौद्धिकस्तम्भ ठानिएको वर्गलाई राजनीतिमा होमेर नेतृत्वले समृद्धि सपनामाथि प्रहार गरिरहेको छ, विकासको आकारलाई चकनाचुर बनाएको छ । शिक्षक र कर्मचारी राजनीतिमा गाँसिएर सम्हाल्नै नसक्ने स्थितिमा पुग्न लाग्दा ढिलै भए पनि निर्वाचन आयोगले अत्यन्त सराहनीय काम थालेको छ । अब शिक्षक, प्राध्यापक र कर्मचारी आआफ्नै धरातलमा फर्कन बाध्य हुनुपर्नेछ । निजहरूको राजनीतिक नाता टुटेपछि विकासमा नयाँ आयाम थपिने आशा राख्न सकिन्छ । भुवनेश्वर शर्मा, चन्द्रागिरि२, काठमाडौं"
केहो एमसीसी ?,"देशमा अहिले चलेको छ एमसीसीको हल्लागाँठी कुरा नबुझेर हामी अलमल्लकोही भन्छ एमसीसीलाई अमृतैको घडाकोही भन्छ घैंटो हो यो विष हालेको कडाकोहीलाई होला यो एमसीसी कमाइ खाने भााडोमुलुकलाई चाहिा हुने हो कि भविष्यमा घााडोअन्तर कुन्तर केलाएर हेर्दा राम्रो होलाविदेशीको चलखेल भित्र गहिरो स्वार्थ होलाहाम्फाल्न त हुन्न झ्वाम्म कुरै नबुझीविकास, विनाश, जादु छडी के हो एमसीसी ?विष हालेको भााडो भए अस्विकार गरौंअनावश्यक झमेलामा पर्दै नपरौं । कृष्ण कुम्पुरे, आदमटार, धादिङ"
भारतको किसान आन्दोलनको शक्ति र शिक्षा,"भारतीय किसानहरूले सरकारले ल्याएका कृषिसम्बन्धी तीन कानुन फिर्ता हुनुपर्ने माग राखी एक वर्षसम्म निरन्तर आन्दोलन गरे । फलस्वरूप, सरकारले कानुन फिर्ता लिएको छ । किसानको शक्तिसामु भारतीय सरकारले घुँडा टेक्नुले नेपाली किसानलाई पनि खुसी बनाएको छ । २०२० सेप्टेम्बरमा भारत सरकारले किसानको उत्पादन सीधै व्यापारीले किन्न पाउने, किसानको जग्गा भाडामा लिएर खेती गर्न सक्नेलगायत कर्पोरेट कृषिलाई बढावा दिने कानुन ल्याएको थियो । सरकारले किसानहरूकै लागि भनेर यो व्यवस्था ल्याएको भनिरहे पनि आन्दोलन रोकिएन । यस्तो व्यवस्थाबाट किसानको जग्गा खोसिएर व्यापारीको हातमा पुग्ने, किसानले व्यापारीसँग बार्गेनिङ गर्न नसक्दा सस्तोमा बाली बेच्न बाध्य हुने र भविष्यमा वास्तविक साना तथा महिला किसानहरू कृषिबाटै बेदखल हुने हुनाले पनि आन्दोलन चलिरह्यो । किसानको अहिंसात्मक आन्दोलन र मागप्रतिको अडान सम्मानयोग्य थियो । उनीहरूले आन्दोलनमा घरघरबाट चामल, तरकारी संकलन गरी सडकमै खाना बनाएर खाएका थिए । आफ्नो पीडा समेटेर आन्दोलनका गीतहरू बनाए, सडकमै पुस्तकालयहरू खोले । मूलधारका सञ्चारमाध्यम आन्दोलनको विरोधमा लागेकाले आफ्नै पत्रपत्रिका निकाले । यस्ता रचनात्मक प्रयासले आन्दोलनलाई सशक्त बनायो, जनमत पनि बढायो । किसान आन्दोलनको प्रमुख नारा हामी मानवको पेट भर्ने किसान हौं, आतंककारी होइनौं थियो, जसले आन्दोलनको शक्ति र सन्देश राम्रोसँग प्रवाहित गरेको थियो । सामाजिक आन्दोलन गर्ने संस्था तथा व्यक्तिहरूले यसबाट सिक्नु आवश्यक छ । नेपालमा पनि भूमि, कृषि, महिलालगायत थुप्रै सवालमा अधिकारप्राप्तिका आन्दोलनहरू हुने गरेका छन्, भइरहेका छन् । अन्यायविभेदविरुद्धका आवाज मजबुत बनिरहेको छ । गलत संस्कार र कानुन हटाउन र न्याय, समानता तथा पहिचानका लागि सामाजिक आन्दोलनहरू हुनु आफैंमा महत्त्वपूर्ण उपलब्धि हुन् । यस्ता आन्दोलनबाट उपलब्धिहरू पनि भैरहेका छन् । सामाजिक न्याय र अधिकार प्राप्तिमा सहयोग पुगेको छ । तर, केही पक्ष सुधार्नु आवश्यक छ । विशेष गरी सामाजिक आन्दोलनमा आन्दोलनप्रतिको प्रस्टता, निरन्तरता, अहिंसात्मक शैली, रचनात्मक र सृजनशील प्रयास, स्थानीय स्रोतसाधनको उपयोग, पीडितको अगुवाइसहभागिता, आर्थिक र अन्य व्यवस्थापनका पक्षहरूमा भारतको किसान आन्दोलनबाट हामीले सिक्नुपर्छ । नेपालमा हुने गरेका धेरै यस्ता आन्दोलन सम्झौतामा टुंगिने र उक्त सहमति कार्यान्वयनमा नजाने समस्या सबैभन्दा ठूलो रोग बनेको छ । भारतीय किसानले सरकारले निर्णय फिर्ता लिई नसक्दासम्म आन्दोलन स्थगित गरेनन्, यस्तो साहस हामीले पनि आफूमा ल्याउनुपर्छ । प्रकृति नेपाली, सुर्खेत"
"खेतीकिसानीको मर्म बुझौं, एमाले गण","सम्पूर्ण एमाले गण अभिवादन !सबभन्दा पहिले यहाँहरूको उत्सवमय दसौं महाधिवेशन सफलतापूर्वक सम्पन्न होस् भन्ने कामना गर्छु । यो उत्सवमा पाल्नुभएका प्रतिनिधिहरूले विवेकपूर्ण निर्णय लिएर हाम्रो उन्नतिमा यस पार्टीको योगदान अझ सशक्त बनाउने प्रतिबद्ध नेतृत्व छनोट गर्नुहुनेछ भन्ने अपेक्षासमेत राखेको छु । म सम्मेलनस्थल नारायणगढमै हुर्केको, नजिकैको रामपुर क्याम्पसमा कृषि पढेको विद्यार्थी हुँ । संयोगले यो सम्मेलनको झन्डा बोक्ने दुईखुट्टे गैंडा (क्षमा गर्नुहोला, गैंडा दुईखुट्टे हुँदैन) जोगाउन भन्दै यही नारायणी किनारमा बसोबास गर्नेÙ यहीँको वनपाखाको वनजन्य खानेकुरा खानेÙ नदीजन्य उपज अनि किसान र अन्य समुदायलाई नदी वारपार गराएबापत पाउने ज्यालाबाट गुजारा चलाउने मुसहर, बोटे समुदायलाई उनीहरूको पुर्ख्यौली हकबाट विस्थापित गर्ने विकासे नमुनाको प्रत्यक्षदर्शी हुँ । साथै केही वर्ष म उनीहरूको हक जोगाउन सघाउने एउटा विकासे कार्यकर्तासमेत भएको थिएँ । त्यसैले यो नदी किनारको सम्झना गर्दा गैंडा, नदी किनारको सेल्फी, पानीजहाज र पर्यटनको मात्र चर्चा गर्न सक्दिनँ । समय र सन्दर्भको फेरसँगै आफैं हुर्केको ठाउँमा यहाँहरूको उत्सव हेरेर रमाउन र यहाँहरूसँग अनौपचारिक भलाकुसारी गर्न त्यता आउने मेसो मिलाउन सकिनँ । तसर्थ यो सानो खुलापत्र लेखेको छु । झर्को नमानी पढिदिनुहोला । सँगै, यहाँहरूलाई सान्दर्भिक लागेमा साथी एमाले र आफन्तसँग समेत यसबारे चर्चा र चिन्तनमनन गर्नुहुने नै छ । यहाँहरूलाई विदितै छ, लामो समयदेखि विकासको मूल फुटाउनेÙ नेपाललाई एसियाली मापदण्डमा पुर्याउने, सिंगापुर र स्विटजरल्यान्ड बनाउने धाक लाए पनि हाम्रो समाजले अपेक्षित उन्नति गर्न सकेन । यो सबै देखेर आजित नेपालीले व्यवस्था फेर्न मात्र सघाएनन्, यहाँहरूसहितको समाजवादी खेमालाई दुईतिहाइ हाराहारीको जनमत दिएर शासन गर्ने अभिमतसमेत दिए । यति हुँदाहुँदै पनि हामी सबैले अपेक्षा गरेको समृद्धियात्रा तय हुन सकेन । यसो हुनुमा अनगिन्ती आन्तरिक तथा बाह्य कारणहरूसमेत छन् । तिनका बारेमा समय सन्दर्भमा फेरि पनि चर्चा गरौंला । अहिले भने हामी सबैले बिर्सेको हावा र पानीपछि नभइनहुने जीवनऊर्जाको स्रोत खानाका लागि खेतीपातीको मर्मपट्टि यहाँहरूको ध्यानाकर्षण गराउँछु । हाम्रो जीवनऊर्जाको मुख्य आधार कृषि क्षेत्र उन्नत बनाउन नसक्दा यसले खुट्टाले टेकेर उभिनसम्म सकेको छैन । यो निरन्तर घिस्रिँदै ओरालो लाग्ने क्रममा छ । परिणामस्वरूप युवा किसान खेतीकर्म छोडेर रोजगारी र आम्दानीको खोजीमा भारत तथा खाडी मुलुकमा जान बाध्य छन् । यसले निम्त्याएको ग्रामीण समुदायको महिलाकरण, सहरी बसाइँसराइ, खेतीकर्मका लागि श्रम अभाव, बाँझो जमिन र अन्य समस्याको चक्रीय प्रभावमा किसानले भोग्नुपरेका पीडाबारे यहाँहरूमध्ये धेरै जना भुक्तभोगी र कतिपय त जानकार नै हुनुहुन्छ ।आयातित कृषि प्रणालीसँगै भित्र्याइएका कृत्रिम रसायन, विषादी, खनिज ऊर्जा र प्रकृतिदोहनका कारण निरन्तर विघटित पर्यावरण, प्रदूषित हावापानी र वातावरणले हाम्रो जीवन नै संकटग्रस्त पार्दै लगेको छ । यसले गर्दा दिनप्रतिदिन सामान्य मानिसको जीवन असामान्य बन्दै गइरहेको छ । दुई वर्षयता हामी कोरोना भाइरसबाट आतंकित छौं । छ वर्षअघिको भूकम्प र कोरोनासृजित संकटको सामना गर्दा हामीले खाना र खेतीपातीको महत्त्वबोध गरेका थियौं । सबैको साझा संकल्प र सहकार्यमा धैर्यपूर्वक यिनको सामना गरेर केही तंग्रिए पनि धेरै सवाल नारायणीमा फालिएका प्लास्टिकका बोतलहरूजस्तै सतहमा आए र कतिपयको असर अहिलेसम्म भोगिरहेका छौं । अर्को कुरा, अहिले खेती, खाना र जलवायु संकट संसारभरि चुलिँदै गएको छ । यिनैसँग जोडिएका नसर्ने दीर्घरोगहरूका कारण मानव स्वास्थ्य नै संकटग्रस्त छ भने, माटो र समग्र प्रकृतिको स्वास्थ्य अकल्पनीय रूपमा बिग्रेको छ । यिनै विषयबारे विश्वव्यापी चर्चा र सुधारका प्रयास भइरहेको हामी सबैले थाहा पाएकै छौं । जलवायु परिवर्तनको प्रभावजस्तो नखाएको विषले असर गरेका हामीजस्ता अर्बौं मानिसको जीवन थप कष्टकर बन्दै गएको छ । जलवायु र प्रकृतिमा आएको यो फेरबदलको नमुना तपाईंहामीले मनाङदेखि मेलम्ची हुँदै तराईका तटीय क्षेत्रहरूमा देखेभोगेका छौं । गत महिनाको वर्षाले धान बाली डुबाउनुका साथै आम मानिसको जीवनमा ल्याएको वितण्डाको त्रासदी अझै बिर्सन सकिएको छैन । यसरी वर्षैभरि अतिवृष्टि, अनावृष्टि, बाढी, पहिरो, डुबानले आम नेपालीको जीविकाको मुख्य आधार तहसनहस पार्दै लगेको छ । एक छिन सोचौं त, यसपालि एक्कासि पानी परेजस्तै आउँदो साल खडेरी पर्यो भने हाम्रो जीवन के होला ? यसरी मानिस, माटो र पर्यावरणमा बाह्य ऊर्जा, स्रोत, कृत्रिम रसायन र प्रविधिमा आधारित कृषि प्रणालीका धेरै जटिलता क्रमशः देखा परिरहेका छन् । यसले गर्दा मुख्यतः मानिसमा शारीरिकमानसिक समस्या र नसर्ने दीर्घरोगहरू निरन्तर बढिरहेका छन् । जलवायु परिवर्तनको प्रभाव, घट्दो उत्पादकत्व र उत्पादनको विविधताले खाद्य तथा पोषण असुरक्षाÙ माटो, हावा र पानीजस्ता जीवनका आधारभूत स्रोत विषाक्त हुने क्रम तीव्र छ । यी विश्वव्यापि समस्यासँगै हाम्रो नेपालको भौगोलिक, पर्यावरणीय, सामाजिक र सांस्कृतिक विशेषतामा अहिले अपनाएको कृषि प्रणालीका कारण थप चुनौतीहरू देखिएका छन् । सँगै, समथर मैदानी विशेषतायुक्त यो कृषि प्रणाली हाम्रो विविधतायुक्त भूगोल र पर्यावरणमा उपयुक्त र उत्पादनशील देखिएको पनि छैन । यस्तो प्रणालीको रूपान्तरण गरी आम नागरिकका लागि पर्याप्त पोषिलो खाना, यसको दिगो उत्पादन र न्यायोचित वितरण, खेती प्रणालीमा देखिएका पर्यावरणीय तथा जलवायुका जटिलता र मानव, हावा, पानी र माटोको स्वास्थ्यका क्षेत्रमा देखिएका विकराल समस्याहरूको सम्बोधन गर्न सक्षम उपयुक्त कृषि प्रणालीको ढाँचा निर्माण र त्यसको प्रभावकारी सञ्चालन अपरिहार्य भएको छ । संक्रमणकालीनका साथै दीर्घकालीन योजना बनाउँदै अघि बढ्न आवश्यक संस्थागत पहल अनिवार्य भएको छ । यसका लागि विविधता, बहुलता, एकीकृत र मिश्रित खेती प्रणालीमा जोड दिँदै कृषि उत्पादनका लागि स्थानीय विशेषताका आधारमा स्थानीय स्रोत परिचालनको सोच बनाउनुपर्नेछ । यसले दिगो कृषिका मापदण्डभित्र रही भूउपयोग, जलवायु परिवर्तन, जैविक विविधता, भूराजनीतिक परिस्थिति, किसान पहिचान, खाद्य संस्कृति, खाद्य तथा पोषण सुरक्षा, रोजगारी सृजना, आयात प्रतिस्थापनजस्ता पर्यावरणीय, सामाजिक र आर्थिक आयामहरूको लेखाजोखा गर्नेछ । र, खाद्य सम्प्रभुताको सुनिश्चितता गर्दै खाद्यका लागि कृषि र तुलनात्मक लाभका कृषिउपजको व्यावसायिक उत्पादन बढाउन आवश्यक अध्ययन, अनुसन्धान, जनशक्ति निर्माण र प्रसार सेवालाई प्रभावकारी बनाउनमा जोड दिनेछ । विडम्बना, अहिलेसम्म हामीले मुलुकको नेतृत्व गर्ने राजनीतिक पार्टी र यसका मुख्य सरोकारवालालाई कृषिक्षेत्र आफैंमा मौलिक, बृहत् र विस्तृत क्षेत्र हो भन्ने आत्मबोधसम्म गराउन सकका छैनौं । हामीले खेती, खाना र यसको जोहो गर्ने किसानका सवाललाई राजनीतीकरण गर्न नसकेकाले यस्तो भएको हो । किसानकै योगदान र लगानीमा जवान भएको यो पार्टी किसानले नै गौरव गर्ने खालको बन्न सकेन भन्नुपर्दा यहाँहरूलाई अलि खल्लो लाग्ला तर यथार्थ यही हो । यहाँहरूको भावी नेतृत्वलाई हामीले भोग्दै गरेको कृषि तथा खाद्य क्षेत्रको गहिरो संकटप्रति संवेदनशील हुन र विवेकसम्मत नीति र रणनीतिक योजना अघि सार्न सम्झाउने बेला भएको छ । सँगै, आधुनिकीकरण, विशिष्टीकरण र व्यवसायीकरणको रट मात्र लगाएर नेपालको कृषिलाई कागजमा त दुरुस्त राख्न सकिएला, तर भरपेट खानसम्म बिदेसिन बाध्य किसानहरूलाई केवल नाफा कमाउन गरिने यस्तो व्यापारिक हरित क्रान्ति कृषि विकल्पका रूपमा प्रस्तुत गरेर झनै निराश बनाउने काम गर्न हुन्न । नत्र नेपालको विविधतायुक्त बृहत् कृषि क्षेत्रको विशाल सम्भावनालाई कृत्रिम रसायन र विषादीको साँघुरो बाटो हिँडाएर मानव तथा माटोको स्वास्थ्यमा खेलबाड गर्दै बिचौलिया दलाल र ठूला व्यापारी मात्र पोसिरहनेछौं । अन्त्यमा, नेपालको खेती र खानाका यस्ता सवाल अनगिन्ती छन्, जसबारे यो छोटो पत्रमा विस्तृत चर्चा गर्न सम्भव भएन । अहिलेलाई, नारायणघाटको उत्सव हेरेर फर्किंदा वा दिनभरि यसको चर्चा गरेर थाक्दा सबैभन्दा पहिले तपाईंहामीले नचाहेर पनि सम्झिने खानेकुराको जोहोको महत्त्व कति छ, मनन गर्नुहोला । यसले तपाईंहाम्रो जीवनको मात्र उन्नतियात्रा तय गर्दैन, भविष्यका सन्ततिको बाँच्ने अधिकारको रक्षा गर्ने बाटोसमेत देखाउँछ । जाँदाजाँदै, यहाँहरूले लगाएका मास्क र खाजापानी खाएका प्लास्टिक सरसामान जथाभावी नफाल्नुहोला । राम्रो स्वास्थ्यका लागि सकेसम्म पत्रु खानासमेत नखानुहोला । बाँकी यहाँहरूकै मर्जी !पौडेल खानाका लागि खेतीपाती अभियानकर्ता हुन् ।"
बढ्दो इन्धन मूल्य र हाम्रा विकल्प,"केही उपाय(क) चालु खर्चमा कटौती गर्दै कर छुट गरिनुपर्छ । इन्धनबाट कुल राजस्व उठ्ने भनेको ९८ ५२ अर्ब रुपैयाँ हो । ९८ ५२ अर्ब आउने बजेटबाट चालु खर्च घटाउने साहस सरकारले देखाउनुपर्यो । चालु खर्च घटाउन डा डिल्लीराज खनाल आयोगको प्रतिवेदन काम आउन सक्छ । चालु खर्चबाट घटाएको खण्डमा सरकारले सजिलै इन्धनको करमा छुट दिन सक्छ । सरकारले २५ प्रतिशत मात्र कर छुट दियो भने पेट्रोलमा प्रतिलिटर १४ रुपैयाँ, डिजेलमा प्रतिलिटर १० रुपैयाँ र खाना पकाउने ग्यासमा प्रतिसिलिन्डर ७० रुपैयाँ तुरुन्तै घट्छ । (ख) आयात प्रतिस्थापन र बिजुलीको साधनलाई प्रोत्साहन दिइनुपर्छ । नेपालको इन्धन आयात लगभग वार्षिक २ खर्ब रुपैयाँको छ । इन्धनलाई बिस्तारै विस्थापित गर्दै बिजुलीले चल्ने सवारी साधनमा जोड दिनुको विकल्प छैन । इन्धन आयात गर्दा देशबाट बाहिरिने २ खर्बमा केही कमी आउन सक्यो भने त्यो नेपाली अर्थतन्त्रका लागि सुखद सन्देश हुनेछ । आयात प्रतिस्थापनका लागि सरकारले गर्नुपर्ने कामहरू हुन्पहिलो, बिजुलीले चल्ने सवारी साधनलाई प्रोत्साहन गर्न सरकारले बिजुली गाडीमा लाग्ने कर अझै घटाउनुपर्छ । साथै प्रतिस्थापित बजेटबाट बिजुलीको गाडीमा वार्षिक १५ हजारदेखि ३० तीस हजार रुपैयाँसम्म कर लाग्ने व्यवस्था गरिएको छ, जुन प्रत्युत्पादक हो र यसलाई हटाउनुपर्छ । दोस्रो, काठमाडौंमा मेट्रो रेलको आवश्यकता छ । मेट्रो रेल बिजुलीले चल्ने कारणले यदि काठमाडौंमा लाखौं यात्रुमध्ये ठूलो संख्याले मेट्रो रेलबाट यात्रा गर्यो भने धेरै ठूलो परिमाणमा इन्धनको बचत हुनेछ । यसबाट काठमाडौंको बढ्दो प्रदूषण कम गर्न पनि ठूलो सहयोग पुग्छ । तेस्रो, बिजुलीका साधनसामग्री उपयोगमा प्रोत्साहन गर्न निकट भविष्यमै सरकारी कार्यालय तथा नेपाली सेना, नेपाल प्रहरी, सशस्त्र प्रहरीका ब्यारेक र सोअन्तर्गतका कार्यालयहरूमा सकेसम्म बिजुलीले चल्ने गाडी र इन्डक्सन चुलो प्रयोगमा ल्याउनुपर्छ । यो कामको सुरुआत मन्त्री र नेताहरूले चढ्ने गाडीबाट गर्दा राम्रो सन्देश जान्छ । अहिलेका मन्त्रीहरूले चढ्ने गाडीहरूलाई लिलामी गरे त्यसबाट आएको पैसाबाट सबैका लागि राम्रा बिजुली गाडीहरू किन्न सकिन्छ ।चौथो, यो सबका लागि सबैभन्दा पहिला बिजुली उत्पादन नै निरन्तर बढाउँदै जानुपर्छ । चालु खर्चबाट घटेको बजेटबाट काठमाडौं, अरू सहरी क्षेत्र र मुख्य राजमार्गमा बिजुलीका सवारी साधनका लागि दर्जनौं चार्जिङ स्टेसनको निर्माण गर्नुपर्छ । शाह अर्थशास्त्र र झूराजनीतिका शोधकर्ता हुन् ।"
महाधिवेशन र महिला प्रतिनिधित्व,"एमालेको दसौं राष्ट्रिय महाधिवेशनका लागि नारायणी नदीको किनार झकमक्क भएको छ । महाधिवेशन निकै तामझामका साथ सम्पन्न हुने सहजै अनुमान गर्न सकिन्छ । सञ्चारमाध्यम र सामाजिक सञ्जालमा महाधिवेशनको चर्चापरिचर्चा चलिरहेको छ । महाधिवेशनमा उपस्थित पार्टीका नेता, कार्यकर्ता, शुभेच्छुक तथा विभिन्न राजनीतिक दलका आमन्त्रित अतिथिहरूका निम्ति सेल्फी प्वाइन्ट पनि राखेर कार्यक्रमस्थललाई थप आकर्षक बनाइएको छ । कार्यक्रमलाई सुव्यवस्थित बनाउन पार्टीका विभिन्न जनवर्गीय संगठनबाट प्रतिनिधिमूलक ढंगले स्वयंसेवकहरूलाई परिचालन गरिएको छ । एमालेले गत असोजमा ललितपुरको गोदावरीमा विधान महाधिवेशन सम्पन्न गरेको थियो । उक्त महाधिवेशनले पार्टीका सबै दस्तावेज सर्वसम्मतिबाट पारित गरेको थियो । पार्टी विधानमा र संविधानमा व्यवस्था भएबमोजिम हरेक कमिटीमा अनिवार्य ३३ प्रतिशत महिला समावेश हुनुपर्ने व्यवस्था छ । यो विभिन्न कालखण्डमा भएका महिला आन्दोलनले उठाउँदै आएको मुद्दा हो । पार्टीको राजनीतिक गतिविधिमा ५० प्रतिशतभन्दा बढी महिला सहभागिता भए पनि वडादेखि केन्द्रीय स्तरसम्मका विभिन्न कमिटीमा ३३ प्रतिशत महिला अनिवार्य समावेश गरिनुपर्ने व्यवस्था हुनुलाई सकारात्मक उपलब्धि मान्नुपर्छ । आमा दिदीबहिनी हो जाग नराम्रो बनाऔं आफ्नो घरआँगननारी तिमी नबन लतराबन आगो ज्वालाझैं खतरामाथिका पंक्ति युगौंदेखि सामन्ती शोषणमा परेका, आधा आकाश ओगटेका नारीहरूको आवाज हो । एक्काइसौं शताब्दीका दिदीबहिनीहरू अब जाग्नुपर्छ, आफ्नो घरआँगन राम्रो बनाउँदै राष्ट्र र राष्ट्रियताका निम्ति काम गर्नुपर्छ । आफ्नो हकअधिकारका निम्ति उठ्नुपर्छ, आगोको ज्वालाझैं खतरा बन्नुपर्छ । नेपालमा गणतन्त्र स्थापना भएको धेरै भयो । अहिलेको संविधान पनि जनताको सहभागितामा बनाइएको हो । यसले महिलाका अधिकारलाई सुनिश्चित गरेको छ, तर व्यवहारमा लागू हुन अझै सकेको छैन । महिलाको राजनीतिक प्रतिनिधित्वका साथै सामाजिकआर्थिक अधिकार सुनिश्चित गर्नुपर्छ । राजनीतिक अधिकार क्रमशः सुनिश्चित हुँदै गए पनि सामाजिक र सांस्कृतिक रूपान्तरण हुन नसकिरहेको अवस्थामा महिलाको संघर्ष अझै जारी रहनुपर्छ । समाजमा व्याप्त कुरीति, कुसंस्कारलाई न्यूनीकरण गर्न गाउँगाउँ, टोलटोल, बस्तीबस्तीबाट चेतनामूलक अभियान चलाउनु जरुरी छ । युगौंदेखिका पितृसत्तात्मक र सामन्ती सोचका कारण महिलाहरू अझै दोस्रो दर्जाको नागरिक भइरहेका छन् । महिलामाथि हुने अन्याय, अत्याचार र विभेद यथावत् छन् । महिला हिंसाका विभिन्न स्वरूपलाई हटाउन र विभेदको अन्त्य गर्न राजनीतिमा महिलाको भूमिका बढाउनुपर्ने देखिन्छ । राज्य सञ्चालनमा राजनीतिक दलको मुख्य भूमिका हुन्छ । त्यसैले पहिले राजनीतिक दलमा महिलाको भूमिका बढाउनुपर्छ । विधान महाधिवेशनमा महिलाको सहभागिता धेरै थियो । राजनीतिमा महिला सक्रिय हुनुलाई सकारात्मक रूपमा लिनुपर्छ । राजनीतिक दलभित्र महिलाको सहभागिता, निर्णायक तहमा प्रतिनिधित्व र महिला नेतृत्वको विकासले अवसर र सम्भावनाहरू पनि बढाउँछन् । यसको प्रभाव अन्य क्षेत्रमा पनि पर्छ । प्रायः राजनीतिक दलले महिलाहरूलाई आन्दोलन र अभियानमा संख्या देखाउन र दबाब सृजना गर्नका निम्ति मात्र अग्रणी भूमिकामा देखाउने गरेको पाइन्छ । नेतृत्वदायी र निर्णायक भूमिकामा महिला समावेशिता जति हुनुपर्ने थियो, त्यो हुन सकेको छैन । कम्युनिस्ट पार्टी नै सामाजिक न्याय र समानताका लागि लड्छ । २००६ सालमा कम्युनिस्ट पार्टी स्थापना भएदेखि नै महिलाहरूको प्रतिनिधित्व रहँदै आएको छ । एमालेको केन्द्रीय कमिटीमा लगभग १७ प्रतिशत र पदाधिकारीमा ७ प्रतिशत (१४ मध्ये १ जना) महिलाको उपस्थिति छ । पदाधिकारीमा पनि एकतिहाइ महिला हुनुपर्छ भन्ने माग थियो । तर, पूरा भएन । नेपालको संविधान२०७२ मा राजनीतिक दलसम्बन्धी व्यवस्थाअन्तर्गतको धारा २६९ ले राजनीतिक दल समावेशी हुनुपर्ने व्यवस्था गरेको छ । दलका सबै तहका समितिमा कम्तीमा एकतिहाइ महिला सदस्य हुनुपर्ने साथै नियुक्तिका सवालमा पनि मनोनयन गर्दा समानुपातिक समावेशी सिद्धान्तका आधारमा गरिनुपर्ने व्यवस्था छ । एमालेको दसौं राष्ट्रिय महाधिवेशनबाट बन्ने केन्द्रीय कमिटीका लागि ३३ प्रतिशत महिला प्रतिनिधित्वको सुनिश्चित भएको छ । पार्टीका हरेक तह, वडा, गाउँ, नगर अधिवेशन भइसकेको छ । राष्ट्रिय महाधिवेशनमा पनि जिल्लाजिल्लाबाट प्रतिनिधिहरूमध्येबाट ३३ प्रतिशत महिला अनिवार्य गर्नु भनेको नेपाली राजनीतिमा महिला अधिकार सुनिश्चित गर्नु हो । महाधिवेशनमा महिला प्रतिनिधित्व, भूगोल, विभिन्न केन्द्रीय निकाय, प्रवास तथा मनोनीत गरी ३३ प्रतिशत पुर्याइएको छ । यसलाई उपलब्धि मान्न सकिन्छ । संविधान र पार्टी विधानले निर्देशित गरेबमोजिम केन्द्रीय सदस्यदेखि पदाधिकारीसम्म कम्तीमा एकतिहाइ महिलाको प्रतिनिधित्व हुनुपर्छ । अब महिलाहरू पनि खुला प्रतिस्पर्धामा जाने आँट गर्नुपर्छ । साँच्चिकै महिला नेतृ बन्नका लागि आरक्षण रोज्ने कि खुला प्रतिस्पर्धामा जाने, महिला नेतृका लागि सोचनीय विषय भएको छ । महिलाहरूले पार्टीमा स्थान कसैको कृपा होइन, आफ्नै क्षमताबाट बनाउन सक्नुपर्छ । यसका निम्ति पार्टीले महिलाको क्षमतालाई कदर गर्नु आवश्यक छ । बुढाथोकी पूर्व संविधानसभा सदस्य हुन् ।"
जबजको औचित्य समाप्त भएकै हो ?,"बहुदलीय चुनावबाट कम्युनिस्ट पार्टीको सरकार बनाउन सकिँदैन भन्ने विश्वव्यापी मान्यता थियो । कुनै पार्टीले त्यस्तो चुनावबाट सरकार बनाए वा कोही सांसद बने संशोधनवादी मानिन्थ्यो । त्यस्तालाई शास्त्रीय कम्युनिस्ट सिद्धान्त मान्ने पार्टीहरूले पुँजीवादीको दलालसम्म भन्थे । पुष्पलालले सशस्त्र संघर्षबाट कम्युनिस्ट पार्टीको शासन व्यवस्था ल्याउनुपर्छ भन्नेमा कहिल्यै जोड दिएनन्, उनले नेपाली कांग्रेसजस्तो पुँजीवादी पार्टीसँग मिलेर नेपालमा बहुदलीय व्यवस्था ल्याउनुपर्छ र त्यसैमा कम्युनिस्ट पार्टीहरूले प्रतिस्पर्धा गर्नुपर्छ भन्ने मान्यता राखे । उता झापा विद्रोहमार्फत व्यक्तिहत्या गरी स्थापित नेकपा (माले) ले निकै लामो समयसम्म उग्रवामपन्थी धार बोक्यो । नेपाली कम्युनिस्ट आन्दोलनका सिद्धान्तकार मोहनविक्रम सिंहले मालेलाई उग्रवामपन्थी कम्युनिस्ट मान्थे र भन्थे उग्रवादको अन्त्य अवसरवादमा हुन्छ अर्थात् संशोधनवादी कम्युनिस्ट बन्छन्, जसले पुँजीवादको दलालीसिवाय केही गर्दैनन् । अहिलेको नेकपा (एमाले) को इतिहास हेर्ने हो भने पनि त्यस्तै देखिन्छ । २०३७ सालको जनमतसंग्रह नहुन्जेल मालेले आफूलाई सच्चा कम्युनिस्ट ठान्थ्यो र कांग्रेसलाई दलाल पुँजीवादीहरूको पार्टी मान्थ्यो । भारत निर्वासनपछि नेपाल आएर बीपी कोइरालाले दिएको राजासँग मेरो घाँटी जोडिएको छ भन्ने अभिव्यक्तिप्रति व्यंग्य गर्दै तत्कालीन मालेले आफ्नो मुखपत्रमा एउटा कार्टुन छापेको थियो, जसमा यदि घाँटी जोडिएको छ भने प्रहार पनि सँगै भनेर खुकुरी उज्याएको व्यक्तिसहितको चित्र थियो । जब जनमतसंग्रहको घोषणा भयो, मालेले राजा र बीपीको घाँटी जोडिएको त्यही प्रसंग राखेर बहिष्कार गर्यो । मोहनविक्रम समूहले भने जनमतसंग्रहमा बहुदल पक्षमा मतदान गर्यो । उसको सैद्धान्तिक विश्लेषण थियो पञ्चायतभन्दा बहुदलीय व्यवस्था प्रगतिशील हुन्छ, अतः कम्युनिस्ट शक्तिले त्यसलाई साथ दिनुपर्छ । संकल्प सांगीतिक समूहको जागरण अभियान तथा विद्यार्थीमा राम्रो पकडका कारण मालेको जनमत पनि राम्रो थियो । बलियो जनमत भएकै पार्टीले बहिष्कार गर्दा जनमतसंग्रहमा बहुदल पक्षको पराजय भयो । २०३७ सालको जनमतसंग्रह बहिष्कार गरेको पार्टीले एकाएक सुधारिएको पञ्चायती व्यवस्थाअन्तर्गत गरिने राष्ट्रिय पञ्चायतको चुनावमा भने भाग लिने निर्णय गर्यो । परिणामस्वरूप, चितवनबाट जागृतप्रसाद भेटवाल, कास्कीबाट सोमनाथ अधिकारी प्यासी तथा काठमाडौंबाट पद्मरत्न तुलाधर राष्ट्रिय पञ्चायत सदस्य (रापंस) बनेर पञ्चायत पसे । त्यसलाई उनीहरूले पञ्चायतको उपयोग गर्ने र जनपक्षीय विचारको प्रचार गर्ने अवसरका रूपमा लिएको भनेका थिए । नेपाली कांग्रेसले काठमाडौंको प्रधानपञ्चको चुनावमा हरिबोल भट्टराईलाई जिताएको थियो । पुष्पलाल समूहबाट मालेमा आएका मदन भण्डारीले पञ्चायतको उत्तरार्द्धतिर जनताको बहुदलीय जनवाद (जबज) सिद्धान्त ल्याए । त्यो कुनै नयाँ सिद्धान्त नभएर भारतीय कम्युनिस्ट पार्टीले चुनावमार्फत सरकारमा जाने एउटा विधि थियो र त्यसैअन्तर्गत केरला र पश्चिम बंगालमा सरकार बनाएको थियो । त्यस्तो चुनावलाई मशाल समूहले अंगीकार गरेको थिएन र सैद्धान्तिक हिसाबले मदन भण्डारीले पनि त्यसलाई नकार्न सक्ने थिएनन् । बहुदलीय प्रतिस्पर्धा (जसलाई कम्युनिस्ट सिद्धान्त मान्ने पार्टीहरू पुँजीवादी दलाली गर्ने बाटोसिवाय केही होइन भन्ने मान्यता राख्थे) लाई मदन भण्डारीले जबजका रूपमा अलि फरक ढंगले व्याख्या गरेका थिए । बहुदलीय प्रतिस्पर्धाबाट पनि कम्युनिस्ट शासन स्थापना गर्न सकिन्छ र जनताले चाहेजसरी शासन चलाउन सकिन्छ भन्ने मदन भण्डारीको मान्यता थियो । २०५१ सालको मध्यावधि चुनावमा एमाले सबैभन्दा ठूलो पार्टीका रूपमा स्थापित भयो र नौमहिने शासन सञ्चालन गर्न सफल भयो । त्यति बेला उसले आफ्नो गाउँ आफैं बनाऔं, सामाजिक सुरक्षाका लागि वृद्धभत्ता र दलित बालबालिकाका लागि प्राथमिक शिक्षामा छात्रवृत्तिको व्यवस्था गर्यो, जसले अहिलेसम्म निरन्तरता पाइरहेका छन् र एमालले अहिलेसम्म त्यसैको ब्याज खाइरहेको छ । एउटा राजनीतिक भर्याङबाहेक केही नरहेको त्यही जबजको सिद्धान्तलाई अहिलेसम्म बोकिरहेको दाबी गर्छ एमाले ।अहिले एमालेबाट चोइटिएको माधव नेपाल समूहले नयाँ पार्टी बनाएको छ नेकपा (एकीकृत समाजवादी) । तर, सो पार्टीको सैद्धान्तिक विचारधारा के हो, एमाले तथा माओवादीभन्दा के कुरामा फरक छन् भनेर खासै मन्थन र व्याख्या भएको देखिँदैन । पार्टी दर्ताको चरणमा अब जबजको औचित्य समाप्त भयो, अतः नयाँ ढंगले कम्युनिस्ट समाजवादी आन्दोलन अगाडि बढाउनुपर्छ भनिएको त छ तर त्यो कम्युनिस्ट समाजवादी आन्दोलन भनेको के हो, कसरी प्राप्ति हुन्छ भन्ने चर्चा र बहस भएको देखिँदैन । अहिले सो पार्टी सत्ताको भागबन्डामा सीमित भएको छ । म दलित अभियानकर्मी पनि भएको हुँदा एमालेको जबज तथा माधव नेपालको समाजवादी सिद्धान्तबाट दलितले के अपेक्षा गर्न सक्छन् भन्नेबारे चर्चा गर्छु ।एमालेले अपनाएको जबज नेपालको भौगोलिक, जातीय तथा भाषिक विविधता तथा विभेदलाई सम्बोधन गर्ने सिद्धान्त थिएन, थियो त शास्त्रीय कम्युनिस्ट सिद्धान्तलाई पुँजीवादी संसदीय धारमा विसर्जन गर्ने सिद्धान्त । जबजको औचित्य समाप्त भइसक्यो भनेको माधव नेपाल नेतृत्वको पार्टीले लिने नयाँ विचारले नेपालका यी विविधता, विशिष्टता तथा त्यसभित्र भएको विभेद र उत्पीडनलाई कसरी सम्बोधन गर्छ, चासोका साथ हेरिएको छ । तर अहिलेसम्म हेर्दा उनको पार्टी पनि दलित तथा उत्पीडितहरूका लागि जुन जोगी आए पनि कानै चिरेको भन्ने उखान चरितार्थ पार्ने खालकै छ । माधव नेपालका पछाडि मुक्ति समाजका महासचिव गणेश विश्वकर्मा देखिएका छन् । दलित आन्दोलनका अग्रज तथा राजनीतिक सिद्धान्तको व्याख्या र विश्लेषण गर्न सक्ने उनीबाट केही दृष्टिकोण बाहिर आउला तर उनको उपस्थितिले सो पार्टीलाई किञ्चित् दलितमैत्री बनाउन सकेको छैन । पाँचदलीय गठबन्धनमा माधव नेपालले पाँच मन्त्रीपद पाए तर एकै जना दलितलाई मन्त्री बनाउन सकेनन् । उनलाई हरेक चरणमा बलियो साथ दिएका नीरा जैरु तथा पार्वती विशुंखेमध्ये कम्तीमा एक जनालाई क्याबिनेट स्तरको मन्त्री बनाएर इतिहास रच्न सक्थे, तर त्यसो पनि गरेनन् । त्यति मात्र नभई, धेरै ठाउँमा भएका राजनीतिक नियुक्तिहरूमा समेत एक जना दलितलाई पनि पुर्याउन सकेनन् । माधव नेपालले पनि आखिरमा घुमाई फिराई आफ्नै आसेपासे, सजातीयहरूलाई नै सत्तामा पुर्याउने नियत राखेको देखिन्छ । एमाले अध्यक्ष केपी ओलीको संविधान, समावेशिता तथा सामाजिक न्यायविरोधी विचारबाट वाक्क भएका दलितमा माधव नेपालले पनि कुनै आशा जगाउन सकेका छैनन् । माधव नेपाल प्रधानमन्त्री भएका बेला उनका अर्थमन्त्री सुरेन्द्र पाण्डेले दलितका लागि केही नयाँ कार्यक्रम ल्याएका थिए । तीमध्ये अन्तरजातीय विवाह प्रोत्साहन रकम अहिले बन्द भइसकेको छ भने, जनता आवास कार्यक्रम निरन्तर छ ।जे भए पनि एमालेले अझै पनि मदन भण्डारीको विरासत भन्दै जबजको नाममा सत्तारोहण गर्ने बाटो बनाइरहेको छ । त्यसको औचित्य समाप्त भएको भनेका माधव नेपालले के सिद्धान्तअन्तर्गत राजनीति गर्ने हुन्, भविष्यले नै बताउला ।"
मंसिर १७ देखि मतदाता नामावली संकलन,"काठमाडौं (कास) निर्वाचन आयोगले आगामी निर्वाचनलाई लक्षित गरी मंसिर १७ देखि मतदाता नामावली संकलन गर्ने भएको छ । आयोगले अहिले पनि ७७ वटै निर्वाचन कार्यालय, जिल्ला प्रशासन कार्यालय र ४० इलाका प्रशासन कार्यालयबाट मतदाता नामावली संकलन गरिरहेको छ ।यी कार्यालय नभएका ६ सय ३७ वटा स्थानीय तहको केन्द्रमा मतदाता नामावली संकलन विशेष अभियान सुरु गर्न लागेका छौं, आयोगका प्रवक्ता शालिग्राम शर्मा पौडेलले भने, निकट भविष्यमै स्थानीय तहको निर्वाचन सम्पन्न गर्नुपर्ने भएको छ । नाम दर्ता गर्न योग्यता पुगेका कोही पनि नेपाली नागरिक मताधिकारबाट वञ्चित हुन नपरोस् भनेर अभियान सुरु गर्न लागेका हौं ।२०७४ मा निर्वाचित स्थानीय तहका पदाधिकारीको पदावधि जेठ ५ मा सकिँदै छ । स्थानीय तह निर्वाचन ऐनअनुसार पदावधि सकिनुभन्दा दुई महिनाअघि नै निर्वाचन गरिसक्नुपर्ने प्रावधान छ । ऐनको प्रावधान मान्दा चैतअघि नै निर्वाचन गरिसक्नुपर्ने हुन्छ । निर्वाचन मिति घोषणा भएपछि नामावली संकलन गर्न नमिल्ने कानुनी व्यवस्था छ । मतदाता नामावली संकलन हिमाली र पहाडी जिल्लाका स्थानीय तहमा १० दिनसम्म सञ्चालन हुने र तराई, भित्री मधेस तथा काठमाडौं उपत्यकाका स्थानीय तहमा १५ दिनसम्म सञ्चालन हुने आयोगले जनाएको छ । नेपाली नागरिकता प्राप्त गरेका सबै नागरिकको समेत मतदाता नामावलीको विवरण संकलन गरिने आयोगले जनाएको छ । स्थायी ठेगानाभन्दा अन्यत्रबाट पनि मतदाता नामावली संकलन गर्न सकिने आयोगले व्यवस्था गरेको छ । आफू जहाँ बसोबास गरेको छ, त्यहींबाट नामावली संलकन गरे पनि स्थायी ठेगाना रहेको मतदाता नामावलीमा समावेश हुने व्यवस्था मिलाएका छौं, पौडेलले भने, मतदाता परिचयपत्र भने स्थायी ठेगाना भएको जिल्लाबाटै प्राप्त गर्ने व्यवस्था मिलाइनेछ । मंसिर १७ देखि सुरु हुने मतदाता नामावली संकलन गर्न २ हजार ३ सय कर्मचारी खटिने आयोगले जनाएको छ । आयोगले पुस २० भित्र सबै स्थानीय तहमा नामावली संकलन गरिसक्ने लक्ष्य लिएको छ । आयोगका अनुसार अहिले १ करोड ६२ लाख ४३ हजार १ सय १० मतदाता कायम छन् । अब १० लाख मतदाता थप हुने अनुमान गरिएको छ ।"
विद्यार्थी भर्नामा मेरिटलाई पन्छाउँदै चिकित्सा आयोग,"(काठमाडौं)  चिकित्सा शिक्षा आयोगले एमबीबीएसलगायत विषयको भर्नामा मेरिटलाई पन्छाएर योग्यताक्रममा पछाडि रहेकालाई रोजेको विद्यार्थीहरूले गुनासो गरेका छन् । एकीकृत प्रवेश परीक्षा लिएर विश्वविद्यालय र प्रतिष्ठानहरूमा चिकित्सा शिक्षाका विद्यार्थीको दोस्रो चरणको भर्ना चलिरहेको छ । पहिलो चरणको मेरिटमा भर्ना पाएका विद्यार्थीलाई शिक्षण संस्था छान्न प्राथमिकता दिनुपर्नेमा मेरिटमा पछाडि परेकालाई अवसर दिइएको छात्रछात्राले बताए । एक छात्रले पहिलो चरणमा लुम्बिनी मेडिकल कलेजमा भर्ना पाएका थिए । म्याचिङका क्रममा उनले नेपालगन्ज मेडिकल कलेजमा भर्ना पाउने भए । त्यसपछिको म्याचिङमा उनको रोजाइ थियो मणिपाल मेडिकल कलेज तर आयोगले दोस्रो म्याचिङ नगर्दा उनी नेपालगन्जमै पढ्नुपर्ने भयो । मणिपालमा भने मेरिटमा उनीभन्दा पछाडि रहेका प्रतिस्पर्धीलाई पढ्ने अवसर दिएकोमा ती छात्र असन्तुष्ट छन् । दोस्रो भर्नामा उनीभन्दा मेरिटमा पछाडि परेकाले काठमाडौंका मेडिकल कलेजमा भर्ना पाए । मणिपाल पछि उनको रोजाइ काठमाडौंका मेडिकल कलेज थियो ।पहिलो चरणमा एमबीबीएसमा मेरिट ३ हजार ६ सयसम्मका १ हजार १ सय ६१ जनालाई भर्नाका लागि पठाइएको थियो । तीमध्ये सबै विद्यार्थी भर्ना भएनन् । भर्ना नभएर खाली भएको सिटमा मेरिट ३ हजार ६ सयभित्रका सिटका विद्यार्थीलाई भर्ना दिनुपर्नेमा आयोगले त्योभन्दा पछाडिका विद्यार्थीलाई भर्नामा पठाएको हो । एमबीबीएसको १ हजार ८ सय ३५ सिटका लागि ४२ सय विद्यार्थीले प्रवेश परीक्षा उत्तीर्ण गरेका थिए । मेरिटका आधारमा कलेज छानेर भर्ना हुन पाउने भनेर आवेदन मागिएको थियो, ती छात्रले कान्तिपुरसित भने, आयोगले एक पटकभन्दा म्याचिङ गरेन, खाली भएको सिटमा मेरिटमा पछाडि परेका विद्यार्थीले पढ्न पाए । आयोगले एकपटक मात्र म्याचिङ गर्ने प्रणाली लागू गरेकाले योग्यताक्रममा पछाडि रहेका विद्यार्थीले खाली भएको सिटमा भर्ना पाएको जनाएको छ । विद्यार्थीले आयोगले अव्यावहारिक र पक्षपाती प्रणाली लागू गरेकाले मेरिटमा छानिएका विद्यार्थी अवसरबाट वञ्चित भएको गुनासो गरे ।त्रिभुवन विश्वविद्यालय चिकित्सा शिक्षाशास्त्र अध्ययन संस्थानका पूर्वडिन जगदीश अग्रवालले सकभर धेरैपटक म्याचिङ गराएर अग्र मेरिटमा परेका विद्यार्थीलाई रोजेको कलेजमा पढ्न पाउने अवसर दिनुपर्ने बताए । मेरिटमा अगाडि रहेका विद्यार्थीले सिट खाली हुँदाहुँदै रोजेको शिक्षण संस्थामा पढ्न नपाउनु त अन्याय हुन्छ, उनले भने, खाली भएको सिटमा पहिले मेरिटमा अगाडि रहेकालाई पढ्न दिनुपर्छ, उनीहरू नपढेमात्र पछाडि परेकालाई भर्ना लिनुपर्छ । उनका अनुसार अध्ययन संस्थानले यसअघिको प्रवेश परीक्षामा पटकपटक म्याचिङ गराएर खाली भएको सिटमा अग्र मेरिटवाला विद्यार्थीलाई भर्ना हुने व्यवस्था गरेको छ । त्यसका लागि समय धेरै लाग्ने र त्यहीअनुसारको म्याचिङ प्रणाली कार्यान्वयन गर्नुपर्ने उनले प्रस्ट्याए ।चिकित्साशास्त्रका विद्यार्थी अमृत जैसीले आयोगले अनलाइन म्याचिङलाई कार्यान्वयन गर्न नसकेको भन्दै आपत्ति जनाए । मेरिटअनुसार आफूले रोजेको कलेजमा भर्ना नपाउने तर आफूभन्दा तल्लो मेरिटमा परेकाले त्यही कलेजमा भर्ना पाउने भएको छ, यो त अन्याय भयो, उनले थपे, प्राविधिक कमीकमजोरी देखाएर भित्री चलखेल त हुँदै त छैन ? आयोगको भर्ना प्रणालीले हतोत्साहित गरेको विद्यार्थीहरूले गुनासो गरे ।आयोग उपाध्यक्ष श्रीकृष्ण गिरीले भने प्राविधिकको सल्लाह र समयका कारण पनि पहिलो भर्नामा खाली भएको सिटमा पछिल्लो मेरिट लिस्टका विद्यार्थीले भर्ना पाउने व्यवस्था गरिएको जनाए । सबै मेडिकल कलेजले राम्रो पढाउँछन् भनेर नै हामीले सिट तोकेका हौं, परीक्षा एउटै हो, पाठ्यक्रम पनि उस्तै हो, शैक्षिक प्रमाणपत्र पनि समान हो, उनले भने, विद्यार्थीले पनि रोजेमध्येकै कलेजमा भर्ना पाउने हुन् । आयोगले लागू गरेको म्याचिङ प्रणालीमै कमीकमजोरी रहेकाले विद्यार्थीको गुनासो आएको शिक्षा मन्त्रालयका उच्चशिक्षा महाशाखाका सहसचिव हरिप्रसाद लम्सालले जनाए ।"
केयूमा भर्ना लिन आदेश,"उच्च अदालतल पाटनले एकीकृत प्रवेश परीक्षामा मेरिटमा छनोट भएर भर्नाका लागि सिफारिस भएका विद्यार्थीलाई काठमाडौं विद्यालय केयूमा नै भर्ना गराउन अन्तरिम आदेश दिएको छ । न्यायाधीश महेन्द्रनाथ उपाध्याय र कुलप्रसाद शर्माको इजलासले केयूको स्कुल अफ मेडिकल साइन्सेज र चिकित्सा शिक्षा आयोगलाई उक्त आदेश दिएको हो । आयोगले मेरिटका आधारमा पढ्न पठाएका ९ विद्यार्थीलाई केयूले भर्ना लिन अस्वीकार गरेको थियो । ती विद्यार्थीको सिटमा स्थानीय, कर्मचारी र शिक्षकका छोराछोरी पठनपाठन गराउने अडानपछि भर्ना नपाएका दुई छात्रछात्रा अदालत पुगेका थिए ।"
हुम्लामा खाद्यान्नको ११ लाख छुट कर्मचारीले कुम्ल्याए,"(काठमाडौं)  कमिसनको खेलमा हुम्लामा खाद्य संकट निम्त्याएको खाद्य व्यवस्था तथा व्यापार कम्पनीले हुम्लावासीलाई दिएको छुटमा समेत लुट गरेको पाइएको छ । कोभिड संक्रमण बढिरहेका बेला गरिएको निषेधाज्ञाका क्रममा हुम्लावासीलाई सरकारले चामलमा २० प्रतिशत छुट दिएको थियो । उक्त रकम कर्मचारीले नै खाएको तथ्य फेला परेको हो ।निषेधज्ञाका क्रममा सरकारले जेठ २१ देखि असार ७ सम्म खाद्य कम्पनीबाट बिक्री हुने खाद्यान्न बिक्रीमा छुट दिएको थियो । तर शाखा कार्यालय हुम्लामा कार्यरत कर्मचारीले छुट नदिई केन्द्रमा भने छुट दिएको भनी प्रतिवेदन पेस गरेर झन्डै ११ लाख रुपैयाँ कुम्ल्याएका छन् । सरकारले छुट दिने निर्णय गरे पनि त्यहाँ कार्यरत शाखा प्रमुख निर्मल थापा र सहायक भरत अधिकारीले छुट दिएनन् । तर केन्द्रमा छुट दिएको भनी उनीहरूले पेस गरे । छानबिन गर्न आन्तरिक कमिटी गठन भयो, कम्पनीका एक अधिकारीले भने, छानबिन टोलीले पेस गरेको प्रतिवेदनले पनि छुट नदिएको पुष्टि गर्यो ।ती अधिकारीका अनुसार खाद्य व्यवस्था तथा व्यापार कम्पनीका अधिकृत मदन रायमाझीको संयोजकत्वमा वरिष्ठ सहायक घनश्याम अर्याल सदस्य रहने गरी छानबिन टोली गठन भएको थियो । प्रतिवेदनमा पनि चामल छुटमा बिक्री गरेको पर्याप्त आधार नभएको उल्लेख छ । प्रतिवेदनअनुसार जेठ अन्तिम साता र असार पहिलो साता हुम्लामा ९ सय १७४० क्विन्टल चामल बिक्री भएको थियो । नियमित बिक्री दर प्रतिक्विन्टल ५८०० रुपैयाँका हिसाबले ५३ लाख २० हजार ९ सय २० रुपैयाँ हुन्छ । २० प्रतिशत छुट दिँदा १० लाख ६४ हजार १ सय ८४ रुपैयाँ हुन्छ ।तर यो छुट रकम कर्मचारीले नै खाए, ती अधिकारीले भने । हुम्लाका प्रमुख जिल्ला अधिकारी, जिल्ला समन्वय समिति प्रमुख, सिमीकोट गाउँपालिका प्रमुख, कम्पनीको शाखा कार्यालयमा कार्यरत कर्मचारी र केही उपभोक्तासँग छलफल गरी खाद्यले प्रतिवेदन बनाएको थियो । छुटबारे जिल्लाका सम्बन्धित निकायलाई जानकारी नगराएको र २० प्रतिशत छुटमा बिक्री देखाइएका बिलमध्ये दुईवटा बिल केरकार गरी सच्याइएको प्रतिवेदनमा उल्लेख छ । दुईवटा बिल केरकार गरी पुनः सच्याइएकाले छुट दिई बिक्री नगरिएको प्रतिवेदनको निष्कर्ष छ ।नियमित बिक्री मूल्यमा २० प्रतिशत छुटले बिक्री गरिएको बिल रेकर्ड हेर्दा २०७८ जेठ ३० देखि असार ७ सम्म ५ वटा बिलबाट अरुवा मोटा चामल ९१७४० क्विन्टल र सो चामल कस्ती गरिएको बोरा सानो ३०५८ थान बिक्री भएको र नियमित मूल्यमा २० प्रतिशत छुट रकम घटाई हुन आउने रकम ४२ लाख ५६ हजार ७ सय ३६ रुपैयाँ बैंक दाखिला भएको रेकर्डबाट देखिएको छ, प्रतिवेदनमा भनिएको छ, तर, बिक्री बिल नम्बर ४१४ र ४१७ मा पहिला लेखिएको परिमाण, रकमलाई केरकार गरी पुनः अर्को परिमाण, रकम उल्लेख गरिएको देखिएको छ । तथ्य प्रमाणका आधारमा प्रधान कार्यालयको निर्देशन पालना भएको देखिएन ।हुम्ला शाखामा कार्यरत कर्मचारीले बिक्रीका बेला खरिदकर्तासँग आवश्यक कागजात नलिनु, सम्बद्ध निकायसँग समन्वय नगर्नु र छुटका विषयमा प्रचारप्रसार नगर्नु गल्ती भएको स्विकारेका छन् । उनीहरूले कम्पनीको निर्देशनअनुसार प्रतिपरिवार खाद्यान्न दिँदा ३० किलोको २० प्रतिशत छुट र त्यसभन्दा बढी खाद्यान्न लिनेलाई नियमित मूल्यमा बिक्री गरेको स्पष्टीकरण दिएका छन् । तर प्रतिवेदनले भने कार्यालयको रेकर्डमा २० प्रतिशत छुटमा खाद्यान्न बिक्री भएको पर्याप्त आधार नदेखिएको उल्लेख गरेको छ । कार्यालय हुम्लामा कार्यरत शाखा प्रमुख निर्मल थापा तथा सहायक भरत अधिकारीलाई यथाशीघ्र प्रधान कार्यालयमा तानी विनियमावलीअनुसार प्रक्रिया बढाउन प्रतिवेदनले सुझाएको छ । सरकारले दिएको छुट हुम्लाका जनताले नपाएको हुम्लाका प्रमुख जिल्ला अधिकारी गणेश आचार्यले पनि बताए । कर्मचारीहरूले छुट दिएनन् । उजुरी परेपछि छानबिन कमिटी बन्यो, उनले भने, छुट नदिएको पुष्टि भएपछि ती कर्मचारीलाई यहाँको डिपोबाट हटायौ । थप कारबाही खाद्य कम्पनीले नै गर्छ ।स्रोतका अनुसार ती दुई कर्मचारीलाई हुम्लाबाट तानेर केन्द्रमा निलम्बनमा राखिएको छ । तर कर्मचारी अभाव भन्दै खाद्यका प्रमुख कार्यकारी अधिकृत मोहनप्रकाश चन्द र नेपाल खाद्य संस्थान कर्मचारी संघ (आधिकारिक ट्रेड युनियन) का अध्यक्ष माधव अर्याल उनीहरूको बचाउमा छन् । निलम्बन फुकुवा गरेर एक पटकका लागि माफी दिनुपर्ने भन्दै सञ्चालक समितिमा उनीहरूले लबिइङ गरिरहेको स्रोतको दाबी छ ।चार तहका कर्मचारीलाई प्रमुख कार्यकारी अधिकृतले कारबाही गर्ने अधिकार हुन्छ । ६ तहका कर्मचारीको हकमा व्यवस्थापनले निर्णय गर्छ, खाद्यका ती अधिकारीले भने । संघका अध्यक्ष अर्यालले भने सबै मान्छेपिच्छे बिल काट्न सम्भव नहुने र बाहिर आएको विषय शतप्रतिशत सत्य नभएको दाबी गर्छन् । खाद्य कम्पनीले हचुवाका भरमा प्रतिवेदन बनाएको उनको भनाइ छ । खाद्यको व्यवस्थापन मात्र नभई उद्योग वाणिज्य तथा आपूर्ति मन्त्रालयले पनि छानबिन गर्नुपर्ने उनले बताए । खाद्य कम्पनीका प्रमुख कार्यकारी अधिकृत मोहन चन्द भने सम्पर्कमा आउन चाहेनन् । हुम्लाका दुई कर्मचारीका विषयमा कारबाही चलिरहेको कम्पनीकी प्रवक्ता शर्मिला न्यौपानेले बताइन् ।"
३४ क्विन्टल चामल सहयोग,"(हुम्ला)  कान्तिपुर मिडिया ग्रुप (केएमजी), केएल दुगड समूह र समिट एयरले हुम्लाको खाद्यान्न समस्या तत्काल समाधान गर्न बिहीबार ३४ क्विन्टल चामल पठाएका छन् । हुम्लाको खाद्य संकटबारे कान्तिपुर दैनिकमा बुधबार समाचार प्रकाशित भएपछि तीनवटा संस्थाको सहकार्यमा उक्त सहयोग उपलब्ध गराइएको हो । कान्तिपुर दैनिकका कर्णाली प्रदेश ब्युरो प्रमुख कृष्णप्रसाद गौतमले बिहीबार हुम्लाका प्रमुख जिल्ला अधिकारी गणेश आचार्यमार्फत खाद्यान्न हस्तान्तरण गरे । केएल दुगड समूहको नेपालगन्ज सेक्टरका महाप्रबन्धक प्रदीपकुमार थादेडले खाद्य समस्याको गर्जो टार्न चामल सहयोग गरिएको बताए । पेटभरि खान पाउनु सबैको मौलिक अधिकार हो, उनले भने, खाद्यान्नको समस्या मानवीय संवेदनशीलता भएकाले हामीले पनि सामाजिक उत्तरदायित्व बहन गरेका हौं । यस्ता समस्यामा राज्य गम्भीर बन्नुपर्ने उनको भनाइ छ । समिट एयरका महाप्रबन्धक मनोज कार्कीले सडक यातायात नपुगेका क्षेत्रमा सरकारले छिट्टै र पारदर्शी तवरले खाद्यान्न ढुवानी गर्नुपर्नेमा जोड दिए । यो खासमा सरकारकै दायित्व हो, उनले भने, सरकारले खाद्यान्न अभाव क्षेत्रमा तदारुकता नदेखाएपछि हामीले ढुवानीको व्यवस्था मिलाएका हौं । तीनवटै संस्थाको समन्वयमा २५ किलोका १ सय ३६ बोरा चामल हुम्ला ल्याइएको छ । तर प्रदेश सरकार र संघीय सरकारले अहिलेसम्म हुम्लामा चामल पठाउन तदारुकता देखाएका छैनन् । चामल बुझ्न आएका प्रजिअ आचार्यले ढुवानी समस्याका कारण जिल्लामा खाद्यान्न अभाव देखिएको बताए । यो समस्यालाई तीनवटै तहका सरकारले गम्भीर रूपमा हेरिरहेका छौं, उनले भने, लिमीमा बढी समस्या देखिएको छ, सहयोग प्राप्त चामल छिट्टै प्रभावित क्षेत्रमा पठाइनेछ । उनका अनुसार खाद्य व्यवस्था तथा व्यापार कम्पनी लिमिटेडको सिमकोट शाखामा अहिले करिब १ सय ५० क्विन्टल चामल मौज्दात छ । मौज्दात कम भएपछि तत्काल जन्म र मृत्यु संस्कारका लागि मात्र चामल वितरण गरिएको जानकारी दिए । उनका अनुसार सदरमुकाम सिमकोटमा तत्काल ठूलो समस्या नभए पनि लिमीमा भने खाद्यान्न संकट देखिएको छ ।चीन सरकारले लिमीलगायत नाम्खा गाउँपालिकाका बासिन्दालाई सहयोग गरेको खाद्यान्न हिमपातका कारण हिल्सामै रोकिएको छ । ४ सय ६६ क्विन्टल चामल सहयोग गरेकामा ५ क्विन्टल चामल र ४ सय ६१ क्विन्टल पिठो हिल्सामै रोकिएको हो । उक्त खाद्यान्न लिमी पठाउन गत असोज ३० गते सहायक प्रजिअ दशरथ राईको नेतृत्वमा ५ जनाको टोली हिल्सा पठाएको थियो । तर कात्तिक पहिलो साता भारी हिमपात भएपछि खाद्यान्न ल्याउन सकिएन । हिउँ पन्छाउन लगातार १५ दिन डोजर लगाइएको प्रजिअ अचार्यले बताए । विकल्प समाप्त भएपछि जिल्ला विपद् व्यवस्थापन समितिको बैठकले एयर लिप्टिङका लागि प्रदेश र संघीय सरकारलाई अनुरोध गरेको हो, उनले भने, ढुवानी खर्च व्यहोर्ने गरी गृह मन्त्रालयले अनुमति दिइसकेको छ, सम्भवतः शुक्रबारदेखि नेपाली सेनाको हेलिकोप्टरमा हिल्सामा रोकिएको खाद्यान्न ढुवानी गर्न सुरु हुन्छ । खाद्य व्यवस्था तथा व्यापार कम्पनीले दुर्गम जिल्लामा चामल ढुवानी गर्दै आएको छ । तर कमिसनको प्रलोभनमा कम्पनीले महँगो ढुवानी दर कबोल गर्ने कार्गो कम्पनीलाई स्वीकृति दिन खोज्दा ठेक्का नै विवादमा परेको छ । हवाईमार्गबाट १० हजार क्विन्टल चामल पठाउन टेन्डर आह्वान गरेपछि ४ कम्पनीेले आवेदन दिएका थिए । किलोमै ४२ रुपैयाँ महँगो कबोल गर्ने श्रीर्मिका एयर कार्गोलाई ढुवानी अनुमति दिन खोज्दा समस्या उत्पन्न भएको हो ।ढुवानी समस्याका कारण जिल्लामा खाद्य संकट देखिएपछि चामल माग्दै नाम्खा गाउँपालिका६ का अध्यक्ष पाल्जोर तामाङसहितको टोली सोमबार काठमाडौं पुगेको थियो ।"
अरुण र तामाकोसीमा लगानी आएपछि बढ्यो एफडीआई,"(काठमाडौं)  चालु आर्थिक वर्षको तीन महिनामा कुल ५ अर्ब ७ करोड रुपैयाँ प्रत्यक्ष विदेशी लगानी (एफडीआई) मुलुक भित्रिएको छ । गत आर्थिक वर्षको सोही अवधिको तुलनामा यो ७३५ प्रतिशत बढी हो । गत आर्थिक वर्षको असोजसम्म २ अर्ब ९२ करोड रुपैयाँ विदेशी लगानी भित्रिएको थियो ।मासिक रूपमा हेर्दा भदौमा करिब साढे २४ प्रतिशत बढेको विदेशी लगानीले असोजमा पनि वृद्धिकै प्रवृत्ति पछ्याएको हो । यस अवधिमा अरुण तेस्रो जलविद्युत् आयोजना, अपर तामाकोसी हाइड्रोपावरलगायत २८ कम्पनीमा विदेशी लगानी आएकाले एफडीआई वृद्धिदर राम्रो देखिएको राष्ट्र बैंकका प्रवक्ता देवकुमार ढकालले बताए । गत आर्थिक वर्षको पहिलो तीन महिनामा विदेशी लगानी थोरै आएको थियो, उनले भने, यो आर्थिक वर्षको तीन महिनामा केही बढेकाले तुलनात्मक रूपमा विदेशी लगानीको वृद्धिदर राम्रो देखिएको हो । यद्यपि अपेक्षित रूपमा अझै विदेशी लगानी आउन भित्रिन नसकेको उनले स्विकारे । आर्थिक वर्ष २०७६७७ मा करिब ४ अर्ब रुपैयाँ विदेशी लगानी आएको थियो ।पछिल्ला महिनामा आएको विदेशी लगानी नयाँ नभई पहिल्यै स्वीकृत रकम भएको प्रवक्ता ढकालले बताए । केही महिनायता नयाँ लगानीजस्तो लाग्दैन, पहिल्यै स्वीकृत लगानी आएको हुन सक्छ, उनले भने, सुरुका एकदुई महिनाका आधारमा वर्षभरको विदेशी लगानी अनुमान गर्न अप्ठ्यारो हुन्छ । मुलुकमा राजनीतिकलगायत सबै वातावरणमा सुधार आउन सके आगामी दिनमा विदेशी लगानी पनि बढ्ने उनको अनुमान छ ।असोजसम्म नेपाल आएको विदेशी लगानीमध्ये अरुण तेस्रो जलविद्युत् आयोजनामा मात्र भारतबाट करिब ३ अर्ब ६८ करोड रुपैयाँ आएको छ । अपर तामाकोसी हाइड्रोपावरमा मौरिससबाट २२ करोड ३३ लाख, दराज नेपालमा सिंगापुरबाट ३३ करोड ५१ लाख रुपैयाँ र एनआरएन फन्डमार्फत विभिन्न मुलुकबाट करिब १३ करोड रुपैयाँ विदेशी लगानी आएको छ । उल्लिखित चार कम्पनीमा मात्र कुल ४ अर्ब ३६ करोड रुपैयाँ विदेशी लगानी भित्रिएको देखिन्छ । बाँकी २४ कम्पनीबाट ससानो आकारमा गरी करिब ७० करोड १६ लाख रुपैयाँ भित्रिएको राष्ट्र बैंकको तथ्यांक छ ।चालु आर्थिक वर्षको पहिलो महिनामा साढे ६५ प्रतिशत विदेशी लगानी घटेको थियो । तर भदौ र असोजमा लगातार विदेशी लगानी बढिरहेको छ । गत आर्थिक वर्षका भदौ र असारबाहेक सबै महिनामा विदेशी लगानी घटेको थियो । त्यतिबेला कोभिड संक्रमणका कारण विश्वव्यापी रूपमा विदेशी लगानी प्रभावित भइरहेका बेला नेपालमा पनि त्यसको असर परेको बताइएको थियो । यद्यपि गत आर्थिक वर्षमा १९ अर्ब ५१ करोड रुपैयाँ विदेशी लगानी मुलुक भित्रिएको थियो । पछिल्ला वर्षमा नेपाल भित्रिने विदेशी लगानीमध्ये अधिकांश हिस्सा जलविद्युत् आयोजनामा आउने गरेको राष्ट्र बैंकको विदेशी लगानी सर्वेक्षणले देखाएको छ । गत तीन आर्थिक वर्षमा मुलुक भित्रिएको एफडीआईमध्ये जलविद्युत् क्षेत्रमा आएको लगानी औसत ९० प्रतिशत हाराहारी छ । नेपाल भित्रिएर लगानीमा रहेको कुल एफडीआईमध्ये सबैभन्दा धेरै भारतबाट आएको छ । यो नेपालमा आएर लगानीमा रहेको (स्टक) एफडीआई हो । हरेक वर्ष विदेशी लगानीको आप्रवाह (फ्लो) हेर्दा भारतभन्दा धेरै लगानी अन्य राष्ट्रबाटै आएको सर्वेक्षणले औंल्याएको छ ।नेपालमा रहेको कुल लगानीमध्ये भारतको हिस्सा ३१५ प्रतिशत छ । उक्त अवधिसम्म भारतबाट ६२ अर्ब ४४ करोड रुपैयाँ विदेशी लगानी आएको देखिन्छ । भारतबाट आएको कुल लगानीमध्ये ३९१ प्रतिशत उत्पादनमूलक, ४२२ प्रतिशत बिजुली, ग्यास र पानी, २३ प्रतिशत बैंक तथा बिमा र ३७ प्रतिशत अन्य क्षेत्रमा छ । भारतपछि धेरै विदेशी लगानी नेपाल आउने राष्ट्र चीन हो । हाल चिनियाँ लगानीकर्ताबाट ३० अर्ब ९७ करोड रुपैयाँ लगानी भएको देखिन्छ । यो कुल विदेशी लगानीको करिब १५६ प्रतिशत हो । चीनबाट आएको कुल लगानीमध्ये ४१३ प्रतिशत उत्पादनमूलक, ५८४ प्रतिशत बिजुली, ग्यास र ०३ प्रतिशत अन्य क्षेत्रमा रहेको प्रतिवेदनले देखाएको छ ।कर छल्न सजिलो मानिएको ट्याक्स हेवन भनिने सेन्ट किट्स एन्ड नेभिसबाट नेपालमा कुल १५ अर्ब २६ करोड लगानी आएको सर्वेक्षणले देखाएको छ । यो कुल विदेशी लगानीको करिब साढे ७ प्रतिशत मात्र हो । आर्थिक वर्ष २०७५७६ सम्म उक्त राष्ट्रबाट करिब २४ अर्ब रुपैयाँ विदेशी लगानी आएको थियो । आयरल्यान्डबाट कुल लगानीको ६५, सिंगापुरबाट ६३, अस्ट्रेलियाबाट ५५, यूएईबाट ३६ र दक्षिण कोरियाबाट ३६ प्रतिशत विदेशी लगानी छ । यस्तै, अमेरिकाबाट ३१, बंगलादेशबाट २७ र अन्य शीर्षकमा करिब १४ प्रतिशत विदेशी लगानी भित्रिने गरेको राष्ट्र बैंकको तथ्यांक छ ।"
'विकास मार्गले कोल्टे फेर्ने अवसर,"हामी अहिले विश्वका दरिद्रतम मुलुकहरूको क्लब अतिकम विकसित मुलुक (एलडीसी) को सूचीमा छौं । हामी स्तरोन्नतिका लागि योग्य भएको सन् २०१८ मै हो । तर सारेर सन् २०२६ पनि स्तरोन्नति हुने भएका छौं । स्तरोन्नति नेपाललाई विकासको फरक बाटोमा लैजाने अवसर हो । यसले मगन्ते प्रवृत्तिबाट बाहिर निस्कँदै स्वाभिमानको मनोविज्ञानसँगै आर्थिक सुधार गर्नतर्फ उत्प्रेरित गर्छ । स्तरोन्नति अन्तर्राष्ट्रिय निकायहरूको लक्ष्य नै हो । स्तरोन्नति गरेर अतिकम विकसित राष्ट्रहरूको स्तर नै खारेज गर्ने लक्ष्य पनि हो । नेपाल मात्रै अतिकम विकसित राष्ट्रमा रहिरहन सक्दैन थियो ।अतिकम विकसित मुलुकमा रहिरहँदा नेपालले मुख्यतः ४ विषयमा सुविधा र सहुलियत पाउँदै आएको हो । पहिलो अन्तर्राष्ट्रिय व्यापारको क्षेत्रमा सुविधा पाउँदै आएको छ । मुख्यतः युरोपेली संघले सबै अतिकम विकसित मुलुकहरूलाई हातहतियारबाहेक सबै वस्तुको निर्यातमा भन्साररहित, कोटारहित व्यापार सुविधा दिई आएको छ । यो सुविधा अमेरिकालगायत केही मुलुकले दिँदैनन् । उनीहरूले स्तरोन्नतिको वर्गीकरण नै स्वीकार गर्दैनन् । युरोपियन युनियन, भारत, चीन र विश्व व्यापार संगठन (डब्लूटीओ) का सदस्य राष्ट्रहरूमा मात्रै यो सुविधा पाइन्थ्यो । अतिकम विकसित मुलुकहरूले आफ्नो उत्पादन र आपूर्ति क्षमता परिचालन गर्न सकेको भए यो ठूलो सुविधा हो । चीन, भारत, पाकिस्तानले युरोपेली बजारमा आफ्नो वस्तु निर्यात गर्दा २५३० प्रतिशत भन्सार महसुल तिर्नुपर्नेमा अतिकम विकसित मुलुकलाई छुट छ । नेपालले आन्तरिक समस्याका कारण यो सुविधाको फाइदा लिन सकेको छैन । बंगलादेशले यो सुविधाबाट गार्मेन्ट क्षेत्रमा ठूलै फाइदा लिइरहेको थियो । तर ऊ पनि स्तरोन्नतिमा जाँदै छ । सन् २०२६ मा पनि संक्रमणकालको केही सुविधा पाउन सकिन्छ । तर त्यो हाम्रो नेगोसिएसन मा भर पर्छ । त्यसपछि युरोपियन युनियनसँग नयाँ खालको व्यापारमा जानुपर्ने हुन्छ ।अतिकम विकसित राष्ट्र हुँदा हामीले सुविधा पाइरहेको दोस्रो विषय वैदेशिक सहायता हो । राष्ट्रसंघ र युरोपेली संघबाट आउने ससाना अनुदान अलि बढी पाउने गरिएको छ । तर नेपाललाई सबैभन्दा बढी वैदेशिक सहायता दिने देश तथा निकायलाई यो स्तरोन्नतिको कुनै मतलब छैन । नेपाललाई सबैभन्दा बढी अनुदान दिनेमा विश्व बैंक, एसियाली विकास बैंक, अमेरिका र जापान हुन् । उनीहरूको प्रणालीमा अतिकम विकसित राष्ट्र भन्ने जानकारी नै छैन । उनीहरूले दिने अनुदान र ऋणका आआफ्नै मापदण्ड छन् । राष्ट्रसंघ र युरोपेली संघबाट आउने अनुदानमा भने केही असर पर्न सक्छ । तेस्रो डब्लूटीओसँग सम्बन्धित सुविधा हो । डब्लूटीओका कृषि, निर्यात अनुदान, बौद्धिक सम्पत्तिसँग सम्बन्धित दर्जनौं सम्झौतामा अति कम विकसित राष्ट्रलाई अतिरिक्त सुविधा दिने व्यवस्था छ । व्यापारसँग सम्बन्धित बौद्धिक सम्पत्तिबारेको सम्झौतामा विशेष प्रावधान छन् । सन् २०३३ सम्म औषधिमा पेटेन्ट नलगाए पनि हुने सुविधा छ । चौथो सुविधा राष्ट्रसंघीय सम्मेलनमा सरकारी अधिकारी सहभागी हुँदा पाउने यात्रा खर्च र भत्ता अलि बढी छ । यो धेरै ठूलो होइन तर पनि सुविधा हो ।यी चार वटै सुविधा नेपालका हकमा एकदमै कम हो । सुविधा गुम्दा धेरै ठूलो असर पर्ने मैले देखेको छैन । त्यसकारण एकदमै कम असर पर्छ, भयो भने नाफा नै हुनेछ । विकास मार्गले कोल्टे फेर्ने अवसर यसले दिन्छ ।हामी स्तरोन्नति हुने र महँगो भन्सार तिर्न थाल्ने तर हाम्रा प्रतिस्पर्धीहरूचाहिँ अतिकम विकसित राष्ट्रकै सूचीमा रही सुविधा पाएर धमाधम निर्यात बढाउने स्थिति रहेको भए घाटा हुन्थ्यो । त्यो अवस्था पनि छैन । अफगानिस्तान र अफ्रिकी मुलुकहरू मात्रै अब अतिकम विकसित राष्ट्रमा रहिरहनेछन् । त्यसकारण हाम्रो गुम्ने, अरूले सुविधा पाइरहने भन्ने हँॅदैन । हाम्रा लागि स्तरोन्नतिका लागि पाँच वर्षको समय छ । साधारणतया स्तरोन्नति अघि ३ वर्षको समय दिइन्थ्यो, यसपटक कोभिड१९ का कारण पाँच वर्ष समय दिइएको छ । त्यसपछि पनि संक्रमणकालीन समय पाउँछौं । स्तरोन्नतिको प्रभावकारी कार्यान्वयन लगभग सन् २०३० वरिपरिबाट हुनेछ । त्यति बेलासम्म जेनेभास्थित नियोगले हाम्रा लागि अतिकम विकसित राष्ट्रकै तर्फबाट सशक्त आवाज उठाइरहनुपर्छ । अतिकम विकसित राष्ट्रले पाइरहेका सुविधा स्तरोन्नतिपछि पनि पाउनुपर्छ भन्ने एजेन्डा उठ्न थालिसकेको छ । डब्लूटीओको १२ औं मन्त्रीस्तरीय बैठक नोभेम्बर ३० जेनेभामा बस्दै छ । त्यो बैठकको एजेन्डामा यो पनि छ । अहिले पाइरहेका सुविधा स्तरोन्नतिपछि पनि पाउनुपर्छ भनेर निरन्तर उठाउनुपर्छ ।वैकल्पिक रणनीतिक व्यापार साझेदार हेर्नुपर्ने हुन्छ । मध्यम आय भएको विकासशील मुलुकको हैसियतमा नयाँ सम्झौता गर्नुपर्छ । त्यसका लागि तुलनात्मक लाभका वस्तुहरूको पहिचान, उत्पादन वृद्धि र बजार भएका मुलुकसँग रणनीतिक साझेदारी गर्नुपर्यो । चीन, भारत, दक्षिण पूर्वी मुलुकहरूको संगठनमा त्यो अवसर छ । अनुदान लिने सन्दर्भमा केही तयारी गर्नुपर्छ । अहिले दिएको अनुदान लिन सकेका छैनौं । लिएको पनि सदुपयोग भइरहेको छैन । अनुदानको अंश घट्दै जाने भएकाले सहुलियतपूर्ण ऋण लिने हो । त्यसबाहेक निजी लगानी भित्र्याउनका लागि नै सुधारहरू गर्नुपर्छ । ब्राजिल, भारत, युरोपेली मुलुकले ठूल्ठूलो लगानी उठाइरहेका हुन्छन् । अहिले नेपाललाई अन्तर्राष्ट्रिय पुँजी बजारबाट लगानी ल्याउनका लागि कसैले पनि पत्याउँदैन । किनभने विश्वसनीय मुलुक नेपाल होइन । त्यसैले अब हामीले मुलुककै क्रेडिट रेटिङ गर्नुपर्छ । रेटिङमा हामी राम्रो भएनौं भने अन्तर्राष्ट्रिय बजारबाट लिने ऋणको ब्याज बढी तिर्नुपर्छ, राम्रो भयौं भने ब्याज कम तिर्नुपर्छ । निजी लगानी पनि सजिलै आउँछ । निजी लगानी ल्याउनकै लागि बढी प्राथमिकता दिनुपर्छ । अनुदान मागेर मात्रै होइन, वैदेशिक लगानी, निजी लगानीमार्फत आर्थिक विकास गर्नुपर्छ भन्ने मनोविज्ञानतर्फ जानुपर्छ । (कुराकानीमा आधारित)"
बुस्टर डोजमा कुन खोप ?,"(काठमाडौं)  कोभिडविरुद्घ खोप लगाएको ६ महिनापछि शरीरमा संक्रमणविरुद्ध लड्ने एन्टिबडी क्रमशः कम हुँदै जान्छ । जसले गर्दा पुनः संक्रमित हुने जोखिम बढ्छ । उक्त जोखिमलाई कम गर्न ६ महिनापछि बुस्टर डोज लगाउनुपर्ने विभिन्न अनुसन्धानले देखाएका छन् । हाल विश्वका ३६ भन्दा बढी मुलुकमा कोभिडविरुद्घ पूर्ण खोप पाएकाहरूलाई बुस्टर डोज दिन थालिएको छ । अमेरिकामा त एक करोडभन्दा बढीले बुस्टर डोज लगाइसकेका छन् । अमेरिका फुड एन्ड ड्रग एडमिनिस्ट्रिेसन (एफडीए) ले त्यहाँ उपलब्ध सबै कोभिडविरुद्घको खोपलाई मिक्स एन्ड म्याच रणनीतिअन्तर्गत उपयोग गर्न स्वीकृति प्रदान गरेको छ । यूएस एफडीएको मञ्जुरीपछि अमेरिकी नागरिकले पहिले लगाएका कोभिड खोपबाहेक अर्को खोपलाई समेत बुस्टर डोजका रूपमा चुन्न पाउँछन्, नेसनल इम्युनाइजेसन एडभाइजरी कमिटीका सदस्य एवं इपिडिमियोलजी तथा रोग नियन्त्रण महाशाखा (ईडीसीडी) का पूर्वनिर्देशक डा जीडी ठाकुर भन्छन्, अमेरिकी रणनीति हामी पनि अँगाल्न सक्छौं । विश्व स्वास्थ्य संगठन (डब्लूएचओ) ले पनि मान्यता दिएको खण्डमा मिक्स एन्ड म्याच रणनीति लागू गर्न सकिन्छ । बुस्टर डोज लगाउन चाहने व्यक्तिले उपलब्ध खोपको फाइदा र जोखिमबारे विचार गर्नुका साथै आफ्नो स्वास्थ्य सेवा प्रदायकसँग कुन उत्पादन उपयुक्त हुन्छ भनेर छलफल गर्न सक्ने अमेरिकाको सेन्टर फर डिजिज कन्ट्रोल एन्ड प्रिभेन्सन (सीडीसी) ले जनाएको छ । अमेरिका भ्रमणमा रहेकी स्वास्थ्य पत्रकार भगवती तिमिल्सिनाले नेपालमा ६ महिनापछि दोस्रो डोजको कोभिसिल्ड खोप लिए पनि बुस्टर डोजका रूपमा मोडर्ना लिएकी थिइन् । स्वास्थ्य सेवा प्रदायकले मलाई फाइजर वा मोडर्ना लिनु राम्रो हुने सल्लाह दिएका थिए, उनले कान्तिपुरसँग भनिन् । अमेरिकाको फुड एन्ड ड्रग एडमिनिस्ट्रेसन (यूएसएफडीए) ले ६५ वर्ष माथिका, कुनै रोगका कारण कोभिडको उच्च जोखिममा रहेका १८ वर्षमाथिका र जागिरका कारण कोभिडको सम्पर्कमा आउने सबैभन्दा बढी खतरामा रहेका १८ वर्षमाथिका युवालाई समेटेर एउटा अध्ययन गरेको थियो । अमेरिकाको इन्स्टिच्युट अफ हेल्थका तर्फबाट ४ सय ६५ जनामा गरिएको उक्त अध्ययनले फरकफरक प्रकारका मिक्स एन्ड म्याच गरिएको बुस्टर डोज वयस्कका लागि पूर्ण सुरक्षित रहेको देखाएको छ । नेपालले पनि विकसित मुलुकले जस्तै डब्लूएचओबाट अनुमतिप्राप्त बुस्टर डोजका सम्बन्धमा चाँडो निर्णय लिन विज्ञहरूले सुझाएका छन् । उनीहरूले त्यसका लागि तत्काल छलफल थाल्न पनि सरकारसँग आग्रह गरेका छन् । तत्काल प्राथमिकताका आधारमा दीर्घरोगी र फ्रन्टलाइनरलगायतलाई खोप उपलब्धताका आधारमा बुस्टर डोज दिनुपर्ने विज्ञहरूको धारणा छ । छातीरोग विशेषज्ञ डा नवीन प्रकाश शाहले संक्रमणको जोखिम कायमै रहेकाले शरीरमा कोभिडविरुद्धको एन्टिबडी कायम राख्नु ठूलो चुनौती रहेको बताए । त्यसैले पनि बुस्टर डोजलाई अभ्यासमा ल्याउनुपर्ने उनको भनाइ छ । एकातर्फ हामी कोभिड संक्रमण नहोस् भनेर सबै व्यक्तिलाई खोप लगाउँदै छौं, अर्कोतर्फ खोप पाइसकेकाहरूको शरीरमा उत्पन्न कोभिडविरुद्घको एन्टिबडी कायम राख्न सकेनौं भने ठूलो दुर्घटनाको जोखिम कायमै रहन्छ, डा शाहले भने । खोप अभियान सुरु भएदेखि बिहीबारसम्म १ करोड ७५ लाख २१ हजार ५ सय २३ डोज खोप लगाइएको छ । कुल जनसंख्याको ३०८ प्रतिशत अर्थात् ९३ लाख ६७ हजार ७ सय ७८ ले एक डोज र २६८ प्रतिशत अर्थात् ८१ लाख ५३ हजार ७ सय ३४ जनाले पूर्ण खोप लगाएका छन् । पूर्ण खोप लगाएको ६ महिना पुगिसकेकाले एक वर्ष नाघ्नुअघि नै तेस्रो वा बुस्टर डोज लगाइसक्नुपर्ने वरिष्ठ जनस्वास्थ्यविद् डाराजेन्द्र बीसी बताउँछन् । बुस्टर डोजका रूपमा एमआरएनए खोप लगाउन उनले सुझाए । फाइजर र मोडर्ना एमआरएनए प्रविधिबाट बनेको खोप हो भने अक्सफोर्ड अस्ट्राजेनेका, जोन्सन एन्ड जोन्सन, स्पुतनिक भाइरल भेक्टर प्रविधिमा आधारित खोप हुन् ।"
जसको रगतमा हार छैन,"(काठमाडौं)  विश्वविख्यात विदेशी आरोहीले सगरमाथासहित ८ हजार मिटर अग्ला विश्वका १४ हिमचुचुरा एकसाथ आरोहण गर्न लगाएको ८ वर्षको रेकर्डलाई ७ महिनामै तोडेर कीर्तिमान बनाएका नेपाली आरोही निर्मल पुर्जा अर्को खुसी साट्न लन्डनबाट नेपाल ओर्लिएका छन् ।विश्वका १४ वटा अग्ला हिमचुचुरामाथि टेक्ने उनको महत्त्वाकांक्षी सातमहिने योजनालाई पछ्याउँदै अमेरिकी र बेलायती फिल्ममेकरद्वारा निर्मित फोर्टिन पिक्स ः नथिङ इज इम्पोसिबल डकुमेन्ट्री विश्वका ३१ भाषासहित नेटफ्लिक्स (ओटीटी प्लेटफर्म) बाट सोमबार विश्वभर प्रदर्शनमा आउँदै छ । साहसिक हिमाल आरोही नेपाली पात्रलाई पछ्याउँदै अमेरिकी निर्माता टर्किल जोन्स् तथा बेलायती निर्माता जिम्मी चिन र एलिजाबेथ चाइ वासार्हेलीलगायतको टिम यो डकुमेन्ट्रीमा जोडिएका छन् । डकुमेन्ट्री मेकर जिमी र एलिजाबेथ ओस्कार पुरस्कारको स्वाद लिइसकेका हस्ती निर्माता हुन् । नेपाली कथा र पात्रमाथि ओस्कारलगायतका चर्चित पुरस्कारसँग जोडिएका निर्देशक र निर्माता यसअघि नभएको दाबी गर्दै पुर्जाले आफ्नो कथा बोकेको डकुमेन्ट्री ओस्कार फिचर फिल्म विधामा पुरस्कारको प्रतिस्पर्धामा रहेको सुनाए ।३८ वर्षअघि धौलागिरि हिमालको फेदीमा जन्मे, हुर्केका म्याग्दीका पुर्जाले २०७६ वैशाख १० मा अन्नपूर्ण हिमालबाट आरोहण थालेका थिए । उनको प्रोजेक्ट पोसिबल अभियान ०७६ कात्तिक १२ मा चीनको सिसापाङ्मा हिमाल आरोहण गरेर टुंगिएको थियो । बोतलअक्सिजनको सहायतामा १४ वटा ८ हजार मिटर अग्ला हिमाल आरोहण सात महिनामा कसरी सम्भव भयो ? धेरैपटक झन्डै मृत्युको नजिकबाट अनुभव बटुलेका अनि खर्चको चाँजोपाँजो मिलाउन नसक्दा रोएका पुर्जाबारे बनाइएको वृत्तचित्र विश्वका १ सय ९१ मुलुकका कम्तीमा २१ करोड नेटफिल्क्सका पेडमेम्बर (सशुल्क सदस्य) माझ प्रदर्शन हुँदै छ ।नेपाल र यहाँको हिमाली पर्यटनलाई विश्वभर चिनाउन मद्दत पुग्ने यो डकुमेन्ट्री यसअघि न्युयोर्क र लन्डनमा देखाइएको थियो । काठमाडौंमा शुक्रबार एक विशेष समारोहमा प्रिमियर गर्दै पुर्जा यसै साता अन्टार्कटिकातर्फ जाँदै छन् । प्रिमियरमा कतारी राजकुमारीदेखि काठमाडौंमा रहेका विदेशी दूतलगायत एक सय हाराहारी अतिथिलाई निम्तो दिइएको छ ।गत वर्ष पुर्जाले वियोन्ड पोसिबल पुस्तक ल्याएका थिए । लन्डनमा मात्रै ७० हजार हार्डकभर बिक्री भएको अंग्रेजी भाषाको पुस्तक इटालियन, स्पेनिस, रसियन, पोलिस हुँदै २० भाषामा अनुवाद हुने क्रममा छ । मेरो डकुमेन्ट्री एउटा हिमाल आरोहीको ऐतिहासिक कथा हो, ७० किलोमिटर प्रतिघण्टा गतिको हुरीमा मैले गरेको आरोहणको कथा नयाँ पुस्तकालयलाई बोलेर भन्दा फिल्ममार्फत सुनाउन डकुमेन्ट्री ल्याएको हुँ, बिहीबार नक्सालस्थित होटल मेरियटमा भेटिएका उनले भने, यो बनाउँदै गर्दा म पाँच पटक रोएँ । सय मिनेट लामो छ । एडिट गरेको भए यो नौ भागको सिरिज बन्ने थियो । बाल्यकालमा टीभी नभएको परिवारमा हुर्केका एक नेपाली युवाले हिमाल आरोहण गर्न हुँदाखाँदाको बेलायती स्पेसल फोर्सको जागिर किन छाडे, खर्च जुटाउन पत्नी सूची र अन्य परिवारजनलाई कसरी मनाए, हिमाल आरोहण गर्नुभन्दा धेरै अनुमति लिन लाग्ने सरकारी प्रक्रिया, मिडिया म्यानेजमेन्ट, प्रयोजकको खोजीलगायतका विषय डकुमेन्ट्रीका कथा हुन् ।आरोहणका क्रममा १० भन्दा बढी विश्व कीर्तिमान कायम गरिसकेका पुर्जाले अबका दिन ८ हजार मिटर अग्ला हिमालको बाहुल्य भएको नेपालका युवासहित विश्व मानवजातिलाई प्रेरणा दिने काममा लाग्दै हिमाल आरोहणमा गाइडका रूपमा काम गरिरहने योजना रहेको सुनाए । यो योजना साकार पार्न उनले लन्डनमा इलाइट हिमालय नामको कम्पनी दर्तासमेत गरिसकेका छन् । इलाइट हिमालयको काठमाडौंमा पनि शाखा छ । उनको टिममा हालै हिउँदयाममा पहिलो पटक पाकिस्तानको हिमाल केटु आरोहण गर्ने मिग्मा डेभिड र मिग्मा तेन्जी शेर्पा साझेदार छन् । पछिल्लो समय यी तीन साझेदारको इलाइट हिमालय हिमाल आरोहण गर्नेहरूको पहिलो रोजाइमा पर्ने महँगो कम्पनी हो ।तीन दाजुभाइका कान्छा भाइ निर्मल हाल पत्नीसँग लन्डनमा बस्दै आएका छन् । उनका प्यारालाइजका बिरामी बुबा चितवनमा बस्छन् भने दुई दाइ लन्डनमै बेलायती सैनिक हुन् । प्रोजेक्ट पोसिबल अभियान सकिएलगत्तै उनकी आमाको मृत्यु भएको थियो । हिमाल आरोहणमा विदेशीले उनको क्षमता देखेर सुपरह्युमन भन्छन् । सकारात्मक सोच राखेमा देखेको सपना पूरा गर्न सकिन्छ भन्ने पुर्जा समाजमा हाबी भएको नकारात्मकताबाट युवापुस्तालाई उद्धार गरेर उकास्न खोजिरहेका छन् । यो उनीमाथि बनाइएको डकुमेन्ट्रीको सार पनि हो । ट्रेलरमा उनले भनेका छन्, हिमालमा यदि तिमीले हार मान्यौ भने तिमी मर्छौ । उनको व्यावहारिक जीवन पनि यस्तै असाधारण छ । उनी हार्न, त्याग्न चाहँदैनन् । उनीसँग भएको सबैभन्दा ठूलो ताकत निडरपन हो । जीवन र मरणको किनारामा यात्रा गर्न रुचाउने उनले कोरोनाकालमा बिनाअक्सिजन हिउँदमा कहिल्यै आरोहण नभएको विश्वको दोस्रो अग्लो चुचुरो केटु आरोहण गरेर विश्वलाई चकित बनाइछाडे । इतिहासमा हामी नेपालीका नाममा कुनै रेकर्ड थिएनन्, १० नेपाली शेर्पाका साथ केटु आरोहणको नेतृत्व गरेका निर्मलले भने, यदि त्यो कुनै विदेशीले गरेको रेकर्ड भइदिएको भए, १० गुणाभन्दा बढी समाचार बन्थ्यो । त्यसैले होला उनले ट्रेलरमा विदेशीलाई लक्षित गर्दै भनेका छन्, समर्पण (त्याग) रगतमै छैन सर ।"
नेपाली दर्शनका तीन कृति,"ॅतस्बिरमा नेपालप्रज्ञा प्रतिष्ठानले नेपालका विभिन्न ठाउँका तस्बिर समेटिएको पुस्तक सार्वजनिक गरेको छ । तस्बिरमा नेपाल नामक पुस्तकमा सुदूरपूर्वदेखि सुदूरपश्चिमसम्मका हिमाल, पहाड, तराई र उपत्यकाका महत्त्वपूर्ण तस्बिर संग्रहीत छन् । नेपालको भौगोलिक सुन्दरता, पुरातात्त्विक गौरव, ऐतिहासिक गरिमा र धार्मिक तथा पर्यटकीय दृष्टिले उच्च महत्त्व राख्ने ५ सयभन्दा बढी रंगीन तस्बिर पुस्तकमा समेटिएको प्रतिष्ठानले जनाएको छ । तस्बिरहरू फोटो पत्रकार भरतबन्धु थापाले खिचेका हुन् ।प्रदेशका आधारमा सात खण्डमा विभाजन गरिएको पुस्तक नेपाल चिनाउनका लागि निकै उपयोगी हुने प्रतिष्ठानका सदस्य सचिव जगतप्रसाद उपाध्यायले बताए । एउटै कृतिमा एकै ठाउँमा बसेर सिङ्गो देश हेर्न सकिन्छ, उनले भने, पुस्तकमा तस्बिरैतस्बिरबाट नेपाललाई देखाइएको हुनाले यो सबै उमेर समूहका लागि रोचक, मनोरञ्जक र ज्ञानवर्द्धक पनि हुनेछ ।"
भित्ताभरि झिझिया,"(काठमाडौं)  वरिपरि रूख, रूखसँगै आफ्नै लयमा उडिरहेका चराचुरुङ्गी, रूखैको आडैमा मन्दिर, झकिझकाउ कलश र झिझिया नृत्यमा मग्न मैथिल समुदायका महिलाहरू । मौलिक पहिरनमा सजिएका महिलाहरू टाउकोमा ससाना प्वाल भएका घैंटाहरूलाई बोकेर आफ्नै लयमा छन् । मैथिल समाजको परम्परागत लोकनृत्य झिझिया को दृश्य हो यो । सिरहा, सप्तरी, धनुषा, महोत्तरी, बारा, पर्सालगायतका जिल्लामा मैथिल समाजमा झिझिया नृत्यको धार्मिक, सांस्कृतिक तथा सामाजिक महत्त्व रहिआएको छ । यिनै दृश्यलाई यति बेला मिथिला कलाकारहरूले बौद्धस्थित तारागाउँ संग्रहालयको एउटा भित्तामा उतार्ने कोसिस गरिरहेका छन् । जनकपुर, धनुषाबाट काठमाडौं आएका कलाकार मञ्जुला ठाकुर, मधुमाला मण्डल, सुधिरा कर्ण र रेवती मण्डलले भुस मुछेको माटोले झिझिया नृत्यको दृश्यलाई भित्तामा आकृति दिँदै छन् । डेढ साताअघि सुरु गरेको काम अन्तिम चरणमा पुग्न लागेको कलाकार मधुमालाले बताइन् । उनीहरूले भित्तेकलाका लागि माटो तथा भुससमेत जनकपुरबाट नै ल्याएका हुन् । आउँदो फेब्रुअरी काठमाडौंमा सुरु हुन लागेको काठमाडौं ट्रेनाले कला महोत्सवका लागि उनीहरूले परम्परागत लोक नृत्यलाई संग्रहालयको भित्तामा उतारेका हुन् । झिझिया नृत्य मैथिल समाजमा अत्यन्तै प्रचलित छ । बर्सेनि घटस्थापनादेखि विजयादशमीसम्म मिथिला क्षेत्रका महिलाले परम्परागत देवी स्तुति भजन तथा गीत गाउँदै यो नृत्य गर्ने प्रचलन अझैसम्म रहेको मधुमालाले सुनाइन् । हाम्रोतिर दसैंमा १० दिनसम्म दुर्गा भगवतीलाई खुसी पार्न झिझिया नाचिन्छ, उनले भनिन्, हामी परिवार, बच्चाबच्चीलाई राम्रो होस् भनेर दसैंमा नाच्छौं । उनीहरूले बनाउँदै गरेको कलाकृतिमा मैथिल समाजका विभिन्न आयाम पनि चित्रित छन् । हाती, चुकन्दर, मैथिल समाजको घरको भित्ताका संरचना, बुट्टेदार पिँढी, रूखका पातहरूमा समेत कलात्मक बुट्टा कुँदिएका छन् । यसमा धार्मिक पक्ष बढी जोडिए पनि मैथिल समाजको दैनिकी, पर्यावरण, कृषि प्रणाली, सांस्कृतिक संरचनासमेत झल्किएको कलाकार मञ्जुलाले सुनाइन् । उनले भनिन्, झिझिया नाचेकाले गर्दा देवी खुसी भएर हाम्रो बालीनाली, जनावर र सबै प्रकृतिमा नै शान्ति आउँछ भन्ने जनविश्वास छ । परिवार समाजको सुस्वास्थ्य तथा दीर्घायुका लागि गरिने यस प्रकारको नृत्यमा दुर्गा भगवतीलाई मोहित बनाउन विभिन्न प्रकारका परम्परागत लोक गीतहरूसमेत समावेश हुने अर्का कलाकार सुधिराले बताइन् । भगवती दुर्गालाई खुसी बनाउन हामी त्यस्तै खालको शृंगार गरेर गीत गाउँछौं र टाउकामा झिझिया बोकेर नाच्छौं । १० दिन पछि झिझियाको प्रतीकलाई बगाइदिन्छौं, उनले भनिन् । सबै कलाकार मिथिला कलामा सक्रिय छन् । परम्परागतरूपमा सिकेर आएको मिथिला कलामार्फत नै उनीहरू देश तथा देश बाहिरका कला प्रदर्शनीहरूमा पनि सहभागी भइरहेका छन् । कला तथा संस्कृतिको सम्पन्न मुलुकका रूपमा चिनाई कला चेतनाको विस्तार गर्न सिद्धार्थ आर्ट फाउन्डेसनले उपत्यकामा प्रदर्शनी गर्न लागेको महोत्सवका क्युरेटर शिलासा राजभण्डारीले बताइन् । उनका अनुसार नेपालको आदिवासी तथा लोक परम्परासँग जोडिएको लोककलालाई उजागर गर्न झिझियालाई कलाकृतिमा उतार्ने अवधारणा अगाडि बढाइएको हो । उनले भनिन्, आधुनिकताको समयमा मौलिक लोककलालाई ल्याउनु महोत्सवको लक्ष्य हो । पेन्टिङ र क्राफ्टमा हेर्दै आएको मिथिला कलालाई माटो कलामा पनि देख्ने भयौं । महोत्सवमा ४० देशका करिब १ सय २० कलाकार सहभागी हुनेछन् ।"
छनोट आशा कायमै,"काठमाडौं (कास) नेपालले ट्वान्टी२० महिला विश्वकप एसिया छनोटमा बिहीबार कुवेतमाथि अत्यावश्यक ठूलो अन्तरको जित हात पारेको छ । यूएईमा भइरहेको प्रतियोगितामा नेपालले कुवेतलाई ९ विकेटले पराजित गरी छनोट हुने आशा कायमै राखेको छ । टस जितेर ब्याटिङमा आएको कुवेतलाई दुबईको आईसीसी एकेडेमी मैदानमा नेपालले १५४ ओभरभित्र २७ रनमै अलआउट गर्यो । नेपालले ३३ ओभरमै आवश्यक विजय लक्ष्य पूरा गर्यो । कप्तान रुबिना क्षेत्रीले १० बलमा १२ र इन्दु बर्माले ८ बलमा १३ रन बनाई अविजित इनिङ्स खेलेपछि नेपालले सजिलो जित पाएको थियो । उपकप्तान सीता रानामगरलाई पहिलो ओभरको पाँचौं बलमा मारिया जस्भीले बोल्ड गरेकी थिइन् । पहिलो खेलमा हङकङसँग ६ विकेटले पराजित भएपछि नेपालका लागि बाँकी खेलहरूमा जित अन्तर फराकिलो आवश्यक थियो । नेपालले मंगलबार भुटानले छाडेको ६२ रनको लक्ष्यलाई ८३ ओभरमा पूरा गरेको थियो । नेपालले अब शुक्रबार मलेसिया र आइतबार आयोजक यूएईसँग खेल्नेछ । घरेलु टोली यूएई पहिलो तीन खेल जितेर शीर्षस्थानमा छ । नेपाल र हङकङको ४४ अंक छ । विजेताले मात्र ग्लोबल छनोटमा स्थान पाउने प्रावधान छ । यो अवस्थामा नेपाल, यूएई र हङकङबीच विजेता बन्न त्रिकोणात्मक भिडन्त बन्ने सम्भावना बलियो बनेको छ । यूएईले शुक्रबार कुवेत तथा हङकङले शुक्रबार भुटान र आइतबार कुवेतसँग खेल्नेछन् । नेपालविरुद्ध कुवेतकी ओपनर प्रियदा मुरलीले १० रन बनाउनुबाहेक अन्यले दोहोरो स्कोर बनाउन सकेनन् । कुवेतकी कप्तान अम्ना तारिकसहित ७ ब्याटरले खाता खोल्नै सकेनन् । मर्याम ओमार ७ र जस्भी ५ रनमा आउट भए । नेपालबाट संगीता राईले २४ ओभरमा २ रन खर्चेर ३ विकेट लिइन् । करुणा भण्डारी र रुबिनाले २२ विकेट लिए । बर्थडे गर्ल करुणाले ३ ओभरमा ८ रन र प्लेयर अफ द म्याच रुबिनाले ३ ओभरमा २ मेडन राख्दै १ रन खर्चेका थिए । सरस्वती चौधरीको नाममा १ विकेट रह्यो ।"
हरेक खेल फाइनल,"(काठमाडौं)  सहिद स्मारक ए डिभिजन लिग २०७८ मा थ्रीस्टारले लगातार छिमेकी क्लबविरुद्ध प्रतिस्पर्धा गर्दै छ । यो सिजनको दोस्रो खेलमा थ्रीस्टारको प्रतिद्वन्द्वी बनेको छ सातदोबाटो युवा क्लब । दशरथ रंगशालामा शुक्रबार हुने प्रतिस्पर्धामा शीर्ष श्रेणीको नवप्रवेशी क्लब सातदोबाटो लिगमा पहिलो गोलको खोजीमा हुनेछ भने तीनपल्टको च्याम्पियन थ्रीस्टार अर्को छिमेकीविरुद्ध पनि प्रभावशाली जित रच्न चाहन्छ ।थ्रीस्टारका प्रशिक्षक उर्जन श्रेष्ठले भने, सबै विपक्षी राम्रो छ । कुनै पनि खेललाई सजिलो रूपमा लिँदैनौं । हरेक खेल फाइनल भनेरै खेल्छौं । यो लिगमा कसैलाई राम्रो, कसैलाई नराम्रो भन्ने स्थिति छैन । सबै टिम राम्रै जस्तो लाग्छ । सबैलाई प्रशिक्षकले आआफ्नो ट्याक्टिसअनुसार खेलाउँछन् । सबैसँग खेल्न गाह्रै हुन्छ । त्यसैले हामीले खेल्ने हरेक खेल फाइनल नै हो ।च्यासल युवा क्लबविरुद्ध ३० को जितसहित थ्रीस्टार पहिलो चरण सकिँदा शीर्षस्थानमा छ । प्रशिक्षक उर्जन श्रेष्ठले भने, पहिलो खेलमा स्ट्राइकिङमा गल्तीहरू भयो । त्यसपछि तयारीको अवसर पाएका छौं । ५६ दिन ट्रेनिङ राम्रो भएको छ । स्ट्राइकर (सातदोबाटेविरुद्ध) राम्रै गर्छ होला । पहिलो जितमा सन्तुष्ट देखिए पनि उनी प्रदर्शनको सन्तुष्ट छैनन् । ८०९० मिनेटसम्म पनि गोलका लागि राम्रो अवसर सिर्जना गर्न नसकेकोमा उनको चिन्ता छ ।सातदोबाटोले ए डिभिजन लिगको आफ्नो पहिलो खेलमा फ्रेन्ड्सविरुद्ध गोलरहित खेल्दै अंक बाँडेको थियो । त्यसैले सातदोबाटो शीर्ष श्रेणीको लिगमा पहिलो गोलको प्रतीक्षामा रहेको छ । यसबारे सातदोबाटोका प्रशिक्षक मेघराज केसीले भने, समस्या छ । पहिलो खेलमा हामीले ५६ वटा अवसर सिर्जना गरे पनि स्कोर भएन । त्यो समस्या निरन्तर दोहोरियो भने गाह्रो हुन्छ, जसलाई यो साता सुधार गर्ने कोसिस गर्नेछौं । उनले पछिल्लो सिजन (२०७६) मा थ्रीस्टार सम्हालेका थिए । २०६२ सालमा मछिन्द्रदेखि ए डिभिजन क्लबको प्रशिक्षक बनेका उनले थ्रीस्टार, आर्मी, फ्रेन्ड्स र हिमालयन शेर्पा क्लब पनि हेरेका थिए ।मेरो चाहिँ ८९ वटा क्लब भइसक्यो । फ्रेन्डस क्लब पनि पुरानै हो । थ्रीस्टार पनि, प्रशिक्षक केसीले भने, म कस्तो लिन्छु भने विपक्षी विपक्षी नै हो । म जुन क्लबमा छु, त्योबाहेक १३ वटा विपक्षी छन् । सबैलाई एउटै नजरले हेरेको छु । उनले दोस्रो चरणको प्रतिद्वन्द्वीबारे भने, पहिलो चरणका खेलहरू हेर्दा थ्रीस्टारको गेम राम्रो छ । उसले सबैभन्दा बढी ३ गोल गरेको छ । त्यसअनुसार हामीले तयारी गरेका छौं । तीनै गोल डिफेन्डरले गरेका थिए । त्यसमा डेथ बल उपयोग गरेका थिए । त्यसलाई हाम्रो खेलमा नदोहोर्याउने कोसिस गर्नेछौं ।पहिलो लिगमै दह्रो उपस्थिति जनाउन चाहन्छौं, उनले भने, थ्रीस्टारविरुद्ध ३ अंकका लागि खेल्नेछौं । प्रत्येक खेल ३ अंककै लागि हुनेछ । नेपालको फुटबल सानो छ, सबैले चिनिहालिन्छ । थ्रीस्टरको तीनै गोल डिफेन्सले गरेकाले जहाँसम्म लाग्छ उनीहरू पनि सेट नभइसकेको जस्तो लाग्छ । त्यसैले त्यतिसारो थ्रीस्टार भन्नुपर्ने जस्तो लाग्दैन ।थ्रीस्टार प्रशिक्षक श्रेष्ठले सातदोबाटो नयाँ टिम भए पनि राम्रो भएको प्रतिक्रिया दिए, पहिलो खेल सबैको हेर्यौं । कुनै टिमसँग पनि सजिलो छैन । झनै नयाँ टिमसँग गाह्रो हुन्छ । नयाँ खेलाडी, नयाँ जोस हुन्छ । सातदोबाटोमा त २३ जना (खेलाडी) थ्रीस्टारबाटै गएका छन् । त्यसैले हामी आफ्नो गेम खेल्छौं, आफ्नोअनुसार खेल्छौं । शतप्रतिशत मिहिनेत गरेर जित्छौं ।मिडफिल्डर विक्रम लामाको कप्तानीमा रहेको थ्रीस्टारले ९ वर्षयता पहिलोपल्ट लिग च्याम्पियन बन्ने अभियानमा यसपालि राम्रो टिम बनाएको छ । च्यासलविरुद्ध क्यामरुनी डिफेन्डर राफेल रिम र गोलकिपर येभेस प्रिसो प्रभावशाली देखिएका थिए । उक्त खेलमा निशान खड्का, राफेल र अनन्तले गोल गरेका थिए । तीनै गोल सेट पिस मा भएको थियो । सातदोबाटोलाई पनि अनुभवी कप्तान मनबहादुर तामाङसँगै नेपाली फुटबलमा उत्कृष्ट प्रदर्शन गरिरहेका नाइजेरियन डिफेन्डर पिटर सेगुन र फरवार्ड अजयी मार्टिन्सको साथ छ ।पछिल्लो सिजनको बी डिभिजन लिग च्याम्पियनको रूपमा माथिल्लो श्रेणीमा उक्लिएको सातदोबाटोलाई भने दक्षिण अफ्रिकी मिडफिल्डर मात्सेन्जवा सिफामन्डलाको चोटले पिरोलेको छ । उनले घुँडामा चोट बोक्दै २४ औं मिनेटमै मैदान छाडेका थिए । यसबारे प्रशिक्षक केसी भने, अफ्रिकाबाट आएका उनले तीन महिना मिहिनेत गरेर आफ्नो खेल देखाउनै पाएनन् । चोट गम्भीर छ । घुँडाको शल्यक्रिया गर्नुपर्छ । त्यसको ३ महिनापछि बल्ल खुट्टा टेक्न सक्छन् । त्यसैले उनले लिग गुमाउने नै भयो उपचारको व्यवस्था गरेपछि उनलाई स्वदेश फर्काउने छौं । उनले मात्सेन्जवा बाहिरिएपछि प्रशान्त अवस्थीलाई खेलाएका थिए ।"
सिटी र पीएसजी सफल,"पेरिस (एएफपी) म्यानचेस्टर सिटीले बुधबार राति पेरिस सेन्ट जर्मेन (पीएसजी) लाई २१ ले हराएको छ । तर, दुवै टिम युरोपेली च्याम्पियन्स लिगको नकआउट चरणमा पुग्न सफल भएका छन् । यस्तै रियल म्याड्रिड, इन्टर मिलान र स्पोर्टिङ लिस्बन पनि अन्तिम १६ का लागि छनोट भएका छन् । सिटीको जितमा ग्याब्रियल जेससले ७६ औं मिनेटमा निर्णायक गोल गरे । इतिहादमा भएको खेलमा पीएसजीले केलियन एमबाप्पेको गोलमा अग्रता लिएको थियो । तर, रहिम स्टर्लिङले बराबरी गोल फर्काए । जेससको गोलले सिटीका समर्थकले खुसीयाली मनाउनुअगाडि ब्राजिली नेयमर भने पीएसजीलाई अग्रता दिलाउनबाट चुकेका थिए । यस्तै लियोनल मेसीले पनि प्रभावशाली प्रदर्शन गर्न सकेनन् । सर्जियो रामोसको नाम सब्स्टिच्युट खेलाडी सूचीमा रहे पनि उनले पीएसजीका लागि डेब्यु गर्न पाएनन् । गत सिजन उपविजेता रहेको पेप ग्वार्डिओलाको सिटी यो जितपछि समूह ए विजेता रहने निश्चित भएको छ ।पीएसजी भने दोस्रो स्थानमा रहेर अर्को चरण पुगेको हो । सोही समूहको अर्को खेलमा आरबी लाइप्जिगले क्लब ब्रुगलाई बेल्जियममा ५० ले हरायो । फ्रान्सेली अदालतबाट दोषी ठहरिएका करिम बेन्जेमाको गोल मदतमा रियलले सेरिफलाई ३० ले हरायो र टोली नकआउट चरण पुग्न सफल रह्यो । त्यस अगाडि रियलका लागि डेविड अल्बा र टोनी क्रुसले गोल गरेका थिए । प्रतियोगिताको सुरुमा रियल म्याड्रिड भने सेरिफको हातबाट अप्रत्याशित पराजित भएको थियो ।यो जितपछि रियल समूह डीको शीर्षस्थानमा उक्लेको छ । टोलीलाई दोस्रो स्थानमा रहेको इन्टर मिलानमाथि २ अंकको अग्रता प्राप्त छ । इन्टरले अर्को खेलमा साख्तर डोनेस्कलाई २० ले हराएर नकआउट चरण पक्का गर्यो । टोलीका लागि दुवै गोल एडिन जेकोले गरे । स्पोर्टिङ लिस्बन भने सन् २००८०९ यता पहिलोपल्ट नकआउट चरण पुग्यो । टोलीले पोर्चुगाली राजधानीमा बोरुसिया डर्टमन्डलाई ३१ हरायो । पेड्रो गोन्काल्भेसले दुई गोल गरे ।इर्लिङ हल्यान्ड चोटका कारण खेल्न नसकिरहेको स्थितिमा डर्टमन्डको प्रदर्शन कमजोर रह्यो । अब टोलीमाथि युरोपा लिग खेल्नुपर्ने डर तयार भएको छ । समूह बी बाट लिभरपुल यसअघि नै अन्तिम १६ मा पुगिसकेको छ । लिभरपुलले एनफिल्डमा भएको खेलमा पोर्टोमाथि सजिलो २० को जित निकाल्यो । यसमा थिएगो अल्कान्टार र मोहम्मद सलाहले गोल गरे । समूह चरणमा यसपल्ट सलाहको यो छैटौं व्यक्तिगत गोल हो । समूहकै अर्को खेलमा एट्लेटिको म्याड्रिड नाटकीय ढंगले एसी मिलानसँग १० ले पराजित रह्यो । मिलानका लागि सब्स्टिच्युट जुनियरु मेसिसले खेलको अन्त्यतिर निर्णायक गोल गरे । एट्लेटिको यस समूहको पुछारमा रह्यो । अब डिएगो सिमोनीको टिमले लिग चरणको अन्तिम खेलमा पोर्टोमाथि निश्चित जित निकाल्नुपर्नेछ अनि अर्को खेलमा लिभरपुलले मिलानलाई हराउने अपेक्षा राख्नुपर्नेछ ।"
आदिलको प्रदर्शनले अर्जुनको शतक छायामा,"काठमाडौं (कास) आदिल अन्सारीको आक्रामक ब्याटिङमा प्रदेश २ ले वाइवाइ यू१९ राष्ट्रिय क्रिकेट प्रतियोगितामा बिहीबार सुदूरपश्चिम प्रदेशमाथि २ विकेटको अविश्वसनीय जित पाएको छ । आदिलले ४३ बलमा अविजित ८७ रन बनाएपछि त्रिवि क्रिकेट मैदान कीर्तिपुरमा प्रदेश २ ले २ सय ९१ रनको लक्ष्य अन्तिम ओभरको पहिलो बलमा पूरा गर्यो । प्लेयर अफ द म्याच उनले ७ चौका र ३ छक्का प्रहार गरेपछि प्रदेश २ ले नाटकीय विजय हात पार्यो । आदिलसँगै प्रदीप पासवान ९ रनमा अविजित रहे । सन्तोष कार्की र रोहन विकले ७ ओभरभित्र ४७ रन जोडेर प्रदेश २ लाई राम्रै सुरुआत दिलाए । तर, १३ औं ओभर पुग्दा प्रदेश २ को स्थिति बिग्रिसकेको थियो र टोली ६९४ को स्थितिमा पुग्यो । सन्तोष २४ बलमा २१ र रोहन २३ बलमा २३ रन बनाई आउट भए । दुवैले समान ४ चौका प्रहार गरे । तृतराज दास २ र आशिष झा १६ रनमै आउट भए । कप्तान विवेक यादव १२ रनमा आउट भएपछि प्रदेश २ ले ९२ रनमा पाँचौं विकेट गुमायो । अमित यादव र गुलशन झाले छैटौं विकेटमा ९३ रनको महत्त्वपूर्ण साझेदारी गरे । गुलशन ५३ बलमा २ चौका र ४ छक्कासहित ४६ रन बनाएर आउट भएपछि आठौं नम्बरमा ब्याटिङ गर्न आदिल आए । गुलशनलगत्तै आउट भएका अमितले ७५ बलमा ३ चौका र २ छक्कासहित ४९ रन बनाए । सम्साद मन्सुरी ७ रनमै आउट भएपछि आदिलले प्रदीपसँग ५८ बलमा ७८ रनको अविजित साझेदारी गरेका थिए । आदिलको इनिङ्सले अर्जुन साउदको शतकलाई छायाँमा पारेको थियो । अर्जुनले १ सय १६ रन बनाएपछि टस हारेपछि ब्याटिङमा आएको सुदूरपश्चिम ४१४ ओभरमा २ सय ९० रनमा अलआउट भयो । ८५ बल खेलेका उनले १४ चौका र ५ छक्का प्रहार गरे । अर्जुनले लोकेश बमसँग चौथो विकेटमा १ सय ४२ रनको साझेदारी गरे । लोकेशले ७३ बलको इनिङ्समा १३ चौका र १ छक्का प्रहार गरे । नरेश भट्ट ३०, वसन्त कार्की २७ र गजेन्द्र बोहरा १६ रनमा आउट भए । प्रदेश २ बाट प्रदीपले ३, अजय यादव र विवेकले २२ तथा आदिल र तृतले ११ विकेट लिए । मूलपानीमा मैदानमा प्रदेश १ ले कर्णाली प्रदेशलाई ७६ रनले पराजित गर्यो । प्रदेश १ लगातार दोस्रो खेल जितेर शीर्षस्थानमा छ ।"
