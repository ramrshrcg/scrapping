शीर्षक,विवरण
कहाँ छन् सुगौली र सन् १९५० का सन्धि ?,"त्यो सन्धिमा के लेखिएको छ भने यो क्षेत्रमा नेपाल र सिक्किमको बीचमा कुनै पनि विवाद भयो भने ब्रिटिस सरकारले निर्णय गर्ने छ । यस्तो अनौठो कुरा लेखिएको छ, तर सक्कल प्रति दुवैतर्फ छैन । त्यसैले सक्कल प्रति जानाजान लुकाइएको हुन सक्छ, नेपाल सरकारले गम्भीर खोजबिन गर्नुपर्छ, उनी भन्छन् ।सरकारले त सन् १९५० को सन्धि पनि जुटाउन सकेको छैन । जब कि सीमाविद् श्रेष्ठले व्यक्तिगत पहलमा खोजी गर्दा लन्डनको पुस्तकालयमा यो सन्धिको सक्कल भेटेको बताएका छन् । सन् २००८ को अप्रिलमा बेलायत भ्रमणमा जाँदा लन्डनका क्युवीस्थित पब्लिक रेकर्ड अफिस अफिसमा पुगेको थिएँ । त्यहाँ सन् १९५० को सन्धिको सक्कल पढ्न पाएँ । बुट्टा भरेको काठको कभरमा रातो कपडाले पोको पारेर राखियो, उनी भन्छन्, बाहिरी कारणले असर नपुगोस् भनेर हातमा पन्जा लगाएर हेर्न दिए । सन्धिमा नेपालका तत्कालीन प्रधानमन्त्री मोहनशमशेर जंगबहादुर राणा र भारतीय राजदूत चन्द्रेश्वरप्रसाद नारायण सिंहको हस्ताक्षर छ । साथै त्यसमा एउटा लेटरप्याड पनि छ, जसमा अंग्रेजीमा लेखेर राजा त्रिभुवनले अनुमोदन गरेका छन् । बाँगोबाँगो पाराले त्रिभुवन वीरविक्रम शाह भनेर हस्ताक्षर छ । व्यक्तिगत हैसियत भएकाले श्रेष्ठले सो सन्धि ल्याउन पाएनन् । तर, सरकारले पहल गरेमा कम्तीमा डिजिटल कपि ल्याउन सक्ने उनको भनाइ छ । यो विषय उनले किताबमा लेखेका छन्, विभिन्न सार्वजनिक कार्यक्रम र सरकारी अधिकारीसँगको बैठकमा पनि भनेका छन् । तर, सरकारले लन्डनस्थित सन्धि पनि अध्ययन गरेको छैन । अर्का सीमाविद् तथा नापी विभागका पूर्वमहानिर्देशक तोयानाथ बराल राज्यले खोजी गरे सन्धिहरू भेट्न सकिने बताउँछन् । २०६४ सालमा सरकारी सेवाबाट अवकाश पाएपछि आफू कोलकाता, दिल्लीका पुस्तकालय मात्र होइन, लन्डनको ब्रिटिस लाइब्रेरी पनि पुगेको बताए । लाइब्रेरीमा एउटा रेड र अर्को ग्रिन सेल छ । ग्रिन सेलमा सहजै जान सकिन्छ तर रेड सेलमा जानका लागि रक्षा मन्त्रालयको अनुमति चाहिन्छ । ब्रिटिस रक्षा मन्त्रालयसँग सहकार्य गरेर रेड सेलमा हेर्न लाइब्रेरीका प्रमुखले सुझाव दिएका थिए । तर व्यक्तिगत पहलमा त्यो सम्भव भएन, उनी भन्छन्, परराष्ट्र मन्त्रालयले कूटनीतिक पहल गरेमा त्यहाँभित्र जान सकिन्छ । विभिन्न सन्धि र नक्सा त्यहाँ भेटिने सम्भावना बलियो छ । २०२९ मा सिंहदरबारमा आगलागी हुँदा परराष्ट्र मन्त्रालयतर्फ पनि क्षति भएको थियो । त्यो आगलागीमा धेरै दस्ताबेजसँगै सन्धिहरू पनि जलेको चर्चा पनि छ । तर, पूर्वपरराष्ट्र सचिव मदनकुमार भट्टराईले भने सिंहदरबारमा आगलागी हुँदा परराष्ट्र मन्त्रालयका दस्ताबेज जल्न नपाएको बताए । उनले भने, त्यहाँ काम गर्ने एक जना सुब्बाले आगलागी भएको छिट्टै थाहा पाए । सिंहदरबारमा रहेका सुरक्षाकर्मीहरूको सहयोगमा परराष्ट्र मन्त्रालयका दस्ताबेज बचाउने काम गरे । महत्त्वपूर्ण सन्धिका सक्कल प्रति छैनन् भन्ने खड्का पहिलो परराष्ट्रमन्त्री भने होइनन् । २०७६ साउन २१ मा तत्कालीन परराष्ट्रमन्त्री प्रदीप ज्ञवालीले संसद्को प्रत्यायोजित व्यवस्थापन तथा सरकारी आश्वासन समितिमा सुगौली सन्धि र सन् १९५० को सन्धिको सक्कल प्रति सरकारसँग नरहेको र खोजी कार्य जारी रहेको बताएका थिए । समितिका सभापति रामनारायण बिडारीले मन्त्री ज्ञवालीलाई सोधेका थिए, मन्त्रीज्यू, सुगौली सन्धि, सन् १९५० को सन्धिलगायत महत्त्वपूर्ण दस्ताबेज कहाँ छन् ? समितिलाई जानकारी चाहियो । जवाफमा मन्त्री ज्ञवालीले भने, सुगौली सन्धि र सन् १९५० को सन्धिबारेका प्रश्न यथावत् नै छन् । खोज्नका लागि ब्रिटिस लाइब्रेरी र कोलकाता लाइब्रेरीमा पत्राचार गरेका छौं । केही महत्त्वपूर्ण दस्ताबेज भने कानुन मन्त्रालयमा पनि छन् । यहाँ भएका र बाहिर भएका दस्ताबेजलाई अध्ययन गरेपछि मात्र हामीसँग केके छन् भन्नेबारे थाहा हुन्छ । विगतमा डकुमेन्टेसन व्यवस्थित नहुँदा महत्त्वपूर्ण दस्ताबेजहरूको सुरक्षा हुन सकेन । दरबारको लाल बाकस मा महत्त्वपूर्ण कागजपत्रहरू रहेको तर राजा ज्ञानेन्द्र शाहले नारायणहिटी छाडेपछि त्यो बाकस कसले लग्यो भन्ने यकिन नभएको प्रस्ट जानकारी दिएका थिए । समितिका सभापति तथा राष्ट्रिय महत्त्वका अभिलेख व्यवस्थापन अध्ययन कार्यदलका संयोजक बिडारीले आफूहरूले लाल बाकस खोज्न प्रयास गरेको बताए । हामीले पूर्वराजाका प्रमुख सचिव किरणशमशेर राणा र राष्ट्रिय अभिलेखालयका प्रमुखलाई बोलाएर दस्ताबेजहरू राखेको लाल बाकसका बारेमा प्रश्न गरेका थियौं । उक्त बाकस पहिले भएको तर पछि आफूलाई थाहा नभएको जानकारी दिए । अभिलेखालयका प्रमुखले राजाले नारायणहिटी छाडेको दिनमा लाल बाकस आउँछ, कुरेर बस्नु भन्ने खबर आएको, आफू दिनभरि कुरेर बसेको तर बेलुकीसम्म नआएपछि घर गएको जानकारी दिए, बिडारी भन्छन् । समितिको सभापति भएलगत्तै बिडारीले राष्ट्रिय महत्त्वका दस्ताबेजअभिलेखको खोजबिन गर्न २०७५ मंसिर ४ मा आफ्नै नेतृत्वमा कार्यदल बनाएका थिए । कार्यदलमा सुमनराज प्याकुरेल, दुर्गाप्रसाद उपाध्याय (स्वर्गीय), अगमप्रसाद वान्तवा राई र नैनकला ओझा सदस्य छन् । कार्यदलले परराष्ट्र, कानुन, गृह, भूमि व्यवस्था, शिक्षालगायत मन्त्रालयका प्रतिनिधिहरूलाई बोलाएर सोधपुछ गरेको थियो । साथै, राष्ट्रिय अभिलेखालय, पुरातत्त्व विभाग, नापी विभागलगायत कार्यालयहरूमा स्थलगत अध्ययन गरेको थियो । कार्यदलले दस्ताबेज अभिलेख व्यवस्थापन सम्बन्धमा इतिहासविद् सूर्य ढुंगेल, सीमाविद् बुद्धिनारायण श्रेष्ठ, परराष्ट्रविद् हिरण्यलाल श्रेष्ठ, पत्रकार भैरव रिसाललगायतसँग छलफल गरेको थियो । बिडारीले इतिहासविद् बाबुराम आचार्यका छोरासँग सम्पर्क गरेर अनुसन्धान गर्ने प्रयास गरेको तर उनको पनि मृत्यु भएको बताए । सुगौली सन्धि, सन् १९५० को सन्धिलगायत महत्त्वपूर्ण दस्ताबेज नभेटेसम्म कार्यदलले खोजी जारी नै राख्ने प्रतिबद्धता व्यक्त गरे ।खड्का र ज्ञवालीभन्दा अघि २०६५ सालमा तत्कालीन परराष्ट्रमन्त्री उपेन्द्र यादवले महेन्द्रनगरमा भएको कार्यक्रममा सुस्ताको नक्सा नेपालसँग नभएको बताएका थिए । उनले भनेका थिए, नेपालको भूमि निर्धारण गरिएको सक्कल नक्सा नेपालसँग नभएकाले सुस्ताको समस्या समाधान गर्न गाह्रो भइरहेको छ । मन्त्रीहरूले सार्वजनिक अभिव्यक्ति दिए पनि कागजपत्र जुटाउन भने सामान्य पत्राचारबाहेक सार्थक पहल गर्न सकेका छैनन् । देशका महत्त्वपूर्ण दस्तावेज संरक्षण गर्न सर्वोच्च अदालतले पनि सरोकार राखेको छ । २०७६ पुस १४ मा सरकारका नाममा आदेश दिँदै सर्वोच्चले भनेको थियो, नापी विभाग वा नेपाल सरकारको कुनै निकायमा नेपालको आधिकारिक नक्सा भए त्यसको प्रमाणित प्रतिलिपि तथा सो नक्सा बनाउँदाको ऐतिहासिक पृष्ठभूमि उल्लेख गर्ने सन् १८१६ को सुगौली सन्धिको अनुसूचीसहितको प्रतिलिपि (पेसीको दिन पेस गरी फिर्ता लैजाने गरी सक्कल प्रति) अदालतमा पेस गर्नू । तर, सरकारले अहिलेसम्म दस्ताबेज प्रस्तुत गरेको छैन । राष्ट्रिय अभिलेखालय ऐनअनुसार पनि सुगौली सन्धि, सन् १९५० को सन्धि तथा अन्य महत्त्वपूर्ण दस्ताबेजको सक्कल प्रति अभिलेखालयमै हुनुपर्ने हो । उक्त ऐनमा २५ वर्ष वा सोभन्दा पुराना कागजपत्र सबै सरकारी कार्यालयले राष्ट्रिय अभिलेखालयमा पुर्याउनुपर्ने उल्लेख छ । ऐनको दफा ६ मा भनिएको छ, हस्तलिखित ग्रन्थ, किताब, प्रतिवेदन, आर्थिक विवरण, सन्धि सम्झौता, पत्रपत्रिका, चिठीपत्र, लिखत, चित्र, तस्बिर, नक्सा, योजना, चार्ट, फाइल, मिसिल, रजिस्ट्रर वा कुनै प्रकाशन राष्ट्रिय अभिलेखालयमा पुर्याउनुपर्छ । यस्तै, फिल्म, माइक्रो फिल्म, टेप, चलचित्र, कम्प्युटर, डिस्क, कम्प्युटर क्यासेट पनि अभिलेखालयमा पुर्याउनुपर्ने व्यवस्था छ तर त्यो हुन सकेको छैन ।"
जबराविरुद्ध बार आन्दोलन तेस्रो चरणमा,"आइतबार नै कानुन व्यवसायीले गृहमन्त्री बालकृष्ण खाँणको समेत राजीनामा मागेका छन् । सर्वोच्च अदालत परिसरभित्र शान्तिपूर्ण धर्ना कार्यक्रममा अवरोध गर्न सशस्त्र र दंगा प्रहरी परिचालन गरेको भन्दै उनीहरूले गृहमन्त्री खाँणको राजीनामा मागेका हुन् । आइतबारको प्रदर्शनका क्रममा कानुन व्यवसायीहरूले न्यायको मन्दिरभित्र सयौं दंगा प्रहरी उपस्थित गराएर कानुन व्यवसायीमाथि दमन गर्न खोजिएको भन्दै गृहमन्त्रीको आलोचना गरेका थिए । कानुन व्यवसायीले सर्वोच्च अदालत परिसरभित्र धर्ना दिन थालेयता सुरक्षाकर्मी बढाइएको छ ।नेपाल बारले सोमबार देशभरिका अदालतमा १० देखि १२ बजेसम्म कालोपट्टीसहित धर्ना, विरोधसभा गर्ने यसअघिको कार्यक्रमलाई निरन्तरता दिने जनाएको छ । सोमबार नै संघीय संसद्मा रहेका सबै राजनीतिक दलका संसदीय दलहरूमा ज्ञापनपत्र बुझाउने कार्यक्रम छ । बारले मंगलबार हदम्याद गुज्रिने अवस्थाका बाहेक कुनै पनि अदालत, न्यायाधीकरणहरूमा फिराद, प्रतिउत्तर, पुनरावेदन, रिट, लिखित जवाफ, बहस नोट केही पनि दर्ता नगर्ने, नगराउने भएको छ । बुधबार उच्च अदालत र तिनका इजलास रहेका १८ स्थानमा बृहत् विरोधसभा आयोजना गर्ने निर्णय पनि बारले गरेको छ । उक्त दिन सबै उच्च अदालत र उच्च अदालतका इजलासहरूमा बहस, पैरवी नगर्ने बारले जनाएको छ । त्यस्तै आगामी बिहीबार र शुक्रबार उपत्यकाका सबै बार इकाइका सदस्यलाई सर्वोच्च अदालतमा केन्द्रित गरेर विरोध कार्यक्रमलाई निरन्तरता दिने बारको निर्णय छ ।"
चीनको बेवास्ताले रोकियो चक्रपथ विस्तार,"भौतिक पूर्वाधार तथा यातायात मन्त्रालयले परराष्ट्र मन्त्रालयमार्फत साइटमा समस्या नरहेको जनाउँदै चिनियाँ दूतावासमार्फत टोलीलाई पत्राचार गर्न लगाएको थियो । टोली आए ठेक्का जाने गरी डिटेल डिजाइनको काम अघि बढ्नेछ । त्यसो त रूख कटान, भौतिक संरचना पन्छाउन, खानेपानी पाइपलाइन व्यवस्थापन र विद्युत्, टेलिकमका पोल हटाउन (साइट क्लियर) थालेकै तीन वर्ष भइसकेको छ । कलंकीदेखिधोबीखोला (गोपीकृष्ण हलनजिकको पुल) सम्मको ११६ किलोमिटर सडक चीनको अनुदान सहयोगमा विस्तार हुन लागेको हो । यसअघि चिनियाँ सहयोगमा चक्रपथ पहिलो खण्ड (कोटेश्वरकलंकी सडक) आठ लेनमा विस्तार भइसकेको छ । जसको दूरी १०३९ किमि छ ।"
जाडोमा झन्झन् हिमालतिर,"हिउँदको चिसो र हिउँले ढाकिने मौसममा चौंरी धपाउँदै छोसेर, चुम्जुङ, छोन्हुप र लोमान्थाङ क्षेत्रका चौंरीगोठ भने झन् माथिको केक्याप चरन उपत्यका पुगेका छन् । चार महिनालाई पुग्ने खर्च (रासन) बोकेर चौंरीगाई धपाउँदै केक्याप पुग्ने १२ गोठालामध्येका एक हुन्, लोमान्थाङ गाउँपालिका४ चुम्जुङका शरदसिं घ्याप्चो गुरुङ । बर्खाभरि चौंरी, भेडा, घोडा, खच्चड चर्ने हिमालवारिका चरन क्षेत्र हिउँदमा बाक्लो हिउँले ढाक्छ, उनले भने, भेडा, च्याङ्ग्रा, घोडा हिउँमा टाढा चरनमा जान सक्दैनन् । चौंरीलाई धेरै घाँस चाहिन्छ, घरको घाँसले पुग्दैन । त्यसैले चौंरीलाई हिउँदमा धेरै टाढा र झन् माथिको चरनमा लग्नुपरेको हो । माथि केक्याम्पको चरन क्षेत्र फराकिलो, बर्खाभरिको घाँस संग्रह हुने र हिउँ पनि यताभन्दा उता छिटो पग्लिने उनले बताए । पारिलो क्षेत्र भएकाले छिटो हिउँ पग्लने भएकाले चौरीलाई चरन तयार भइरहन्छ ।त्यसैगरी उपल्लो मुस्ताङका चौंरी गोठ झन् माथि उकालिएको भए पनि तल्लो भेगका चौंरीलाई भने तल पहाडको फेदीमा ओरालिएको छ । नीलगिरि साउथ हिमाल फेदीको मार्चे, धौलागिरि हिमाल फेदीको मुलीखर्क, टुक्चेपिकमुनिको बतासे र अन्नपूर्ण साउथमुनिको खोप्राखयर लेकका चौंरीलाई तुलनात्मक न्यानो क्षेत्रमा झारिएको हो । हिमालमुनि अब बाक्लो हिउँ पर्छ, तीनचार महिनासम्मै पग्लँदैन । त्यसैले चौंरीलाई न्यानो र चरन क्षेत्र भएको पहाडका फेदीमा झारेका छौं, थासाङ गाउँपालिका४ कोवाङका गौतम शेरचनले भने, केही दिनअघिको हिमपहिरोले पनि तर्सायो । माथि हिउँ पनि पर्ने बेला भएकाले तल बस्ती वरपरको जंगलमा चौंरी झारेका छौं । अब घरबाटै रेखदेख गर्न पनि सकिन्छ ।मुली, बतासे क्षेत्रका चौंरी तल नाउरीकोट, बोक्सीखोला क्षेत्रमा झारिएको छ भने नीलगिरि फेदीका चौंरी तल चोखोपानी, सौरु, टिटी र अन्नपूर्णको खोप्राका चौंरी तल लरेनी क्षेत्रमा ओरालिएको छ । अब चौंरी वैशाखपछि मात्र माथि बुकीमा पठाइने किसानले बताए । अहिले तल फेदी झारिएका चौंरी अब वैशाख पहिलो साता लेकतिर पठाइन्छ, अर्का कृषक सकेन्द्र गौचनले भने, तल्लो क्षेत्रका चरन पर्ने ठाउँ वन समूहले संरक्षण भनेर गोठ लैजान रोक्न थालेपछि चौंरी पाल्न समस्या हुन थालेको छ ।"
ओलीको इसारा पर्खंदै आकांक्षी,"(काठमाडौं)  १५ पदाधिकारीसहित २ सय २५ सदस्यीय केन्द्रीय कमिटी चयन गर्ने एमालेको दसौं राष्ट्रिय महाधिवेशन सुरु हुन चार दिनमात्रै बाँकी छ । पदाधिकारी, स्थायी कमिटी र केन्द्रीय सदस्यमा आकांक्षी धेरै देखिएका छन् । उपाध्यक्ष भीम रावलले अध्यक्षमा लड्ने घोषणा गरेका छन्, बाँकी सबै नेता मौन छन् ।एक पदाधिकारीका अनुसार महाधिवेशन नजिकिए पनि नेताहरूले औपचारिक रूपमा दाबेदारी पेस नगर्नुका केही रणनीतिक कारण छन् । अधिकांश वडा र पालिकामा सर्वसम्मत नेतृत्व चयन गर्दै महाधिवेशन प्रतिनिधि चयनमा पनि त्यही विधि अपनाएको एमालेका अध्यक्ष केपी शर्मा ओली केन्द्रीय नेतृत्व पनि सर्वसम्मत बनाउने योजनामा छन् ।एमालेमा अध्यक्ष ओलीसहितको संस्थापन, दसबुँदे सहमति गरेर पार्टीमै बसेका नेता र नेकपा भंग भएपछि एमालेमै बसेका पूर्वमाओवादी गरी मुख्यतः तीन समूह छन् । सबै समूहका नेता व्यक्तिगत र समूहगत रूपमा ओलीसँग भने संवादमा छन् ।ओलीनिकट स्थायी कमिटी सदस्यका अनुसार सर्वसम्मत केन्द्रीय नेतृत्व चयन गर्ने अध्यक्ष ओलीको योजना कार्यान्वयन सहज बनाउन संस्थापन समूहका नेताहरू दाबीलाई लिएर खुलेका छैनन् । अध्यक्ष केन्द्रीय नेतृत्व पनि सर्वसम्मत बनाउने कोसिसमा हुनुहुन्छ, अहिले हामीले हतारमा आकांक्षा सार्वजनिक गर्दा उहाँलाई टिम व्यवस्थापनमा असहज हुन्छ, यही कारण मौनताको अवस्था देखिएको हो, ओलीनिकट ती नेताले भने । पार्टीमा फरक मत राख्ने नेताहरूको बोली पनि यतिबेला मधुरो छ । चर्को स्वर गर्दा महाधिवेशनमा केन्द्रीय सदस्य चयन हुन मुस्किल हुने भएकाले उनीहरू मुख खोल्ने पक्षमा छैनन् । ओलीले अहिलेसम्म कसैलाई केही आश्वासन दिएका छैनन्, त्यसैले सबै नेता मौन छन् । आफूनिकट नेताहरूलाई उनले हतारमा दाबेदारी पेस नगर्न निर्देशनसमेत दिएका छन् ।ओली समूहमै रहेका धेरैजसो नेता उनको ग्रिन सिग्नल कुरेर बसेका छन् । ओलीले आवश्यक परे विधान संशोधन गरेर भए पनि एकताको सन्देश जाने गरी सर्वसम्मत केन्द्रीय नेतृत्वको खोजी गरिरहेको निकट नेताहरूको भनाइ छ । सचिव पृथ्वीसुब्बा गुरुङले भने पार्टीमा गुट नभएकाले कसैले पनि उम्मेदवारी घोषणा नगरेको दाबी गरे । एमालेमा अहिले एक जना मात्र जर्नेल रहेको र सबैले उनको आदेश पर्खेकाले कोही नबोलेको गुरुङको तर्क छ । अहिले गुट बनाएर अगाडि बढ्ने कसैको हिम्मत छैन, त्यो भयो भने प्रतिनिधिले दुत्कार्छन्, जसले उम्मेदवारी घोषणा गर्छ, एक्लै गर्ने हो, उनले भने, जर्नेल धेरै भए भने आआफ्नो कमान्ड सम्हाल्छन्, एउटै जर्नेल भयो भने उसको कमान्ड पर्खेर बस्नुपर्छ । हाम्रो परिस्थिति पनि अहिले त्यही हो ।दसबुँदे सहमति गरेर बसेका नेताहरू अहिले तितरबितर छन् । यो समूहमा रहेका अधिकांश नेता मौन बस्नुको कारण ओलीसँग लेनदेन गरेर सकेसम्म धेरै पद प्राप्तिको योजना हो । हामीले अध्यक्ष ओलीसँग संवाद गरेका छौं, सर्वसम्मत नेतृत्व चयनको कोसिस भएको छ, यस्तोमा हतारमा उम्मेदवारी घोषणाले समूहकै नेतालाई फाइदा गर्दैन भन्ने निष्कर्ष छ, दसबुँदे सहमति पक्षधर एक नेताले भने ।हतारमा दाबेदारी पेस गर्दा ओली असन्तुष्ट हुने र सर्वसम्मतमा जाँदा आफूले चाहेको पद पाउन कठिन हुने यो समूहका नेताहरूको बुझाइ छ । यसबाहेक दसबुँदे सहमति पक्षधर नेताहरूले महाधिवेशनमा निर्वाचन हुने अवस्था आए पनि ओलीको सद्भावले मात्र जित्न सम्भव हुने भएकाले मौनता साँध्नु नै फाइदाजनक हुने विश्लेषण गरेका छन् । तर, दसबुँदे सहमति पक्षधर नेता गोकर्ण बिष्टले दसौं महाधिवेशनमा वैचारिक, सैद्धान्तिक र संगठनात्मक एकताको उदाहरण पेस गर्न सबैले मर्यादा र संयम अपनाएको दाबी गरे । हाम्रो आन्दोलनमा धेरै उतारचढाव पार गरेका छौं, कहिलेकाहीँ अनावश्यक क्षति पनि व्यहोरेका छौं, यस पटक कार्यकर्ताको चाहना पार्टीलाई गुटरहित, प्यानलरहित र एकमना एकताका साथ अगाडि लैजाने र आजका चुनौती सामना गर्ने सबल, सशक्त र एकीकृत पार्टी निर्माण गर्ने भन्नेछ, उनले भने, व्यक्तिले आफूलाई केन्द्र भागमा राखेर उम्मेदवारी घोषणा गर्ने तथा प्यानल बनाउने खालका अभ्यास विगतमा भए तर यस पटक सबै हिसाबले अनुपम उदाहरण पेस गर्ने भन्ने मान्यताका आधारमा संयम अपनाएको हो ।एमालेभित्र सानो शक्ति रहेको पूर्वमाओवादी समूह पनि ओलीलाई खुसी पार्ने र धेरै पद प्राप्त गर्ने योजनामा छ । त्यसैले यो समूहले जोड दिएर सर्वसम्मतको वकालत गरिरहेको छ । अहिले एमालेमा हाम्रो शक्तिको सांगठनिक रूपमा खासै अर्थ छैन, हाम्रो उपस्थिति राजनीतिक रूपमा भने ओलीका लागि महत्त्वपूर्ण छ । यो हामीले पनि र ओलीले पनि बुझेका छन् । त्यसकारण सर्वसम्मत गर्ने ओलीको चाहनाभन्दा बाहिर गएर न बोल्न सक्ने अवस्था छ न दाबेदारी नै पेस गरेर उपलब्धि हुन्छ, पूर्वमाओवादी समूहका एमाले स्थायी कमिटीका एक सदस्यले भने । पूर्वमाओवादी समूहका नेता एवं एमाले स्थायी कमिटी सदस्य मणि थापाको बुझाइमा सर्वसम्मत नेतृत्व चयनका लागि नै आकांक्षीहरूले दाबी पेस नगरेका हुन् । त्यही कारण सबैले सहमतिमा जोड दिएको उनले बताए । अध्यक्षले अहिलेसम्म कार्ड खोल्नुभएको छैन, सबै त्यसैको पर्खाइमा हुनुहुन्छ, उनले भने, अध्यक्षले नै सबै पक्षलाई मिलाएर लैजानुस् भन्नेमा नेताहरूको जोड छ । महाधिवेशनअघि स्थायी कमिटीमा ओलीले प्रस्ताव ल्याउने दाबी थापाले गरे । पहिला त उहाँले प्रस्ताव गर्नुहुन्छ, त्यसमा चित्त बुझ्यो भने एस भन्नुपर्यो, बुझेन र चुनावको बाटो जाने भए त्यसमा लाग्नुपर्यो, उनले भने, तर सहमतिमा सबैको जोड छ । सर्वसम्मत नेतृत्वमार्फत सत्ता गठबन्धनलाई चुनौती दिने गरी पार्टी बनाउने ओलीको रणनीति छ । सर्वसम्मत नेतृत्वका लागि ओलीले साँघुरो घेरामा विभिन्न विकल्पबारे समेत छलफल थालेका छन् । महाधिवेशन मूल व्यवस्थापन समितिका सदस्य आनन्दप्रसाद पोखरेलका अनुसार महाधिवेशन सर्वसम्मति बनाउने उद्देश्यअनुसार अध्यक्ष ओलीले समूहगत र व्यक्तिगत छलफल जारी राखेका छन् ।नवौं महाधिवेशनका अधिकांश पदाधिकारी दोहोर्याएर जाने र एकदुई जना थप आकांक्षीको चासो सम्बोधनका लागि विधान संशोधनसम्मको विकल्पका लागि उनीनिकट नेताहरूले मनाउने प्रयास पनि थालेका छन् । ओली भने पदाधिकारी थप्ने पक्षमा अझै देखिएका छैनन् । यस विषयमा अध्यक्षले मुख खोल्नुभएको छैन, हामी सबैको मुखचाहिँ कोक्याएकै छ । त्यस्तो गर्न पाए हुन्थ्यो भनेर बोलिरहेका छौं तर धेरै ठूलो कमिटी बनाउँदा नेतृत्व सफल हुने रहेनछ, स्थायी कमिटी सदस्य गुरुङले भने, जति माथि गयो, त्यति सानो कमिटी बनाउँदा राम्रो हुन्छ भनेर अध्यक्षले ९ सदस्यीय पदाधिकारी बनाउन खोज्नुभएको थियो । हाम्रै जोडबलले १५ मा पुर्याएका हौं, १५ बाट १९ मा पनि पुग्न सक्छ । त्यसकारण समस्या समाधानको एउटा विकल्प हुन सक्छ तर वैज्ञानिक र चुस्त विकल्पचाहिँ होइन ।"
अध्यक्षमा उठ्ने रावलको घोषणा,"काठमाडौं (कास) एमाले उपाध्यक्ष भीम रावलले पार्टीको १० औं महाधिवेशनमा अध्यक्ष पदमा उम्मेदवारी दिने घोषणा गरेका छन् । रावलले आइतबार पत्रकार सम्मेलन गरी व्यक्तिगत रूपमा चुनाव लड्ने घोषणा गरेका हुन् ।उनले अध्यक्ष केपी शर्मा ओलीले यसअघि नै सोही पदमा नदोहोरिने बताएकाले आफू योग्य ठानेर अघि बढेको बताए । ओली स्वयंले केही समयपहिले पार्टीको नेतृत्व हस्तान्तरण गर्ने र पुनः अध्यक्ष पदमा उम्मेदवारी नदिने घोषणा गर्नुभएको हो, उहाँको यस्तो कार्य र घोषणाको सम्मानका लागि पनि उमेर र अनुभवलगायत सबै दृष्टिबाट परिपक्व भइसकेकाले मैले केन्द्रीय अध्यक्षका लागि उम्मेदवारी दिन उपयुक्त सम्झेको छु, रावलले भने ।आफू अध्यक्ष निर्वाचित भएपछि ओलीका अनुभवलाई पनि समेटेर पार्टीलाई अगाडि बढाउने उनले बताए । आफ्नो उम्मेदवारीलाई सहज रूपमा लिएर सहयोग गर्न रावलले अध्यक्ष ओली र अन्य नेतालाई आह्वान गरेका छन् । उनले उम्मेदवारी घोषणा गर्दै १२ बुँदे उद्देश्य, लक्ष्य र १५ बुँदे मान्यता अघि सारेका छन् । ओलीले ७० वर्षको उमेरसम्म आइपुग्दा पार्टीको अध्यक्ष र देशको प्रधानमन्त्रीसमेत भई महत्त्वपूर्ण जिम्मेवारी वहन गरिसकेको उल्लेख गर्दै उनले पद छाड्नुपर्ने बताए । उनले एमालेको नेतृत्व गर्दै यस पार्टीलाई सुदृढ र प्रभावकारी तुल्याउने, प्रतिस्पर्धाका सबै मोर्चामा पार्टीलाई सफल र विजयी बनाउने तथा राष्ट्रिय राजनीतिको प्रमुख चालकका रूपमा अगाडि बढाउने दाबी गरे । पार्टी एकताका लागि १० बुँदे सहमति गरिरहँदा पनि मैले देश, जनता र पार्टीको हितका लागि अवलम्बन गर्दै आएको विचारकै पक्षपोषण गरेको हुँ, तिनलाई परित्याग गरेको छैन वा कहीं समर्पण गरेको छैन, उनले जारी गरेको अवधारणापत्रमा छ, कुनै पनि पनि इमानदार पार्टी नेताले त्यसो गर्न पनि सक्दैन । यही विचार र मान्यताअनुरूप नै मैले आफनो उम्मेदवारी घोषणा गरेको छु ।"
'सबै अध्यक्षको मुख ताकेर बसेका छन्,"१० औं महाधिवेशनमा नेतृत्व छनोट प्रक्रिया कसरी अघि बढ्छ ?आठौं महाधिवेशनदेखि नै हाउसबाट प्रतिस्पर्धा गरेर नेतृत्व चयन गर्ने प्रक्रियामा गइसक्यौं । त्यसअघि कम्युनिस्ट पार्टीमा अध्यक्ष मण्डल बन्थ्यो । त्यसले आयोजक कमिटीसँग परामर्श गरेर सूची प्रस्तुत गर्थ्यो, त्यसमै ताली बजाइन्थ्यो । सामान्यतया हामी प्रतिस्पर्धामा जाने हो । जनताको बहुदलीय जनवाद (जबज) ले पनि नेतृत्वको विषयलाई खोपाको भीमसेन बनाउनु हुँदैन भन्छ । नेतृत्वलाई आमजनता र कार्यकर्ताको सरोकार र चासोको विषय बनाउनुपर्छ । पार्टी चलाउने नेताकार्यकर्ता र सदस्यबाट निर्वाचित वा अनुमोदित हुनुपर्छ । राज्य चलाउने प्रधानमन्त्री, मन्त्री, मुख्यमन्त्री, मेयर जनताबाट अनुमोदित वा निर्वाचित हुनुपर्छ । नेतृत्व चयनको विषयमा मूल सिद्धान्त हो यो । महाधिवेशन प्रतिनिधि छनोटमा तँछाडमछाड र गुटबन्दी नगरौं भनेका थियौं । गुटका आधारमा चुनाव हुनु गलत रहेछ । पार्टीभित्र प्रतिस्पर्धा व्यक्तिगत रूपमा गर्ने हो । गुटबन्दीका आधारमा नेता छान्दा जनवादी केन्द्रीयताको सिद्धान्त पनि रहेन । व्यक्ति गुटको अधीनस्थ बन्यो । अब गुटका आधारमा चुनाव लड्ने दिन गयो । व्यक्तिगत क्षमताका आधारमा चुनाव लड्ने हो । अहिले प्रतिस्पर्धामा खासै जोड दिएका छैनौं । अहिलेको दक्षिणपन्थी गठबन्धनले चुनौती सिर्जना गरेको छ, त्यसको प्रतिवाद गरेर सही राजनीतिक दिशा स्थापित गर्न र देशमा राजनीतिक स्थायित्वका लागि जे गर्दा सहमति र एकता हुन्छ, त्यसतर्फ जानुपर्छ । पछिल्लो समयमा भएका सबै निर्णय सर्वसम्मत गरेका छौं । महाधिवेशनमा पनि सर्वसम्मत हुनुपर्छ भनेर लागेका छौं । सर्वसम्मत नेतृत्व कति सम्भव देख्नुहुन्छ ?एमालेभित्र अहिलेदेखि अध्यक्ष ओलीसँग नजिक रहेर काम गरिरहेका, १० बुँदे सहमति गरेर एमालेमै रहेका, माओवादी केन्द्रसँग एकता प्रक्रियाबाट आएका, अन्य राजनीतिक दलबाट पनि आएका, संस्थापनसँग काम गरेका नेता छन् । यस्तो हिसाबले महाधिवेशनबाट निर्वाचन हुनुपर्ने पाँच थरीका नेता छन् । पाँच थरीलाई व्यवस्थापन गर्नु ठट्टाको विषयमा होइन । यी सबैको प्रतिनिधित्व हुने गरी नेतृत्व छनोट गर्न प्रयास भइरहेको छ । उपाध्यक्ष भीम रावलले अध्यक्षमा उम्मेदवारी दिइसक्नुभयो नि ?हामी सर्वसम्मतको प्रयास गर्छौं । जुन जुन पदमा थिए, सबै यथावत् राखेर बाँकी सिटमा कोको ल्याउने भन्ने भयो भने अध्यक्षमा लडिराख्नुपर्ने स्थिति नहुन सक्छ । तर त्यस्तो भएन भने पनि १५ वटा पदमा सबै भावना र सबै पक्षको प्रतिनिधित्व गराउने हो । सबै हिसाब गर्दा कुनैकुनै मानिस नपर्न सक्छन् । अध्यक्षसँग नजिक रहेर काम गरिरहेको म वा मजस्तै अरू नेता नपर्न सक्छन् । १० बुँदे वा पूर्वमाओवादीबाट आएका साथीहरू नपर्न सक्छन् । त्यसमा चित्त नबुझ्नेहरूले प्रतिस्पर्धा गर्न पाउँछन् । उनीहरूलाई प्रतिबन्ध लगाउन मिल्दैन । पदाधिकारीको संख्या बढाएर व्यवस्थापन हुन सक्छ कि सक्दैन ?यस विषयमा अध्यक्षले मुख खोल्नुभएको छैन । हामी सबैको मुखचाहिँ कोक्याएकै छ । त्यस्तो गर्न पाए हुन्थ्यो भनेर बोली नै रहेका छौं । अध्यक्षले मानिदिए अलि सजिलो हुन्थ्यो । तर धेरै ठूलो कमिटी बनाउँदा नेतृत्व सफल हुने रहेनछ । नेतृत्व जतिमाथि गयो त्यति सानो बनाउँदा राम्रो हुन्छ भनेर उहाँ (ओली) ले नौ सदस्यीय पदाधिकारी बनाउन खोज्नुभएको थियो । हाम्रै जोडबलले १५ मा पुर्याएका हौं । १५ बाट १९ पनि पुग्न सक्छ । तर संख्या थप्दा सन्दर्भिक र औचित्यपूर्ण हुनुपर्छ । अहिले भनेको भएका सबैलाई कायम राख्ने र नयाँ केहीलाई हाल्ने भन्ने हो । तर यो वैज्ञानिक र चुस्तदुरुस्त विकल्पचाहिँ होइन । महाधिवेशन आउन ४ दिन बाँकी हुँदा व्यक्तिगत दाबी देखिँदैन नि ? गुट नभएका कारण उम्मेदवारीमा दाबी नभएको हो । गुट भएको भए म अहिले उम्मेदवारी घोषणा गरिसक्थें । मेरो गुटका नेता केपी हुन्थे । काम गर्दै जाँदा गुट फेरि जन्मिन सक्छ तर आजका दिनमा प्रत्यक्ष गुट छैन । त्यही भएर जसले घोषणा गर्छ, त्यसले एक्लैले घोषणा गर्ने हो । भोलि के हुन्छ भनेर डराएर पनि कसैले भन्न सकेका छैनन् । अध्यक्षले कसरी मिलाउनु होला भनेर सबै जना अध्यक्षको मुख ताकेर बसेका छन् । जर्नेलहरू धेरै भए भने आआफ्नो कमान्ड सम्हाल्छन्, एउटै जर्नेल भयो भने उसको कमान्ड पर्खेर बस्नुपर्छ । हाम्रो परिस्थिति पनि त्यही हो ।तपाईंको दाबीचाहिँ कुन पदमा हो ?गुटलाई निषेध गर्नुपर्छ भनेर सुरुमा कुरा उठाउने मै हुँ । त्यसकारण गुटका आधारमा घोषणा गर्ने कुरा आएन । केपी शर्मा ओलीले मुख खोल्नुभएको छैन । सचिव भएर काम गरिरहेको छु । महासचिव भएर काम गर्न सक्छु । अध्यक्षलाई तपाईंले मुख नफोरे पनि जजसलाई प्रक्षेपण वा कल्पना गरिराख्नुभएको छ, उहाँहरूभन्दा म कम छैन भनेको छु । त्यो मेरो मात्रै दाबा हो । महासचिवभन्दा तल्लो पदमा उठ्दिनँ भनिदिएको छु । कि उपाध्यक्षमा भन्ने हो । नत्र केन्द्रीय सदस्यमा लड्छु । भनेअनुसार पद पाउनु भएन भने तपाईं प्रतिस्पर्धामा जानुहुन्छ ?जान पनि सक्छु, नजान पनि सक्छु । तत्कालीन परिस्थितिले निर्धारण गर्छ । पदाधिकारीका आकांक्षी सबैलाई मिलाउन सहज त देखिँदैन नि ?अध्यक्षलाई सबै मिलाउन गाह्रो छ । सुवास नेम्वाङ हुनुहुन्छ, उहाँ सभामुख र संविधानसभा अध्यक्ष भएर काम गरेको अनुभवी नेता हुनुभयो । विचार र संगठनका क्षेत्रमा धेरै योगदान नभए पनि उहाँ राष्ट्रिय व्यक्तित्व हो । उहाँलाई कसरी व्यवस्थापन गर्ने भन्ने छ, उहाँ सचिव वा महासचिव भइराख्ने व्यक्ति होइन । उहाँका लागि उपयुक्त पद नै भएन कि भन्ने भइरहेको छ । पदाधिकारीमा मालेका संस्थापक सदस्य ईश्वर पोखरेल मात्रै हुनुहुन्छ । यो मालेको विरासत बोकेर आएको पार्टी हो । इतिहासको त्यो कालखण्डको सम्मान हुन्छ कि हुँदैन भन्ने पनि छ । आजका लागि वरिष्ठ उपाध्यक्षको योग्यता र क्षमताले के माग गर्छ भन्ने अर्को पक्ष पनि हो । त्यसैले उहाँ नै हो कि अर्को कोही हो भन्ने छ । माओवादीबाट बादलजीसहित नेताहरू आउनुभएको छ । बादल ठूलै नेता हुनुहुन्थ्यो । एकताबाट दायाँबायाँ गर्दिनँ भनेर एमालेमै बस्नुभयो । उहाँलाई कहाँ सम्मान गर्ने ? ओलीसँग हिजोदेखि संगठन, राजकीय क्षेत्रमा नजिकै भएर काम गरेका हामी पनि ४५ जना छौं । अर्को महाधिवेशनबाट उठ्न नपाउने अष्टलक्ष्मी शाक्य, युवराज ज्ञवालीले निरन्तर रूपमा कम्युनिस्ट पार्टीमा गरेको योगदानको मूल्यांकन कसरी गर्ने, बिदाइ गर्दा अन्याय हुन्छ कि भन्ने पनि छ । सबै प्रवृत्ति, व्यक्ति, क्षमता र योग्यताको पनि सम्मान गर्नुपर्यो । पार्टीको नेतृत्व चयन गर्ने भनेको अनुहार मात्रै छान्ने होइन । विधान परिमार्जन बाटो बन्द भएको छैन । तर यति चाँडो परिवर्तन गर्दा केही दिनअघि किन बुद्धि नपुर्याएको भन्ने प्रश्न पनि उठ्न सक्छ । नयाँहरूको आकांक्षा छ । अहिले केन्द्रीय कमिटीमा ३० जना महिला हुनुहुन्छ, अब ३३ प्रतिशत अनिवार्य भनेका छौं । त्यो भनेको २ सय २५ जनामा ७५ जना हुनुपर्छ । यो हुँदा ४५ जना महिला थपिनुहुन्छ । यो थपिँदा मौजुदा केन्द्रीय कमिटीका १५२० जना बाहिरिन्छन् । अब नयाँ मानिस कसरी आउँछन् भन्ने प्रश्न छ । पदाधिकारीमा एक तिहाइ महिला आउने सम्भावना छ कि छैन ?पदाधिकारीमा ३३ प्रतिशत महिला प्रतिनिधित्व यस पटक गाह्रो छ । समावेशी हुन्छ, २३ जना कति पर्नुहुन्छ । ११ औं महाधिवेशनमा त्यो ठाउँमा पुग्छौं । ८ औंमा ३३ प्रतिशत प्रतिनिधित्व पुर्याउन महिला राख्ने भन्ने थियो । त्यति बेला ८ प्रतिशत प्रतिनिधित्व थियो । ९ औंमा २० प्रतिशत पुर्यायौं । नेतृत्वमा ३३ प्रतिशत राख्नुपर्दा प्रतिनिधित्व र विकास पनि त्यसैअनुरूप हुनुपर्यो । सदस्य नबढाउने, नेतृत्व विकास नगर्ने अनि सबै कमिटीमा ३३ प्रतिशत संख्या खोजेर भएन नि π धेरै हतारो गर्नुपर्ने छैन । महिला मात्रै होइन, पुरुष पनि लुडोमा जस्तै गरी हठात् माथिल्लो पदमा आइपुग्दा राम्रो नेताका रूपमा टिक्न धेरै गाह्रो छ ।"
सहज छैन देउवालाई,"(काठमाडौं)  कांग्रेसमा वरिष्ठ नेता रामचन्द्र पौडेल समूहमा सभापतिको साझा उम्मेदवार बनाउन सकस चलिरहेका बेला प्रधानमन्त्री तथा पार्टी सभापति शेरबहादुर देउवा आफ्नो टिम घोषणाको गृहकार्यमा छन् । आफ्नो समूहका नेताहरूले टिम घोषणाको प्राधिकार देउवालाई दिइसकेका छन् । तर, उनलाई पदाधिकारी आकांक्षी मिलाउन चुनौती छ ।प्रधानमन्त्रीमा रहेर प्रतिस्पर्धामा उत्रँदा देउवाले धेरै खालका दबाब र जोखिम महसुस गरिरहेको उनीनिकट नेताहरूले बताएका छन् । नेता गोपालमान श्रेष्ठले प्रधानमन्त्रीमा रहेर चुनाव लड्दा लाभ र जोखिम दुवै हुने बताए । राज्यसत्ताको केन्द्रमा रहँदा नेता र कार्यकर्ता व्यवस्थापनमा सहज हुने भए पनि कार्यकर्ताको भावना र इतरसमूहले लिने गठजोड का कारण देउवालाई जोखिमको डर उत्तिकै छ । प्रधानमन्त्री पदमा रहेरै चुनावमा लड्दा असफल भइयो भने धेरै खालका प्रश्न उठ्न सक्छन्, उहाँको राजनीतिक जीवन र व्यक्तित्वलाई समेत राम्रो गर्दैन, श्रेष्ठले भने, यही देखेर जोखिम नलिनुहोस्, मलाई उत्तराधिकारी बनाएर उम्मदेवार बनाउनुहोस् भनेर भन्दै आएको छुँ । उहाँले छाड्दा आमकार्यकर्ताको भावना पूरा हुन्छ । साथीहरूबीच लोकप्रिय बन्नुहुन्छ ।देउवा अहिले पार्टीमा मात्रै नभई राष्ट्रिय राजनीतिकै केन्द्रमा छन् । तीन सातापछि हुने महाधिवेशनबाट पुनः सभापति निर्वाचित हुने र आगामी वर्ष हुने प्रतिनिधिसभा निर्वाचनका लागि आफ्नै नेतृत्वमा टिकट (पार्टीका उम्मेदवार) वितरण गर्ने योजना देउवाको छ । उनीनिकट एक नेताका अनुसार कम्युनिस्ट पार्टीहरूको टुटफुट का कारण बहुमत ल्याउन सक्ने, बहुमत नआए पनि कांग्रेसको नेतृत्वमा गठबन्धन सरकार बनाउन सुविधाजनक पोजिसन हुने र छैटौं पटक प्रधानमन्त्री बन्ने देउवाको योजना छ । सभापति निर्वाचित हुन सक्नुभएन भने तत्कालका लागि गठबन्धन सरकारको नेतृत्व नै के हुने भन्ने असहज स्थिति उत्पन्न हुन्छ, प्रधानमन्त्री निरन्तर रहे पनि पार्टीको शक्ति सभापति हुने समूहसँग हुन्छ, सरकार चलाउन अप्ठ्यारो पर्न थाल्छ, देउवानिकट ती नेताले भने, अर्कोतर्फ सभापति नहुँदा उमेर, स्वास्थ्य सबै दृष्टिले राजनीतिक जीवनबाटै रिटायर्ड हुने अवस्था रहन्छ ।यस्ता सबै जोखिम नियालिरहेका देउवा यस पटक पनि आफूइतर कित्ताको अन्तरसंघर्षमा खेलेर लाभ लिने प्रयासमा लागिरहेका छन् । दुई दशक लामो सहकार्यबाट अलग भई उपसभापति विमलेन्द्र निधिले सभापतिकै उम्मेदवारी घोषणा गरेपछि देउवा उनको अभावमा हुने क्षति पूर्ति गर्न खोजिरहेका छन् । त्यसका लागि पौडेल समूहबाट सभापतिका आकांक्षी रहेका महामन्त्री शशांक कोइराला र पूर्वमहामन्त्री प्रकाशमान सिंहमध्ये एकलाई आफ्नो कित्तामा ल्याउने जोडबलमा समेत छन् ।पौडेल पक्षमा रहेका नेता अर्जुननरसिंह केसीलाई १३ औं महाधिवेशनमा देउवाले आफ्नो टिमबाट महामन्त्री उठाएका थिए । पहिलो चरणमा नेतृत्वका लागि देउवा, पौडेल र कृष्णप्रसाद सिटौलाबीच प्रतिस्पर्धा भएको थियो । पहिलो चरणमा कसैले पनि ५१ प्रतिशत मत नल्याएपछि रिङआउट भएका कृष्णप्रसाद सिटौलालाई आफ्नो पक्षमा पारेर देउवा सभापति निर्वाचित भएका थिए । यस पटक पनि उनले संस्थापनइतर खेमाको असन्तुष्टिबाट लाभ लिन चाहिरहेका छन् ।पार्टी र सरकार सञ्चालनको कार्यशैलीप्रति चर्को असन्तुष्टि राख्दै आएका सिंहले भने देउवासँग मिल्ने सम्भावना कहीँ, कतै नभएको बताए । देउवाप्रति शशांक केही नरम छन् तर आफैंले नेतृत्व गरेको कोइराला समूहको मूलप्रवाहलाई त्यागेर सम्झौता गर्ने पक्षमा उनी नरहेको निकटवर्तीहरूले बताउने गरेका छन् । संस्थापनपक्षीय नेता श्याम घिमिरेले १३ औं महाधिवेशनको तुलनामा यसपटक देउवाका लागि झनै सहज भएको दाबी गरे । प्रधानमन्त्री पदमा रहेर चुनाब लड्दा जोखिम त हुन्छ तर कार्यकर्ता र नेता व्यवस्थापन गर्न यसले झनै मद्दत पुर्याउँछ, उनले भने ।पार्टीभित्रका युवा नेताले यसै महाधिवेशनबाट नेतृत्व पुस्तान्तरण हुनुपर्ने मुद्दालाई अघि बढाइरहेका छन् । संस्थापन इतरपक्षबाट पौडेल उम्मेदवार नभएमा यो मुद्दालाई चर्काउन सहज हुने युवा नेताले ठानेका छन् । देउवा र पौडेल समकालीन नेता पनि हुन् । उमेरले देउवा ७६ र पौडेल ७७ वर्षमा छन् । संस्थापन पक्षका एक नेताका अनुसार देउवालाई पौडेल नै उम्मेदवार भइदिए हुन्थ्यो भन्ने छ । विधानले दुई कार्यकालभन्दा बढी सभापति हुन नपाउने व्यवस्था गरेकाले देउवाका लागि यो अन्तिम कार्यकाल बन्नेछ ।निधि अलग भएपछि देउवाको उत्तराधिकारी को हुने भन्ने प्रतिस्पर्धा पनि उक्त समूहमा छ । त्यसका लगि उपसभापति विजयकुमार गच्छदार, नेता गोपालमान श्रेष्ठ, महामन्त्री पूर्णबहादुर खड्का, सहमहामन्त्री प्रकाशरण महत, गृहमन्त्री बालकृष्ण खाँण, सञ्चारमन्त्री ज्ञानेन्द्रबहादुर कार्की, एनपी सावद, रमेश लेखकलगायत नेता अघि बढ्न चाहन्छन् । श्रेष्ठबाहेक सबैले देउवालाई नै नेतृत्वमा अघि सार्ने र आफूहरू पदाधिकारी भएर अर्को महाधिवेशनको जोखना हेर्ने रणनीतिमा छन् । श्रेष्ठले यसै पटक देउवालाई सभापति नलड्न सुझाएका छन् । संस्थापनबाट गच्छदार र खड्का उपसभापतिका आकांक्षी हुन् । गृहमन्त्री खाँण, महत, कार्की, सावद र लेखकको दाबी महामन्त्रीमा छ । आफ्नो जोखिम कम गर्न इतरपक्षका प्रभावशाली नेतालाई उपसभापति र महामन्त्रीको अफर गरेर तान्ने कसरत छ । यसैकारण पदाधिकारीका आकांक्षी व्यवस्थापन गर्न देउवालाई चुनौती छ । व्यवस्थापनकै लागि ८ वटा सहमहामन्त्रीलाई बढाएर ११ वटा बनाउने कसरतसमेत देउवाको छ । संस्थापन पक्षमै रहेका नेता गोविन्द भट्टराईले निधिको उम्मेदवारीबाट देउवालाई चुनौती थपिएको बताए । संस्थापनमा निधिजी दोस्रो स्थानमा हुनुहुन्थ्यो, उहाँ बाहिरिएपछि अप्ठ्यारो त परेको छ नै, त्यसमा पनि संस्थापनइतर पक्षमा एउटै उम्मेदवार भयो भने जोखिम हुन्छ, उनले भने, कार्यकर्ता तथा नेता व्यवस्थापन गर्ने, भूमिका दिने सवालमा सभापतिको राम्रो पक्ष छ । उनले पदाधिकारी व्यवस्थापनका लागि देउवालाई चुनौती नहुने बताए । सभापतिजीले गरेको निर्णयलाई उहाँको समूहले नमान्ने अवस्था म देख्दिनँ, अघिल्लो महाधिवेशनमा अर्जुनरसिंह केसीलाई महामन्त्री उठाउँदा सहजै स्विकारेको समूहले अहिले पनि उहाँको निर्णय नमान्ने अवस्था आउँदैन उनले भने, अहिले त पार्टी सभापति मात्रै नभएर मुलुकको प्रधानमन्त्री र राष्ट्रिय राजनीतिकै केन्द्रबिन्दुमा रहेको अवस्था छ । कहाँको क्षतिपूर्ति कहाँबाट पूर्ति गर्ने भन्नेबारेमा रणनीतिक योजना बनाउन सभापति सिपालु हुनुहुन्छ । पौडेल नेतृत्वमा रहेको संस्थापनइतर पक्षले सभापतिमा साझा उम्मेदवार बनाउन सके मात्रै देउवाका लागि चुनौती हुने बुझाइ संस्थपन इतरपक्षकै नेताहरूले बताएका छन् । एउटै उम्मेदवार हुन नसके देउवालाई नै सभापति बुझाइदिए हुन्छ भन्ने टिप्पणी केही दिनअघि महामन्त्री शशांकले गरेका थिए । देउवासँग प्रतिस्पर्धामा उत्रन संस्थापनइतरमा पौडेल, शशांक, सिंह र शेखर कोइराला दौडमा छन् । देउवाले टिम बनाउने गृहकार्य थालेपछि पौडेल समूहलाई साझा उम्मेदवार बनाउन दबाब बढेको छ । पौडेलशशांक, शशांकप्रकाशमानबीच शनिबार यसै विषयमा छलफल भएको थियो । गत बुधबार पत्रकार सम्मलनमार्फत दाजु शेखरलाई समर्थन गर्न खोजेका शशांक अचानक युटर्न भएका थिए । आफूले दाबी नछाडेको भन्दै त्यसै दिन पूर्वसांसद एवं व्यवसायी दीपक खड्काले हेलिकप्टर रिजर्भ गरी संखुवासभा पुर्याएका शशांक शुक्रबार फर्केका थिए । शनिबारदेखि उनले एकाएक सक्रियता देखाउन थालेका छन् । पौडेलसँगको भेटमा मिलेरै अघि बढ्नुपर्ने बताएका शशांकले प्रकाशमानसँगको भेटमा भने साताअघि आफैंले दिएको विवादास्पद अभिव्यक्तिको प्रस्टीकरण दिन खोजेका थिए । सर्लाहीको हरिवनमा अघिल्लो साता कार्यकर्तालाई सम्बोधन गर्दै प्रकाशमानलाई काठमाडौं बाहिर कसैले चिन्दा पनि नचिन्ने भन्दै उनी बलियो उम्मेदवार नभएको बताएका थिए । आफ्नो भनाइको गलत अर्थ लगाइएको भन्दै शशांकले सिंहसँग प्रस्टीकरण दिन खोजेका थिए । आफूले बोलेका कुराहरूमा प्रस्टीकरण दिन आउनुभएजस्तो लाग्यो, अरू धेरै कुरा भएन, मैले आफ्नो अडान छाडेको छैन, सिंहले भने, हाम्रो ग्रुप बैठकमा जे भनेको छु, त्यही कुरा पौडेल दाइ, शशांक र शेखरजीलाई पनि भनेको छु । सिंह र शेखरबीच पनि शुक्रबार भेटवार्ता भएको थियो । शशांकले शनिबारै प्रधानमन्त्री देउवासँग उनकै गृहजिल्ला डडेलधुरामा भएको विवाद, महाधिवेशन निष्पक्षतामाथि उठेका प्रश्न र क्रियाशील सदस्यताका विवादबारे छलफल गरेका थिए ।"
एकै दिन ३ हजार प्रतिनिधि छानिँदै,कहाँबाट कति महाधिवेशन प्रतिनिधि (करिब) ?वाग्मती ८५८प्रदेश १ ७२८प्रदेश २ ८३२लुम्बिनी ६७६गण्डकी ४६८सुदूरपश्चिम ४१६कर्णाली ३१२जनसम्पर्क समिति १५०शुभेच्छुक तथा भ्रातृ संस्था १२७केन्द्रीय कार्यसमिति १०३
६ महिनादेखि सडक अवरुद्ध,"काभ्रे (कास) निर्माण व्यवसायीले समयमा काम नथाल्दा जिल्लाको विकट मानिने महाभारत गाउँपालिका जोड्ने सडक ६ महिनादेखि अवरुद्ध छ । २०७९ असारसम्म तीनखुट्टेदेवीटार सडक खण्ड कालोपत्र गर्ने जिम्मा पाएको श्रेष्ठसक्षम जेभीले वर्षायाम सुरु भएसँगै खसेका पहिरो पन्छाउन ढिलाइ गर्दा पिन्थलीरजबासचारकिल्लातीनखुट्टेदेवीटारघर्तीछापगोकुले सडक जेठयता सञ्चालनमा आउन सकेको छैन ।सडक ठप्प हुँदा स्थानीय मंगलटारजुगेपानीबाट सिन्धुलीको रामपुर हुँदै बनखुघर्तीछापगोकुले सडक र चौकीडाँडासिसाखानीसिपालीबुढाखानी हुँदै फोक्सिङटारघर्तीछापगोकुले सडक प्रयोग गर्न बाध्य छन् । जेठयता सडक ठप्प छ, पूर्वाधार विकास कार्यालय काभ्रेका इन्जिनियर चन्द्रदेव भट्टले भने, अहिले ठेकेदारले पहिरो पन्छाउनेलगायत काम गरिरहेको छ । जिरो पोइन्ट पिन्थलीदेखि भूमेचुलीसम्मको सडक कालोपत्र गर्न १ करोड र त्यहाँदेखि तीनखुट्टेसम्म २० लाख रुपैयाँ विनियोजन भए पनि अवरोध खुलाउन सुरु भएको थिएन । ८७ किलोमिटर लामो तीनखुट्टेदेवीटार सडक स्तरोन्नति गरी कालोपत्र गर्न २०७७ असार ३० मा श्रेष्ठसक्षम जेभीसँग सम्झौता भए पनि अहिलेसम्म मुख्य कामै सुरु भएको छैन । शिलान्यास भने अघिल्लो असोज २० मै गरिएको थियो । २०७६ मा ट्र्याक खोलिएको यो खण्डमा पहिरो खसेपछि स्तरोन्नति सुरु भएको थिएन । प्रदेशको भौतिक मन्त्रालयले ४९ करोड विनियोजन गरे पनि २५ करोड ८२ लाख १० हजार रुपैयाँमा निर्माण सम्झौता भएको थियो । नाली, रिटेनिङ वाल, ग्याबिन वाल, कजवे, कल्भर्टलगायत बनाई प्रिमिक्स विधिबाट कालोपत्र गरिने पूर्वाधार कार्यालय प्रमुख लोकनाथ रेग्मीले जनाए । गाउँपालिका अध्यक्ष कान्छालाल जिम्बाले समयमै काम नथालिएपछि ठेकेदारलाई पटकपटक पत्राचार गरेको बताए । उनका अनुसार हालै मात्र पहिरो पन्छाउने काम सुरु भएको छ भने निर्माण सामग्री तयार गर्न क्रसर जडान गरिएको छ । यसअघि गाउँपालिका केन्द्रबाट वडा१ र २ मा सिधा सडकपुगेको थिएन । गतवर्ष सबै वडामा ट्र्याक खोलेर स्तरोन्नति भइरहेको छ । मंगलटारच्युरीबासवाल्टिङ, डाँडाखर्कचारकिल्लाफोक्सिङटार, चौकीडाँडासिसाखानीसिपालीबुढाखानीफोक्सिङटारघर्तीछापगोकुले र मंगलटारजुगेपानीबाट सिन्धुलीको रामपुर हुँदै बनखुघर्तीछापगोकुले रुटमा पनि यातायात सञ्चालन भइरहेको थियो । तर वर्षायाममा यी सडक पनि अवरुद्ध हुँदै आएका छन् ।"
५२ हजारको मिर्गौला परीक्षण गराउँदै मन्थली,"(रामेछाप)  मन्थली नगरपालिकाले निःशुल्क मिर्गौला परीक्षण अभियान सञ्चालन गर्ने भएको छ । अभियानमार्फत ५१ हजार ६ सय नगरवासीको मिर्गौला परीक्षण गर्ने नगरपालिकाले लक्ष्य लिएको छ । पिसाबमा डिपस्टिक डुबाउँदा केही मिनेटमै त्यसको रङमा आउने परिवर्तनले मिर्गौलाको अवस्था थाहा हुन्छ । परीक्षणबाट मिर्गौला खराब हुन थालेको संकेत देखिएका व्यक्तिलाई उपचारका लागि तत्काल पठाउने र सामान्य व्यक्तिलाई समयसमयमा यस्तो परीक्षण गराउन जनचेतना जगाउने अभियानको लक्ष्य छ । यो परीक्षण गराउन प्रतिव्यक्ति करिब ५० रुपैयाँ खर्च लाग्ने बताइएको छ ।राष्ट्रिय मिर्गौला उपचार केन्द्रसँगको सहकार्यमा आगामी २ महिनाभित्र नगरवासीको मिर्गौला परीक्षण गरिसक्ने प्रमुख प्रशासकीय अधिकृत लिलाराज पौडेल बताउँछन् । यसका लागि नगर क्षेत्रमा रहेका विभिन्न ३१ वटा स्वास्थ्य इकाई, विद्यालय, वडा कार्यालय, खोप केन्द्र र उपयुक्त अन्य स्थानमा अभियान लैजाने तयारी रहेको उनले जानकारी दिए । अभियानमा नगरअन्तर्गत कार्यरत सबै स्वास्थ्यकर्मी र स्वयंसेविकालाई मापदण्ड बनाएर परिचालन गरिने उनले बताए ।नगरपालिकाले चालु आर्थिक वर्षको नीति तथा कार्यक्रममा नगरवासीको मिर्गौला परीक्षणलाई अभियानको रूपमा अघि बढाउने योजना समावेश गरेको थियो । हाल विनियोजित बजेटले अपुग भए नगरपालिकाले थप बजेटको व्यवस्था गरेर अभियान पूरा गर्ने नगर प्रमुख रमेशकुमार बस्नेतले बताए । अभियानका लागि आइतबार प्रारम्भिक अनुशिक्षण गरिएको छ ।पिसाबको सामान्य परीक्षणबाटै मिर्गौलाको अवस्थाबारे थाहा हुने भएकाले रोग लाग्नु अगावै सचेत हुनुपर्ने बताउँछन् वरिष्ठ मिर्गौला रोग विशेषज्ञ डा ऋषिकुमार काफ्ले । अधिकांश नेपालीहरू मिर्गौलाको प्रारम्भिक परीक्षण गर्दैनन्, जब रोगले थलिन्छन् अनिमात्र अस्पताल पुग्छन्, डा काफ्ले भन्छन्, मिर्गौला रोग लागे उपचारका लागि बिरामीलाई जीवनभर डायलसिस वा प्रत्यारोपणभन्दा अर्को विकल्प रहँदैन, उपचार पद्धति पनि महँगो छ । यस्तो समस्या परिवारका लागि समेत बोझिलो हुन्छ । सबैले आफू सजग हुने र जनचेतना जगाएर परीक्षणको दायरा बढाउन सके मिर्गौला बचाउन सकिने उनको दाबी छ ।नेपालमा हाल करिब ३० लाख नागरिकमा मिर्गौलाको समस्या रहेको बताइन्छ । त्यसमध्ये करिब ३० हजार जनाको मिर्गौला बिग्रेको डा काफ्लेले बताए । हरेक वर्ष ३ हजार मिर्गौला रोगी थपिइरहेका छन्, उनले भने, करिब ५ हजार जनाले नियमित डायलसिस गराइरहेका छन् । केन्द्रअन्तर्गतको मिर्गौला बचाऔं अभियानले ३ वर्षअघि रामेछापको मन्थलीमा सञ्चालनमा ल्याएको डायलसिस केन्द्रमा हाल ३७ जनाले बिरामीले सेवा लिइरहेका छन् । जसमा मन्थलीका मात्रै १३ जना छन् ।"
राराको सौन्दर्य वरिपरि गरिबीको दुष्चक्र,"(रारा, मुगु)  छायानाथ रारा नगरपालिका७ तल्लो घुइरकी ३५ वर्षीया जडेनी नेपालीको पढ्ने, लेख्ने उमेर घाँसदाउरा, खेती र मेलापात गरेर बित्यो । माइतीगाउँ भामबाडा सदरमुकाम गमगढीको पारिपट्टि नै भए पनि उनको समयमा लेखपढ गर्ने चलन थिएन । समय बित्दै जाँदा लेखपढको महत्त्व बुझ्न थालिन् । विद्यालय शिक्षा हासिल गर्न नपाएको असुविधा उनले पाइलापाइलामा भोगिरहेकी छन् गाउँमा सेवासुविधा आए पढेलेखेकालाई मात्रै अवसर दिइने, आफूले गर्न सक्ने जागिरका लागि शैक्षिक योग्यताको प्रमाणपत्र बुझाउन नसकेर पछि हट्नुपर्ने आदि ।१५ वर्षकै उमेरमा तल्लो घुइर गाउँका लालबहादुरसँग उनको विवाह भएको थियो । आफूले जसरी अवसरबाट वञ्चित हुन नपरोस् भनेर उनीहरू तीन छोराछोरीको शिक्षादीक्षामा सधैं चिन्तित भए । कृषिमा निर्भर उनीहरूको अलिकति पाखोबारीमा फल्ने फापर, कोदो, जौ, गहुँ, कागुनो, चिनु, आलु, सिमीले छाक टार्थे । फारु गरेर वर्ष दिन खान पुग्थ्यो । ढुंगा, बालुवा बोक्ने, गिट्टी कुट्ने, काठ काट्ने कामबाट पाएको ज्यालाले खर्च धान्थे ।गाउँको स्कुलमा पाँच कक्षासम्म मात्रै पढाइ हुन्छ । थप पढाइ गर्न हिँडेर दुई घण्टामा पुगिने गमगढी जानुपर्छ । जेठो छोरालाई पढाए उसले जागिर खाएर भाइबहिनीको पढाइ खर्च धान्ला भन्ने आस उनीहरूको थियो । उसले माध्यमिक शिक्षा (एसईई) पास त गर्यो तर जागिर खान त्यति पढाइले मात्रै पुग्दैन । अगाडि पढाउनका लागि डेरा बसेर पढ्न, पढाइ शुल्क, पोसाक, खानाखाजाको खर्च जुटाउन नसक्ने भए किनकि तीन वर्षयता अन्न बालीको उत्पादन निरन्तर घटिरहेको छ । ज्याला, मजदुरीको कमाइ अन्न किन्नमै खर्चनुपर्छ । चामल महँगो पर्ने भएकाले उनीहरू कोदो किनेर रोटी खान्छन् । पहिलेजसरी हिउँ पर्न छोड्यो, खेती सिजनमा पानी पर्दैन, बालीनाली नफस्टाएपछि खान पुग्दैन, किन्नुपर्छ, छोरालाई पढाए भोकै बस्नुपर्छ, उनले भनिन् । यो साल बेमौसमी वर्षा बेस्सरी भयो । खेतीबाली भड (झार) ले ढाक्यो । राम्ररी फल लाग्न पाएन । फल लागे पनि भित्र्याउने बेला परेको पानीले बालीलाई क्षति पुर्यायो । यस वर्षको उब्जनीले तीन महिना पनि खान नपुग्ने भएपछि जडेनीले जेठो छोरालाई काम खोज्न सहर पठाइन् । नेपालगन्ज बस्ने उनको फुपू नाता पर्नेले सुर्खेतमा होटलका काम खोजिदिएकी छन् । महिनाको ५६ हजार दिने भनेको छ रे, तीन महिना भयो उता गएको, घरमा भोकमरीकै स्थिति भएपछि बाध्यताले छोरो पठाएँ, उनले दुखेसो पोखिन्, गाउँमै काम पाएको भए घरैमा हुने थियो । छोराको पढाइ त छुटिहाल्यो, छोरीले पनि झन् दुःख पाउने भई । १० वर्षकी छोरी चार कक्षामा पढ्दै छिन् । कान्छो छोरो कान नसुन्ने भएकाले घरैमा बस्छ ।बेलाबेला जेठो छोराको न्यास्रो लाग्छ । उनी गाउँमै व्यावसायिक काम गर्न र छोरालाई पनि यतै फर्काउन चाहन्छिन् । बारीको उब्जनी घटेपछि किनेर खान कमाइ गर्नैपर्ने भएको छ । ज्यालामा ढुंगा बोक्ने, सडक खन्न जाने, गाडीमा सामान लोड गर्नेजस्ता काम पनि सधैं काम पाइँदैन । खेती र ज्याला, मजदुरीको भर नहुने भएपछि स्वरोजगार हुने बाख्रापालन, मौरीपालन, सिलाइकटाइ, होजियारीजस्ता कुनै एक वैकल्पिक व्यवसाय गर्न चाहन्छिन् । उनले छिमेकी गाउँका केही परिवारले भैंसीपालन, बाख्रापालन, मौरीपालनजस्ता व्यवसायबाट घर खर्च जोहो गरिरहेको देखेकी छन् । बिहानबेलुकी छाक टार्नै मुस्किल परिरहेको उनको परिवारलाई छिमेकीले जस्तो व्यवसाय गर्न लगानीले छेक्छ । आर्थिक स्रोत छैन, ऋणपान गरौं भने हामी गरिब, दलितलाई ऋण पाउनै कठिन छ, यसको केही छैन कसरी तिर्छे भनेर पत्याउँदैनन्, उनले भनिन् । आफूले लगानी गर्न नसक्ने हुँदा अनुदान, बजेट, योजनाका कार्यक्रम, आयआर्जनका तालिम माग्न गाउँका दिदीबहिनीसँगै मिलेर उनले नगर प्रमुख हरिजंग शाहीसँग पनि भेटिसकिन् । जतिपटक भेटे र धाए पनि आश्वासनमात्र पाएकी छन् । दिन्छु भन्छन्, आश्वासन दिन्छन्, उनका मान्छे, आफन्तलाई बाँड्दै ठिक्क हुँदो हो, हामीले कति धायौंधायौं पालिकामा, दुःख मात्रै पायौं, उनले सुनाइन् । तल्लो घुइरमा ३१ घरको दलित बस्ती छ । उनीहरूमध्ये प्रायःजसो पढेलेखेका छैनन् । जग्गाजमिन पनि थोरै छ । उनीहरू सबैलाई जडेनीको जस्तै चिन्ता छ । सरकारले यसरी स्थानीयस्तरमा जलवायु परिवर्तनबाट सिर्जित जोखिममा रहेका तथा संकटमा परेका व्यक्ति, घरधुरी, समूह र समुदायको अनुकूलन क्षमतामा बढोत्तरी गर्न र जलवायु उत्थानशील क्रियाकलाप पहिचान गरी कार्यान्वयन गर्न सहजीकरण गर्ने गरी स्थानीय अनुकूलन कार्ययोजना खाका २०७६ को व्यवस्था गरेपछि लाभग्राहीले लाभ पाउन सकेका छैनन् । िििभामबाडाकी जयपुरा भाम ६० वर्ष लागिन् । आराम गर्ने उमेर भए पनि उनले गिट्टी कुट्न छोडिन् भने परिवार भोकै पर्नुपर्छ । खेती कमाइ गरीकन खाने हौं, खेतीले कात्तिक, मंसिर र पुसमात्रै खान पुग्छ, त्यसपछि बेसाया (किनेर) गर्नुपरो, खाद्य चामल खानुपर्यो, गिट्टी कुटीकन कमाया पैसाले खाने हौं, उनले भनिन् । उनले जान्दैदेखि परिवारमा खेती उब्जनीले मात्रै खान पुगेको छैन । ढुंगा बोक्ने, बालुवा बोक्ने, गिट्टी कुट्नेजस्ता ज्यालादारी कामबाटै पनि वर्षभरि खाने खर्चको जोहो गर्दै आएका छन् । अचेल उमेर छँदाजस्तो बल छैन । बल कम पर्ने काम पाए शरीरले अलिकति भए पनि आराम पाउँथ्यो कि भन्ने उनलाई लाग्छ । कुखुरापालन, मौरीपालन भए घर बसीकन गर्न पाइन्थ्यो, शरीरलाई पनि धेरै दुःख पर्दैन थियो, के गर्नु अर्थकै समस्या छ, कोही मनकारी भए पनि हुने थियो, उनले भनिन् । तीन महिना धान्ने अन्न पनि यो वर्ष धेरै वर्षा भएर खेतबारीमै नष्ट भयो । उनी हिउँ पर्ने, वर्षा हुने चक्र फेरिए पनि कमाइमा असर नपर्ने आयआर्जनको काम गर्न चाहन्छिन् । यस वर्षको वर्षाले खेतीमा क्षति पुगेपछि उनीजस्तै कृषिमा निर्भर स्थानीय खान नपुग्ने पीरले अत्तालिएका छन् । नपढे, जागिर नखाए साह्रै दुःख पाइँदो रैछ, हामीले त जसोतसो जिन्दगी कटाउँदै छौं, छोराछोरीले हामीले भन्दा पनि दुःख पाउने भए, मुर्माका कलबहादुर रोकायाले भने । उब्जनी घटेपछि ज्यालादारी गरेको पैसा अन्नपात किन्दै सकिन्छ । छोराछोरीलाई पढाउन, स्कुल पठाउन खर्च पुग्दैन । बरु उनीहरूलाई समेत ज्याला मजदुरी लगाउनुपर्ने हुन्छ । उनीहरूका लागि गरिबी र अभावको पुस्तैनी चक्र तोड्न सजिलो छैन । ििि२०६८ सालको राष्ट्रिय जनगणनाअनुसार यस नगरपालिकाको कुल जनसंख्या २० हजार ७८ र कुल घरधुरी संख्या २ हजार ८ सय ९४ छ । उनीहरू अधिकांश कृषि पेसामा निर्भर छन् । नगरपालिकाको कुल खेतीयोग्य जमिन ४ हजार ४ सय ३ हेक्टर छ । त्यसमा गहुँ, मकै, जौ, कोदो, फापर, चिनु, कागुनोजस्ता अन्न बाली लगाइन्छन् । भिरालो जमिनको माटो बर्सेनि बग्दै जाँदा उर्वरा शक्ति नष्ट हुँदै जाने, लामो समयसम्म खडेरी पर्ने, समयमा पानी नपर्ने, हिउँदमा हिउँ कम पर्ने तथा बालीनालीमा नयाँनयाँ रोगकिरा लाग्नेजस्ता कारणले उब्जनी घट्दै गएको कृषि विकास कार्यालय मुगुका बाली संरक्षण अधिकृत कमलबहादुर सुनारले बताए । यो वर्ष जौ र धान थन्क्याउने बेला अधिक पानी परेर क्षति पुगेको छ । यहाँ खेतीयोग्य जमिन कम छ, भौगोलिक जटिलताले गर्दा खेतीका आधुनिक पद्धतिहरू पनि लागू गर्न सकिँदैन, उत्पादन न्यून नै हुँदै आएको छ, त्यसमा पनि बेमौसमी चक्रले गर्दा उब्जनी घट्न थाल्यो, स्थानीय भोकमरीको चपेटातिर धकेलिँदै छन्, सुनारले भने । जनसंख्या वृद्धि भइरहेको सन्दर्भमा खाद्यान्न उत्पादनमा कमी आउनु खाद्य सुरक्षाको दृष्टिकोणले जोखिमपूर्ण रहेको उनले बताए । छायानाथ रारा नगरपालिकाका मेयरले सीमान्तकृत र जोखिममा रहेका कृषक परिवार र समुदायलाई नगर प्रमुख स्वरोजगार कार्यक्रमअन्तर्गत आयआर्जनको वैकल्पिक पेसामा संलग्न गराउँदै आएको बताए । रैथाने बाली उत्पादन गर्न प्रेरित गर्ने, विद्यालय, खानेपानी चौकीदारहरू र सडक रक्षक काम दिने, पशुपालनका अनुदान दिने गर्दै आएका छौं, उनले भने, सबैलाई समेट्यौं भनेर त भन्दिनँ तर नगरको स्रोत साधनले भ्याएसम्म गरेका छौं, जीवनस्तर उकास्नमा आर्थिक, प्राविधिक जुन सहयोग चाहिन्छ, निरन्तर लागिपर्छौं ।"
सुनसान बन्दै हिमाली क्षेत्र,"(ताप्लेजुङ)  फक्ताङलुङ गाउँपालिका६ लेलेप घुन्साका डन्डु शेर्पाले चौंरीको गोठ ग्याब्ला पुर्याएका छन् । ठाङ्गेन पुर्याउने उद्देश्यले झारेको गोठ उनले एक सातादेखि ग्याब्लामा राखेका हुन् । ठाउँठाउँमा चराउँदै ओरालो झारेका उनको गोठमा डेढ सयको संख्यामा चौंरी, याक र बाच्छाबाच्छी छन् । लेकमा चिसो बढ्दै गएपछि ओरालो झारेको गोठ अम्जिलेसासम्म पुर्याउने उनको योजना छ । सामान्यमात्रै हिउँ झर्यो भने ठाङ्गेनमा राख्ने नत्र अम्जिलेसा लैजाने योजनामा डन्डु छन् । ठाङ्गेनबाट चारपाँच घण्टाको दूरीमा रहेको अम्जिलेसा पारिलो र घमाइलो छ । बर्खायाममा ४ हजार २ सय मिटर उचाइको खम्बाछेनसम्म गोठ पुर्याएका उनले हिउँदमा २७ सय मिटर तलसम्म झार्ने गर्छन् । ठूलै हिउँ परे अझ तल लेलेप पुर्याउनुपरे पनि त्यसको तयारीमा रहनुपर्ने चौंरी पालकहरू बताउँछन् । सामान्य परे ठाङ्गेन वा ग्याब्लादेखि फेरि उकालो फर्काउँछन् । भेडाको बथान डुलाउँदै हिँड्ने फुङलिङ नगरपालिका११ फावाखोलाका गोपाल विष्ट अन्तरे ले भने फक्ताङलुङ६ लेलेपको बगरमा पुर्याइसकेका छन् । झन्डै एक महिना ग्याब्लामा राखेका उनले अम्जिलेसामा केही दिन राखेर लेलेप झारेका हुन् । भेडाका पाठापाठी हुर्किरहेकाले न्यानो दिलाउन पनि चाँडै गरेर ओरालो झारेका हुन् । चौंरीलाई हिउँले छोपे पनि केही नहुने तर भेडालाई असर गर्ने भएकाले हिउँ पर्ने सिजन सुरु हुनै लाग्दा हिउँले नभेट्ने ठाउँमा पुर्याउने गरेका छन् । गोठालाले नधपाए आफैं गोठ छोडेर हिँड्ने भएकाले मौसमको अनुकूलतालाई विशेष ध्यान दिनुपर्ने अन्तरेको अनुभव छ । उनी अघिल्ला वर्षझैं हेल्लोक, लिङखिम हुँदै फावाखोला पुर्याउने र हिउँको सिजन सकिएपछि उकालो लाग्ने योजनामा छन् । फक्ताङलुङबाट फावाखोला पुर्याउँदा भने पुस या माघ महिना लाग्छ । फागुनदेखि मात्रै हिउँको सिजन कम हुने भएकाले त्यसपछि उकालो धपाउँछन् । विगतमा औलको खोला बगरसम्मै पुर्याउने भेडा अहिले माथिबाटै फर्काउन थालेका छन् । चौंरी र भेडामात्रै नभएर रूखमा बस्ने, आकाशमा डुलिहिँड्ने चराचुरुङ्गीले पनि हिमाली क्षेत्र छोड्न थालेका छन् । एक सातादेखि कागको आवाज नसुनेको डन्डु बताउँछन् । हिउँ पर्न थालेपछि मात्रै हिँड्ने काग यो वर्ष अलि चाँडो हिँडेको उनले सुनाए । कुखुरा टिप्ने चीललगायतका पन्छीले लेक छोडेको घुन्साका डन्डुले बताए । अहिले त अब चराचुरुङ्गीको आवाज सुनिन छोड्यो, ३१ सय मिटर उचाइको घुन्सामा घर भएका स्थानीय धार्के शेर्पाले भने, मान्छेहरूले पनि अबको १०१५ दिनसम्ममा बस्ती छाड्छन् । अहिलेसम्म ङिमा शेर्पाको परिवारले मात्रै बस्ती छोडेको उनले बताए । अलिअलि आएका पर्यटकहरू फर्किएको र अब जाडोको मौसम सुरु भएको धार्के बताउँछन् । अबको दुईतीन महिना हिमाली क्षेत्र पूरै सुनसान हुने उनले सुनाए । न चराचुरुङ्गीको आवाज आउँछ, न त पशुचौपाया हुन्छन्, हिउँले नजमाएसम्म खोलाचाहिँ स्याँगरेर बगिरहन्छ, त्यतिमात्रै हो, धार्केले भने । पहिलापहिला जस्तो पूरै बस्ती खाली गरेर हिँड्ने चलनचाहिँ केही कम हुँदै गएको धार्के सुनाउँछन् । कति घर बाहिर जाने कति घर बस्ने भन्नेचाहिँ टुंगो भएको छैन, उनले भने, अबको १५ दिनमा हिँड्ने हिँडिसक्छन्, बस्ने बस्छन् ।घुन्साभन्दा माथिको बस्तीका बासिन्दा भने पूरै खाली गरेर घुन्सा झरिसकेको उनले बताए । घुन्सा र फलेका बासिन्दा होटल व्यवसाय गर्न अस्थायी घर बनाएर खम्बाछेन, पाङपेमा, रोनाक, सेलेले लगायतका ठाउँमा जाने गरेका छन् । घुन्साका बासिन्दा घरमा पूरै तालाचाबी लगाएर फले झर्ने गरेका थिए । फलेका आलु खेती लगाउने र पारिलो भएकाले हिउँ पर्ने समयसम्म उतै बस्ने गरेका थिए । सात वर्षअघि प्रहरी चौकी हिउँ पर्दा पनि गाउँमै बसेपछि गाउँले पनि क्रमिक रूपले बस्न थालेका हुन् । वरिपरि डाँडाको बीचमा रहेको घुन्साको बस्ती हिउँ परेको समय हिउँले पुरिने गरेको डन्डु बताउँछन् । पुसमाघ महिनामा दिउँसो १ बजेतिरमात्रै घाम बस्तीमा पुग्ने र ३ बजे ओझेल पर्ने हुन्छ । त्यतिबेला आगोको भरमा बस्नुपर्छ । पानी त अहिले नै जम्न थालेको धार्के बताउँछन् । हिउँ नपरेको तर चिसोले जमाएको उनले बताए । गत वर्षको मापनअनुसार यहाँको न्यूनतम तापक्रम माइनस १० डिग्री सेल्सियससम्म पुगेको थियो । यो वर्ष अहिलेसम्म हिउँ नपरेको स्थानीय बताउँछन् । कात्तिक पहिलो सातापछि पानी पनि परेको छैन । जिल्लाका हिमाली बस्ती घुन्सा, ओलाङचुङगोला, याङमाका बासिन्दाले हिउँदका लागि विशेष सावधानी अपनाउने गरेका छन् । पशु चौपायाका लागि पहिल्यै घाँसको व्यवस्थापन मिलाउने खोलेमा हाल्ने नुन, भुस, पिठो तयारी गर्ने गर्छन् भने मान्छेका लागि आवश्यक खाद्यान्नको जोहो भदौ असोजमै गरिसक्छन् । बर्खामा बिदा नहुने यहाँका विद्यालय हिउँदमा भने कम्तीमा अढाई महिना बिदा हुने गरेका छन् । पहिला मंसिर १५ देखि माघ अन्तिमसम्म बिदा हुने भए पनि पछिल्ला वर्ष चिसोको अनुपातअनुसार अभिभावकले निर्णय गर्न थालेका छन् । बालबालिकाले खप्न नसक्ने गरी चिसो बढे बिदा गर्न थालेका छन् ।"
घटे नाक र याक,"(देउढुंगा, सिन्धुपाल्चोक)  याक, चौंरी या पहाडी गाईको बाच्छाबाच्छीजस्तै देखिन्छ । नाक वा बृमु, डिमु अर्थात् याकको आमा । याक र नाकलाई राजारानी या पशुको स्वरूपमा देवीदेवताजस्तै मान्छन् लेकका नाकचौंरी गोठाला । तिब्बतीहरूले त एउटा सामान्य जातको नाकलाई ३० देखि ५० हजारमा किनेर लैजान्छन् भने उन्नतको एक लाखभन्दा बढीमा किनबेच हुन्छ । हेलम्बु गाउँपालिका१ हेलम्बुका जम्लिङ शेर्पा नाक पाल्ने घट्दै गइरहेको सुनाउछन् । चौंरी गाई पाल्ने अझै पनि धेरै छन् तर नाक पाल्ने एकदमै कम छन् । यो एरियामा त छँदै छैनन्, यहाँका उन्नत जातका नाक तिब्बतको लेकभेगमा पुगिसके । प्रायः चौंरीगाई नै पालेर जीविका चलाइरहेछन्, उनले भने । वर्षौंअघि हेलम्बुबाट नाक पाल्न भनेर नै यहाँ आएका उनका बाबु सपरिवार यतैको गाउँमा बसे । पछि बाबुसहित परिवार हेलम्बु फर्कियो तर जम्लिङको मन भने यही लेकको हावापानीमा रमायो । सात वर्षअघि लाङटाङ क्षेत्र र सोलुखुम्बुबाट गरी दुई सय नाक खासा लगिएको उनले बताए । पहाडी गाई र याकबीच गर्भधारण गराउँदा या पहाडी बहरसँग नाकको प्रजनन भएर बसेको गर्भबाट चौंरीको जन्म हुन्छ । चौंरीभन्दा धेरै नै ठूलो हुने भएकाले याक छुट्याउन कठिन भने नहुने उनी सुनाउँछन् । याक र पहाडी गाई (किर्खो) बाट जन्मने चौंरीलाई उराङ र पहाडी गोरुसँग नाकको सन्संर्गबाट जन्मने सन्तानलाई डिम्जो वा झोप्क्यो भनिन्छ । डिम्जो त सामान्य चौरीजस्तै दूधालु हुन्छ, तर झोप्क्यो (भाले) भने नपुंशक हुन्छ, भारी बोक्न काम लाग्छ । चौरी त ठिमाहा हो, शुद्ध जात त नाक र याक मात्रै हो, त्यही भएर सबैले यसलाई देवताजस्तै मान्छन् नि, शेर्पाले हौसिँदै भने । हिमालमुनि हुर्कने भएकाले यिनलाई घरपालुवा पशुजस्तो पालिराख्नु पर्दैन्, हिउँद महिनामा नुनपानी दिएर थोरै घाँसको जोहो गरिदिनुपर्ने उनको भनाइ छ । ५६ वटा नाक रहेकोमा ठूलो नभएसम्म बाघले खाने डर रहने भएकाले सचेत भएर रेखदेखमा जुट्नुपर्ने उनले बताए । भोटेकोसी गाउँपालिका४ फुल्पिङकट्टीको माथिल्लो पांखाल खर्क झनै मनमोहक छ । गौरीपर्वत हिमालको काखको यो भेगमा हिउँद सुरु भएपछि घास चर्न याक, नाक र चौंरी तल्लो पाखाल खर्कमा झर्छन् । चीनको भूभाग लामटाङ, शेल्मीगिरिसँग जोडिएको यो ठूलो खर्कमा नाक, चौंरी पाल्ने उनी एक्ला हुन् । जेठदेखि असोजसम्म नाकको दूध दुहेर छुर्पी, घिउ बनाउने कृषकले यसैबाट मनग्ये आम्दानी गर्छन् । जिल्लामा उन्नत जातका याकनाक पाउनु मुस्किल भइसकेको छ, हेरविचार गर्ने त छँदै छैनन्, यारमाला क्षेत्रमा २० वर्षदेखि चौंरी पालिरहेका ५७ वर्षे लाम्छाङ शेर्पाले भने । चौंरी पाल्नेले याकलाई जोगाउँछन्, तर नाकलाई गोरु लगाउने झझन्ट देखेपछि नाकपालक घट्दै गएको उनले बताए । दुईवटा गोठमा ४३ वटा चौंरी पालिरहेका उनलाई चिन्ता नाक र चौंरीको छ । हिउँदयाममा दलथङ, लासिस, बगाम, दिङ्मा खर्क, शेर्मिघ्याङ खर्कजस्ता ५० वटा खर्कमा नाक, याक चौरी डुल्छन् । बर्खामा भने सुरक्षित मानिने छाराभन्दा माथिल्लो भूभाग चीनको रेल्देखर्क र दोलखाको जौलेडाँडाको सिमानामा तिचान्लेमा गोठ बसाउँछन् । गौरीपर्वतको फेदमै पर्ने खर्क याक र डिमुको प्रिय स्थानमा गनिन्छ । २७ वटा चौंरीका मालिक डाँडागाउँका तेन्जेन शेर्पाले बाबुको सिको गरेर गोठालो भएको बताए । ७ वर्षदेखि यही काममा व्यस्त उनको मन लेकमै रमाइरहेको छ । भोटेकोसी१ लिस्तीकोट, फुल्पिङकट्टी र मार्मिङ गाउँको लेकाली क्षेत्रमा चार सय चौंरीका गोठ छन्, तर नाक पाल्ने केही मात्रै गोठाला छन् । पाकाकै भरमा चौंरी, नाकपालन भइरहेकामा पुस्तान्तरण नहुँदा केही वर्षयता पालक संख्या घट्दै आएको हो । भोटेकोसी गाउँपालिका अध्यक्ष राजकुमार पौडेलले चौंरीपालकलाई प्रोत्साहन गर्न अनुदान कार्यक्रम ल्याइरहेको बताए ।"
"नेताहरूले परिवर्तनको लाभांश लिने, द्वन्द्वपीडितलाई न्याय नदिने ?","दसवर्षेर् माओवादी सशस्त्र विद्रोहको औपचारिक अन्त्यको घोषणा गरेको विस्तृत शान्ति सम्झौता भएको डेढ दशक बितिसक्दा पनि संक्रमणकालीन न्यायको पाटो नटुंगिनु विडम्बनापूर्ण छ । राज्यपक्ष र तत्कालीन विद्रोही माओवादीबीच भएको यस सम्झौताबमोजिम विद्रोही लडाकु सेनामा समायोजन र हतियार व्यवस्थापनजस्ता शान्ति प्रक्रियाका दुई ठूला काम मात्र भएनन्, संविधानबाट राज्य पुनःसंरचनासहित संविधान जारीसमेत भैसक्यो, तत्पश्चात् निर्वाचित स्थानीय तह, प्रदेश र संघीय संसद्ले आफ्नो कार्यकाल गुजार्न लागिसके, तापनि द्वन्द्वोत्तर न्यायको पाटो अपूरै रही शान्तिको पूर्णोत्सव मनाउन बाँकी नै रहनु दुःखद छ । यसबीचमा तत्कालीन विद्रोही माओवादी आफैं पटकपटक सरकारमा पुगिसकेको छ, उसका दुई नेता प्रधानमन्त्रीसम्म बनिसकेका छन्, अहिले त तत्कालीन सत्तापक्ष र विद्रोही दुवै सत्ता गठबन्धनमा छन्, तर पनि संक्रमणकालीन न्याय र बेपत्ता छानबिनको सवाल भने बेवारिसजस्तै छ, जुन द्वन्द्वपीडितप्रति संवेदनहीनताको द्योतक मात्र होइन, दिगो शान्तिमाथिकै चुनौती हो । शान्ति सम्झौतामा मानव अधिकारको गम्भीर उल्लंघन गर्ने तथा मानवताविरुद्धको अपराधमा संलग्नहरूका बारेमा सत्य अन्वेषण गर्ने र बेपत्ता भएका व्यक्तिबारे ६० दिनभित्र स्थिति सार्वजनिक गर्ने प्रतिबद्धता व्यक्त गरिएको थियो । तर, ५ हजार ४ सय ७६ दिन बितिसक्दा पनि दुवै विषय जहाँको तहीँ छन् । न द्वन्द्वकालमा भएका गैरन्यायिक हत्या, यातना, बलात्कार तथा यौनहिंसाजस्ता गम्भीर अपराधमा अनुसन्धान भएको छ, न बेपत्ता व्यक्तिका परिवारले सत्यतथ्य जान्न पाएका छन् । सर्वप्रथम त सरकारले यससम्बन्धी कार्यका लागि आयोगहरूको गठनमै ढिलाइ गर्यो । शान्ति सम्झौताको आठ वर्षपछि गठित सत्य निरूपण तथा मेलमिलाप र बेपत्ता छानबिन आयोगले पनि आफ्ना काम फत्ते गर्न सकेका छैनन् । अहिलेसम्म एउटै उजुरीको पनि अनुसन्धान नटुंग्याउनुमा करिब ६० हजार उजुरी लिएको सत्य निरूपण आयोग र ३ हजार उजुरी लिएको बेपत्ता छानबिन आयोग जति दोषी छन्, त्यसभन्दा बढी जिम्मेवार छन् प्रतिबद्धताहीन सम्बन्धित नेताहरू । यही कारण, बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन मा रहेका गम्भीर मानव अधिकार उल्लंघनमा माफी दिने प्रावधान हटाउन सर्वोच्च अदालतले २०७१ सालमा दिएको आदेशलाई धरि अहिलेसम्म कार्यान्वयन गरिएको छैन । हाल कुनै ठूलो संकट देखिएको छैन भन्दैमा सरकारलगायत शान्ति प्रक्रियाप्रति जिम्मेवार पक्षहरू त्यसै ढुक्क भएर बस्न मिल्दैन । न द्वन्द्वपीडितको धैर्य, सहनशीलता र सहिष्णुतालाई कम आँक्न मिल्छ न त उनीहरूको पीडालाई बिर्सन । न्यायको सुनिश्चितताबिना समाजमा मेलमिलाप, सहअस्तित्व र दिगो शान्ति सम्भव हुँदैनन् । त्यसैले पीडितहरूको धैर्यले आक्रोशको रूप लिन नपाउँदै दलहरूले संक्रमणकालीन न्याय टुंग्याउनुपर्छ । न्याय र परिपूरणका माध्यमबाट पीडितहरूको पीडामा मल्हम लगाएर चित्त बुझाउने वातावरण बनाउनुपर्छ । यसका निम्ति जिम्मेवार नेताहरूमा सेना समायोजन र संविधान निर्माण क्रममा देखाएको जस्तै कटिबद्धताको खाँचो छ । आखिर पीडितलाई सरोकारवाला पक्ष मानी उपयुक्त विधिप्रक्रियामा उनीहरूलाई पनि सामेल गरेर कुनै स्वीकार्य प्रबन्धको व्यवस्था गरेमा समस्याको पूर्णकालीन समाधान असम्भव छैन ।निश्चय पनि संक्रमणकालीन न्यायबारे सरोकारवालाका आआफ्नै बुझाइ र अडान छन् । परन्तु यही कुरा न्यायमा अर्घेलो बन्नु हुन्न, अन्तर्राष्ट्रिय कानुनका दृष्टिमा स्वीकार्य र पीडितहरूलाई चित्त बुझाउन सक्ने गरीको तार्किक निकास खोजिनुपर्छ । तत्कालीन सरकार र विद्रोही दुवै पक्षका नेतृत्वको सोझै स्वार्थ गाँसिएकाले पनि न्यायको मुद्दा यति धेरै गिजोलिएको हो । तर यही कारण अब पनि बियाँलो भयो भने स्वयं उनीहरूको छवि र निष्ठामा पनि गम्भीर प्रश्न उठ्नेछ । त्यति मात्र होइन, बेलायतमा नेपाली सेनाका कर्णेल कुमार लामा पक्राउ परेकोजस्तो नियति भोलि अरूले पनि भोग्नुपर्ने हुन सक्छ । त्यसैले समाधानको बाटो पहिल्याउनु नै उनीहरूको पनि हितमा छ । मुलुकमा चलेको लामो द्वन्द्वलाई गौरवपूर्ण ढंगले टुंग्याएका दलहरूले संक्रमणकालीन न्यायको मुद्दामा भने अरूलाई घरीघरी औंला उठाउने ठाउँ दिइराख्नु हुँदैन । त्यसका लागि सर्वोच्चको आदेशबमोजिम कानुन संशोधन गरी पीडितलाई सत्य, न्याय र परिपूरण प्रदान गर्नमा थप विलम्ब गरिनु हुन्न । लचिलो हुने नाममा समाजमा हिंसाको बीज रहिरहने गरी पीडकलाई उन्मुक्ति नदिने र प्रतिशोध साधेको जस्तो गुन्जायस पनि नहुने भएमा न्यायको बाटो असम्भव छैन । खालि सम्बन्धित नेतृत्वले उदार भावना देखाउनुपर्छ । सम्पूर्ण सत्य अन्वेषण गरेर पीडितलाई न्याय र परिपूरण अनि पीडकलाई कारबाही हुने वातावरण निर्माण गर्नुपर्छ । ताकि भविष्यमा यस्ता गतिविधि दोहोरिने वातावरण नबनोस् । सम्बन्धित सबैले बुझ्नुपर्छ द्वन्द्वका दुवै पक्षका नेताहरूले परिवर्तनको लाभांश पाइरहनु तर यस प्रक्रियामा योगदान पुर्याएका पीडितहरूलाई भने न्यायबाट टाढै राख्नु आफैंमा परिवर्तनविरोधी कार्य हो । यसबाट परिवर्तनको मर्म नै कमजोर बनिरहेको छ । यसलाई थप धूलिसात् नतुल्याउन उनीहरूले सक्दो छिटो आआफ्ना गल्तीप्रति माफी माग्दै पीडितलाई न्याय दिलाउने स्वीकार्य तथा विश्वसनीय विधिको ढोका खोल्नैपर्छ ।द्वन्द्वपीडितले न्याय पाउन नसकेको प्रश्न त आफैंमा संगीन छँदै छ, त्यसमाथि त्यति बेला व्यवस्थापनका क्रममा छुटेकाछुटाइएका भनिएका हतियारले पनि अहिले भय जन्माएका छन् । तत्कालीन माओवादीबाट चोइटिएको नेत्रविक्रम चन्दको नेकपासित मात्र मोर्टार, रकेट लन्चर, जीपीएमजी, एलएमजी, ग्रिनेड लन्चर, एम१६, गलिलसहित ६ सय ठूला हतियार रहेको सुरक्षा संयन्त्रको दाबी सत्य हो भने त्यो निकै गम्भीर छ । जुनसुकै गैरराज्यपक्षसित हुने हतियार कानुनी राज्य, शान्ति र स्थायित्वका लागि घातक हुन्छ । त्यसैले गत वर्ष फागुन २१ मा तीनबुँदे सहमतिमार्फत शान्तिपूर्ण राजनीतिमा फर्किएको चन्द पक्षले यी हतियार सरकारलाई बुझाउनुपर्छ । यसका लागि सरकारले पनि संवादद्वारा वातावरण बनाउनुपर्छ । नत्र विधिको बाटोको उचित प्रयोग गरेरै भए पनि सरकारले गैरकानुनी हतियार बरामद गर्नुपर्छ । कानुनी शासनमा राज्यका सुरक्षा निकायबाहेक अरूले हतियार बोक्न नपाउने कुरामा कुनै सम्झौता गरिनु हुन्न । समग्रमा, सरकार र जिम्मेवार पक्षहरूले शान्ति प्रक्रियाका कार्यसूची र कमजोरीलाई उसै छाडेर थप अशान्तिको वातावरण निम्त्याउनु हुन्न ।"
सामुदायिक विद्यालयमा विभेद,"हाल देशभरका धेरै सामुदायिक विद्यालयहरूले अंग्रेजी माध्यममा पढाइ सुरु गरेका छन् । यसबाट विद्यार्थी तथा अभिभावकहरूमा बढ्दो आकर्षण रहेको छ । सामुदायिक विद्यालयमा विद्यार्थी संख्या वृद्घि हुनु राम्रो हो । तर, कतिपय सामुदायिक विद्यालयहरूले अंग्रजी र नेपाली भाषाका लागि भिन्नाभिन्नै पोसाक एउटै विद्यालयमा लागू गरेर विद्यार्थीहरूप्रति विभेद गरिरहेका छन् । पैसा तिरेर अंग्रेजी माध्यममा पढ्ने विद्यार्थीहरूको कक्षाकोठा व्यवस्थापनदेखि शिक्षणमा धेरै ध्यान दिने गरेको पाइन्छ । त्यही अनुपातमा नेपाली माध्यममा पढ्नेहरूलाई ध्यान दिएको पाइन्न । यस प्रकारको वर्गीय विभेदले सामुदायिक विद्यालयहरूको शैक्षिक गुणस्तर वृद्घि हुन सक्दैन । नेपाली भाषाप्रतिको अवहेलना र अंग्रेजी मोहले गर्दा केही सामुदायिक विद्यालयहरूले विद्यार्थीहरूप्रति यस्तो गम्भीर प्रकारको विभेद गरिरहेका छन् । के सामुदायिक विद्यालयहरूले शिक्षण गर्दा एउटै माध्यम भाषा र पोसाक बनाउन सकिन्न ? दुई थरी माध्यम भाषा लागू गर्न, दुई थरी पोसाकको व्यवस्था गर्न र दुई थरीका विद्यार्थी उत्पादन गर्न सामुदायिक विद्यालयलाई अधिकार कसले दियो ? यस विषयमा शिक्षासँग सम्बन्धित निकाय तथा शिक्षाविद्हरूको गम्भीर ध्यानाकर्षण हुनु अत्यावश्यक छ । पर्वत सन्जेल, धरान१७, सुनसरी"
सार्वजनिक शौचालयको सकस,"राजधानीमै छैनन् पर्याप्त सार्वजनिक शौचालय समाचारले हाम्रो राजधानीको वास्तविकता उजागर गरेको छ । केही वर्षदेखि विभिन्न स्थान, नगरक्षेत्रहरूलाई हावादारी तालमा खुला दिसामुक्त घोषणा गर्ने होडबाजी चलेको छ । यसैको निरन्तरतास्वरूप जिल्ला खानेपानी सरसफाइ तथा स्वच्छता समन्वय समितिले २०७६ असोजमा काठमाडौं जिल्लालाई पनि खुला दिसामुक्त घोषणा गरेको थियो । त्यतिबेला घरघरमा शौचालय भएको विश्लेषण गरेर दिसामुक्त भनिनुलाई केही हदसम्म सही मानिए पनि काठमाडौंका सार्वजनिक स्थानहरूमा सधैं भीड लागिरहने हुँदा सार्वजनिक शौचालयहरूको कमी र दुरवस्थाले लाखौं व्यक्तिलाई असर गरिरहेको छ । काठमाडौंलाई खुला दिसामुक्त घोषणा गरेको दुई वर्ष नाघ्दा पनि महानगरले भएका सार्वजनिक शौचालयको स्तरोन्नति गर्ने, सुविधायुक्त शौचालय बनाउनेतर्फ ध्यान दिएको छैन । अति भीडभाड हुने रत्नपार्क क्षेत्रमा पहिले चारवटा शौचालय भएकोमा अब दुईवटा मात्र बाँकी छन् । त्यहाँ पस्दा दुर्गन्धले वाकवाकी नै लाग्नु, चुकुल नलाग्नु र सधैं पानीको अभाव देखिनुजस्ता समस्या छन् । यस्तो समस्या सहजै समाधान गर्न सकिने भए पनि, आफ्नो सुविधाका निम्ति मात्र मरिमेट्ने शासकहरूले यतातिर ध्यानै दिएका छैनन् । सार्वजनिक सरोकारका विषय त्यसैले पनि कमजोर भइरहेका छन् । शौचालय कुनै पनि बेला जुनसुकै व्यक्तिलाई जहाँ पनि आवश्यक पर्न सक्छ । यस्तो अतिआवश्यक सुविधालाई देशैभरिका सहरहरूमा प्राथमिकता दिइएको छैन । दिसापिसाबले च्यापेर छटपटिनुपर्दा त्यसबाट व्यक्तिविशेषमा पर्ने कष्ट र स्वास्थ्यमा पर्न सक्ने असरमाथि ध्यान दिएका छैनन् । काठमाडौं बानियाटारकी सम्झना महर्जन पिसाबले च्यापेपछि छटपटिँदै वीर अस्पताल, खुलामञ्च, विद्युत् प्राधिकरण चहार्दा पनि शौचालय नभेटेर बल्लबल्ल शान्तवाटिकास्थित अँध्यारो र दुर्गन्धित चर्पीमा पस्न बाध्य भएको पीडालाई समाचारमा समेटिएको छ । यो उनको मात्र होइन, सबैको यथार्थ हो । दक्षिणपूर्वी एसियाली मुलुकका ठूला सहरहरूमा सार्वजनिक शौचालयहरू गमलाले सजाइएको र सधैं टल्किरहने हुन्छन् । त्यहाँबाट पनि नेपालले सिक्नुपर्छ । काठमाडौं महानगरसँग यथेष्ट बजेट छ, चाहे जति पनि शैलालय बनाउन सक्छ । अब यति काम पनि नगरी काठमाडौं महानगरपालिकाले कतिन्जेल बदनामी कमाइरहने ? त्यस्तै देशका अन्य सहरले पनि कतिन्जेल यस्ता महत्त्वपूर्ण विषयमा चुपचाप बस्ने ? भुवनेश्वर शर्मा, चन्द्रागिरि२, काठमाडौं"
रारावरिपरिको गरिबी,"मुगुको छायानाथ रारा नगरपालिकाको मुर्मा गाउँको कहालीलाग्दो जनजीवनबारेको समाचार पढेर स्तब्ध भइयो । रारा घुम्न गएका जोकेहीले त्यसको सुन्दरताको मात्र प्रचार गर्छन्, तर त्यहीवरिपरिका गाउँको गरिबीबारे चासो लिन्नन् । मुर्माजस्तै कैयौं गाउँ छन्, जहाँको गरिबीबारे राज्य बेखबर छ । नेताहरूले राजधानीमा बसेर समृद्धिको ढोल बजाएर कहाँबाट गरिबी मेटिन्छ र ? नेताहरूले भनेजस्तै गाउँगाउँमा सिंहदरबार साँच्चै पुगेको छ त ? के त्यहाँ पुगेको सिंहदरबारले दूरदराजका नागरिकको जीवनमा सुधार ल्याउन सकेको छ त ? चुनावको बेला हेलिकप्टरबाटै भए पनि दूरदराजका गाउँबाट जनताको मत बटुल्न याद हुने दलका नेतृत्वहरूले एक छाक खानका लागि तड्पिएका तिनै जनतालाई त्यसरी नै खाद्यान्न पुर्याउनुपर्छ भन्ने बुद्धि किन नआएको होला ? विकास समृद्धिका लागि तीनै तहका सरकारहरूका साझा तथा एकल अधिकारहरू संविधानले सुनिश्चित गरेको छ । आफ्नो अधिकार सदुपयोग गरी जनस्तरको दैनिकी उकास्ने काम गर्न स्थानीय सरकारलाई कसैले पनि अवरोध गर्न सक्दैन । स्थानीय सरकार सञ्चालन ऐनमा समेत पिछडिएका समुदायका लागि उत्थानका कार्यक्रमहरू सञ्चालन गर्नुपर्ने व्यवस्था छ । स्थानीय तहले आफ्नो स्रोत र साधनले भ्याएसम्म काम गर्न सक्ने अधिकार संविधानले सुम्पिदिएको छ । गाउँक्षेत्रको विकास र त्यहाँको दैनिकी सहज बनाउन सक्ने आधारहरू बनेका छन् । स्थानीय सरकारहरूले आफूसँग भएका स्रोतसाधनले नभ्याए प्रदेश र संघीय सरकारसँग अनुदान मागेर भए पनि नागरिकको जीवन सहज बनाउन सक्छन्, यस्तो सुविधा हुँदाहुँदै दूरदराजका गाउँहरूमा भोक र अनिकालले निमुखाहरू छटपटिएको नदेख्नु गैरजिम्मेवारीपनाको परकाष्ठा नै हो । दूरदराजका कैयौं गाउँमा एक छाक खानका लागि नागरिक तड्पिरहेको समाचारले स्थानीय सरकारको मन छुन नसक्नु विडम्बनापूर्ण छ । दूरदराजका नागरिक शिक्षास्वास्थ्य सेवाबाट पूरै वञ्चित भएका खबरहरू राष्ट्रिय सञ्चारमाध्यमहरूले ल्याइरहेका हुन्छन्, तैपनि यस्ता खबरहरूलाई स्थानीय सरकारले बेवास्ता गर्ने गर्छ । प्रदेश सरकार कता छ, नागरिकलाई थाहै हुँदैन, संघीय सरकार सधैं बेखबर बनिरहन्छ । दूरदराजका नागरिकको भोक र रोगलाई स्थानीय सरकारले पहिल्याउन किन सकेको छैन भन्ने सवालमा संघीय सरकारको चासो बन्नुपर्ने होइन र ? गोविन्द विक, बूढानीलकण्ठ१२, काठमाडौंराराको वरपरका गाउँ बस्तीको समाचार पढ्न पाइयो र यसले दुःखी बनायो । राराको नाम सुन्नासाथ सबैको मुखमा आहा शब्द आउँछ । के रारामा आहा मात्र छ त ? राराबाहिरबाट हेर्नेहरूका नजरमा जति सुन्दर छ, त्यति नै त्यहाँ वरपरका गाउँबस्तीको जीवन कठिन छ । भौगोलिक विकटता र जलवायु परिवर्तनको मारमा छ । न शिक्षा न स्वास्थ्य न विकास न रोजगारी । भएको एउटा निर्वाहमुखी कृषि पनि हिउँ पर्न छोडेपछि जमिनले चिस्यान नपाएर उजाड छ । उत्पादनमा आएको ह्रासले खाद्यान्नको चरम अभाव छ । भारतमा श्रम गरेर जीविका चलाउने यहाँका बासिन्दाको गरिखाने बाटो कोरोना महामारीले खोसिदियो । रारामा भएको पर्यटनको विकासले पनि यी गाउँहरूलाई छुन सकेको छैन । अधिक परिश्रम र पोषिलो खानाको कमीका कारण यहाँका मानिसहरू उमेर छँदै बुढ्यौली बेहोर्न बाध्य छन् । यस्तो ठाउँमा सुत्केरी र नवजात शिशुहरूको अवस्था कस्तो होला, कल्पना गर्न पनि गाह्रो छ । सरकारले बनाउने पञ्चवर्षीय योजना र विकास बजेट नागरिकको जीवनस्तर उकास्ने हुनुपर्ने हो कि देशमा केही पनि हुँदैन विदेश नै जानूपर्छ भन्ने मानसिकताको विकास गर्ने । अबदेखि हरेक सरकार र जनप्रतिनिधिहरूले हाम्रो देशका विकट हिमाल, पहाड र तराईमा बस्ने तमाम भुइँमान्छेको जीवनस्तर कसरी उकास्ने भन्ने विषयलाई मध्यनजर गरी योजनाबद्ध विकासमा तन, मन र धन लगाउने हो भने नेपालको विकास हुन धेरै बेर लाग्दैन । वीरेन्द्र सुवाल, ब्यासी, भक्तपुर"
मौजामानसिकतामा दलहरू,"अहिले राजनीतिक दलहरू विग्रह र विघटनको चरणमा छन् । झट्ट हेर्दा यस्तो अवस्थामा कम्युनिस्ट दलहरू बढी देखिन्छन् । तर मधेसकेन्द्रित दलहरूको स्थिति पनि भिन्न छैन । वैकल्पिक राजनीतिको दाबी गर्ने दलहरूको हालत उस्तै छ । ती नवदलहरू वास्तविक जनपरीक्षण हुनुपूर्व नै टुटफुटसँग अभ्यस्त भइरहेका छन् । आगामी केही समय नेकपा एमालेको मात्र नभएर ठूला भनिने दलहरूका महाधिवेशन लगालग हुनेछन् । तर यी दलहरूको तयारी हेर्दा विग्रह र विघटन केही समय चलिरहने संकेत प्रस्ट छ । हिजो कम्तीमा दलहरूले रूपान्तरणलाई संस्थागत गर्ने सामर्थ्य नराखे पनि संघर्ष गर्ने प्रतिबद्धता राख्थे । जनसंघर्षहरूको जगमा जनआन्दोलनहरू भएका ऐतिहासिक दृष्टान्त छन् । तर जनआन्दोलनले राजा हटाएर नेता प्रतिस्थापन गर्न मात्र परिवर्तन खोजेको थिएन । थितिको नाम राजतन्त्रबाट केवल प्रजातन्त्र बनाउनु थिएन । नयाँ संवैधानिक संस्कारबेगर राजतन्त्रको सट्टा संघीय लोकतन्त्र मात्र लेख्नु थिएन । शासकीय प्रशासनलाई पाँच विकास क्षेत्रबाट सात प्रदेशमा प्रवेश गराउनु मात्र थिएन । देशको महत्त्वपूर्ण श्रमशक्ति लाखौंलाखको संख्यामा श्रमको खोजीमा बिदेसिन बाध्य बनाउनु मात्र थिएन । जनगणको सामर्थ्य र जनआकांक्षाअनुसार परिवर्तन संस्थागत हुन सकेको छैन । सम्भवतः दलका शीर्षस्थहरूमा हावी मौजामानसिकताले गर्दा परिवर्तनलाई आत्मसात् गर्ने संवैधानिक संस्कार दलहरूमा झल्किएन । त्यसैले ऐतिहासिक असमानता र विभेदलाई सम्बोधन गर्ने उत्तरदायित्वसहितको लोकतान्त्रिक संस्था बन्ने सम्भावनाहरू त धेरै टाढा छन् । राजनीतिक दललाई दलका रूपमा चलाउन शीर्षस्थ नेताहरू असमर्थ रहेको स्थिति छ । यस्तोमा जनगणको जीवनमा तात्त्विक फेरबदल ल्याउने गरी लोकतान्त्रिक रूपान्तरण संस्थागत गर्न उनीहरू पूर्णतः अक्षम छन् । राजनीतिक दल मूलतः जनताको सामूहिक कार्य र वैचारिकीको सांगठनिक अभिव्यक्ति हो । विभिन्न किसिमको सार्वजनिक हितलाई एकीकृत गर्ने विश्वासमा राजनीतिक दलहरू लागिरहन्छन् भनेर दललाई सामूहिक कार्य र वैचारिकीको सांगठनिक अभिव्यक्ति मानिएको हो । त्यसैले दलहरूले जनताको विचार र व्यवहारलाई संस्थागत रूपमा प्रभावित पारिरहन्छन् । तर दलहरूमा मौजामानसिकता बलशाली हुँदा त्यहाँ न सामूहिक कार्य छ, न सार्वजनिक हित । न एक्काइसौं शताब्दीको नेपाली समाजले भोगिरहेका जटिल मानवीय अवस्थालाई सम्बोधन गर्न सक्ने वैचारिकीबारे घच्चीको बहस छ, न त्यहीअनुरूपको सांगठनिक क्षमता । छ त केवल मौजामानसिकताभित्र समृद्धि खोज्ने दक्षिणपन्थी चाहना । अर्थात्, सामाजिक न्याय र आम जनगणको आर्थिक सुरक्षाबेगरको समृद्धि जहाँ केही पहुँचवालाले अधिकांशमाथि समताविहीन र अन्यायपूर्ण थिति लाद्छन् । आज नयाँपुराना सबै दल फगत मौजामानसिकताले ग्रस्त छन् । त्यही मौजामानसिकताको जगमा विकसित कब्जा र भागबन्डाको उत्कट सोच र गहिरो अभ्यासमा दलहरू लिप्त छन् । सजिलो भाषामा, सम्पूर्ण स्रोतसाधन आफ्नो नियन्त्रणमार्फत प्रवाह गर्दै जनगणलाई आफूमा पराश्रित गराउने चरम व्यक्तिवादी सोचलाई मौजामानसिकता भनौं । मौजा कायम राखिराख्न सके उत्पादन प्रणाली र वस्तु विनिमयमा आफ्नो कब्जा स्वतः सुनिश्चित भइरहन्छ । यसैको बलमा आफू सर्वेसर्वा भइरहन सके कुनै किसिमको भागबन्डा गर्ने लेठो आइलाग्दैन । आफूले चाहेअनुसार अरूलाई पद, कार्यभार र जीविकामा गच्छेअनुसारको सुनिश्चितता बक्सिसमा दिन सकिन्छ । यिनै आकांक्षासहितको अभ्यास गहिरिएको मौजामानसिकताको जगमै दलका विचार, कार्यक्रम र संगठनले समग्र समाजलाई नकारात्मक रूपमा गाँजेका छन् । मौजाको स्वाभाविक सम्बन्ध जमिनदारीसँग छ । विगतमा मौजाअन्तर्गत तराईमा एउटा गाउँ मालपोत प्रशासनको एउटा एकाइ हुन्थ्यो । पहाडका धेरै बस्ती र काठमाडौंमा एउटाभन्दा बढी गाउँ पोत संकलन गर्ने उपशाखाहरूमा विभाजित थिए । पोत संकलन गर्न विभाजित गरिएका यी गाउँहरूमा मानिस त बस्थे तर त्यहाँ थिति भने जमिनदारको चल्थ्यो । आज (अपवादबाहेक) दलका अधिकांश नेतासँग मौजा नै त छैन, तर आफ्नो निर्वाचन क्षेत्रलाई पोत संकलन गर्ने र कुत उठाउने मौजाजस्तै तरिकाले हेर्ने चाहना प्रगाढ छ । मौजाभन्दा पृथक् र उन्नत दृष्टिकोणबाट राजनीतिक क्रियाशीलतालाई नलिनासाथ कुनै पनि नेताको मूल सामर्थ्य जनता हुँदैनन् । जनता समर्थ नहुनासाथ सामूहिक कार्य र सहभागिता निषेधित हुन्छ । सामूहिक प्रतिबद्धताको अभावमा प्रत्येक शीर्षस्थ नेतामा राजा हुने अभिलाषाले बलियो घर गर्छ । बाँकी नेतामा गच्छेअनुसार भुरेटाकुरे राजा हुने नत्र कम्तीमा काजी, चौतारा वा मुखिया हुने आकांक्षा जाग्छ । सोच्ने शैली र काम गर्ने तौरतरिका पनि आफ्नो रहरअनुसारकै हुन थाल्छ । आखिर राजकीय शैली र ठाँटबाँटसहित शीर्षस्थ नेताहरूले मानक बसालेकै छन् । त्यसैले अधिकांश नेताले सुदखोरले जसरी स्थानीयवासीसँग व्यवहार गर्ने दलीय परम्परा बलियो छ । यस्तोमा उसले आफूभन्दा तल हेर्दै जनतामा परिवर्तनको सामर्थ्य होइन, नाफा आर्जन गर्ने अवसर देख्छ । दलमा आफ्नो गच्छेअनुसार आफूभन्दा माथि हेर्दै नेतामा चौतारा, काजी वा राजा देख्छ । राजा देख्न नसकेको अवस्था रहँदा नेताहरू राजा नहुनुको गहिरो अभावमा भावविह्वल हुँदै छटपटिन्छ । अन्ततः हिन्दु मूल्यमान्यता र संस्कारभित्रको मध्यपन्थ र दक्षिणपन्थ रूढिवादमा फसिरहने कार्य दलभित्र चलिरहन्छ । कब्जाको स्वाभाविक सम्बन्ध सम्पत्ति नियन्त्रणमा लिनु वा कुनै वस्तुमाथि आधिपत्य जमाउनु हो । सके त प्रत्येक दलले राज्य संयन्त्र कब्जामा लिन्थे । पूर्ण कब्जा स्थापित गर्न नसक्दा उनीहरूले जमिन नियन्त्रणमा लिन थाले । त्यसैले हिजो जमिनदारीबाट नआएका नेताहरू आज भूमाफिया भए । भूमाफिया बन्न नसक्दा जग्गा दलाल बने । हिजो जमिनदारीबाट आएका नेताका लागि जनता यसै पनि अधियार, हरूवाचरुवा र अरौटेभरौटे थिए । जनताको हैसियत शासित हुने मगनीको जस्तो हो जसलाई जमिनदारहरूले आफूखुसी उठीबास लगाउन सक्थे । जसले जनतालाई केवल अधियार, हरूवाचरुवा, अरौटेभरौटे, मगनी वा आश्रित ठान्छ, उसले स्वाभाविक रूपमा राज्य संन्यत्रलाई आफ्नो सुरक्षा, भोगविलास र सामाजिक तुजुकका लागि कब्जामा लिने सोच राख्छ । जनता प्रत्यक्ष वा परोक्ष रूपमा आधिपत्य कायम राख्नुपर्ने वस्तु हुन्छ । अनि सबै किसिमका सार्वजनिक सम्पत्ति राज्य संयन्त्रमार्फत निजी सम्पत्तिमा बदल्न वा आफ्नो दलबल विस्तार गर्न दलका नेताहरू आधिपत्य कायम गरिरहन चाहन्छन् । जहाँ चिन्तनको जग मौजामानसिकता र कब्जाको चाहनाभन्दा माथि उठको छैन, त्यहाँ मुक्ति संघर्षका लागि स्थान हुँदैन । त्यहाँ केवल आदेश दिनेहरूको संख्या बढ्छ र आदेश ग्रहण गर्नेहरूको भीड । त्यहाँ सतहमा भागबन्डाका लागि झैझगडा चलिरहन्छ, अन्तर्यमा कब्जाको चाहना । पार्टीभित्र कार्यकारी र पदाधिकारीका लागि भागबन्डा । दलहरूबीच सत्ता साझेदारीका लागि भागबन्डा । दलका प्रमुख नेताहरू काजी शैलीमा मन्त्री भएर धेरै द्रव्य आर्जन गर्नका लागि भागबन्डा । दलका अर्को पंक्तिका नेताहरू चौतारिया शैलीमा राजस्व बढी उठ्ने राज्यका निकायहरूमा बस्ने होडबाजीका लागि भागबन्डा । थप अर्को पंक्तिका नेताहरू मुखिया शैलीमा संवैधानिक निकाय, विश्वविद्यालय, दूतावास, अनेकौं संस्थाका उपकुलपति, सभापतिदेखि थरीथरीका पति हुनका लागि भागबन्डा । दलका भाटहरू उच्च कोटिको बिचौलिया हुनका लागि भागबन्डा । बस, दलका नेताहरू यी सबै किसिमका भागबन्डा व्यवस्थापनमा कब्जा जमाउँदै मौजामानसिकतालाई विस्तार गर्न अहोरात्र प्रतिबद्ध छन् । मौजामानसिकताको मूल सर्त आफ्नो कार्यकारी अधिकारलाई असीमित राख्न आफूलाई कुनै किसिमले विधिविधान र प्रश्नको दायराभन्दा माथि राख्नु हो । निर्णय प्रक्रियामा अरूको रचनात्मक सहभागितालाई निस्तेज गर्नु हो । आफूले चाहेअनुसार तजबिजीमा सबै काम गर्ने थितिलाई संगठनभित्र बलियो बनाउनु हो । यी आधारभूत कार्यवरिपरि नै राजनीतिक दलका चिन्तन प्रणाली र कार्यशैली घुमिरहेका छन् । जबसम्म दलहरूमा फगत मौजा, कब्जा र भागबन्डाको चाहना बलशाली बनिरहन्छ, परिवर्तन केवल नारा र ओठे बोलीमा सीमित रहन्छ । यस्तोमा जनताको सामूहिक कार्य र वैचारिकीको सांगठनिक अभिव्यक्ति सबै पक्षबाट भुत्ते हुन थाल्छ । अहिले यस्तै भइरहेको छ । सबै दलमा मौजामानसिकता बलियो बनिरहँदा जनआन्दोलनका नौला आकांक्षाहरू सम्बोधन हुन सकेनन् । ती जनआकांक्षाहरू सरल थिए । लोकको सामूहिक नियतिको फैसला लोकले नै गर्न पाउने अभिलाषा प्राथमिक सर्त थियो । मुक्ति अभियानमा यो सर्त प्राथमिक भएकाले नै प्रत्यक्ष सामूहिक कार्यहरू र नागरिक अवज्ञा यस्तो परिकल्पनाको अभिन्न अभ्यास रहिरहे । सबै किसिमको थिचोमिचो र भेदभावबाट छुटकारा दोस्रो चाहना थियो । त्यसैले उमेर सानो हुँदा, कुनै कारणवश शारीरिक क्षमता फरक हुँदा, अभिव्यक्तिको माध्यम अर्कै लवज हुँदा, लैंगिक चाहना फरक हुँदा, पृथक् रहनसहनले फरक खानपानमा विश्वास रहँदा, बसोबासको पृष्ठभूमिसँगै फरक संस्कार हुँदा र, सबैभन्दा महत्त्वपूर्ण, तथाकथित उच्च जातले मानिलाई नै अछुत बनाउँदा थिचोमिचो र भेदभाव भइरहने भयो । त्यसैले यी विभेदको निरूपण छुट्नै नहुने माग बन्यो । जनगणले जनआन्दोलनसँग विशिष्ट किसिमका संस्थाहरूको परिकल्पना गरे, ताकि ऐतिहासिक असमानताहरू सम्बोधन गर्न सकिऊन् । त्यसैले विकेन्द्रित र स्वायत्त शासकीय अभ्यास तेस्रो खोजी रह्यो । त्यस्तो विकेन्द्रित र स्वायत्त संस्थाले स्वतः अन्य कुराका अलावा आर्थिक क्रूरताबाट आम मानिसलाई त्राण देओस् । त्यसैले सामाजिक सुरक्षा र रोजगारी चौथो आकांक्षा थियो । यी सबै पक्षको गठजोड बलियो रहे बाह्य हस्तक्षेपसँग पनि लड्न जनगण सशक्त हुन्छ र नयाँ लोकतान्त्रिक संस्थाहरूले सामूहिक सामर्थ्य हासिल गर्छन् । यो पाँचौं अपेक्षा थियो । बस, यत्ति नै त थियो जनआन्दोलनले नौलो क्षितिजको खोजी गर्दै दलहरूबाट गरेको अपेक्षा ! तर ठूला राजनीतिक दलहरूमा गढेको मौजामानसिकता तीनवटा कार्य नगर्नेमा प्रस्ट थियो । पुँजीलाई नियन्त्रित तुल्याउँदै सार्वजनिक संस्थाहरूलाई नयाँ मोड नदिने । भूमि वा अन्य सार्वजनिक स्रोतमा स्वामित्वको समानतालाई गति दिने कुनै आधार नबनाउने । सहकारी र सामूहिकतालाई रचनात्मक हिसाबले प्रभावकारी बनाउँदै जनजीविका र श्रमशक्तिलाई उत्पादनसँग नजोड्ने । यति नगरेपछि जनआन्दोलनका आकांक्षाहरूले न गति पाउँछन्, न परिवर्तन संस्थागत गर्ने नयाँ आधारहरू बन्छन् । न राजनीतिक दलहरू जनताप्रति उत्तरदायी हुने लेठोले कुनै संवैधानिक र संस्थागत प्रक्रिया बसाल्छ । बस, बलियो हुन्छ त केवल मौजामानसिकता र त्यसले निम्त्याउने विकृत संस्कार । अहिले यही भइरहेको छ । तर मुक्ति यात्रामा प्रतिबद्ध रहेकाहरूले एक्काइसौं शताब्दीमा पनि यस्तो अवस्था किन झेलिरहने ? कहिलेसम्म झेलिरहने ?"
महिनावारी मर्यादित नभई घरैबाट हिंसा अन्त्य हुन्न,"केही समयअघि महिला मन्त्रालयबाट सोह्रदिने लैंगिक हिंसाविरुद्धको अभियानसम्बन्धी निमन्त्रणापत्र पाउँदा फरक अनुभूति भयो । खुसी बनाउने कारण त्यहाँ लेखिएको नारा थियो, घरैबाट सुरु गरौं, महिला हिंसा अन्त्य गरौं । तर यो खुसी क्षणभरमै तुहियो ।नेपालमा लैंगिक हिंसाका सन्दर्भमा धेरै सफल काम भएका छन् । तर लैंगिक हिंसा रोकथाममा थोरै काम भएका छन् । भएका कामको अनुसन्धान नगण्य छ । ती अनुसन्धान मन्त्रालयको लक्ष्य, रणनीति, कार्यविधि वा दिवसलाई कार्यनिर्देश गर्न सक्ने हुँदैनन् । नत्र लिंग पहिचान गरेर छोरी भ्रूण छानीछानी हत्या गर्ने मात्र नभएर जनसांख्यिक असन्तुलनको अवस्था निम्त्याइँदा पनि सरकार किन तात्दैन ? राष्ट्रिय महिला आयोगले लैंगिक हिंसाका ९३ घटना घरमा हुन्छन्, ८२ प्रतिशत परिवारका पुरुष सदस्य नै पीडक हुन्छन् भनिरहँदा यसको कारण किन खोजिँदैन ? पीडक र पीडित दुवै बालबालिका देखिनुको कारण किन खोजिँदैन ? बाल विवाहमा नेपाल दक्षिण एसियामा तेस्रो स्थानमा पर्छ भनिइरहँदा बाल विवाह नघट्नुको कारण किन खोजिँदैन ? लैंगिक हिंसा न्यूनीकरण गर्न बनेका नीति वा रणनीतिको विषयगत व्यापकता, यसको प्रभावकारितामा किन प्रश्न उठाइँदैन ? गम्भीर र व्यापक समस्यालाई प्राथमिकता नदिई अन्य समस्याबारे कार्यक्रम किन थोपरिन्छन् ? सरकारले, मन्त्रालयले सार्वजनिक रूपमा बोलेका कार्यक्रमको निरन्तरता, व्यापकता नहुनुको कारण खोज्न हुन्छ कि हुँदैन ? लैंगिक हिंसाका कारणहरू खोतल्दै जाने हो भने, जसरी विश्लेषण गरे पनि, यसको साझा कारण हो शक्ति र पितृसत्तात्मक सोच । तर शक्ति कसरी निर्माण हुन्छ, त्यो निर्मित शक्तिले पुरुषलाई वा पुरुषकेन्द्रित सोचलाई निर्माण मात्र नगरी कसरी मलजलसमेत गर्छ भन्ने खोजी नै भएको छैन । कार्यालयमा त कुनै पुरुषलाई त्यस्तो शक्ति सुपरभाइजर पदका कारण प्राप्त भएको होला, तर घरमा बालकले त्यही शक्ति कसरी पायो ? त्यो बालकले आफ्नो बाउ देखेकै छैन भने पनि उसमा बाउ हुने, बाउसँग बस्ने बालकको जस्तै शक्ति कसरी आयो होला ? धनी वा गरिब जुनसुकै देश, जुनसुकै रङ वा जातिका समुदायमा बालकहरूले किन बालिकाहरूभन्दा बढी शक्ति पाउँछन् होला ? त्यही समयमा, त्यस्तै अवस्थामा किन बालिकाहरू आफूलाई कम शक्तिशाली महसुस गर्दै हुर्कने होलान् ? बालिकाहरूलाई चाहे बालक होस् वा वयस्क पुरुष भनेको शक्तिशाली हो, उसको चाहनाअनुरूप वा उसको जस्तै गर्यो भने अलिकति शक्ति मैले पनि पाउँछु भन्ने किन लाग्छ होला ? पढेका महिलाहरू पनि आफ्ना श्रीमान्लाई हैनहुन्न भन्न प्रायः किन सक्दैनन् होला ? बाल क्लब होस् वा किशोरी शिक्षामा पुरस्कार पाएका किशोरीहरू अपवादमा बाहेक किन आफैं बाल विवाह गर्छन् होला ? तेक्वान्दो खेल्ने महिला खेलाडी होऊन् वा मेसिनगन बोकेर काम गर्ने महिला सुरक्षाकर्मीले, आफ्नै पुरुष सहकर्मीबीच आफूलाई निम्छरो सम्झने किन होला ? राम्रै पदमा पुगेका महिला पनि हिंसा किन चुपचाप सहन्छन् होला ? उही क्षमता भएका, उस्तै काम गरेका महिलाको तलब पुरुष सहकर्मीको भन्दा कम किन हुन्छ होला ? संसारमै लैंगिक हिंसामा पर्नेहरूमा महिलाको संख्या धेरै किन हुन्छ होला ? लुडो खेलमा भर्याङहरू चढेर टुप्पामै पुगिसकेका बेला सर्पले निलिदिएर फेरि जहाँको तहीँ भएजस्तै अवस्था महिलाले किन भोगिरहनुपरेको होला ? उपर्युक्त सवालहरू प्रतिनिधि सवाल मात्र हुन् । पक्कै पनि, शक्ति र पितृसत्ताको निर्माण हुनुका धेरै कारण छन् तर एउटा मुख्य र साझा कारण भने महिनावारीसम्बन्धी विभेद हो । महिनावारी विभेद संसारभर नै छ, नाम र स्वरूप भने फरक छ । कतै देखिन्छ, कतै खोतल्नुपर्छ । एउटा अध्ययनअनुसार, बेलायतमा महिनावारीका बेला ३७ प्रतिशत छात्राहरू खेल खेल्नबाट वञ्चित हुने गरेका छन् । अस्ट्रेलियामा १० जनामध्ये ८ किशोरी आफू महिनावारी भएको कतै भन्दैनन्, महिनावारी सामग्री बाहुला वा ब्रामा लुकाउँछन् । कतै महिनावारी हुँदा लगाउने टाला, कट्टु कि घरमा कोही नउठ्दै बिहानै कि त सबै सुत्न गएपछि लुकीलुकी धुने, सुकाउने गर्छन् । यी सबै महिनावारी विभेद हुन् । कुन देश वा समुदायमा यसबारे कस्तो बुझाइ र अभ्यास छÙ त्यसले महिनावारी हुनेको स्वाभिमान र मर्यादामा कस्तो असर पार्छÙ महिनावारीले मानव अधिकार, भावनात्मक, मानसिक, शारीरिक, सामाजिक स्वास्थ्यमा कस्ता असर पार्छ भन्नेबारे अनुसन्धान नै भएको छैन । महिनावारी विभेदले राजनीतिक, आर्थिक, प्राविधिक, वातावरण र दिगो विकासमा पार्ने असरबारे समेत अध्ययन भएको छैन । तथापि दुनियाँले सन् १९४८ देखि मानव अधिकार, १९७९ देखि सिडअ (कन्भेन्सन अन द इलिमिनेसन अफ अल फर्म्स अफ डिस्क्रिमिनेसन अगेन्स्ट वुमेन), १९९४ देखि यौन तथा प्रजनन अधिकारलगायत लैंगिक नीतिबारे काम गरिरहे पनि महिनावारी विभेद भने कतै समेटिएको छैन । महिनावारी विभेद बालिकाहरूले सानैदेखि घरायसी अभ्यास (जस्तो महिनाका केही दिन आमाहरूले खाना नपकाउने वा छुट्टै बस्ने आदि), सञ्चारमाध्यम लगायतबाट थाहा पाउँछन्Ù ६९ वर्षको उमेरभित्र त्यसलाई लिएर आफ्नो जीवनमा तुलना गर्दै सामाजिकीकरण हुन थाल्छन् । बालिकाहरूले महिनावारी हुनुभन्दा करिब ७ वर्षअघि नै आफूलाई अशुद्ध, शक्तिविहीन, सुविधाविहीन अनुभूति गर्न थाल्छन् भने यसको उल्टो बालकहरूले आफूलाई शुद्ध, शक्तिशाली, सुविधावाला सम्झिन्छन् । महिनावारीको रगत अशुद्ध हो भन्ने बुझाइ नै बालबालिकामा शक्ति निर्माण गर्ने अदृश्य तर सशक्त माध्यम बन्छबनिरहेको छ । महिलाका लागि त्यसैले घर असुरक्षित थियोछ । जटिल प्रकृतिको महिनावारी विभेदलाई सम्बोधन गर्न मर्यादित महिनावारी जस्तो बहुआयामिक रणनीति निर्विकल्प छ । महिनावारीलाई मर्यादित बनाउन सके मात्र घरलाई मर्यादित बनाउन सकिन्छ । घरमा लैंगिक हिंसा अन्त्य गर्न सकिन्छ । घर सुरक्षित हुन्छ । जुन छोरीले घरमा हुन्नगर्दिनँ भन्न सक्छिन्, उनले स्कुल, काम वा पार्टनरश्रीमान्सँग पनि सहजै हुन्नसक्दिनँगर्दिनँ भन्न सक्छिन् । आज नेपालमा महिनावारी विभेद नभएको घर पाउन मुस्किल छ । हरेक घरमा विभेद, हिंसा, प्रतिहिंसा छ । हिंसा, हत्या सञ्चारमाध्यममा आएपछि देखिने र गनिने अपराधहरू हुन् । हिंसा गनिनुपहिले नै महिलाहरूले विभेदको थाक खेपिसकेका हुन्छन् । गर्भमा छोरी भएर आएदेखि चिहानमा जल्दै गर्दा पनि त्यही महिनावारी भएका कारण अपमानित, अपहेलित भएर महिलाहरू एकपछि अर्को विभेदमा पर्छन् । धर्म, संस्कृति, शिक्षा सबैले महिनावारी विभेदलाई प्रतिकार गर्न हैन, चुपचाप सहन सिकाउँछन् । महिनावारी विभेदले यौन अल्पसंख्यक, दलित, गरिब, प्रकोप र अपांगता भएकाहरूमा झन् गम्भीर विभेद थोपरिरहेको हुन्छ । यस परिवेशमा मर्यादित महिनावारी क्रस कटिङ को सवाल भए पनि बालबालिका, किशोरी, महिला, अपांगता अधिकार, यौन अल्पसंख्यक, ज्येष्ठ नागरिकको मानव अधिकार प्रवर्द्धन गर्ने जिम्मेवारी पाएको महिला मन्त्रालयको महिनावारी विभेद अन्त्य गर्न भूमिका मुख्य हुनेमा शंका छैन । अफसोस, महिला मन्त्रालयका नीति, रणनीति, कार्यक्रमबीच सामञ्जस्य छैन । उदाहरणका लागि, बालबालिकाको अधिकार, बाल विवाहसम्बन्धी दस्तावेजहरूमा कुनै पनि तहमा महिनावारी शब्द पढ्नसम्म पाइँदैन । कथंकदाचित् तिनमा उल्लेख रहेछ भने पनि सरसफाइमा गएर टुंगिएको छ । महिनावारीमा सरसफाइ महत्त्वपूर्ण छ, तर त्यसले मर्यादालाई पक्का त गर्दैन नै, महिनावारीको रगत फोहोर हो भन्ने सोच वा विभेदलाई झन् प्रवर्द्धन गर्छ । सन् २०१९ देखि महिला मन्त्रालयले मर्यादित महिनावारिलाई सयुक्त राष्ट्रसंघको प्रतिवेदनमा सिग्नेचर कार्यक्रमका रूपमा प्रस्तुत गरेको छ भने त्यसै वर्षदेखि डिसेम्बर ८ लाई मर्यादित महिनावारी दिवस मनाउन थालिएको छ । नेपालबाट विश्वले सिक्दै यस वर्षको मर्यादित महिनावारी दिवस स्कटल्यान्डमा रजोनिवृत्ति मानव अधिकार नारामा अन्तर्राष्ट्रिय सम्मेलन गर्दै मनाइँदै छ । मर्यादित महिनावारीका लागि सम्बन्धित नीति, निर्देशिका, कार्यक्रमलाई प्राथमिकतामा पार्नुपर्ने सवालमा बहाना मात्रै बनाइरहँदा अमुक कर्मचारी वा मन्त्रीको अहंकारको जित त होला, तर महिनावारी विभेदको हिंसाप्रतिहिंसाको सिकार भैरहेका बालिका र किशोरी एवं वयस्क वा रजोनिवृत्तिमा प्रवेश गर्दै गरेका महिलामाथि घोर अन्याय हुन्छ । इतिहासले त्यस्ता मन्त्री, कर्मचारी कसैलाई छोड्नेछैन । घरघरले भोगिरहेको महिनावारी विभेदलाई बेवास्ता गरेर घरबाट हिंसा अन्त्य गरौं भन्ने नारा लगाउनु भनेको पपुलिस्ट हुन खोज्नुबाहेक केही होइन ।"
देउवादाहाल मिसन कमजोर बन्दै,"चुनावी तालमेल गठबन्धन दलहरूबीच आगामी निर्वाचनमा चुनावी तालमेल हुनेनहुने अझै निश्चित छैन । नेकपा विभाजनपछि र पुनः एमाले विभाजन भएपछि कांग्रेसका लागि अनुकूल अवस्था छ । त्यसैले चुनावी गठबन्धनमा कांग्रेसको त्यति रुचि छैन । खास गरी देउवासामु आगामी निर्वाचनसम्म गठबन्धनलाई लैजानुपर्ने बाध्यता छ । चुनावी गठबन्धन नभए सरकार के होला भन्ने प्रश्न देउवासामु छ । उच्चस्तरीय राजनीतिक समिति गठन गरी आगामी निर्वाचनमा तालमेलका लागि गृहकार्य गर्ने भनिएको छ । यो समितिमा चुनावी तालमेलबारे छलफल भए पनि स्पष्ट निर्णय भने भइसकेको छैन ।चुनावी तालमेल मुख्यतः माओवादी अध्यक्ष दाहाल, जनता समाजवादीको संघीय परिषद् अध्यक्ष बाबुराम भट्टराई र एकीकृत समाजवादी अध्यक्ष माधवकुमार नेपाललाई आवश्यक छ । चुनावी गठबन्धनमा देउवाको अरुचिका कारण पनि यी तीन नेता आआफैं छलफलमा जुटेका हुन् । पार्टी बैठकमा देउवाले चुनावी तालमेलबारे कुनै निर्णय नभएको स्पष्टीकरण दिएका छन् तर उनका लागि अहिल्यै चुनावी तालमेलको कुरा गर्नु हतार हुनेछ । सरकार सञ्चालनलगायत अरू विषयमा देउवा र दाहालबीच हुने समझदारीले चुनावी तालमेलबारे टुंगो लगाउनेछ ।"
थिति बसाल्ने कि स्वार्थमै रमाइरने ?,"२६ वर्षजति अगाडिको कुरा हो । अमुक मन्त्रालयमा म कर्मचारी प्रशासन शाखाको प्रमुख थिएँ र नियुक्ति, सरुवाबढुवाको प्रारम्भिक टिप्पणी उठानको काम प्रमुख जिम्मेवारीअन्तर्गत पर्थ्यो । एक दिन सम्बद्ध मन्त्रीको कार्यकक्षमा मन्त्री र सचिवको उपस्थितिमा भैरहेको छलफलमा मलाई बोलाइयो । मन्त्रीले खल्तीबाट एउटा चिर्कटो झिकेर मतिर बढाउँदै भने, यसमा नाम लेखिएको व्यक्तिलाई भोलिको क्याबिनेट बैठकबाट अमुक संस्थाको महाप्रबन्धक बनाउने निर्णय गराउनुपर्नेछ, त्यसैले अहिले नै टिप्पणी उठाएर ल्याउनुस् । मैले त्यो चिर्कटोमा व्यक्तिको नामथर, घरठेगानाबाहेक केही उल्लेख नभएको देखेर भनें, मन्त्रीज्यू, यो मान्छेको बायोडाटा भएमा उसको योग्यता, अनुभव, कार्यदक्षता आदिबारे टिप्पणीमा उल्लेख गर्न सकिन्थ्यो । त्यसैले बायोडाटा पनि मागौं न । मन्त्री जंगिए, मैले भनेपछि त्यही नै हो, किन चाहियो बायोडाटासायोडाटा ! अलिअलि माथापच्चिसीपछि उनैले भनेबमोजिम नै नियुक्तिको प्रक्रिया अगाडि बढ्यो ।यो त मन्त्रीहरूको कार्यशैलीको एउटा प्रतिनिधि उदाहरण मात्र हो । सार्वजनिक निकायहरूमा आवश्यक योग्यता र क्षमता भएका नभई नाता, कृपा, चाकरी र लेनदेनका आधारमा मान्छे भर्ती गर्ने कामले तीव्रता पाइरहेकै छ । नियुक्तिमा दलीय भागबन्डाको कुरा त छँदै छ । अझ यसमा व्यभिचार पनि जोडिएको छ भनेर एक पूर्वप्राध्यापकले आरोपै लगाएका छन् । जे होस्, यस्तै पृष्ठभूमिले गर्दा यदाकदा राम्रै मानिस नियुक्त भएको अवस्थामा पनि उसले ठाडो शिर गरेर संस्था सुधारका योजनाको फेहरिस्त सुनाउनुको सट्टा आफ्नो नियुक्ति योग्यताकै आधारमा भएको हो भनी समाजलाई स्पष्टीकरण दिँदै हिँड्नुपर्ने अवस्था छ । यही बेथितिलाई सच्याउन २०६९७० सालतिर सार्वजनिक संस्थानका प्रमुख पदमा नियुक्तिका लागि योग्यताको परीक्षण गरी सिफारिस गर्ने प्रयोजनका लागि एक पूर्वसचिवको अध्यक्षतामा छुट्टै बोर्डको गठन गरियो । बोर्डले कतिपय सार्वजनिक संस्थानका पदहरूका लागि लिखित परीक्षा, सुधारका योजनाको प्रस्तुतीकरण र मूल्यांकन तथा अन्तर्वार्ताजस्ता परीक्षण विधिबाट उम्मेदवारको छनोट पनि गर्यो । यसबाट मनोमानी भर्ना धेरै हदसम्म रोकियो । तर यसलाई राजनीतिक नेतृत्व र खास गरी सत्तारूढ दलहरूले रुचाएनन् । फलस्वरूप थिति बसाल्न लागेको बोर्डलाई नै भंग गरियो ।संवैधानिक पदहरूमा नियुक्ति र राजदूत नियुक्ति प्रक्रियाको आफ्नै रामकहानी छ । खाली भएका पदमा पहिले दलहरू र त्यसभित्रका गुटउपगुटबीच भागबन्डा गर्ने, त्यसपछि नियुक्तिका लागि आफूअनुकूल मानिस खोज्ने काम भैरहेको छ । यसरी नियुक्ति गर्दा कतिपय अवस्थामा न्यूनतम योग्यतासम्म नभएका पनि पर्ने गरेका छन् भने, केही यस्ता नियुक्ति अदालतबाट खारेजीमा समेत परेका छन् । संसदीय सुनुवाइ हुनुपर्ने यस्ता पदमा समितिले पनि खासै नियन्त्रणमुखी भूमिका खेल्न नसकिरहेको र केवल नियुक्ति अनुमोदन गर्ने रबरस्ट्याम्पका रूपमा काम गरिरहेको देखिन्छ । ओली सरकारका पालामा केही सार्वजनिक संस्थामा प्रतिस्पर्धाबाट प्रमुख कार्यकारी नियुक्ति गर्ने परिपाटीलाई चपाउनेभन्दा देखाउने दाँतका रूपमा प्रयोग गरियो । सिफारिसमा आफूले चाहेका मान्छे परे भने नियुक्ति दिने, नत्र सिफारिस प्रक्रिया नै रद्द गर्ने हदसम्मका काम भए । विगत वर्षमा संविधानको आशयविपरीत अध्यादेशबाट ऐन नै संशोधन गरी बाउन्न पदमा अत्यन्त अपारदर्शी ढंगबाट संवैधानिक पदाधिकारीहरूको नियुक्ति गरियो । यसलाई थिति भत्काउने अर्को विद्र्पूताका रूपमा लिन सकिन्छ । समस्याको जड संविधानकै कतिपय प्रावधान देखिन्छन् । नेपालको संविधान२०७२ का कतिपय प्रबन्ध व्यवहारतः बढी खर्चिलो, अप्रभावकारी र आम जनताबाट नरुचाइएका छन् । उदाहरणका लागि, संविधानले वस्तुतः तेह्रवटा आयोगको व्यवस्था गरेको छ । कार्यगत हिसाबले हेर्ने हो भने, समावेशी आयोग भएपछि किन विभिन्न जातजातिका आयोग चाहिएका होलान् ? जागिर दिनेबाहेक त्यहाँ के काम होला ? जस्तो एउटी चौधरी महिला आफ्नो गुनासो लिएर कहाँ जाने होला ? समावेशी आयोग, महिला आयोग, थारू आयोग वा मधेसी आयोग ? त्यसैले संवैधानिक प्रबन्ध आफैंमा विरोधाभासपूर्ण छ ।अहिले न्यायपालिकामा देखिएको विकृति र गतिरोधको एउटा कारणसमेत संवैधानिक त्रुटिलाई लिने गरिएको छ । संविधानको धारा १५३ ले गरेको न्याय परिषद् गठनसम्बन्धी व्यवस्थाले न्यायाधिस नियुक्तिमा पेसागत निष्ठा र क्षमताभन्दा राजनीतिक प्रभाव हावी हुने स्थिति देखियो । यसैका कारण न्यायाधीश नियुक्तिमा दलगत भागबन्डा लाग्ने स्थिति बन्यो । कानुनविद्हरूले यो अवस्थालाई सुधार्न संविधानमा संशोधनको विकल्प छैन भन्न थालिसकेका छन् । संविधानले यति धेरै संस्था र पदहरू खडा गरिदियो, जसले गर्दा नियुक्ति दिने र लिने होडबाजी नै चलिरहेको छ । सरकार फेरिएपिच्छे नियुक्तिमा फेरबदल गर्ने र अघिल्लो सरकारले गरेका नियुक्ति बदर गरी आफ्ना मानिस भर्ना गर्ने काम अद्यापि चलिरहेकै छ । प्रदेश र स्थानीय तहको बोझिलो संरचना र त्यहाँ हुने राजनीतिक नियुक्तिहरूको संख्या हेर्दा अब सरकारी राजस्व तलबभत्ता, गाडी इन्धन र सुविधा जुटाउन पनि पर्याप्त नहुने भइसकेको छ । त्यसैले पनि जनस्तरबाट संघीय संरचना बढी बोझिलो भयो भन्ने आवाज उठ्न थालेको हो ।सबैजसो विकसित मुलुकले योग्यता प्रणालीको अवलम्बन गरी राज्यले आम जनतालाई दिने सेवालाई प्रभावकारी र भरपर्दो बनाउँदै आएका छन् । योग्य र सक्षम व्यक्तिलाई उचित जिम्मेवारी दिन सके मात्र राज्यले निर्वाह गर्नुपर्ने दायित्वलाई कुशलतापूर्वक सम्पन्न गर्न सकिन्छ । यसैले पनि सार्वजनिक सेवामा तटस्थता, निष्पक्षता र योग्यतालाई मानक बनाई नियुक्ति, बढुवालगायत वृत्तिविकासको अवसर दिने अभ्यास विश्वव्यापी प्रचलनमा छ ।नेपालमा पनि योग्यता तथा क्षमताका आधारमा नियुक्ति गर्न नसकिने होइन । संवैधानिक पदमा नियुक्तिका लागि योग्यता र अनुभव भएका नागरिकहरूबाट अभिरुचिपत्र संकलन गर्ने, पारदर्शी मूल्यांकन प्रक्रियाबाट तीमध्येका उपयुक्त व्यक्तिहरूको पहिचान गर्दै योग्यताक्रमसहितको रोस्टर तयार गरी सोहीबमोजिम काम गर्न सकिन्छ । यसका लागि विषयविज्ञसहितको उच्चस्तरीय सिफारिस समिति बनाउन सकिन्छ । सार्वजनिक संस्थानका कार्यकारी पदमा भर्ना र छनोटका लागि सबैभन्दा राम्रो विकल्प लोक सेवा आयोगलाई नै यो कामको जिम्मा दिनु हो । स्थापनाकालदेखि नै निष्पक्षता र विश्वसनीयता कायम गर्दै आएको आयोगको परीक्षण प्रविधि योग्यतामा आधारित हुने गरेकाले पनि यसप्रति जनमानसको सकारात्मक धारणा रहेको पाइन्छ । सरकारी निकायहरूप्रति आम जनताको विश्वास पुनर्जागृत गर्न सुधारका ठूलै काम गर्नुपर्छ । सकारात्मक परिवर्तनलाई मूर्त रूप दिन नीतिगत स्पष्टतासहित संविधान, ऐनकानुनमा संशोधनसहित संस्थागत संरचनामा सुधार आवश्यक छ । मुलुकमा राम्रो थिति बसाल्न उच्च तहको राजनीतिक सहमति र प्रतिबद्धता जरुरत पर्छ । हाम्रा राजनीतिक दलहरूले यसतर्फ बेलैमा सोचून् । अन्यथा, मुलुक अझ बढी कठिनाइ, विकृति र विसंगतिमा फस्दै जानेछ । ओझा नेपाल सरकारका पूर्वसचिव हुन् ।"
कहानी हत्याराको,"काठमाडौं (कास) एक घण्टा २२ मिनेटको फिल्ममा मुस्किलले ४५ मिनेट देखाइएका पात्र दर्शकलाई कत्तिको याद हुन्छ ? मोटो मोटो ज्यानको भद्र देखिने व्यक्ति, पावरदार चस्मा लाउँछ । हेर्दा सज्जन लाग्ने त्यो पात्र अफिसमा राम्ररी काम नगरेकामा गाली खान्छ । सुरुमा सोझो, जवाफ नफर्काउने देखिएको चरित्र छिट्टै फेरिन्छ । मोबाइल एमएमएसमा फोटो आउँछ । हेर्छन् र जसको आयो, उसलाई मार्न निस्कन्छन् । सन् २०१२ मार्चमा आएको सुजय घोष निर्देशित हिन्दी फिल्म कहानी मा बब विश्वास नामक हत्यारा पात्रको कथा लामो थिएन । श्रीमान्को हत्यारा मिलन दाम्जीलाई खोज्न निस्किएकी महिला विद्या बागची मूल पात्र थिइन् । दाम्जीको खोजी गरिरहेकी महिलालाई मार्ने सुपारी लिएका बब पर्दाबाट केहीबेरमै हराउँछन् । कथा विद्याको वरिपरि घुम्दा बब थोरैबेर मात्रै पर्दामा देखाइने पात्र थिए । कन्ट्र्याक्ट किलर बनेका शाश्वत चटर्जीको भूमिका छोटो भए पनि दर्शकको मनमा छाप छोड्ने प्रकारको थियो । बब नामक त्यो पात्रले छाप छोडेको अहिले आएर पुष्टि भएको छ, नौ वर्षपछि जब शाहरूख खानको कम्पनी रेड चिलिज इन्टरटेन्मेन्टले बब विश्वास फिल्म तयार गरेको छ । यस पटक चटर्जीको ठाउँमा छन् अभिषेक बच्चन ।यस पटकको क्राइम थ्रिलरलाई निर्देशन गरेकी छन् दिया अन्नपूर्ण घोषले । सुजय घोष भने यो फिल्मका लागि पटकथामा काम गरेर रेड चिलिजकी गौरी खानसँगै निर्माताको सूचीमा बसेका छन् । गत शुक्रबार रिलिज भएको फिल्मको ट्रेलर हेरेपछि अभिषेकप्रति बाबु अमिताभ बच्चन उत्साहित देखिएका छन् । निर्माता कम्पनीले ट्रेलर राखेर गरेको ट्वीटलाई कोट गर्दै उनले लेखेका छन्, म गर्वले भन्न सक्छु तिमी मेरो छोरा हौ । यसको कारण हो अभिषेकले अभिनयमा बलिउडको ध्यानाकर्षण गर्ने भूमिका निकै कम पाउनु । सन् २००० मा जेपी दत्ताको रिफ्युजी बाट डेब्यु गरेका उनी अहिले ४५ वर्षका भए । फिल्म नपाएका होइनन्, तर मूलकथा आफैंमा केन्द्रीत रहेर अभिनयमा खरोमध्ये दरिने भूमिका पाएकै छैनन् । अभिनयमा गम्भीर र अर्थपूर्ण मानिने भूमिकाले कलाकारको करिअरलाई अगाडि बढाउँछ । अभिष्ोकले फिल्म पाएका छन्, अभिनयमा खरो देखिने चरित्रको काम पनि पाएका छन्, तर पाए पनि आफूलाई साबित गर्न सकेको बलिउडका समीक्षकहरू मान्दैनन् । यस पटक बब विश्वास को ट्रेलरमै उनी प्रभावशाली देखिएका छन् । त्यसले उनको करिअरलाई बल दिने अपेक्षा अमिताभसँगै स्वयं अभिषेकको पनि रहेको सामाजिक सञ्जालका पोस्टहरूले देखाउँछन् । अभिष्ोकका लागि यो नयाँ चरित्र पनि हो । स्मरण शक्ति गुमेको पात्र, जो हत्या गर्दै हिँडेको छ र सोध्छ मैले यो गर्नुपर्ने हो ? डाक्टर उनलाई स्मृति फर्कन्छ भनेर नै परिवारका फर्काइएको बताउँछन् । ट्रेलरले नै अपराध कथा अनौठो प्रतीत गराएको छ । फिल्म आगामी डिसेम्बर पहिलो साता जीफाइभको ओटीटी प्लेटफार्ममा रिलिज हुने भएको छ । (एजेन्सीहरूको सहयोगमा)"
रूखका कथा,"(काठमाडौं)  उचाइ, पात, हाँगाबिँगा, काठ, पानीको स्रोतको संरक्षण, भूक्षय नियन्त्रण र अक्सिजन आदि रूखसँग जोडिएर आउँछन् । मानिसका लागि आदिमकालदेखि नभई नहुनेमध्येको रूखबारे कति किंवदन्तीहरू होलान् । रूखसँग जोडिएका कथा खोतल्न क्रियसन नेपालले ट्री अफ द इयर नेपाल अन्तर्गत कार्यक्रम सञ्चालन गर्दै आएको छ । कार्यक्रमअन्तर्गत आइतबार भृकुटीमण्डपस्थित टुरिजम बोर्डमा ट्री अफ द इयर नेपाल२०२१ शीर्षकमा फोटो प्रदर्शनी गरियो । नेपालका विभिन्न भागका ऐतिहासिक महत्त्व बोकेका डेढ दर्जनभन्दा बढी रूखका कथाहरू तस्बिरसँगै राखिए । ऐतिहासिक तथा सांस्कृतिक महत्त्व बोकेका तीनवटा रूखहरूका तस्बिरलाई प्रदर्शनीमा उत्कृष्ट ठहर गरियो । धनुषाबाट विवेक श्रेष्ठले खिचेको, मनाङबाट तृप्ति तामाङको र सुनसरीबाट विप्लव रेग्मीको तस्बिर क्रमशः पहिलो, दोस्रो र तेस्रो भए । विजेताहरूले कदरपत्रसहित क्रमशः ५० हजार, २० हजार र १० हजार रुपैयाँ प्राप्त गरे । आयोजकका अनुसार प्रतियोगिताका लागि देशभरबाट करिब ३ सयवटा तस्बिरहरू प्राप्त भएका थिए । धनुषाबाट विवेकले धनुषाधाम मन्दिर नजिकैको पीपल रूखको सामाजिक, सांस्कृतिक तथा धार्मिक पक्षलाई उजागर गरेका छन् । उनले प्रस्तुत गरेको रूखको छहारीमा मानिसहरू वर्षौंदेखि भेला भइरहेका छन् र त्यसको छायामा मानिस मात्र होइन जनावरहरूसमेत बस्छन् । उनका अनुसार उक्त रूखलाई मानिसले एकआपसमा भेला हुने चौतारी र यसको शीतलता प्रदान गरेको छ । यसलाई मानिसहरूले पुज्दै आएको कथालाई विवेकले प्रस्तुत गरे । त्यस्तै तृप्तिले मनाङमा धार्मिक तथा सांस्कृतिक रूपमा उभिएको एक (सुक्पा) रूखको कथालाई जोडेकी छन् । जुन रूखका पात तथा ससाना काठहरू तामाङ समुदायमा भगवानका लागि दैनिक रूपमा प्रयोग गरिन्छ । मनाङको हिउँसँगै एक्लो उभिएको रूखले त्यहाँको भौगोलिक इतिहासलाई समेत बोलेको उनले खुलाएकी छन् । सुनसरीका विप्लव भने आफूले बाल्यकालदेखि देख्दै आएको खेतको बीचमा उभिएको रूखको स्मरणलाई तस्बिरसहित चित्रण गरेका छन् । उनका अनुसार उक्त रूखले आठ दशकको इतिहास बोकेको छ । रूखको पहिचानसँगै संरक्षण गर्ने उद्देश्य संस्थाले दिएको अध्यक्ष आनन्द शाहले बताए । हामी सबै र हाम्रा सन्ततिका लागि रूख चाहिन्छ, उनले भने, विकासँग रूखहरू मासिँदै छन् । सरकारले रूखको महत्त्व बुझाउने यस्ता अभियान अब महोत्सवका रूपमा अगाडि बढाउनुपर्छ । संस्थाले उत्कृष्ट कथासहितको रूखलाई एसियन ट्री अफ द इएर मा समेत सहभागी गराउँदै आएको छ । जुन कार्यक्रम नेपालसहित सिंगापुर, श्रीलंका, मलेसिया र भारत गरी पाँचवटा देशहरूको सहभागितामा चल्दै आएको छ । विगतका दुईवटा प्रस्तुतिहरूमा नेपालले लगातार दुई पटक एसियन ट्री अफ द इएर को उपाधि जितिसकेको शाहले सुनाए । शाहका अनुसार रूखसँगै मानिसको मन छुने कथाहरू संकलन गरेको ट्री अफ द इयर नेपाल कार्यक्रमको यो पाँचौं संस्करण हो ।"
भीडले घेर्यो हमाललाई,"(बाँके)  उनी तन्नेरीका घेरामा थिए । भीड छिचोल्दै भुइँतिर झुकेका दुई वृद्धवृद्धा अभिनेता राजेश हमालका अघिल्तिर टुप्लुक्क आइपुगे । हमालका अगाडि उभिन पाउँदा उनीहरूलाई सानोतिनो युद्ध जितेजस्तै भएको थियो । थोते मुस्कानमा राजेशतिर पुलुक्क हेरेर वृद्धाले बागेश्वरी मन्दिरको प्रसाद र फूल दिइन् । सेल्फी खिच्ने र टिकटक बनाउने युवाको मन राख्दै गरेका अभिनेताले वृद्धवृद्धाप्रति श्रद्धापूर्वक चासो देखाए । सन्चै हुनुहुन्छ ? भन्दै एकदुई शब्दमा हालखबरसमेत सोध्न भ्याए । अनि, प्रसाद ग्रहण गरेर कृतज्ञता व्यक्त गरे । राजेश हमाललाई फ्यानको कमी छैन । नेपाली सिने क्षेत्रमा दुई दशक लामो यात्रा पार गरेका उनको पाका र युवा दुवै पुस्ता फ्यान छन् । जति पुरानो भए, उति क्रेज छ । शनिबार नेपालगन्ज म्याराथनमा पछ्याउनेको मिश्रित दृश्य थियो । कसैले राजेश दाइ भन्दै सम्बोधन गर्थे भने बूढापाकाले राजेश बाबु भन्दै बोलाउँथे । भीडमा सेल्फी खिच्दै गरेका दाङका बिहान रोकायको राजेशप्रतिको बुझाइ अलि अनौठो थियो । सेल्फी खिचेपछि उनी फेसबुकमा अपलोड गर्न आतुर थिए । उनी दंग थिए । भीड नियन्त्रण गर्न नसकेपछि म्याराथनको स्टेजबाट हमालले फ्यानलाई पालैपालो भेट्न थाले । कहिले कसो स्टेजमुनिका दर्शकमाझ हात मिलाएर हौसाउँथे । कालो चस्मा, कालो टिसर्टमा उभिएका उनीसँगै पत्नी मधु भट्टराई पनि थिइन् । यद्यपि, राजेशका अधिकांश फ्यानले मधुलाई चिन्न सकेका थिएनन् । कतिपयले ती युवती को होलिन् भन्दै गाइँगुइँ गर्दै थिए । एक कलाकारका लागि दर्शक नै सबैथोक हुन् । राजेशको हकमा दर्शकको महिमा अझै विशेष छ । उनी पाका पुस्ताका दर्शकलाई भेटेर आफूले खेलेको फिल्मको चर्चा परिचर्चा अझैसम्म गरेको देख्दा भावुक हुन्थे । पर्दामा देखिएको व्यक्तिलाई प्रत्यक्ष अगाडि उभिएको देख्न पाउनु सौभाग्यजस्तै ठान्थे । दर्शक जति उत्साहित हुन्छन्, राजेश पनि उत्तिकै हर्षित थिए । कलाकार र दर्शक नङ र मासुजस्तै हुन्, उनले भने, उहाँहरूको कुरा सुन्दा अझै नोस्टाल्जिक हुन्छु । राजेश हमाल भेट्न जान्छु भनेर काठमाडौं पुगेका एक जना दर्शकले पछि भेटेपछि तपाईं कहाँ हुनुहुन्थ्यो ? भन्दै निर्दोष शैलीमा सोधेको उनको मस्तिष्कमा ताजा छ । कलाकार समाजभन्दा टाढा हुनै सक्दैन, भेट्न आएकाको भीड देखेर हमालले भने, दर्शकले नै कलाकार बनाएका हुन्, दर्शक छन् र त म छु ।"
हङकङबाट लाईसी,"काठमाडौं (कास) हङकङमा बसेर नेपाली साहित्यमा क्रियाशील आख्यानकार दाजु गुरुङले लाईसी कथासंग्रह सार्वजनिक गरेका छन् । काठमाडौंमा आयोजित कार्यक्रममा गुरुङसहित साहित्यकार ज्ञानु अधिकारी, बिना थिङ, शशि लुमुम्बुलगायतको उपस्थितिमा निर्वाचन आयोगका प्रमुख निर्वाचन आयुक्त एवं कवि दिनेशकुमार थपलियाले संग्रहको लोकार्पण गरे । पुस्तकमा हङकङको डायस्पोरा जीवनको कथाव्यथालाई नेपाली समाजको सन्दर्भ जोडेर प्रस्तुत गरिएको छ । गुरुङका अनुसार लाईसी को प्राचीन चिनियाँ भाषा हो, जसको अर्थ रातो खामभित्रको दक्षिणा हुन्छ । नेपाली समाजमा पनि रंगीन खामहरू प्रयोग गरेर दक्षिणा दिने चलन रहेकाले आगन्तुक शब्द प्रयोग गरिएको उनले बताए । विभिन्न कारणले मूल थलो छाडेर हङकङ बस्न पुगेका नेपालीको जमात ठूलो छ । उनीहरूका भोगाइ सुनाउँदै गुरुङले त्यहाँको अर्को नेपाललाई कथासंग्रहमार्फत देखाउन खोजेको सुनाए । हङकङमा नेपाली समाज, सुन्दर नेपाली परिवेश र आफ्नै थुप्रै कथाहरू बोकेका नेपालीहरू छन्, उनले भने, त्यसैभित्र रहेको अर्को नेपाललाई देखाएर तिनीहरूको दैनिकी, भोगाइ, संवेग, लाहुरे हुनुको पीडालाई मैले कथामार्फत ल्याएको छु । गुरुङले कथाहरुमा वर्णन बिम्बात्मक प्रयोगको नवीन शैलीमा गर्दै प्रतिकूलताभित्र बाँचेर पनि आकांक्षा बोकेर हिँड्ने आम पात्र, तिनका चरित्र र आशालाई देखाएको थपलियाले बताए । यसअघि गुरुङले कथासंग्रह टाँकीका फूलहरू सार्वजनिक गरिसकेका छन् ।"
नेपाली चियामा भारतीय अवरोध,"(काँकडभिट्टा)  दार्जिलिङको चिया बजारलाई मार परेको भन्दै भारतले नेपाली चिया आयातमा रोक लगाउने तयारी गरेको छ । टी बोर्ड अफ इन्डियाले नेपाली चियाको आयात रोक्न माग गर्दै भारतको वाणिज्य तथा उद्योग मन्त्रालयसँग मागसमेत गरेको छ । नेपाली चियालाई प्रतिबन्ध लगाउन भारतले आयातकर्तामाथि विभिन्न अंकुश लगाउन थालेको नेपाल चिया उत्पादक संघका अध्यक्ष सुरेश मित्तलले बताए । भारतका लागि नेपाली चिया टाउको दुखाइ बन्दै गएको उनको भनाइ छ । आयातमा रेस्ट्रिक्सन लगाइहालेको छ हैन । तर दुःख दिन भने सुरु गरेको छ । टी बोर्ड अफ इन्डियाले नेपाली चियाको आयात नरोके लाइसेन्स रद्द गर्नेसम्मको धम्की दिन थालेको भारतका एक आयातकर्ताले जनाए । भारतका चिया उद्योग र टी फोरम अफ इन्डियाले पनि नेपालका चिया आयातप्रति चिन्ता व्यक्त गरेका छन् । ती संस्थाले पनि नेपाली चियाको आयात तत्काल रोक्न सरकारसँग माग गर्दै आएका छन् । अघिल्लो वर्षको तुलनामा नेपाली चियाको आयातमा ३४ प्रतिशत वृद्धि भएको भारतीय सञ्चारमाध्यमले जनाएका छन् । सस्तो नेपाली चिया भारतीय चियाका रूपमा विश्व बजारमा बिक्री हुँदै आएको टी बोर्ड अफ इन्डियाका उपाध्यक्ष डा केएन राघवनको भनाइ छ । नेपाली चियाले दार्जिलिङको चियामाथि आक्रमण गरिरहेको छ, यो गलत हो, उनले भने । भारतका केही व्यापारीले नेपाली चियालाई दार्जिलिङ ब्रान्डका रूपमा तेस्रो देश निर्यात गर्दै आएका छन् । जसले दार्जिलिङ ब्रान्डको छवि बिग्रिएको उपाध्यक्ष राघवनको भनाइ छ । यसअघि बंगालका श्रममन्त्री बेचाराम मन्नाले मुख्यमन्त्री ममता बनर्जीलाई लिखित सिकायत गरेर नेपालको चिया आयात रोक्न माग गरेका थिए । नेपाली चिया दार्जिलिङ ब्रान्डका रूपमा तेस्रो देश निर्यात भइरहेको बताउँदै उनले गलत काम गर्ने व्यापारीलाई बनर्जीमार्फत कारबाहीको समेत माग गरेका थिए । केही भारतीय व्यापारीले नेपाली चियालाई दार्जिलिङ ब्रान्ड बनाएर युरोप, अमेरिकालगायत मुलुकमा निर्यात गर्ने गरेका छन् । मुख्य रूपमा यही कारण नेपाली चियालाई रोक लगाउन खोजिएको हो, चिया उद्यमी उदय चापागाईंले भने, कसरी हुन्छ, नेपाली चिया रोक्नु भारतको नियत हो । भारतीय अवरोधका कारण एक सातादेखि नेपाली चिया निकासी हुन नपाएको नेपाली चिया निर्यातकर्ता रोशन अग्रवालले जनाए । टी बोर्डवाट पर्मिट लिएर मात्रै नेपाली चिया निर्यात हुने नियम सुरु भएको छ ।"
चीन जोड्ने प्रसारणलाइनको रुट परिवर्तन गरिँदै,"(काठमाडौं)  चीन जोड्ने प्रसारणलाइनको रुट परिवर्तनका लागि सर्वेक्षण गरेर नेपाल विद्युत् प्राधिकरणको प्राविधिक टोली फर्किएको छ । यसअघि निर्धारित रुटमा भौगोलिक विकटताका कारण पहुँचमार्ग निर्माण र सामान ढुवानी गर्न समस्या थियो । प्राविधिक रुपमा पनि पुरानो रुट लामो पर्ने भन्दै प्राधिकरणले लाङटाङ राष्ट्रिय निकुञ्ज भएर नयाँ रुटको सम्भाव्यता अध्ययन गरिएको हो । दुई महिनाभन्दा बढी समय लगाएर गरिएको अध्ययनपछि प्राधिकरणको टोली शनिबार काठमाडौं फर्किएको छ । रुट परिवर्तनका लागि सम्भाव्यता अध्ययन गरेर फर्किएका छौं । त्यसको कागजी रूपरेखा तयार पार्न बाँकी छ, रातामाटेरसुवागढीकेरुङ ४ सय केभी अन्तरदेशीय प्रसारणलाइन आयोजना प्रमुख कोमलनाथ आत्रेयले भने, अब विस्तृत वातावरणीय अध्ययन (ईआईए) को पनि काम सुरु हुन्छ । प्राधिकरणले यसअघि वनको विषयलाई हेरेर लाङटाङ राष्ट्रिय निकुञ्ज छलाएर रुट निर्धारण गरेको थियो । तर निकुञ्जभित्रबाट प्रसारणलाइन बनाउँदा प्राविधिक र आर्थिक दुवै हिसाबले उपयुक्त देखिएको आत्रेयले बताए । प्रसारणलाइन १० किमि घना जंगल र मध्यवर्ती क्षेत्रसमेत गरेर निकुञ्जभित्रको कुल २६ किमि बाटो भएर निर्माण गर्ने गरी सर्वेक्षण गरिएको छ ।प्राधिकरणका अनुसार आयोजनाको निर्माण लागत घट्ने र प्राविधिक रूपमा सहज हुने भएपछि रुट परिवर्तनको निर्णय गरिएको हो । रुट परिवर्तन गर्दा प्रसारणलाइन ५ किमि छोटो पर्ने र १ अर्ब रुपैयाँ लागत घट्ने प्रारम्भिक अनुमान छ । यसअघि तय भएको रुटमा २ सय १४ वटा विद्युत् टावर लाग्ने अनुमान गरिएकोमा नयाँ रुटमा १७१ वटा टावरले पुग्ने देखिएको प्राधिकरणले जनाएको छ । आयोजनाको विस्तृत सर्वेक्षण प्रतिवेदन आउन भने बाँकी छ । गल्छीरसुवागढीकेरुङ प्रसारणलाइन जोड्ने गरी नुवाकोटको विदुर नगरपालिका९ मा ४ सय केभी सबस्टेसन बनाउने निर्णय प्राधिकरणले गरिसकेको छ । यो सबस्टेसनसँग जोडिने गरी त्रिशूलीथ्री बी हबबाट ४ सय केभी र २ सय केभी क्षमताका २ वटा लाइन तयार पारिनेछन् । त्रिशूलीबाट रातामाटेसम्म भने ४ सय केभीमा एउटा मात्र लाइन बनाइनेछ । गल्छीरसुवागढीकेरुङ प्रसारणलाइनमा यसअघि तय रुटमा लोड फ्लो (विद्युत् वहन गर्ने क्षमता) विश्लेषणसमेत भइसकेको थियो । तर रुट परिवर्तन भएपछि नयाँ लोड फ्लो विश्लेषण गर्नु आवश्यक नरहेको आयोजना प्रमुख आत्रेयले बताए । प्रसारणलाइनमा कति विद्युत् जोडिन्छ र त्यसले कति क्षमता वहन गर्न सक्छ भन्ने विश्लेषण पुरानै रुटमा गरिसकेका छौं, आत्रेयले भने, पुरानो र नयाँ रुट खोला वारिपारि हो । त्यसकारण नयाँ लोड फ्लो विश्लेषण गरिरहनु पर्दैन । महामारीका कारण चीनपट्टिको प्रसारणलाइनसँग संयुक्त रूपमा (जोइन्ट लोड फ्लो) विश्लेषण भने हुन सकेको छैन । चीनसँगको विद्युत् व्यापारका लागि कोसेढुंगाका रूपमा हेरिएको यो प्रसारणलाइनको विस्तृत परियोजना प्रतिवेदन (डीपीआर), वातावरणीय प्रभाव मूल्यांकन (ईआईए) लगायत काम भने टुंगिएका छैनन् । यो आयोजनाको डीपीआर टुंग्याउने जिम्मा चिनियाँ सरकारी स्वामित्वको कम्पनी स्टेट ग्रिड कर्पोरेसन अफ चाइना (एसजीसीसी) र नेपाल विद्युत् प्राधिकरणले पाएका छन् । स्टेट ग्रिड र विद्युत् प्राधिकरणका प्रतिनिधि सम्मिलित संयुक्त प्राविधिक समूह (जेटीजी) ले सन् २०१८ मै डीपीआर बनाइसक्ने भनिए पनि पछिल्लो लामो समयदेखि यसको बैठकसमेत बस्न सकेको छैन । जेटीजीको बैठक चीनमा बस्ने गरी तय भएको थियो । तर महामारीपछि रोकिएको छ । अहिले पनि भर्चुअल वा भौतिक रुपमा बस्ने भनेर अन्योल छ, आत्रेयले भने । स्टेट ग्रिड र प्राधिकरणबीच २०१८ जुनमा आयोजना विकाससम्बन्धी साझेदारी सम्झौता (पीडीए) भएको थियो । दुई वर्षका लागि भएको पीडीए सम्झौतासमेत नवीकरण हुन सकेको छैन । पीडीए नवीकरण गर्न दुवै पक्ष सहमति भए पनि बैठक बस्न नसक्दा रोकिएको आत्रेयको भनाइ छ । प्रसाइरणलाइनको वातावरणीय प्रभाव मूल्यांकन (ईआईए) को जिम्मा भने एनईए इन्जिनियरिङ कम्पनीले पाएको छ । प्रसारणलाइनको यसअघिको रुट परिवर्तन भएपछि ईआईए प्रक्रिया थप लम्बिने ठानिएको छ । ईआईए नटुंगिँदा आयोजनाको वातावरणीय प्रभाव मूल्यांकन, जग्गाको मुआब्जालगायतका काम पनि बाँकी छन् । चीनको महत्त्वाकांक्षी परियोजना बेल्ट एन्ड रोड इनिसिएटिभ (बीआरआई) मा सहभागी हुन नेपालले २०१७ मे १२ मा सहकार्यका लागि सम्झौता गरेसँगै यो प्रसारणलाइन निर्माण सुरु भएको थियो । तर बीआरआईअन्तर्गतका आयोजना कार्यान्वयनमा ढिलाइका कारण अन्तरदेशीय प्रसारणलाइन निर्माणको काम पनि निकै सुस्त देखिन्छ । स्टेट ग्रिड र प्राधिकरणबीच भएको पीडीएअनुसार यो प्रसारणलाइन निर्माणका लागि ९ करोड ६७ लाख ९० हजार (९६७९ मिलियन) अमेरिकी डलर लागत अनुमान गरिएको थियो ।"
कृषि तथा उद्यममा करोडसम्म सस्तो कर्जा,"(काठमाडौं)  कृषि, हस्तकला तथा सीपमूलक व्यवसाय एवं उद्यम व्यवसाय सञ्चालन गर्न बैंक तथा वित्तीय संस्थाबाट सस्तो ब्याजदरमा एक करोड रुपैयाँसम्मको कर्जा पाइने भएको छ । यी दुई शीर्षकमा एक करोड रुपैयाँभन्दा कम रकमको कर्जा आधार दरमा बढीमा २ प्रतिशत मात्र थपेर दिनुपर्ने राष्ट्र बैंकको निर्देशन छ । एकीकृत निर्देशन २०७८ मार्फत राष्ट्र बैंकले यस्तो व्यवस्था गरेको छ । गत आर्थिक वर्षमा १५ लाख रुपैयाँसम्मको यस्तो कर्जा मात्र सस्तो दरमा प्रवाह गर्नुपर्ने निर्देशन थियो । चालु आर्थिक वर्षमा कर्जाको सीमा बढाएर एक करोड रुपैयाँ पुर्याएको हो । बैंक तथा वित्तीय संस्थाले एक करोड रुपैयाँसम्मको कृषि, हस्तकला तथा सीपमूलक व्यवसाय एवम् उद्यम व्यवसाय (आयातसम्बन्धी व्यवसायबाहेक) सञ्चालनका लागि कर्जा प्रवाह गर्दा आधार दरमा २ प्रतिशतसम्म मात्र थप गरी ऋणको ब्याज तोक्नुपर्नेछ, निर्देशनमा भनिएको छ । कृषि, हस्तकला तथा सीपमूलक व्यवसाय एवम् उद्यम व्यवसाय भए पनि तिनको प्रकृति आयातमूलक भए यस्तो सुविधा नपाइने राष्ट्र बैंकले प्रस्ट्याएको छ । आधार दर बैंक तथा वित्तीय संस्थाले कर्जाको ब्याजदर निर्धारण गर्ने प्रमुख आधार (बेस रेट) हो । स्रोत व्यवस्थापन (निक्षेप संकलन तथा व्यवस्थापन) गर्दा लाग्ने लागत जोडेर आधार दर निकालिन्छ । यही दरमा प्रिमियम थप गरेर बैंकहरूले कर्जाको ब्याजदर तोक्छन् । अहिले राष्ट्र बैंकले उल्लिखित शीर्षकमा तोकिएको सीमासम्म कर्जा प्रवाह गर्न आधार दरमा २ प्रतिशतसम्म मात्र थप गर्न पाउने सुविधा बैंक तथा वित्तीय संस्थालाई दिएको हो । गत आसोजसम्म वाणिज्य बैंकहरूको औसत आधार दर ७५७ प्रतिशत छ । २०७७ असोजमा यस्तो दर ७७३ प्रतिशत थियो । बैंक तथा वित्तीय संस्थाले मंसिरका लागि गत असोजको ७५७ प्रतिशत आधार दरमा २ प्रतिशत मात्र थप गरी कर्जा प्रवाह गर्नुपर्ने राष्ट्र बैंकको निर्देशन छ । २० लाख रुपैयाँसम्मका यस्ता कर्जा प्रवाह गर्दा मोटरबाटो नभएको खेतीयोग्य जमिनलाई पनि बैंक तथा वित्तीय संस्थाले धितोका रूपमा स्विकार्न सक्नेछन् । प्रत्येक शाखाले यसप्रकारको कर्जासम्बन्धी निवेदन प्राप्त भएको सात कार्य दिनभित्र स्वीकृत गर्नुपर्नेछ ।वाणिज्य बैंकहरूको औसत आधार दर २०७७ असोजमा ७७३ प्रतिशत रहेकामा २०७८ असोजमा ७५७ प्रतिशत कायम भएको छ । २०७८ असोजमा वाणिज्य बैंकहरूको निक्षेपको भारित औसत ब्याजदर ५४३ प्रतिशत र कर्जाको भारित औसत ब्याजदर ८६९ प्रतिशत छ । अघिल्लो वर्षको सोही महिनामा यस्तो दर क्रमशः ५४५ र ९८३ प्रतिशत थियो ।"
धानको बाला नलागेर भएको क्षतिको लगत संकलन थालियो,"(काठमाडौं)  डीवाई २८ जातको धान नफलेर मर्कामा परेका काठमाडौं, ललितपुर र भक्तपुरका किसानले बेहोरेको क्षतिको लगत संकलन थालिएको छ । उपत्यकाका तीनवटै जिल्लाका पालिकामार्फत डीवाई२८ जातको धानको बीउका कारण बाला नलागेका किसानलाई क्षतिपूर्ति उपलब्ध गराउन लगत संकलन थालिएको कृषि ज्ञान केन्द्रले जनाएको छ । यस वर्ष भक्तपुरका चाँगुनारायण, सूर्यविनायक र काठमाडौंको बूढानीलकण्ठ नगरपालिकाका अधिकांश भागमा लगाइएको डीवाई २८ धानको बाला लागेको थिएन । कृषि ज्ञान केन्द्रको संयोजनमा नेपाल कृषि अनुसन्धान परिषद्, राष्ट्रिय किसान आयोग, बीउबिजन गुणस्तर नियन्त्रण केन्द्र, बीउबिजन व्यवसायी, स्थानीय तहमा कार्यरत कृषि प्राविधिक र पीडित किसानको प्रतिनिधित्व सम्मिलित समितिले किसानको क्षतिपूर्ति निर्धारण गरेको हो । यसअनुसार किसानलाई प्रतिरोपनी २ हजार २ सय ५० रुपैयाँका दरले क्षतिपूर्ति उपलब्ध गराउन बीउ विक्रेता काष्ठमण्डप ट्रेड प्वाइन्ट ले सहमति गरेको कृषि ज्ञान केन्द्र प्रमुख कृष्णभद्र अधिकारीले बताए । केन्द्रमा कात्तिक मसान्तसम्म २ हजार ८ सय ७० रोपनी क्षेत्रफलमा लगाएको धानमा क्षतिको विवरण संकलन भएको छ । यसमा पूर्ण क्षतिको विवरण आइनसकेकाले काठमाडौं, भक्तपुर र ललितपुरका पालिकालाई मंसिर ७ सम्म तथ्यांक पठाइसक्न केन्द्रले अनुरोध गरी पठाएको उनले जानकारी दिए । नेपालको राष्ट्रिय उत्पादकत्व प्रतिहेक्टर ३९ क्विन्टलका आधारमा क्षतिपूर्ति तय गरिएको बीउबिजन गुणस्तर नियन्त्रण केन्द्रले जनाएको छ । धानमा बाला नलागेर क्षति भोगेका किसानको एक रोपनी खेतमा १९५ किलो धान उत्पादन हुने अनुमानका आधारमा क्षतिपूर्ति रकम निर्धारण गरिएको हो । सोही आधारमा एक रोपनीमा १९५ किलो धान फल्ने र उक्त धानको मूल्य ४ हजार पाँच सय रुपैयाँको ५० प्रतिशत किसानलाई राहत दिन बीउ विक्रेता तयार भएको केन्द्रले जनाएको छ । किसान भने क्षतिपूर्ति तोकिएको रकमप्रति असन्तुष्ट छन् । डीवाई २८ जातको धानको बीउ प्रतिकिलो ८ सय रुपैयाँमा खरिद गरेर खेती गरेका हौं । मल, मिहिनेतको मूल्य खोइ ? सूर्यविनायक नगरपालिका७ गुन्डुका दिलीपकुमार खत्रीले भने, क्षतिपूर्तिको अर्थ छैन । बीउबिजनको प्रयोगबाट हुने हानि नोक्सानीको क्षतिपूर्तिसम्बन्धी निर्देशिका२०७३ अनुसार किसानले क्षतिपूर्ति पाउने बीउबिजन गुणस्तर नियन्त्रण केन्द्रका वरिष्ठ बाली अधिकृत एवं सूचना अधिकृत प्रकाश आचार्यले बताए । बीउ आयातकर्ताले क्षतिपूर्ति दिन आनाकानी गरे बीउबिजन ऐनअनुसार कारबाही हुने उनको भनाइ छ । डीवाई २८ जातको धान आयात गर्ने काष्ठमण्डप ट्रेड प्वाइन्ट सञ्चालक मधुसूदन प्रधानले भने क्षतिपूर्तिका विषयमा कुरा गर्न चाहेनन् ।"
कपिलवस्तुमा हैजाविरुद्ध खोप,"कपिलवस्तु (कास) डेढ महिनाअघि झाडापखाला फैलिएको यशोधरा गाउँपालिकामा आइतबार हैजाविरुद्धको खोप दिन सुरु गरिएको छ । बैदौली स्वास्थ्य चौकीमा आयोजित कार्यक्रममा पहिलो खोप गाउँपालिका अध्यक्ष गिरजेश पाण्डेलाई खुवाइएको थियो । त्यसपछि गाउँपालिकाका आठै वडाध्यक्षलाई खोप दिइएको थियो । गाउँपालिकाका ३७ हजार ७ सय ८३ जनालाई हैजाविरुद्धको ओरल कोलेरा खोप दिन थालिएको हो । यो खोप थोपाका रूपमा खुवाइन्छ । आठ वडामा २५ वटा खोप केन्द्र स्थापना गरिएको छ । पाँच दिनसम्म नियमित र एक दिन छिटफुट भएकाहरूलाई खोप दिइनेछ । खोप अभियानमा ७५ जना स्वास्थ्यकर्मी र स्वंयसेविका गरी एक सयभन्दा बढीलाई परिचालन गरिएको छ । खोप शुभारम्भका लागि लुम्बिनी प्रदेश स्वास्थ्य मन्त्री इन्द्रजित थारूसहित विश्व स्वास्थ्य संगठन, युनिसेफ, स्वास्थ्य सेवा विभाग र प्रदेश मन्त्रालयका प्रतिनिधि सम्मिलित टोली आएको थियो । जिल्लाको कृष्णनगर, शिवराज र महाराजगन्ज नगरपालिका र विजयनगर गाउँपालिकामा मंसिर ७ देखि १२ गतेसम्म खोप दिइने जिल्ला स्वास्थ्य कार्यालयले जनाएको छ । जिल्लाको पश्चिम क्षेत्र कृष्णनगर नगरपालिकामा डेढ महिनाअघि फैलिएको झाडापखाला अझै पूर्ण नियन्त्रणमा आउन नसकेकाले खोप दिन थालिएको स्वास्थ्यकर्मीहरूले बताए । अझै पनि बहादुरगन्जस्थित शिवराज अस्पतालमा झापाखालाका बिरामी दिनमा एकदुई जना आइरहेका छन्, अस्पतालका मेडिकल सुपरिन्टेन्डेन्ट डा मुकेश चौधरीले भने । अवस्था सामान्य हुँदै गए पनि सरुवा रोग भएकाले कतिखेर के हुन्छ भन्न नसकिने भएकाले खोप चाहिएको स्वास्थ्य कार्यालयका प्रमुख हेमराज पाण्डेले बताए । विभागले संवदेशनशील भएर विश्व स्वास्थ्य संगठनसँग समन्वय गरी खोप ल्याइएको उनले बताए । यहाँका पाँच स्थानीय तहमा मंसिर १२ सम्म १ सय ६८ खोप केन्द्रमार्फत एक वर्षमाथिका २ लाख ५२ हजार ३ सय ६३ नागरिकलाई खोप दिने लक्ष्य छ । जिल्लामा ८६ हजार ४ सय मात्रा खोप आइसकेको छ । जिल्ला र प्रदेशमा भण्डारण क्षमता कम हुँदा बाँकी खोप काठमाडौंमै राखिएको स्वास्थ्य कार्यालयका अधिकृत उमेश घिमिरेले बताए । पहिलो पटक खुवाएको १४ देखि २८ दिनको अन्तर दोस्रो मात्रा दिइनेछ । यो खोपको प्रभाव ५ वर्षसम्म रहने बताइएको छ ।अहिलेसम्म हैजाझाडापखाला लागेका १ हजार ३ सय ७६ जनाको उपचार गरिएको छ । कृष्णनगर नगरपालिकाको वडा ८ र ९ बाट फैलिएको झाडापखालाले कृष्णनगरका चार, शिवराज नगरपालिकाका एक र यशोधरा गाउँपालिकाका एक गरी ६ जनाको मृत्यु भएको छ । लगातार दिसा हुने, बान्ता आउने र कमजोरी बनाउने लक्षणसहितका बिरामी अस्पताल भर्ना भएका थिए । लुम्बिनी क्षेत्र अन्तर्राष्ट्रिय पर्यटकीय स्थल हो, विश्व स्वास्थ्य संगठनका नेपाल प्रतिनिधि डा राजेश पाण्डवले भने, त्यसैले यहाँ फैलिएको हैजा नियन्त्रणमा लिनु आवश्यक थियो । हैजाविरुद्धको खोपको प्रभावकारिता शतप्रतिशत नभएकाले सरसफाइमा पनि ध्यान दिनु आवश्यक रहेको स्वास्थ्य अधिकारीहरू बताउँछन् । सरसफाइमा ध्यान दिए हैजा फैलिँदैन, जिल्ला अस्पतालका कन्सल्ट्यान्ट फिजिसियन डा जावेद खानले भने ।"
केयूमा भर्ना नपाउने विद्यार्थीद्वारा रिट दायर,"काठमाडौं (कास) एकीकृत प्रवेश परीक्षामा मेरिटमा छनोट भएर पनि काठमाडौं विश्वविद्यालयले भर्ना नलिएका विद्यार्थीले उच्च अदालत पाटनमा रिट दायर गरेका छन् ।चिकित्सा शिक्षा आयोगले मेरिटका आधारमा एमबीबीएसलगायत चिकित्सा शिक्षाका विषय अध्ययन गर्न पठाएकामध्ये ९ जनालाई केयूले भर्ना लिन अस्वीकार गरेको थियो । ती विद्यार्थीको सिटमा स्थानीय, कर्मचारी र शिक्षकका छोराछोरीलाई पढाउने अडानपछि भर्ना नपाएका दुई जना अदालत पुगेका हुन् । ९ जनामध्ये एमबीबीएस र बीडीएसमा भर्ना नपाएका कञ्चन खरेल र अनिक्षा थापाले भर्ना हुन पाउनुपर्ने माग राख्दै रिट दायर गरेका हुन् ।आयोगका अनुसार केयूले भर्ना नलिने भनिएका एमबीबीएसतर्फका छात्र सिसोन गिरीले भने भर्ना पाएका छन् । एकीकृत प्रवेश परीक्षा पास भएपछि चिकित्सा आयोगले हामीलाई केयुमा भर्ना हुन पठाएको थियो, खरेलले भने, केयूले भर्ना लिन सक्दैनौं भन्यो, त्यसैले भर्ना हुन पाऊँ भनेर रिट दिएका हौं । खरेल र थापाले दिएको निवेदनमा आयोग र केयूलाई विपक्षी बनाइएको छ । उच्च अदालतले निवेदन दर्ता गर्दै विपक्षीलाई १५ दिनभित्र लिखित जवाफ पेस गर्न आदेश दिएको छ । न्यायाधीश महेश शर्मा पौडेलको इजलासले निवेदकको मागबमोजिम आदेश जारी हुन नपर्ने आधार, कारण र प्रमाण भए पेस गर्न आदेश गरेको हो । साथै अदालतले मंगलबारका लागि दुवै पक्षलाई छलफलमा समेत डाकेको छ । मेरिटमा परेर भर्ना नपाएका अन्य विद्यार्थी पनि अदालत जाने तयारीमा रहेको खरेलले जनाए ।आयोगले मेरिटका आधारमा भर्ना हुन पठाएका विद्यार्थीलाई भर्ना नलिई डिन राजेन्द्र कोजुका छोरासहित स्थानीय, शिक्षक र कर्मचारीका छोराछोरीलाई भर्ना लिइएको छ । उसले भर्ना लिएका ९ मध्ये ३ जना विद्यार्थी मेरिटका आधारमा पहिलो चरणमा कुनै पनि मेडिकल कलेजमा अध्ययन गर्न नपाउने वरीयताका छन् । मेरिटमा परेर पहिलो चरणमा छनोट भएका विद्यार्थी भर्ना नभए मात्र खाली सिटमा ती तीन जनाले अध्ययन गर्न पाउँछन् । केयूले चिकित्सा शिक्षा ऐन जारी हुनुअघिदेखि नै स्थानीय, शिक्षक, कर्मचारीको सुविधा कोटा रहेकाले त्यसैअनुसार भर्ना लिन पाउनुपर्ने अडान लिएको छ । आयोगले भने एकीकृत प्रवेश परीक्षाले विद्यार्थीको मेरिट कायम गरेकाले ऐनको प्रावधानअनुसार तोकिएको शिक्षण संस्थामा मात्रै विद्यार्थीले अध्ययन गर्न पाउने जनाएको छ । ऐनमा स्थानीयलाई कोटा दिने व्यवस्था छैन ।"
जन्ती बोकेको जिप खस्दा ५ को मृत्यु,"बैतडी (कास) दशरथचन्द नगरपालिका२ थलालगाउँबाट जन्ती बोकेर दशरथचन्द६ सिमायल जाँदै गरेको जिप दुर्घटना हुँदा ५ जनाको मृत्यु भएको छ । दुई जना घाइते छन् । म१ज ३१० नम्बरको बोलेरो जिप आइतबार राति ८ बजेतिर दशरथचन्द राजमार्गको गोठलापानीझुलाघाट खण्डको दशरथचन्द५ कलुवाड मोडमा सडकबाट करिब ७ सय मिटर तल खसेको प्रहरीले जनाएको छ । दुर्घटनामा दशरथचन्द६ का ४८ वर्षीय राजेन्द्रबहादुर चन्द, ३८ वर्षीय धनबहादुर चन्द, ६५ वर्षीय प्रेमबहादुर चन्द, ६५ वर्षीय तारासिंह थापा र ५८ वर्षीय खेमसिंह कार्कीको मृत्यु भएको जिल्ला प्रहरी प्रवक्ता प्रहरी निरीक्षक दर्शन खड्काले बताए । घाइते भएका दशरथचन्द६ का ४८ वर्षीय हर्कबहादुर चन्द र जिप चालक डडेलधुरा घर भएका ४० वर्षीय दीपक मालीलाई जिल्ला अस्पताल बैतडीले डडेलधुरा रिफर गरेको छ । दुर्घटनाको कारण खुल्न नसकेको खड्काले बताए ।"
"'पहिलो खेल, पहिलो गोल","(काठमाडौं)  नेपालका सबभन्दा लोकप्रिय क्लब हुन् मनाङ मर्स्याङ्दी र थ्रीस्टार । यी दुईबीच घरेलु फुटबलमा प्रतिस्पर्धा चर्कै छ । तीन जना डिफेन्डरको गोलमा थ्रीस्टारले अघिल्लो दिन छिमेकी च्यासलविरुद्ध तीन अंक जोडेको थियो । चिरपरिचित प्रतिद्वन्द्वी मनाङले पनि डिफेन्डरकै गोलले जावलाखेल युवा क्लबविरुद्ध १० को जित निकाल्दै आइतबार सहिद स्मारक ए डिभिजन लिगको यात्रा थालेको छ ।दशरथ रंगशालामा मनाङलाई तीन अंक दिलाउने काम गरे दिनेश राजवंशीले । उनले भारतीय मिडफिल्डर दयानन्द सिंहको कर्नरमा हेडद्वारा आकर्षक रूपमा ५७ औं मिनेटमा गोल गरे । गत वैशाखजेठमा भएको नेपाल सुपर लिग (एनएसएल) मा धनगढी एफसीलाई उपविजेता बनाउने क्रममा उत्कृष्ट लय समातेका उनी च्यासल युवा क्लबबाट यसै सिजन मनाङ पुगेका हुन् । प्लेयर अफ द म्याच पनि चुनिएका उनले भने, पहिलो खेल, पहिलो गोल एकदमै खुसी लागेको छ । यो जितले लिगमा टिमलाई राम्रो सुरुआत दिलाएको छ ।गोलरहित सकिएको पहिलो हाफमा मिडफिल्डमा जावलाखेल छरितो देखिएको थियो । आक्रामक खेलका लागि परिचित मनाङ कतै अलमलिएजस्तो देखिएको थियो । कप्तान अञ्जन विष्ट, ओलावाले आफिज र एडेलाजा सोमिडे समावेश अग्रपंक्तिलाई मिडफिल्डले खासै बल उपलब्ध गराउन सकेन ।पुजन उपरकोटीको फ्रिकिकमा ३१ औं मिनेटमा पोस्टनजिकबाट सोमिडेको हेडर फितलो हुँदा मनाङ अग्रता लिन चुक्यो । उनको हेड प्रहारपछि गोलकिपर टेकेन्द्र सिंह थापाले फर्काएको बललाई आफिजले पोस्टको दिशा दिए पनि उनी त्यसबेला अफसाइड भइसकेका थिए । जावलाखेलले मनाङको डिफेन्सलाई चुनौती दिइरह्यो । सुरजज्यू ठकुरीको कर्नरमा एन्केगे जुनियरले ४५ औं मिनेटमा गरेको हेडरमा गोलपोस्ट बाधक बन्यो ।ठूलो लगानी र चर्चित खलाडीहरूको टिम मनाङले दोस्रो हाफमा अलि आक्रामक खेल्यो । उसले जावलाखेलको डिफेन्सलाई लगातार व्यस्त बनायो । पेनाल्टी क्षेत्रभित्रबाट किपर पोजिसनमा नरहेको अवस्थामा दिनेशले ४९ औं मिनेटमा पाएको राम्रो अवसरमा बल पोस्टमाथिबाट बाहिरियो । किपर बिट भइसकेको अवस्थामा ५४ औं मिनेटमा अञ्जनको हेडरमा पनि बल पोस्टबाहिर गयो ।मनाङले अग्रता लिएपछि जावलाखेलले डिफेन्सलाई निकाल्दै मैदानमा फरवार्डको भीड बढायो । सुनील खड्काको पासमा जुनियरले ७३ औं मिनेटमा मनाङका गोलकिपर विशाल सुनारलाई वान भर्सेस वान मा उछिन्न नसक्दा जावलाखेलले बराबरी गर्ने अवसर गुमायो । जावलाखेलले अर्को अवसर ७८ औं मिनेटमा पाएको थियो । रूपबहादुर लामाको फ्रिकिकमा पोस्टतर्फ एक्लै अघि बढेका पेमा लेन्डुप शेर्पाले बल प्रहार गर्न सकेनन् । विगतमा पनि मनाङलाई संघर्ष गराउने टिम हो जावलाखेल । यसपालि पनि त्यस्तै गर्यो । लयअनुरूप अंक भने जोड्न सकेन ।हारपछि जावलाखेलका मुख्य प्रशिक्षक किशोर केसीले भने, दुवै टिमले राम्रो खेलेको हो । दुवैको टेक्निकल, ट्याक्टिकल, फिजिकल पक्ष बराबर नै थियो । दुवैले गोलका अवसर पनि सिर्जना गरे । हामी दोस्रो हाफमा गोल खान पुग्यौं । त्यसमा किपरको पनि गल्ती छ । त्यसलाई सुधार्न विभिन्न औजार प्रयोग गरें तर सकिनँ । डिफेन्डर निकालेर चार जना फरवार्ड प्रयोग गरें, तैपनि सकिनँ । तीनचारवटा राम्रा अवसर पनि पाएको हो तर सफल भएन । खेलमा यस्तै हुन्छ ।मनाङका प्रशिक्षक राजेन्द्र तामाङले भने, प्रशिक्षकको हिसाबले मलाई केही दबाब थिएन । मनाङ ठूलो टिम हो । राम्रा खेलाडी छन् । खासै योजना बनाउनु पर्दैन । जित त पक्कै हुन्थ्यो नै । २०५६ देखि ०६१ सम्म खेलेको क्लबमा प्रशिक्षकका रूपमा फर्किएका उनले थपे, अलिकति दबाब त खाइयो । जावलाखेल राम्रो टिम हो । हामीले पोजेसन राख्नुपर्ने अट्याकिङ थर्ड मा पछिमात्रै फाइनल पासहरू गर्यौं, यस्तोमा गोल हुन्छ । बिस्तारै पोजेसन आएपछि दबाब दियौं र गोल गर्यौं । उनको टिमले अब मंसिर ११ गते हिमालयन शेर्पाविरुद्ध खेल्नेछ । ब्रिगेड ब्वाइजको रोमाञ्चक जितयसअघि दिनको पहिलो खेलमा तेस्रोपल्ट लिएको अग्रता जोगाएर ब्रिगेड ब्वाइज क्लबले रोमाञ्चक खेलमा एपीएफलाई ३२ ले पन्छाउँदै तीन अंक बनायो । रेलिगेसन ब्याटल को रूपमा लिइएको खेलमा अंक गुमाएपछि प्रशिक्षकको रूपमा ए डिभिजन लिगमा डेब्यु गरेका कुमार थापा दबाबमा परेका छन् ।मिडफिल्डर दिनेश राईले फ्रिकिकमा सीधै गोल गर्दै ब्रिगेड ब्वाइजलाई ११ औं मिनेटमै अग्रता दिलाए । गोलकिपर राजु योगीले रिलिज गरेको बललाई आवास लामिछानेले पास दिएपछि आशिष लामाले सटीक प्रहार गर्दै १७ औं मिनेटमै एपीएफलाई बराबरीमा फर्काए । गत सिजनका सर्वाधिक गोलकर्ता आशिषले ४९ औं मिनेटमा गरेको भली मा बल बारमा लागेर फर्कियो । उनले ५३ औं मिनेटमा पाएको अवसरमा बल बाहिर हाने ।दिनेशले ६५ औं मिनेटमा फेरि ब्रिगेड ब्वाइजलाई अगाडि बढाए । वैकल्पिक बिकी तामाङले ७७ औं मिनेटमा हेडर गोल गर्दै एपीएफलाई २२ मा पुर्याए । बिकीले अर्का वैकल्पिक रवि थिङले दिएको बल उपयोग गरेका थिए । थपिएको अतिरिक्त ५ मिनेटको पहिलो मिनेटमा सुरज गुरुङले राम्रो फिनिसिङ गर्दै ब्रिगेड ब्वाइजलाई ३२ को जित दिलाए । उनलाई भुवन गुरुङले पास दिएका थिए । यी दुवै खेलाडी दोस्रो हाफमा मैदानमा प्रवेश गरेका थिए ।"
मेसीको पहिलो लिग गोल,"पेरिस (एएफपी) गोलरक्षक केलर नाभारले रातो कार्ड पाए पनि पेरिस सेन्ट जर्मेन (पीएसजी) ले नेन्ट्सलाई ३१ गोलअन्तरले पराजित गरी फ्रान्सेली लिग वानको शीर्षस्थान अझै मजबुत पारेको छ । लियोनल मेसीले पीएसजीबाट पहिलो लिग गोल गरे ।पार्क डेस प्रिन्सेसमा केलियन एम्बाप्पेले सुरुमै गोल गरे । तर दोस्रो हाफमा गोलरक्षक नाभारले रातो कार्ड पाई पीएसजी १० खेलाडीमा सीमित भएको मौकामा रान्डोल कोलो मुयानीले नेन्ट्सका लागि बराबरी गोल फर्काए ।१० मिनेटको समय बाँकी रहँदा डेनिस अपिहाले आत्मघाती गोल गर्न पुग्दा पीएसजीले पुनः अग्रता लियो । लगत्तै एम्बाप्पेको पासमा मेसीले गोल गरेपछि पीएसजीले १४ लिग खेलमा १२ औं जित निकाल्यो । पीएसजीले अर्को साता च्याम्पियन्स लिगअन्तर्गत म्यानचेस्टर सिटीसँग खेल्दै छ । म आफ्नो पहिलो गोलबाट निकै खुसी छु । म यो चाहिरहेको थिएँ, मेसीले भने ।बार्सिलोनाबाट यो सिजन पीएसजी पुगेका मेसीले च्याम्पियन्स लिगको तीन खेलमा तीन गोल गरेका छन् । तर फ्रान्सको शीर्ष लिगमा भने पाँचौं खेलमा पहिलो गोल हो । यो र यसअघिको खेलमा मैले धेरै अवसर पाएको थिएँ, मेसीले भने, मैले च्याम्पियन्स लिगमा यसअघि नै गोल गरिसकेको भए पनि लिगमा गोल गर्न पाउँदा खुसी छु ।मोउरिसियो पोचेटिनो प्रशिक्षित पीएसजी लिग वानको शीर्षस्थानमा १२ अंकको दूरीमा छ । मोन्टपिल्लरमाथि २० को जितका साथ रेन्नस दोस्रो स्थानमा पुगेको छ । मेसीले अन्तर्राष्ट्रिय छुट्टीभन्दा अगाडिका दुई खेल चोटका कारण गुमाएका थिए । तर अर्जेन्टिनालाई कतार विश्वकपमा छनोट गराएपछि उनी नेयमर र एम्बाप्पेसहितको आक्रामक अग्रपंक्तिको नेतृत्व गर्न पेरिस फर्किएका छन् ।"
हाफ म्याराथन पुसमा,"काठमाडौं (कास) नेपाल भेटेरिनरी एसोसिएसनले प्रोटिनमाथिको अधिकारबारे जनचेतना फैलाउने उद्देश्यले पुस पहिलो साता हाफ म्याराथन आयोजना गर्ने घोषणा गरेको छ । १० लाखभन्दा बढी पुरस्कार राशि रहेको यो प्रतिस्पर्धालाई रन फर प्रोटिन को नारा दिइएको छ ।पुस ३ गते दशरथ रंगशालाबाट सुरु हुने खुला हाफ म्याराथन (महिलापुरुष), पुरुष १० किमि, महिला ५ किमि, १२ कक्षासम्मका विद्यार्थीको छात्र ५ किमि र छात्रा ३ किमि तथा ह्वीलचियर रेस गरी पाँच विधा समावेश गरिएको छ । दौडलाई नेपाल एथलेटिक्स संघले प्राविधिक सहयोग गर्नेछ । करिब २ हजारको सहभागिता रहने अपेक्षा गरिएको यो रनका लागि २ सय रुपैयाँ दर्ता शुल्क तोकिएको छ । आयोजक भेटेरिनरी एसोसिएसनका अध्यक्ष डा शीतलकाजी श्रेष्ठका अनुसार एकदिने कार्यक्रमका लागि करिब ७० लाख रुपैयाँ खर्च हुनेछ । एसोसिएसनको आफ्नै कोष तथा प्रायोजकहरूबाट खर्चको व्यवस्थापन गरिने उनले जानकारी दिए ।खुला हाफ म्याराथनतर्फ महिला र पुरुषका विजेताले समान १ लाख रुपैयाँ पुरस्कार पाउनेछन् । सबै विधाका पाँचौं स्थानसम्मले पुरस्कार पाउने आइतबार आयोजित पत्रकार सम्मेलनमा जानकारी दिइयो । हाफ म्याराथनतर्फ दोस्रोदेखि पाँचौं स्थानसम्मका खेलाडीले क्रमशः ७५ हजार, ५० हजार, ४० हजार र ३० हजार रुपैयाँ पुरस्कार पाउनेछन् । खुला १० किमि (पुरुष) का विजेताले ५० हजार, खुला ५ किमि (महिला) का विजेताले ३० हजार रुपैयाँ पुरस्कार पाउनेछन् । छात्र १० किमिको विजेताले ३० हजार, छात्रा ५ किमिको विजेताले २० हजार तथा ह्वीलचियर रेसका विजेताले ३० हजार रुपैयाँ पुरस्कार पाउनेछन् ।"
कहाँ चुक्यो म्यानचेस्टर युनाइटेड ?,"द गार्डियन (लन्डन)  म्यानचेस्टर युनाइटेडमा पछिल्लो समय जे जति भयो, निकै तीव्र गतिले भयो । त्यसैले सबै आश्चर्यमा छन् । धेरै होइन, केही समय अगाडि मात्र सबथोक फरक थियो । म्यानचेस्टर सिटीले समेत रुचि देखाएका क्रिस्टियानो रोनाल्डोलाई अनुबन्ध गरेपछि म्यानचेस्टरमा खुसी छाएको थियो । म्यानचेस्टरका लागि दोस्रोपल्ट डेब्यु गर्ने क्रममा न्युकासल युनाइटेडमाथि प्राप्त ४१ जितमा रोनाल्डोले दुई गोल पनि गरे । लागिरहेको थियो, म्यानचेस्टरमा सबथोक ठीक हुँदै छ । खेलपछिको अन्तर्वार्तापछि रोनाल्डोको एक झलक हेर्न पनि म्यानचेस्टरका हजारौं समर्थक आधाआधा घण्टा बाहिर कुरेका थिए । त्यसको १० सातापछि नै व्यवस्थापक ओले गनर सोल्सार आइतबार बर्खास्तीमा परेका छन् । सुरुमा म्यानचेस्टर लिभरपुलसँग ५० पराजित रह्यो, पछि सिटीविरुद्धको खेल २० ले गुमायो । यी दुई हारमा त सोल्सार जोगिए, तर जति बेला शनिबार मात्रै वाटफोर्डविरुद्ध ४१ को हार बेहोर्यो, त्यो सोल्सारलाई हटाउनका लागि पर्याप्त कारण बन्यो ।तथ्यांक छुच्चो हुने गर्छ, न्युकासलमाथिको जितपछि सबैखाले प्रतियोगिताका १३ खेलमा म्यानचेस्टर खालि चारमै मात्र विजयी रहेको थियो । अनि इंग्लिस प्रिमियर लिगका आठ खेलबाट सात अंकमात्रै । त्यसमा एकै खेलमा मात्र क्लिन सिट । अनि सात खेलमा १९ गोल । झन् लिग कपबाट पनि बाहिरिएको स्थिति । वेस्ट ह्यामविरुद्ध सेप्टेम्बरमा डेविड डेगेयाले २१ जितमा अन्त्यतिर पेनाल्टीमा नजोगाएको भए म्यानचेस्टरको स्थिति अझ कमजोर हुने थियो ।भिल्लारियल र एटलान्टाविरुद्ध घरमै रोनाल्डोले खेलको अन्त्यतिर तीन गोल नगरेको भए पनि म्यानचेस्टरको स्थिति अझ नाजुक हुने थियो । यो सबै पृष्ठभूमिमा सबैलाई लागिसकेको थियो, त्यस्तो दिन धेरै टाढा छैन, जति बेला सोल्सार बर्खास्तीमा पर्नेछन् । त्यसमध्ये पनि धेरैलाई नर्वेली प्रशिक्षकको काम गराइमै गुनासो थियो । सन् २०१९ मा नियुक्ति पाएयता धेरै त्यस्ता पनि थिए, जसको इच्छा उनी कति बेला असफल हुनेछन् भनेर हेर्नु थियो ।तर उनी जति बेला साँच्चै बर्खास्तीमा परे, त्यो पनि खुबै नरमाइलो र नमीठो रह्यो । जोसे मोउरिन्होले क्लब सम्हाल्दाको अन्तिम समयतिर क्लब जुन मोडमा पुगेको थियो, त्यसबाट टिमलाई सोल्सारले बाहिर ल्याएकै थिए र टिममा फर्काएका थिए, आत्मविश्वास । सोल्सारले क्लबको हित र फाइदामै मात्र काम गरे । गत सिजन म्यानचेस्टर अंक तालिकाको दोस्रो स्थानमा आएकै थियो । सन् २०१३ मा एलेक्स फर्गुसनले संन्यास लिएयता म्यानचेस्टरको त्यो प्रदर्शन सबैभन्दा उच्च थियो ।त्यति बेला १९ खेलको समाप्तिमा म्यानचेस्टर अंक तालिकाको शीर्षस्थानमा पनि पुगेको थियो, जुन स्थान फर्गुसन छँदा उसको आफ्नै जस्तो भएको थियो । युरोपा लिगमा भिल्लारियललाई हराउन सकेको भए पनि सोल्सारको म्यानचेस्टर अर्कै स्थितिमा रहन सक्थ्यो । त्यो सबैको अर्थ यो पनि थिएन कि म्यानचेस्टरको पछिल्लो खराब प्रदर्शनमा उनको कुनै जिम्मेवारी थिएन । उनले खास खास खेलाडीलाई ढंगले सम्हाल्न नै सकेनन् ।अल्बानियाविरुद्ध इंग्ल्यान्डले प्राप्त सहज जितमा एक गोल गरेका ह्यारी म्यागुएरले कान थुनेर खुसियाली मनाएका थिए । तर यिनै म्यागुएर वाटफोर्डविरुद्ध रातो कार्ड पाउँदै मैदान छाडे । उनी इंग्ल्यान्डका लागि त राम्रो खेल्छन्, क्लबका लागि भने खराब । यस्ता धेरै उदाहरण छन्, जसमा सोल्सार खास खास खेलाडीको स्थिति सम्हाल्न असफल भएका छन् । सोल्सारमाथि लाग्ने गरेको सबैभन्दा ठूलो आरोप हो, उनमा आफ्नै विशिष्ट शैली रहेको छैन ।पेप ग्वार्डिओला, योर्गेन क्लोप र थोमस टुचेलसँग उनलाई तुलना गर्ने काम पनि हुन्छ र यसमा सोल्सार पछाडि नै देखिन्छन् । तर सबैले के पनि बिर्सिन्छन् भने जुलियन नागेल्सन, मार्सेलो बिएस्ला र मउरिसो पोचेटिनोको तुलनामा सोल्सारको प्रदर्शन उच्च छ । रोनाल्डो म्यानचेस्टरमा त आए, तर उनले पनि टिमका लागि धेरै केही गर्न सकेका छैनन् । अझ केही हदसम्म उनी आफैं सोल्सारको विपक्षमा देखिए, अनि केही खेलाडी पोर्चुगाली खेलाडीको आगमनमा खुसी पनि थिएनन् ।कहाँ चुक्यो म्यानचेस्टर युनाइटेड ? यसको उत्तर सजिलो छैन । म्यानचेस्टरको खराब प्रदर्शन सोल्सारको समयमै मात्र भएको थिएन । असफलताको कारण त धेरै अगाडिदेखि क्लबमा विस्तारै तयार हुँदै थियो, अहिले फेरि एकपल्ट छ्याङ्ग देखिएको मात्र हो । म्यानचेस्टरले फर्गुसनको समयपछि आफूलाई ठीक दिशामा मोड्नै सकेनन् । अहिलेको म्यानचेस्टरको असफलताको सबै दोष सोल्सारलाई मात्र दिनुहुन्न । अनि म्यानचेस्टरको समस्या कसरी, कहिले समाधान हुन्छ, त्यो पनि टुंगो छैन ।"
नेपाली क्रिकेटको एउटा आशा,"(काठमाडौं)  उमेर समूहमा प्रतिस्पर्धी प्रायः खेलाडीको जीउडालमा एकैखाले समानता जस्तै हुन्छ । यू१९ वाग्मती प्रदेश छनोट प्रतियोगिता भए पनि अन्य खेलाडीको तुलनामा सूर्यांशु कोइरालाको जीउडाल अलिक सानै थियो । चितवनविरुद्ध खेल्दै गर्दा सम्भवतः यो तथ्य काठमाडौं जिल्लाका खेलाडीहरूले बुझेका थिए ।चितवनका ओपनिङ ब्याटर सूर्यांशुलाई अलिक कलिलै खेलाडी देखेर होला काठमाडौंका बलरहरूले शर्ट बल बर्साइरहेका थिए । एउटा शर्ट बल उनको छातीमा लागेको थियो । दुई दिनसम्म उनलाई त्यो प्रहारले दुखाइरह्यो । सूर्यांशु १४ वर्षका मात्र भए र उनी १९ वर्षसरहका खेलाडीभन्दा कम निस्किएनन् । उनले काठमाडौंका कौशल रूपाखेतीको एउटा यस्तै शर्ट बलमा पुल गरे, जुन बल फाइन लेगको बाउन्ड्री लाइननजिक झर्दै चौका भयो । सूर्यांशु कस्ता खेलाडी हुन् भनेर देखाउन त्यही एउटा चौका काफी जस्तो देखिन्थ्यो । उनको त्यो शटमा छुट्टै विशेषता थियो, अनि स्तर पनि । उनलाई आफ्नो पहिलो चौका प्रहार गर्न २४ बल लागेको थियो । काठमाडौंसँगको सो खेलमा ७ रनमै आउट भए पनि वाग्मती प्रदेश छनोटमा उनले देखाएको प्रदर्शनले नेपाली क्रिकेटमा ठूलो आशा देखाएको छ । उनले प्रतियोगिताका चार खेलमा सर्वाधिक १ सय ५० रन बनाए । फाइनल पुरस्कार समारोहमा पाँचवटा व्यक्तिगत पुरस्कार थिए । प्लेयर अफ द फाइनल, उत्कृष्ट ब्याटर र इमर्जिङ खेलाडी गरी तीन पुरस्कार सूर्यांशुको नाममा रहे । चितवनले लिग चरणका दुई खेल, सेमिफाइनल र फाइनल गरी चार खेल लगातार खेलेको थियो । टोलीका लागि यो मिनी टेस्ट क्रिकेट जस्तै बनेको थियो । सबै चार खेलमा पहिला ब्याटिङ गरेको चितवनले झन्डै १ सय ५५ ओभर खेल्यो, त्यसमा सूर्यांशुले ९० ओभर विकेटमा बिताए । यसको अर्थ हो उनी विकेटमा समय लिन्छन् र जमेर खेल्छन् । दुवै अर्धशतक उनले ललितपुरविरुद्ध बनाएका थिए । फाइनलमा उनले ६८ रनको इनिङ्स खेल्दै ३२ औं ओभरमा उनी रनआउट भए । उनी रनिङ विटविन द विकेट मा केही स्लो छन् । मंगलबार सुरु हुने वाईवाई यू१९ राष्ट्रिय प्रतियोगिता सूर्यांशुलाई आफ्नो कमजोरी सुधार्ने ठूलो अवसर हुनेछ । चितवन क्रिकेट संघका उपाध्यक्ष सुदीप पिया सूर्यांशुलाई ब्याटिङ भर्सन अफ सन्दीप लामिछाने भन्छन् । चितवनमा ७८ वर्ष प्रशिक्षणका लागि पुगेका लेग स्पिनर सन्दीप अहिले ग्लोबल स्टार बनिसकेका छन् । प्रहरी उपरीक्षक शान्तिराज कोइराला सरुवा भएर नारायणघाट पुगेपछि उनका छोरा सूर्यांशुको चितवन क्रिकेटसँग नाता जोडिएको थियो । उनी आफ्ना काकाहरू विक्रम र विशालसँग १० वर्षको उमेरदेखि घरमा टेनिस बलले खेल्थे । काकाहरू आफैं क्रिकेट खेल्नेभन्दा पनि मजाले टेलिभिजन हेर्ने स्वभावका थिए । यही लतले सूर्यांशुलाई छोइसकेको थियो । क्रिकेटका नियम उनले काकाहरूसँग खेल्दा र हेर्दा बुझ्न सुरु गरिसकेका थिए । उनलाई क्रिकेट खेल्ने इच्छा जाग्यो, खेल्दा रमाइलो लाग्न थाल्यो । बुबाले उनलाई गुह्येश्वरीको ओएसिस क्रिकेट एकेडेमीमा भर्ना गरिदिए । उनले राष्ट्रिय क्रिकेट खेलाडी राजेश पुलामीसँग डेढ वर्ष त्यहाँ प्रशिक्षण लिए । पारस खड्काबाहेक उनले अन्य नेपाली खेलाडीको नाम पनि सुनेका थिएनन् । एकेडेमीमा अभ्यास त भयो, म्याच खेल्न पाएका थिएनन् । भारत गएर होस्टलमा पढ्दै प्रशिक्षण लिने भनेर बुबाले प्रस्ताव राखे । एक्लै बस्नै डराउन उनले हिम्मत गरेर हुन्छ भनेको स्मरण गर्छन् । भारतको हरियाणामा वीरेन्द्र सहवाग क्रिकेट एकेडेमी उनको गन्तव्य बन्यो । खेल्न, क्रिकेट सिक्न र पढ्न पाउने भए । १ वर्ष त्यहाँ बसे । दुई घण्टामात्र अभ्यास गराउने तर पढाइमा केन्द्रित गराउने दैनिकीले उनको खेल स्तर नउकस्ने भयो । कोभिड१९ को संक्रमण र लकडाउन लागेसँगै उनी नेपाल आए । बुबाको चितवन सरुवा भएपछि उनी त्यतै लागे । चितवन जिल्लाको क्रिकेट एकेडेमीमा उनले राजु खड्कासँग प्रशिक्षण लिन थाले । लकडाउन पातलिएसँगै बिहान पढ्न मिल्ने, ट्युसनबाट पढ्न मिल्ने भए अझ राम्रो, प्रशिक्षण र खेल्न पाउने एकेडेमीको खोजीमा कोइराला परिवार लागे । भारतको भोपालमा लालबहादुर शास्त्री एकेडेमी फेला पर्यो । दिल्लीबाट सारेर भर्खर यसलाई भोपाल लगिएको रहेछ । ६ दिन क्रिकेट प्रशिक्षण गर्न र खेल्न पाउने तथा अन्य बेलामा पढ्न पाउने यस एकेडेमीमा उनले उतै बसेर पछिल्लो सात वर्ष प्रशिक्षण लिइरहेका छन् । सञ्जय भारद्वाजले सिकाउने यस एकेडेमीमा विगतमा गौतम गम्भीर, नितिश राना र उन्मुक्त चन्दले प्रशिक्षण लिएका थिए । एक्लै बस्न डराउने सूर्यांशु यू१९ को प्रशिक्षणका लागि चितवनको ट्रायलमा दिल्लीबाट गोरखपुर हवाईमार्ग हुँदै एक्लै नेपाल आएका थिए । भोपालको प्रशिक्षणले उनमा यो आत्मविश्वास थपिदिएको थियो । उनलाई आफ्ना एकेडेमी प्रशिक्षक भारद्वाजको प्रशिक्षण निकै फरक लाग्यो । आफ्नो जुन खेल हो त्यसैमा छाडिदिनुहुन्छ, उहाँले क्रिकेटलाई ९० प्रतिशत घाँटीमाथि र १० प्रतिशत घाँटीमुनिको खेल हो भन्नुहुन्छ, सूर्यांशुले भोपालको प्रशिक्षणको बारेमा भने, त्यहाँ नेटमा भन्दा पनि खेलमा केन्द्रित गराइन्छ । एउटा खेलमा सय रन हान्नु, नेट्समा एक महिनाभन्दा बढी अभ्यास गरेको भन्दा बढी हो भनेर सिकाइन्छ ।कसैलाई प्रमाणित नगर्न कहिल्यै नखेल्नु, आफ्नो खेल इम्प्रुभ गर्न खेल्नु, भोपालमा प्रशिक्षणमा पाएको यही दर्शन लिएर उनी नेपाल आएका हुन् । भोपाल जानुअघि नै उनले गत वर्ष सिनियर खेलाडीले खेलेको चितवन च्याम्पियनसिप खेलेका थिए । ३ खेलमा उनले क्रमशः ३८, ७ र १५ को स्कोर बनाएका थिए । त्यो ३८ रन उनले ९० बल खेली बनाएका थिए । अलिकति राम्रो बलर हुँदा उनलाई खेल्न सक्दिनँ जस्तो लाग्यो । स्पिनरविरुद्ध स्टेप आउट गर्दैनथे । सूर्यांशुले यो शट नसिकेको त होइन, तर स्टेप आउट हान्नका लागि आत्मविश्वास थिएन उनीसँग । भोपाल गएपछि उनले स्टेप आउटको ड्रिल गर्न लागे । त्यही शट म्याचमा प्रयास गर्न उनलाई डर लागिरहयो । १२ खेलमा उनले सामान्य खेल्दै अर्धशतक बनाए । तर त्यसपछिको दुई महिनामा २० भन्दा बढी म्याच खेल्दा उनले कुनैमा ३० रनभन्दा माथिको स्कोर बनाउन सकेनन् । अधिकांश खेलमा स्पिनरमै आउट भए । उनले प्रयास गर्न छाडेनन् । पाँचौं पटकमा उनी स्टेप आउट गरेर खेल्न सक्ने भए । उनको आत्मविश्वास बढ्न लाग्यो त्यसपछि । उनको इम्प्रुभमेन्टको नतिजा मैदानमा देखियो । १० खेलमा उनले ५ सय रनको हाराहारी रन बनाए । हरियाणाबाट जे उद्देश्य बोकेर उनी भोपाल पुगेका थिए, त्यो पनि पूरा गरे । उनले यो ७ महिनामा आफूले झन्डै १ सय अभ्यास खेल खेलेको जनाउँछन् । नेपाली क्रिकेटमा यही म्याच एक्सपोजरको कमी देख्छन् । भारतबाट उनी चितवनमा ट्रायल दिन्छु भनेर मात्र आएका थिए । अनुभव हुन्छ, रमाइलो हुन्छ भन्ने उनमा थियो । ट्रायल बाटै चितवन जिल्लाको खेलाडी छनोट गरिएको थियो, जुन उनले रमाइलोलाई खेलेका थिए ।"
ग्लोबल छनोटको लक्ष्य,"(काठमाडौं)  अहिले नभए कहिल्यै सकिन्न नेपाली महिला क्रिकेट टोलीले अर्थ पूर्णरूपमा बुझेको छ । यही मूलमन्त्रका साथ आईसीसी महिला ट्वान्टी२० विश्वकपको एसिया छनोट सोमबारबाट यूएईमा सुरु हुँदा पहिलो खेलमा नेपालले हङकङसँग प्रतिस्पर्धा गर्दै छ । नेपालले यसअघि यो छनोट प्रतियोगिता नखेलेको होइन । तर जहिल्यै यो नेपालका लागि फलामे ढोका साबित भयो । कप्तान रुविना क्षेत्रीको भनाइ नै मान्ने हो भने उनीसहित सीता रानामगर, करुणा भण्डारीका साथै केही खेलाडी आफ्नो खेल जीवनको उत्तरार्धमा आइपुगिसकेका छन् । त्यसैले यस्तो मौका उनीहरू र नेपाललाई फेरि आउँदैन । नेपालको तयारी पनि यसअघिको भन्दा विशेष छ । पछिल्लो एक महिनायता काठमाडौं, बंगलादेशको ढाका र कतारको दोहामा आवश्यक तयारी गरी नेपाली टोली यूएई पुगेको हो । ढाकामा स्थानीय टोलीसँग अभ्यास खेल खेलेको नेपालले कतारसँग तीन खेलको शृंखला खेलेको थियो । नेपालको तुलनामा कतार कमजोर नै टोली भए पनि नेपालका लागि दोहा भ्रमण म्याच एक्सपोजरका हिसाबले निकै महत्त्वपूर्ण थियो । त्यसक्रममा इन्दु बर्मा, कप्तान रुविना क्षेत्री, उपकप्तान सीता राना मगरले अर्धशतक प्रहार गरेका थिए । ट्वान्टी२० विश्वकप खेल्ने सपनाको पहिलो खुट्किलोका रूपमा रहेको एसियाली क्वालिफायरमा नेपालले हङकङसहित आयोजक यूएई, भुटान, मलेसिया र कुवेतसँग खेल्नुपर्नेछ । राउन्ड रोविन प्रणालीमा हुने यो प्रतियोगिताको विजेताले ग्लोबल क्वालिफायरमा प्रवेश पाउनेछ । नेपालका प्रशिक्षक जगत टमाटाले यसअघि नै विपक्षीलाई कमजोर रूपमा नलिई हरेक खेल फाइनल जस्तै सोचेर खेल्दा सकारात्मक परिणामको अपेक्षा गर्न सकिने बताइसकेका छन् । नेपालले ट्वान्टी२० विश्वकप छनोटमा अहिलेसम्म एसिया क्वालिफायर पार गर्न सकेको छैन । सन् २०११ यता नेपाली महिला टोलीको अन्तर्राष्ट्रिय सफलताको बाधकका रूपमा रहने थाइल्यान्ड यस प्रतियोगितामा छैन । थाइल्यान्ड सिधै ग्लोबल क्वालिफायरमा पुग्नु र अर्को बलियो टोली चीनले पनि प्रतियोगिताबाट नाम फिर्ता लिएपछि नेपालले आफूलाई सहज हुने ठानेको छ । पछिल्लो संस्करणको छनोट प्रतियोगितामा यूएईसँगै हारेपछि ग्लोबल छनोट प्रवेशको सम्भावना समाप्त भएको पनि बिर्सनु हुँदैन । अघिल्लोपल्ट सन् २०१८ को नोभेम्बर तेस्रो साता थाइल्यान्डमा भएको एसिया क्वालिफायरबाट दुई टोली ग्लोबल क्वालिफायरमा पुग्ने व्यवस्था थियो । थाइल्यान्डसाग पराजित भए पनि नेपालको छनोट सम्भावनामा यूएई बाधक बनेको थियो । यसपल्ट नेपालका लागि घरेलु टोली यूएई प्रमुख चुनौती हुनेछ । सन् २००७ मा पहिलोपल्ट अन्तर्राष्ट्रिय प्रतियोगिता खेल्न सुरु गरे पनि नेपाली खेलाडीका लागि यूएई नयाँ गन्तव्य जस्तै हो । त्यसैका लागि क्यानले यूएई पुग्नुअघि सोही मौसमसँग मिल्ने कतारमा एक साता प्रशिक्षणको व्यवस्था मिलाएको थियो । १५ वर्षको अन्तर्राष्ट्रिय क्रिकेट इतिहासमा नेपाली टोलीमा पहिलो पुस्ताबाट सीता रानामगरमात्र बाँकी छन् । महिला क्रिकेटमा नेरी थापाको पुस्तापछिको पहिलो अन्तर्राष्ट्रिय प्रतियोगिता पनि हो यो । महिला क्रिकेटलाई प्राथमिकता दिएको बताउँदै क्यानले पहिलोपल्ट वार्षिक अनुबन्धनमा प्रशिक्षक नियुक्ति गरेको थियो । पुरुष टोलीलाई सफलता दिलाएका प्रशिक्षक टमाटाले टोलीको जिम्मेबारी लिएका छन् । कोरोना कालपछिको पहिलो प्रतियोगितामा सकारात्मक प्रदर्शन र नतिजाको अपेक्षा रहेको रुविनाले बताएकी छन् । नेपालले सन् २०१९ को डिसेम्बरमा १३ औं दक्षिण एसियाली खेलकुद प्रतियोगितापछि पहिलोपल्ट अन्तर्राष्ट्रिय प्रतियोगिता खेल्न लागेको हो । नेपालले सोमबार हङकङपछि मंसिर ७ गते भुटान, मंसिर ९ गते कुवेत, १० गते मलेसिया र १२ गते यूएईसँग प्रतिस्पर्धा गर्नेछ ।"
सिटीको सहज जित,"जाभीको घर फिर्तीम्याड्रिड जाभी हर्नान्डेजले बार्सिलोनाको प्रशिक्षकका रूपमा विजयी सुरुआत गरेका छन् । मेम्फिस डिपेको पेनाल्टी गोल निर्णायक बन्दा ला लिगामा बार्सिलोनाले क्याटलान प्रतिद्वन्द्वी इस्पनयोललाई हरायो । दोस्रो हाफको सुरुमा डिपेका गोलले क्याम नोउमा जाभीको घर फिर्ती सकारात्मक बन्यो तर अपेक्षाकृत फितलो प्रदर्शनले उनको आगामी दिन कति कठिन हुनेछन् भन्ने संकेत गरेको छ । राउल डी थोमसको दुई प्रहार पोस्टमा लागेर फर्किनुसहित खेलको अन्त्यतिर इस्पनयोलले गोलका धेरै अवसर खेर फालेको थियो । खेलको पछिल्लो हाफमा लडखडाएको बार्सिलोनामाथि पूर्ण नियन्त्रणलाई हेर्दा इस्पनयोल कम्तीमा बराबरीको हकदार थियो ।यो नतिजाले जाभीको टिम नवौं स्थानबाट छैटौं स्थानमा पुगेको छ । चौथो स्थानको एट्लेटिको म्याड्रिडभन्दा ६ अंकले पछाडि छ । एट्लेटिकोले ओसासुनामाथि १० को जित निकालेको थियो । सेभियाले घरेलु मैदानमा अलाभेससँग २२ गोलको बराबरी खेलेको छ । नोउ क्याम्पमा समर्थकको उपस्थिति उल्लेख्य थियो । दुई साताअघि अलाभेससँगको बराबरीमा भन्दा इस्पनयोलविरुद्ध दुई गुणा बढी अर्थात् ७४ हजार ४ सय १८ समर्थक आएका थिए । उनीहरूले अन्तिम १५ मिनेट हामीलाई अप्ठेरोमा पारे, जाभीले भनेका छन्, हामी २० को जितको हकदार थियौं तर लामो यात्राको सुरुआतमा यो राम्रो जित रह्यो ।"
