शीर्षक,विवरण
अनुदानका उपकरणले पीसीआरको व्यापार,"न्यायाधीशद्वय आनन्दमोहन भट्टराई र टंकबहादुर मोक्तानको संयुक्त इजलासले आधारभूत स्वास्थ्य सेवा नागरिकलाई संविधानले प्रदान गरेको मौलिक हकभित्र पर्ने व्याख्या गरेको थियो । अधिवक्ताद्वय लोकेन्द्र ओली र केशरजंग केसीले दायर गरेको रिटमा सर्वोच्चबाट परमादेश आए पनि सरकारी प्रयोगशाला तथा अस्पतालहरूले पालना गरेका छैनन् । स्वास्थ्य मन्त्रालयले नै आदेश अटेर गरेपछि २०७७ कात्तिक १६ मा दायर गरिएको अवहेलनासम्बन्धी मुद्दा सर्वोच्चमा विचाराधीन छ । मुद्दाको पेसी चार पटक सरिसकेको छ ।संविधानले प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त हुने हक र कसैलाई पनि आकस्मिक स्वास्थ्य सेवाबाट वञ्चित गरिनेछैन भनी व्यवस्था गरेको छ । आम नागरिकको स्वास्थ्य निःशुल्क जाँच गरी भाइरस भएनभएको पहिचान गर्ने प्रमुख कर्तव्य र दायित्व सरकारको हो, अधिवक्ता ओली भन्छन्, तर, मन्त्रालय नै निजी क्षेत्रको आर्थिक स्वार्थ पूरा गर्न लागिपरेको छ । उनले राजनीतिक दलका नेताहरूको पनि प्रत्यक्षअप्रत्यक्ष स्वास्थ्य क्षेत्रमा लगानी रहेकाले सर्वोच्चको आदेश पालना नगरेको आरोप लगाए । पीसीआर परीक्षणमा राष्ट्रपति, प्रधानमन्त्री, मन्त्रीलगायत राज्यका उच्च पदस्थहरूले भने सुविधा लिइरहेका छन्, उनले भने, दैनिक ज्यालामजदुरी गर्नेहरू बढी मर्कामा परेका हुन् ।स्वास्थ्य मन्त्रालयका सचिव रोशन पोखरेल भने परीक्षण मापदण्डमा नपरेका भिसालगायत प्रयोजनका लागि मात्र शुल्क लिइएको बताउँछन् । लक्षण देखा परेकाहरूको हकमा चिकित्सकको सिफारिसमा पीसीआर टेस्ट गर्दा शुल्क लाग्दैन, उनी भन्छन्, निःशुल्क गर्दा अनावश्यक भीडभाड भयो । पैसा तिरेर गर्छु भन्ने इच्छा हुनेले तिर्छन् । उनले अदालतको अवहेलनासम्बन्धी मुद्दामा जवाफ पठाइसकेको बताए ।पीसीआर परीक्षणका नाममा चर्को शुल्क असुल भइरहँदा नियमनकारी निकाय टेकुस्थित राष्ट्रिय जनस्वास्थ्य प्रयोगशाला भने मौन छ । प्रयोगशाला सञ्चालन स्वीकृति र अनुगमन राष्ट्रिय प्रयोगशालाले गर्छ । प्रयोगशालाकी निर्देशक डा झाले भने आफूहरूले प्रयोगशालाको मापदण्ड, गुणस्तर मात्र जाँच गर्ने बताइन् । बढी मूल्य लिएको बारेमा वाणिज्य विभाग र गृह मन्त्रालयले अनुगमन गर्नुपर्छ, उनी भन्छिन्, कार्यालयमा उजुरी परे पनि अनुगमन गरी कारबाहीका लागि वाणिज्य र गृहमै पठाउने हो । प्रयोगशालाका सूचना अधिकारी राजेशकुमार गुप्ताका अनुसार गृह वा वाणिज्य विभागले कारबाहीका लागि लेखेर पठाएमा सम्बन्धित प्रयोगशालाको लाइसेन्स खारेज गर्न सक्छ । तर सरकार आफैंले अनुदानमा पाएका सामग्रीका भरमा व्यापार गर्दा कारबाही कसले गर्ने ? जवाफ दिने कोही छैन ।"
बारको बटमलाइन जबराको बहिर्गमन,"यो आन्दोलन जुन चरणमा पुगेको छ, राजीनामापछि पनि यहीं टुंगिँदैन । टुंगिन हुँदैन । निश्चित व्यक्तिहरुको सम्पत्ति छानबिन गर्ने अवस्थामा नपुगेसम्म बार रोकिँदैन सतिशकृष्ण खरेल, वरिष्ठ अधिवक्ता"
बचेरा लिएर फर्किए चरा,"अनुकूल मौसम र खानाको खोजीमा बसाइँसराइ गर्ने क्रममा ऋतु परिवर्तनसँगै नेपाल आएका थिए । यहाँका चितवन, बर्दिया, शुक्लाफाँटा, पर्सा र बाँके राष्ट्रिय निकुञ्जमा चरा बच्चा कोरल्न आएका थिए । त्यस्तै कोसी टप्पु, शिवपुरी जंगल र अन्नपूर्ण संरक्षण क्षेत्रमा पनि बच्चा कोरल्न चरा आएका थिए । करिब ६० प्रजातिका आगन्तुक चरामध्ये अधिकांशले यहीं गुँड लगाई बचरा हुर्काएर फर्कन्छन् ।जेठ पहिलो सातासम्म सबै चराले गुँड लगाइसक्छन्, चराविद् डीबी चौधरीले भने, साउन तेस्रो सातासम्म बचेरा हुर्काइसक्छन् । बच्चा हुर्काउन सानाले कम र ठूलाले बढी समय लिने वन्यजन्तु विशेषज्ञ प्राध्यापक करनबहादुर शाहले बताए । गृष्ममा विदेशमा अहिले दिन र रात बराबरी हुने तर नेपालमा अहिले रातभन्दा दिन लामो हुने भएकाले बढी समय चर्न पाउने हुँदा चरा यतातिर आउने गरेको उनले बताए । चराले बच्चा कोरल्न ठाउँ यहाँ रोजीरोजी पाउँछन्, उनले भने, बाहिरतिर असुरक्षा, भय र त्रास बढी हुन्छ । त्यही भएर उनीहरूको रोजाइ नेपाल हुने गरेको छ ।चरा आएर सबैभन्दा पहिले ठाउँसँग परिचित हुन्छन् । गुँड लगाउने ठाउँ, वातावरण र खानेकुरालगायतका कुरा हेरेर बच्चा हुर्काउन ठाउँ रोज्छन् । चराले यहाँ रूख, नदी खोलाका किनार र खेतबारीमा गँॅड लगाउँछन् । वसन्त ऋतुसँगै भारत, श्रीलंका, दक्षिणपूर्वी एसियाका थाइल्यान्ड, म्यान्मार र मलेसियालगायतका ठाउँबाट चरा यहाँ आइपुगेका हुन् । बच्चा हुर्काएर फेरि जहाँबाट आएका हुन्, उतै फर्किएका छन् । चैतको अन्त्य र वैशाखबाट आउन सुरु गर्ने चरा कात्तिक अन्त्यतिर फर्किन थाल्छन् । यस वर्ष निषेधाज्ञाले चराले उन्मुक्त वातावरण पाए, चराविद् डा तुल्सी सुवेदीले भने, यसले घरआँगनबाटै चराको चिरविराहट र आनीबानी हेर्न पाउँदा उल्लास र उमंग मिलेको छ ।"
तुइन घटनाबारे भारतीय मानवअधिकार आयोगद्वारा अनुसन्धान,"भारतको राष्ट्रिय मानवअधिकार आयोगले नेपाली नागरिक जयसिंह धामी महाकाली नदीमा खसेर बेपत्ता हुने गरी भारतीय सशस्त्र सीमा बल (एसएसबी) बाट गराइएको घटनामा अनुसन्धान अघि बढाएको छ । नेपालको राष्ट्रिय मानवअधिकार आयोगको पत्रको उत्तर दिँदै भारतको आयोगले दार्चुलामा भएको उक्त घटनामा औपचारिक रूपमै उजुरी दर्ता गरेर अनुसन्धान थालेको जानकारी दिएको छ । नेपालको आयोगको पत्रलाई उजुरी मानेर भारतीय आयोगले अनुसन्धान अघि बढाएको हो । आयोग (नेपाल) का प्रवक्ता टीकाराम पोखरेलका अनुसार आयोगले भारतीय आयोगलाई २०७८ भदौ २५ (सेप्टेम्बर १०) मा पत्र पठाउँदै घटनाबारे सत्यतथ्य पत्ता लगाउन आग्रह गरेको थियो । २०७८ साउन १५ मा दार्चुलाको व्यास गाउँपालिका२, माल (खाङदाङ) का ३३ वर्षीय धामी मालघाटगस्कु जोड्ने तुइनबाट महाकाली नदी पार गरेर भारतीय भूमि हुँदै सदरमुकाम खलंगा आउने क्रममा थिए । मालघाटबाट नदी तरेर पारिपट्टि पुग्नै लाग्दा भारतीय भूमि गस्कुमा रहेका एसएसबीका सुरक्षाकर्मीले तुइनको लट्ठा खुस्काइदिएपछि नदीमा खसेका धामी अझै बेपत्ता छन् । जिल्ला प्रशासन कार्यालय दार्चुलाले घटनाको अनुसन्धानमा सघाउन माग गर्दै भोलिपल्टै पिथौरागढस्थित भारतीय जिल्लाधिकारीलाई पत्र पठाएको थियो ।घटनाको तेस्रो दिन साउन १७ मा सरकारले गृह मन्त्रालयका सहसचिव जनार्दन गौतमको संयोजकत्वमा छानबिन समिति गठन गरेको थियो । समितिले करिब १ महिना लगाएर तयार पारेको प्रतिवेदन भदौ १५ मा गृहमन्त्री बालकृष्ण खाँणलाई बुझाएको थियो । प्रतिवेदनमा दार्चुला घटना एसएसबीको उपस्थिति र संलग्नतामा घटाइएको भन्दै भारत सरकारबाटै यसबारे थप अनुसन्धान गरी दोषीलाई कारबाही र धामीका परिवारलाई उचित राहतक्षतिपूर्ति भराउन सिफारिस गरिएको थियो ।त्यसको तीन दिनपछि भदौ १८ मा परराष्ट्र मन्त्रालयले नेपालस्थित दूतावासमार्फत भारतलाई कूटनीतिक नोट पठाउँदै घटनामा संलग्न एसएसबीका सुरक्षाकर्मीमाथि अनुसन्धान गरी कारबाही र धामीका परिवारलाई राहतक्षतिपूर्ति भराउन आग्रह गरेको थियो । कूटनीतिक नोट पठाएको २ महिना बितिसक्दा पनि भारत सरकारले त्यसको जवाफ पठाएको छैन । नेपालको मानवअधिकार आयोगले भने गृह मन्त्रालयको प्रतिवेदनलाई आधार मान्दै घटनाको थप छानबिनका लागि भारतीय मानवअधिकार आयोगले पत्र लेखेको थियो । भारतीय मानवअधिकार आयोगले उजुरी दर्ता गरेसँगै भारतीय प्रशासनलाई समेत तुइन घटनामा एसएसबीको संलग्नताबारे निष्पक्ष अनुसन्धानका लागि थप दबाब पुगेको छ ।दार्चुला तुइन घटना व्यक्तिको बाँच्न पाउने विश्वव्यापी मानवअधिकारको पनि विरुद्धमा छ, त्यसलाई समेत ध्यानमा राख्दै हामीले भारतीय समकक्षी कार्यालयलाई घटनाको छानबिनका लागि आग्रह गरेका थियौं, आयोगका प्रवक्ता पोखरेलले कान्तिपुरसित भने, हामीले पठाएको पत्र उजुरीकै रूपमा ग्रहण गरी भारतीय आयोगले दर्ता भइसकेको जानकारी औपचारिक रूपमै आइसकेको छ । उजुरी दर्तापछिको अवस्थाबारे भने कुनै जानकारी नआएको पोखरेलले बताए ।१२ वर्षअघि पनि कामको सिलसिलामा भारतीय सीमावर्ती बजार जमुनिया गएका रौतहट सरमुजवाका मुकुल राय यादवको एसएसबीको कुटाइबाट मृत्यु भएको घटनामा मानवअधिकार आयोगकै पहलमा दोषीमाथी कारबाही र पीडितका परिवारलाई भारत सरकारले आर्थिक सहयोग उपलब्ध गराएको थियो । २०६६ असोज १७ मा नेपालभारत सीमावर्ती क्षेत्र जमुनिया गएका यादवलाई एसएसबीका सुरक्षाकर्मीले नियन्त्रणमा लिई मरणासन्न हुने गरी कुटपिट गरेका थिए । दिउँसो २ बजे घाइते अवस्थामा घर पुगेका उनको भोलिपल्ट मृत्यु भयो । घटनालाई लिएर असोज २० मा नेपाल र भारतीय सीमा सुरक्षा अधिकारीबीच बैठक बस्यो । राष्ट्रिय मानवअधिकार आयोगले पनि अनुसन्धान गरी घटनामा भारतीय सुरक्षाकर्मीको कुटाइबाट यादवको मृत्यु भएको प्रतिवेदन बनायो । त्यसको जानकारी गराउँदै घटनामा संलग्नलाई कारबाहीको दायरामा ल्याउने सम्बन्धमा पहल गरिदिन भारतीय राष्ट्रिय मानवअधिकार आयोगलाई पत्राचार गर्यो । भारतीय आयोगले पनि आन्तरिक अनुसन्धानमा एसएसबीको संलग्नता किटान गर्दै दोषीमाथी कारबाही र पीडितका परिवारलाई ५ लाख भारतीय रुपैयाँ उपलब्ध गराउन निर्देशन दिएको थियो । आयोगको निर्देशनअनुसार नै घटनाको ८ वर्षपछि २०७४ मा भारतीय गृह मन्त्रालयले नेपालस्थित दूतावासमार्फत मृतकको परिवारलाई आर्थिक सहयोग उपलब्ध गराएको थियो । दार्चुला घटनामा समेत आयोगले लिएको पहलअनुसार एसएसबीमाथि अनुसन्धान भए दोषीलाई कारबाही र बेपत्ता धामीका परिवारलाई भारतबाट आर्थिक सहयोग आउन सक्छ । धामीको परिवारलाई नेपाल सरकारले १० लाख रुपैयाँ सहयोग गरिसकेको छ । नेपालले दार्चुला घटनासम्बन्धी भारतलाई पठाएको कूटनीतिक नोटमा समेत बेपत्ता भएका धामीको परिवारलाई उचित राहत एवं क्षतिपूर्ति भराउन भनेको छ ।"
शिक्षा मन्त्रालयकै अनुमतिमा दुई अवैध कलेज सञ्चालन,"शिक्षण संस्थाको अनुगमन र नियमन गर्ने शिक्षा मन्त्रालयकै अनुमतिमा अवैध रूपमा कलेज सञ्चालन गरेको पाइएको छ । विदेशी सम्बन्धनका कलेजको सेयर दिने प्रलोभनमा करोडौं ठगी गर्ने सञ्जय झाले शिक्षामन्त्रीदेखि कर्मचारीसम्मको मिलेमतोमा नेपालमा अवैध रूपमा दुई वटा कलेज सञ्चालन गरिरहेको तथ्य फेला परेको हो । कलेजको नाममा ३ करोडभन्दा बढी ठगी गरेको आरोपमा अढाई महिनादेखि अदालतको आदेशमा झा थुनामा छन् । तत्कालीन शिक्षामन्त्री गोपालमान श्रेष्ठले झालाई ४ वर्षअघि विश्वविद्यालयको मान्यता नै नपाएको शिक्षण संस्थाको सम्बन्धनमा नेपालमा कलेज सञ्चालन गर्न अनुमति दिएको पाइएको हो । परराष्ट्र मन्त्रालयले स्विट्जरल्यान्डको युरेका विश्वविद्यालय आफैंमा फर्जी शैक्षिक संस्था भएकाले त्यसको सम्बन्धन लिनु गैरकानुनी हुने पत्राचार गर्दागर्दै पनि ती कलेजले २०७४ देखि नेपालमा सयौं विद्यार्थी पठनपाठन, परीक्षा र प्रमाणपत्र वितरण गर्दै आएको देखिन्छ ।श्रेष्ठपछिका शिक्षामन्त्रीहरू गिरिराजमणि पोखरेल, कृष्णगोपाल श्रेष्ठ र हाल देवेन्द्र पौडेलले पनि अवैध कलेज सञ्चालनलाई निरन्तरता दिँदै आएका छन् । तत्कालीन शिक्षा सचिव मधुप्रसाद रेग्मी र उच्च शिक्षा महाशाखाका तत्कालीन सहसचिव सूर्य गौतम, उच्च शिक्षा शाखाका तत्कालीन उपसचिवहरू केशव अधिकारी र लक्ष्मीकुमार खड्काको मिलेमतोमा अवैध कलेजलाई सम्बन्धन दिएको पत्र कान्तिपुरले फेला पारेको छ । हाल रेग्मी शिक्षक सेवा आयोगको अध्यक्ष, गौतम श्रम तथा रोजगार मन्त्रालयका सचिव र खड्का उच्च शिक्षा शाखामा उपसचिव नै छन् भने अवकाश प्राप्त उपसचिव अधिकारीले विदेशी सम्बन्धनका केही कलेजका एजेन्डाका रूपमा मन्त्रालयभित्र बिचौलिया का रूपमा काम गर्ने स्रोतको दाबी छ ।शिक्षा मन्त्रालयले विदेशी विश्वविद्यालयको सम्बन्धनमा उच्च शिक्षा सञ्चालन गर्नेसम्बन्धी निर्देशिका २०५९ को आधारमा परराष्ट्रले फर्जी विश्वविद्यालय ठहर्याएको युरेकाबाट लिएको सम्बन्धनका आधारमा केन्ट कलेज काठमाडौं र फोर्ब्स कलेज चितवनलाई अवैध रूपमा कक्षा सञ्चालनको अनुमति दिएको हो । शिक्षा मन्त्रालयको तथ्यांकमा केन्ट कलेज हाल धरानमा सञ्चालित छ तर उक्त कलेजले काठमाडौंको बुद्धनगरमा गैरकानुनी रूपमा पठनपाठन गरिरहेको छ । दर्तामा धरान रहे पनि केन्ट कलेजले शिक्षा मन्त्रालयका कर्मचारीकै मिलेमतोमा काठमाडौंमा शैक्षिक गतिविधि सञ्चालन गरिरहेको छ । कलेजको वेबसाइटमा विद्यार्थी भर्नाको सूचनासमेत जारी गरिएको छ । त्यस्तै फोर्ब्स कलेज चितवनमा २ सय ५० विद्यार्थी अध्ययन गरिरहेको मन्त्रालयको तथ्यांकमा उल्लेख छ । दुवै कलेजका सञ्चालक रहेका झाले केन्ट कलेजको सेयर दिने भन्दै प्रवीणकुमार झालगायतसँग ३ करोड रुपैयाँभन्दा बढी ठगी गरेका हुन् ।कसरी पायो अवैध सम्बन्धन ?केन्ट कलेज युरेकाबाट सम्बन्धन पाउनुअघि मलेसियाको लिंकन विश्वविद्यालयबाट सम्बन्धन पाएर आईसीएचएम कलेजको नाममा सञ्चालित थियो । २०७४ पुस १३ मा मन्त्रालयले आईसीएचएमलाई विश्वविद्यालयको सम्बन्धन, ठाउँ र नाम परिवर्तन गर्न अनुमति दियो । त्यसपछि नाम केन्ट कलेज, सम्बन्धन दिने संस्था युरेका र स्थान धरान कायम भएको थियो । शिक्षण संस्थाको सम्बन्धन, ठाउँनाम परिवर्तनको अनुमति शिक्षामन्त्रीको अध्यक्षता रहने अनुगमन तथा मूल्यांकन समितिले मात्र दिन सक्ने व्यवस्था निर्देशिकामा छ ।त्यसपछि २०७४ फागुन १५ मा फोर्ब्स कलेजलाई पनि युरेका नामक संस्थाको सम्बन्धनमा कक्षा सञ्चालन गर्न स्वीकृति दिइएको हो । फोर्ब्स त्यसअघि एसिया प्यासिफिक विश्वविद्यालयको सम्बन्धनमा विराट कलेजको नाममा चितवनमै सञ्चालित थियो । जुन दिन मन्त्रालयबाट फोर्ब्सलाई युरेकाको सम्बन्धन दिने पत्राचार गरियो, त्यही दिन परराष्ट्रले युरेकाले स्विट्जरल्यान्डमा समेत उच्च शिक्षा अध्यापनका लागि अनुमति नपाएको इमेल शिक्षा मन्त्रालयमा पठाएको थियो । स्विट्जरल्यान्डको उच्च शिक्षा नियामक संस्थालाई उद्धृत गरेर परराष्ट्रले पठाएको इमेलका आधारमा कारबाही गर्न तत्कालीन शिक्षा सचिव रेग्मीले उच्च शिक्षा र उच्च शिक्षा महाशाखाका तत्कालीन सहसचिव गौतमले शिक्षण संस्था समन्वय महाशाखामा लेखेर पठाएका थिए तर त्यही दिन स्विट्जरल्यान्डको सरकारबाट समेत मान्यता नपाएको युरेकाको सम्बन्धन देखाएर फोर्ब्सले स्नातकमा हस्पिटालिटी म्यानेजमेन्ट र कम्प्युटर साइन्स अंग्रेजी माध्यममा पठनपाठन गराउन अनुमति पायो । कान्तिपुरलाई प्राप्त सम्बन्धन पत्रमा उच्च शिक्षा शाखाका तत्कालीन उपसचिव अधिकारीले फोर्ब्सलाई र उपसचिव खड्काले केन्टलाई बीबीए र हस्पिटालिटी म्यानेजमेन्टको सम्बन्धन दिलाएको देखिन्छ ।२०७४ मा सरकार परिवर्तन भएर पोखरेल शिक्षामन्त्री बनेपछि मन्त्रालयले २०७५ असार १७ मा युरेकाको नाममा सोधपुछ गर्दै पुनः परराष्ट्र मन्त्रालयलाई पत्राचार गरेको थियो । शिक्षा मन्त्रालयले परराष्ट्रलाई लेखेको पत्रमा भनिएको छ, स्विट्जरल्यान्डको युरेका विश्वविद्यालयको सम्बन्धनमा क्यूएए र मान्यताको आधिकारिकता, कानुनी अवस्था, विदेशमा सम्बन्धन दिन सक्ने अधिकारलगायत विषयमा जानकारी उपलब्ध गराइदिनु हुन अनुरोध छ । उक्त पत्रको जवाफ परराष्ट्र मन्त्रालयले साउन १४ मा शिक्षा मन्त्रालयलाई दिएको थियो । युरेकाका बारेमा स्विट्जरल्यान्डस्थित नेपाली दूतावास, युरेकाका पदाधिकारी र स्विट्जरल्यान्डका शिक्षा, संस्कृति तथा खेलकुद हेर्ने पदाधिकारी डोरिसलाई उद्धृत गरेर परराष्ट्रले शिक्षा मन्त्रालयलाई जवाफी पत्र दिएको थियो । शिक्षा, संस्कृति तथा खेलकुद पदाधिकारी डोरिसले युरेकाका बारेमा सुरुदेखि नै गुनासो आएको, इन्टरनेटको दुरुपयोग गरी अवाञ्छित गतिविधि सञ्चालन गरेको, उक्त संस्थाले विश्वविद्यालयको मान्यता प्राप्त नगरेकाले कानुनतः उसले विश्वविद्यालय भनेर नामसमेत राख्न नपाउने, स्वीस कानुनअनुसार स्नातक र स्नातकोत्तर तथा सोभन्दा माथिका कुनै पनि कार्यक्रम सञ्चालन गर्न नपाउने भनी संयुक्त राष्ट्रसंघका लागि नेपालको स्थायी नियोगमार्फत युरोपअमेरिका महाशाखालाई जानकारी दिएकी थिइन् । स्वीसको शैक्षिक गुणस्तर अनुगमन गर्ने निकाय क्यूएए एजेन्सीले समेत युरेका कुनै विश्वविद्यालय नभएको जनाएको परराष्ट्र मन्त्रालयको पत्रमा उल्लेख छ । विदेशी विश्वविद्यालयको सम्बन्धनमा उच्च शिक्षा सञ्चालन गर्नेसम्बन्धी निर्देशिका २०५९ को आधारमा निर्देशिकामा भने क्यूएएबाट मान्यता पाएका र वरीयतामा एक हजारभित्र पर्ने विश्वविद्यालयले मात्र नेपालमा कलेज सञ्चालन गर्न सम्बन्धन दिन सक्ने व्यवस्था गरेको छ । जेनेभास्थित नेपाली स्थायी नियोगका द्वितीय सचिव भुवन पौडेलले स्वीस सरकारको आधिकारिक निकायको रेकर्डमा युरेकाबारे कतै उल्लेख नभएको परराष्ट्र मन्त्रालयलाई जानकारी गराएका थिए । सम्बन्धन दिँदा युरेकासँग नेपाली विद्यार्थीको समेत भविष्य जोडिने हुँदा नेपालको शिक्षा मन्त्रालय निर्णय लिने बेला सचेत हुनुपर्ने उनको सुझाव थियो । तर यी अवैध कलेजले हालसम्म पनि मन्त्रालयकै संरक्षणमा कक्षा सञ्चालन गरिरहेका छन् ।उच्च शिक्षा शाखाका उपसचिव अधिकारी र खड्का परराष्ट्र मन्त्रालयको पत्र लुकाएर आर्थिक लेनदेनमा कलेज सञ्चालन गरिराखेको मन्त्रालयका एक उपसचिवले बताए । उच्च शिक्षा महाशाखाका सहसचिव हरिप्रसाद लम्सालले अवैध कलेज सञ्चालन गरेको विषयमा अनभिज्ञता प्रकट गरे । उनले भने, यो पहिलेको निर्णय रहेछ, मलाई जानकारी छैन, के भएको रहेछ, बुझ्छौं । त्यस्तो हो भने कारबाहीका लागि प्रक्रिया अघि बढ्छ । उनले कारबाही प्रक्रिया अघि बढ्ने जनाए पनि खड्काले आर्थिक लेनदेनमा कलेज सञ्चालन गर्न दिएको सार्वजनिक हुँदासमेत लम्साल र अहिलेका सचिव रामप्रसाद थपलियाले संरक्षण गरेको कर्मचारीको गुनासो छ । तत्कालीन सचिव रेग्मीले आफूलाई पुरानो निर्णय भएकाले सम्झना नभएको प्रतिक्रिया दिए । कर्मचारीले तथ्य प्रमाण बुझेरै फाइल उठाए होलान् भनेर मैले हस्ताक्षर गरें होला, उनले थपे, तर यस्तो हो भने छानबिन गरेर दोषीलाई कारबाही हुनुपर्छ ।विदेशी विश्वविद्यालयका सम्बन्धनमा खुलेका कलेजको मापदण्डबिनै सम्बन्धन, ठाउँसारी, नामसारीमा राजनीतिक पहुँच देखिन्छ भने शिक्षामन्त्रीदेखि मन्त्रालयका कर्मचारीसमेत मुछिने गरेका छन् । २०७७०७८ मा तत्कालीन शिक्षामन्त्री श्रेष्ठले आर्थिक चलखेलमा यस्ता कलेजको सञ्चालन मापदण्ड नै उनीहरू अनुकूल बनाएको आरोप छ । सञ्चालक झाले यसरी नै अवैध कलेज सञ्चालन गरेर सेयर दिन्छु भन्दै लगानीकर्तालाई मात्र नभएर प्रमाणपत्र बिक्री गरी विद्यार्थी र अभिभावकलाई समेत ठग्दै आएको पीडित बताउँछन् । उनले ६६ महिनामा कलेजको नाम, ठाउँ र सम्बन्धन परिवर्तन गर्ने र ठगी गर्ने गरेको पीडितमध्येका एक प्रवीणकुमार झाले बताए । यस विषयमा शिक्षा मन्त्रालयले छानबिन र कारबाहीमा भने कुनै चासो दिएको छैन । सञ्जयले २०७४ मा विश्वविद्यालय परिवर्तन गर्दा केन्ट कलेजका एक सयभन्दा बढी विद्यार्थी अलपत्र परेका थिए । उनीमाथि ती विद्यार्थीलाई नक्कली प्रमाणपत्र बाँडेको आरोप लागे पनि शिक्षा मन्त्रालयले छानबिन गरेको छैन । केन्ट कलेजले २०७४ मा मन्त्रालयका लागि भनेर ५ लाख रुपैयाँ खर्च गरेको एक सञ्चालकले खुलाए । प्रवीणले प्रहरीलाई दिएको जाहेरीमा पनि ५ लाख रुपैयाँ बिल भर्पाईबिनै मन्त्रालयमा खर्च गरेको उल्लेख गरेका छन् । कलेजको नामसारी, ठाउँसारीलगायत स्विचिङका लागि २० लाख रुपैयाँ शुल्क लाग्छ । झाले भने पटकपटक कलेज स्विचिङ गराउँदा मन्त्रालयमा राजस्व शुल्क बुझाएको तथ्यांक भेटिँदैन ।"
"गाउँले अघिअघि, हिमपहिरो पछिपछि","रिजनभक्त कायस्थ, हिमनदी विज्ञ, त्रिभुवन विश्वविद्यालय"
"कोप सम्पन्न, नेपालजस्ता देशको चासो सम्बोधन भएन","मुस्ताङको थासाङ२ नाउरीकोटको सिरान मानापाथी हिमालको फेदीबाट आइतबार हिमपहिरो झर्यो । घटनामा भएको क्षतिको यकिन विवरण आउन बाँकी नै छ । हिमालय क्षेत्रमा यस किसिमको हिमपहिरो र क्षति नौलो होइन । त्यसैले यस्ता जलवायुजन्य विपद् सामना गरिरहेका नेपाललगायतका मुलुकहरूले ग्लास्गोमा भएको जलवायु परिवर्तनसम्बन्धी राष्ट्रसंघीय सम्मेलन (कोप २६) मा हानिनोक्सानीका लागि बेग्लै वित्तीय व्यवस्थापन गर्नुपर्ने आवाज उठाएका थिए । तर १४ दिनसम्म चलेर शनिबार सकिएको कोप२६ ले उक्त मागलाई सुनुवाइ गर्न सकेन । कोप२६ मा सर्वाधिक बोलिएको शब्द थियो लस एन्ड ड्यामेज (जलवायुजन्य हानिनोक्सानी) । नेपालजस्तै जलवायुजन्य विपद् सामना गरिरहेका दक्षिण एसियालीसहित कम विकसित र साना टापु मुलुकहरूले सम्मेलनका दौरान हानिनोक्सानीको मुद्दालाई प्राथमिकताका साथ उठाएका थिए । सम्मेलनको पहिलो सत्रमा सरकार प्रमुखहरूले पनि हानिनोक्सानीमा काम गर्न निर्णय गर्नुपर्ने र अलग्गै वित्त प्रवाह हुनुपर्ने बताएका थिए । धेरै मुलुकमा जलवायुजन्य विपद् नियन्त्रण गर्नै नसकिने गरी बढिरहेको तर्क गर्दै मानव र पृथ्वीलाई बचाउन कोप२६ लाई अन्तिम अवसरका रूपमा लिनुपर्ने भन्दै नेताहरूले ध्यानाकर्षण गराएका थिए । तर शनिबार राति सार्वजनिक सम्झौतामा हानिनोक्सानीको विषय समेटिएन । इन्टरनेसनल सेन्टर फर क्लाइमेट चेन्ज एन्ड डेभलपमेन्ट (इक्कार्ड), बंगलादेशका जलवायु विज्ञ सलिमुल हकले कमजोर मुलुकहरूले ग्लास्गो क्लाइमेट इमर्जेन्सी प्याक्ट को कल्पना गरे पनि कोप२६ को अध्यक्षता गरेका बेलायती सांसद आलोक शर्मा यसमा आपत्कालीन निर्णय गराउन असफल भएको टिप्पणी गरेका छन् । उनले ट्वीट गरे, ग्लास्गो जलवायु सम्झौता त भयो तर यो सम्मेलन सामान्य व्यापारका रूपमा मात्र रह्यो । बेटर उड्स प्रोजेक्ट का वातावरणसम्बन्धी परियोजना प्रबन्धक तथा जलवायु परिवर्तन विज्ञ जोन स्वार्डले कोपको निर्णयले धेरैलाई निराश बनाएको टिप्पणी गरेका छन् । प्रस्तावित ग्लास्गो लस एन्ड ड्यामेज फ्यासिलिटी समावेश नभएकामा उनले असन्तुष्टि जनाएका हुन् । हाम्रा जनताले पहिलेदेखि नै धेरै नोक्सानी भोगिरहेका छन्, सम्झौतालगत्तै उनले ट्वीट गरे, हामीले यो अन्यायविरुद्ध धेरै आवाज उठायौं तर सम्बोधन गराउन असफल भयौं ।नेपालसहित १३३ सदस्य रहेको जी ७७ र चीन समूह ले जलवायुजन्य हानिनोक्सानी सम्बोधन गर्न कोप२६ बाटै दबाब दिएको थियो । तर शक्तिशाली मुलुकहरू वार्ताको एक मिनेट बाँकी छँदासम्मै विपक्षमा रहेपछि मुद्दा फासफुस भयो । नेपालसहित ४६ देश सदस्य रहेको अति कम विकसित मुलुकहरूको समूह (एलडीसी) का अध्यक्ष भुटानका सोनाम फुन्थ्सो वाङ्दीले कोप२६ मा भएको सम्झौताले जलवायुजन्य संकटको मापन गर्न नसकेको र कम विकसित मुलुकहरूको आवश्यकता पूरा नगरेको टिप्पणी गरे । पेरिस सम्झौतामा भएका उद्देश्य पूरा गर्नका लागि सन् २०३० सम्ममा विश्वव्यापी उत्सर्जन ४५ प्रतिशत र सन् २०५० सम्ममा खुद शून्य (नेट जिरो) को लक्ष्य लिइएको छ । तर, यहाँ शक्ति राष्ट्र (बढी हरितगृह ग्यास उत्सर्जन गर्ने) हरूले नै नेट जिरोको वाचालाई धेरै पर सारेका छन् । जलवायु परिवर्तनसम्बन्धी अन्तरसरकारी संस्था (आईपीसीसीए) ले तापक्रम वृद्धिलाई पूर्वऔद्योगिक स्तर (औद्योगिक क्रान्तिभन्दा पहिले) को तुलनामा १५ डिग्री सेल्सियसमा सीमित पार्न सकिए मात्र मानव जीवन र जलवायु परिवर्तनबाट निम्तिने विपद्हरूको जोखिम कम गर्न सकिने बताएको छ । आईपीसीसीले अहिले नै नियन्त्रण गर्नेतिर ध्यान नदिने हो भने आगामी वर्षहरूमा खडेरी, बाढी, पहिरो, हिमपहिरो, हिमताल विस्फोट, अनियन्त्रित डढेलो, अति वर्षाजस्ता घटना बढ्ने चेतावनीसमेत दिइसकेको छ । नेपालले भने सन् २०४५ सम्ममा नेट जिरोमा जाने र सन् २०३० सम्ममा वनको क्षेत्रफल ४५ प्रतिशत पुर्याउन योजना अघि सारेको छ । भारतबाहेक दक्षिण एसियाली मुलुकहरूले सारेको नेट जिरोको लक्ष्य अवधि करिबकरिब उस्तै छन् । नेपालबाट वार्ताहरूमा सहभागी विज्ञ राजु पण्डित क्षत्रीले समस्या भोगिरहेका मुलुकहरूका लागि कोपको यो संस्करणले सोचेजस्तो निर्णय दिन नसकेको टिप्पणी गरे । जलवायु परिवर्तनको समस्यालाई समाधान गर्न यहाँबाट जुनस्तरको महत्त्वाकांक्षी निर्णय लिने भनिएको थियो, त्यो भएन, उनले कान्तिपुरसित भने । अनुकूलनका लागि सहयोग रकम दोब्बर पार्ने निर्णयलाई भने क्षत्रीले सकारात्मक मानेका छन् । उनका अनुसार यसले अनुकूलनमा काम गर्न विकसित मुलुकहरूलाई प्राप्त हुने रकमको परिमाणसमेत बढाउन मद्दत पुग्छ । अनुकूलनका लागि सन् २०२५ सम्म रकम सहयोग गर्ने वाचा गरिएको छ । तर, विश्वमा अहिले अनुकूलनमा खर्च भएको रकम न्यूनीकरण (मिटिगेसन) मा खर्च भइरहेको पाँच भागको एक भाग मात्र हो ।कोप२६ ले हरितगृह ग्यास उत्सर्जनको स्रोत खनिज इन्धन र कोइला प्रयोग घटाउने संकल्प गरेको छ । सहभागी मुलुकहरूले अर्को वर्ष इजिप्टको शामएलशेखमा हुने कोप२७ मा भेला हुनुअघि ठूलो परिमाणमा कार्बन उत्सर्जन कटौतीको लक्ष्य लिने वाचासमेत गरेका छन् । हरितगृह ग्यास उत्सर्जनमा प्रमुख जिम्मेवारमध्येका चीन र भारतले कोइला र खनिज इन्धनको प्रयोग घटाउने प्रतिवद्धता जनाएपछि वार्ता सकारात्मक बनेको थियो । भारत र चीन कोइला फेजआउट नभई फेज डाउन गर्न सहमत भएका छन् । खनिज इन्धनको प्रयोग कम गर्ने सम्झौतामा नेताहरुले हस्ताक्षर गरेका छन् । कोप२६ का अध्यक्षसमेत रहेका बेलायती सांसद शर्माले अन्तिम समयमा वार्ताका क्रममा भएका विवादका घटनाप्रति माफी मागे । सम्झौता कार्यान्वयन गर्नु सबैको दायित्व भएको बताइरहँदा उनी भावविह्वल भए र बोल्दाबोल्दै एकछिन रोकिए । ग्लास्गो जलवायु सम्झौता (ग्लास्गो क्लाइमेट प्याक्ट) ले सन् २०२२ को अन्त्यसम्ममा विगतमा वाचा गरेअनुसार उत्सर्जन घटाउने लक्ष्य पूरा गर्नसमेत मुलुकहरूलाई दबाब दिएको छ । यस सम्झौताले जलवायु परिवर्तनसँग अनुकूलन गर्न विकासोन्मुख देशहरूलाई दिने रकम कम्तीमा दोब्बर गर्न शक्तिशाली (धनी) राष्ट्रहरूलाई आग्रह गर्छ, सम्झौतामा भनिएको छ । सम्झौतापछि बेलायती प्रधानमन्त्री बोरिस जोन्सनले अझै धेरै गर्न बाँकी रहेको बताए । तर आजको सम्झौता एउटा ठूलो कदम हो, उनले भने, विश्वको तापक्रम १५ मा सीमित गर्ने रोडम्याप हामीसँग छ । संयुक्त राष्ट्रसंघका महासचिव एन्टोनियो गुटेरर्सले ग्लास्गोमा भएको सहमति पर्याप्त नभएको तर्क गर्दै यो आपत्कालीन मोडमा जाने समय भएको उल्लेख गरे ।"
बिजोग खेप्दै स्मार्ट सोलार डस्टबिन,"काठमाडौंको मूल सडकमा प्रदूषण मापन, तापक्रम मिटर, मोबाइल रिचार्जको सुविधासहितका स्मार्ट डस्टबिन राखिएका छन् । डस्टबिनको अगाडि विज्ञापन डिस्प्ले र पछाडि फोहोर फ्याक्ने ठाउँ राखिएको छ । सोलार बत्ती जडान गरिएकाले राति समेत डस्टबिन प्रस्टसँग देखिन्छ । विभिन्न सुविधासहितको स्मार्ट डस्टबिनकै यतिबेला बिजोग अवस्था छ । केही डस्टबिनमा लामो समयदेखि फोहोर नझिकिएका छन् भने कुनै टुटफुट भईसकेका छन् । तापक्रम र प्रदूषण मिटरले काम नै गर्दैनन् । काठमाडौं महानगपालिकाले निजी क्षेत्रबाट राखिएको स्मार्ट डस्टबिनको पनि संरक्षण गर्न नसकेको हो । महानगरपालिकाले सार्वजनिकनिजी साझेदारी (पीपीपी) अवधारणामा २०७५ मंसिरदेखि स्मार्ट सोलार डस्टबिन राख्न सुरु गरेको थियो । पहिलो चरणमा महानगरका व्यस्त सडक बानेश्वरकलंकी, कान्तिपथ, त्रिपुरेश्वरमहाराजगन्ज, सिंहदरबारबालुवाटार, चक्रपथमा गरी ६० वटा डस्टबिन राख्ने भनिए पनि कति राखियो भन्ने तथ्यांकसमेत महानगरसँग छैन । दोस्रो चरणदेखि आवश्यकताका आधारमा फुटपाथ, सार्वजनिक स्थल तथा पर्यटकीय स्थानमा राख्ने महानगरको योजना कागजमै सीमित छ । एयरपोर्टबानेश्वर हुँदै कालीमाटी, रत्नपार्क, जमललगायतका सडकमा कुचो लगाउनेदेखि फोहोर उठाउनेसम्मका काम महानगरकै कर्मचारीले गर्छन् । तर तिनले स्मार्ट डस्टबिनबाट फोहोर निकालेका हुँदैनन् । महानगरको वातावरण विभागअन्तर्गत कार्य सञ्चालन शाखाका प्रमुख डीएसपी पूर्णचन्द्र भट्ट भने डस्टबिनको फोहोर निकालिरहेको दाबी गर्छन् । सम्झौताअनुसार निजी क्षेत्रले नै फोहोरलाई टेकुसम्म ल्याउनुपर्ने भए पनि २ वर्षदेखि महानगरले नै डस्टबिनको फोहोर निकाल्ने गरेको बताउँदै भने, हाम्रै कर्मचारीले नै २ वर्षदेखि उठाइरहेका छन् । स्मार्ट डस्टबिनको चाबी नभएको कारण केही महिनादेखि फोहोर ननिकालिएका महानगरकै एक कर्मचारीले बताए । डस्टबिनको चाबी भएको कर्मचारीको कार्यकाल सकियो, चाबी उनैसँग छ, ती कर्मचारीले भने, त्यसैले फोहोर नउठेको हो ।))महानगरले ठाउँ दिएकै कारण कृष्णा सप्लायर्सले डस्टबिन राखेको ४ वर्ष पुग्यो । डस्टबिन राखेदेखि ५ वर्षसम्म कायम रहने सम्झौतामा उल्लेख छ । तर सम्झौताअनुसार डस्टबिन राख्नुबाहेक अरु काम भने केही भएको छैन । सम्झौतामा विज्ञापन राख्न पाइने तर त्यसको रोयल्टी तिर्नुपर्ने व्यवस्था थियो । डस्टबिन राखिएको महिना नबित्दै विज्ञापनको विरोध भएपछि महानगरले राख्न रोक लगायो । विज्ञापन राख्न नपाइएपछि साझेदारी संस्थाले डस्टबिनको बेवास्ता गरेको सार्वजनिकनिजीसाझेदारीका प्रमुख नूरनिधि न्यौपाने बताउँछन् । सम्झौतामा डस्टबिनको फोहोर साझेदार संस्थाले नै संकलन गरी टेकुसम्म पुर्याउनुपर्ने, महानगरको एक र साझेदारी संस्थाको एक गरी दुई जना प्रतिनिधि रहने गरी अनुगमन तथा निरीक्षण समिति बनाउने उल्लेख छ । उक्त समितिलाई साझेदारी संस्थाले त्रैमासिक विवरण बुझाउनुपर्ने व्यवस्था गरिएको छ । तर अहिलेसम्म समिति बनेको छैन । सप्लायर्सका निर्देशक शैलेश कुँवर भने चाडपर्वपछि डस्टबिनको सिस्टम अपग्रेड नभएकाले मिटर सुचारु नभएको बताउँछन् ।"
महाधिवेशन नजिकिँदा कांग्रेस नेता जिल्ला दौडाहामा,"१४ औं महाधिवेशनका लागि गठजोड बनाएका कांग्रेस नेता प्रकाशमान सिंह र गगन थापा पाँच दिनअघि हेलिकोप्टरबाट कमलामाई नगरपालिका१४ को चन्दपुर विद्यालय प्रांगणमा ओर्लिए । अल्टिच्युड एयरको हेलिकोप्टरमा दुवै नेताको साथमा काठमाडौं कांग्रेस सभापति सबुज बानियाँ पनि थिए । कांग्रेस सिन्धुली सभापति उज्ज्वल बरालको आमाको शोकसभामा सरिक भएर समवेदना प्रकट गर्न भनी आएका नेताद्वयको टोलीलाई स्थानीय नेता कार्यकर्ताले स्वागत गरे ।त्यही मेसोमा कांग्रेस वडा नं १४ ले आयोजना गरेको कार्यक्रममा नेतृत्व चयनको बेलामा गुट र नातावाद नत्याग्ने अनि सबल नेतृत्व भएन भनेर पछि पछुताउने गरेको सिंह र थापाले सुनाए । गुट, उपगुट र नातावाद त्यागेर पूर्ण लोकतान्त्रिक र विधि प्रक्रियामा चल्ने कांग्रेस बनाउन आफूहरूलाई मतदान गर्न दुवै नेताले आग्रह गरे । मतदान गरेर नपछुताउने बन्नका लागि सभापतिमा आफूलाई मतदान गर्न सिंहले अनुरोध गरे भने थापाले पद नखुलाई भोट मागे ।कांग्रेस सिन्धुली सभापति बरालको घर जाँदा दुवै नेतासहितको लावालस्करलाई कार्यकर्ताले मोटरसाइकल र्यालीबाट एस्कर्टिङ गरेका थिए । त्यसको ठीक दुई दिनपछि कांग्रेस महामन्त्री शशांक कोइराला बीपी राजमार्ग हुँदै सिन्धुली आएर एक दिन बास बसे । उनको उद्देश्य आसन्न महाधिवेशनमा मत माग्नु नै थियो । सदरमुकाम सिन्धुलीमाडीमा सभापतिका आकांक्षी रहेका चार जनामध्ये बलियो उम्मेदवार आफू नै भएको जिकिर गरे । वर्तमान सभापति एवं प्रधानमन्त्री शेरबहादुर देउवालाई पराजित गर्न आफ्नो टिमबाट बलियो उम्मेदवार आफैं भएको उनले स्थानीय नेता कार्यकर्तालाई जानकारी गराए । महाधिवेशन नजिकिँदै जाँदा कांग्रेस केन्द्रीय नेताहरूको सिन्धुलीमा लर्को लागेको छ ।वरिष्ठ नेता रामचन्द्र पौडेल पनि हेलिकोप्टरबाट शनिबार रानीबास आउने पक्कापक्की जस्तै भए पनि अन्तिम समयमा रद्द भएको थियो । चन्दनपुरको विद्यालय प्रांगणमा पौडेललाई स्वागत गर्न सयौं नेता कार्यकर्ताले तीन घण्टा कुरे । सिन्धुपाल्चोकको कार्यक्रम भ्याएर आउने तालिका रहेकोमा पछि रद्द भएको खबर आएको थियो । खादामाला लिएर बसेका नेता कार्यकर्ताले पौडेललाई गालीसमेत गरे । शनिबार नै बेलुका रक्षामन्त्री मीनेन्द्र रिजाल रानीबास पुगेका थिए । उनले स्थानीय नेता कार्यकर्ताहरूसँग वर्तमान अवस्थाको जानकारी लिएका थिए । सेनाको गणमा रात बिताएका रक्षामन्त्री रिजालसँग आफ्ना खेमाका नेताहरूले भेटघाट गरेका थिए । वडा तथा पालिका अधिवेशनमा संस्थापन र इतर समूहको नेतृत्व बराबरीजस्तै भएपछि मत तान्ने कसरतमा दुवै पक्ष लागेका छन् । केही समयअघि उपसभापति विमलेन्द्र निधिले समेत सिन्धुली आएर सभापतिमा आफूलाई मतदान गर्न आग्रह गरेका थिए ।"
कांग्रेसका ३ सय महाधिवेशन प्रतिनिधिको सहभागितामा प्रश्न,"कांग्रेस महाधिवेशनमा विदेशस्थित जनसम्पर्क समिति र भ्रातृ संघ तथा शुभेच्छुक संस्थाबाट सहभागी हुने करिब ३ सय महाधिवेशन प्रतिनिधिको प्रतिनिधित्वमा प्रश्न उठेको छ । पार्टीको आइतबार सम्पन्न केन्द्रीय समिति बैठकमा नेताहरूले विधानको व्यवस्थाविपरीत प्रतिनिधित्व गराउन नहुने धारणा राखेका छन् ।कांग्रेसका विभिन्न ३६ देशमा जनसम्पर्क समिति छन् । अस्ट्रियामा भर्खरै तदर्थ समिति बनेको छ । विधानको धारा १४ मा कम्तीमा एक सय क्रियाशील सदस्य रहेको समितिबाट एक जना (अध्यक्ष), ५ सयभन्दा बढी क्रियाशील सदस्य भएको जनसम्पर्क समितिबाट अध्यक्षसहित ७ जना र २ हजारभन्दा बढी क्रियाशील सदस्य भएको जनसम्पर्क समितिबाट अध्यक्षसहित १४ जना महाधिवेशन प्रतिनिधि हुने व्यवस्था छ ।विधानको सोही धारामा पार्टी महाधिवेशन हुनुभन्दा दुई महिनाअगावै केन्द्रीय कार्यसमितिले विदेशस्थित नेपाली जनसम्पर्क समितिहरूको नाम र संख्याबारे निर्णय गरी जानकारी दिने उल्लेख छ । त्यसपछि सम्बन्धित जनसम्पर्क समितिहरूले अधिवेशनबाट निर्वाचित गरी महाधिवेशन प्रतिनिधि पठाउनुपर्छ । आइतबारको बैठकमा केन्द्रीय सदस्य अर्जुननरसिंह केसीले विधानको यही व्यवस्था स्मरण गराएका थिए । उनले अधिवेशन नभएका जनसम्पर्क समितिलाई महाधिवेशनमा प्रतिनिधित्व गराउन नहुने धारणा राखेका थिए । केही जनसम्पर्क समितिले अधिवेशन गर्न खोज्दा पनि गर्न पाएका छैनन्, कतिपयमा क्रियाशील सदस्यता पनि टुंगो लगाइएको छैन, उनले भने, मैले बैठकमा विधानको मर्मविपरीत जनसम्पर्क समितिबाट मनपरी गर्न पाइँदैन भनेर स्पष्ट अडान राखेको छु ।केही देशमा नेपाली नागरिकता त्यागेका व्यक्तिलाई समेत क्रियाशील सदस्यता दिई महाधिवेशनमा सहभागी गराउन खोजिनु पार्टी विधानमात्र नभई नेपालको संविधानकै उल्लंघन भएको उनले बताए । केसीको उक्त भनाइमा सभापति शेरबहादुर देउवाले सकारात्मक प्रतिक्रिया जनाउँदै गैरनेपालीलाई सदस्यता नदिइने प्रतिबद्धता जनाएका थिए । पार्टी केन्द्रीय कार्यालयका सचिव केशव रिजालका अनुसार हालसम्म १४ जनाका दर महाधिवेशन प्रतिनिधि आउने भारत र बेलायत, ७ जनाका दरले महाधिवेशन प्रतिनिधि आउने कतार, यूएई, मलेसिया, बहराइन, मकाउ र इजरायल तथा एकएकजना महाधिवेशन प्रतिनिधि आउने साइप्रस र कुबेतबाट गरी ७२ महाधिवेशन प्रतिनिधि चयन भएका छन् । १४ जनाका दरले सहभागी हुने जापान र अमेरिकासहित अन्य २४ देशबाट प्रतिनिधिको टुंगो नलागेको उनले बताए । उनका अनुसार आइतबारको केन्द्रीय कार्यसमिति बैठकले अधिवेशन नगरेका जनसम्पर्क समितिलाई एक साताभित्र प्रक्रिया पूरा गरेर महाधिवेशन प्रतिनिधिको नामावली पठाउन निर्देशन दिइएको छ । केन्द्रीय सदस्य केसीले भने जनसम्पर्क समितिमा पनि विधानको ठाडो उल्लंघन भएको बताए । जताबाट हेर्यो उतै विधान मिचिएको छ, उनले भने, महाधिवेशनको मुखमा जनसम्पर्क समितिमा विधानको झन् ठाडो अवमूल्यन भएको छ ।कांग्रेस महाधिवेशनमा विदेशस्थित जनसम्पर्क समितिबाट आउने महाधिवेशन प्रतिनिधिको संख्याले पनि अर्थ राख्ने गर्छ । महाधिवेशनको मुखमा संस्थापन पक्षले आफूनिकट जनसम्पर्क समितिलाई प्रतिनिधित्व गराउने र आफ्नो प्रतिकूल जनसम्पर्क समितिलाई वञ्चित गराउँछन् । १३ औं महाधिवेशनमा १९ जनसम्पर्क समितिबाट मात्रै सहभागिता भएको थियो । भ्रातृ संघ तथा शुभेच्छुक संस्थाको प्रतिनिधित्वमा पनि वैधानिकताको प्रश्न उब्जिएको छ । नेपाली कांग्रेसका १३ वटा भ्रातृ संघ र १७ वटा शुभेच्छुक संस्था छन् । विधानतः उनीहरूले प्रत्येक ३ वर्षमा अधिवेशन गर्नुपर्छ ।नेपाली कांग्रेसको नियमावली २०७६ मा ती भ्रातृ संघ र शुभेच्छुक संस्थाबाट निश्चित संख्यामा महाधिवेशन प्रतिनिधिको सहभागिता गरिने उल्लेख छ । नियमावलीको परिच्छेद १४ अनुसार नेपाल महिला संघ, नेपाल तरुण दल, नेपाल विद्यार्थी संघ, नेपाल प्रजातन्त्र सेनानी संघ, नेपाल किसान संघ, नेपाल दलित संघ, नेपाल भूतपूर्व सैनिक संघ, नेपाल मुस्लिम संघ, नेपाल तामाङ संघ, नेपाल मगर संघ, नेपाल सांस्कृतिक संघ, प्रजातन्त्रवादी प्राध्यापक संघ, नेपाल डेमोक्रेटिक लयर्स एसोसिएसन, सेन्टर फर डेमोक्रेटिक इन्जिनियर्स नेपाल (सिडेन), प्रजातन्त्रवादी चिकित्सक संघ र नेपाल प्रेस युनियनबाट अध्यक्षसहित ५५ जना, नेपाल राष्ट्रिय लोकतान्त्रिक अपांग संघ, नेपाल लोकतान्त्रिक गैरसरकारी संस्था महासंघ, नेपाल लोकतान्त्रिक वैदेशिक रोजगार व्यवसायी फोरम, नेपाल ठाकुर समाज, नेपाल लोकतान्त्रिक शेर्पा संघ र नेपाल कुमाल संघबाट ३३ जना, नेपाल शिक्षक संघबाट अध्यक्षसहित ७ जना र नेपाल आदिवासी जनजाति संघ र नेपाल ट्रेड युनियन कांग्रेसबाट अध्यक्षसहित ११११ जना महाधिवेशन प्रतिनिधि चुनिन्छन् । तर, अधिकांश भ्रातृ संघ र शुभेच्छुक संस्थाका अधिवेशन भएका छैनन् । नियमावलीअनुसार भ्रातृ संघ र शुभेच्छुक संस्थाबाट १ सय २७ जना महाधिवेशन प्रतिनिधि सहभागी हुन्छन् । महाधिवेशन आउन एक महिना बाँकी रहँदा कुनै पनि संघसंस्थामा प्रतिनिधिको टुंगो लागेको छैन । विवाद मिलाउन पौडेलको आग्रहकेन्द्रीय कार्यसमिति बैठकमा वरिष्ठ नेता रामचन्द्र पौडेलले क्रियाशील सदस्यतादेखि अधिवेशन गराउने सन्दर्भमा संस्थापन पक्षले धाँधली गरेको आरोप लगाएका थिए । रौतहट र डडेलधुराको विवादमा अनशन जारी रहेको भन्दै समस्या समाधानका लागि नेतृत्वले पहल गर्नुपर्ने उनको भनाइ थियो । कुरा नमिलेका ठाउँमा मिलाएर महाधिवेशन प्रक्रिया अघि बढाऔं भन्ने धारणा राख्नुभयो, बैठकमा सहभागी केन्द्रीय सदस्य गुरुराज घिमिरेले भने, विभिन्न जिल्लामा भएका धाँधलीको पनि छानबिन गर्नुपर्ने उहाँको भनाइ थियो ।बैठकले महाधिवेशन आयोजना गर्नका लागि सभापति देउवाको संयोजकत्वमा मूल समिति गठन गरेको छ । ज्ञानेन्द्रबहादुर कार्कीको संयोजकत्वमा अर्थ समिति, प्रकाशशरण महतको संयोजकत्वमा पाहुना सत्कार समिति, सीता गुरुङको संयोजकत्वमा सांस्कृतिक समिति, सुरेन्द्र पाण्डेको संयोजकत्वमा आवास तथा भोजन व्यवस्थापन समिति र मोहनबहादुर बस्नेतको संयोजकत्वमा स्वास्थ्य समिति र धनबहादुर मास्केको संयोजकत्वमा स्वयंसेवक समिति गठन गरिएको केन्द्रीय सदस्य गुरुराज घिमिरेले जानकारी दिए । काठमाडौं, भक्तपुर र ललितपुरका जिल्ला सभापतिको संयोजकत्वमा मञ्च व्यवस्थापन समिति गठन गरिएको छ ।प्रदेश अधिवेशनको संयोजन गर्नका लागि सातै प्रदेशमा संयोजक तोकिएको छ । प्रदेश १ मा कृष्णप्रसाद सिटौला, प्रदेश २ मा रमेश रिजाल, वाग्मतीमा प्रकाशमान सिंह, गण्डकीमा गोपालमान श्रेष्ठ, लुम्बिनीमा बालकृष्ण खाँण, कर्णालीमा जीवनबहादुर शाही र सुदूरपश्चिममा दिलेन्द्रप्रसाद बडूलाई जिम्मेवारी तोकिएको छ ।"
एमाले महाधिवेशनको यस्तो छ तयारी,"कोभिडको लहर घटेसँगै पर्यटकीय क्षेत्र सौराहामा चहलपहल बढेको छ । जंगल सफारीमा जाने पर्यटक बोकेर गाडी कुदाकुद गरिरहेका हुन्छन् । होटल परिसरमा मानिसको उपस्थिति बाक्लिएको छ । होटल सञ्चालक र कामदार व्यस्त छन् । सौराहाको होटल सेभेन स्टारका सञ्चालक माधव दुवाडी अचेल निकै बेफुर्सदिला भएका छन् । पर्यटक बढेका बेला एमालेको १० औं महाधिवेशनको बन्दसत्र पनि उनकै होटलमा हुँदै छ । कोभिड सुस्ताएसँगै पर्यटक बढ्दा व्यस्त भइएको छ, गोष्ठी, सेमिनार र बिहेसम्मका कार्यक्रम आउन थालेका छन् । तीनचार गतेसम्मलाई धमाधम कार्यक्रम छन् । १० गतेपछि त एमालेको बन्दसत्र हुने भएका कारण व्यवस्थापनका लागि दौडधुप चलेकै छ, उनले भने । बन्दसत्रमा अन्य कार्यक्रम धेरै लामो चल्ने छैन । नेतृत्व चयनका लागि मतदान मुख्य काम हुनेछ ।एमालेको १० औं राष्ट्रिय महाधिवेशनको उद्घाटन सत्र सौराहादेखि पश्चिम नारायणगढस्थित नारायणी नदी किनारमा हुनेछ । उद्घाटन कार्यक्रममा नेता, कार्यकर्ता, समर्थक शुभचिन्तक गरेर पाँच लाखभन्दा बढीलाई सहभागी गराउने एमालेको तयारी छ । बन्दसत्र नारायणगढदेखि लगभग २० किलोमिटर पर हुने भएका कारण व्यवस्थापनका लागि केन्द्रीय नेताहरू नै तयारीमा सौराहामा खटिएका छन् ।एमाले स्थायी कमिटी सदस्य सुरेन्द्र पाण्डे महाधिवेशनको मूल व्यवस्थापन समितिका सहसंयोजक हुन् । केही दिनयता उनी चितवनमै छन् । आइतबार दिउँसो उनी सौराहामा बन्दसत्र स्थल सेभेन स्टार होटलमै भेटिए । जिल्लाका नेताकार्यकर्तालाई आवश्यक निर्देशन दिँदै थिए । होटल सञ्चालक दुवाडीसँग पनि व्यवस्थापनबारे जानकारी लिइरहेका थिए । ५ गतेदेखि एउटा कार्यालय नै यहीं रहन्छ, फुर्सद भएपछि पाण्डेले भने ।बन्दसत्रमा २१ सय हाराहारी प्रतिनिधि आउने सम्भावना रहेको उनले बताए । उद्घाटन सत्र सकिएलगत्तै नारायणगढबाट सबै प्रतिनिधि यतै आउनु हुन्छ । १२ गते मतदानसम्मका लागि हामीले प्रतिनिधिलाई सौराहामा बास र खानाको व्यवस्था मिलाएका छौं । ३२ सय हाराहारीमा हामीलाई यहाँका होटलका बेड आवश्यक पर्छन् । त्यसको व्यवस्थापन लगभग भयो, सहसंयोजक पाण्डेले भने ।उद्घाटपछि मंसिर ११ को बिहान ८ बजे बन्द सत्र सुरु हुने उनले बताए । हाम्रो राजनीतिक प्रतिवेदन, विधान र संगठनात्मक प्रस्ताव पास भइसके । बन्दसत्र लामो जाँदैन । करिब एक घण्टा चल्ला । पार्टी अध्यक्षले बोल्नुहुन्छ । अध्यक्षमण्डल घोषणा र पारित हुन्छ । अधिवेशनको आन्तरिक व्यवस्थापनका लागि आवश्यक पर्ने विभिन्न समिति बन्नेछन्, पाण्डेले जानकारी दिए ।अध्यक्षमण्डलले निर्वाचन आयोगलाई निर्वाचन प्रक्रिया सुरु गर्न निर्देशन दिने उनले बताए । विधान अधिवेशनमै निर्वाचन आयोग पनि गठन र पारित भइसकेको उनको भनाइ छ । निर्वाचनबाट २२५ जना चुनिँदै छन् । योयो आधार र विवरणमा निर्वाचन गर भनेर अध्यक्षमण्डलले भनेपछि ११ गते मध्याह्न मनोनयन सुरु हुन्छ, पाण्डेले भने । मंसिर ११ को साँझ ५६ बजेसम्म फिर्ता लिने समय तोकिन सक्ने उनले बताए । त्यसपछि अन्तिम नामावली निस्कन्छ, त्यो नाम सफ्टवेयरमा राख्न ६७ घण्टा लाग्ने रहेछ । ११ गते रातभर यो काम पूरा गरेर भोलिपल्ट बिहान ८ बजेदेखि मतदान सुरु हुनेछ, उनले भने ।मनोनयन प्रक्रिया चलिरहँदा ११ गते दिनभर प्रतिनिधिहरूलाई मतदान प्रक्रियाबारे प्रशिक्षण दिइने पाण्डेले बताए । यसपटक एमालेले भोटिङ मेसिनबाट मतदान गराउँदै छ । दिनभरि नै ट्रेनिङ दिनुपर्ने छ । भोटिङ मेसिन पहिल्यै इन्स्टल भइसकेको हुन्छ । उहाँहरूले आएर यसरी भोट हाल्ने भनेर सिकाउनु हुन्छ । ११ गते दिनभरि त्यो हुनेछ । एकचोटि टेस्ट नगरी भोट हाल्न गाह्रो छ, पाण्डेले भने । मतदानका लागि होटलको दुईवटा ठूला हल उपयोग हुनेछन् । मंसिर ११ मा बिहानको बन्दसत्रका लागि बाहिर खुला ठाउँमा पन्डाल र डोम बनाएर कार्यक्रम चलाउने तयारी गरेको उनले बताए ।"
इन्धन आयात घटाउन बिजुलीको खपत बढाऊ,"हामी नेपालीले धेरै अघिदेखि भन्दै आयौं नेपाल जलस्रोतमा धनी छ । तैपनि लामो समयसम्म बिजुली उत्पादनमा तन्नम नै थियौं, दैनिक १८ घण्टासम्म लोडसेडिङ बेहोर्थ्यौं । बिस्तारै घरेलु माग धान्न सक्नेसम्म भएर अहिले उकालो लाग्दै छौं । तर यो खुसीको कुरासँगै चुनौती र चिन्ताको विषय अझ प्रगाढ छ अहिले दिउँसो २ सय र राति ५ सय मेगावाट हाराहारी विद्युत् खेर गइरहेको छ । यो भनेको सम्पत्ति भैकन पनि खर्च गर्न नसकेर गरिब जिन्दगी जिउनुसरह हो । किनभने, बिजुली त्यस्तो ऊर्जाधन हो, जसलाई सञ्चित गरेर राख्न सकिँदैन । उत्पादनसँगै खपत गरिएन भने त्यो धन पूरापूर खेरै जान्छ, गोजीभरि भएको पैसा नोटबन्दीले नचल्ने भएझैं । तसर्थ, नेपालले आफ्नो ऊर्जाधनलाई खेर जान नदिई त्यसलाई सुखसमृद्धिको साधन बनाउन हरसम्भव उपाय पहिल्याउनु अपरिहार्य छ । बिजुली उपयोग बढाउन मुलुकसामु दुई बाटा छन् । एउटा भारत, बंगलादेश र चीनको तिब्बतमा विद्युत् निर्यात गर्ने, र अर्को स्वदेशमै यसको खपत बढाउने । निर्यातले त हाम्रो व्यापारघाटा कम गर्न पनि सघाउँछ, तर यस क्षेत्रमा अन्योलको बादल यथावत् छ, जसलाई हटाउन नेपालको मात्र एकल पहलले पुग्दैन । हालै भारतले बिजुली किन्न थालेर सुखद संकेत त देखाएको छ, तर त्यो ३९ मेगावाटभन्दा बढी छैन । प्रसारण लाइन निर्माणदेखि बंगलादेशको हकमा त त्रिदेशीय समझदारीसमेत आवश्यक पर्छ । निर्यातको अवसर मात्रै कुरी बस्नु क्षति लम्ब्याउनु मात्रै हुन्छ, त्यसैले नेपालभित्रै खपत बढाउने वातावरण बनाउनु अति जरुरी छ ।पहिलो, विद्युत् खपत बढाएर पेट्रोलियम पदार्थ प्रतिस्थापन गर्न सकिन्छ, मुलुकका लागि यो सुनौलो अवसर हो । दोस्रो, विदेशी मुद्राको सञ्चितिको दबाब धान्न पनि बिजुली खपत बढाउनु एउटा उपाय हुन सक्छ । असार मसान्तसम्म १३ खर्ब ९९ अर्ब ३ करोड रुपैयाँ रहेको विदेशी मुद्रा सञ्चिति घटेर भदौसम्ममा १३ खर्ब ६ अर्ब ९५ करोड रुपैयाँमा झरेको छ । जबकि इन्धन खरिदमा गत २१ गते एकै दिन नेपाल आयल निगमले १४ अर्ब रुपैयाँ भारतीय आयल निगमलाई बुझाएको थियो । निगमले गत आर्थिक वर्षमा मात्रै ग्यास खरिद गर्न ३४ अर्ब २४ करोड रुपैयाँ खर्चिएको छ । यो अवस्था देखाउँदै खाना पकाउन एलपी ग्यासभन्दा बिजुली सस्तो पर्छ भनेर मात्र हुँदैन, सरकारले नागरिकलाई यसतर्फ उत्प्रेरित गर्ने कार्यक्रम पनि अघि सार्नुपर्छ । यदि घरभान्सादेखि गाडी सञ्चालनसम्म विद्युत्ऊर्जाको प्रयोग बढाउने हो भने पेट्रोलियम पदार्थको आयात स्वतः घट्छ, विदेशी मुद्राको सञ्चिति बढ्छ । तेस्रो, विश्वव्यापी जलवायु परिवर्तनको संकटसित जुध्न तथा नेपाल आफैंले विश्वसामु व्यक्त गरेको सन् २०४५ सम्म कार्बन उत्सर्जन शून्यमा झार्ने प्रतिबद्धता पूरा गर्न पनि ग्यास, पेट्रोल, डिजेल र मट्टीतेलको प्रयोग घटाउनैपर्छÙ त्यसको सट्टामा स्वच्छ नवीकरणीय ऊर्जाको प्रयोग बढाउनुपर्छ । नेपालमा सहजै उपलब्ध यस्तो ऊर्जा भनेको बिजुली नै हो ।सरकारले पेट्रोलियम पदार्थलाई नेपालमै उत्पादित विद्युत्ले प्रतिस्थापन गर्ने नीति अघि सार्न खोजेको पनि बुझिन्छ, जुन सकारात्मक छ । तर विद्युत् उपयोगका लागि कतिपय क्षेत्रमा न्यूनतम पूर्वाधारलगायतका पक्ष भने कमजोर छन् । ट्रान्सफर्मर पड्किने, तार जल्ने भइरहन्छ, यही कारण लोडसेडिङकै झल्को आउने गरी बिजुली जाने गरेको छ । घरघरमा मिनियचर सर्किट ब्रेकर (एमसीबी) झर्ने समस्या पनि उत्तिकै छ । उपभोक्ताले थ्री फेज मिटरसम्म सजिलै पाइरहेका छैनन् । भूमिगत वितरण प्रणाली निर्माणमा उस्तै ढिलाइ भैरहेको छ । विद्युत् प्रयोगलाई प्राथमिकता दिन भन्दै सरकारले विद्युतीय सामग्रीमा लाग्ने भन्सारदर घटाए पनि अरू प्राविधिक पक्ष उत्साहजनक नहुँदा अपेक्षित उपलब्धि हासिल हुन सकेको देखिँदैन । त्यसैले सरकारले पूर्वाधारहरू सुधार गर्नुका साथै विद्युत् खपतका ठोस योजनाकार्यक्रम पनि अघि सार्नुपर्छ । अन्तर्राष्ट्रिय बजारमा इन्धनमा भइरहेको मूल्यवृद्धिको असर नेपाली उपभोक्तालाई पनि परिरहेको यो बेला नेपालको आफ्नै उत्पादन विद्युत्मा बानी पार्ने उपयुक्त अवसर हो ।यसका लागि सरकारले वितरण प्रणाली बलियो बनाएर प्राविधिक गडबडीका कारण बिजुली नजाने प्रत्याभूति दिलाउनुपर्छ । विद्युत् उपभोग बढाउन किस्ताबन्दीमा सस्तो मूल्यमा विद्युतीय चुलो उपलब्ध गराउने योजना बनाइरहेको ऊर्जा मन्त्रालयले विद्युतीय सवारी खरिदलाई प्रोत्साहन गर्दै देशभर चार्जिङ स्टेसनहरू बनाउने कार्यलाई पनि प्राथमिकता दिनुपर्छ । केही वर्षभित्रै सरकारी निकायहरूले विद्युतीय गाडी मात्रै प्रयोग गर्ने योजना बनाउनुपर्छ । घरेलु प्रयोजन र विद्युतीय सवारीका अतिरिक्त औद्योगिक क्षेत्रका लागि पनि बिजुली सुलभका साथै सस्तो बनाइनुपर्छ । नेपाली औद्योगिक ग्राहकले अधिकतम प्रतियुनिट ११ रुपैयाँसम्म महसुल तिरिरहेका छन् । जबकि नेपालले भारतलाई औसतमा यसको आधाभन्दा कममै बिजुली बेचिरहेको छ । यसको अर्थ, उब्रेको बिजुली नेपाली ग्राहकका निम्ति पनि सस्तोमा बेच्न सकिन्छ भन्ने हो । त्यसैले एक त, नेपाली औद्योगिक उत्पादनहरूलाई प्रतिस्पर्धात्मक बजारमा टिक्न सक्ने बनाउन पनि सस्तोमा बिजुली दिनु उपयुक्त हुन्छ । सस्तो बिजुलीकै कारण उद्योगधन्धालाई प्रोत्साहन मिल्छ । दोस्रो, आम ग्राहकका निम्ति पनि थप सस्तो बनाउने हो भने त्यसबाट पनि स्वतः खपत वृद्धि हुनेछ । योजनाबद्ध रूपमा अघि बढेमा पेट्रोलियमको आयात प्रतिस्थापन धेरै हदसम्म सम्भव छ, सम्भव तुल्याउनु पनि पर्छ । नेपाली अर्थतन्त्रले भोगिरहेको उच्च व्यापारघाटा र विदेशी मुद्रा सञ्चितिको समस्या न्यूनीकरण गर्न मात्र होइन, पर्यावरण संकटबारे संवेदनशील हुन पनि यसो गर्नु अत्यावश्यक छ ।"
अठारौं शताब्दीको मोडलमा जनगणना,"भद्दा प्रचार र एनजीओकरणकेन्द्रीय तथ्यांक विभागले श्रव्य, दृश्य र छापा माध्यमहरूमा जनगणनाको औचित्य, सञ्चालन र समावेशिताका पक्षमा राम्रै विज्ञापन गर्यो । तर, सन्देश सम्प्रेषणीयताका दृष्टिमा ती सामग्रीहरू अनावश्यक ढंगका लामा, जटिल प्रकृतिका औपचारिक र साहित्यिक शब्दावलीयुक्त छन् । लक्षित वर्गको ग्रहण क्षमतालाई बेवास्ता गरेर बनाइएका छन् । यसैबीच, केही खास वर्ग वा समूहको हितमा काम गर्ने भनिएका एनजीओहरू पनि जनगणनाको बहानामा यसको आवश्यकता र महत्त्वको प्रचारभन्दा आफ्नो प्रचारका लागि अग्रसर भए । तिनले बनाएका प्रचार सामग्री कति उपयुक्त र आवश्यक थिए भन्नेतर्फ राज्यको नियामक दायित्व कतै प्रकट भएन ।पाँच दर्जन प्रश्नको उत्तर दिनुपर्ने बोझिलो प्रश्नावली, ती प्रश्नमा प्रयोग भएका भाषा र शब्दहरूदेखि गणकहरूको अभिमुखीकरणसम्ममा एनजीओ वा कन्सल्ट्यान्सी चिन्तनको राम्रै प्रभाव देखिएको छ । यसले मुलुकका विविध भूखण्डका जनताको जनजिब्रोका भाषाको विविधतालाई बेवास्ता गरेको छ । यसलाई समावेशिताको राजनीतिक भाष्यभन्दा बाहिरबाट, ती जनताले सही जानकारी दिन सकून् भन्ने दृष्टिकोणबाट हेर्दा फनि ठूलो हेलचेत्र्याइँ भएको प्रस्टै देखिन्छ । परिणामतः ठूलो संख्यामा अपूरै वा जानकारीहरू अव्यवस्थित ढंगमा प्रविष्टि भएका फारमहरू गणकहरूले फर्काउने परिदृश्य टड्कारो छ ।यी सबै कारणले, यो जनगणनाबाट अघिल्ला जनगणनाका तथ्यांक र तिनका विश्लेषणहरूभन्दा बढी विश्वसनीय परिणामहरू आउने अपेक्षामा वस्तुतः तुषारापात भएको छ । खोजअनुसन्धानकर्ताहरूका लागि प्रयोगसुलभ र विश्वसनीय तथ्यांकहरू डिजिटल फर्म्याट मा उपलब्ध हुने आशा पनि खण्डित भएको छ । यिनै तथ्यांकहरूलाई आधार मानेर महत्त्वपूर्ण राष्ट्रिय तथ्यांकहरू स्वचालित रूपमा अद्यावधिक हुने कम्प्युटरीकृत प्रणाली स्थापना गर्ने एउटा महत्त्वपूर्ण अवसर राष्ट्रले गुमाएको छ । यसरी प्राप्त हुने तथ्यांकहरूले मुलुकको विकासलाई कति र कसरी सघाउलान् भन्ने प्रश्न, यसर्थ, ज्युँदो छ ।"
पेट्रोलग्यासको मूल्यवृद्धिको मार,"अहिले पेट्रोलियम पदार्थको भाउले आकाश छोएको छ । यसको भाउ बढेसँगै हरेक सामानको भाउ बढ्छ । त्यसको मार निम्न र मध्यमवर्गीय परिवारलाई बढी पर्छ । हुनेखानेलाई समस्या नहोला तर हुँदा खानेहरूले दैनिकी कसरी चलाउने सरकार ? पहिले एक रुपैयाँ भाउ बढ्दा सडक आन्दोलन गर्ने विद्यार्थी संगठनहरू अहिले एकै महिनामा पटकपटक यसो हुँदा पनि चुँइक्क समेत बोल्दैनन् । विद्यार्थी संगठनबाहेक पनि अरू सरकारी संघसंस्थाले बोल्नुपर्ने होइन ? सरकारले पनि गरिब जनताको सबालमा सोच्नुपर्दैन ? मनलागी बजार भाउ बढ्दा पनि कुनै कदम नचाल्ने सरकारलाई कसरी आफ्नो सरकार भन्ने ? अति आवश्यक उपभोग्य वस्तुजस्तो खाने तेल, गेडागुडी, चामल, मरमसला आदिमा ५० प्रतिशतसम्म भाउ बढेको छ । यस्तो हुँदा पनि बजार अनुगमन गर्ने जिम्मेवारी पाएको वाणिज्य विभाग के हेरेर बसेको छ ? नेपालले भारतसँग एक लिटर पेट्रोल खरिद गर्दा ८६ रुपैयाँ पर्छर्, यहाँ भने १३६ रुपैयाँ कसरी पर्न गयो ? अचम्म त के भने, पेट्रोलको भाउ जति बढाउँदा पनि आयल निगम जहिल्यै घाटामै जान्छ । घाटामा गए पनि, त्यहाँका कर्मचारीलाई बोनस र अरू अतिरिक्त सुविधा दिएकै हुन्छ । अन्तर्राष्ट्रिय क्षेत्रमा तेलको भाउ घट्दा पनि नेपालमा चाहिँ घट्दैन तर बढ्यो भने यता पनि बढ्छ कस्तो अचम्मको नीति छ, निगमको । एक सिलिन्डर ग्यासको भाउ ७५ रुपैयाँ बढाएको छ, तैपनि अझ घाटै छ भन्छ निगम । बरु ग्यासै नबेचे भयो नि, किन जनतालाई यसरी मर्कामा पार्छौ ? निगमको चुहावट जबसम्म रोकिँदैन तबसम्म यो सुध्रनेवाला छैन । हिजो विद्युत् प्राधिकरणको समस्या पनि यस्तै थियो, कुलमान घिसिङले यो संस्थालाई मजबुत बनाए । अब निगममा पनि कोही कुलमानको आसमा छन्, जनता । त्यहाँका कर्मचारीको स्वभाव काम गर्नेभन्दा दाम कसरी हाम पार्ने भन्ने छ, यदि यसो हुँदैन थियो भने निगम यति दयनीय अवस्थामा पुग्दैन थियो । पुरुषोत्तम घिमिरे, जोरपाटी, काठमाडौ"
नेताहरूबीच अस्वस्थ प्रतिस्पर्धा,"भन्डै दुईतिहाइ मतसहित सरकार चलाइरहेका केपी शर्मा ओली पदबाट हटेपछि असाध्यै निम्नस्तरको टीकाटिप्पणी गरिरहेका छन् । उनकै पार्टी एमाले र यसबाट चोइटिएको एकीकृत समाजवादीका कतिपय नेताको अभिव्यक्ति पनि तुच्छ छ । यी पार्टीका युवा नेताहरूले पनि शीर्ष नेताहरूकै अनुकरण गरिरहेका देखिन्छन् । विगतमा सँगै जेलमा बसेका, एउटै पार्टीमा लामो समयसम्म नेतृत्वमा रहेका नेताहरू, एकअर्काविरुद्ध बिनातथ्य र प्रमाण चरित्रहत्या गर्न तम्सिएका छन् । यसले अन्तरपार्टी द्वन्द्व बढाउँदै लैजाने सम्भावना छ । विशेष गरी ओलीका अभिव्यक्तिप्रति जनताको ठूलो गुनासो छ । उनको व्यवहार र बोली जनताले नियालिरहेका छन्, जथाभावी बोल्नुअघि जनता अबुझ छैनन् भन्ने हेक्का नेताहरूले राख्नुपर्छ । जनताको स्थिर सरकारको चाहना कसको स्वार्थ, अहं र दम्भका कारण तुषारापत हुन पुग्यो, जगजाहेरै छ ।नेताहरूले अवश्यै बुझेको हुनुपर्छ स्वार्थ गाँसिएका सीमित समर्थक एवम् कार्यकर्ताहरूको समर्थनमा पार्टीभित्र नेतृत्वमा पुग्न सफल भइएला तर आमनिर्वाचनमा सफल हुन सकिन्न । अब जनताले वाक्पटुता या अभिव्यक्ति क्षमताको आधारमा होइन विगतका चुनावी घोषणापत्रमा जाहेर गरिएका प्रतिबद्धताहरू केकति पूरा भए त्यसका आधारमा मत बनाउनेछन् । बरु सो घोषणापत्रअनुसार आफूबाट सम्पादित कार्यहरूको फेहरिस्त प्रस्तुत गरेर मत मागे हुन्छ । नेताहरू हो, अब गालीगलौजको लिगलिगे दौडमा होइन, बरु आफ्ना गल्तीकमजोरीको समीक्षा गरे जनताको मन जित्न सकिन्छ ।कोभिडबाट सृजित अनेक कष्ट र सकसहरूबारे निरपेक्ष बन्दै र तिनको बेवास्ता गर्दै फगत एकअर्काविरुद्ध तल्लोस्तरको व्यक्तिगत आक्षेप र गालीगलौजमा उत्रने प्रवृत्तिको निरन्तरता, संसदीय लोकतान्त्रिक पद्धतिका निम्तिसमेत हानिकारक छ । नेताहरूका गलत प्रवृत्ति र चरित्रले नेपालको लोकतान्त्रिक पद्धति नै विकृत हुने सम्भावना रहन्छ । चुनावी प्रक्रियामा सुधार आउनुको सट्टा द्वन्द्व, घात, प्रतिघात झनै घनीभूत हुन सक्छ । आमनिर्वाचन अस्वस्थ प्रतिस्पर्धाका कारण हिंसापूर्ण र महँगो बन्न सक्छ । नेकपा फुटेर सरकारमा गएका पार्टीहरू माओवादी केन्द्र र एकीकृत समाजवादीका केही मन्त्री पनि, छोटो समयका लागि प्राप्त जिम्मेवारीको निर्वहनमा खरो उत्रनुको सट्टा एमालेविरुद्ध मात्रै उत्रिनु उनीहरूकै निम्ति प्रत्युत्पादक ठहर्छ । त्यसैले नेताहरूको बोली संयमित र व्यवहार सहिष्णु बन्नुपर्छ । संविधानले एउटै पार्टीको एकल बहुमतको सम्भावनालाई न्यून पारिदिएकाले भविष्यमा कसको, कोसँग समीकरण बन्ने हो भन्न सकिन्न । ढुण्डीराज पौडेल, नेपालगन्ज"
अब विद्युतीय चुलो,"अफ्रिकी देशहरू हीरा, मोती र सुन खानीले भरिभराउ छन् । तैपनि व्यवस्थापनको अक्षमताका कारण त्यहाँका नागरिक गरिबीमा जीवन बिताउन बाध्य छन् । हुन त, नेपालमा केके खनिज तत्त्व पाइन्छ अध्ययनअनुसन्धान नभएको कारण थाहा छैन तैपनि हामीलाई प्रकृतिले अपार जलस्रोत र भूबनोट दिएको छ । जसबाट हामीले जति पनि जलविद्युत् निकालेर प्रयोग गर्न सक्छौं । जलविद्युत्को उत्पादन पनि पर्याप्त हुन थालेको छ । विद्युत् उत्पादन मात्र गरेर हुँदैन खपत पनि गर्नुपर्छ । हाम्रोमा कलकारखाना कम भएका कारण खपत बढाउने काम घरबाटै सुरु गर्नुको विकल्प छैन । पहिलो चरणमा ग्यास चुलोको स्थानमा इन्डक्सन चुलो प्रयोगमा ल्याउने, दोस्रोमा हाल प्रचलनमा रहेका खनिज तेलबाट चल्ने यातायातका साधनलाई विद्युतीय साधनबाट विस्थापित गर्ने, तेस्रोमा देशको दीर्घकालीन विकासका लागि उद्योग कलकारखाना खोलेर स्वदेशी विद्युत्को बजार व्यवस्थापन गर्ने । यसरी स्वदेशमा खपत गरेर बाँकी भएको विद्युत् मात्रै विदेश निर्यात गर्नु ठीक हुन्छ । अहिले नेपाली भान्सामा ग्यासको प्रयोग बढ्दो छ । आमगृहिणीलाई ग्यासले परम्परागत खाना पकाउने ध्वाँसे प्रविधिबाट मुक्ति दिएकै हो । अब स्वदेशी उत्पादन प्रयोग गर्ने बेला आएको छ । हरेक गृहिणीले विद्युतीय हिटरबाट खाना पकाएर स्वदेशी उत्पादनलाई प्रयोग गरे देश विकासमा टेवा पुग्ने थियो । वीरेन्द्र सुवाल, व्यासी, भक्तपुर"
रेलमा भएको झेल,"केपी शर्मा ओली सरकारले झन्डै एक वर्षअगाडि चलाउने गरी खरिद गरेर ल्याएको रेल, उनले सत्ता छाडेको ४ महिना बितिसक्दासमेत सञ्चालनमा आउन सकेको छैन । उल्टै रेल खरिदमा गरिएको ऋणब्याजसँगै अन्य खर्चको नाममा सरकारले एक अर्बभन्दा माथिको रकम गुमाइसकेको छ । रेलका इन्जिन नचलाई मर्मत गर्नुपर्ने अवस्थामा पुगिसकेको छ । के साँच्चै रेल चल्छ वा भ्रष्टाचारका लागि रोपिएको एउटा योजना हो यो, अब खोतल्नुपर्छ । किन लिक बन्नुपहिल्यै रेल किनेर ल्याइयो ? किन चालक र कर्मचारीको व्यवस्थापन नै नगरी रेल आइपुग्यो ? भ्रष्टाचार नियन्त्रणका लागि खडा भएका कार्यालयलाई यस्तो विषय बुझ्न समय लाग्ला तर आमनागरिकले बुझिसकेका छन् । भ्रष्टाचार गर्नकै लागि योजना सम्पन्न हुनुअगाडि नै रेल आइपुगेको हो भन्ने आरोपमा सत्यता छ । अब छिट्टै रेल विभाग पनि नेपाल वायु सेवा निगमजस्तै सरकारको पैसा उडाउने थलो नबन्ला भन्न सकिन्न । यस्ता संस्थाहरू भ्रष्टाचारको मैदान हुने गरेको यथार्थ कसैबाट लुकेको छैन । जुन देशमा सर्वोच्च न्यायालयका प्रमुख नै राजनीतिक भागबन्डाका अंशियार बन्छन् भने त्यहाँ भष्टाचार कसरी नियन्त्रण हुन्छ र ? यस्तो देशमा राष्ट्रिय गौरवका आयोजनाहरू कसरी समयमै सम्पन्न होला र ? रामकृष्ण बराल, जोरपाटी५, काठमाडौं"
"सुरक्षा नीति, कौटिल्य र सुनजु","अमेरिका, भारत र चीनबीच जति प्रतिद्वन्द्विता बढ्दै छ, नेपालको भूराजनीतिक महत्त्व र संवेदनशीलता पनि त्यत्तिकै जटिल हुँदै छ । दुई विशाल देश भारत र चीनबीच रहेको नेपालमा भूराजनीतिक तथा भूआर्थिक कठिनाइहरू विगतदेखि नै दुष्कर रहँदै आएका हुन् । तर, ती मुलुकबीच बढ्दो टकरावका कारण नेपालको परराष्ट्र सम्बन्ध झन्झन् पेचिलो बन्दै छ । अहिलेसम्म हामीले अन्तर्राष्ट्रिय सम्बन्धलाई या त पश्चिमेली सिद्धान्तको चस्माबाट हेर्न प्रयत्न गर्यौं या आफ्नै परम्परागत दृष्टिकोणबाटै पर्गेल्ने कोसिस गर्यौं । तर अबको विश्व व्यवस्था एवम् अन्तर्राष्ट्रिय प्रतिस्पर्धा पहिलेझैं युरोपकेन्द्रित नभई एसियाकेन्द्रित हुने भएकाले हामीले अन्तर्राष्ट्रिय सम्बन्धको विश्लेषण गर्दा एसियाली विचारकहरूका आँखाबाट पनि हेर्न त्यत्तिकै आवश्यक छ । किनभने विश्वशक्तिका रूपमा उदीयमान चीन र भारत दुई राष्ट्रराज्य मात्र नभई दुई प्रमुख सभ्यता पनि हुन् जहाँ पूर्वीय दर्शनको प्रत्यक्ष वा अप्रत्यक्ष प्रभाव छ ।नेपालको राष्ट्रिय सुरक्षा नीति तय गर्दा सबैभन्दा पहिले चीन र भारतका नीतिनिर्माता तथा रणनीतिज्ञहरू के सोच्छन्, कसरी सोच्छन् र तिनका राष्ट्रिय सुरक्षा नीति के हुन् भनी बुझ्नुपर्ने हुन्छ । उदाहरणका लागि, अहिले विश्वमा अमेरिका र चीनबीच ग्रेट पावर कम्पिटिसन को चर्चा जति भए पनि त्यसलाई पश्चिमेली सिद्धान्तको कसीमा राखेर मात्र बुझ्न सकिँदैन । चिनियाँ विचार त्यत्तिकै महत्त्वपूर्ण छ । त्यस्तै, अमेरिका, अस्ट्रेलिया, जापान र भारतबीच क्वाड को जतिसुकै बहस भए पनि त्यो कसरी अघि बढ्छ वा बढ्दैन, भारतीय सोचमा धेरै निर्भर रहन्छ । चीन र भारतका राजनीतिज्ञ तथा रणनीतिज्ञहरूको चिन्तनशैली पृथक् छ । थुप्रै चिनियाँमा अझै पनि मध्य साम्राज्य (मिडल किङ्गडम) को पुरातन सोच छ भने, कतिपय भारतीयमा अखण्ड भारत को धङधङी छ । जबसम्म यी दुई एसियाली महाशक्तिलाई पश्चिमा नजरबाट मात्र हेरिन्छ तबसम्म तिनीहरूका सम्भावित कदमहरूप्रतिको हाम्रो बुझाइ अपुरो वा अस्पष्ट हुन्छ ।हुन त भूगोल तथा भूराजनीतिक अवस्थितिको हिसाबले पहिलेदेखि नै भारतीय र चिनियाँ आँखाबाट नेपालको राष्ट्रिय सुरक्षा पहिल्याउने प्रयत्न गर्नुपर्ने हो तर त्यो खासै हुन सकेको देखिँदैन । बडामहाराज पृथ्वीनारायण शाहको नेपाल दुई ढुंगाबीचको तरुल भन्ने अर्तीलाई गम्भीरतापूर्वक लिई मुलुकको सुरक्षालाई ती दुई ढुंगा को दृष्टिकोणबाट केलाउने प्रयत्न खासै भएन । भारत र चीनमा राष्ट्रिय सुरक्षाका दृष्टिकोणबाट कौटिल्य र सुनजु बढी अध्ययन गरिएका तथा ती दुई देश यिनै चिन्तकहरूबाट प्रभावित भएका पाइन्छन् । त्यसैले नेपालले ती दुई चिन्तकलाई गहन अध्ययन गर्न आवश्यक छ । यी दर्शनहरूको अध्ययनबाट नेपालको राष्ट्रिय सुरक्षाका लागि उपयोगी मार्गदर्शन पहिल्याउन सकिन्छ ।दक्षिणपन्थी हिन्दु राष्ट्रवादी भारतीय जनता पार्टी र तिनका नेताहरू कौटिल्यको चिन्तनप्रति नतमस्तक छन् भने, जवाहरलाल नेहरू, प्रणव मुखर्जी र शिवशंकर मेननजस्ता नेताहरू कौटिल्यको दर्शनबाट प्रभावित थिएछन् । भारतका पूर्वविदेशसचिव तथा राजदूत श्याम शरणले हाउ इन्डिया सिज द वर्ल्ड पुस्तकमा भारतीय राष्ट्रिय सुरक्षा नीति र भारतीय अन्तर्राष्ट्रिय राजनीति अझै पनि अर्थशास्त्र को प्राचीन राजनीतिक दर्शनबाट धेरै प्रभावित भएको बताएका छन् ।कौटिल्यीय अर्थशास्त्रको मण्डल सिद्धान्तले सीमा जोडिएको छिमेकीलाई शत्रु मान्छ । र, दुई ठूला देशबीचको सानो मुलुकलाई मध्यम अर्थात् बफर राज्य ठान्छ । कौटिल्यीय सिद्धान्तलाई अनुसरण गर्ने राष्ट्रले आधिपत्यको नीतिलाई जोड दिँदै साना मुलुकहरूलाई आफ्नो पक्षमा मिलाउने या दबाउने मनसुबा राखेको हुन्छ । के भारतले पनि नेपालप्रति त्यस्तै सोच राख्छ त ? भारतीयहरूले नेपाललाई तटस्थ राज्यका रूपमा स्वीकार गर्छन् कि गर्दैनन् ? सन् १९५० को सन्धि संशोधन गर्न नचाहनु र प्रबुद्ध समूहको प्रतिवेदन बुझ्न आलटाल गर्नुमा कौटिल्यीय चिन्तनको प्रभाव कति छ ? भारतले एकतर्फी भन्दै आएको नेपालभारतबीचको विशेष सम्बन्ध को तादात्म्य कौटिल्यसँग छ कि ? यी यस्ता प्रश्न हुन् जसको जवाफ खोज्ने प्रयत्न हामीले गर्नुपर्छ ।चाणक्यले छिमेकीप्रति सधैं वक्रदृष्टि राखे । राजनीतिक यथार्थवादको प्रणेताका रूपमा रहेका कौटिल्यको निर्दयी सोचका अगाडि साध्यले साधन सही ठहर्याउँछ (इन्ड जस्टिफाइज द मिन्स) भन्ने मान्यता राख्ने म्याकियाभेलीको कठोर सोचलाई पनि सामान्य मान्ने विद्वान्हरू छन् । म्याक्स वेबरले आफ्नो प्रसिद्ध व्याख्यान राजनीतिका रूपमा व्यवसाय का दौरान भनेका थिए, साँच्चिकै कट्टरपन्थी म्याकियाभेलीवाद कौटिल्यको अर्थशास्त्रमा व्यक्त गरिएको छ । अर्थशास्त्र का तुलनामा म्याकियाभेलीको प्रिन्स हानिरहित छ । यस्तो आलोचनाले हामीलाई पक्कै पनि झस्काउँछ ।हुन त सबै भारतीय रणनीतिकार अथवा कूटनीतिज्ञहरूले नेपालप्रति गर्ने व्यवहार कौटिल्यले भनेजस्तो नहोला तर किन कोही भारतीय शासक अथवा प्रशासक एक थरी र अरूचाहिँ अर्को थरी व्यवहार गर्छन् भनी थाहा पाउन उनीहरू प्रभावित भएका चिन्तनहरूबारे गहन अध्ययनअनुसन्धान गर्न आवश्यक हुन्छ । कौटिल्यको अध्ययन नगरी भारतीय कूटनीतिज्ञ तथा राजनीतिज्ञको समग्र मानसिकता बुझ्न सकिँदैन । तथापि, कौटिल्यलाई निरपेक्ष बुझ्न पनि उपयुक्त हुँदैन । वर्तमान राष्ट्रिय, क्षेत्रीय र अन्तर्राष्ट्रिय परिस्थिति चाणक्यको समयभन्दा निकै भिन्न छ ।उता चीनमा राष्ट्रपति सी चिनफिङ मार्क्सवादलेनिनवादमाओवादमिश्रित चिनियाँ विशेषताको समाजवाद विचारधारालाई जोड दिँदै गर्दा व्यक्तिगत रूपमा कन्फुसियसबाट निकै प्रभावित छन् । त्यसविपरीत, चीनका संस्थापक नेता माओ त्सेतुङ कन्फुसियसको सामञ्जस्यता (हार्मोनी) लाई चिनियाँ विकासको बाधक मान्थे भने सुनजुलाई बढी महत्त्व दिन्थे । अमेरिकी कूटनीतिज्ञ हेनरी किसिन्जरले अन चाइना पुस्तकमा भनेका छन्, परराष्ट्र नीतिको सन्दर्भमा माओ लेनिनभन्दा सुनजुको बढी ऋणी थिए । वास्तवमा, रणनीतिका सन्दर्भमा चिनियाँहरू अझै पनि सुनजुबाट मार्गदर्शन प्राप्त गरिरहन्छन् ।सुनजुको द आर्ट अफ वार सैन्य रणनीतिबारे लेखिएको असाधारण पुस्तक हो । यसका गहन विचारहरूलाई फ्रान्सका सम्राट् नेपोलियन बोनापार्ट र अमेरिकी राष्ट्रपति युलिसिस एस ग्रान्टले समेत प्रशंसा गरेका थिए । आज पनि उनको चिन्तन नीतिनिर्माता, रणनीतिज्ञ, राजनीतिज्ञसहित विभिन्न क्षेत्रका अग्रजहरूले त्यत्तिकै महत्त्वका साथ पढ्ने गर्छन् । द आर्ट अफ वार का तीन मुख्य सार हुन् (१) हामीले कुन बेला लड्ने र कुन बेला नलड्ने भन्ने भेउ पाउन आवश्यक छ । सुनजु भन्छन् शत्रु बलियो हुँदा बच्नु र कमजोर हुँदा प्रहार गर्नुपर्छ । (२) शत्रुलाई कसरी धोका दिने भनी जान्न जरुरी छ । आफू बलियो हुँदा कमजोर देखिने र कमजोर हुँदा बलियो देखिने गर्नुपर्छ । (३) हामीलाई आफ्नो शक्ति र कमजोरी दुवै थाहा हुनुपर्छ । यदि हामी दुस्मनलाई चिन्छौं र आफैंलाई पनि चिन्छौं भने सयौं लडाइँदेखि पनि डराउनुपर्दैन ।चिनियाँ राजनीतिज्ञ तथा रणनीतिकारहरू नेपालसँगको सम्बन्धमा सुनजुले भनेझैं बाहिर एकथरी तर भित्र अर्कैथरी हुन्छन् त ? नेपाल कमजोर हुँदा त्यसको फाइदा उठाउन चीन अघि सर्छ कि सर्दैन ? के चिनियाँहरू भारतसँग राम्रो सम्बन्ध कायम राख्न नेपालको हितविपरीत जान हिचकिचाउँदैनन् ? २०७२ सालको विनाशकारी भूकम्पले नेपाल थलिएका बेला नेपालभारतबीच विवादित भूमि लिपुलेकलाई चीन र भारतले व्यापार नाकाका रूपमा प्रयोग गर्ने सम्झौता गर्नु सुनजु चिन्तनको कारण त होइन ?यी यावत् कुरा बुझ्न अर्काको जुत्तामा आफ्नो खुट्टा हाल्न आवश्यक छ । हुन त हाम्रो यस्तो अध्ययनले ती दुई मुलुकका सोचमा तात्त्विक परिवर्तन ल्याउन नसक्ला तर त्यस्तो विश्लेषणले हामीले आफ्नो लक्ष्य प्राप्त गर्न केकस्तो उपाय अपनाउनुपर्छ र केमा ध्यान दिनुपर्छ भन्ने चेतना भने अवश्य दिन्छ । त्यसैले, नेपालमा राष्ट्रिय सुरक्षाका सन्दर्भमा विचारविमर्श गर्ने विद्वान्, रणनीतिज्ञ तथा सैनिक विज्ञानका साधकहरूले कौटिल्य र सुनजुको गहन अध्ययन गर्न जरुरी देखिन्छ ।अहिले नेपालमा एमसीसीलाई इन्डोप्यासिफिक रणनीतिको चस्माबाट व्याख्या र बहस गरिन्छ । बुझ्नुपर्ने के छ भने, अमेरिकी विदेशनीति राजनीतिक यथार्थवाद तथा जर्मन दार्शनिक कार्ल भोन क्लाउजविजको रणनीतिक चिन्तनबाट अत्यधिक प्रभावित छ । त्यस्तै, चिनियाँ बीआरआई तथा भारतीय नेबरहुड फस्ट पोलिसी को अन्तर्य ती दुई मुलुकले अवलम्बन गरेका दार्शर्निक चिन्तनहरूको दृष्टिकोणबाट नहेरी समग्रतामा थाहा पाउन सकिन्न ।हुन त नेपालमा राष्ट्रिय सुरक्षा तथा प्रतिरक्षाका सवालमा विभिन्न दृष्टिकोण छन् । ती आफैंमा तर्कसम्मत होलान् । तर, त्यसको प्रस्थानविन्दु भनेको नेपालमा बाह्य खतरा के हुन सक्छन्, तिनका स्रोतहरू कहाँ छन् र खतराका चरित्र कस्ता छन् भन्ने पहिल्याउनु नै हो । नेपालको हकमा बाह्य हस्तक्षेप निम्त्याउने मूल कारक के हो भन्ने निर्क्योल यथार्थवादी र व्यावहारिक भएर गर्नुपर्छ न कि आदर्शवादी वा सिद्धान्तवादी वा पूर्वाग्रही भएर । खतराको वस्तुनिष्ठ विश्लेषण नगरी समाधानको रणनीतितर्फ लाग्नु गोरुका अघि बयलगाडा राखेझैं हुनेमा शंका छैन ।भारत र चीन नै नेपालको राष्ट्रिय सुरक्षाका समस्या तथा समाधानका प्रमुख विदेशी पात्रहरू हुन् । दुई छिमेकीसँग सम्बन्ध स्थापित गर्दा नेपालले बडामहाराज पृथ्वीनारायण शाहको पालादेखि अवलम्बन गर्दै आएको परराष्ट्र नीति तथा राष्ट्रिय सुरक्षाका रणनीतिहरूबाट पाठ सिक्दै त्यसलाई अझ परिपक्व र सुदृढ बनाउनुपर्छ । तर, त्यसो भनिरहँदा भारत र चीनका राजनीतिज्ञ, कूटनीतिज्ञ र रणनीतिज्ञहरूका चिन्तनहरू कौटिल्य र सुनजुबाट प्रभावित हुने कुरालाई हेक्का राखी तिनका केकस्ता सोचले नेपालमा कसरी बाह्य खतरा सृजना गर्छ भनी केलाउन जरुरी छ । तसर्थ, नेपालका राजनीतिज्ञ, कूटनीतिज्ञ र रणनीतिज्ञसहित सम्बद्ध विभिन्न क्षेत्र, अंग र निकायहरूमा कौटिल्य र सुनजुका चिन्तनहरूको गहन अध्ययनविश्लेषण गर्न जरुरी देखिन्छ ।"
यौन शिक्षाको अपरिहार्यता,"मानिसले मानिसलाई गर्ने हिंसामध्ये सबैभन्दा क्रूर हो बलात्कार । यो हाम्रो समाजमा दिनानुदिन बढिरहेको छ, पत्रपत्रिका बलात्कारका समाचारले भरिन थालेका छन् । विद्यालय, क्याम्पस, कार्यालय तथा बजार जान हिँडेका बालिकायुवती असुरक्षित छन्, सामूहिक बलात्कारमा पर्ने गरेका छन् । अँध्यारोमा एक्लैदुक्लै नहिँड्नू भन्ने अर्तीउपदेश पाएर हुर्किएका हामी अब बिहानदिउँसो उज्यालैमा पनि डराउनुपर्ने भो । केले मानिसलाई यस्तो अमानवीय हर्कत गराउँछ भन्नेमा धेरै थरी विचार भेटिन्छन्, तीमध्ये घरपरिवारको वातावरण मुख्य हो । संयुक्त राष्ट्र संघअनुसार, वार्षिक रूपमा संसारभरि करिब २ लाख ५० हजार बलात्कार हुन्छन् । यो त, दर्ता हुने गरेका घटनाको संख्या हो । त्रास, धम्की वा प्रलोभन देखाएर तथा हिंसा नै नमानेर भित्रभित्रै दबाइने घटना त कति होलान्होलान् ! हाम्रोजस्तो विकासशील मुलुकमा शिक्षाको कमीले यस्ता घटना धेरै हुन्छन् भन्ने ठानिन्छ । बलात्कारलाई विश्वले सबैभन्दा निकृष्ट अपराध मानेको छ । बलात्कारीलाई जुनसुकै कठोरतम सजाय पनि कमै हुन्छ । तैपनि यस्तो अपराध न्यूनीकरण गर्न विभिन्न मुलुकले अत्यन्त कठोर सजायको व्यवस्था गरेका छन् । कतिपय देशमा त बलात्कारीलाई मृत्युदण्ड नै दिइन्छ, कतिपयमा भने अपराधको निर्ममता हेरी आजीवन काराबासको सजाय हुन्छ । हाम्रो मुलुकमा पनि १८ वर्षमाथिकी किशोरी बलात्कारको अपराध पुष्टि भए १० वर्ष र सामूहिक बलात्कारको हकमा थप ५ वर्ष काराबास सजायको व्यवस्था छ । कानुन प्रभावकारी नहुँदा या दण्डहीनता मौलाउँदा यस्ता अपराध बढ्छन् नै । बलात्कारीहरू पनि हाम्रोजस्तो मुलुकमा कानुनको इमानदारीपूर्वक पालना नहुँदा खुलेआम हिँडिरहेका छन् । यस्ता कठोर सजायका बावजुद बलात्कार दिनानुदिन बढ्दै जानुको एउटा कारण यो पनि हो । यस अपराधको रोकथामका लागि दीर्घकालीन योजना बनाएर सरकारसमाज अघि बढ्नुपर्छ । त्यसका लागि पहिलो त विद्यालय शिक्षामै बलात्कार तथा यौन हिंसाबारे पढाउनुपर्छ । ताकि उनीहरूले यसबारे राम्ररी बुझून् र भविष्यमा यस्तो अपराध नगरून्, कसैले यौन हिंसा गर्छ भने पनि त्यसका बारेमा बोल्न सकून् । बालबालिकाका हातमा अत्याधुनिक प्रविधि थमाइदिएर मात्र अभिभावकको जिम्मेवारी पूरा हुँदैन । उनीहरूलाई यौन हिंसाका विभिन्न रूपबारे घरमै शिक्षा दिनुपर्छ । यो पनि अहिले अति आवश्यक भइसकेको छ । यसले उनीहरूलाई दुर्घटनाबाट बचाउँछ । विद्यालयमा यौन शिक्षा अनिवार्य गरिए पनि शिक्षकशिक्षिकाले यो विषय पढाउँदा अप्ठ्यारो मान्ने गरेको पनि सुनिन्छ । यस्तो विषय धक नमानी पढाउनुपर्छ । आजसम्म छोरीहरू आफूजस्तै मानिससँग डराएरै हुर्के, अझै पनि सार्वजनिक स्थलमा उनीहरू सुरक्षित छैनन् । छोरीहरूलाई डराउन सिकाउने यो समाजले अब छोरोलाई पनि महिलालाई सम्मान गर्नुपर्ने ज्ञान दिनुपर्छ । अनि छोरीलाई हेपिएर, डराएर होइन स्वतन्त्र र ढुक्क भएर बाँच्न सिकाउनुपर्छ । आदरभाव र प्रेमबारे छोरीछोरी दुवैले थाहा पाउनुपर्छ । मुलुकको शिक्षा नीतिमै यस्ता आधारभूत मूल्यमान्यतालाई अनिवार्य गर्नुपर्छ । यसै पनि आजको समाज दिनानुदिन यान्त्रिक भइरहेछ । हामी प्रविधि र विज्ञान भन्दै नैतिक र सामाजिक शिक्षाबिना यान्त्रीकरणलाई मात्रै बढावा दिँदै जाने हो भने अपराध बढी नै रहन्छन् । प्रविधिसँग विद्यालय तथा परिवारमा पनि बलात्कार तथा यौन हिंसाबारे जानकारी र ज्ञान दिन अब पछि पर्नु हुन्न । अब छोरीलाई कतिखेर कहाँ बलात्कृत हुने हो भन्ने त्रासबाट जोगाउनुपर्छ । अभिभावकलाई पनि आफ्नो छोरा कतिखेर हतकडीमा भेटिने हो भन्ने त्रास छ । यस्ता त्रास रहेसम्म समाजलाई सुन्दर बनाउन सकिन्न । अपराध भइसकेपछि जति नै कडा सजायको व्यवस्था गरे पनि त्यसले पीडकपीडित दुवैलाई असर गर्छ नै । त्यसैले अपराध हुनै नदिनु सबैभन्दा उत्तम विकल्प हो । यतातर्फ राज्य, समाज र परिवार सबै सचेत हुनु जरुरी छ । यसो नगरिने हो भने, छोरीहरूको बलात्कार भइरहन्छ, छोराहरू जेलमा परिरहन्छन् । यौन शिक्षामा लगानी नगर्ने हो भने हामी असलमा मानिस होइन, संवेदनाशून्य मेसिन निर्माण भइरहनेछौं ।"
हाम्रो विवेकको पर्खाइमा खेतीपाती,"जलवायु सम्मेलनजलवायु सम्मेलन सन् १९९५ देखि सुरु भएको हो, जसको छब्बीसौं संस्करण यस वर्ष आयोजना भयो । यो शताब्दीको अन्त्यसम्म पृथ्वीको तापक्रम १५ देखि २ डिग्री सेल्सियससम्म बढ्ने आकलनसँगै छ वर्षअघिको सम्मेलनमा पेरिस सम्झौता नाममा, तापक्रम बढाउने मुख्य कारक हरित ग्यास उत्सर्जन २०३० सम्म आधा घटाउने सम्झौता गरिएको थियो । निर्धा र परनिर्भर देशले अनुदानका लालचमा यससम्बन्धी कागजसम्म मिलाएका छन्, शक्तिशाली देशहरूले त यतिसम्म गरेका छैनन् । यो हरित ग्यास उत्सर्जन घटाएर तापक्रमको पारो माथि चढ्न नदिने वाचा धेरै पक्षराष्ट्रले पूरा गरेका छैनन् । तापक्रम जलवायु परिवर्तनको सूचक मात्र हैन, ऊर्जाको मूल स्रोत पृथ्वीको सतहमा हुने जैविक गतिविधिको मुख्य कारकसमेत हो । यसलाई नियन्त्रण गर्न चुके हाम्रो अस्तित्वकै जोखिम छ । यसैमा गडबडीले गर्दा पृथ्वीमा महाप्रलय र ठूला फेरबदल भएको मानिन्छ ।यी विश्व सम्मेलनहरूको मूल सन्देश यो पृथ्वी सबैका लागि बाँच्न योग्य बनाउँदै खानाका लागि खेतीपाती जोगाउनु नै हो । यी सम्मेलनमा लिइने रणनीतिले हामीजस्तो परनिर्भर देशलाई सबैभन्दा बढी प्रभाव पार्छ । किनकि यस्ता मुलुकका शासकहरूले यिनैका आयातित ज्ञान र प्रविधिमा भर पर्ने मुर्कट्टा संस्कृति हुर्काएका छन् ।समग्रमा यी सम्मेलनवरिपरि भएका बहसहरू हेर्दा, सबैको मिलनविन्दु कोभिड१९ ले सान्दर्भिक बनाएको हाम्रो खाना र स्वास्थ्य प्रश्नका वरिपरि घुम्दै पृथ्वी र वातावरणको स्वास्थ्य बनेको छ । पृथ्वी स्वस्थ नभएसम्म हाम्रो खाना र वातावरण स्वस्थ नहुने कुरा यसले सतहमै ल्याइदिएको छ । चाहे पृथ्वीको होस् या मानिसको संकटको सुरुआत मानिसको खाना, नाना र छानाको बन्दोबस्तलााई व्यापार गर्ने कपटसँगै भएको हो । यसमा परिवर्तन नल्याई यो समस्या सल्टिँदैन बरु गहिरिँदै जान्छ । यसलाई सल्टाएर मात्र हाम्रो सभ्यता र संस्कृति उन्नत बनाउन सकिन्छ । हाम्रो बृहत् प्रकृति स्वाभाविक हिसाबले सबै प्राणीको खानाको जोहो गर्न सक्षम छ । त्यसमा पनि हाम्रोजस्तो जैविक विविधताले सम्पन्न प्रकृतिको अनुपम भण्डार यसको अपवाद हुन नपर्ने हो ।विडम्बना, यो अपवाद भयो । अन्य विकासका आयामजस्तै खानेकुराको जोहो गर्ने खेतीपातीले खुट्टा टेक्न सकेन । विश्वको बदलिँदो आर्थिकसामाजिक परिवेशमा नेपालको खेतीपातीले खुट्टा नटेक्नुका धेरै कारण छन् । कृषि सपार्ने जिम्मा लिएको कृषि मन्त्रालय र मातहतका निकायहरू, किसानलाई सेवा दिन सरकारी ढुकुटीबाट तलबभत्ता खाने कर्मचारी, दाताका परियोजना र अन्य सेवाप्रदायक संस्थाहरू अब हदम्याद सकिएको ओखतीजस्तै काम नलाग्ने भएका छन् । तात्कालिक परिणामहरू हेर्दा यिनकै कुकर्मले गर्दा खेतीपाती सप्रिन नसकेकामा अब धेरै बहस गर्नैपर्दैन । सँगै, यिनको दुरूह मति सम्झेर रोइलो गरिरहनु भनेको हाम्रै बुतामा खेतीपाती सपार्ने मूल्यवान् समय बरबाद पार्नु मात्र हो । यसर्थ आम मानिसले समयमै विचार पुर्याउने अवस्था नबन्दासम्म नखाएको विष लाग्ने नियति दोहोरिरहन्छ । आम मानिसको जीवनमा थप संकट थोपरिँदै जान्छन् । यसको हेक्का राख्नु हाम्रो साझा दायित्व हो ।"
जग्गा हडप्ने धन्दामा जनप्रतिनिधिकै संलग्नता,"२१ भदौमा लुम्बिनी सांस्कृतिक नगरपालिका१० का गरिब कोहारको धानखेतमा गोडमेल चलिरहेको थियो । त्यसैबेला केही व्यक्ति आएर जग्गा नापजाँच गर्न थाले । छिमेकीको जग्गा नापजोख भइरहेको देखेका राधेश्याम गुप्ताले ग्लोबल आईएमई बैंकका कर्मचारीले जग्गा नापेको भन्नेसम्म थाहा पाए । आफ्नो जग्गा नापिएको सूचना गुप्ताबाट पाएका कोहार विभिन्न अड्डा धाएपछि बल्ल कारण थाहा भयो उनको जग्गा त अर्कैको नाममा बिक्री भइसकेको रहेछ । ६७ वर्षीय कोहारको १० कट्ठा १७ धुर जग्गा १८ फागुन २०७७ मा भैरहवास्थित मालपोत कार्यालयबाट बिक्री भइसकेको देखिन्छ । साबिक मधुवनी गाविस१० को नक्सा नम्बर ९ (क) को कित्ता नम्बर ५०७ को १ कट्ठा १६ धुर र ६ (क) को कित्ता नम्बर ४८८ को ९ कट्ठा १ धुर जग्गा आफूलाई पत्तै नदिई अर्कैले बिक्री गरिसकेको थाहा पाएपछि उनी छाँगाबाट खसेझैं भए । जनप्रतिनिधिको संलग्नताकोहारको जग्गाको किर्ते कागजात तयार पारी नक्कली जग्गाधनी खडा गर्नका लागि वडाध्यक्ष रमजान अलिमियाले सिफारिस गरेका रहेछन् । वडाध्यक्ष अलिमियाँले १० माघ २०७७ मा नागरिकता हराएको भन्दै गरिब कोहारका नाममा प्रतिलिपि नागरिकताको निवेदन दिएका नक्कली व्यक्तिका लागि सिफारिस लेखिदिए । उक्त सिफारिस अनुसार जिल्ला प्रशासन कार्यालयले ती व्यक्तिको फोटो राखेर गरिब कोहारको नाममा प्रतिलिपि नागरिकता बनाइदियो । त्यसपछि १८ फागुनमा वडा कार्यालयले जग्गाको चारकिल्ला प्रमाणित गरिदियो । उता मालपोत कार्यालयमा रहने मोठ रजिस्टरमा वास्तविक जग्गाधनीको फोटोको ठाउँमा नक्कली व्यक्तिको फोटो टाँसियो । ती नक्कली व्यक्ति वडाध्यक्षका ससुरा नाता पर्ने भारत, सिद्धार्थनगरका बासिन्दा रहेको खुलेको जिल्ला प्रहरी कार्यालय रूपन्देहीका प्रवक्ता सत्यनारायण थापा बताउँछन् । १८ फागुनमा पाल्पा मदनपोखरा४ का सन्दीप कार्कीका नाममा कोहारको जग्गा १९ लाख ६७ हजार रुपैयाँमा बिक्री भयो । त्यसको करिब दुई महिना नपुग्दै १२ वैशाख २०७८ मा कार्कीले कपिलवस्तुको यशोधरा गाउँपालिका८ का गोविन्द मल्लाहलाई १ करोड ९५ लाखमा बिक्री गरे । मल्लाहले त्यही जग्गा धितो राखेर १२ साउनमा ग्लोबल आईएमई बैंक, तौलिहवाबाट १ करोड ५० लाख ऋण लिए । जग्गाको यो दुई पटकको खरिदबिक्रीमा साक्षी भने पर्वत उरामपोखरा४ स्थायी ठेगाना भई हाल तिलोत्तमा नगरपालिका६ बस्ने सुरज आचार्य एकै जना छन् । मालपोत कार्यालय रूपन्देहीका प्रमुख केशव सुवेदी गएको २२ भदौमा वास्तविक जग्गाधनी उजुरी लिएर आएपछि मात्रै जग्गा किर्तेको रहस्य खुलेको बताउँछन् । कोहारले २२ भदौमा जिल्ला प्रशासन कार्यालय र जिल्ला प्रहरी कार्यालयमा आफ्नो जग्गा किर्ते गरी बिक्री गर्ने विरुद्ध उजुरी दिएपछि प्रहरीले छानबिन थाल्यो । त्यसक्रममा नक्कली कागजात बनाउन र मोठमा नक्कली व्यक्तिको फोटो टाासमा संलग्न भएको आरोपमा लेखनदास भागवतप्रसाद उपाध्याय र गोविन्दप्रसाद मल्लाह पक्राउ परे । रूपन्देही प्रहरी प्रमुख मनोज केसीका अनुसार झण्डै ६० दिनको अनुसन्धानपछि २३ कात्तिकमा जिल्ला अदालतमा १७ जनाविरुद्ध मुद्दा दायर गरिएको छ । स्थानीय सरकार सञ्चालन ऐनले व्यक्तिगत घटना दर्ता र जग्गा किनबेचका लागि चार किल्ला प्रमाणितको अधिकार वडा कार्यालयलाई दिएपछि पछिल्लो समयमा रूपन्देहीमा किर्ते काममा जनप्रतिनिधिकै संलग्नता बढ्दो छ । भारतीयलाई जग्गा सियारी गाउँपालिका२ का वडाध्यक्ष रामकिसन थारूले भारतीय नागरिकको नेपालीसँग नाता प्रमाणित गरिदिएपछि अमारीमा एक छोरीले पाउनुपर्ने सम्पत्ति भारतीय नागरिकको हातमा पुगेको छ । १९ भदौ २०७६ मा अमारी गाउँको करिब दुई बिघा जग्गा भारतीय नागरिक बुद्धिराम कहारको नाममा नामसारी भएको छ । त्यसमा वडा सदस्य बृजनारायण यादव रोहबरमा छन् । २७ भदौमा उक्त जग्गा फेरि चार जनाको नाममा बिक्री भएको छ । उक्त दुई बिघा जग्गाका धनी बेलर कहार र उनकी पत्नी सन्तोदेवी हुन् । कहार दम्पतीको मृत्यु भइसकेको छ भने उनीहरूकी एक मात्र सन्तान छोरी सञ्जु छन् । सञ्जुको बिहे भइसकेकाले बेलरका भाइ दयानाथ, भतिजा विश्वनाथप्रसाद कहार र स्वयं सञ्जुले जग्गाको जोतभोग गरी मालपोत तिर्दै आएका थिए । जग्गाको लालपुर्जा र बेलर कहारको मृत्यु दर्ताको प्रमाण पनि उनीहरूसँगै छ । तर वडाध्यक्षले अर्कै व्यक्तिलाई मेरो भाइ बनाई जग्गा नामसारी गराएछन्, सञ्जु भन्छिन्, हामीमाथि ठूलो अन्याय भयो । बुद्धिराम कहार भारतको उत्तरप्रदेश, गोरखपुर जिल्लाको गोपलापुरका हुन् । तर उनलाई रूपन्देही घर भई हाल त्यहाँ बसेको गोपलापुर ग्राम पञ्चायतले कागजात बनाइदिएको छ । त्यही कागजलाई आधार मानेर सियारी गाउँपालिका र वडा नम्बर २ को कार्यालयबाट बुद्धिराम कहार भनिएका ती व्यक्तिलाई बेलर कहार र सन्तो कहारका छोरा भनी मालपोत कार्यालयमा नाता प्रमाणितसहितको किटानी सिफारिस गरियो । उक्त सिफारिसका आधारमा मालपोत कार्यालयले जग्गा नामसारी गरिदियो । नक्कली बुद्धिराम कहार बनाइएका ती व्यक्तिसँग रहेको भारतीय आधार कार्ड (नम्बर ४८) मा उनको नाम सुवहान अल्लाह छ । प्रलोभनमा पारेर हुँदै नभएको मान्छेलाई जग्गा दिने गरी स्थलगत सरजमिन गराएका वडाध्यक्ष थारूले बाटो बनाउने कागजात भन्दै निरक्षर व्यक्तिहरूलाई साक्षीमा राखेका छन् । सरजमिनमा संगीता भर, अनिल बनियाँ, पुरन चमारसमेत नौ जना साक्षी राखिएको छ । बाटो बनाउने कामका लागि हो, साक्षी बसिदेऊ भनेपछि ल्याप्चे लगाइदिएका थियौं, संगीता भन्छिन् । वडाध्यक्ष थारू भने भारतीय कागजातमा देखिएको प्रमाणका आधारमा नाता प्रमाणित गरिदिएको दाबी गर्छन् । जग्गा बेचेको गाइँगुइँ चलेपछि बेलरका भाइहरू दयानाथ र विश्वनाथ प्रसादले २०७६ कै पुस दोस्रो साता गाउँपालिकामा छानबिनका लागि उजुरी दिए । त्यसपछि गाउँपालिकाले कागजात झिकाएर अध्ययन गरी जग्गा रोक्का गरेको अध्यक्ष अयोध्या थारू बताउँछन् । हामीले वडा कार्यालयबाट फाइल झिकाएर हेर्दा देखिएको तीनपुस्ते विवरण नक्कली रहेछ, गाउँपालिका अध्यक्ष थारू भन्छन् । छोरी सञ्जुले किर्ते कागजातबाट जग्गा हडपेको भन्दै कात्तिक २०७७ मा रूपन्देही जिल्ला अदालतमा मुद्दा दर्ता गरेकी छन् । वडाध्यक्षलाई समेत विपक्षी बनाइएको उक्त मुद्दा अझै किनारा लागेको छैन । जिल्ला अदालत रूपन्देहीका प्रशासन अधिकृत अनन्त मरासिनी भारतीय कागजातबारे अनुसन्धान गर्न समस्या भएको बताउँछन् । गएको १३ असोजमा रूपन्देही जिल्ला अदालतको ७ नम्बर इजलासले बुद्धिराम कहारको निर्वाचन आयोगको परिचयपत्र र भारतीय आधार कार्ड खुलाई उनका बारे पत्ता लगाउन परराष्ट्र मन्त्रालय, भारतीय दूतावास काठमाडौं र नेपाली दूतावास दिल्लीलाई पत्राचार गरेको छ । मुलुक संघीयतामा गएपछि नागरिकको ढोका अगाडि नै सेवा दिन अधिकारसम्पन्न स्थानीय सरकार गठन भयो । तर, केही जनप्रतिनिधिले यही अधिकारको नाजायज फाइदा उठाउन थाले । मायादेवी गाउँपालिका४ का अध्यक्ष धर्मपाल लोधले यस्तै किर्ते काम गरेर झुलनीपुरको २ बिघा ३ कट्ठा १ धुर सरकारी जग्गा व्यक्तिको नाममा गराइदिएका छन् । साबिकको सेमरी गाविस९ ख अन्तर्गत ५२ नम्बर कित्ताको लालपुर्जा गुलाम हैदर कुजडा र जैनुल कुजडाका नाममा नामसारी भएको छ । यसअघि उक्त जग्गा साबिक सेमरी गाविसले माछापालनका लागि भाडा लगाउँदै आएको थियो । वडाध्यक्ष धर्मपाल लोधले २८ असोज २०७५ मा उक्त जग्गाको चारकिल्ला कुजडाका नाममा प्रमाणित गरिदिएका छन् ।स्थानीय चलनचल्तीको मूल्यमा झन्डै २५ करोड रुपैयाँ पर्ने उक्त जग्गा भैरहवालुम्बिनी चार लेन सडकसँग जोडिएको छ । उनीहरूले बनाएको लालपुर्जामा मालपोत कार्यालय रूपन्देहीको छाप र अधिकृतको हस्ताक्षर छ । चार किल्ला प्रमाणित, तिरो तिरेको रसिद र लालपुर्जालाई आधार बनाएर जग्गा किनबेच हुन थालेपछि घटना बाहिर आएको हो । वडाध्यक्ष लोध, सचिवले कागजात ठिक्क पारेर ल्याएकाले विश्वासमा परेर आफूले प्रमाणित गरेको दाबी गर्छन् । त्यतिबेलाका सचिव रिंकु हरिजनले सबै कुरा ठीक छ, तोक लगाइदिनुस् भनेकाले प्रमाणित गरेको हुँ, उनी भन्छन् । उक्त जग्गालाई २०२७ सालको नापी गोश्वाराले गड्डा (खाल्डो) उल्लेख गरी सार्वजनिक सम्पत्तिका रूपमा अभिलेख राखेको छ । १० पुस २०५१ मा जिल्ला मालपोत कार्यालयले समेत उक्त जग्गा नेपाल सरकार मातहत कायम गर्न नापी कार्यालयलाई आदेशसहितको पत्र पठाएको देखिन्छ । निसानामा सोझासिधातीव्र सहरीकरण हुँदै गएको रूपन्देहीका धेरै स्थानमा जग्गाको मूल्य अकासिएको छ । यहाँको खेतीयोग्य धेरै जग्गा अहिले आवासका लागि प्लटिङ भइरहेका छन् । मूल्य बढेसँगै जग्गा कब्जा गर्ने गिरोहले कमजोर र सोझासिधा व्यक्ति छानीछानी उनीहरूको जग्गा हत्याउन थालेका छन् । बौद्धिक अपांगता भएका सियारी गाउँपालिका३, भैसाखादरका परशुराम यादवको १७ कट्ठा १० धुर जग्गा २२ माघ २०७७ मा उनको जानकारीबिनै खरिदबिक्री भयो । सानै उमेरमा बुबाआमा गुमाएका परशुराम दिदीको संरक्षणमा छन् । बाबु छँदै उनको सम्पत्ति शेषपछि भान्जा बलराम यादवका नाममा बकसपत्र भएको छ । तर, भाइ नाता पर्ने जोगिन्द्र यादव र स्थानीय चूडामणि चौधरीले उक्त जग्गा हत्याएका छन् । मालपोत कार्यालय रूपन्देहीको अभिलेखअनुसार उक्त जग्गा परशुरामले १ करोड रुपैयाँमा बिक्री गरेका हुन् । यता परशुराम भने आफ्नो जग्गा पास गरिदिएको बारे बेखबर छन् । दिदी बोधी यादव भाइलाई थाहै नदिई किर्ते काम भएको आरोप लगाउँछिन् । उनी भन्छिन्, भाइ अपांग भएको फाइदा उठाएर जग्गा किर्ते गरे, हामी अन्यायमा पर्यौं । जग्गा पास गर्दा सियारी गाउँपालिकाले दिएको चार किल्ला सिफारिसमा नक्कली सँधियारहरू खडा गरिएको छ । मुख्य सडकसँग जोडिएको जग्गालाई पनि बाटो नभएको सिफारिस गरिएको छ । परशुराम यादवको मेघा बैंकको खातामा एक करोड रकम बुझेको देखाएर जग्गा पास गरिए पनि खातामा रकम छैन । वडाध्यक्ष घिसन यादव भन्छन्, सबै प्रक्रिया पुगेकाले सिफारिस दिएको हुँ, विवाद होला भन्ने थाहा थिएन । परशुराम र बोधीले उक्त जग्गा फिर्ताका लागि स्थानीय सरकार र जिल्ला प्रशासन कार्यालयमा उजुरी दिएको सात महिना भयो । कारबाही नभएपछि अब उनीहरू अदालत जाने तयारीमा छन् । सियारी२ मै मायादेवी गाउँपालिकाका राजेश त्रिपाठीले नक्कली कागजात बनाएर व्यक्तिको जग्गा कब्जा गरेका छन् । साबिकको मैनहिया गाविसको करिब १०० बिघा जग्गा अनिरुद्रप्रसाद दुबेको परिवारले पुस्तौंदेखि जोतभोग गर्दै आएका थिए । अंशबन्डा गर्दा सगोलमा रहेको २०९ नम्बर कित्ताको ५ कट्ठा १९ धुर जग्गा दर्ता छुट हुन पुग्यो । २०६५ सालमा गाविसको सिफारिसमा उनीहरूले मालपोत कार्यालयमा छुट कित्ता दर्ता गराए । त्यही जग्गा दुई वर्षयता त्रिपाठीले कब्जा गरेका हुन् । त्रिपाठीले धम्क्याएर सम्पत्ति कब्जा गरेको भन्दै पीडित परिवारका अनिरुद्रप्रसाद दुबेले ६ असार २०७८ मा जिल्ला प्रशासन कार्यालयमा उजुरी दिए । तर सुनुवाइ भएन, त्रिपाठीले जमिनमा खेती गर्न सुरु गरिसके, दुबे भन्छन् । राजेश त्रिपाठीले मालपोत कार्यालयमा रहेको आफ्नो जग्गाधनी दर्ता स्रेस्तामा २०९ नम्बर कित्ता चढाए पनि मोठमा लेखिएको कैफियत अपूर्ण छ । कुनै कर्मचारीले प्रमाणित गरेका छैनन् । प्रमाणित नभएपछि कार्यालयले उक्त कित्ता निष्क्रिय पारेको मालपोत कार्यालयका अधिकृत नारायण घर्ती बताउँछन् । तर, जालसाजी गरेको यथेष्ट प्रमाण हुँदासमेत पीडकलाई कारबाही भएको छैन । जग्गामा त्रिपाठीको कुनै साइनो नजोडिए पनि दाबी गरिरहेका उनी भन्छन्, जग्गा मेरो हो । सबै प्रमाण मेरो दाबी लाग्ने खालका छन् । सियारी गाउँपालिकाको न्यायिक समितिमा मात्रै पछिल्लो तीन वर्षमा जग्गासम्बन्धी ६१ वटा उजुरी परेका छन् । तीमध्ये अधिकांश अदालत पुगेका छन् । गाउँपालिकाका अध्यक्ष अयोध्या थारू सियारीमा सहरीकरणसँगै जग्गाको मूल्य ह्वात्तै बढेपछि जग्गा किर्ते र दुरुपयोगका घटना बढेको बताउँछन् । औद्योगिक क्षेत्रमा पनि समस्या २४ भदौ २०७८ देखि रूपन्देहीमा निर्माणाधीन मोतीपुर औद्योगिक क्षेत्रभित्र निषेधादेश जारीे छ । यसैबीच जग्गा कब्जा गरेकाहरू र खाली गराउने प्रहरीबीच २४ असोजमा भएको झडपमा चार जनाको मृत्यु भयो भने करिब ७० जना घाइते भए । औद्योगिक क्षेत्र सुरक्षा संयोजक एवं वडा प्रहरी कार्यालय बुटवलका प्रहरी निरीक्षक सुदर्शन पन्थी जग्गा कब्जा गर्नेको सञ्जाल ठूलो भएको बताउँछन् । उनीहरू जसरी पनि जग्गा हडप्ने दाउमा छन्, उनले भने, निषेधादेशकै बीचमा पनि उनीहरू प्रतिकार गरी जग्गा कब्जाको ध्याउन्नमा छन् । २९ वैशाख २०७३ मा बुटवल उपमहानगरपालिका, तिलोत्तमा नगरपालिका, सियारी गाउँपालिका र शुद्धोधन गाउँपालिकासित जोडिएको तिनाउ नदी उकास क्षेत्रको ८१३ बिघा सार्वजनिक जग्गामा औद्योगिक क्षेत्र स्थापनाका लागि सरकारले मोतीपुर औद्योगिक क्षेत्र परियोजना को नाममा दर्ता गरायो । १२ अर्ब लागतमा औद्योगिक क्षेत्र निर्माण गर्ने योजनाको डीपीआर तयार पार्दासम्म यहाँका सबै राजनीतिक दल एकजुट थिए । तर, २१ फागुन २०७७ मा शिलान्यासका बेला एमाले नेता विष्णु पौडेलले अगुवाइ गर्दा अन्य प्रमुख दलका स्थानीय नेताले असन्तुष्टि देखाए । त्यसपछि जग्गा कब्जाको क्रम तीव्र भयो । भदौ पहिलो सातादेखि बुटवल उपमहानगरपालिका १७ र १८ मा पर्ने खाली जग्गामा करिब ४०० टहरा बने । एक हजार बढी घर बनाउन चिह्न लगाइयो । उजिरसिंह नगर नयाँ बस्ती विकास परिषद् का नाममा जग्गा लेनदेनका लागि रसिद काटिए । सुकुम्बासीका नाममा जग्गा कब्जा गर्नेले दिनहुँ रातिमा भेला गर्ने र रोक्न आउने प्रहरीको प्रतिकारमा उत्रने तयारी थाले । त्यसपछि प्रशासनले निषेधादेश जारी गर्यो । औद्योगिक क्षेत्रको जग्गा विवाद नितान्त दलीय स्वार्थमा भएको बुझाइ स्थानीय ऋषि आजादको छ । उनका अनुसार दलहरूबीच सहमति हुने हो भने यो विवाद तुरुन्तै साम्य हुन्छ । औद्योगिक क्षेत्रभित्रको करिब १०० बिघा क्षेत्रफलमा सार्वजनिक जग्गा ओगटेर बसेको पुरानो बस्ती व्यवस्थापनको समस्या पनि यथावत् नै छ । अदालतकै जग्गा कब्जाअन्यायमा परेकालाई न्याय दिलाउने अदालतको जग्गासमेत रूपन्देहीमा अतिक्रमणमा परेको छ । उच्च अदालत तुलसीपुरको बुटवल इजलास कार्यालयको बुटवल४ स्थित २ बिघा ५ कट्ठा १४ धुर जग्गा अतिक्रमणमा परेको हो । सरकारी लिखतअनुसार साबिकको ३९६ नम्बर कित्ताको उक्त जग्गा लुम्बिनी अञ्चलाधीश कार्यालयको नाममा थियो । प्रजातन्त्रको पुनःस्थापनापछि उक्त जग्गा जिल्ला प्रशासन कार्यालय हुँदै अदालतको भोगाधिकारमा पुग्योे । त्यतिबेलैबाट अतिक्रमण सुरु हुँदै आएको यो जग्गामा अहिले २८ घरपरिवारले घरटहरा बनाएका छन् । यीमध्ये केही व्यापारी, केही सरकारी कर्मचारी र राजनीतिक दलका जिल्लास्तरीय नेतासमेत छन् ।२०५२ सालमा सुकुम्बासी समस्या समाधान आयोग, रूपन्देहीले उक्त जग्गा आठ जनालाई दिई उनीहरूका नाममा पुर्जा बाँडेको थियो । दलका कार्यकर्तालाई सार्वजनिक जग्गा बाँडेको भन्दै उजुरी परेपछि भूमिसुधार मन्त्रालयको सचिवस्तरीय निर्णयका आधारमा जिल्ला मालपोत कार्यालयले २०६९ सालमा उक्त पुर्जा बदर गरिसकेको छ । तर पनि जग्गा खाली हुनुको सट्टा कब्जा गर्नेहरू थपिँदै गएका छन् । अदालतका प्रशासन अधिकृत सुवर्ण खनाल अदालतको नाममा भोगाधिकार मात्र रहेको र वर्षौंदेखि पहुँचवालाले अतिक्रमण गरेकाले जग्गा खाली हुन नसकेको तर्क गर्छन् ।उता बुटवल उपमहानगरपालिकाले अदालतको जग्गामा बसेकाको लगत निकालेर भूमिसम्बन्धी समस्या समाधान आयोगमा पठाएको छ । तर, यस्तो जग्गा वितरण भूमिसम्बन्धी समस्या समाधान आयोगको क्षेत्राधिकारभित्र पर्दैन । नगर प्रमुख शिवराज सुवेदी भन्छन्, हल्लाको भरमा स्थानीयलाई हटाउँदैनौं ।जिल्ला अदालत रूपन्देहीमा जग्गा किर्ते मुद्दाको चाङ छ तर मुद्दा किनारा लाग्ने गति भने निकै सुस्त । गत आर्थिक वर्ष २०७७७८ मा मात्रै जग्गा किर्ते र सुविधासम्बन्धी १ हजार ४ सय ६ वटा मुद्दा दर्ता भएका छन् । त्यसमध्ये ५११ मुद्दा मात्रै फर्स्योट भए । अदालतका प्रशासन अधिकृत अनन्त मरासिनी भन्छन्, जग्गामा प्रमाण जुटाउन र अनुसन्धानमै समस्या छ । पारदर्शी सरोकार समूह बुटवलका अध्यक्ष अधिवक्ता महेन्द्र पाण्डे राजनीतिक दल र कर्मचारी प्रशासनबीचको मिलेमतोले रूपन्देहीमा जग्गाको अवैध धन्दा चलिरहेको बताउँछन् । दलका नेताकार्यकर्ता र कर्मचारीसहितको एउटा यस्तो झुन्ड छ, जसले जता सहरीकरण हुन लागेको देख्छ त्यता हस्तक्षेप गर्न पुगिहाल्छ ।भूमिसम्बन्धी समस्या समाधान आयोग रूपन्देहीका निवर्तमान अध्यक्ष बलबहादुर आचार्य आयोग गठनपछि जग्गा किर्ते गर्ने गिरोह आयोगमार्फत सरकारी र सार्वजनिक जग्गा आफ्नो बनाउने दाउमा रहेको बताउँछन् । आफैंले पोत बुझाइरहेको जग्गा पनि अर्कैको नाममा पुगिसकेको हुन सक्छ, यहाँ केही भरोसा छैन, आचार्य भन्छन् । (खोज पत्रकारिता केन्द्रको सहकार्यमा)"
शंकास्पद मृत्युमा कारागार र प्रहरीको लापरबाही,थुनाभित्र शंकास्पद मृत्यु बढ्दै प्रहरीको थुनुवा घरभित्र रहेका व्यक्तिको शंकास्पद मृत्युका घटना प्रहरीका निम्ति नियमित घटनाजस्तै बनेको छ । आर्थिक वर्ष २०७४७५ यताका चार आर्थिक वर्षमा थुनाभित्रै २१ जनाको मृत्यु भएको छ । प्रत्येक वर्ष यस्तो मृत्युको संख्या बढ्दो देखिन्छ । आव २०७७७८ मा मात्रै ६ व्यक्तिको शंकास्पद मृत्यु भएको थियो । प्रहरी प्रधान कार्यालयका अनुसार आव २०७६७७ मा पनि थुनाघरभित्र ६ जनाको मृत्यु भएको थियो । आव २०७५७६ मा यस्तो संख्या ५ रहेको थियो भने आव २०७४७५ मा ४ जनाको शंकास्पद मृत्यु भएको थियो ।
जबरा आफैं नहटे महाअभियोग ल्याउन कांग्रेसमा दबाब,"सत्ता गठबन्धन दल मौन बस्दा न्यायालयको संकट लम्बिँदै गएको भन्दै कांग्रेस संस्थापनइतर खेमाका नेताहरूले पार्टी सभापति एवं प्रधानमन्त्री शेरबहादुर देउवा र उच्चस्तरीय राजनीतिक समन्वय समितिका संयोजक एवं वरिष्ठ नेता रामचन्द्र पौडेललाई निकास खोज्न दबाब दिएका छन् । पार्टीको केन्द्रीय कार्यसमिति बैठकमा आइतबार उनीहरूले प्रधानन्यायाधीश चोलेन्द्रशमशेर जबराले राजीनामा नदिने अडान लिइराखे महाअभियोगको प्रक्रिया अघि बढाउनुपर्नेमा जोड दिए । देउवा र उनीपक्षीय नेताहरूले भने न्यायालयको विषयमा बैठकमा कुनै प्रतिक्रिया दिएनन् ।सभापति देउवाले पार्टीको महाधिवेशनसँग सम्बन्धित विषयभन्दा बाहिर नबोल्न आग्रह गर्दागर्दै पनि वरिष्ठ नेता पौडेलले न्यायालयको विवादसहितका राष्ट्रिय एजेन्डामा नेतृत्वले सुतरमुर्गको जस्तो टाउको लुकाएर हिँड्न नमिल्ने बताएका थिए । पूर्वमहामन्त्री प्रकाशमान सिंह, केन्द्रीय सदस्य अर्जुननरसिंह केसी र गगन थापाले न्यायालयको विवाद लम्बिँदा लोकतन्त्र र पार्टीकै लागि हानि हुने तर्क गरेका थिए । प्रधानन्यायाधीश जबराले राजीनामा नदिए संसद्को प्रक्रिया अघि बढाउनुपर्ने उनीहरूको भनाइ थियो । सत्ता गठबन्धनमा आबद्ध राजनीतिक दलका शीर्ष नेता रहेको समन्वय समितिका संयोजक र पार्टीभित्र संस्थापनइतर खेमाको नेतृत्व गरेका पौडेल यतिविघ्न विवादित बनेका प्रधानन्यायाधीश जबराले न्यायालयको नेतृत्वमा बस्न नहुने र उनी आफैंले राजीनामा नदिए महाअभियोग दर्ता गर्नुपर्ने पक्षमा उभिएका छन् । तर सत्ता र पार्टी नेतृत्वमा रहेका देउवा जबरालाई महाअभियोग लगाएर हटाउने पक्षमा छैनन् । बरु मध्यमार्गी विकल्पबाट उनलाई जोगाउन सकिन्छ कि भनेर विभिन्न विकल्पमाथि छलफलमा जुटेका छन् ।सार्वजनिक रूपमा देउवाले न्यायालयको विवाद त्यहींबाट हल खोज्नुपर्छ भनेर बताइरहे पनि भित्रभित्रै कानुनमन्त्री दिलेन्द्र बडू, महान्यायाधिवक्ता खम्मबहादुर खातीमार्फत मध्यमार्गी समाधानको विकल्प अघि बढाइरहेको स्रोतले जनाएको छ । देउवाले आफूनिकट कानुन व्यवसायीहरूसँग नेपाल बार एसोसिएसनको आन्दोलनलाई नचर्काउन र समाधानका लागि पहल गर्न जोड दिँदै आएका छन् । देउवा तयार नभए पनि पौडेलले समितिको बैठकमा न्यायालयको विषयलाई छलफलमा ल्याउने तयारी गरिरहेका छन् । उनले मंगलबार समितिको बैठक बोलाएका छन् । त्यतिञ्जेल प्रधानन्यायाधीश जबराले निकास नदिए समितिको बैठकबाटै सत्ता गठबन्धन दलको साझा धारणा बनाउने प्रयास पौडेलको छ । स्रोतका अनुसार समितिका सदस्यसमेत रहेका माओवादी केन्द्रका अध्यक्ष पुष्पकमल दाहालले पछिल्लो पटक प्रधानन्यायाधीश जबरालाई हेर्ने दृष्टिकोण बदलेका छन् । यति विवादित भइसकेपछि जबरा अब न्यायालयको नेतृत्वमा बस्न नहुने उनको निष्कर्ष छ । दाहाल र पौडेल दुवै समितिको बैठकमा यस विषयलाई प्रवेश गराउन सहमत रहेको स्रोतको भनाइ छ । प्रधानमन्त्री देउवा र एकीकृत समाजवादी पार्टीका अध्यक्ष माधवकुमार नेपाल भने मध्यमार्गी समाधानको विकल्पमै जानुपर्ने पक्षमा छन् । कांग्रेसका एक नेताले कार्यपालिकाले न्यायालयमाथि हस्तक्षेप गर्न नहुने सैद्धान्तिक आवरण दिएर प्रधानमन्त्री देउवा प्रधानन्यायाधीश जबरालाई सकेसम्म जोगाउन लागिपरेको दाबी गरे । देउवाले मन्त्रिपरिषद्मा जबराको कोटाबाट गजेन्द्र हमाललाई मन्त्री बनाएका थिए । विवाद बढेपछि हमालले नियुक्तिको पर्सिपल्टै राजीनामा दिएका थिए । कतिपय नेताहरूले संसदीय सुनुवाइबिनै नियुक्ति भएका पदाधिकारी हटाउने पक्षमा समेत देउवा सकारात्मक नभएको दाबी गरेका छन । ६ सदस्यीय संवैधानिक परिषद्मा बहालमध्ये बहुमतको उपस्थितिमै बैठक बसेर निर्णय गर्न सक्ने गरी अध्यादेश ल्याएर तत्कालीन प्रधानमन्त्री ओलीले विभिन्न आयोगमा ५२ पदाधिकारी नियुक्त गराएका थिए । त्यतिबेला प्रमुख प्रतिपक्षी दलका नेताको हैसियतमा रहेका देउवाले संवैधानिक परिषद्को बैठक बहिष्कार गरे पनि सिफारिस गरिएका पदाधिकारीमा उनको समेत हिस्सा रहेको थियो । अदालतले संसदीय सुनुवाइबिनाका पदाधिकारी हटाउने फैसला गरिदिए संविधानअनुसार उनीहरूलाई पुनः सोही पदमा नियुक्ति गर्न मिल्दैन । स्वतन्त्र न्यायपालिका र कार्यपालिकाबीचको सौदाबाजी बाहिर आउनु दुःखद मात्रै होइन, लज्जाको विषय हो, नेता केसीले भने । न्यायालयमा देखिएको समस्या राष्ट्रकै बनेको उल्लेख गर्दै पौडेलले यसबाट पन्छिएर लोकतन्त्रलाई कमजोर बनाउने काम गर्न नहुने बताए । न्यायालय संकटमा पर्दा जोगाउने संवैधानिक दायित्व सरकार र राजनीतिक दलको पनि हो, पौडेलले देउवालाई लक्ष्य गर्दै भनेका थिए, यसबाट सतुरमुर्गले जस्तो मुन्टो लुकाएर बस्न पाइन्छ ? यो पार्टीलाई कस्तो बनाउन लाग्नुभयो तपाईं (देउवा) ले ? बैठकमा पूर्वमहामन्त्री सिंहले न्यायालयलाई बचाउने विशेष दायित्व राज्य र राजनीतिक दलहरूको रहेको बताउँदै प्रधानमन्त्री देउवालाई न्यायालयको नेतृत्वले निकास नदिए प्रक्रिया अघि बढाउन आग्रह गरे । न्यायालय पनि राज्यको अंग हो । राज्यको नेतृत्व गरेको सरकारले स्वतन्त्र न्यायालय महिनौं दिनदेखि ठप्प हुँदा मौन बस्नु भनेको आफ्नो कर्तव्यबाट विचलित हुनु हो, सिंहले बैठकमा भनेका थिए, न्यायालयभित्रबाट समाधान खोज्नुपर्छ भनेर पर्खने होइन । गठबन्धन चुप लाएर बस्न मिल्छ ? न्यायालयको नेतृत्वले निकास दिएन भने विधि र प्रक्रिया अघि बढाउने हो । अर्का नेता केसीले न्याय निरूपणमा हस्तक्षेप गर्न मिल्दैन भन्नुको अर्थ न्यायालयमाथि संकटमा बोल्नु हुँदैन भन्ने नभएको बताए । उनले युद्धस्तरीय द्वन्द्वमा पर्दै गएको न्यायालयलाई बचाउन प्रधानमन्त्री देउवा र उच्चस्तरीय समन्वय समितिका संयोजक पौडेलको ध्यानााकर्षण गराए । न्यायालयमा दिनैपिच्छे द्वन्द्व हुँदा सरकार चुप लागेर बस्नु लज्जाको विषय हो, लोकतन्त्र भनेको पद्धति मात्रै होइन, प्रक्रिया पनि हो, केसीले भने, प्रधानन्यायाधीशले राजीनामा दिन्न भन्न पाउछन् । त्यस्तो बेला जबर्जस्ती राजीनामा देऊ भन्न मिल्दैन । प्रक्रियामा जानुपर्छ । कि त पूर्वप्रधान्यायाधीशको अध्यक्षतामा आयोग गठन गरेर समग्र छानबिन अघि बढाइनुपर्छ, नत्र संसद्को प्रक्रियामा जानुपर्छ । निकास दिन जति ढिलो हुन्छ त्यसले सरकारको नेतृत्व लिएको कांग्रेस र लोकतन्त्रमाथि नै ठूलो नोक्सान हुन्छ ।अर्का नेता थापाले अदालतको विवादलाई लम्ब्याउँदै जाँदा कांग्रेसकै लागि अहित हुने बताए । अदालतमा अहिले जे भइरहेको छ, त्यसप्रति केही भएको छैन जस्तो गरेर मौनता साध्ने कामले ठूलो दुर्घटना निम्तन सक्छ । कांग्रेस र लोकतन्त्रकै लागि पनि अहित गर्छ, उनले भने, प्रधानमन्त्रीले स्पष्ट दृष्टिकोणका साथ अदालतलाई निकास दिन अग्रसर देखाउनुपर्छ । प्रधानमन्त्रीले गठबन्धन दलतिर देखाउने हो भने पौडेल नेतृत्वको समितिमा छलफल गरेर साझा धारणा बनाउनुपर्ने थापाको भनाइ थियो ।"
जबराका पक्षमा आएका को हुन् ?,"काठमाडौं (कास) कानुन व्यवसायीले प्रधानन्यायाधीश चोलेन्द्रशमशेर जबराको प्रवेश रोक्न आइतबार सर्वोच्च अदालतको मूलगेटमा धर्ना दिइरहेका थिए । त्यस क्रममा बारका पदाधिकारी, वरिष्ठ अधिवक्ता र अधिवक्ताहरूले धारणा राखे । वरिष्ठ अधिवक्ता एकराज भण्डारीले बोलिरहँदा भने अवस्था तनावग्रस्त बन्यो । सडकमा एक्कासि धेरै मोटरसाइकलले हर्न बजाएको र एक्सेलेटर दबाएको आवाज आयो । त्यसले धर्ना बिथोलियो । ९५ वर्षीय वरिष्ठ अधिवक्ता कृष्णप्रसाद भण्डारीसहितका कानुन व्यवसायीहरू जुर्मुराएर नाराबाजी गर्न तम्सिए । वरिष्ठ अधिवक्ता भण्डारीले भने बाहिर सडकमा देखिएको दृश्यतर्फ इंगित गर्दै यो चोलेन्द्र प्रवृत्ति हो भनेर टिप्पणी गरे ।दुई दर्जनभन्दा बढी मोटरसाइकलमा आएका युवाले सडकका दुवै लेन कब्जा गरेका थिए । उनीहरूमध्ये एक जनाले राष्ट्रिय झन्डा पनि बोकेका थिए । ती युवाको अग्रपंक्तिमा हन्ड्रेड्स ग्रुप का अध्यक्ष बब्लु गुप्ता थिए । उनी कहिले आफैं नारा भट्याउँथे भने कहिले अरूले भट्याएका नारा पछ्याउँथे । नारा लेखिएका पम्प्लेट केहीले बोकेका थिए । उनीहरूले प्रधानन्यायाधीश जबराले राजीनामा दिन नहुने बरु अन्य न्यायाधीश र वरिष्ठ अधिवक्ताहरू दोषी रहेको भन्दै प्रतिक्रिया दिइरहेका थिए ।करिब १५ मिनेटको नाराबाजीपछि प्रहरीले उनीहरूलाई तितरबितर पार्नुका साथै केहीलाई नियन्त्रणमा लिएको थियो । प्रहरीले नियन्त्रणमा लिएकामध्येका एक युवकले न्यायालय खुला गराउनका लागि आफूहरूले नाराबाजी गरेको बताए । हामी कुनै विदेशी दलाल होइनौं । हामी नेपाली जनताका लागि सदैव सडक संघर्ष गरेर ज्यान दिन र मर्न पनि तयार छौं, प्रहरीको भ्यानभित्रबाट उनी भन्दै थिए, अहिले जनताले भन्दा पनि राजाले न्याय पाउनुपर्छ । गुप्ता संस्थापक रहेको हन्ड्रेड्स ग्रुप कोरोना महामारीका बेला गरिएको लकडाउनमा मजदुरहरूलाई खाना वितरण गरेर चर्चामा आएको थियो । गुप्ताले कपडा नभएकाका लागि अनामनगरलगायत विभिन्न ठाउँमा कपडा बैंक पनि खोलेका थिए । पछिल्लो समय यो समूह एमसीसी सम्झौताविरुद्ध लागेको गुप्ताको फेसबुक पेजबाट देखिन्छ । गुप्ताले दुई दिनअघिदेखि मात्रै सर्वोच्चमा जारी विवादबारे फेसबुकमा स्टाटस पोस्ट गरेका छन् । त्यसयताका अधिकांश पोस्ट प्रधानन्यायाधीश जबराको पक्षमा र १९ न्यायाधीश तथा बारको विपक्षमा देखिन्छन् । यसबारे थप बुझ्न खोज्दा गुप्ताले फोन रिसिभ गरेर पनि बोलेनन् । त्यसपछि उनले आफ्ना दुवै फोन नम्बर सम्पर्क हुन नसक्ने बनाए । गुप्तासँगै लागेर सर्वोच्च पुगेका ९ र तारा बराललगायत अर्को समूहका ८ जनालाई प्रहरीले नियन्त्रणमा लिएर छाडेको थियो । पक्राउ परेकामा गोरखाका नूरप्रसाद अधिकारी पनि थिए । सत्य र न्याय अभियान को संयोजकका रूपमा आफूलाई चिनाउने नूरप्रसादकी आमा गंगामाया लामो समयदेखि पटकपटक आमरण अनशन गर्दै आएकी छन् । कान्छो छोरा कृष्णलाई माओवादीले हत्या गरेको र उनीहरूलाई कारबाही गर्नुपर्ने माग गंगामायाको छ । प्रहरीले अधिवक्ताहरू स्वागत नेपाल, तोयनाथ ढुंगाना, कृष्ण प्रसाईं र नवीन मैनालीलाई नियन्त्रणमा लिएको थियो । बारको प्रांगणबाट नियन्त्रणमा लिइएका उनीहरूलाई प्रहरीले केही बेरमै छाडेको थियो । यो समूह बारले कालोपट्टी बाँधेर प्रधानन्यायाधीश जबराको विरोध थालेदेखि नै जबराको पक्षमा छ । उनीहरूले पछिल्लो समय १९ न्यायाधीश र बारको खुलेर आलोचना गरिरहेका छन् । उनीहरूले माइतीघरमा कोणसभा पनि गर्दै आएका छन् । उनीहरूले शुक्रबार रित्तो इजलासमा बहस गरेका थिए । नेपाल बार महासचिव लीलामणि पौडेलले भने बिचौलियाबाट उठाएको पैसा र भ्रटाचारीको पैसा खाएर आन्दोलन बिथोल्ने काम गरिएको प्रतिक्रिया दिए । युवा परिचालनमा प्रधानन्यायाधीशको संलग्नता रहेको उनको भनाइ थियो ।"
"मूल्यवृद्धि नियन्त्रण गर्न भारतले इन्धनमा कर घटायो, नेपाल मौन","सत्तारूढ दलबाटै विरोधइन्धनमा भएको मूल्यवृद्धिबारे सत्तारूढ दलले नै विरोध जनाएको छ । नेपाल कम्युनिस्ट पार्टी (एकीकृत समाजवादी)का अध्यक्ष माधवकुमार नेपालको अध्यक्षतामा आइतबार बसेको बैठकले मूल्यवृद्धि फिर्ता गर्न माग गरेको छ ।इन्धन र खाना पकाउने ग्यासमा गरिएको मूल्यवृद्धिले ढुवानी लागत बढ्न जाने र दैनिक उपभोग्य सामग्रीहरूको समेत मूल्य अकासिँदा जनताको दैनिक जीवन कष्टपूर्ण बन्दै गएको छ । यो बैठक मूल्यवृद्धिको गम्भीर विरोध गर्दछ, बैठकपछि जारी विज्ञप्तिमा भनिएको छ, मूल्यवृद्धि यथाशीघ्र फिर्ता गर्न यो बैठक नेपाल सरकार तथा नेपाल आयल निगमसँग माग गर्दछ ।पेट्रोलियम पदार्थको मूल्यवृद्धिको विरोधमा सत्तारूढ दलसम्बद्ध विद्यार्थी संगठनले आइतबार पनि प्रदर्शन गरेका छन् ।उनीहरूले खाली ग्यासको सिलिन्डर टाउकोमा बोकेर काठमाडौंको प्रदर्शनीमार्गस्थित रत्नराज्यलक्ष्मी क्याम्पसअघि प्रदर्शन गरे । उनीहरूले ग्यासका सिलिन्डरमा बल्न देऊ मलाई, गरिब जनताको घरमा म कसरी बल्ने जस्ता सांकेतिक नारा लेखेर सरकारको विरोध जनाएका थिए ।"
ब्याजदरमा राष्ट्र बैंकको थप कडाइ,"बैंक तथा वित्तीय संस्थाको ब्याजदर निर्धारणमा राष्ट्र बैंकले फेरि हस्तक्षेप गरेको छ । नयाँ व्यवस्थाअनुसार अब बैंकहरूले अघिल्लो महिनामा सबै संस्थाले प्रकाशन गरेको औसत ब्याजदरको १० प्रतिशतभन्दा बढी बढाउन नपाउने भएका छन् । गत असोजमा राष्ट्र बैंकले सम्बद्ध बैंकले अघिल्लो महिनामा प्रकाशन गरेको ब्याजदरका आधारमा बढीमा १० प्रतिशतसम्म मात्र बढाउन पाउने निर्देशन दिएको थियो । उक्त निर्देशन जारी भएको एक महिनामै राष्ट्र बैंकको नयाँ निर्देशन आएको हो ।हरेक आउने महिनाका लागि ब्याजदर प्रकाशन गर्दा बैंक तथा वित्तीय संस्थाले अघिल्लो महिनामा सबै संस्थाको औसत ब्याजदर हेर्नुपर्नेछ । त्यसकै आधारमा बढीमा १० प्रतिशतसम्म बढाउन पाइनेछ । मानौं, अघिल्लो महिनामा सबै वाणिज्य बैंकको निक्षेपको ब्याजदर औसत ८५ प्रतिशत छ । यसमा १० प्रतिशत वृद्धि गर्दा ९३५ प्रतिशत हुन आउँछ । यस्तो अवस्थामा बैंकहरूले अर्को महिनाका लागि ब्याजदर निर्धारण गर्दा बढीमा ९३५ प्रतिशतसम्म मात्र कायम गर्न पाउँछन् । यो व्यवस्थाले यसअघि निक्षेपको ब्याजदर कम रहेका बैंकहरूले बढाउन पाउनेछन् भने धेरै भएका बैंकहरूले घटाउनुपर्नेछ ।ब्याजदरसम्बन्धी गत असोजको निर्देशनले धेरै ब्याजदर भएका बैंकलाई लाभ र कम भएकालाई अन्याय परेको थियो । किनकि त्यति बेला बैंकहरूले अघिल्लो महिनामा आफूले प्रकाशन गरेको औसत ब्याजदरको बढीमा १० प्रतिशतसम्म मात्र बढाउन पाउँथे । यसो गर्दा अघिल्लो महिनामा धेरै ब्याजदर हुने बैंकको बढी र कम हुने बैंकको थोरै ब्याजदर निर्धारण हुने अवस्था थियो । यस्तो अवस्थामा निक्षेप सबै धेरै ब्याजदर हुने बैंकमा जाने र कम ब्याजदर हुने बैंकमा नआउने जोखिम थियो । उक्त जोखिम नियन्त्रण गर्न र सबैलाई न्याय हुने गरी नयाँ निर्देशन जारी भएको राष्ट्र बैंकका प्रवक्ता देवकुमार ढकालको दाबी छ ।बैंक तथा वित्तीय संस्थाले निक्षेपमा प्रदान गर्ने ब्याजदर निर्धारण तथा प्रकाशन गर्दा सम्बन्धित वर्गका सबै संस्थाले अघिल्लो महिना प्रकाशन गरेको अधिकतम ब्याजदरको औसत तथा न्यूनतम ब्याजदर (कल निक्षेपबाहेक) को औसतमा बढीमा १० प्रतिशत मात्र परिवर्तन गरी ब्याजदर निर्धारण गर्न सक्नेछन्, निर्देशनमा भनिएको छ, यसरी ब्याजदर निर्धारण गर्दा कायम हुने अधिकतम र न्यूनतम ब्याजदरबीचको अन्तर तोकिएको निर्देशनभन्दा सीमाभन्दा बढी हुन गए अधिकतम वा न्यूनतममध्ये एक दर सोही कायम गरी अन्य दरहरू समायोजन गर्नुपर्नेछ ।यो निर्देशनपछि मंसिर महिनाका लागि वाणिज्य बैंकमा व्यक्तिगत मुद्दती निक्षेपको ब्याजदर अब १०५ प्रतिशतसम्म र संस्थागत मुद्दती निक्षेपको ९६ प्रतिशत हाराहारी पुग्ने बैंकरहरू बताउँछन् । साधारण बचतको ब्याजदर पनि ५ प्रतिशतभन्दा माथि रहने अनुमान गरिएको छ । बैंकले मुद्दती र साधारण निक्षेपमा प्रदान गर्ने ब्याजदरको अन्तर ५ प्रतिशतभन्दा धेरै हुन नहुने राष्ट्र बैंकको निर्देशन छ ।राष्ट्र बैंकको पछिल्लो निर्देशन सन्तुलित र सबैको पक्षमा भएको बैंकर्स एसोसिएसनका अध्यक्ष अनिलकुमार उपाध्यायले बताए । औसत ब्याजदर कति छ भनेर गणना गर्दै छौं, उनले थपे, त्यसकै आधारमा बैंकहरूले नयाँ ब्याजदर प्रकाशन गर्नेछन् । अब बैंक तथा वित्तीय संस्थाले कल डिपोजिट तथा संस्थागत मुद्दती निक्षेपबाहेक साधारण र मुद्दती निक्षेपमा प्रकाशन गरेको भन्दा धेरै ब्याजदर दिन पाउनेछैनन् । यसअघि प्रकाशित ब्याजदरमा ०५ प्रतिशतसम्म बढाएर निक्षेपको ब्याजदर दिन पाउँथे । आइतबारदेखि राष्ट्र बैंकले उक्त व्यवस्था खारेज गरेको हो ।बोलकबोलमार्फत संकलन हुने संस्थागत मुद्दती निक्षेपमा पनि बैंक तथा वित्तीय संस्थाले मासिक रूपमा ब्याजदर परिवर्तन गर्न पाउने भएका छन् । यसअघि एक पटक प्रकाशित ब्याजदर त्रैमासिक रूपमा मात्र परिवर्तन गर्न पाउने व्यवस्था थियो । बोलकबोल (बिडिङ) का आधारमा संकलन हुने मुद्दती निक्षेपको हकमा प्रकाशित ब्याजदरमा नबढ्ने गरी निक्षेप संकलन गर्नुपर्नेछ, राष्ट्र बैंकले भनेको छ, तर, आफूसँगै रहेको निक्षेपलाई पुनः बोलकबोल गरी नवीकरण गर्नुपरे प्रकाशित ब्याजदरमा ०१ प्रतिशत बिन्दुसम्म थप गरी निक्षेप संकलन गर्न सकिनेछ ।यस्तो व्यवस्थाले बैंक तथा वित्तीय संस्थालाई केही राहत पुग्नेछ । मासिक रूपमा ब्याजदर परिवर्तन गर्न पाउने भएकाले एउटा बैंकको संस्थागत निक्षेप अर्को बैंकले खोस्ने सम्भावना कम भएको राष्ट्र बैंकको दाबी छ ।"
नेप्सेमा ११ जना प्रत्याशी,"काठमाडौं (कास) नेपाल स्टक एक्सचेञ्ज (नेप्से) को प्रमुख कार्यकारी अधिकृत (सीईओ) का लागि ११ जनाको आवेदन परेको छ । आइतबार आवेदन दिने अन्तिम दिन हो । उक्त दिन कार्यालय समयसम्म ११ जनाको आवेदन परेको अर्थ मन्त्रालयले बताएको छ ।नेप्सेका निमित्त सीईओ निरञ्जन फुयाल, नेप्सेकै प्रबिन पन्दाक, रमेशकुमार भट्टराई, रमेश घिमिरे, छविराज पन्त, गोविन्द दाहाल, केशवप्रसाद श्रेष्ठ, बद्रीप्रसाद प्याकुरेल, जीवन अम्गाईं, कृष्णबहादुर कार्की र दीपक गौतमले आवेदन दिएका छन् । नेप्सेमा सीईओ नियुक्तिका लागि अर्थ मन्त्रालयका सहसचिव रमेश केसीको संयोजकत्वमा गठित सिफारिस समितिले १५ दिनको समय दिएर सिलबन्दी आवेदन आह्वान गरेको थियो । समितिमा अर्थ मन्त्रालयकै सहसचिव रितेश शाक्य र विज्ञ सदस्यमा नेप्सेका पूर्वअध्यक्ष जीवनाथ धिताल सदस्य छन् । परेका आवेदनमध्ये समितिले तीन जनाको नाम सिफारिस गर्नेछ । तिनै नाममध्ये मन्त्रिपरिषद्ले एक जनालाई चार वर्षका लागि सीईओ छान्नेछ । सर्वोत्तम सिमेन्टको सेयर कारोबारमा संलग्न भएको आरोप लागेपछि नेप्सेका पूर्वसीईओ चन्द्रप्रकाश साउदले कार्यकाल सकिन एक महिनाअघि राजीनामा दिएका थिए । त्यसपछि खाली रहेको उक्त पदमा नयाँ नियुक्ति गर्न लागिएको हो । प्राप्त आवेदनउपर अब छिट्टै अध्ययन सुरु हुने अर्थ मन्त्रालय स्रोतले बताएको छ ।"
स्याउ ढुवानी हेलिकोप्टरमा,"उत्तरी गोरखामा उत्पादित स्याउ बिक्रीका लागि हेलिकोप्टरमार्फत बजार पुर्याइएको छ । गत वर्षबाट चुमनुब्री गाउँपालिका४ प्रोकस्थित पोरमा व्यावसायिक स्याउ खेती सुरु गरिएको थियो । बिरुवा रोपेको एक वर्षमै स्याउ उत्पादन भएपछि स्थानीय उत्साहित छन् ।४ हजार ३ सय ७० बिरुवाबाट यस वर्ष झन्डै १० हजार किलो स्याउ उत्पादन भएको चुमनुब्री स्याउ ब्लक समूहका अध्यक्ष लाक्पाडुन्डुप लामाले बताए । हेलिकोप्टरमार्फत चार टिपमा दुई हजार किलो स्याउ बिक्रीका लागि काठमाडौं पठायौं, उनले भने, ढुवानीमा मात्र प्रतिकिलो ५० देखि ६० रुपैयाँ खर्च भएको छ । काठमाडौंका व्यापारीलाई प्रतिकिलो ३ सय ५० रुपैयाँमा स्याउ विक्री गरिएको उनले जानकारी दिए । पर्यटक, स्थानीय वा अन्य कामविशेषले आएका हेलिकोप्टरलाई अनुरोध गरी स्याउ काठमाडौं पुर्याइएको लामाले बताए । नजिक बजार छैन, उत्पादन सुरु भएपछि विक्री गर्नैपर्यो, उनले भने । सदरमुकामबाट झन्डै चार दिनको पैदल यात्रापछि प्रोक गाउँ पुगिन्छ । सडक यातायातको पहुँच नरहेको उक्त क्षेत्रमा उत्पादित स्याउ खच्चडमार्फत बजार झार्दा बिग्रने चिन्ता भएपछि हेलिकोप्टरबाट बजार पुर्याइएको लामाले जानकारी दिए । उत्पादित स्याउ ढुवानीमै समस्या थापिएको लामा बताउँछन् । बजारीकरण सजिलो भए स्याउ खेती गर्नेको संख्या अझै बढ्ने उनको भनाइ छ । ढुवानी समस्याले बजार नपुगेको स्याउको सुकुटी बनाइएको लामाले जानकारी दिए । गाउँमै मेसिन ल्याएर तीन हजार किलो स्याउको सुकुटी बनाएका छौं । प्याकिङ गरेर राखेपछि जहिले बिक्री गर्दा पनि भयो, उनले भने । सुकाएर राखेको स्याउको ५० र एक सय ग्रामको छुट्टाछुट्टै प्याकिङ गरेर मूल्य तोकिएको लामाले बताए । एक सय ग्रामको ७ सय र ५० ग्रामको तीन सयका दरले सुकाएर राखेको स्याउ बिक्री भएको छ । मनास्लु पदमार्गमा आएका विदेशी र स्वदेशी पर्यटकलाई पनि लामाले उत्तरी गोरखाको स्याउको स्वाद चखाएका छन् । खुद्रा प्रतिकिलो ३५० र होलसेल प्रतिकिलो २५० रुपैयाँका दरले गाउँमै पनि स्याउ बिक्री भएको छ, उनले भने । पोरमा इटालीबाट ल्याइएको उन्नत जातको स्याउका बिरुवा लगाइएको हो । पाँच प्रजातिका स्याउ लगाएका थियौं, लामाले भने । गोल्डेन, फुजी, घाला, रेड डेलिसियस र किङ रेड डेलिसियस जातको स्याउ खेती गरेको उनले बताए । लामाको स्याउ ब्लकमा आठ जनाले रोजगारी पनि पाएका छन् । स्याउको स्वाद मीठो छ, खरिद गर्नेले पनि स्याउ मन पराएका छन्, स्याउ फर्ममा कार्यरत कर्मा लामाले भने । यस क्षेत्रमा यसअघि पनि फाटफुट स्याउ उत्पादन हुन्थ्यो । केही वर्षयता स्थानीयको घरमा उत्पादित स्याउ मनास्लु पदमार्गमा यात्रा गर्ने पर्यटकलाई बिक्री गर्न थालिएको स्यो गाउँका मिङ्मा लामाले बताए ।"
विज्ञापन बोर्डको सूचनाप्रति ३ संस्थाको आपत्ति,"मदिराको विज्ञापनका विषयमा विज्ञापन बोर्डले जारी गरेको विज्ञप्तिमाथि तीन संस्थाहरूले विरोध जनाएका छन् । बोर्डले बिहीबार मदिराको विज्ञापन गर्न नपाइने जनाउँदै कारबाहीको चेतावनीसहितको विज्ञप्ति जारी गरेको थियो । उक्त विज्ञप्तिप्रति नेपाल मिडिया सोसाइटीका महासचिव मदन लम्साल, रेडियो ब्रोडकास्टर्स फोरम नेपाल अध्यक्ष आरके श्रेष्ठ र नेपाल विज्ञापन संघका अध्यक्ष सोम धितालले हस्ताक्षर गरी संयुक्त रूपमा जारी गर्दै आपत्ति जनाएका हुन् ।मदिराको उत्पादन अनुमति दिने, आयात गर्न पनि दिने, बिक्रीवितरण गर्न पनि दिने, उत्पादन उपभोग गर्न पनि दिने, त्यसैबाट अर्बौं राजस्व पनि उठाउने, विज्ञापन गर्नचाहिँ अपराध हुने कुरा न्यायसंगत हुन सक्दैन, विज्ञप्तिमा भनिएको छ । विज्ञापन उद्योग कोभिडपछि बिस्तारै अगाडि बढ्दै गरेको परिप्रेक्ष्यमा सरोकारवालासँग सामान्य छलफल नगरी यस्तो विज्ञप्ति आउनु दुःखद रहेको जनाइएको छ । अर्कोतर्फ उद्योगी व्यवसायीको लाखौं लगानी डुब्ने खतरालाई सरकारले सम्बोधन गर्नुपर्छ र रोजगारीको अवसरबाट वञ्चित हुनेको व्यवस्थापनका लागि पनि स्पष्ट धारणा ल्याउनु आवश्यक छ । उद्योगबाट प्राप्त हुने राजस्व गुम्ने खतरालाई पनि सरकारले बेवास्ता गर्न मिल्दैन, विज्ञप्तिमा उल्लेख छ ।कोरोना संक्रमणका कारण देशकै आर्थिक अवस्था अस्तव्यस्त रहेको, सबैभन्दा पहिलो र ठूलो असर आमसञ्चार क्षेत्रमा परेको दाबी गरिएको छ । बोर्डले पछिल्लो समय जारी गरेको विज्ञप्तिले मिडियाको आम्दानीलाई प्रभावित बनाउन पनि खोजेको जनाइएको छ । यो कुरा हामीलाई मान्य छैन, तीन संस्थाको विज्ञप्तिमा भनिएको छ, संविधानप्रदत्त जनताको अभिव्यक्ति स्वतन्त्रता तथा सुसूचित हुन पाउने हकलाई प्रत्याभूति गर्न तथा सर्वसाधारणलाई प्राविधिक, शैक्षिक, सांस्कृतिक, मनोरञ्जनात्मक, आकस्मिक र प्राकृतिक प्रकोपसम्बन्धी वस्तुनिष्ठ र निष्पक्ष सूचनाको प्रवाहलाई सुनिश्चित गर्दै आएका एवं अर्बौंको लगानी रहेको तथा हजारौंको संख्यामा रोजगारी प्रदान गरिरहेका सञ्चार गृहहरूलाई हतोत्साहित नगर्न यसै विज्ञप्तिमार्फत सचेत पनि गराइन्छ ।कस्तो विज्ञापन बनाउने, कस्तो नबनाउने, तिनको प्रचारप्रसार कसरी गर्ने वा नगर्ने, सरकारी निकाय र उद्योगबीच एकआपसमा कस्तो सम्बन्ध हुनुपर्ने भन्नेजस्ता विषयमा सरकारी निकाय र सरोकारवाला संस्थाहरूबीच नीति नियम बनाउनुअघि नै संसदीय समितिमा बसेर छलफल गर्न आवश्यक रहेको जनाइएको छ ।"
रोकियो भूकम्प प्रभावितको किस्ता,"गत साउनयता भूकम्प प्रभावितको रकम वितरण हुन सकेको छैन । करिब ८ हजार प्रभावितले अन्तिम किस्ताका लागि निवेदन दिएकामा उनीहरूले घर बनाइसके पनि रकम नपाएका हुन् । तत्काल ८० करोड रुपैयाँ भुक्तानी गर्नुपर्ने अवस्था रहेको सहरी विकास मन्त्रालयको भवन विभागअन्तर्गत केन्द्रीय आयोजना कार्यान्वयन इकाई (भवन तथा आवास) ले जनाएको छ । नयाँ कार्यालय स्थापना गर्नुपर्ने भएकाले ढिलाइ भएको केन्द्रीय आयोजना कार्यान्वयन इकाईका आयोजना उपनिर्देशक झप्परसिंह विश्वकर्माले बताए । राष्ट्रिय पुनर्निर्माण प्राधिकरणले जिम्मेवारी हस्तान्तरण गरेपछि अहिले २३ जिल्लामा नयाँ कार्यालय स्थापना हुँदै छन् । बाँकी ९ जिल्लामा सहरी विकासअन्तर्गतका पुरानै कार्यालयबाट काम हुने उनको भनाइ छ ।३२ जिल्लामा ४ अर्ब ७४ करोड रुपैयाँ लाभग्राहीलाई वितरण गर्न छुट्याइएको बजेट आउने प्रक्रियामा रहेको उनको भनाइ छ । असारसम्मको सबै रकम वितरण भइसकेको छ । साउनभदौमा खासै काम भएको छैन, भएको काममा पनि धेरैजसो अन्तिम किस्ताका रूपमा १ लाख पाउने बढी छन्, विश्वकर्माले भने, निवेदन दिएर बसेकाहरूलाई एक सातापछि भुक्तानी दिन्छौं । अहिले आवश्यक बजेट र नयाँ कार्यालय कोड लिएर काम अघि बढाइएको उनको भनाइ छ । बजेटमा समस्या छैन, उनले भने, प्रत्येक कार्यालयको बजेटको नयाँ कोड हुन्छ । अर्थ मन्त्रालयसँग त्यही मिलाउने काम भइरहेको छ । दसैंलगायत चाडमा पुनर्निर्माणका काम भएनन् । चाडबाड सकिएकाले अब निजी आवास निर्माणको काम पनि नियमित हुन्छ, उनले भने ।किस्ता लिने समय मंसिर मसान्तसम्म मात्र रहेको राष्ट्रिय पुनर्निर्माण प्राधिकरणका सहप्रवक्ता मनोहर घिमिरेले जानकारी दिए । तोकिएको समयभित्र अब पनि किस्ता नलिनेलाई लाभग्राही सूचीबाट हटाउँछौं, उनले भने । यद्यपि भूकम्प गएको ६ वर्षमा ७५ प्रतिशत मात्र निजी आवास निर्माणको काम सकिएको छ । १७ प्रतिशत निर्माणका क्रममा रहेको प्राधिकरणले जनाएको छ । लाभग्राही सूचीमा रहेकाको संख्या ८ लाख ६६ हजार २ सय ७ छ । यसमध्ये ८ लाख २७ हजार ३ सय ४० जनाले मात्र अनुदान सम्झौता गरेका छन् । ३८ हजार ८ सय ६७ जनाले अझै सम्झौता गरेका छैनन् ।अहिलेसम्म ६ लाख १५ सय २४ घर बनिसकेको प्राधिकरणले बताएको छ । भूकम्पमा अतिप्रभावित १४ र कम प्रभावित १८ जिल्ला छन् । अहिले प्राधिकरणबाट काम हस्तान्तरण भएर सहरी विकास मन्त्रालयमा गएको छ, त्यसैले नयाँ कार्यालय स्थापना गरेर काम अघि बढाइँदै छ, सहप्रवक्ता घिमिरेले भने ।"
भिडियो कल बाटै एनएमबीमा खाता,काठमाडौं (कास) एनएमबी बैंकले भिडियो कलकै आधारमा खाता खोल्न सकिने सुविधा ल्याएको छ । एक भिडियो कलका आधारमा पाँच मिनेटमै देश वा विदेशमा रही खाता खोलेर कारोबार गर्न सकिने योजना ल्याइएको बैंकले जनाएको छ । बैंकले आइतबार काठमाडौंमा आयोजित एक कार्यक्रममार्फत सेवा सञ्चालनमा ल्याएको घोषणा गरेको हो । यो सेवामार्फत अब ग्राहकले एनएमबीमा भिडियो कलमार्फत अनलाइन नयाँ खाता खोल्न वा आफ्नो केवाईसी विवरण पूर्ण अपडेट गर्न सक्नेछन् । यसैबीच बैंकले युवा अभिनेता पल शाहलाई ब्रान्ड एम्बेस्डर नियुक्त गरेको छ ।
निगमका कर्मचारीलाई राष्ट्रिय वाणिज्य बैंकमा बिनाधितो कर्जा,काठमाडौं (कास) राष्ट्रिय वाणिज्य बैंक र नेपाल आयल निगमबीच तलबी बचत खाता सञ्चालन तथा बिनाधितो पेसाकर्मी सरल कर्जा प्रवाह गर्ने सम्बन्धमा आइतबार सम्झौता भएको छ । सम्झौतापत्रमा बैंकका प्रमुख कार्यकारी अधिकृत किरणकुमार श्रेष्ठ र निगमका निमित्त कार्यकारी निर्देशक नागेन्द्र साहले हस्ताक्षर गरे । सम्झौतापछि निगममा न्यूनतम दुई वर्ष सेवा अवधि पूरा गरेका कर्मचारीलाई निगमको सिफारिसमा अधिकतम १५ लाख रुपैयाँसम्म बैंकले बिनाधितो सरल कर्जा प्रवाह गर्नेछ ।
पुस २ देखि औद्योगिक प्रदर्शनी,काठमाडौं (कास) आगामी पुस २ देखि छैटौं चितवन औद्योगिक प्रदर्शनी२०७८ हुने भएको छ । काठमाडौंमा आइतबार आयोजित पत्रकार सम्मेलनमा चितवन प्रदर्शनी केन्द्रमा मेला आयोजना हुने जानकारी दिइयो । चितवन उद्योग संघ र नेपाल उद्योग परिसंघ (सीएनआई)ले संयुक्त रूपमा प्रदर्शनी आयोजना गर्ने परिसंघका कार्यवाहक अध्यक्ष कृष्णप्रसाद अधिकारीले बताए । प्रदर्शनीमा राष्ट्रिय आविष्कार केन्द्रको पनि सहभागिता रहनेछ । केन्द्रले आविष्कार गरेका आद्यौगिक उपकरण प्रदर्शनीमा राखिने अध्यक्ष महावीर पुनले बताए ।
प्रिय दाइचा ईश्वरमान,"सबैका प्रियईश्वरमान सबैका प्रिय थिए । रजतमानका लागि अझ धेरै प्रिय । उनको नेतृत्वमा संकटा मजबुत टिम बनेको थियो । तुलाधर परिवारका हर्ताकर्ता पनि उनी नै थिए । खेलाडी भएर पनि पढेलेखेका थिए । रातिराति सोल्टी होटलको जागिर पनि खान्थे । ईश्वरमान र रजतमानले सँगसँगै विवाह गरेका थिए, २०३६ सालको फागुनमा । बिहेको छ महिना बित्दा नबित्दै ईश्वरमानको निधन भएको थियो । अनुमान गर्न पनि गाह्रो छ, नयाँ दुलहीलाई कति धेरै वज्रपात पर्यो होला । पछि पारिवारिक सल्लाहअनुसार ईश्वरमानको शरीरमाथि बिहेका बेला सगुनमा ल्याइएको सुपारी राखेर पारपाचुके गरिएको थियो । यति खुला मनस्थितिको थियो, तुलाधर परिवार । चाहन्थ्यो, बुहारीलाई भविष्यमा केही गाह्रो नहोस् । यता बुबा सानुमानका लागि पनि आफ्ना सबैभन्दा भरोसा गर्न योग्य छोराको निधन कम्तीको दुःख रहेन । एक प्रकारले ईश्वरमान राष्ट्रिय टिम र संकटाका मात्र कप्तान थिएनन्, उनी त परिवारकै पनि कप्तान थिए । बुबा सानुमान यही शोकले नराम्रोसँग गले र तीन वर्षपछि उनको पनि निधन भयो । रजतमानकै शब्दमा भन्दा छोराको मृत्युले बुबाको नूर सधैंका लागि गिरेको थियो । एक प्रकारले ईश्वरमान भाग्यमानी पनि थिए, उनको शवयात्रा सिन्दुर जात्राकै रूपमा परिणत भएको थियो । वीर अस्पतालबाट टेकुसम्मको यो यात्रामा लगभग भित्री काठमाडौं ओर्लिएको थियो । त्यो दिन पूरा भित्री काठमाडौं शोकमा डुबेको थियो । चारैतर्फ सन्नाटा छाएको थियो । भनिन्छ, त्यस दिन तेबहाल संकटामा नरुने कोही थिएनन् । रजतमान मात्र होइन, त्यो समयका धेरै काठमाडौंवासी ईश्वरमानलाई अझैसम्म पनि मायाले सम्झने गर्छन्, चार दशक बितिसक्दा पनि । वास्तवमै उनी यति लोकप्रिय थिए । रजतमान अझै पनि उनीबारे कुरा गर्दा छिनछिनमा झी दाइचा, झी दाइचा भन्छन् । अर्थात् हाम्रा दाजु । तर यिनै प्रिय दाइचा ईश्वरमानको कथा अब धेरैले नसुनेको इतिहास पो भइसकेको छ ।"
फ्रान्स र बेल्जियम विश्वकपमा,"पेरिस (एएफपी) युवा सुपर स्टार केलियन एम्बाप्पेको ४ गोलमा फ्रान्सले पेरिसमा काजाकिस्तानमाथि ८० को फराकिलो जित निकाल्दै आगामी वर्ष कतारमा हुने विश्वकपमा स्थान सुरक्षित गरेको छ । करिम बेन्जेमाले २ गोल गरे । अरू दुई गोल एड्रियन रावियोट र एन्टोइन ग्रिजमनले गरे । पेनाल्टीमा गोल गरेका ग्रिजमनले मिचेल प्लाटिनीलाई पछि छोड्दै फ्रान्सका लागि आफ्नो गोल संख्या ४२ पुर्याए । फ्रान्सका लागि सर्वाधिक अन्तर्राष्ट्रिय गोल गर्ने थिएरी हेनरी (५१ं) र ओलिभर जिरुड (४६) पछि ग्रिजमन तेस्रो स्थानमा उक्लिएका छन् ।ब्रसेल्समा इस्टोनियामाथि ३१ गोलअन्तरको जितपछि विश्व नम्बर एक बेल्जियम पनि कतार विश्वकपमा छानिएको छ । समूह ई मा वेल्सलाई पछि पार्दै बेल्जियमले समूह विजेता निश्चित गरेको हो । वेल्सले पनि बेलारुसलाई ५१ गोलअन्तरले पराजित गरेको छ ।सन् २०१८ को विश्वकपमा छनोट हुन असफल नेदरल्यान्ड्सले यसपल्ट आशालाग्दो प्रदर्शन गरिरहेको छ । अन्तिम १० मिनेट दुई गोलको अग्रता जोगाउन नसकेको डच टोली मोन्टेनेग्रोसँग बराबरी खेल्दै अंक बाँड्न बाध्य भयो । यो खेल जितेको भए नेदरल्यान्ड्स समूह जी बाट एक खेलअगावै विश्वकपमा पुग्ने थियो । उसलाई समूहको शीर्षस्थान सुरक्षित गर्न मंगलबार नर्वेसँग हुने खेल कुर्नुपर्नेछ ।२०१५ मा १ सय ३० जनाको मृत्यु हुने गरी पेरिसमा भएको आतंकवादी आक्रमणको छैटौं स्मृति दिवसका दिन राष्ट्रिय रंगशालामा फ्रान्सले आफ्ना समर्थकका लागि सानदार प्रदर्शन गर्यो । खेल सुरु भएको छैटौं मिनेटमै एम्बाप्पेले अग्रता दिलाए । पेरिस सेन्ट जेर्मेनका यी स्टारले आफ्नो गृह मैदानमा खेल्दै ६ मिनेटपछि अर्को गोल थपे । ३२ औं मिनेटमा सानदार हेडर गोलमार्फत ह्याट्रिक पूरा गरे । खेलको अन्त्यतिर एम्बाप्पेले व्यक्तिगत चौथो तथा टिमको लागि आठौं गोल गरे । समूह डी बाट फिनल्यान्ड र युक्रेनलाई पछि पार्दै समूहको एक खेल अगाडि नै फ्रान्स समूह विजेता निश्चित भएको हो । विश्वकप एउटा सपना हो र उद्देश्य पनि । यो सबैथोक हो । र, हामी यस्तो एउटा टिमबाट खेलिरहेका छौं, जसले उपाधि जित्न सक्छ । हामी विश्वकप जित्नका लागि त्यहाँ जाँदै छौं, एम्बाप्पेले भने ।बोस्निया हर्जगोभिनामाथि ३१ गोलअन्तरको जितका साथ फिनल्यान्डले दोस्रो स्थानमा २ अंकको अग्रता बनाएको छ । उसले पनि समूहको अन्तिम खेल खेल्न बाँकी छ । युरोपेली छनोटमा समूहको दोस्रो हुने टिमले प्लेअफ खेल्नुपर्नेछ ।छनोट प्रतियोगितामा अहिलेसम्म अपराजित बेल्जियम एउटा खेलमा मात्र बराबरीमा रोकिएको छ । फिफा वरीयताको शीर्षस्थानमा रहेको यो टोलीले इस्टोनियामाथिको जितबाट समूह ई को शीर्षस्थान पक्का हुनेछ भन्ने बुझेको थियो । प्रशिक्षक रोबर्टो मार्टिनेजलाई आफ्ना पहिलो रोजाइका स्ट्राइकर रोमेलु लुकाकु, मिची बात्सुयी र टोउरी टेलिसम्यानबिना टिम तयार गर्नुपरेको थियो । उनीहरू सबै चोटग्रस्त छन् ।त्यसैले क्रिस्टियन बेनटेकलाई टिममा बोलाइएको थियो । क्रिस्टल प्यालेसका यी स्ट्राइकरले आफ्नो जिम्मेवारी पूर्णतः निभाए । उनले खेलको ११ औं मिनेटमै गोल गरी टिमलाई सुरुआती अग्रता दिलाए । यान्निक कारास्सोले दोस्रो हाफमा दोस्रो गोल गरे । पाहुना टोली इस्टोनियाका लागि इरिक सोर्गाले एक गोल फर्काए पनि थोर्गन हाजार्डले ३१ को जित निश्चित गरे । यो जितको अर्थ वेल्स सिधा विश्वकपमा पुग्ने सम्भावना समाप्त भयो । यद्यपि उसले प्लेअफमा यसअघि नै स्थान सुरक्षित गरिसकेको छ । यो खेलमा ग्यारेथ बेलले सयौं अन्तर्राष्ट्रिय खेल पूरा गरे । तर यो खेलमा उनी गोल गर्न भने असफल रहे ।"
अस्ट्रेलिया च्याम्पियन,दुबई (एएफपी) प्रारम्भिक ब्याट्सम्यान डेविड वार्नरले निर्णायक मोडमा उत्कृष्ट प्रदर्शन गरेपछि अस्ट्रेलियाले आइतबार ट्वान्टी२० विश्वकप जितेको छ । अस्ट्रेलियाले फाइनलमा न्युजिल्यान्डलाई सात बलको खेल बाँकी छँदै आठ विकेटले पराजित गर्यो र त्यसमा वार्नरसँगै मिचेल मार्सले पनि अर्धशतक बनाए । कीर्तिमान पाँचपल्ट एकदिवसीय विश्वकप जितेको अस्ट्रेलियाले ट्वान्टी२० क्रिकेटको विश्वकप जितेको भने यो नै पहिलोपल्ट हो ।प्रतियोगितामा लक्ष्य पछ्याउने टिम जित्ने परम्परालाई कायम राख्दै अस्ट्रेलिया नै उपाधिको भिडन्तमा विजयी रहेको हो । अस्ट्रेलियाले १८५ ओभरमा दुई विकेट गुमाएर १ सय ७३ रन बनाएर विजय लक्ष्य पूरा गर्यो । प्रतियोगिताभरि उच्च लयमा रहेका बायाँ हाते ब्याटर वार्नरले ३८ बलमा आक्रामक ५३ रन बनाए । उनको ब्याट्बाट चार चौका र तीन छक्का निस्केको थियो । वार्नरले दोस्रो विकेटका लागि प्लेयर अफ द म्याच मार्ससँग ९२ रनको साझेदारी गरे ।उनी ट्रेन्ट बोल्टको बलमा बोल्ड भए । अविजित रहेका मार्सले ५० बलको सामना गरेर ७७ रन बनाए । उनले छ चौका र चार छक्का प्रहार गरे । अस्ट्रेलियाका अर्का प्रारम्भिक ब्याटर तथा कप्तान एरोन फिन्चले पाँच रन मात्र बनाए । ग्लेन म्याक्सवेल १८ बलमा २८ रन बनाई अविजित रहे । न्युजिल्यान्डका बलरमध्ये दुवै विकेट बोल्टले नै थिए । अरू कोही पनि बलर प्रभावशाली रहेनन् र सबैले खर्चिलो बलिङ गरे ।यसअघि टस हारेर पहिले ब्याटिङका लागि ओर्लेको न्युजिल्यान्डले २० ओभरमा ४ विकेट गुमाएर १ सय ७२ रन बनाएको थियो । त्यसका कप्तान केन विलियम्सले सर्वाधिक ८५ रन बनाए । त्यसका लागि उनले ४८ बल मात्र उपयोग गरे र १० चौका र तीन छक्का प्रहार गरे । उनले १८ रन बनाएका ग्लेन फिलिप्ससँग ६८ रनको उपयोगी साझेदारी गरे । फिलिप्सले १७ बलको आफ्नो इनिङ्समा एक चौका र एक छक्का प्रहार गरे ।न्युजिल्यान्डका लागि प्रारम्भिक ब्याटर मार्टिन गप्टिलले तीन चौका मद्दतले २८ रन बनाए । अविजित ब्याट्सम्यानमध्ये जेम्स निसमले सात बलमा १३ रन बनाए । अस्ट्रेलियाका बलरमध्ये जस हेजलउड सर्वाधिक सफल रहे । उनले चार ओभरमा १६ रन खर्चेर तीन विकेट लिए । अर्को एक विकेट एडम जाम्पाको नाममा रह्यो । न्युजिल्यान्ड सन् २०१९ को वानडे क्रिकेटको विश्वकप फाइनलमा पनि पराजित रहेको थियो । न्युजिल्यान्डले यसै वर्ष आईसीसी टेस्ट च्याम्पियनसिपको फाइनलमा भने भारतलाई पराजित गरेको थियो । वार्नर प्रतियोगिताको उत्कृष्ट खेलाडी बने । उनले पाकिस्तानविरुद्धको सेमिफाइनलमा ४९ र वेस्ट इन्डिजविरुद्धको सुपर १२ को अन्तिम खेलमा ८९ रन बनाएका थिए ।
धनगढीलाई उपाधि,"धनगढी उपमहानगरपालिकाले पछाडि परेको स्थिति उल्टाउँदै ललितपुर महानगरलाई पेनाल्टी सुटआउटमा ३१ ले हराएर आइतबार उपमेयर कप राष्ट्रिय महिला लिग छनोटको उपाधि जितेको छ ।धनगढी र ललितपुरले फाइनल प्रवेशसँगै राष्ट्रिय लिगमा स्थान सुरक्षित गरेका थिए । एन्फा कम्प्लेक्समा भएको फाइनलमा निर्धारित समय ३३ मा टुंगिएपछि पेनाल्टी सुटआउटमा रेबिका पाण्डे, बिर्सना चौधरी र रेखा पौडेलले गोल गर्दै धनगढीलाई सफलता दिलाए । सरस्वती रोकायलाई ललितपुरकी गोलकिपर अंकिता राईले असफल पारेकी थिइन् ।आशा कुस्वर र रजनी थोकरको प्रहारलाई रोक्दै गोलकिपर उषा नाथले धनगढीको जितको आधार तय गरिदिइन् । ललितपुरकी कप्तान निर्मला विक पेनाल्टीमा सफल रहे पनि सम्झना लावतीको प्रहार बाहिरिएको थियो । छनोटको विजेता धनगढीले ५ लाख र उपविजेता ललितपुरले ३ लाख रुपैयाँ प्राप्त गरे ।निर्धारित समयको १६ मिनेटभित्रै मनीषा सेन र निर्मलाले गोल गर्दै ललितपुरलाई २० को अग्रता दिलाएका थिए । धनगढीकी सीमा रावलले २४ औं मिनेटमा गोल गरे पनि रजनीले ३९ औं मिनेटमा फेरि ललितपुरे टिमलाई दुई गोलले अघि बढाइन् । त्यसपछि चन्द्रा भण्डारीले ४९ र ६४ औं मिनेटमा गोल गरेपछि धनगढी ३३ को अवस्थामा पुगेको थियो । अन्त्यतिर पाएको पेनाल्टीमा रेखा चुकेपछि धनगढी निर्धारित समयमै जितबाट वञ्चित भएको थियो । उनको प्रहारलाई गोलकिपर अंकिताले रोकेकी थिइन् ।छनोटमा धनगढीकी उषा उत्कृष्ट गोलकिपर, सरस्वती उत्कृष्ट मिडफिल्डर, चन्द्रा उत्कृष्ट फरवार्ड र राघवन्दर कार्की उत्कृष्ट प्रशिक्षक घोषित भए । ललितपुरकी सृजना सिंह उत्कृष्ट डिफेन्डर चुनिइन् । उनीहरूले जनही २० हजार रुपैयाँ पाए । कन्काई नगरपालिका, झापाकी दीपा शाहीले प्रतियोगिताकै उत्कृष्ट खेलाडीको ५० हजार रुपैयाँ हात पारिन् । ३१ नगरपालिका सहभागी छनोटमा जानकी नगरपालिका, कैलालीले फेयर प्ले अवार्डबापत ५० हजार रुपैयाँ हात पार्यो ।"
