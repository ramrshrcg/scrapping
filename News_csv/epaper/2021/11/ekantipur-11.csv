शीर्षक,विवरण
उपभोक्तालाई भने नुन किलोको ६०,"घोडा र खच्चडले प्रतिकिलो ८ देखि १० रुपैयाँ भाडा लिन्छन् । ढुवानी नै महँगो पर्ने भएपछि नुनलगायतका अरू सामग्री पनि महँगोमा किन्नुपर्ने बाध्यता रहेको वडाध्यक्ष मानबहादुर बुढाले बताए । अनुदानको रकम सदुपयोग हुने हो भने नुन सस्तो पर्ने थियो, उनी भन्छन् । ढुवानीको नुन सदरमुकामसम्म गए पनि त्योभन्दा माथि भने व्यापारीले नै लान्छन् । सरकारी अनुदान नै अधुरो र अस्पष्ट भएकाले नुन महँगो हुने गरेको स्थानीय व्यापारीको भनाइ छ । गाउँबस्तीमा सडक पुगेको छैन, घोडाखच्चडबाट ढुवानी गरेको नुन महँगै छ भन्छन्, स्थानीय बलबहादुर बुढा भन्छन् । त्यसमाथि नुनदेखि अरू विभिन्न वस्तुको मूल्य केकति मूल्यमा बिक्री गरेको छ भन्ने पनि अनुगमन गर्ने कोही छैन ।"
श्रममन्त्रीको आपत्तिजनक अभिव्यक्ति,"मन्त्री श्रेष्ठको अभिव्यक्ति नश्लीय र आपत्तिजनक भएको भन्दै आलोचना सुरु भएको छ । सामाजिक सञ्जालमा श्रेष्ठको उक्त अभिव्यक्तिको चर्को विरोध भइरहेको छ । मन्त्री श्रेष्ठसँग तनहुँमा दिएको अभिव्यक्तिबारे बुझ्न खोज्दा उनले फोन उठाएनन् ।बहालवाला मन्त्रीले विवादास्पद अभिव्यक्ति दिएको यो पहिलोपटक होइन । विगतमा पदीय मर्यादाविपरीत हुने अभिव्यक्ति दिएको भन्दै कतिपयले मन्त्री पद नै गुमाएका छन् । बंगलादेशमा चिकित्सा शिक्षा पढ्ने छात्राबारे दिएको अभिव्यक्तिका कारण २०७६ मा तत्कालीन कानुन, न्याय तथा संसदीय मामिलामन्त्री शेरबहादुर तामाङले राजीनामा दिनुपरेको थियो । २०६८ मा तत्कालीन रक्षामन्त्री शरतसिंह भण्डारीले तराईका २२ जिल्लाका जनताले छुट्टिने निर्णय गरे संविधान, कानुनले रोक्न सक्दैन भन्ने अभिव्यक्ति दिएपछि तत्कालीन प्रधानमन्त्री बाबुराम भट्टराईले पदमुक्त गरेका थिए ।"
आजदेखि देशभर जनगणना,"कालापानी क्षेत्रको अनुमानित जनसंख्या निकालिनेकेन्द्रीय तथ्यांक विभागले कालापानी क्षेत्रमा गणक जान सम्भव नभए पनि त्यहाँको अनुमाति जनसंख्या निकाल्ने जनाएको छ । कालापानी, लिम्पियाधुरा, लिपुलेक हाम्रो भूभाग हो, महानिर्देशक श्रेष्ठले भने, तर त्यहाँ जान सहज छैन । भारतीय सेनाले घेरेका छन् । त्यसनिम्ति कूटनीतिक पहल भएपछि मात्र भौतिक उपस्थितिमा जनगणना सम्भव छ । परराष्ट्र मन्त्रालयले पहल गरेपछि मात्र भौतिक उपस्थितिमा त्यहाँ जनगणना हुने उनको भनाइ छ । महानिर्देशक श्रेष्ठका अनुसार २०५८ सालको राष्ट्रिय जनगणनामा सशस्त्र द्वन्द्व चर्किएकाले १२ वटा जिल्लामा गणना प्रभावित भएको थियो । त्यतिखेर २ करोड २७ लाखको मात्र जनगणना गरिएको थियो भने करिब ४ लाख जना छुटेका थिए । त्यसैगरी अहिले कालापानी क्षेत्रमा सातआठ सय हाराहारी जनसंख्या रहेको प्रारम्भिक तथ्यांक प्राप्त गरेका छौं, उनले भने, अहिले स्याटलाइट प्रयोग गरेर घर गणना गर्न र ती घरका परिवारको विवरण लिन सकिनेछ । जनगणनाको प्रतिवेदनमा अनुमानसहितको रिपोर्ट प्रकाशित गरिनेछ ।"
बल्लतल्ल राजदूत आउँछन् तर फिर्ता भइहाल्छन्,"(काठमाडौं)  कतारमा कार्यरत नेपाली श्रमिकमाझ एकै खालको कुरा चलिराख्छ राजदूत नहुँदा कहिले आउलान् भनेर पर्खेर बस्छौं । बल्लतल्ल राजदूत आउँछन्, सरकारले फिर्ता बोलाइहाल्छ ।सरकारले सन् २०१२ यता तीन राजदूतलाई सरकारले नियुक्ति गरी कतार पठाएको थियो । तीनै जना कार्यकाल पूरा नगरी फर्किए । सूर्यनाथ मिश्र (२००७११) कार्यकाल पूरा गरी फर्केपछि कतारमा ६ महिना राजदूत पद खाली रह्यो । त्यसपछि बाबुराम भट्टराईको नेतृत्वको सरकारले मायाकुमारी शर्मालाई राजदूत बनाएर पठायो । शर्माले १५ महिना पनि काम गर्न पाइनन् । कूटनीतिक मर्यादा नाघेर काम गरेपछि उनी फिर्ता भइन् । त्यसपछि झन्डै चार वर्षसम्म दोहास्थित दूतावास राजदूतविहीन रह्यो । त्यस अवधिमा चाल्स डी अफियर्स (कूटनीतिक कर्मचारी) ले नै दूतावासको नेतृत्व सम्हाले । त्यसपछि २०१७ मा शेरबहादुर देउवाको सरकारले रमेश कोइरालालाई राजदूतको जिम्मेवारी दिएर पठायो । दुई वर्ष नपुग्दै उनी पनि फिर्ता गरिए । लगत्तै केपी शर्मा ओली सरकारले नारदनाथ भारद्वजलाई पठायो । उनले पनि कार्यकाल पूरा गर्न पाएनन् । दुई वर्ष नपुग्दै देउवाको सरकारले फिर्ता बोलायो । खाडीको प्रभावशाली मुलुक कतारमा झन्डै चार लाख नेपाली कार्यरत छन् । कतार नेपाल भित्रिने रेमिट्यान्सको प्रमुख स्रोत मुलुकमध्ये एक पनि हो । वैदेशिक रोजगारी क्षेत्रका लागि यति महत्त्व राख्ने कतारका राजदूतहरूलाई कार्यकाल पूरा नहुँदै फिर्ता बोलाउँदा त्यहाँका नेपाली कामदारका सरोकारहरू ओझेलमा पर्ने गरेको छ । खाडीको श्रम आप्रवासनमा अनुसन्धान गर्दै आएका इक्विडियमका दक्षिण एसियाका निर्देशक रामेश्वर नेपालले भने, नेपालका लागि कतार महत्त्वपूर्ण देश हो । यहाँ एक दिन पनि राजदूतको पद खाली राख्नु हुँदैनथ्यो । कतारबाट दुई साताअघि फर्किएका पूर्वराजदूत नारदनाथ भारद्वजले राजदूत बोलाइराख्नुले मुलुकमा राजनीतिक अवस्था अस्थिरता छ भन्ने सन्देश दिने बताए । यसरी फर्काइदिँदा होस्ट देशले पछि आउने राजदूतलाई त्यति धेरै महत्त्व नदिन सक्छ, उनले भने । पूर्वराजदूत कोइरालाले कतार र नेपालबीचको सम्बन्धमा चिसोपना रहेको बेला आफू राजदूत भएर पुग्दाको अनुभव सुनाए । उनीहरूले नयाँ राजदूतलाई त्यति धेरै इन्टरटेन गरेका थिएनन् । सकेसम्म भेट्नै नचाहेको देखिन्थ्यो । मैले उच्च तहमा भेट गर्न धेरैपटक चिठी पठाएँ । पार्टीहरूमा भेट हुँदा समय माग्न थालेपछि बल्ल भेटघाट हुन थाल्यो, उनले भने ।राजदूतलाई कार्यकाल पूरा नहुँदै बोलाउँदा उनीहरूलाई आतिथ्य देशको परिस्थिति र नेपाली कामदारको समस्या एवं चासो बुझ्नै कठिन हुने गरेको छ । पहिलो वर्ष परिचयमै जान्छ, त्यसपछि बल्ल आफूले चाहेअनुसार काम गर्ने परिस्थति बन्छ, पूर्वराजदूत कोइरालाले भने । उनका अनुसार उनका पालामा कतारको लगानी नेपालमा ल्याउनका लागि लगानीको सुरक्षा र दोहोरो करसम्बन्धी सम्झौता गर्ने प्रक्रिया अगाडि बढेको थियो । उनी बीचमै फर्कनुपरेपछि त्यो प्रक्रिया नै अगाडि बढेन । पश्चिम सेती जलविद्युत् आयोजनामा लगानी ल्याउने, निजगढ विमानस्थलमा कतार एयरवेजले लगानी गर्ने र नेपाल एयरलाइन्स र कतार एयरवेजबीच रणनीतिक साझेदारकारूपमा काम गर्ने प्रक्रिया अगाडि चलेका थियो, कोइरालाले भने, अहिले यो कहाँ पुगेको छ ? मेरो जानकारीमा छैन ।भारद्वजले अघिल्लो राजदूत र पछिल्लो राजदूतको नेतृत्व हस्तान्तरण हुने परम्परा नभएकाले थप समस्या हुने गरेको बताए । अघिल्लो राजदूतले के गरेको थियो भन्ने पछिल्लो राजदूतलाई थाहा हुँदैन, उनले भने, अपूर्ण परियोजनाबारे जानकारी नै हुँदैन । कार्यकाल नसक्दै फिर्ता बोलाउँदा राजदूतबीच नै सहकार्य र हार्दिकता नहुँदो रहेछ ।"
१२ वर्षमाथिका दीर्घरोगीलाई आइतबारदेखि फाइजर खोप,"काठमाडौं (कास) सरकारले आइतबारबाट १२ वर्षमाथि उमेर समूहका दीर्घरोगीलाई फाइजर खोप लगाउने भएको छ । स्वास्थ्य तथा जनसंख्या मन्त्रालयका अनुसार खोपको पहिलो डोज कात्तिक २८ देखि मंसिर ४ सम्म र दोस्रो डोज मंसिर २७ देखि पुस २ सम्म लगाइनेछ । यो खोप २१ देखि २८ दिनभित्र दुई डोज लगाउनुपर्ने हुन्छ । खोप लगाउन दीर्घरोग उपचारसम्बन्धी पुर्जा लिएर तोकिएको अस्पताल जानुपर्ने मन्त्रालयले जनाएको छ । काठमाडौं उपत्यकामा ८ र उपत्यकाबाहिर १६ वटा अस्पताललाई खोप केन्द्र तोकिएको छ ।विश्व स्वास्थ्य संगठन (डब्लूएचओ) को कोभ्याक्स सुविधाअन्तर्गत नेपालले १ लाख ६ सय २० डोज फाइजर खोप प्राप्त गरेको छ । मन्त्रालयले पहिले यो खोप ५५ वर्षमाथिका दीर्घरोग भएकालाई लगाउने र विशिष्टीकृत अस्पतालमा उपयोग गर्ने तयारी थालेको थियो । विज्ञहरूले भने १२ देखि १७ वर्षसम्मका दीर्घरोग लागेका बालबालिकालाई दिनुपर्ने सुझाव दिएका थिए । ५५ वर्षमाथिका दीर्घरोगीलाई हाल उपलब्ध खोपहरूले यथोचित सुरक्षा प्रदान गर्ने भएकाले १२ देखि १७ वर्षसम्मका दीर्घरोगी बालबालिकालाई प्राथमिकता दिनुपर्ने उनीहरूको भनाइ थियो ।नेपालमा हालसम्म २ करोड २५ लाख ७२ हजार ९ सय ३० डोज खोप आइसकेको छ । जसमा ६१ लाख १७ हजार ४ सय ६० मात्रा अस्ट्राजेनेका, १ करोड ४८ लाख २० हजार डोज भेरोसेल र १५ लाख ३४ हजार ८ सय ५० डोज जोन्सन खोप छन् । यसबाहेक कोभ्याक्स सुविधाअन्तर्गत १ लाख ६ सय २० डोज फाइजर खोप प्राप्त भएको हो । बुधबारसम्म १८ वर्षमाथिका ८७ लाख ५० हजार ९ सय ६० जनाले पहिलो मात्रा र ७४ लाख ३८ हजार ६ सय ९८ जनाले पूर्ण मात्रा कोभिडविरुद्घको खोप लगाइसकेका छन् । सरकारले बालबालिकालाई भनेर मोडर्ना र फाइजरको समेत गरी १ करोड खोप ल्याउने प्रक्रियासमेत थालिसकेको छ । ती दुवै खोप सन् २०२२ को मार्चसम्ममा नेपाल आइसक्ने बताइएको छ । सरकारले १२ देखि १८ वर्षका बालबालिकाका लागि फाइजरको ६० लाख मात्रा खोप किन्न लागेको छ । औषधि व्यवस्था विभाग (डीडीए) ले साताअघि मात्र शून्यभन्दा कम तापक्रममा भण्डारण गर्नुपर्ने फाइजर र मोडर्ना खोपलाई आकस्मिक उपयोगका लागि अनुमति प्रदान गरेको थियो ।अमेरिकास्थित फुड एन्ड ड्रग एडमिनिस्ट्र्सेन (एफडीए) बाट १६ वर्षमाथिको जनसंख्याका लागि पूर्ण स्वीकृति पाएको यो पहिलो खोप हो । यो खोपले १२ देखि १५ वर्षसम्मका लागि आपत्कालीन प्रयोगको अनुमति पाएको छ । डब्लूएचओले अमेरिकी कम्पनी फाइजर र जर्मनी कम्पनी बायो एनटेकको संयुक्त कोभिड खोप बीएनटी १६२ बी२ लाई आपत्कालीन प्रयोग अनुमति दिँदा ०३ एमएलको एक मात्रा लगाएपछि २१ देखि २८ दिनमा दोस्रो मात्रा लगाउने प्रोटोकल बनाएको छ ।"
कोप२६ : अलमल्याउन खोज्दै शक्तिराष्ट्र,"(ग्लास्गो, स्कटल्यान्ड)  ग्लास्गो दिनप्रतिदिन चिसिँदै छ । यहीँको स्कटिस इभेन्ट क्याम्पस (एसईसी) मा कात्तिक १४ मा सुरु भएको कोप२६ मा भने वार्ताकारबीच तातो बहस जारी छ । वार्ताले शुक्रबारसम्ममा केही न केही निष्कर्ष निकाल्ने अपेक्षा गरिएको छ । त्यसैले विश्वभरबाट आएका युवाले जलवायु न्यायका लागि कोप २६ मा सहभागी नेताहरूको ध्यानाकर्षण गराइरहेका छन् । कोप २६ लाई अर्थपूर्ण बनाउन जोड दिँदै गत शुक्रबार र शनिबार हजारौं युवा ग्लास्गो सडकमा उत्रिएका थिए । प्रदर्शनले यहाँको यातायात नै प्रभावित भएको थियो । युवाले कोप२६ लाई विगतमा जस्तै औपचारिकतामा सीमित नराख्न वार्ताकारहरूलाई आग्रह गरिरहेका छन् । स्विडेनकी जलवायु अभियन्ता ग्रेटा थनबर्गले कोप२६ लाई व्यापार गर्ने थलोका रूपमा मात्र नलिई कठोर निर्णय लिन शक्तिराष्ट्र र विश्वका नेताहरूलाई आग्रह गरिन् । सम्मेलनमा करिब २ सय देशका ३० हजारभन्दा बढी सहभागी छन् । शक्ति मुलुकहरूका प्रमुखहरूले मन्तव्य राख्ने क्रममा हरित गृह ग्यास उत्सर्जन कटौतीमा नयाँ वाचा नगरेकाले सम्मेलन असफल भइसकेको थनबर्गको दाबी छ । सन् २०५० भित्र नेट जिरो (खुद उत्सर्जन) मा जाने विगतको वाचा पूरा गर्नेतिर कसैले ध्यान नदिएकामा पनि थनबर्गले रोष प्रकट गरिन् । तापक्रम वृद्धि गराउन भूमिका खेल्ने हरित गृह ग्यास जति उत्सर्जन हुन्छ, त्यति नै मात्रा सोसेर खुद शून्यमा झार्ने प्रतिबद्धतालाई नेट जिरो भनिन्छ । सन् २०१५ मा पेरिसमा १९७ देशले पृथ्वीको तापमान वृद्धिलाई १५ सेल्सियसभन्दा कममा राखेर जलवायु परिवर्तनका असरहरू नियन्त्रण गर्ने सहमति गरेका थिए । त्यसका लागि जतिसक्दो छिटो नेट जिरो (खुद शून्य) हासिल गर्नुपर्ने हुन्छ । जानकारहरूले उक्त लक्ष्य पूरा गर्न सन् २०५० सम्म जति कार्बन उत्सर्जन हुन्छ, त्यति नै घटाउनुपर्ने उल्लेख गरेका छन् । आयोजक बेलायतका प्रधानमन्त्री बोरिस जोन्सनले यस सम्मेलनलाई सार्थक बनाउन र पृथ्वी बचाउन आवश्यक काममा ढिलाइ गर्न नहुने जिकिर गर्दै प्रतिबद्धता पूरा गर्न नेताहरूको ध्यानाकर्षण गराएका थिए । उनले भनेका थिए, समस्या समाधानमा अहिल्यै नलाग्ने हो भने आगामी पुस्ताले यो समाधानै गर्न सक्दैन, हामीले त्यो अवसर नै पाउने छैनौं । बेलायतले यस सम्मेलनबाट केही न केही उपलब्धि घोषणा गर्न खोजेको देखिन्छ ।सम्मेलनको अध्यक्षता गरेका बेलायती सांसद आलोक शर्माले उद्घाटनकै दिन मुस्ताङको जोमसोमलगायत स्थानमा जलवायु परिवर्तनका कारण निम्तिएको बाढी, पहिरो र पानीको संकटले बस्ती नै अन्यत्र सार्नुपरेको मार्मिक कथा सुनाएर महत्त्वाकांक्षी निर्णय लिन विश्वका नेताहरूको ध्यानाकर्षण गराएका थिए । ग्लास्गो सहरका रेल स्टेसन, बस पार्क र अन्य सार्वजनिक स्थलहरूका विद्युतीय स्क्रिनहरूमा नेट जिरो हिरो लेखेर सम्मेलनलाई महत्त्वाकांक्षी बनाउन खोजिए पनि यहाँ व्यक्त शक्ति मुलुकहरूका भनाइले त्यो लक्ष्य अधुरै हुने संकेत गरेका छन् । सम्मेलनमा चीन र रुसले कार्यकारी प्रमुख तहमा उपस्थिति नै जनाएनन् । विश्वमा हरित गृह उत्सर्जनमा अग्रणी मुलुक चीन र रुसको अनुपस्थितिलाई लिएर पनि तीव्र आलोचना भएको छ । चीन र रुसले सन् २०६० मा नेट जिरोमा जाने बताएका छन् भने कार्बन उत्सर्जनमा दोस्रो स्थानमा रहेको अमेरिकाले सन् २०६० लाई लक्ष्य मानेको छ । सम्मेलनमा सम्बोधन गर्ने क्रममा अमेरिकी राष्ट्रपति जो बाइडेन चीन र रुसविरुद्ध खनिएका थिए, चीन र रुसले सम्मेलनलाई प्राथमिकता नदिएर धेरै गल्ती गरे । त्यसो त बाइडेनले पनि मन्तव्यका क्रममा उत्सर्जन कटौतीमा खासै नयाँ वाचा गरेनन् । कार्बन उत्सर्जनमा तेस्रो स्थानमा रहेको भारतका प्रधानमन्त्री नरेन्द्र मोदीले सन् २०७० मा मात्र नेट जिरोमा जाने आफ्नो योजना सुनाए । नेपालले भने सन् २०४५ भित्रै खुद शून्य उत्सर्जनको लक्ष्य लिएको छ । शक्ति मुलुकहरूका प्रमुखले आफ्नो प्रतिबद्धता पूरा गर्नेतिरभन्दा फेरि पनि अलमल्याउने कोसिस गरेको देखिन्छ, जलवायु सम्मेलनका वार्ताहरूमा सहभागी भइरहेका विज्ञ राजु पण्डित क्षेत्रीले कान्तिपुरसित भने, राष्ट्र प्रमुखहरूले आफ्नो योजना सुनाइसकेकाले अब वार्ताकारहरूले अग्रसर भएर निर्णय दिन सक्दैनन् ।सम्मेलनमा भाग लिन ग्लास्गो आइपुगेका तुल्सीपुर उपमहानगरपालिकाका प्रमुख घनश्याम पाण्डेले पनि विकसित मुलुकहरूले जलवायु परिवर्तनमा राजनीति गर्ने क्रम झनै बढेको आभास आफूले पाएको बताए । विज्ञानले सबैतिर जलवायुजन्य विपद् बढ्यो भनेर सावित गरिसक्दा पनि विकसित मुलुकहरूले जालझेल गरिरहेका छन्, उनले भने, उनीहरू यसलाई अझै राजनीतिक मुद्दा बनाउन प्रयत्नशील देखिन्छन् । उनले जलवायुजन्य विपद्का घटनाहरू बढ्दै गएकाले विकसित मुलुकहरूले दिने आर्थिक सहायता प्रत्यक्ष र सरल हुनुपर्ने बताए । विकासोन्मुख मुलुकहरूलाई दिइने आर्थिक सहयोग सरल किसिमले प्रवाह हुनुपर्छ, उनले भने, त्यसरी गएको रकम समस्या झेलिरहेका समुदायसम्मै पुग्नुपर्छ । नेपालले जलवायु परिवर्तन नीतिमा जलवायु परिवर्तनका नाममा खर्चिने रकममध्ये ८० प्रतिशत स्थानीय स्तरका लागि हुनुपर्ने उल्लेख भए पनि त्यो व्यवहारमा लागू नभएको उनको गुनासो छ । युवाको प्रतिनिधित्व गर्दै सम्मेलनमा सहभागी श्रेया केसीले शक्तिशाली मुलुकहरूले फेरि पनि संसारलाई झुक्याएको बताइन् । शक्तिशाली र विकसित मुलुकहरूले जुन प्रतिबद्धता जनाउनुपर्ने हो, त्यो यो पटक पनि हुन सके, उनले भनिन्, यो सम्मेलनले पनि सबैलाई निराश बनाउने संकेत देखिएको छ । सम्मेलनका वार्तामा सहभागी विज्ञ मञ्जित ढकालले यस पटकको जलवायु वार्तामा हिमाली मुद्दाले प्राथमिकता पाएको जानकारी दिए । वार्ताका क्रममा हिमाली क्षेत्रमा परेको असर न्यून गर्ने र जलवायु प्रणालीलाई दिगो र व्यवस्थित गर्नुपर्छ भन्ने बुझाइले मान्यता पाएको छ, उनले भने । सम्मेलनको उच्चस्तरीय सत्रलाई सम्बोधन गर्ने क्रममा पनि प्रधानमन्त्री शेरबहादुर देउवाले पछिल्ला वर्षहरूमा हिमाली र अन्य क्षेत्रमा जलवायु परिवर्तनका कारण विपद्का घटना बढेकाले त्यसमा विकसित मुलुकहरू जिम्मेवार हुनुपर्ने र हानिनोक्सानीको मुद्दामा वार्ता हुनुपर्ने बताएका थिए । मंगलबार इसिमोड र नेपालस्थित बेलायती दूतावासले आयोजना गरेको माउन्टेन डे कार्यक्रममा पनि वन तथा वातावरणमन्त्री रामसहायप्रसाद यादवले जलवायु परिवर्तनका कारण हिमाली र पर्वतीय क्षेत्रमा धेरै असर देखिएको बताउँदै सम्मेलनले नेपाललगायत मुलुकहरूले व्यहोरिरहेको हानिनोक्सानीको मुद्दा सम्बोधन गर्ने विश्वास व्यक्त गरेका थिए । तर, हरित गृह ग्यास उत्सर्जनका लागि प्रमुख जिम्मेवार मुलुकहरूले सम्मेलनप्रति देखाएको उदासीनता र जलवायु परिवर्तका कारण भएका हानिनोक्सानीमा वित्तीय सहयोग बढाउन गरेको अतिकम विकसित मुलुकहरूको मागमा भइरहेको आनाकानीले नेपालमा समेत विशेष चासोका साथ हेरिएको सम्मेलन असफल हुने आशंका बढेको छ ।"
कार्बन उत्सर्जन कटौती गर्नुको विकल्प छैन,"सम्मेलनमा नेपालका तर्फबाट कस्ता समस्या प्रस्तुत भए ? जलवायु परिवर्तनसम्बन्धी तीन वटा दस्ताबेज मन्त्रिपरिषद्बाट पारित गरेका थियौं । यहाँ आएर तिनै दस्ताबेजमा उठाइएका आफ्ना समस्या विश्वसामु प्रस्तुत गरिरहेका छौं । प्रधानमन्त्रीज्यूको सम्बोधनमा नै नेपालले उठाउनुपर्ने धेरै विषय समेटिएका छन् । धेरै वर्षको अन्तरालपछि कार्यकारी प्रमुखका हिसाबले यो सम्मेलनमा नेपालले आफ्नो उपस्थिति देखाएको हो । प्रधानमन्त्रीकै तर्फबाट विश्वका करिब २ सय देशसामु आफ्ना समस्या सार्वजनिक गरेका छौं । यसले विश्व समुदायलाई ध्यानाकर्षण गरेको छ । प्रधानमन्त्रीज्यूको सम्बोधनमा हिमाली क्षेत्रदेखि तल्लो तटीय क्षेत्रसम्म जलवायु परिवर्तनले पारेका असरबारे उल्लेख गरिएको छ । विश्वको सर्वोच्च शिखर सगरमाथाकै नाममा नेपालले सगरमाथा संवाद गर्न लागेको कुरा विश्व समुदायलाई सुनाएका छौं । जलवायु परिवर्तनको असर न्यून गर्न शक्ति मुलुकहरूले हरितगृह ग्यास उत्सर्जन कटौती गर्नुपर्ने र त्यसका लागि नगण्य भूमिका रहेको नेपालले सन् २०४५ सम्म शून्य उत्सर्जन (नेट जिरो) मा जाने महत्त्वाकांक्षी योजना प्रस्तुत गरेका छौं । यसले शक्तिशाली मुलुकहरूलाई थप दबाब पर्छ भन्ने हाम्रो बुझाइ छ । हामीले पेरिस सम्झौता अक्षरशः पालना गर्नुपर्छ र त्यसको कार्यान्वयनका लागि गर्नुपर्ने कार्यहरूमा ढिलाइ गर्नु हुँदैन भनेका छौं । तापक्रम वृद्धि १५ मा सीमित राख्न विश्वका शक्तिशाली मुलुकले कार्बन उत्सर्जन कटौती गर्नुको विकल्प छैन भन्ने विषयलाई पनि उठाएका छौं । विगतमा गरिएका वाचा कागजमा सीमित गर्नु हुँदैन, तिनको अक्षरशः पालना हुनुपर्छ भन्नेमा हाम्रो जोड छ । नेपालले जलवायुजन्य विपद्सँग जुध्न अलग्गै आर्थिक सहयोगको विषयलाई जोड दिएको छ तर फेरि पनि विकसित मुलुकहरू उम्किन खोजेका छन् नि ? हानिनोक्सानी धेरै बेहोरिरहेकाले त्यस्ता समस्यालाई सम्बोधन गर्न आवश्यक रकम विकसित अर्थात् हरितगृह ग्यास उत्सर्जनमा जिम्मेवार मुलुकले सिधै र सहज तरिकाले दिनुपर्छ भन्ने आवाज उठाइरहेका छौं । तर, विकसित मुलुकहरू घुमाउरो पाराले सहयोग गर्न खोज्दा रहेछन् । यो सम्मेलनका दौरान पनि उनीहरूले बांगोटिंगो कुरा गरिरहेका छन् । ठ्याक्कै विरोध पनि गरेका छैनन् । हानिनोक्सानीको समस्या अहिले नेपालले मात्र होइन, पीडा भोगिरहेका अन्य मुलुकले पनि उठाइरहेका छन् । कोप सम्मेलनबाट के अपेक्षा गर्नुभएको छ ? विकसित मुलुकहरू कार्बन उत्सर्जन कटौतीमा गम्भीर बन्नुपर्छ । पेरिस सम्झौता कार्यान्वयनका लागि अग्रसर हुनुपर्छ । अल्पविकसित मुलुकले उठाएका समस्या विकसित मुलुकले सुनुवाइ गर्छन् भन्ने अपेक्षा छ । जलवायुजन्य हानिनोक्सानी र त्यसका लागि चाहिने अर्थ व्यवस्थापन (फाइनान्सियल म्यानेजमेन्ट) का लागि विकसित मुलुकले यो सम्मेलनबाट निर्णय गर्छन् भन्ने विश्वास गरेको छु । अब व्यापार मात्र होइन, इमानदारीपूर्वक निर्णय गर्न सबै क्षेत्रबाट शक्ति मुलुकलाई दबाब परेकाले उनीहरू जिम्मेवार भएर प्रस्तुत हुन्छन् भन्ने अपेक्षा छ । ग्लास्गोबाट फर्किसकेपछि जलवायु परिवर्तनसम्बन्धी समस्यालाई कसरी उठाउनुहुन्छ ? जलवायु परिवर्तन र वातावरणसम्बन्धी समस्या वन तथा वातावरण मन्त्रालयको मात्र विषय होइन । वन मन्त्रालय यसको फोकल मिनिस्ट्री भए पनि यो सबैको चासोको विषय हो । त्यसैले सरोकार राख्ने अन्य मन्त्रालयले पनि आगामी दिनमा जलवायु परिवर्तनसम्बन्धी कार्यका लागि ध्यान दिनुपर्छ । त्यसबारे अन्य मन्त्री र मन्त्रालयका साथीहरूसँग पनि सहकार्य गर्छु ।"
प्रमुख अतिथि विवादले सिन्धुलीगढीमा निषेधाज्ञा,"विवादबीच झन्डा फहराइयोअंग्रेज सेनालाई गोर्खा फौज र स्थानीय मिलेर पराजित गरेको ऐतिहासिक सिन्धुलीगढीमा २५४ औं विजयोत्सव मनाइएको छ । नेपाल एकीकरणका क्रममा सिन्धुलीको कमलामाई नगरपालिका३ स्थित सिन्धुलीगढी युद्धमा विश्वमा साम्राज्य फैलाउँदै हिँडेको अंग्रेज सेनालाई हराई विरासत कमाएको दिनको सम्झनामा बुधबार ऐतिहासिक सिन्धुलीगढीमा विजयोत्सव मनाइएको हो ।विजयोत्सवको उद्घाटन पूर्वउपप्रधान तथा रक्षामन्त्री ईश्वर पोखरेलले गरेका छन् । संघीय र प्रदेशका बहालवाला मन्त्री तथा अन्य पदाधिकारी हुँदाहुँदै एमाले महासचिव पोखरेललाई प्रमुख अतिथि बनाएको भन्दै सत्तारूढ गठबन्धन दलहरू कांग्रेस, माओवादी केन्द्र, नेकपा (एकीकृत समाजवादी) ले विजयोत्सव कार्यक्रम बहिष्कार गरेका छन् । एमाले महासचिव पोखरेलले पञ्चेबाजासहित ठूलो गढीमा पुगेर नेपालको झन्डा फहराएका थिए । नेपालीको गौरवगाथा बोकेको सिन्धुलीगढीको पहिचान विश्वसामु भइसकेको उनको भनाइ थियो । प्रचारप्रसारमा तीव्रता दिएर स्वदेशीविदेशी पर्यटकहरूलाई गढी क्षेत्रमा महत्त्व दिएर बोलाउन नगरपालिकालाई पोखरेलले सुझाव दिए ।कमलामाईका नगर प्रमुख खड्गबहादुर खत्रीले सिन्धुलीगढीमा भएको विकास र पर्यटकबाट राष्ट्रप्रतिको माया झल्किएकाले दलीय स्वार्थभन्दा माथि उठ्न आह्वान गरे । ११ वर्षअघिदेखि कात्तिक २४ गते विजय दिवस मनाउन सुरु गरिएको थियो । गढी क्षेत्रमा सानोगढी, ठूलोगढी, पौवागढी, आड, टुँडिखेल, पुनर्निर्माणमा रहेका रानी दरबार, मठमन्दिर, जेलघर, अदालत छन् ।"
यात्रामा सधैं ज्यानै जोखिम,"(दाङ)  तिहारलगत्तै सल्यानमा भएका दुई सडक दुर्घटनामा १३ जनाको मृत्यु भयो । माइती गएका दिदीबहिनी घर फर्कन पाएनन् । टीका थाप्न गाउँ गएका दाजुभाइ सहर फर्कन पाएनन् । कपुरकोटनजिकै भएको बस दुर्घटनामा १२ जनाको ज्यान गयो भने कालीमाटीमा भएको जिप दुर्घटनामा एक जनाको मृत्यु भएको थियो । अझै दुई दर्जनभन्दा बढी घाइतेहरू अस्पतालमा उपचाररत छन् । चाडपर्वमा क्षमताभन्दा बढी यात्रु बोकेर गाडी गुडाउने गरिन्छ । गएको सोमबार कालीमाटीमा दुर्घटनामा परेको जिपमा २१ यात्रु सवार थिए जबकि जिपको क्षमता १० जना मात्रै हो । हरेक वर्षजसो ठूलो जनधनको क्षति हुने गरी सडक दुर्घटना भइरहेका छन् । लुम्बिनी प्रदेश ट्राफिक प्रहरी कार्यालय बुटवलका अनुसार हरेक वर्ष दुर्घटना बढिरहेका छन् । आर्थिक वर्ष २०७६७७ मा प्रदेशका १२ जिल्लामा १ हजार १ सय २२ दुर्घटना भएका थिए । २०७७७८ मा १ हजार २ सय ११ दुर्घटना भए । चालु आर्थिक वर्षको असोजसम्म मात्रै २ सय ८६ दुर्घटना भइसकेका छन् । आव २०७६७७ मा दुर्घटनामा परी ४ सय ८३ जनाको मृत्यु भएको थियो भने २०७७७८ मा ५ सय २६ ले ज्यान गुमाएका थिए । चालु वर्षको असोजसम्म १ सय ९ जनाको मृत्यु भएको लुम्बिनी ट्राफिक प्रमुख एसपी योगेन्द्र थापाले बताए ।यसैगरी तिहारको अवधिमा मात्रै प्रदेशमा ४४ वटा दुर्घटनामा १२ जनाको मृत्यु भएको छ । उनका अनुसार दुर्घटनाका एउटा मात्र कारण छैनन्, चालकको लापरबाही, सडकको दुरवस्था, गाडीको अवस्था, पैदलयात्रुको लापरबाही आदि कारणले दुर्घटना हुने गरेको छ । पछिल्लो तीन वर्षका घटना केलाउँदा हरेक वर्ष ठूला दुर्घटना भएकै छन् । २०७५ पुस ६ मा तुलसीपुर३ राम्रीमा घोराहीको कृष्णसेन इच्छुक बहुप्राविधिक शिक्षालयका शिक्षक र विद्यार्थी चढेको बा४ख ९७६६ नम्बरको बस दुर्घटना भयो । वन विज्ञानका विद्यार्थी र शिक्षक सल्यानको कपुरकोटस्थित वनस्पति उद्यानबाट फर्कदा बस सडकदेखि ७ सय मिटर तल खसेको थियो । जसमा १९ विद्यार्थी, दुई शिक्षक, गाडीका चालक र सहचालक गरी २३ जनाको मृत्यु भएको थियो । २०७५ मंसिर २७ मा चितवनको गीतानगरबाट दुलही लिएर बाँकेको राप्ती सोनारी८ शमशेरगन्ज जाँदै गरेको स्कार्पियो गाडी लमही९ रिहारनजिक बससँग ठोक्किँदा दुलाहाका बुबाआमासहित ६ जनाको मृत्यु भएको थियो ।२०७५ माघ २४ मा लमहीको घोराही सडक खण्डको बेलदमारमा कार दुर्घटना हुँदा दाङ३ ख का प्रदेश सांसद उत्तरकुमार ओलीको मृत्यु भएको थियो । घोराहीबाट लमहीतर्फ जाँदै गरेको ना५ख ५५२९ नम्बरको बस र लमहीबाट घोराहीतर्फ जाँदै गरेको सांसद ओली सवार बा१८च ६८३६ नम्बरको कार घोराही उपमहानगरपालिका३ बेलदमार नजिक ठोक्किँदा दुर्घटना भएको थियो । उक्त घटनामा बस अनियन्त्रित भएर पल्टिँदा बसमा सवार रुकुम पश्चिम मुसीकोटकी २६ वर्षीया रमिता शर्माको मृत्यु भएको थियो ।प्रदेश सांसदको मृत्युपछि दुर्घटना न्यूनीकरणसम्बन्धी विभिन्न अभियान चलाइए । प्रदेश सरकारले दुर्घटना न्यूनीकरण विशेष अभियान चलाउने घोषणा गर्यो । प्रदेश प्रहरी कार्यालयले सडकमा सवारी चालकको स्वास्थ्य जाँच, मोबाइल प्रयोगमा निषेध, यात्रु सचेतना, लामो दूरीमा दुई चालकको व्यवस्था र ट्राफिक नियम पालनामा कडाइ गर्यो । दुर्घटनाबारे अध्ययन समितिहरू बने । विभिन्न ट्राफिक सचेतनाका कार्यक्रम पनि सञ्चालन भए तर दुर्घटनामा कमी आउन सकेन । २०७६ मंसिर ११ गते अर्घाखाँचीको सन्धिखर्कबाट बुटवलतर्फ जाँदै गरेको लु२ख २१४८ नम्बरको बस सन्धिखर्क नगरपालिका६ सल्लेरीमा सडकबाट २ सय ५० मिटर तल खस्दा १९ यात्रुको मृत्यु भयो । १८ जना घाइते भए ।ठूला सडक दुर्घटना भएपछि त्यसबारे अध्ययन भएका छन् । तुलसीपुरको राम्रीमा भएको शैक्षिक भ्रमणको बस दुर्घटना र अर्घाखाँचीको सल्लेरीमा भएको बस दुर्घटनाबारे लुम्बिनी प्रदेश प्रहरी कार्यालयले अध्ययन गरेको थियो । अध्ययन टोलीले दुर्घटनाको कारणबारे विस्तृत अनुसन्धान गरी दुर्घटना न्यूनीकरणसम्बन्धी विभिन्न सुझाव दिएको थियो तर अध्ययनको निष्कर्षअनुसार अहिलेसम्म केही काम हुन सकेको छैन । राम्रीमा भएको दुर्घटनाबारे अध्ययन गर्न तत्कालीन प्रदेश प्रहरी कार्यालय तुलसीपुरका एसएसपी नरबहादुर केसीको संयोजकत्वमा गठित टोलीले २०७५ पुस १८ मा तयार पारेको प्रतिवेदनमा तीव्र गति, साँघुरो सडक र चालक सडकमा केन्द्रित नहुनुलाई दुर्घटनाको मुख्य कारण मानेको थियो । समितिले सडक फराकिलो बनाउन, सडकका खाल्डा पुर्न, सडक किनारमा बलियो बार तथा पिलर राख्न, पहाडी क्षेत्रमा चल्ने सवारी साधनको यान्त्रिक अवस्था दुरुस्त राख्न सवारीधनीले ध्यान दिन, ट्राफिक प्रहरीले नियमित अनुगमन गरी बसको सिट क्षमता र भारवहन नियन्त्रण गर्न र चालकहरूलाई बेलाबेला प्रशिक्षणको व्यवस्था गर्न सुझाव दिएको थियो । यसैगरी वनभोज, शैक्षिक भ्रमण तथा समूहगत रूपमा रिजर्भमा जाने सवारी साधनको विशेष जाँच गर्नुपर्ने, सडकको अवस्थाबारे जानकारी दिन बोर्ड राख्नुपर्ने, स्थानीयवासीले समेत सडक मर्मत सम्भारमा ध्यान दिनुपर्ने र तुलसीपुरदेखि कपुरकोट चल्ने सवारी साधनलाई टाइम कार्डको व्यवस्था गर्नुपर्ने सुझाव दिइएको थियो ।अध्ययन टोलीले समग्र दुर्घटनालाई मध्यनजर गरी ट्राफिक प्रहरी, सडक कार्यालय, यातायात व्यवस्था कार्यालय, स्थानीय तह, यातायात व्यवसायी, चालक, सहचालक र सडक प्रयोगकर्ताले गर्नुपर्ने कामहरूको छुट्टै सूची बनाएको थियो । सवारी धनी र यातायात व्यवसायी संघसंस्थाले सवारी साधन दुरुस्त भएनभएको जाँच गरेर मात्र चलाउने, चालकले मादक पदार्थ सेवन गरेनगरेको अनुगमन गर्ने, रिस आवेगमा आउनेलाई चालकको जिम्मेवारी नदिने, लामो दूरीमा दुई जना चालकको अनिवार्य व्यवस्था गर्ने, सवारी चालक पोसाक र परिचयपत्र अनिवार्य गर्नुपर्ने र क्षमताभन्दा बढी यात्रु राख्न बन्द गर्नुपर्ने सुझाव प्रतिवेदनमा दिइएको थियो ।यसैगरी अर्घाखाँचीको सल्लेरीमा भएको बस दुर्घटनाबारे अध्ययन गर्न तत्कालीन प्रदेश ट्राफिक प्रहरी कार्यालय बुटवलका प्रहरी उपरीक्षक मधुसूदन लुइँटेलको संयोजकत्वमा गठित समितिले २०७६ मंसिर १८ मा तयार पारेको प्रतिवेदनमा प्रत्येक जिल्ला सदरमुकाममा कम्तीमा एउटा गाडीको मेकानिकल जाँच गर्ने कार्यालय हुनुपर्ने र लामो रुटमा जानुपूर्व अनिवार्य मेकानिकल जाँचको व्यवस्था गर्नुपर्ने सुझाव दिइएको थियो ।यसैगरी एक पटक दुर्घटना गराएको चालकलाई दुर्घटनाको प्रकृतिअनुसार निश्चित समयसम्म सवारी चलाउन कानुनी रूपमै प्रतिबन्ध लगाउनुपर्ने, चालकको शारीरिक र मानसिक अवस्था जाँच गर्ने प्रणालीलाई कानुन बनाई नियमित र प्रभावकारी बनाउनुपर्ने र सडकको दुवै साइडमा बत्ती राख्नुपर्ने सझाव दिइएको थियो । दुर्घटनाबारे भएका यी अध्ययन प्रतिवेदनमाथि अहिलेसम्म गम्भीर छलफल भएको भने पाइँदैन ।दुर्घटनाबारे अध्ययन गर्ने र त्यसमा सुझाव दिने काम गरे पनि नेपाल प्रहरीले यसमा सुधारका लागि आफैं काम गर्ने अवस्था नरहेको लुम्बिनी प्रदेश प्रहरी कार्यालय तुलसीपुरका प्रवक्ता एसपी राजेन्द्रसिंह खड्काले बताए । हामीले दुर्घटना भएपछि त्यसको अध्ययन अनुसन्धान गर्न समिति बनाउने र त्यसको प्रतिवेदन तयार पार्ने काममा सहजीकरण गर्दै आएका छौं, उनले भने, दुर्घटनाको गम्भीर अध्ययन गर्ने र दुर्घटना कम गर्नेबारे योजना बनाउने काम ट्राफिकले गर्दै आएको छ ।प्रहरीले दुर्घटना न्यूनीकरणका लागि विभिन्न चेतनामूलक कार्यक्रम गर्दै आए पनि दुर्घटनामा कमी आउन नसकेको लुम्बिनी प्रदेश ट्राफिक प्रहरी कार्यालय प्रमुख एसपी थापाले बताए । हामीले चेतनामूलक कार्यक्रम, सवारी साधनको जाँच र कारबाही पनि गर्दै आएको छौं, उनले भने, तर पनि दुर्घटना भइरहेका छन् । दुर्घटना कम गर्न प्रहरी मात्रै लागेर हुँदैन । गाडी धनी, चालक, यात्रु र नागरिक पनि जिम्मेवार हुनुपर्छ ।"
कर्मचारी अभावले सेवा प्रभावित,"विराटनगर (कास) प्रदेश १ को कृषि निर्देशनालयमामा एक वर्षदेखि निर्देशकको पदपूर्ति हुन सकेको छैन । सहसचिवको दरबन्दीमा उपसचिवले काम चलाउँदै आएका छन् । कार्यालयमा ८ जना उपसचिवको दरबन्दी छ । तर एक वर्षदेखि एक जना मात्र उपलब्ध छन् । सात जना उपसचिवको काम एक वर्षदेखि सुब्बा र खरिदारले गर्दै आएका छन् । निमित्त निर्देशक उपसचिव प्रकाश डाँगी भन्छन्, सहसचिवको काम एक वर्षदेखि म आफैं गर्दै आएको छु । आठ जना उपसचिवको काम खरिदार र मुखियाले गर्दै आएका छन् । कार्यालयमा एक सहसचिव र आठ उपसचिवको दरबन्दी छ । डाँगीले भने एक वर्षदेखि सहसचिव र सात जना उपसचिवको पदपूर्ति नहुँदा उपसचिवका काम नायब सुब्बा र खरिदारबाट गर्नुपर्ने बाध्यता छ । उनका अनुसार दरबन्दीअनुसार अधिकृत, नायब सुब्बा र खरदारको पनि दरबन्दी पदपूर्ति नहुँदा निर्देशनालय सञ्चालनमै समस्या छ । प्रदेश १ मा कृषि र पशुतर्फ तीन जना सहसचिवको दरबन्दी भए पनि एक वर्षदेखि एक जना पनि उपलब्ध हुन सकेको छैन । दरबन्दीअनुसार कृषि र पशुसेवातर्फ प्राविधिक कर्मचारीको पदपूर्ति नहुँदा कार्यालय सञ्चालनमै समस्या भएको प्रदेश कृषि मन्त्रालयका प्रवक्ता राजेन्द्र उप्रेतीको भनाइ छ ।"
अस्पताल विकास समितिमा राजनीतिक भागबन्डा,"(कास्की)  गण्डकी प्रदेशका ११ वटै जिल्ला अस्पताल विकास समितिका पदाधिकारी राजनीतिक भागबन्डाका आधारमा चयन गरिने भएको छ । यसअघिको समितिको ३ वर्षे कार्यकाल कात्तिक २२ देखि सकिएकाले समितिमा नयाँ नेतृत्व ल्याउन गण्डकी सरकारले भागबन्डा लगाएको हो । सरकारमा नेतृत्व गर्ने कांग्रेस, माओवादी केन्द्र, जनता समाजवादी पार्टी र स्वतन्त्र सांसद सहित नेकपा एसबीच भागबन्डा गरिने भएको हो ।जिल्ला विभाजनको विषयमा दलहरूबीच सहमति नजुट्दा नामावली भने प्रकाशन नगरिएको प्रदेशको स्वास्थ्य तथा जनसंख्या मन्त्रालयले जनाएको छ । मन्त्रालयका अनुसार २ जिल्लामा बढी विवाद रहेको छ । पोखराको लेखनाथस्थित रहेको संक्रामण तथा सरुवा रोग अस्पतालको पनि टुंगो लागेको छैन् । २०७७ मा स्थापित त्यस अस्पतालको समितिका पदाधिकारीको कार्यकाल ५ वर्ष रहेको छ । ५ वर्षे कार्यकाल लामो हुने भन्दै मन्त्रालय कार्यविधि नै संशोधन गर्ने तयारीमा रहेको स्रोतले जनाएको छ । २०७५ असोज ११ मा अस्पताल व्यवस्थापन समिति गठन, आदेश २०७५ जारी गर्दै सबै जिल्ला अस्पतालका विकास समितिमा नेतृत्व छनोट गरिएको थियो । त्यस समयमा एमाले नेतृत्वको सरकार भएकाले सबै जिल्ला अस्पतालका विकास समितिको अध्यक्ष तथा सदस्यमा एमालेकै मान्छे नियुक्त भएका थिए । अहिले स्वास्थ्यमन्त्री माओवादीनिकट भए पनि सरकारमा संलग्न सबै दललाई भागबन्डा गरिएको मन्त्री मधुमाया अधिकारीले बताइन् । जिल्ला बाँडफाँटको काम टुंगिएकै छैन, उनले भनिन, मंसिरमा निर्णय गर्ने गरी नामावली टुंग्याउने कुरा भएको छ । कुन पार्टीलाई कुन जिल्ला भन्ने भएपछि मात्रै सम्बन्धीत पार्टीले आफ्ना मान्छेको नाम सिफारिस गर्नेछ । नवलपुर सामुदायिक अस्पतालबाट जिल्ला अस्पताल भएको ३ वर्ष नपुगेकाले पनि सो जिल्लाको नेतृत्व परिवर्तन गर्ने समय नपुगेको मन्त्रालयले जनाएको छ । मन्त्रालयका अनुसार यसविषयमा सवै दलबीच छलफल भइरहेको छ । सरकारका प्रवक्ता एवं भौतिक पूर्वाधार, शहरी विकास तथा यातायात व्यवस्थामन्त्री कुमार खड्काले मंसिर ६ मा सवै अस्पतालका समितिमा नयाँ नेतृत्व चयन गरिने बताए । नामावलीको टुंगो नलागेकाले ढिला भएको हो उनले भने । नियुक्त भने स्वास्थ्यमन्त्रीले गर्नेछिन् । समिति ७ सदस्यीय रहनेछ । सदस्यसचिव भने अस्पतालकै प्रमुख रहनेछन् । समितिको अध्यक्षका लागि ३० वर्ष उमेर पुगेको र स्नातक उत्तीर्ण गरेको हुनुपर्ने मन्त्रालयका स्वास्थ्य तथ्यांक सुपरीवेक्षक बुद्धिसागर अधिकारीले बताए । मन्त्रालयका अनुसार नवलपुरको मध्यबिन्दु जिल्ला अस्पताल, गोरखा अस्पताल, तनहुँको दमौली अस्पताल, कास्कीको मातृशिशु मितेरी अस्पताल, पर्वत अस्पताल, बागलुङको धौलागिरि अस्पताल, म्याग्दीको बेनी अस्पताल र जिल्ला अस्पतालहरू मुस्ताङ, स्याङ्जा, लमजुङ र मनाङ रहेका छन् । अस्पतालमा राजनीति भागबन्डा गरिए पनि अस्पतालको सेवासुविधामा भने कहिलै परिवर्तन नआएको सामाजिक अभियन्ता बताउँछन् । अस्पतालमा राजनीति गरेर केही फाइदा छैन, मन्त्रालयका एक अधिकारी भन्छन्, न कुनै सरकारी सेवासुविधा आउँछ भन्नु । जिल्लामा बस्दा प्रत्येक कार्यक्रममा आशन ग्रहण गर्ने र आफ्नो परिचय दिने बाटो मात्रै हो । न त उनीहरूले अस्पताल सुधार गर्न नै सक्छन् । राजनीति दबाबले अस्पतालमा स्वतन्त्र रूपमा काम गर्ने वातावरणसमेत नहुने ती अधिकारीले बताए ।"
छठको उल्लास,"पोहोर कोरोना संक्रमणको त्रास उत्कर्षमा थियो, जसले चाडपर्वहरू प्रभावित भए । देवालय, सार्वजनिक भेला र घाटमा मनाइने पर्वको विधि सीमित घेराभित्र घरआँगनमै गरिएको थियो । संक्रमणविरुद्ध खोप सहज हुँदै जाँदा यसपटक खुलेर चाडपर्व मान्नेहरू निस्किए । बुधबार देशभरका छठ घाटहरूको घुइँचोले त्यही देखायो । व्रतालुहरूले खोलानाला र जलाशय किनारमा भेला भएर अस्ताउँदो सूर्यलाई अर्घ्य दिँदै छठ पर्वको विधि पूरा गरे । घाटहरूमा व्रतालु, परिवारका सदस्य, सहयोगी र दर्शनार्थीको भीड भयो । बिहीबार बिहान उदाउँदो सूर्यलाई अर्घ्य दिएपछि यो वर्षको छठ समापन हुनेछ । काठमाडौंको कमलपोखरीमा व्रतालुलाई पूजा सामग्री दिँदै सहयोगी र सूर्य उपासना गर्दै राष्ट्रपति विद्यादेवी भण्डारी (१ र ३), मोरङको रंगेलीस्थित बक्राहा खोलामा स्थानीय बासिन्दा (२) । जनकपुरको गंगासागर पोखरीमा व्रतालु (४), काठमाडौंको गौरीघाटमा व्रतालु महिला (५), वीरगन्जको घडिअर्वा पोखरी छठ घाट हेर्दै पूर्वयुवराज्ञी हिमानी शाह (६) र कपिलवस्तुको तौलिहवा रामघाटमा व्रतालु । तस्बिरहरू ः सन्जोग मानन्धर, जितेन्द्र साह, सन्तोष सिंह, अंगद ढकाल, शंकर आचार्य र मनोज पौडेलकान्तिपुर"
प्रधानसेनापति शर्मालाई भारतीय मानार्थ महारथी,"काठमाडौं (कास) प्रधानसनोपति प्रभुराम शर्माले भारतीय सेनाध्यक्ष (स्थल सेना) को मानार्थ महारथी सम्मान पाएका छन् । भारतका राष्ट्रपति रामनाथ कोविन्दले बुधबार नयाँ दिल्लीमा मानार्थ महारथीको दर्ज्यानी चिह्न प्रदान गरेका हुन् । दुवै देशका सेना प्रमुखलाई सन् १९५० देखि मानार्थ महारथी दिने प्रचलन छ । चारदिने औपचारिक भ्रमणमा रहेका शर्माले पहिलो दिन मंगलबार भारतका स्थल सेनाध्यक्ष मनोज मुकुन्द नरवणेसँग भेटवार्ता गरेका थिए । बिहीबार शर्माले रक्षामन्त्री राजनाथ सिंह, सुरक्षा सल्लाहकार अजित डोबल, चिफ अफ डिफेन्स स्टाफ विपिन रावत र विदेश सचिव हर्षवर्धन श्रृंगलासँग भेटवार्ता गर्ने कार्यक्रम छ । नेपाली पक्षले भारतका प्रधानमन्त्री नरेन्द्र मोदी र विदेशमन्त्री एस जयशंकरसँग भेटवार्ताका लागि आग्रह गरे पनि बुधबार बेलुकीसँग पक्का भइसकेको छैन । रक्षामन्त्री सिंहसँगको भेटवार्ता लगभग तय भयो, दिल्लीस्थित नेपाली राजदूतावासका एक अधिकारीले भने, मोदी र जयशंकरसँगको भेटवार्ताबारे टुंगो लागेको छैन ।"
शिक्षक अस्पताल : पेसापिच्छे छुट्टै अस्पताल कति उपयुक्त ?,"(काठमाडौं)  सरकारले शिक्षकका लागि छुट्टै अस्पताल निर्माण गर्न जग्गा खोजी थालेपछि चिकित्सक अर्जुन कार्कीले सामाजिक सञ्जालमा प्रश्न गरेका छन्, हरेक पेसाको लागि छुट्टाछुट्टै अस्पताल बनाउन उपयुक्त र आवश्यक छ कि छैन होला ?शिक्षामन्त्री देवेन्द्र पौडेलले सोमबार शिक्षकका लागि अस्पताल बनाउन ठाउँ खोज्न समिति गठन गरेपछि पेसापिच्छे भिन्दाभिन्दै अस्पताल कति आवश्यक भन्ने बहस सुरु भएको छ । सैनिक, सशस्त्र, नेपाल प्रहरी र निजामती अस्पताल अहिले सञ्चालनमा छन् । नेपाल शिक्षक महासंघको माग र दबाबमा अर्थमन्त्री जनार्दन शर्माले बजेट अध्यादेशको प्रतिस्थापन विधेयकमार्फत शिक्षक अस्पताल बनाउने घोषणा गरेका थिए । सोहीअनुसार उपयुक्त स्थानमा जग्गा व्यवस्थापनका लागि डा विमल चालिसेको संयोजकत्वमा पाँच सदस्यीय समिति गठन गरिएको शिक्षा मन्त्रालयले जनाएको छ ।शिक्षक महासंघले सरकारसँग राखेको ३४ सूत्रीय मागमध्ये छुट्टै शिक्षक अस्पताल पनि एक हो । विद्यालयका शिक्षक, कर्मचारीलाई व्यवस्थित उपचार सेवाका लागि केन्द्र वा प्रदेशस्तरमा शिक्षक अस्पताल व्यवस्था गर्नुपर्ने महासंघको माग छ । खर्चिलो उपचार गर्नुपर्ने रोग लागेका शिक्षक, कर्मचारीको उपचारमा सहयोग गर्न उनीहरूको समेत सहभागितामा शिक्षक, कर्मचारी स्वास्थ्य सुरक्षा कोषको प्रबन्ध गर्नुपर्ने पनि माग अघि सारिएको छ ।मन्त्रीस्तरीय बैठकले अस्पतालका लागि उपयुक्त ठाउँ खोज्न समिति गठन गर्ने निर्णय गरेको सचिव रामप्रसाद थपलियाले जानकारी दिए । समितिमा शिक्षक र मन्त्रालयका कर्मचारी सदस्य छन् । शिक्षक अस्पताल बने देशरभरका ३ लाखभन्दा बढी शिक्षक, कर्मचारीले सेवा पाउने छन् । समितिलाई २ महिनाभित्र उपर्युक्त जग्गा खोज्न कार्यावधि तोकिएको छ । जग्गा पहिचान भएपछि अस्पताल निर्माणको काम सुरु हुने मन्त्रालयले जनाएको छ । सरकारले शिक्षक अस्पताल खोल्न प्रक्रिया सुरु गरेलगत्तै त्यसको आलोचना सुरु भएको छ । पेसा, व्यवसायपिच्छे अस्पताल सञ्चालन गर्नुभन्दा आमनागरिकको पहुँचमा रहेका स्वास्थ्य संस्थाको सेवा गुणस्तरीय बनाउनुपर्ने विज्ञहरूले बताएका छन् । शिक्षाविद् विद्यानाथ कोइरालाले पेसापिच्छे अस्पताल सञ्चालन गर्दै जाने नीति उपर्युक्त नभएको बताए । राज्यले जनताको पहुँचमा हुने स्वास्थ्य संस्था स्थापनामा पो ध्यान दिनुपर्छ, उनले भने, शिक्षक, कर्मचारी, सुरक्षाकर्मीको छुट्टाछुट्टै अस्पताल चलाउनु राम्रो कुरा होइन । आमसर्वसाधारणको पहुँचमा रहेका अस्पतालमा नै विभिन्न पेसामा रहेकालाई सुविधा दिन सकिने उनले जनाए । विदेशमा पनि पेसापिच्छे छुट्टै अस्पताल नहुने उनले बताए ।चिकित्सक कार्कीले पेसाअनुसार स्वास्थ्य संस्था सञ्चालन गर्नु गलत भएको बताए । भोलि नर्सहरूले, पाइलटहरूले हामीलाई पनि छुट्टै अस्पताल चाहियो भन्लान्, उनले भने, सबै पेसाका मान्छेलाई अस्पताल सञ्चालन गरेर राज्यले थेग्छ ? सञ्चालनमै रहेका साधनस्रोतलाई अधिकतम प्रयोग गरेर गुणस्तर वृद्धिमा जोड दिनुपर्ने उनले औंल्याए । सुरक्षाकर्मीको छुट्टै अस्पताललाई स्वाभाविक मान्न सकिएला, विदेशमा पनि यस्तो अभ्यास छ तर शिक्षक, कर्मचारीको पनि भिन्दै अस्पताल उपर्युक्त कुरा होइन, उनले थपे । सेना, प्रहरी संवेदनशील अंग भएकाले युद्धलगायतका मोर्चामा छुट्टै अस्पताल चाहिन सक्ने उनले तर्क गरे । हरेक वर्गपिच्छे छुट्टाछुट्टै अस्पतालको तुक हुँदैन, यो दिगो सोच पनि होइन, बरु उनीहरूलाई विशेष सहुलियत र सेवा छुट्ट्याउन सकिन्छ, अस्पताललाई त सबैको साझा, गुणस्तरीय र अत्याधुनिक बनाउनुपर्छ, उनले भने । शिक्षक महासंघका महासचिव लक्ष्मीकिशोर सुवेदीले भने पेसाकर्मीमध्ये सबैभन्दा बढी शिक्षकको संख्या रहेकाले स्वाभाविक रूपमा छुट्टै अस्पताल माग गरिएको जनाए । सेना, प्रहरी र निजामतीको आफ्नै अस्पताल छ, हामीले पनि माग गर्नु के अनौठो भयो र ? उनले भने । शिक्षकका ३४ बुँदे मागमध्ये शिक्षक अस्पताल पनि मुख्य माग रहेको उनले जनाए । शिक्षकको उपचारका लागि सजिलो होस् भनेर हकहितका लागि अस्पताल मागेका हौं, उनले थपे, हिजो सेना, प्रहरी, कर्मचारीको अस्पताल खोल्दा कसैले विरोध गरेन । आज शिक्षकको अस्पताल बनाउन खोज्दा किन प्रश्न गरिरहेका छन्, मैले पनि बुझेको छैन ।शिक्षक महासंघले अस्पतालसहितको ३४ बुँदे माग पूरा गराउन कात्तिक २८ मा काठमाडौंमा गर्ने भनेको प्रदर्शनसमेत स्थगित गरेको छ । शिक्षामन्त्री पौडेलले वार्ता समिति गठन गरेका कारण आन्दोलन स्थगित गरिएको महासचिव सुवेदीले जनाए । वार्ताको तयारी गर्न पत्र आएको छ, वार्ता र आन्दोलन सँगसँगै जान सक्दैन, त्यसैले आन्दोलन स्थगित गरेका हौं, उनले भने । शिक्षा ऐन जारी हुनुपर्ने, शिक्षकलाई निजामती कर्मचारीसरह सेवासुविधा दिनुपर्नेलगायतका माग महासंघले जोडदार रूपमा उठाएको छ ।"
प्राध्यापक झा ट्वासको फेलो चयन,"काठमाडौं (कास) त्रिभुवन विश्वविद्यालयका प्राध्यापक इमिरेट्स डा पीके झा द वर्ल्ड एकेडेमी अफ साइन्सेस (ट्वास) को फेलो (सदस्य) चयन भएका छन् । वनस्पति र बोटबिरुवाको अध्ययनअनुसन्धानको क्षेत्रमा महत्त्वपूर्ण योगदान गरेको भन्दै उनलाई ट्वासको १४ नोभेम्बरमा सम्पन्न १५ औं महासभाले फेलो चयन गरेको हो । ट्वास सन् १९८३ मा पाकिस्तानका भौतिकशास्त्री एवं नोबेल पुरस्कार विजेता अब्दुस सलामको संयोजकत्वमा स्थापना भएको एक अन्तर्राष्ट्रिय संस्था हो । ९ नोबेल पुरस्कार विजेतासहित ४२ जना फेलो रहेको ट्वासमा संसारका सयवटा मुलुकका वैज्ञानिक र इन्जिनियरहरू आबद्ध छन् । यसले अनुसन्धान, युवा वैज्ञानिकहरूको प्रवर्द्धन, प्रविधि र नवप्रवर्तनमा सहयोग गर्दै आएको छ । बर्सेनि यसले ६ सयभन्दा बढीलाई विद्यावारिधि र पोस्टडक अध्ययनका लागि अनुसन्धान वृत्ति उपलब्ध गराउँदै आएको छ । विभिन्न अनुसन्धान वृत्ति र पुरस्कारसमेत प्रदान गर्दै आएको छ । युनेस्कोले ट्वासलाई एउटा वैज्ञानिक इकाईका रूपमा मान्यता दिँदै सञ्चालन खर्च व्यहोर्दै आएको छ भने इटाली सरकारले पनि यसलाई बजेट उपलब्ध गराउँदै आएको छ । ट्वासको फेलोहरू यसका साधारण सदस्य जस्तै मानिन्छन्, जसको चयन अन्य ट्वास फेलोहरूले क्षेत्रगत योगदानका आधारमा गर्छन् ।प्राध्यापक झा बोटबिरुवा, वनस्पतिपानी सम्बन्ध, बीउबिजनको अनुसन्धान, पर्यावरण, जडीबुटी, जलवायु परिवर्तन र असर, जैविक विविधता, मिचाहा झारलगायतको क्षेत्रमा विगत लामो समयदेखि अनुसन्धानरत छन् । हालसम्म ११ जना विद्यार्थीलाई पीएचडी गराएका प्राध्यापक झाका २ सय ५० भन्दा बढी अनुसन्धानात्मक आलेखहरू प्रकाशित छन् । ४६ वर्षदेखि प्राध्यापनरत उनी नास्टका प्राज्ञसमेत हुन् । ट्वासले फेलो चयन गरेकामा खुसी देखिएका उनले जिम्मेवारी थपिएको प्रतिक्रिया दिए । उनीसहित ३१ मुलुकबाट ५८ जना वैज्ञानिक अनुसन्धानकर्ताहरूलाई ट्वासले फेलो चयन गरेको हो । थपिएकासँगै ट्वासमा फेलो संख्या १ हजार ३ सय ४३ पुगेको छ । ट्वासका फेलोहरूले वार्षिकसभामा सहभागिता जनाउने, अनुसन्धानात्मक क्षेत्रमा सहयोग गर्ने, सम्बन्धित विषयमा विज्ञको राय प्रदान गर्नेजस्ता कार्यहरू गर्छन् । सम्बन्धित क्षेत्रमा गरेको योगदानका आधारमा चयन हुने भएकाले एक पटक ट्वास फेलो चयन भएपछि त्यो आजीवन मान्यता रहन्छ ।"
सरकारमाथि पनि हुकुमी संयन्त्र !,"सरकारका साझा न्यूनतम कार्यक्रम कार्यान्वयन गराउन आपसी समझदारी निर्माण गर्ने नाममा सत्तारूढ दलहरूले उच्चस्तरीय राजनीतिक समन्वय समिति गठन गर्नु सर्वथा असंवैधानिक अभ्यास हो । सत्तारूढ दलका शीर्षस्थ नेताहरू सम्मिलित यो समितिले समानान्तर मात्र होइन, सुपर सरकार कै झल्को दिएको छ । हाम्रो संविधानले परिकल्पना गरेको संसदीय लोकतान्त्रिक पद्धतिमा यस्तो समितिको कुनै अर्थ र औचित्य छैन । तसर्थ, प्रथमदृष्टिमै खारेजयोग्य यस्तो अवैधानिक निकायलाई दलहरूले विघटन गर्नु या निष्क्रिय तुल्याउनु नै बुद्धिमानी हुन्छ कथं त्यसो गर्न सम्भव नभएमा कम्तीमा पनि यो समितिले सरकारमाथि हुकुम चलाउने महाभूल भने कदापि गर्नु हुँदैन ।यसअघि समेत विभिन्न नाममा यस किसिमका समितिहरू बनेका उदाहरण भए पनि यस्तो गैरसंवैधानिक शक्तिकेन्द्र नेपाली राजनीतिको विकृत परम्परा हो । जुनसुकै नाम र बहानामा किन नहोस्, व्यवस्थापिका र कार्यपालिकाबाहिर सरकारलाई अह्रनखटन गर्ने गरी समिति बन्नु सरासर अलोकतान्त्रिक प्रचलन हो । नियमकानुनले नचिन्ने, वैधानिक रूपमा पद तथा गोपनीयताको शपथ लिनु नपर्ने र औपचारिक रूपमा कसैप्रति उत्तरदायी हुनु नपर्ने यस्तो समिति बनाइनु विधिको शासनमाथिकै भद्दा मजाक हो । सरकारलाई सल्लाहसुझाव दिन हरेक नेपाली नागरिक स्वतन्त्र छन्, सत्ता सहयात्री दलका नेताकार्यकर्ताले त यो हैसियत त्यसै राख्ने नै भए, तर जुन हिसाबले उच्चस्तरीय समिति नै बनाएर जिम्मेवारी दिइएको छ, त्यो भने कत्ति पनि स्वाभाविक देखिन्न । रूपमा अरू जिम्मेवारीका अतिरिक्त सरकारलाई सघाउने भनिए पनि सारमा यसको काम मन्त्रिपरिषद्लाई आदेश दिने नै हो । यस्तो समितिले स्वाभाविक रूपमा प्रधानमन्त्रीलाई कमजोर तुल्याउँछ र सरकारमाथि अप्रत्यक्ष लगाम लगाउँछ । मिलीजुली सरकार भएकाले कार्यपालिकामा यस्तो समितिको अनावश्यक छाया सदैव परिरहन्छ । र, प्रकारान्तरले सरकार उच्चस्तरीय समितिमार्फत सत्तारूढ दलहरूप्रति उत्तरदायी हुन खोज्छ वा हुनुपर्ने हुन्छ । जबकि, संसदीय लोकतन्त्रमा सरकार संसद् र नागरिकबाहेक अरू कोहीप्रति जवाफदेह भैरहनु पर्दैन, हाम्रो संवैधानिक व्यवस्था पनि यही हो । ताज्जुबलाग्दो के छ भने, यसरी लोकतान्त्रिक विधिप्रक्रियाको धज्जी उडाएर बनाइएको समितिको नेतृत्व लिन लोकतान्त्रिक छवि भएका कांग्रेस वरिष्ठ नेता रामचन्द्र पौडेल स्वयं नै राजी भएका छन् । नेता पौडेलले बुझ्नुपर्छ यसले उनलाई केही अवधि शक्तिअभ्यासको आभास त दिलाउला तर उनको छविमा एउटा प्रश्न भने अवश्य उठाउनेछ, र त्यसले उनलाई पछिसम्मै लखेटिरहनेछ । पौडेललगायतले अहिले दाबी गरेबमोजिम समितिले विवेकसम्मत ढंगले काम गरी सरकारमाथि हस्तक्षेप गरेन भने पनि यस्तो संयन्त्रको मनोवैज्ञानिक दबाब सरकारमा स्वतः पर्छ, त्यसैले सम्बन्धित सबैले यस विषयमा बडो होस पुर्याउनुपर्छ । त्यसैले, राम्रो त समितिलाई भंग गर्नु नै हुन्छ, यति गर्न सकिँदैन भने पनि यसलाई सरकारमाथि नियन्त्रण र आदेशनिर्देश गर्ने क्षेत्राधिकार भने कुनै हालतमा दिइनु हुन्न । यदि कार्यपालिकामाथि संयन्त्र हावी हुन खोज्यो वा संयन्त्र र सरकारबीच कुरा मिलेन भने निःसन्देह नयाँ द्वन्द्वको बीउ रोपिन्छ, जुन न सम्बन्धित दलको हितमा हुन्छ न मुलुक र जनताको । तसर्थ, यो समिति सत्ता सञ्चालनभन्दा दलहरूको गठबन्धनका अरू मुद्दा तथा कार्यसूचीमाथि केन्द्रित हुनुपर्छ, र सरकार अनि संसद्को क्षेत्राधिकारमाथि कुनै पनि अतिक्रमण हुनु हुन्न । एक त समिति आफैंमा गैरकानुनी संरचना हो, त्यसमाथि आम निर्वाचनमा पराजित व्यक्तिहरूलाई समेटेर जनादेशकै अनादरसमेत गरिएको छ । जनताले अर्को निर्वाचन नभएसम्म तिमीहरू हामीलाई शासन गर्न योग्य छैनौ भनिसकेका व्यक्तिलाई समानान्तर सत्ता चलाउन दिएर जनमतको खिल्ली उडाइएको छ । दलीय हर्ताकर्ताहरूले हेक्का राख्नुपर्छ अनिर्वाचित निकाय र व्यक्तिहरूले जस्केलाबाट सरकारको कान समाउन वा हात चलाउन किमार्थ पाउँदैनन् । राज्यमामिला सञ्चालन गर्ने दायित्व विशुद्ध निर्वाचित सरकारको हो, त्यसलाई संसद्, संसदीय समिति र संवैधानिक आयोगहरूले मात्रै कानुनबमोजिम आवश्यक दिशाबोध गराउन सक्छन्, अरूले होइन । यो तत्त्वबोध सम्बन्धित सबैले गर्नैपर्छ । मुलुकको निकट विगत नै साक्षी छ संसदीय दल र सम्बन्धित पार्टी नेतृत्व फरकफरक हुँदा त निर्वाचित सरकारले अनेकन् व्यवधान झेल्नुपरेको छ । झन् पाँच पार्टीका नेताहरू सम्मिलित संयन्त्रकै पनि कुरा मान्नुपर्ने भएपछि सरकार त्यसै उल्झनमा परिरहन्छ । यसबाट न निर्वाचित सरकारको वैधानिक हैसियतको स्वत्व रहन्छ, न स्वायत्त साख नै । देश र जनताका निम्ति काम गनुपर्नेर् दायित्व सरकारको हो, यसको जसअपजसको भागीदार उही हो । त्यसैले सरकारभन्दा माथि देश चलाउने कोही हुँदैनन्, हुनु पनि हुँदैन । त्यसैले, सत्तारूढ जिम्मेवार राजनीतिक दलहरू प्रजातान्त्रिक प्रणालीको खिलाफमा नउभिएकै बेस ।"
प्रधानन्यायाधीशको हठ,"प्रधानन्यायाधीश चोलेन्द्रशमशेर जबराको हठले गर्दा अप्रिय घटनाहरूको क्रम बढ्दो छ । न्यायको मन्दिर मानिने अदालत राजनीतिक किचलोको अखडाजस्तो हैन । केही दिनअघि मात्र प्रधानन्यायाधीश जबराले पदबाट राजीनामा दिएर अलग्गिएको भए उनकै लागि हितकर हुने थियो, त्यो नगरिदिँदा अहिले उनीमाथि भ्रष्टाचारको आरोप लाग्न थालेको छ । बारका अध्यक्ष चण्डेश्वर श्रेष्ठले सार्वजनिक रूपमै प्रधानन्यायाधीश जबरा बिचौलियाका नाइके हुन्, उनीबाट न्याय पाउन सकिँदैन भनिसके । अब प्रधानन्यायाधीश जबराले कि त बार अध्यक्ष श्रेष्ठलाई कारबाही गरेर यस्तो ट्याग हटाउन सक्नुपर्छ, नसक्ने हो भने पदमा बस्न सुहाउँदैन । अब पनि प्रधानन्यायाधीश जबराले संविधान र न्याय प्रशासन ऐनमा भएको अधिकार प्रयोग गरेर बेन्च सञ्चालन गर्न र त्यसको आदेश एवम् फैसला मान्य नहुने भनेर सरोकारवालाबाटै धर्ना र जुलुस अनि हस्ताक्षर संकलनजस्ता कार्यक्रम आउन थाले मुलुक कहाँ पुग्ला ? महेशप्रसाद ढुंगाना, नयाँबानेश्वर, काठमाडौं"
एमाले र एकीकृत समाजवादीको कलह,"ओलीको प्राथमिकता पूर्वमाओवादी र एकीकृत समाजवादीको पहिचान अस्वीकार समाचार पढेर लेख्नैपर्ने भयो । एमाले अध्यक्ष केपी शर्मा ओलीले आफ्ना दलका नेताहरूलाई घोक्रेठ्याक लगाएपछि बलियो बन्न माओवादीबाट भित्रिएकालाई थामथुम पार्न थालेका छन् । एकतापूर्वको अवस्थामा पुगे पनि आफ्नो दलमा नफर्की एमालेमा घुस्रेर प्रभावकारी स्थान पाउन बार्गेनिङमा लागेका माओवादीका टोपबहादुर रायमाझी, लेखराज भट्ट, रामबहादुर थापा र प्रभु साहले महाधिवेशनबाट महत्त्वपूर्ण स्थान पाउने आशामा ओलीको जयजयकार गर्न थालेका छन्, अवसरवादीका लागि यस्तो गर्नु नौलो पनि भएन । अर्कालाई गाली गरेरै नाम कमाएका ओलीले तानाशाही भएको स्वयंसिद्ध गरेका छन् । माधवकुमार नेपाललगायतका नेताले आफूलाई दल अध्यक्ष र प्रधानमन्त्री बनाउन भूमिका निर्वाह गरेको साक्षी इतिहास हुँदाहुँदै उनैलाई गद्दार भन्नु कति नैतिक र जायज होला ? उता हिजोसम्म ओलीका गलत कदमलाई सच्याउन १० बुँदे सहमतिमा ल्याएका र दल एकता कायम राख्न पहल गर्ने योगेश भट्टराईले आज एमालेको अधिवेशनमा एकीकृत समाजवादीलाई अस्वीकार गरिएकाले निम्ता नदिने निर्णय फलाकेको पाउँदा अट्टहास लाग्यो । कुनै पनि दललाई आफ्नो कार्यक्रममा बोलाउने वा नबोलाउने एमालेको तजबिजमा रहने हो, निम्तो नगर्दैमा एकीकृत समाजवादीको इज्जत जाने र निम्तो गरे इज्जत रहने हुँदैन होला । तर एमाले गुटका ओली र भट्टराईले अस्वीकार गर्दैमा एकीकृत समाजवादी निर्वाचन आयोगबाटै अस्वीकार हुने हो र ? के ओली र भट्टराई निर्वाचन आयोग र संसद् सचिवालयबाट अधिकारप्राप्त आयुक्त हुन् ? अवैध सम्बन्ध र गर्भबाट जन्मने राजनीतिक दल कस्तो हुन्छ ? कुनै पनि राजनीतिक दलको वैधानिकतामा एमालेले प्रश्न उठाउन पाउँछ ? अनि एकीकृत समाजवादीको ठेगाना थाहा नभएरै निम्ता नदिने हो वा वैधानिकता नभएकाले ? अवैध भएको भए सो दलले संघीय सरकारमा सहभागी र वाग्मती अनि प्रदेश१ मा सरकारको नेतृत्व गर्न पाउँछ ? आफूले गरेका असंवैधानिक कदम र निर्णय पनि कानुनसम्मत हुने, तर अरूले गरेका कानुनसम्मत निर्णय पनि गलत ठान्ने, आफ्नो चाहना र पक्षमा भएका फैसला वा निर्णय राम्रा र मान्य हुने, तर आफ्नो चाहनाभन्दा फरक भएमा अमान्य र अस्वीकार्य हुने, यो कस्तो नियत हो ? दम्भ र हुँकारका भरमा गुटभित्रै रमाउने, अरूलाई सत्तोसराप गरेरै मज्जा लिने ओली गुटको गालीगलौजले नै सो गुटको चरित्र उदांग पारेको छ । यतिसम्म गालीगलौज र आरोपमा उत्रेका ओली, भट्टराईको स्याल हुँइयाका बावजुद एकीकृत समाजवादीका प्रवक्ता जगन्नाथ खतिवडाले कानुनतः एमालेलाई राजनीतिक दलका रूपमा सम्मान गरिने बताएका छन् । त्यसकारण कसको चरित्र, बानीव्यहोरा सही हो भन्ने यसैबाट प्रमाणित हुन्छ । तर एमाले गुटले बिर्सन नहुने के हो भने, एकीकृत समाजवादी वा कुनै पनि दलको गर्भ, नामकरण वा पहिचान जाँच्ने र स्वीकार वा अस्वीकार गर्ने अधिकार एमालेलाई नभै निर्वाचन आयोग र संसदीय सचिवालयलाई छ । गंगाराज अर्याल, पाणिनि८, अर्घाखाँची"
चुनावको माहोल बन्दै,"मुलुकमा अब धमाधम निर्वाचनको मौसम आउन थाल्यो । एक्लै चुनावमा जाँदा बढारिने डरले घर गरेका कारण नेकपा माओवादीका अध्यक्ष पुष्पकमल दाहालले नेपाली कांग्रेस र नेकपा एकीकृत समाजवादी अनि जसपासँग चुनावी लगनगाँठो कस्ने मनसायका साथ वक्तव्यहरू दिइरहेका छन् । एमालेबाट केही मान्छे लिएर भर्खंरै चोइटिएका माधव नेपाल र जसपाका उपेन्द्र यादवको हालत पनि उस्तैउस्तै हो । मधेसमा भएको जसपाको थोरै जनमत पनि महन्थ ठाकुर र राजेन्द्र महतोहरूतिर आकर्षित हुन थालेपछि यादवलाई चुनावको माहोल बनाउन र निर्वाचित हुन पक्कै सजिलो छैन । सधैंभरि अस्थिर रहने माओवादी केन्द्रजस्तो जनाधार सकिएको दलका प्रमुख दाहालको छटपटी बढ्दै जानु स्वाभाविकै हो । उतातिर नेकपा एमालेमा धेरै वर्ष रजगज गरेका तर अहिले ढंग नपुगेर चोइटिएका नेपाल समूहलाई पनि शेरबहादुर देउवा र दाहालको बुई चढेर निर्वाचनमा जान पाए केही सिट चिट्ठा परिहाल्छ कि भन्ने आस देखिन्छ । यो विषयमा कांग्रेसका सभापति देउवा भने त्यति खुलेका छैनन् । उक्त दलको दोस्रोतेस्रो पुस्ताका युवा भनिएका नेताहरूको आशय बुझ्दाचाहिँ अब कांग्रेस चुनावमा कसैलाई बोक्न चाहँदैन भन्ने सन्देश मिल्छ । आम रूपमा भन्ने हो भने सम्बन्धित दल र तिनका नेताहरू कुन धरातलमा छन्, तिनको नियत के हो भन्ने जनताले पर्गेल्न थालिसकेका छन् । पहिलाजस्तो हल्लाका भरमा जनताले कसैलाई पनि मत खन्याउने छैनन् । कृष्ण कुम्पुरे, आदमटार, धादिङ"
कपिल विकहरू कहिलेसम्म धाउने सिंहदरबार ?,"दृष्टिविहीनलाई देख्दैन सिंहदरबार समाचार पढेपछि र सातवर्षे छोराका साथ दृष्टिविहीन कपिल विकको सिंहदरबार परिसरको फोटो देखेपछि केही टिप्पणी गर्न मन लाग्यो । देशमा तीन तहको सरकार छ । जनताको सबैभन्दा नजिकको स्थानीय सरकार छ, तर डोटीका कपिल किन संघीय सरकारका मन्त्रीसँग अपेक्षा राखेर सिंहदरबार धाइरहनुपरेको छ ? छोराको हात समाएर घण्टौं सिंहदरबारमा मन्त्रीलाई पर्खिनुपर्ने कपिलका लागि लोकतन्त्र खोइ ? कति पीडा भइरहेको होला उनलाई ? के सिंहदरबार गेटमा शारीरिक अशक्त नागरिकका लागि तत्काल भित्र जाने र सम्बन्धित मन्त्रालयमा भेटघाट गरेर फर्कने विशेष व्यवस्था गर्न सरकारले सक्दैन ? देशमा लोकतन्त्र आयो तर जनतामा यसको अनुभूति हुने गरी सरकारले, राजनीतिक दलहरूले र नेताहरूले जनताका लागि के गरिरहेका छन् भन्ने त प्रतिनिधि पात्रको रूपमा कपिलको अनुहार हेर्दा नै प्रस्ट हुँदैन र ? कपिललाई मन्त्रीले काम पाए आफैं गर्थें, लौ हजार रुपैयाँ लिएर जाऊ भन्नु कतिको जायज हो ? रोजगारी माग गर्न सिंहदरबार पुगेका कति सर्वसाधारण हजार रुपैयाँ बाटो खर्च थापेर फर्किरहेका होलान् ? स्थानीय सरकार छ, प्रदेश सरकार छ, सिंहदरबारको अधिकार गाउँगाउँ पुगेको छ तर पनि नागरिकहरू सिंहदरबार धाउन छोडेका छैनन्, किन ? भिन्न शारीरिक क्षमता भएर पनि स्नातक तहसम्म अध्ययन पूरा गरेर रोजगारीका लागि सिंहदरबार भौंतारिरहनुपर्ने पीडामा कति दृष्टिविहीन होलान् ? के स्थानीय, प्रदेश र संघीय सरकारले यस्ता शारीरिक रूपमा भिन्न क्षमता भएका प्रतिभाशाली व्यक्तिहरूलाई संविधानप्रदत्त रोजगारीको हकको ग्यारेन्टी गर्न सक्दैनन् ? जनमतबाट चुनिएका प्रतिनिधिहरू तलबभत्ता खाएर बस्ने, अनि भोट दिने जनता खाली पेट भौंतारिरहनुपर्ने बाध्यताको अन्त्य कहिले होला ? यस्ता पढेलेखेका युवा र सर्वसाधारणका लागि सबैभन्दा नजिकको स्थानीय सरकारप्रति आशा, भरोसा र आकर्षण हुनुपर्ने होइन र ? संघीयताको मूल मर्म पनि सिंहदरबारको अधिकार गाउँगाउँमा, अनि अधिकार र अवसरको बाँडफाँट र उपयोग पनि स्थानीय स्तरमा गर्ने भन्ने होइन र ? आखिर किन सक्दैनन् स्थानीय सरकारहरूले जनभावना बुझेर काम गर्न ? स्थानीय सरकारप्रति जनआकर्षण कहिले पैदा होला ? किन कपिल विकहरू डोटीकै स्थानीय सरकारसँग रोजगारी माग्न गइरहेका छैनन् अर्थात् किन डोटीको स्थानीय सरकारले कपिलजस्ता प्रतिभाहरूलाई खोजी गरी गाउँमा रोजगारी दिन सकिरहेको छैन ? यसै गरी संघीय गणतन्त्रतात्मक लोकतान्त्रिक व्यवस्था कार्यान्वयनको पहिलो पाँच वर्षमा जनताले यसको अनुभूति गर्न पाएनन् भने आगामी दिनमा यो व्यवस्थाप्रति जनताको भरोसा कति रहन्छ होला ? आज डोटीका कपिल सिंहदरबारमा भेटिए, भोलि अरूअरू जिल्लाका नागरिकले सिंहदरबार धाउनुपर्ने बाध्यताको अन्त्य होस् भनेर राज्यले नै सोच्ने हो कि ? नोदनाथ त्रिताल, चौबिसे गापा३, धनकुटा"
राजनीतिक दल र सच्चिनुपर्ने प्रवृत्ति,"लोकतन्त्रका सबल र दुर्बल दुवै कुरा गर्दा राजनीतिक दलसम्बन्धी विषय र तिनका क्रियाकलाप स्वतः छलफल र बहसमा आउँछन् । जनतालाई आबद्ध गर्ने, चुनावमार्फत जनमत लिने र सरकार चलाउने प्रक्रियामा पनि मुख्य संगठन दलहरू नै हुने भएकाले दल लोकतन्त्रका मेरुदण्ड हुन् भनिएको हो । तिनका सिद्धान्त, अवलम्बन गरेका नीति र दैनन्दिन क्रियाकलापले दलीय चरित्र निर्माणमा सहयोग गर्छन् भने, दलीय क्रियाकलापमा पारदर्शिता, सांगठनिक चरित्र, नेतृत्व चयन प्रक्रियाजस्ता विषयलाई हेरेर नै त्यस देशमा लोकतन्त्रको स्वास्थ्य कस्तो छ भन्ने आकलन गरिन्छ । एउटै आदर्श, वैचारिक मेल, समचिन्तन र व्यवहार भएका व्यक्तिहरूको समूहलाई दल मान्ने गरिन्छ, तर नेपाली भाष्यमा परम्परावादी, अनुदार र प्रगतिशील भनिने दलहरूका नेता र कार्यकर्ताबीचमै समान बुझाइ र व्यवहार देखिन्न । व्यावहारिक आचरण र चरित्रले पनि ती कुरा प्रदर्शित गर्दैनन् । हिन्दु राज्यसहितको प्रजातन्त्र भन्ने राष्ट्रिय प्रजातन्त्र पार्टी, धर्मनिरपेक्षतासहितको संघीय लोकतन्त्र भन्ने कम्युनिस्ट र कांग्रेस अनि मधेसवादी दल, संघीयताविरोधी राष्ट्रिय जनमोर्चाको संविधान र लोकतन्त्रजस्ता विषयमा सैद्धान्तिक भिन्नता छ जसका कारणहरू दल गठनका धरातलीय यथार्थसँग सम्बन्धित छन् । तैपनि नेपाली कांग्रेसले भन्दै आएको समाजवाद र कम्युनिस्टहरूले वा समाजवादी पार्टीले बोकेको समाजवादबीच भिन्नताबारे सामान्य नागरिक वा तिनका आम कार्यकर्ताले बुझ्न सक्ने गरी खास रूपरेखासहित स्पष्ट अवधारणा आउन नसकेको अवस्थालाई थाती राखेर हेर्ने हो भने, नामका हिसाबले कम्युनिस्ट, कांग्रेस, समाजवादी, मधेसवादी जे भनिए पनि तिनले लिने र लिएको आर्थिक नीति मिश्रित र राजनीतिक दर्शन लोकतन्त्र या प्रजातन्त्र नै हो भन्न अब हिचकिचाउनु पर्दैन । सबैजसो राष्ट्रिय राजनीतिक दलहरू लोकतन्त्रप्राप्ति र संवर्द्धनका कुनै न कुनै आन्दोलनका उपजका रूपमा स्थापित हुनुका कारण यसो भएको मान्न सकिन्छ । यसको अर्थ के हो भने, अहिलेको तुलनात्मक रूपमा समावेशी र गणतन्त्रात्मक राजनीतिक प्रणालीसहितको लोकतान्त्रिक संविधानप्रति ती दलको प्रतिबद्धता र अपनत्व छ । तर दलीय अडानविपरीत धर्म, समाज, संरचना, संस्कृति र संकारगत विषयहरूलाई हेर्ने नजरमा दलभित्रका समूह र नेतामा विविधता देखिनु आफैंमा राम्रो संकेत होइन । संघीयता, समानुपातिक समावेशिता, गणतन्त्र तथा धर्मनिरपेक्षताजस्ता पछिल्ला दिनमा स्थापित विषयमा एउटै दलभित्रसमेत समबुझाइ, एकमत वा सहमति नबन्नुले दलको स्थापित परिभाषालाई नै चुनौती दिएको छ । राज्यव्यवस्था र संयन्त्रलाई चुस्तदुरुस्त र पारदर्शी बनाउने र सञ्चालन गर्ने राजनीतिक दल स्वयं पारदर्शी हुनुपर्ने हो । तर प्रायः दलका बैंक खातामा पैसै जम्मा गरिएको हुन्न । दलहरूका कार्यालयमध्ये केहीका मात्र भाडामा देखिन्छन् भने अधिकांशका आफ्नै । एकातिर सदस्यता शुल्क र सांसदहरूको सहयोगबाहेक दलहरूको अर्को कुनै स्थानीय आयस्रोत देखिन्न भने, अर्कातिर दलहरू नै राजनीतिक क्रियाकलापहरूमा मन फुकाएर खर्च गर्छन् । अझ कम्युनिस्ट पार्टी हरूका त ठूलै संख्या तलबी पूर्णकालीन कार्यकर्तासमेत भेटिन्छन् । राज्यको डाडुपन्यु चलाउने दलहरूका आर्थिक स्रोत, गतिविधि र हैसियत पारदर्शी नबनाइनु आफैंमा अलोकतान्त्रिक काम हो । तर दलका यस्ता कामकारबाहीको न दलभित्र, न दलहरूबीच, न त बाहिरै बहस र विश्लेषण भएको देखिन्छ । विपक्षमा रहँदा कसैले सरकारमा रहेकाले गरेका अनियमिततासम्बन्धी मुद्दा उठाइहाले पनि त्यो दल आफू सरकारमा आएपश्चात् ती मुद्दामा छानबिन नगर्ने चलनले यी हर्कत राजनीतिक खपतका लागि भएका र हुने गरेका देखिन्छन् । तर आजसम्म तैं चुप, मै चुप को अवस्था र एकआपसको अपारदर्शितामा मौन रहने एक खालको अघोषित सहमतिले तत्काललाई ती दलहरूका नेताले फाइदा पाएको भान पाए पनि बिस्तारै प्रत्येक दलभित्र ठेकेदारी र राजनीतिक आवरणमा बिचौलिया हावी भैरहनेछ । बिनादुःखकष्ट रातारात अकुत सम्पत्ति कमाउने महत्त्वाकांक्षी युवाहरूको संख्या बढ्दो छ । राजनीतिक विचारधारा भएका नेताभन्दा जसरी भए पनि कमाउने अवसर मिलाइदिने र अप्ठेरो पर्दा संरक्षण दिने नेतृत्वको खोजी बढी नै देखिन्छ । जुन नेतासँग यस्ता अराजनीतिक बिचौलियाको दस्ता बढी छ, उसकै मोटरसाइकल र्याली र आमसभा ठूला देखिने र दर्शकहरूका नजरमा पनि उही पपुलर ठहरिने हुन थालेको छ । नेतालाई देखाउन बिचौलियाले भाडामा ल्याएका खेतालाहरू र नेताका सारगर्भित भाषण सुन्न सभामा सहभागी हुनेहरूबीच दर्शकले फरक छुट्याउनुपर्नेमा यो नभएको बरु उल्टो प्रशंसा पाएका कारण नेताहरू तिनै ठेकेदार र बिचौलियामा आश्रित हुन बाध्य हुँदै छन् । बिचौलियाचाहिँ नेतृत्वको विवशताको फाइदा उठाउँदै चुनावी टिकट वा मुख्य पदको सौदाबाजी गर्न सफल देखिन्छन् । परिणाम, हिजो परिवर्तनको वाहक बनेका, दुःखकष्ट भोगेर इमानको राजनीति गरेका नेताहरू आफैं यस्ता बिचौलियासँग विभिन्न योजना तथा परियोजनामा साझेदार बन्ने गरेका र तिनका सन्तानहरूमा समेत युवराज प्रवृत्ति मौलाउँदै गरेको देखिन्छ । अर्कातिर, सञ्चारको क्रान्तिसँगै सही ढंगले सूचना प्रसारण हुन सकेको छैन एवं सामाजिक सञ्जालका कारण व्यक्तिगत वा दलीय हिसाबले को खराब, को असल भनी सापेक्षतामा हेरेर विश्लेषण गर्ने तथा सबै खराब छैनन्, खराबमध्ये पनि यो अर्थमा यो मान्छे या समूह सापेक्षतामा राम्रो मानिन्छ भनेर छुट्याउने र न्यायोचित हिसाबले विश्लेषण गर्ने प्रवृत्ति घट्दो छ । वास्तविकता र तथ्यमा जेसुकै होस्, अतिवादी र चर्का कुरा गरेर आफूलाई ज्ञानवान् प्रमाणित गर्न सकिन्छ भन्ने मनोविज्ञानका विश्लेषक ज्ञान उत्पादन गर्ने भनिने वर्गमा हावी भइरहँदा, राजनीतिमा देखिएको यस्तो प्रवृत्तिलाई लिएर सर्वसाधारणले सबैलाई एउटै डालामा हालेर बुझ्ने अवस्था आएको छ । राजनीति, नेता, दल, प्रणाली, कार्यकर्ताजस्ता राज्य सञ्चालन र नीतिनिर्माण तथा कार्यान्वयन गर्ने प्रमुख पक्षप्रति घृणा उत्पन्न गराएको छ । यसले गर्दा पनि राजनीतिजस्तो मानव जीवनको महत्त्वपूर्ण विषयलाई लिएर यो फोहोरी खेल हो, यसले सानालाई ऐन र ठूलालाई चैनको वातावरण बनाउँछ भन्ने जनभावना मात्र बढेको छैन, सर्वसाधारणमा राजनीतिप्रति उदासीनता र नैराश्य ल्याउन सघाएको छ । धमिलो पानीमा माछा मार्ने मनसाय रहेकाहरूले यस अवस्थालाई पछिल्ला राजनीतिक परिवर्तन, संविधान र प्रणालीलाई बदनाम गर्न प्रयोग गर्ने दाउपेच बनाएको र यसले केही हदसम्म सार्थकता पाएको देखिन्छ । प्रणाली जति राम्रो भए पनि, त्यो आफैं नचल्ने भएकाले, सञ्चालन गर्ने व्यक्ति खराब भैदिँदा यसको दोष प्रणालीले भोग्नुपर्ने अवस्था छ । माथि उल्लिखित परिस्थितिको अर्को उपज भनेको राजनीति असाध्यै महँगो हुनु हो । पार्टीको आन्तरिक होस् या राज्यका अंगमा प्रतिनिधित्व गर्ने सन्दर्भमा हुने चुनाव, दुवैमा अब पैसा खर्च गर्न नसक्ने इमानदारले जित्न सक्ने अवस्था अति सुदूर हुँदै गैरहेको छ । यो अवस्थामा राजनीतिक निष्ठा, नैतिकता, सिद्धान्त, इमानदारी र त्यागजस्ता कुरा असान्दर्भिक हुनु असमान्य होइन । चुनाव जित्न, बहुमत ल्याउन, सरकार बनाउन, टिकिरहन सबैमा पैसा चाहिन्छ भन्ने भाष्यले यति जरो गाडेपश्चात् राजनीतिक दलका नेताकार्यकर्ताको ध्यान त्यतै केन्द्रित हुनु पनि अस्वाभाविक होइन । प्रश्न उठ्छ, यस्तो किन भयो ? राजनीतिमा यति ठूलो फड्को मार्दा पनि त्यसअनुरूप कार्यकर्तालाई प्रशिक्षित एवं प्राप्त परिवर्तनको महत्त्वजस्ता विषयगत मुद्दामा राजनीतिक सञ्चारमार्फत सुसूचित गर्न र तिनलाई स्थापित प्रणालीसंगत हिसाबले ढाल्न राजनीतिक संस्कार विकास गर्नपट्टि दलहरूका नेताकार्यकर्ताको पटक्कै ध्यान पुगेन । संविधानले धर्मनिरपेक्ष राज्यको परिकल्पना गरेको छ, सर्वसाधारणमा धर्म राज्यको होइन कि यो त व्यक्तिगत या पारिवारिक विषय हो भन्ने बुझाइ छैनÙ देश संघीयतामा गैसक्यो, अधिकांश नेता नै केन्द्रीय सरकारको वकालत गरिरहेका छन् र संघीय संरचनामा अभ्यास हुने सेल्फरुल र सेयररुल को अवधारणामा स्पष्ट देखिँदैनन् । सबैजसो संघीय संरचना बनिसकेका छन् तर कानुन बनाएर अधिकार अभ्यास गर्न सहयोग गर्नुपर्ने संघले तिनलाई बिनाकामका संरचना र जगेडा मानवस्रोतमा सीमित बनाइदिएको छ । कानुन बनाउन संसद्ले नसकेको होइन, वातावरण बन्न नदिएको हो । सबै सीमान्तकृतले राज्यका अंगहरूमा सुनिश्चित गरेको समानुपातिक सहभागिताको विषयलाई कथित योग्यता र क्षमताजस्तो अति सापेक्ष विषय उठाएर र तदर्थमा अभ्यास गरेर मानमर्दन र बदनाम गरिँदै मात्र छैन, यसको दोष पनि प्रणालीलाई नै बोकाउने प्रयास गरिएको छ ।सबैजसो दलमा आफैंले छानेका कार्यकर्ताबाट नेतृत्व चयन हुने जुन विधि, प्रक्रिया र परम्परा स्थापित भएको छ, त्यो नै पछिल्ला दिनमा आएर अराजनीतिक र चलखेलका आधारमा नेता छान्ने कारखानाका रूपमा देखिन थालेको छ । नेतृत्वलाई केही पदाधिकारी मनोनीत गर्न दिएको अधिकारको अनधिकृत अभ्यासले कतिपय सन्दर्भमा थप विकृति बढाएको छ । तोकिएका विभाग समयमा नबन्ने, बने पनि निष्क्रियप्रायः रहने नियति एकातिर देखिन्छ भने, कार्यकर्तालाई राजनीतिक हिसाबले साक्षर बनाउनुको बदला बरु भुत्ते नै होस् तर हनुमान होस् भन्ने नियोजित धारणा धेरै नेतामा देखिन्छ । निष्कर्षमा भन्दा, नेतृत्वको नियत र नीति नै दललाई जीवन्त बनाउने र राष्ट्रको बृहत्तर राजनीतिक हितका लागि प्रयोग गर्ने हुनुपर्ने हो । त्यसका विपरीत नितान्त आफ्नो, परिवारको, गुटको र बढीमा दलको फाइदामा केन्द्रित गर्ने उद्देश्यले प्रश्रय पाउँदा देशको दुर्दशा निश्चितप्रायः हुन्छ । त्यसैले अबको विषय भनेको जनजागरणमार्फत राजनीति सङ्ल्याउनु नै हो जसले खराब, खराबमध्ये राम्रा र असल राजनीतिक व्यक्तिहरूको पहिचान र मूल्यांकन गरी खराबलाई निरुत्साहन गर्न एवं सापेक्षतामा राम्रा र असललार्ई प्रोत्साहित र उत्साहित गर्न सकोस् ।"
उग हे सुरुज देव !,"छठ पूजाका लागि जलाशयको डिलमा व्रतालुहरू बसिरहेका छन्, तर कुहिरो छिचोल्दै सूर्यको किरण आउन ढिला भइरहेको छ । बिहानको अर्घ्य अर्पणका लागि घाटमा उपस्थित सबैको नजर पूर्वतिर छ । सूर्यको प्रतीक्षा गरिरहेका व्रतालुहरू भाका हालि रहेका छन् उग हे सुरुज देव भेल भिनुसरवा, बरती पुकारे देव दुनु कर जोरवा ! अर्को समूह भाकामै बिन्ती बिसाउँछ उग हे सुरुज देव, भइल अरघिया के बेर । प्रकाशप्रतिको असीम आसक्ति, सूर्य किरणप्रतिको अटुट आस्था यहाँ लोकगीतमार्फत व्यक्त भइरहेको छ ।सूर्य दर्शनका लागि यस्तो छटपटी र तत्परता अरू दिन कहिल्यै हुँदैन । प्रतीक्षामा एकएक पल गह्रुँगो भइरहेको छ । आज सूर्यले उदाउन ढिलो गरेर आफ्नो धैर्यको परीक्षा लिइरहेको व्रतालुहरूलाई लागिरहेको छ । तर, यो परीक्षाकालमा व्रतालु एक्ला हुँदैनन्, सिंगो समाज सँगै हुन्छ । जहाँ व्यक्ति आफूलाई समाजबीच पाउँछ, त्यहाँ उसको धैर्य बढ्दै जान्छ । अनि झन् जयगान सुरु हुन्छ उग हे सुरुज देव । जसै पूर्व दिशामा लालिमा देखिन्छ, तसै अर्घ्य अर्पण गर्न होड चल्छ । आज छठ पर्वको अन्तिम दिन । बिहानको अर्घ्यपछि यस पटकको छठ पूजन समाप्त हुन्छ ।कोरोना कहरले बितेका वर्षहरूमा छठ पर्वको सामूहिक पूजनमा ह्रास आएको थियो । यस पटक तुलनात्मक रूपमा भयमुक्त परिवेश छ । छठ घाटहरूमा भीड पनि बढी नै देखिन्छ । सामूहिकताबाट उत्पन्न सामञ्जस्यको भर्पाई आआफ्ना घरमा एक्लाएक्लै गरिएको पूजाले गर्दैन । त्यहाँ मानवीयताको यस्तो विराट् रूप देखिँदैन । छठ घाटहरूमा एउटा व्यक्ति समाजको विहंगम र व्यापक दृश्यको साक्षी बन्ने कोसिस गर्छ, समाजबाट आफू अभिन्न रहेको अनुभूति गर्छ । छठ केवल सामाजिक निष्ठाका कारण विशिष्ट छैन, यसको स्वरूप पनि अन्य पर्वभन्दा भिन्न छ ।नदी, पोखरी र कुवासँग मानवीय जीवनको गहिरो नाता हुन्छ । लोकपर्व छठले यस नातालाई थप मजबुत बनाउँछ । नदी किनारमा हामी यस्तो नाताको जरो खोतल्छौं । हाम्रा सभ्यताको विकासको साक्षी यी नदी, पोखरी र इनारको स्मरण गर्ने र तिनको महत्त्वलाई अनुभूति गर्ने बेला पनि हो यो । यस अवसरमा प्रकृतिप्रति कृतज्ञता अद्भुत रूपमा प्रकट हुन्छ । बजारले अन्य पर्वझैं जब यसलाई प्रकृतिउपभोगी एक अनुष्ठानका रूपमा अनुवाद गर्न दबाब दिन्छ तब प्रकृतिसंरक्षण पर्वको गुणवत्ता कसरी कायम गर्ने भन्ने चिन्ता हुनु स्वाभाविक नै हुन्छ । छठ मूलतः प्रकृति र स्वच्छताको पर्व हो ।कातिक में अईहअ ए परदेशी बालम घरे होता छठ, कातिक मे आईब ए प्यारी धानी हमहु करब छठ अर्थात् रोजगारीका क्रममा बाहिर रहेका आफ्ना पतिलाई घरफिर्तीको स्मरण गराउँदा, उताबाट जवाफ आउँछ, म फर्किन्छु अनि सँगै छठ पूजा गरौंला । छठवरिपरि खास गरी तराईमा नेपालकै अन्य भूगोल वा भारतीय सीमावर्ती क्षेत्र भएर आउने र फर्किनेहरूको लर्कै लाग्छ । यसले छठप्रतिको निष्ठालाई पनि उजागर गर्छ । त्यसैले समन्वय र लोकसरोकारको पर्व पनि हो ।लोकपर्वहरूको सुरुआतको अनुमान कुनै पौराणिकता र ऐतिहासिकताका आधारमा गर्न सकिन्न । छठ पूजनमा कुनै कर्मकाण्ड गरिँदैन, शास्त्रीय स्वरूपबाट पृथक् राखिन्छ, कुनै पुरोहित बस्दैनन् । यिनै विशिष्टताले गर्दा यसले निरन्तरता पाइरहेको छ । आजसम्म यसको अनुष्ठानको विधिविधानको कुनै मानक बनेको छैन न त यसको कुनै लिखित प्रक्रिया नै बनाइएको छ । यो त लोकस्मृतिहरूमा सुरक्षित छ र यसको स्थानिकताले नै यसलाई सार्वभौम स्वरूप दिइरहेको छ । जहाँजहाँ यो पारम्परिक रूपमा मनाइन्छ त्यहाँत्यहाँ आआफ्नै खालका जीवित परम्परा छन् । तर केही पक्ष शाश्वत् पनि छन्Ù जस्तो यो पर्व जलाशयको तटमै मनाइन्छ, सन्ध्या र प्रातः अर्घ्य सूर्यलाई नै अर्पित गरिन्छ र स्थानीय उत्पादनहरूलाई नै प्राथमिकता दिइन्छ ।प्रकृति, लोक र संस्कृतिसँग गाँसिएका पर्वहरू भौगोलिक सीमाभन्दा निकै बाहिर निस्केर मानिसको श्रद्धा र विश्वासको प्रतीक बन्न पुग्छन् । छठ पनि यस्तै सांस्कृतिक पर्व हो । यो साबिकको भूगोल नेपालको मधेस एवं भारतका सीमावर्ती प्रदेशहरू बिहार, झारखण्ड र पूर्वी उत्तरप्रदेशको सीमा नाघ्दै विश्वभरि फैलिँदै छ । यस्तो केवल सञ्चारको विकासले भएको होइन । विभिन्न कारण थातथलोबाट बाहिरिनेहरूले आफूसँगै छठलाई पनि लिएर गए । केही दशकपहिलासम्म छठ पूजक रैथाने समाजमा आफ्नो पुस्तैनी थातथलोप्रतिको मोह बढी थियो । नेपालमै पनि जो जहाँ जीविकोपार्जनका लागि छरिए पनि छठ मनाउन गाउँ नै आउँथे । छठ भन्नेबित्तिकै गाउँ बुझिन्थ्यो । कमसेकम छठ त गाउँमै मनाउनुपर्छ भन्ने सोच थियो । तर अब यस्तो सोचमा कमी आउँदै छ, त्यसैले पनि यो नेपालका विभिन्न भूगोलमा छरियो । नेपालभित्रकै अन्य समुदाय वा गैरहिन्दुहरू यो लोकपर्वमा देखासिकीका कारण सहभागी भएका होइनन् । यस पर्वको समावेशी र समताको भावले उनीहरूलाई समेत अभिप्रेरित गरेको हो । यो पर्वमा कुनै छेकबार, कुनै प्रकारको सोपानतन्त्र छैन । कसैमा श्रेष्ठभाव जागृत नहोस् भनेरै पूजा गर्नेले छरछिमेकमा भिक्षा माग्नैपर्ने आधारभूत सर्त राखियो । प्रकृतिसँग संवाद गर्ने, प्रकृतिप्रति कृतज्ञता अर्पण गर्ने यस्तो विराट् अवसर अन्यत्र पाइँदैन । यसको पूजन प्रक्रिया पनि अन्य धार्मिक आयोजन, अनुष्ठान र पर्वभन्दा भिन्न छ । सामुदायिक पारस्परिकताको सन्देश यसमा अन्तर्निहित छ । अन्य कुनै पर्वमा पवित्रता र सादगीमाथि यति विघ्न ध्यान दिइँदैन जति यसमा दिइन्छ । व्यक्तिले आफ्नो वरिपरिका वनस्पति, उत्पादन र रैथाने ज्ञानसँग नजिक हुने दुर्लभ अवसर छठका बेला पाउँछ । श्रमको धरती र सपनाको आकाशसँग एकाकार हुने सामाजिक ऐक्यबद्धताको यो श्रेष्ठतम उपक्रम हो ।केरवा जे फरेला घवद से ओह पर सुगा मंडराएं गीत कतै गुन्जिरहेको छ भने पक्कै त्यही छेउछाउमा छठ लोकोत्सव हुँदै छ भन्ने बुझिन्छ । केरा फलेको बोटमा टोक्नका लागि सुगा झम्टिरहेको छ । व्रतालुले गुहारेपछि सूर्यदेवले सुगामाथि वाण चलाउँछन् । सुगा मूर्च्छित भएर ढल्छ । यस्तोमा सुगाको जोडीले रोइकराइ गर्न थाल्छ । यो देखेर व्रतालुमा करुणा जाग्छ र उनी सुगालाई बचाइदिन बिन्ती गर्न थाल्छिन् । यसरी परायाकष्टसँग निजत्वको जुन काल्पनिकी यस लोकगीतमार्फत सम्प्रेषित भएको छ, यसले सहिष्णुता र क्षमादानको उपादेयता स्पष्ट पारेको छ ।यस लोकपर्वको परिधि र केन्द्रमा महिला नै छन् । कुनै पनि समाजमा महिलाहरूले कस्तो मानस राख्छन् भन्नेले त्यसको बृहत्तर स्वरूप निर्देश गर्ने गर्छ । हाम्रा कतिपय चाडपर्व काटमार गर्ने, हतियारको प्रदर्शन गर्ने, आक्रामकता अभिव्यक्त गर्ने खालका पनि छन् । छठ विशुद्ध रूपमा अहिंसक पर्व हो । महिलाको नायकत्व यसको मूलभाव हो । सशक्तीकरणको खास अर्थ हो प्रत्येक व्यक्ति आफ्नो जीवनका मूल सवालहरूमा आफैं निर्णय गर्न सक्षम हुनु । छठका लोकगीतहरूमा जुन समतामूलक समाजको परिकल्पना गरिएको छ, त्यो व्यवहारमा अझै निकै टाढा छ तर छठको पवित्र अवसरमा गुन्जिने लोकगीतहरू सुन्दा, छठ लैंगिक समानताको अद्भुत समन्वयको पर्व हो भन्ने बुझिन्छ । लोकगीत हाम्रो संस्कृति र समाजको प्रतिनिधि स्वर हो । छठमा छोरीप्राप्तिको मंगलकारी याचना गरिन्छ । पितृसत्तात्मक बनोट भएको समाजमा छोरीप्राप्तिको कामना क्रान्तिकारी दृष्टि हो, जो लोकगीतमार्फत व्यक्त हुने गरेको छ । छठ पर्व मनाउने क्रम जसरी बाक्लिँदै छ, त्यो अनुपातमा समतामूलक समाजको निर्माण अझै मत्थर छ ।बजारले छठलाई संक्रमित गर्न थालेको छ । यसले बोक्ने आर्थिक आयाम त छँदै छ तर अहिलेसम्म केही हदसम्म छठका मूलकार्यहरू बजारबाट टाढा राखिएको थियो । छठ धेरै प्रयोगधर्मी पर्व होइन तर जसरी यसमा नयाँनयाँ प्रयोग गर्न थालिएको छ, त्यसले यसको निजत्व रहन्छ कि रहँदैन भन्ने चिन्ता बढाएको छ । शताब्दियौंदेखि समकालीनताबाट निर्बाध रूपमा अछुतो रही प्रकृतिपूजामार्फत सामाजिक सामञ्जस्यको खोजी गरिराखिएको थियो, यस पर्वमार्फत । विज्ञापनको यस युगमा शब्दहरूले आफ्नो देशज अर्थ गुमाउँदै छन् । आजको सर्वाधिक चर्चित शब्द भूमण्डलीकरण बाट यो भ्रम उत्पन्न हुन्छ कि यस्तो व्यवस्थामा मानिस ससानो स्वार्थबाट माथि उठेर सम्पूर्ण दुनियाँको हितार्थ कार्य गर्छ । तर, भूमण्डलीकरणको निहितार्थ ठीक उल्टो छ । यसबाट बाहिरिने सर्वजन हिताय सर्वजन सुखाय को भावविपरीत यो व्यवस्था केही सीमित पुँजीवादी प्रतिष्ठानहरूको हितरक्षाको माध्यम बनेको छ । छठले स्थानीय अर्थतन्त्रमार्फत सच्चा लोक स्वराजको अनुबन्धमा समुदायलाई केन्द्रित गर्दै थियो । छठको पृष्ठभूमिमा रैथाने लोकतन्त्रको उदार मन्तव्य छ । तर, जुन परिवेश थोपरिएको छ यस्तोमा लोकले लोकमंगलका निमित्त स्थानीय अर्थतन्त्रको उग हे सुरुज देव को फेरि कामना गर्नुपरिरहेको छ ।छठ पर्व महिलाकेन्द्रित छ, यसमा ब्राह्मणपुरोहित, पितृसत्ता तथा जाति भेदभावलाई स्थान छैन । छठ पर्व महिलाहरूको अगुवाइमा सम्पन्न हुनु भनेको महिलाहरूको आवाज सुन्नु पनि हो । यसलाई ठेकुआ प्रसाद खानसम्म मात्र सीमित गरिनु हुन्न ।"
फाल्गुनन्दले देखाएको बाटो,"किरात धर्मदर्शनका मार्गदर्शक फाल्गुनन्दलाई महागुरु र सत्यहाङ्माका नामले पनि सम्बोधित गरिन्छ । सनातन किरात वाङ्मयमा येहाङ, लेप्मुहाङ, कान्देनहाङ, माबोहाङ, सिरिजंगापछिको छैटौं अवतारका रूपमा महागुरु फाल्गुनन्द राष्ट्रियअन्तर्राष्ट्रिय रूपमा पूजनीय छन् । महागुरु फाल्गुनन्दको जन्म पल्लो किरात लिम्बुवान्को इलाम जिल्ला इभाङको चुक्चिनाम्बा डाँडागाउँमा १९४२ कात्तिक २५ मा भएको थियो । पिता जगनबाज लिङदेन र माता हंसमतीको कोखमा जन्मेका नव शिशुले आमाको दूध खान पाएनन्, आमाको स्तनमा खटिरा निस्केका कारण । त्यसैले कालो बाख्रीको दूध खुवाउँदै उनको पालनपोषण भयो । केही दिनमै आमा परलोक भइन् । बिमाता र पिताको साथ हुर्कन बाध्य शिशुको जीवन दुःखमय थियो । जन्मैदेखि माछामासु, जाँडरक्सी नखाएका बालकको ज्योतिषनाम नरधोज भए पनि रक्षाबन्धनका रूपमा फलामको चुरा लगाएपछि फलामसिंह भनिन थाले र कालान्तरमा फाल्गुनन्दका नामले प्रख्यात भए । उनी नाबालक छँदा अचानक बिमार परे । त्यही अवस्थामा एक मध्यरात्रि अलप भए, अदृश्य हुन पुगे । बिरामीको खोजी सुरु भयो । उनी भोलिपल्ट बिहान देवमाई र माई दोभान, फुल्लुंगी खत्रक्पामा भेटिए । उनले रातभरि देवदर्शन, ईश्वरसँग आत्मसाक्षात्कार गरेको वर्णन गरेÙ पुण्य भूमि, पवित्र देवभूमिमा रात्रिभर जलसमाधि लिई आत्मदर्शन, धर्मदर्शनका महाज्ञानहरू लिन पाएको सुनाए । यो सुनेपछि उनी युगपुरुष, महात्मा, महान् तपस्वी, ज्ञानात्मा, पुण्यात्मा, सिद्धात्मा हुने अनुमान गर्दै निवासमा ल्याइए । यसपछि उनी दैविक शक्ति, ईश्वरभक्तिका दूत भनी चिनिन थाले ।मोक्षदाता फाल्गुनन्दलाई छोडेर बुबाआमा भुटान बसाइँ गए । उनी काकाकाकीका साथमा बस्न थाले । उनी बेलाबेला अदृश्य हुने, वनजंगलमा जपतप गर्न अलप हुने घटना बारम्बार दोहोरिन्थे । समयक्रममा काकाकाकीको घरमा आहार, विहार, विचार र व्यवहार मिल्न छाड्यो । उनी भिन्न बस्न बाध्य भए । बालतपस्वीले माटाको हाँडी, खुर्पा, हँसिया र कोदालो, दुई माना पीठो, पाँच झुत्ता मकै, कराही र खोल्साखोल्सीछेउ तीन रोपनीको लेछेबुङ बारी अंश लिई बनिबुतो गरी जीवन निर्वाह गर्न थाले । उनले बोहोनी गरी कुखुराका चल्ला ल्याई पाल्न थाले । हुर्काईबढाई खुँगीभरि पारिएका अण्डा र चल्ला सर्प, स्याल र पशुपक्षीले मारिखाने गरिदिनाले नोक्सान हुन्थ्यो । धेरै भएका कुखुराहरू खुँगीमा राखी बेच्नलाई एकचोटि उनी दार्जिलिङतिर हिँडे । जाँदै गर्दा नाम्सालिङमा चिप्लिएर लडे, खुँगीभरिका कुखुरा आफ्नै जीउले मिचिँदा उनलाई विरक्त लाग्यो । सम्हालिएर दार्जिलिङसम्म पुगे । गुन्द्रीबजारमा कुखुरा बेचे । त्यहीँबाट त्यस बेलाको बेलायती भारतीय सेनाको कुल्ली भई तिब्बत सिमाना नाथुङ धावातिर गए । हिउँपहिरोले गर्दा फर्केर घर आए । कालान्तरमा पल्टनियाँ दाजुलाई भेट्न गएका बेला उतै पल्टनमा भर्ना भए । तपस्वीका रूपमा चिनिँदै हवल्दारसम्म भए । सात वर्षपछि सैनिक जीवन त्यागी घर फर्किए अनि किरात धर्म, ज्ञानकाण्ड र कर्मकाण्डको उत्थानमा जीवन समर्पण गरे । महागुरु फाल्गुनन्दकै अगुवाइमा १९८८ वैशाख २४ मा नेपालमा प्रथम धर्मसभा भयो । पाँचथरको लब्रेमा १० लिम्बुवान, १७ थुमको चुम्लुङमा ७ बुँदे लिखित सत्यधर्म मुचुल्का खडा गरी ७७ ठाउँमा मन्दिर, ७ शास्त्र र ७ अस्त्र निर्माण गरे । ज्ञानभूमि फुल्लुंगीदेखि कर्मभूमि लब्रे सिलौटी र तीर्थभूमि कुम्भकर्णसम्मका धार्मिक गतिविधिमा संलग्न महागुरुलाई राणाशासकले राजद्रोहको अभियोग लगाए । तर त्यो झुट्टा साबित भयो, सत्यको जित भयो । महागुरु फाल्गुनन्दले गुरुकुल सञ्चालन गरी आफ्नै मातृभाषा र लिपिमा शिक्षादीक्षाको सुरुआत गरेका थिए । उनका प्रमुख दीक्षासुझाव हुन् बलिपूजा र मद्यमांस बन्द गरी नैवेद्य र धूपबत्तीले पूजा गर्नू, जीवहिंसा छोड्नू, जन्मेको दस दिनमा न्वारन गर्नू, मृत्यु संस्कारमा दसौं दिनमा चोखिनू, पिण्ड वा सबै कर्मसंस्कारमा शुद्ध जल र फलफूल मात्र चलाउनू, छोरीचेलीसित नगद लिनदिनमा प्रतिबन्ध लगाई छोराछोरीलाई अंश, वंश र पढाइमा समान व्यवहार गर्नू आदि । अहिंसाका पूजक एवं सत्य, दया, शान्ति र धर्मका उपासक महागुरुले सुन, चाँदी, तिल, जौ, कुश, दूबो र ढुंगाको जलले सम्पूर्ण कर्मकाण्ड गर्दै र पचाससाठी मुन्धुम लेख्दै निर्माण गरेका ज्ञानहरू किरात धर्मदर्शनका अजेय शस्त्रअस्त्र हुन् ।सिद्धात्माÙ त्रिकालज्ञÙ विश्व शान्ति र मानव एकता गराई पृथ्वीलाई स्वर्गमय बनाउने देवविद्या, राजविद्या, ब्रह्मविद्या र योगविद्याका ज्ञाताÙ महान् दार्शनिकलाई राज्यले सोह्रौं राष्ट्रिय विभूति घोषणा गरी जन्मजयन्तीमा सार्वजनिक बिदा दिन थालेको छ । हुलाक टिकट प्रकाशन गरेको छ । स्कुले पाठ्यक्रममा जीवनी पढाइन थालेको छ । जापानदेखि युरोप, अमेरिका र अस्ट्रेलियासम्म उनका नाममा संघसंगठन, माङहिम मन्दिर र मूर्तिहरूको स्थापना गरिएको छ । किरात धर्मको गति, मति, प्रगति र परम गतिले दिन दुई गुना रात चौगुनाका दरले तीव्रता लिएका बेला महागुरु फाल्गुनन्दको १३७ औं जन्मजयन्ती राष्ट्रिय एकताका रूपमा मनाऔं । बुद्ध भगवान्पछिका अर्का भगवान् फाल्गुनन्दलाई सम्मान गरौं ! सेर्मा मुन्धुमविद् हुन् ।"
कार्बन व्यापारको प्रभावमा जलवायु सम्मेलन,"सन् १९९० को दशकदेखि केही बहुराष्ट्रिय कम्पनीले आफूले अधिक मात्रामा वायुमण्डलमा उत्सर्जन गरेको कार्बनलाई यसको सञ्चितिका स्रोतहरू (जस्तै ः वृक्षरोपण क्षेत्र) मा फर्काएको देखाउनका लागि स्वैच्छिक रूपमा कार्बन व्यापारको सुरुआत गरेका थिए । अचेल वार्षिक करोडौं डलर बराबरको स्वैच्छिक कार्बन व्यापार हुन्छ र यसका लागि प्रतिस्पर्धात्मक रूपमा विभिन्न नामका स्वैच्छिक कार्बन व्यापार संयन्त्रहरू क्रियाशील छन्, जसमा पृथ्वीको शोषण र जलवायु परिवर्तन हुने गरी वस्तु, सेवा र वित्त व्यापारका क्षेत्रमा साम्राज्य फैलाएका बहुराष्ट्रिय कम्पनी र वित्तीय संस्थाहरूको दबदबा छ । जलवायु परिवर्तनसम्बन्धी संयुक्त राष्ट्रसंघीय प्रारूप महासन्धि१९९२ अन्तर्गतको क्योटो अभिसन्धि१९९७ मा युरोपेली संघसहित ३७ वटा विकसितऔद्योगिक मुलुकहरूले सन् १९९० लाई आधारवर्ष मानी २००८१२ को अवधिमा ५ प्रतिशत र २०१३२० सम्मको अवधिमा थप १८ प्रतिशत कार्बन उत्सर्जन कटौती गर्ने प्रतिबद्धता जनाएका थिए । यसका लागि क्योटो अभिसन्धिमा स्वच्छ विकास संयन्त्र (सीडीएम) लगायतका नियमनात्मक कार्बन व्यापार संयन्त्रहरू राखिएका थिए । यद्यपि, क्योटो अभिसन्धिप्रति मुख्य प्रदूषक मुलुकहरूकै मोहभंग भएकाले कार्बन व्यापार संयन्त्र पूर्णतः असफल भयो, जसले गर्दा महासन्धिको संयन्त्रभन्दा बाहिरका छाडा र स्वैच्छिक कार्बन व्यापार संयन्त्रहरू हावी हुँदै आए । यहाँसम्म कि, पेरिस सम्झौता (२०१५) को धारा ६(४) अन्तर्गत स्थापना गर्नुपर्ने उत्सर्जन न्यूनीकरण संयन्त्रको नियम, ढाँचा र कार्यविधिहरूमा समेत स्वैच्छिक कार्बन व्यापारका पक्षधरहरू हावी भए । तीन दशकयता अभ्यास हुँदै आएका स्वैच्छिक कार्बन व्यापार संयन्त्रहरू र क्योटो अभिसन्धिअन्तर्गतको नियमनात्मक कार्बन व्यापार संयन्त्रको असफलताले विश्वव्यापी रूपमा बढ्दो हरितगृह ग्यासको उत्सर्जन र जलवायु परिवर्तनलाई कार्बन व्यापारका माध्यमबाट सम्बोधन गर्न सकिँदैन भनी प्रमाणित भइसकेको छ । यस्तो अवस्थामा पनि पेरिस सम्झौताका धारा ६(२) र ६(४) मा उत्सर्जन न्यूनीकरणसम्बन्धी संयन्त्र बनाउने व्यवस्था गरियो, जुन छिद्रको प्रयोग गरेर कार्बन व्यापारलाई आफ्नो पक्षमा स्थापित गर्दै निरन्तर कार्बन उत्सर्जन गरी वस्तु र सेवा व्यापारमाथिको आफ्नो वर्चस्वलाई यथास्थितिमा कायमै राख्नका लागि नयाँपुराना सबै खाले प्रदूषित राष्ट्रहरूले दाउपेच गरिरहेका छन् । यसैका कारण पेरिस सम्झौतासम्बन्धी सबैजसो नियम, ढाँचा र कार्यविधिहरू तर्जुमा भइसक्दा पनि धारा ६ को कार्यान्वयनका लागि तर्जुमा हुनुपर्ने कैयौं नियममा पाँच वर्षदेख सदस्यराष्ट्रका सम्मेलनहरूमा सहमति हुन सकिरहेको छैन । पेरिस सम्झौताको धारा ६(२) अन्तर्गत सदस्यराष्ट्रहरूले जलवायु परिवर्तन न्यूनीकरणका लागि आफ्नो प्रतिबद्धतासहित तर्जुमा गरिएको राष्ट्रिय रूपमा निर्धारित योगदान (एनडीसी) कार्यान्वयनका सन्दर्भमा आफूले सृजना गरेका उत्जर्सन न्यूनीकरणका परिमाणहरूलाई स्वैच्छिक किसिमले अन्तर्राष्ट्रिय रूपमा आदानप्रदान गर्न सक्छन् । यद्यपि, यसका लागि उत्सर्जन न्यूनीकरणको दोहोरो गणना हुन नदिन सदस्यराष्ट्रहरूको सम्मेलनद्वारा पारित गहन कार्बन गणना विधिको भने पालना गर्नैपर्ने हुन्छ । उत्सर्जन न्यूनीकरणका परिमाणहरूको आदानप्रदानसम्बन्धी यस संयन्त्रमा संलग्न हुनका लागि पेरिस सम्झौताले तोकेका सबै दायित्व पूरा हुने गरी तयारी गरेको हुनुपर्छ । पेरिस सम्झौताको धारा ६(४) अन्तर्गत खास गरी उत्सर्जन न्यूनीकरणको नियमनका लागि एउटा संयन्त्र बनाउने भनिएको भए पनि यसै संयन्त्रअन्तर्गत नै कार्बन व्यापारका समग्र नियम, ढाँचा र कार्यविधिहरू प्रस्ताव गरिएका छन्, जसका कैयौं विषयमा सदस्यराष्ट्रका वार्ताकारहरूबीच मतभिन्नता र असहमतिहरू छन् । तीमध्ये एउटा मुख्य विवाद क्योटो अभिसन्धिअन्तर्गतको स्वच्छ विकास संयन्त्रका माध्यमबाट सृजना गरिएका कार्बन एकाइहरूलाई पेरिस सम्झौताको धारा ६(४) अन्तर्गतको संयन्त्रमा रूपान्तरण तथा गणना गरी मान्यता दिने कि नदिने भन्ने हो । स्वच्छ विकास संयन्त्रअन्तर्गत आधारभूत मानव अधिकारको समेत उल्लंघन गर्दै सृजना गरिएका पत्रु किसिमका कार्बन एकाइहरूलाई पेरिस सम्झौताअन्तर्गतको उत्सर्जन कटौती संयन्त्रमा गणना गराउने प्रयास हुनुले स्वच्छ विकास संयन्त्रका विकृतिहरूलाई उत्सर्जन कटौती संयन्त्रमा पनि संक्रमित गरिने हो कि भन्ने जोखिम उत्पन्न भएको छ, जसले गर्दा खास गरी औद्योगिक मुलुकहरू त्यस्ता कार्बन एकाइलाई मान्यता दिन हिचकिचाइरहेका छन् । कतिपय विकासोन्मुख मुलुक भने आफ्ना पुराना पत्रु कार्बन एकाइलाई नयाँ रूपमा गणना गराउन प्रयासरत छन् ।पेरिस सम्झौताको धारा ६(४) अन्तर्गत नियमनात्मक कार्बन व्यापार गर्दा त्यस्तो कार्बन व्यापारमा कति प्रतिशत शुल्क (लेभी) लगाउने भन्नेमा पनि वार्ताकारहरूका बीचमा भिन्न मतहरू छन् । कार्बन व्यापारको लेभीबाट उठेको रकम जलवायु अनुकूलन कोषमा पनि जम्मा हुने भएकाले विकासोन्मुख मुलुकहरू ५ प्रतिशतभन्दा पनि बढी लेभी उठाउनुपर्ने पक्षमा छन् भने, कार्बन उत्सर्जन न्यूनीकरण परियोजनामा संलग्न हुन चाहने मुलुकहरू उक्त प्रतिशतलाई क्योटो अभिसन्धिमा जस्तै २ प्रतिशतमा सीमित राख्न पाए हुन्थ्यो भन्ने दाउमा छन् । यी दुवै पक्षको लोभीपापी अभिलाषाले गर्दा उत्सर्जन न्यूनीकरण संयन्त्रसम्बन्धी वार्तामा तिललाई पहाड बनाइएको छ । अति कम विकसित मुलुकका आदिवासी जनजाति र स्थानीय समुदाय जलवायु परिवर्तनका कारणभन्दा पनि जलवायु परिवर्तन न्यूनीकरण र कार्बन व्यापारका नाममा सञ्चालन हुने परियोजनाहरूबाट आधारभूत मानव अधिकार नै खोसिने, भूमि र प्राकृतिक स्रोतमाथिको अधिकार हनन हुने, ऊर्जा पहुँचमा अन्याय र असमानता हुनेजस्ता जोखिमबाट त्रस्त छन् । त्यसैले यो समुदाय उत्सर्जन न्यूनीकरण परियोजनाहरूमा मानव अधिकारको सुनिश्चितता चाहन्छ, तर यसमा खास गरी निरंकुश शासन प्रणाली भएका मुलुकहरू सहमत छैनन् । पेरिस सम्झौताको धारा ६ ले उत्सर्जन न्यूनीकरण संयन्त्र (सुपरभाइजरी बडी) र एनडीसीभन्दा बाहिर रहेर कार्बन एकाइहरू गणना र आदानप्रदानलाई नियन्त्रण गर्न चाहन्छ । यसरी सबै कार्बन एकाइ गणनाको दायरामा आउने, कार्बन एकाइहरूको दोहोरा गणना र दोहोरो व्यापार गर्न नपाइने एवं कार्बन एकाइको प्रयोगको विवरण पारदर्शी र नियमित रूपमा अद्यावधिक गराइराख्नुपर्ने हुन्छ । यद्यपि, पेरिस सम्झौताको दायित्व र संयन्त्र छलेर कार्बन व्यापार गर्न मिल्ने छिद्रहरू घुसाउनका लागि प्रयासरत स्वैच्छिक कार्बन व्यापार संयन्त्रवालाहरूले गर्दा त्यसका प्राविधिक पक्षहरूमा सहमति कायम हुनमा कठिनाइ उत्पन्न भइरहेका छन् । उत्सर्जन न्यूनीकरणका परियोजनाहरू विकासका लागि आधारविन्दु कहिलेलाई मान्ने, परियोजना बन्नुभन्दा पहिलेका उत्सर्जन न्यूनीकरणका परिमाणहरूलाई गणना गर्ने कि नगर्ने, कस्तो अवस्थामा कार्बन एकाइलाई खारेज गराउन पाइने, पेरिस सम्झौताको धारा ५ अन्तर्गतको संयन्त्र (वन विनाश रोकी कार्बन उत्सर्जन घटाउने) लाई पनि धारा ६ अन्तर्गतका संयन्त्रहरूमा राख्ने कि नराख्ने भन्नेजस्ता विशुद्ध प्राविधक तर राजनीतिक महत्त्वका विषयहरू पनि चोटिला बनिरहेका छन् । उत्सर्जन न्यूनीकरण संयन्त्रका वार्ताहरूमा अति कम विकसित मुलुकहरूसहित अफ्रिकी मुलुकहरू जलवायु वित्तमा न्यायोचित पहुँच र क्षमता विकासको मुद्दामा केन्द्रित छन् भने, औद्योगिक मुलुकहरू कार्बन व्यापारका माध्यमबाट यथास्थितिमा आफ्नो अर्थतन्त्र जोगाउने दाउमा छन् । नागरिक समाजले उत्सर्जन न्यूनीकरण परियोजनामा मानव अधिकारको सम्मान, गुनासो सुनुवाइ संयन्त्र र सामाजिक सुरक्षा मापदण्ड तथा वातावरणीय निष्ठाको सुनिश्चितता चाहन्छ । सम्मेलनबाहिर कार्बन उत्सर्जनलाई वास्तविक शून्यमा झार्ने प्रतिबद्धता आओस् भन्ने आवाज बुलन्द छ, सम्मेलनभित्र नाफाघाटा आकलन गरी खुद शून्यमा जाने अर्थशास्त्रीय पासा खेलिँदै छ । नेपाल भने पेरिस सम्झौताभन्दा बाहिरका स्वैच्छिक कार्बन व्यापार संयन्त्रका माध्यमबाट वनको कार्बन सञ्चिति र उत्सर्जन न्यूनीकरणका कार्बन एकाइहरू बिक्री गर्नमा रमाइरहेको छ । पेरिस सम्झौताका संरचनाभन्दा बाहिर बेचिएका कार्बन एकाइहरू उक्त सम्झौताअनुसारको प्रतिबद्धता पूरा गर्नका लागि दोहोरो गणना गर्न नपाइने भएकाले नेपाललाई भविष्यमा समस्या पर्न सक्ने सम्भावनाहरू देखिएका छन् । त्यस्तै, नेपालको एनडीसी नीतिगत प्रतिबद्धतामा सीमित छ र उत्सर्जन न्यूनीकरण संयन्त्रका नियमहरूमा उल्लेख गरिएअनुसार नीतिगत प्रतिबद्धतामा आधारित एनडीसी उक्त संयन्त्रका लागि योग्य नहुने भएकाले नेपाले आफ्नो एनडीसीलाई परिमार्जन गर्नुपर्ने हुन सक्छ ।"
स्मार्ट पार्किङले झन् हैरानी,"(काठमाडौं)  राजधानीको प्रमुख व्यापारिक केन्द्र न्युरोड क्षेत्रमा दुई वर्षअघि सुरु गरिएको स्मार्ट पार्किङ भद्रगोल बनेको छ । काठमाडौं महानगरले ०७६ असारदेखि स्मार्ट पार्किङ सञ्चालनमा ल्याएको थियो । सुरुआतमा सडकमा कोरिएको पहेँलो रेखाभित्र एउटा लाइनमा मात्रै सवारी राखिन्थ्यो । अहिले दुई लहरभन्दा बढी अस्तव्यस्त रूपमा पार्क गर्दा सडकपेटीमा हिँड्ने यात्रुलाई समेत अप्ठेरो भएको छ । पार्किङ भद्रगोल हुँदा सवारीधनी र कर्मचारीहरूबीच भनाभनसमेत हुने गरेको छ । सोमबार पाको सडकखण्डमा भेटिएका सुवास महर्जनले पार्किङको नाम मात्रै स्मार्ट भएको बताए । ताम्राकार कम्प्लेक्स जानकै लागि स्कुटर पार्किङ गरेका उनले भने, स्कुटर निकाल्न खोज्दा साइडको ऐना नै निकालेर राखेको रैछ, पार्किङ शुल्क पनि तिर्नु छ, अब ऐना पनि फेर्नुपर्ने भयो । सवारीसाधन पार्किङका लागि राखिएपछि पीओएस उपकरणबाट क्यूआर कोड सहितको बिल चालकलाई दिइन्छ । सवारीसाधन लैजाने बेलामा उक्त क्यूआर कोड स्क्यान गरी पार्किङबापतको रकम लिइन्छ । स्मार्ट पार्किङ भनिए पनि अहिले बिल दिने र पैसा लिनेमा मात्रै सीमित छ । रसिद पीओएसबाट प्रिन्ट गरिए पनि शुल्क भने नगदै लिने गरिएको छ । काठमाडौं महानगरपालिकाले ०७६ असारदेखि न्युरोड र आसपासको क्षेत्रमा स्मार्ट पार्किङ सुरु गरेको हो । महानगरले खिचापोखरी सडक (आरबी कम्प्लेक्सअगाडि), पाको सडक (ताम्राकार कम्प्लेक्स अगाडि), प्युखा मार्ग (रामेश्वर स्विट्सको पछाडि), शुक्रपथ (विशाल बजारबाट इन्द्रचोक जाने सडक), धर्मपथ (चारपांग्रे मात्रै), दरबारमार्ग मार्ग र वीर अस्पतालअगाडि सात ठाउँलाई पार्किङका लागि छुट्याएको छ । महानगरले सार्वजनिकनिजी साझेदारीअन्तर्गत स्मार्ट पार्किङको जिम्मा एड गुरु एड्भरटाइजिङ र ह्वील्स ट्रली योर्स नामका दुई कम्पनीलाई दिएको थियो । महानगरले ह्वील्स ट्रली योर्ससँगको सहकार्यमा पार्क केटीएम एप नै सञ्चालनमा ल्याएको थियो । चालकले एपबाटै आफ्नो सवारीका लागि ठाउँ बुक गर्न सक्ने उक्त एप हाल निष्क्रिय छ । अग्रिम बुकिङ तथा शुल्क भुक्तानीका लागि प्रविधिको प्रयोग गर्नुपर्ने, पार्किङ क्षेत्रमा स्पष्ट देखिने गरी रङ लगाउनुपर्ने महानगर र कम्पनीबीच सम्झौता भएको थियो । तर, कम्पनीले सम्झौताविपरीत मनपरी गरिरहे पनि महानगरले कुनै चासो देखाएको छैन । पार्किङ भएका सवारी संख्या देखाउन सडक छेउमा इलेक्ट्रिक बोर्ड राखिएको छ । तर उक्त बोर्डमा समय र दसैंतिहार र छठ पर्वको शुभकामना मात्र डिस्प्ले भइरहेको छ । मेयर विद्यासुन्दर शाक्यले सम्झौताअनुसार नै पार्किङ भइरहेको दाबी गरे । केही समस्या छ भने सम्झौताअनुसार कार्यान्वयन भएनभएको बारे मलाई सम्झना छैन, उनले भने । स्मार्ट पार्किङ निरीक्षणका लागि गठन गर्नुपर्ने कार्यदलका बारेमा पनि आफूलाई याद नभएको भन्दै उनी पन्छिए । तर, स्रोतका अनुसार महानगरको सार्वजनिकनिजी साझेदारी एकाइले दुई वर्षअघि नै समिति गठनको प्रस्ताव मेयरको सचिवालयमा पठाएको थियो । त्यस विषयमा यतिका समय बितिसक्दा पनि निर्णय हुन सकेको छैन । विभागीय प्रमुखले यसबारे मलाई जानकारी गराएको सम्झना छैन । समिति गठनका बारेमा भोलि कर्मचारीहरूलाई सोध्छु, उनले भने ।सम्झौतामा महानगरपालिकाले स्मार्ट पार्किङ निरीक्षणका लागि चार सदस्यीय अनुगमन कार्यदल गठन गरिने उल्लेख छ । जसमा महानगरपालिका तर्फबाट वरिष्ठ अधिकृत एक, इन्जिनियर एक, समुदायिक प्रहरी तथा ट्राफिक महाशाखाबाट एक प्रतिनिधि र सम्बन्धित पक्षबाट एक जना भनिएको छ । लाइन कोर्ने, इलेक्ट्रिक बोर्डलगायतमा कम्पनीले नै लगानी गर्नेुपर्ने सार्वजनिक साझेदारी एकाइका प्रमुख नूरनिधि न्यौपाने बताउँछन् । पार्किङस्थलमा हामीले अनुगमन गर्ने गरेका छैनौं, महानगरको पनि कमजोरी हो, उनले भने, अब अनुगमन गर्छौं ।सम्झौतामा पार्किङबाट संकलित रकम ८० प्रतिशत कम्पनी र २० प्रतिशत महानगरपालिकालाई दिने भनिएको छ । उक्त रकम ठीक भएनभएको अनुगमन महानगरपालिकाको राजस्व विभागले गर्ने सम्झौतामा उल्लेख थियो । राजस्व विभागका अनुसार कम्पनीको प्रणालीअनुसार देखाइएको हिसाबको मात्र अनुगमन हुन्छ । विभाग प्रमुख डा शिवराज अधिकारी भन्छन्, फिल्डमै गएर अनुगमन गरेका छैनौं, कम्पनीले विभागमा तिरेको राजस्व विवरण र कम्पनीको स्टेटमेन्टसहित सिस्टमले देखाएको हिसाबकिताबाको अनुगमन गरेका छौं । सम्झौताअनुसार कम्पनीले प्रत्येक चौमासिक २० प्रतिशत रकम राजस्व विभागमा जम्मा गर्नुपर्ने हुन्छ । हालसम्म कम्पनीले ७३ लाख ८२ हजार रुपैयाँ तिरेको अधिकारीले जानकारी दिए ।"
सेतीको धार फर्काएर राजमार्ग खुलाउने प्रयास,"यात्रु अलपत्र, सामानको मूल्यवृद्धिसडक अवरुद्ध भएपछि बझाङमा दसैं र तिहारका लागि विभिन्न जिल्ला र देश बाहिरबाट आएकाहरू अलपत्र परेका छन् । उनीहरू जहाजको टिकट लिन तँछाडमछाड गरिरहेको दिनहुँ देखिन थालेका छन् । जहाजको टिकट सहजै उपलब्ध नहुने भएका कारण बिरामी, वृद्ध, अशक्तहरू बढी मर्कामा परेका छन् । जहाजको टिकट नपाएपछि हतारमा रहेका कतिपय यात्रुहरू हिँडेरै भए पनि ३५ किलोमिटर टाढा नारुगौडाबाट बसमा जाने गरेका छन् । नेपाल वायु सेवा निगमको उडान अनियमित भएपछि निजी कम्पनीको महँगो भाडा तिर्न नसकेर निगमको जहाजको प्रतीक्षामा रहेका यात्रुहरू पनि अन्योलमा परेका छन् । निगमको जहाज अनियमित हुँदा सबैभन्दा बढी मर्कामा दसैंतिहार मनाउन घर आएका बाहिर जिल्लामा पढ्ने बालबालिकाहरू परेका छन् । गाडी चलेको छैन । साना नानीहरूलाई हिँडेर पठाउन पनि सम्भव छैन, टिकट नपाएर चार केटाकेटीलाई नेपालगन्ज पठाउन नसकिएको बताउँदै कैलाशका भरत सिंहले भने, चारचार बच्चालाई प्राइभेट जहाजमा पठाऊँ भने भाडा तिर्न सकिने अवस्था छैन । एनएको जहाज आउला भनेर कुरेका छौं । उनले जहाज आए पनि टिकट पाउने नपाउने टुगो नभएकाले छोराछोरीको पढाइ छुट्ने चिन्ता व्यक्त गरे । यस्तै यातायात अवरुद्ध भएपछि जिल्लामा दैनिक उपभोग्य वस्तुको मूल्यमा अचाक्ली वृद्धि भएको छ भने ग्यास, डिजेल, पेट्रोलजस्ता अत्यावश्यक सामानको कृत्रिम अभाव सिर्जना गरेर कालोबजारी हुन थालेको छ । केही दिनअघिसम्म १ हजार ६ सय ५० रुपैयाँमा बिक्री भइसकेको एलपी ग्यासको मूल्य बढाएर प्रतिसिलिन्डर ४ हजारदेखि ६ हजारसम्ममा बेच्ने गरिएको उपभोक्ताले बताएका छन् । ग्यासको कृत्रिम अभाव सिर्जना गरेर रातिको समयमा बढी मूल्य लिएर खुसुक्क बेच्ने गरिएको हो । सोह्रसत्र सय पर्ने सिलिन्डरको ६ हजार पुर्याएका छन् । ग्यास सकिएर भोकै बस्नुपर्ने भएपछि भने जति तिरेर ल्याएँ, सदरमुकाम चैनपुरमा डेरा गरी बस्ने जयपृथ्वी नगरपालिकाकी करुणा रावलले भनिन्, दिउँसो सबैले देख्छन् भनेर होला, राति १० बजेपछि मात्रै फोन गरेर बेच्ने रहेछन् । उनले सदरमुकाम चैनपुर, हेमन्तवाडा, डुङ्ग्री, तमैललगायतका बजारमा गोप्य रूपमा महँगो मूल्यमा ग्यास बिक्री भइरहेको बताइन् । साता दिनअघिसम्म प्रतिलिटर १ सय ४० मा बिक्री हुने गरेको पेट्रोलको मूल्य पनि २ सय २० पुगेको र प्रतिलिटर १ सयमा बिक्री भइरहेको डिजेल २ सय पुर्याइएको शिक्षकसमेत रहेका जयपृथ्वी नगरपालिका४ का नरेन्द्र उपाध्यायले बताए । यातायात बन्द भएको फाइदा उठाउँदै व्यापारीहरूले खाद्यान्नलगायत दैनिक उपभोग्य सामानको मूल्यमा पनि वृद्धि गरेका छन् । चामल, दाल, खानेतेल, चिनी, बिस्कुट, चाउचाउको मूल्यमा पनि अस्वाभाविक वृद्धि भएको छ ।"
मेलम्चीको काम 'फास्टट्र्याकमा,"(काठमाडौं)  सरकारले गत असार १ को बाढीबाट क्षतिग्रस्त हेडवर्क्सको संरचनालाई फास्टट्र्याक प्रक्रियाबाट पुनर्निर्माण गरेर मेलम्चीको पानी जतिसक्दो छिटो काठमाडौं ल्याउने तयारी गरेको छ । सिन्धुपाल्चोकको हेलम्बुमा गेग्रानले पुरिएको आयोजनाको हेडवर्क्स र सुरुङको मुखलाई पूर्वअवस्थामा ल्याउन फास्टट्र्याकबाट टेन्डर प्रक्रिया पूरा गरेर अस्थायी रूपमा पानी ल्याइने खानेपानी मन्त्रालयले जनाएको छ । आयोजनाको हेडवर्क्स र सुरुङ सफा गरेर काठमाडौंमा पानी ल्याउन बढीमा तीन महिना लाग्ने अनुमान प्राविधिकहरूको छ । हेडवर्क्सको संरचना करिब २० देखि ३० फिट बाक्लो गेग्रानले पुरिएको छ । डाइभर्सन र अडिट टनेल कति पुरिएको छ भन्ने यकिन भएको छैन । मेलम्चीको शिर भेमाथाङबाट बगेको पहिरोले हेडवर्क्सको सबैजसो भाग पुरिएको छ भने प्रवेश मार्गको करिब ६ किमि भागमा क्षति पुगेको छ । गत फागुनमा परीक्षणका क्रममा मेलम्चीको पानी काठमाडौंमा वितरण गरिएको थियो तर बाढी आएकै दिन बिहान सुरुङमा पठाइएको पानी बन्द गरिएको थियो । बाढीले बगाएका आयोजनासम्बद्ध ८ जनामध्ये दुई नेपालीसहित पाँच जना विदेशी अझै बेपत्ता छन् । दुई जना चिनियाँ र एक जना भारतीय मृत फेला परेका थिए । मेलम्ची आयोजना अब के होला भन्ने अन्योल भइरहेका बेला खानेपानीमन्त्री उमाकान्त चौधरीले फास्टट्र्याक प्रक्रिया पूरा गरेर निर्माणलाई तीव्रता दिने बताएका छन् । काठमाडौंमा बुधबार सञ्चारकर्मीसँग कुराकानी गर्दै चौधरीले फास्टट्र्याकबाट टेन्डर प्रक्रियाका लागि नीतिगत निर्णय गराउन मन्त्रिपरिषद्मा प्रस्ताव लैजाने तयारी गरेको जानकारी दिए । उनका अनुसार प्रधानमन्त्री शेरबहादुर देउवाको उपस्थितिमा खानेपानी, भौतिक पूर्वाधार, अर्थ एवं ऊर्जा, जलस्रोत तथा सिँचाइ मन्त्रालयका अधिकारीहरूबीच भएको छलफलले अस्थायी रूपमा पानी काठमाडौं ल्याउन सम्बन्धित मन्त्रालयले निर्माण प्रक्रिया अघि बढाउने सहमति भएको छ । मन्त्री चौधरी सोमबार आयोजनास्थल गएर फर्केका थिए । उनले कान्तिपुरसँग भने, पानी कति समयमा काठमाडौं ल्याउन सकिन्छ, अहिल्यै यकिन गर्न सक्दिनँ । काम सुरु भएपछि क्यालेन्डर नै बनाएर कुरा गरौंला । जतिसक्दो छिटो काम गरौं भन्ने नै हो । मेलम्चीको भौतिक संरचना निर्माण सुरु गरेको २२ वर्षमा गत फागुनमा पानी काठमाडौं ल्याएर राष्ट्रपति विद्यादेवी भण्डारीबाट उद्घाटन गरिएको थियो । हेडवर्क्स निर्माण पूरा नभई उद्घाटन गरिएको थियो । बाढी आएकै दिन सुरुङको मुख बन्द गरेकाले लेदो र गेग्रान सुरुङमा पस्न नपाएको प्राविधिकहरूले बताएका छन् । काठमाडौंको सुन्दरीजलदेखि मुहान क्षेत्र हेलम्बुसम्मको २६ किमि सुरुङलाई तीन भागमा विभाजन गरिएको छ । सुरुङको लम्बाइ सुन्दरीजलसिन्धु ९ दशमलव ४, सिन्धुग्याल्थुम ८ दशमलव २ र ग्याल्थुमअम्बाथान ८ दशमलव २ किमि छ । आयोजनाको प्रमुख ऋण सहयोगी एसियाली विकास बैंक (एडीबी) ले अस्थायी रूपमा पानी ल्याउन तत्काल आर्थिक सहयोग नगर्ने भएपछि सरकारले आफ्नै खर्चले पुनर्निर्माण सुरु गर्न लागेको हो । क्षति र भौगोलिक अवस्थाका बारेमा अध्ययन गर्न एडीबी टोली बिहीबार (आज) आयोजना क्षेत्रमा जाँदै छ । अध्ययनपछि एडीबीले गर्ने सहयोगबारे छलफल हुन सक्ने जानकारी आयोजनाका प्राविधिकहरूले दिए । हाल एडीबीले पहिलो चरणमा प्रदान गर्ने ऋण सहयोग सबै प्रयोग भइसकेकाले सरकार आफैंले मर्मत गर्न लागेको हो । मुआब्जा, सुरुङ, ट्रिटमेन्ट प्लान्टसहित करिब ३० अर्ब खर्च भइसकेको आयोजनाको हेडवर्क्सको निर्माण अन्तिम चरणमा पुगेका बेला बाढीले क्षति गरेको हो । इटालियन ठेकेदार कम्पनी (सीएमसी) ले छाडेपछि हेडवर्क्सको संरचना चिनियाँ कम्पनी सिनो हाइड्रोले बनाइरहेको छ ।मन्त्री चौधरीले आयोजना, स्थानीय तह, सेना र ठेकेदार कम्पनीले क्षेत्रगत रूपमा काम विभाजन गरेर पुनर्निर्माण गर्ने तयारी गरिएको बताए । उनका अनुसार नयाँ बजेटमार्फत मर्मतका लागि तत्काल एक अर्ब विनियोजन गरिएको छ । मेलम्ची बजारबाट करिब १८ किमि टाढा हेडवर्क्ससम्मको सडक पूर्वाधार मन्त्रालयले अस्थायी रूपमा निर्माण गर्ने प्रस्ताव गरिएको छ । आयोजना निर्माणको सुरुकै चरणमा बनेको प्रवेश मार्ग जीर्ण छ । उक्त सडकको स्थायी रूपमा मर्मतका लागि स्थानीयले समेत दबाब दिइरहेका छन् ।मन्त्रालयका अनुसार नदी नियन्त्रणको जिम्मेवारी ऊर्जा, जलस्रोत तथा सिँचाइ मन्त्रालयलाई दिने प्रस्ताव छ भने मेलम्ची खोलाको चनौटेमा बेलिब्रिज जडान सेनाले गरिरहेको छ । बेलिब्रिज सडक विभागले उपलब्ध गराएको हो । दोस्रो पटक साउन १६ मा आएको बाढीले चनौटेस्थित रातोपुल बगाएपछि हेलम्बु गाउँपालिका र हेडवर्क्ससँगको सम्बन्धविच्छेद भएको थियो । सडक विभागका महानिर्देशक अर्जुनजंग थापाले सडकको अस्थायी निर्माणका लागि चरिकोट सडक डिभिजन कार्यालयले छिट्टै काम सुरु गर्ने जानकारी दिए । उनका अनुसार तत्काल आयोजनाको हेडवर्क्स पुग्न अस्थायी सडक निर्माण गरिनेछ । दीर्घकालीन रूपमा गरिने निर्माणका लागि विस्तृत अध्ययन आवश्यक छ, उनले भने, कतिपय विषयमा कानुनी प्रक्रिया पुर्याउनुपर्ने भएकाले फास्टट्र्याकमा काम गर्न अप्ठ्यारो भएको छ । मुख्य प्रवेश मार्गको मेलम्ची बजारदेखि चनौटेसम्मको सडक सामान्य मर्मत गरेर यातायात सञ्चालन गर्न सक्ने अवस्था छ भने त्यसमाथि हेडवर्क्ससम्मको करिब ६ किमि सडकको स्थायी संरचना पुरानै स्थानमा बनाउन सकिने अवस्था छैन । हाल हेलम्बु गाउँपालिकाले अस्थायी सडक निर्माण गरेर मुहानस्थलसम्म सवारीसाधन जान सक्ने बनाएको छ । गाउँपालिका अध्यक्ष निमाग्याल्जेन शेर्पाले आयोजनाले ढिलासुस्ती गरेर काम गर्ने हो भने अर्को वर्षात्मा पनि पानी काठमाडौं पठाउन नसकिने बताए । उनले भने, स्थानीय तहलाई विश्वासमा लिएर छिटोभन्दा छिटो काम गर्ने हो भने काठमाडौंमा पानी पठाउन तीन महिना पनि लाग्दैन । मेलम्ची शिरको हिमाली भेगमा पहिरोको जोखिम कायम रहेकाले स्थायी संरचना निर्माण तत्काल सुरु गर्न सकिने अवस्था छैन । हिउँदमा पानी सञ्चालन गरे पनि वर्षात्मा पहिरो आएपछि बन्द हुने प्राविधिकहरूले बताएका छन् । सामान्य वर्षा हुनासाथ पहिरो खस्ने गरेको छ । आयोजनाका कार्यकारी निर्देशक वासुदेव पौड्यालका अनुसार प्रारम्भिक अध्ययनका आधारमा आयोजनाको क्षतिग्रस्त संरचना निर्माणका लागि करिब डेढदेखि दुई अर्ब लाग्ने अनुमान छ । बेलिब्रिज निर्माणका लागि भने सरकारले अतिरिक्त रकम विनियोजन गरिसकेको छ ।"
बेंसीसहरचामेमा पर्यटकलाई सास्ती,"(लमजुङ)  बिहानीको चिसो सिरेटोसँगै झुल्किएको घाम अन्नपूर्ण तेस्रोमा पर्दा हुम्डेसब्जे बाटोबाट पर्यटकले धीत मरुन्जेल नियाल्छन् । मनास्लु, डाक्टर हर्क पिक, बौद्ध हिमाललाई पछाडि पारेर मनाङको माथिल्लो भेग जाँदै गरेका पर्यटकका आँखाअघि दर्जन हिमालका दृश्य ठोक्किन्छन् । पिसाङ, गंगापूर्ण र तिलिचो हिमालको तस्बिर कैद गर्न जति सजिलो छ, त्यहाँसम्म पुग्न भने निकै अप्ठ्यारो सडक छिचोल्नुपर्छ । सडक संघर्ष नगरे हिमाल र प्रकृतिसँग रमाउने सौभाग्य जो कसैको छुट्न सक्छ । हिमाल हेर्न काठमाडौंबाट आएकी गीता शर्मालाई लमजुङको मर्स्याङ्दी गाउँपालिका४ ताघ्रिङको स्याँगे घुम्तीमा पहिलो ठेस लाग्यो । गाडीलाई टर्निङ पुगेन र फोर ह्वीलले समेत नतान्दा ओर्लिएँ । हामी निस्केपछि बल्लतल्ल गाडी अघि बढ्यो, उनले भनिन्, बेंसीसहरदेखि मनाङ जोड्ने सडकको अवस्था कस्तो रहेछ भनेर स्याँगेमै चिन्यौं । बेंसीसहरदेखि करिब २२ किलोमिटरमा पर्ने उक्त ठाउँमा ढलान गरिएको छ । ढलान कट्नेबित्तिकै ढुंगामाटोले भरिएको उकालोमा सहजै सवारी साधन अघि नबढ्दा कतिपय हिँडेर जान बाध्य भएको वडाध्यक्ष सुमन गुरुङले बताए । यही ठाउँबाट बाटो लानुपर्ने एक मात्र बाध्यता हो । सीधै बाटो लान बस्ती उठाउनुपर्छ, उनले भने, यही बाटो राम्रो हुन्थ्यो । पटकपटक वर्षा हुँदा बाढीपहिरोले राम्रो हुनै दिएन । काठमाडौंबाटै आएका सवारी चालक राम अवालले बेंसीसहरचामे सडकको धेरै ठाउँमा संघर्ष गरेर माथिल्लो मनाङ पुगेको बताए । लमजुङको च्याम्चे, मनाङको म्यार्दीभीर, खोत्रो, बगरछाप, तिमाङ उकालोमा सहजै गाडी चढ्दैन । बाढीले सडक बगाएपछि नयाँ खोलिएको ट्र्याक र पुरानै ट्र्याकमा पनि समस्या रहेछ । फोर ह्वीलको गाडी मुस्किलले मनाङ पुग्यौं, उनले भने, अप्ठ्यारा सडक कटेर गएपछि मनाङ त स्वर्गै लाग्यो । मनाङमा गत जेठ १४ र ३१ गते रातिदेखिको भीषण वर्षाका कारण उर्लिएको बाढीपहिरोले सडक र पुल क्षतविक्षत बनाएको छ । अस्थायी ट्र्याक बनाएर दसैंअघि मात्रै खोलिएको सडक दसैंलगत्तै पुनः वर्षाका कारण बाढीपहिरो हुँदा २ साता ठप्प भयो । तिहारको केही दिनअघि मात्रै खुलेको सडकमा यातायात सञ्चालनका लागि अस्थायी संरचना निर्माण गरिएका छन् । ती अस्थायी संरचना पार गर्न सवारी साधन, चालक र यात्रुलाई गाह्रो परेको छ । सडकमा सबैभन्दा बढी क्षति पुगेको नासों गाउँपालिका अध्यक्ष चन्द्र घलेका अनुसार यातायात जसोतसो चलिरहेको छ । तर, स्थायी रूपमा सञ्चालन गर्न अहिलेको तत्कालीन सडकभन्दा अर्को विकल्प खोज्नुपर्छ । बेंसीसहरदेखि मनाङसम्म ६५ किलोमिटरमध्ये लमजुङ खण्डको म्यार्दीसम्म ३५ किलोमिटर छ । लमजुङ खण्डको स्याँगे, काप्रेभीर, अर्खलेबेंसीलगायत क्षेत्रमा बाढीपहिरोले समस्या पारेको छ । मनाङ खण्डको ३० किलोमिटरअन्तर्गत सिरानताल निगालो घारी, खोत्रो, धारापानी, बगरछाप, तिमाङ उकालो, तिमाङखोला, कोतो क्षेत्रमा सवारी साधन सहजै पास गर्न सक्दैनन् । मनाङका डीएसपी सुवास खड्काले जसोतसो हिमाली जिल्ला मनाङसम्म सवारी सञ्चालन भए पनि सहज भने नरहेको बताए । अप्ठ्यारो सडकका कारण कतिपय सवारी साधनले बीचबाटोमै अड्किनुपरेको छ । मोटरसाइकल सडकमै लड्छन् । सडकलाई सहज बनाउन आवश्यक छ, उनले भने ।जेठ ३१ यता आएको भीषण वर्षापछिको बाढीपहिरोले बन्द माथिल्लो मनाङ सडक भने चट्टान फोडेर बनाइएको छ । मनाङ ङिस्याङ गाउँपालिका१, भ्राताङ भीर र भ्राताङदेखि तलेखुबीचको भीरुमा बम विष्फोट गरी अस्थायी सडक बनाइएको हो । यो सडक सरकारले हेरेन र आफै बनायौं, मनाङबाट निर्वाचित प्रतिनिधिसभा सदस्य पोल्देन छोपाङ गुरुङले भने, प्रदेश सरकार, संघ सरकार कता लुक्यो कता । बेंसीसहरचामे सडकको मनाङ खण्ड भने डुम्रेबेंसीसहरचामे सडक योजनाअन्तर्गत बनाइएको छ । बाढीपहिरोले क्षति पुर्याएको करिब १५ किलोमिटर सडकको मर्मत गरिएको योजनाका कार्यालय प्रमुख इन्जिनियर अच्युत विलास पन्तले बताए । बेंसीसहरचामे सडक मनाङको लाइफलाइन हो । चक्रीय अन्नपूर्ण पदमार्गको ठाउँठाउँमा पहिरो गएपछि अहिले पर्यटक यही बाटो हिँड्छन् । यो सडकबाहेक अन्त कतैबाट पनि मनाङ जानेआउने बाटो छैन । यो पर्यटकीय सिजन भएकाले स्वदेशी तथा विदेशी पर्यटक आगमन बढेको छ, अन्नपूर्ण संरक्षण क्षेत्र आयोजना (एक्याप) इलाका संरक्षण कार्यालय मनाङका प्रमुख लेखनाथ गौतमले भने, पदमार्ग नहुँदा मोटरबाटो हुँदै पर्यटक आउनुपरेको छ । प्रमुख जिल्ला अधिकारी रवीन्द्रप्रसाद आचार्यले बाढीपहिरोले बगाएको बाटो खुलाउन सफल भए पनि पूर्ण रुपमा सहज भने नभएको बताए । हामीले सडकमार्गलाई तंग्य्राएका छौं । पहिलेजस्तो नभए पनि अहिले आउजाउ भएको छ । बिस्तारै राम्रो हुँदै जाला, उनले भने । सरकारले बाढीपीडित क्षेत्रलाई संकटग्रस्त घोषणा गरेको थियो । विभिन्न दलका शीर्ष नेता र राष्ट्रपतिसम्मले हेलिकप्टरबाटै बाढीग्रस्त क्षेत्रको निरीक्षण गरे पनि सामान्य ट्र्याक खोल्नेबाहेक ठोस काम हुन नसकेको स्थानीयको गुनासो छ । बेंसीसहरचामे खण्डलाई सडक विभागले आर्थिक वर्ष २०५१०५२ निर्माण मा सुरु गरेको थियो ।"
पुरानो बस्ती उठिबासको जोखिम,"मन्त्रालय र कार्यालय सुनसान स्थायी राजधानीमा प्रदेश सरकारका संरचना निर्माण गर्न सरकारले पर्यटन, ग्रामीण तथा सहरी विकास मन्त्रालय भालुबाङको राप्ती प्राविधिक शिक्षालयको भवनमै राखेको छ । मन्त्री नियुक्त भएपछि साउन २८ मा डिल्लीबहादुर चौधरीले भालुबाङमै पुगेर कार्यभार सम्हालेका थिए । तर, उनी त्यहाँ बस्दैनन् । सचिव र कर्मचारी पनि भालुबाङमा नबसेपछि मन्त्री बुटवलमा छन् । मन्त्री निवास पनि बुटवलमै छ । सचिवसहितका कर्मचारी पनि बुटवलमै छन् । कर्मचारी कोही नभएपछि मन्त्रालय तोकिएको भवन सुनसान छ । केही कार्यालय सहयोगीले भवन कुर्ने काम गरिरहेका छन् । सानो कामका लागि पनि बुटवलमै आउनुपर्ने मन्त्री चौधरीले बताए । प्रदेश सरकारको अर्को संरचना मुख्यमन्त्री कुलप्रसाद केसीको सम्पर्क कार्यालयमा पनि कर्मचारी न्यून छन् । त्यहाँ सम्पर्क गर्नेभन्दा अर्को कुनै काम हुँदैन । प्रदेश पूर्वाधार विकास निर्देशनालयमा मात्र कर्मचारी छन् । तर, त्यहाँ पनि आवश्यकताअनुसार कर्मचारी बस्न नमान्दा कार्य सम्पादनमा समस्या भएको छ । निर्देशनालयका प्रमुख अनन्तराज घिमिरेसहितका कर्मचारीले प्रदेशसभा सचिवालयको संरचना निर्माणको काम गरिरहेका छन् । आवश्यकताअनुसार कर्मचारी नहुँदा कार्य सम्पादनमै समस्या परेको उनले बताए ।"
उपभोग्य वस्तु ढुवानीमा कडाइले मूल्यवृद्धिको जोखिम,"(काठमाडौं)  सरकारले खाद्यान्नलगायत वस्तु ढुवानी गर्ने सवारीसाधनलाई लगाउँदै आएको टाइम कार्ड मा कडाइ गरेको छ । व्यवसायीका अनुसार ढुवानी समय थप १ घण्टा घटाइएको हो । यसअघि काठमाडौं उपत्यकाको चक्रपथ क्षेत्रमा बिहान ९ देखि ११ बजेसम्म र अपराह्न ४ देखि ७ बजेसम्म ढुवानी गर्न मिल्दैनथ्यो । मंगलबारदेखि अपराह्नतर्फ ३ देखि ७ बजेसम्म ढुवानी गर्न नमिल्ने बनाइएको व्यवसायीले बताए । सरकारले औपचारिक रूपमा घोषणा नगरे पनि ट्राफिक प्रहरीले मंगलबारदेखि यो टाइम कार्ड लागू गर्न थालिसकेको छ । लकडाउनयता ढुवानीमा टाइम कार्ड लगाउन सुरु गरिएको हो । त्यसअघि व्यवसायीले दिनभर नै ढुवानी गर्न पाउँथे । लकडाउन खुले पनि ११ देखि ४ बजेसम्म गरेर जम्मा ५ घण्टा ढुवानी गर्न पाएका थियौं । सरकारी कार्यालयको काम गर्ने समय घटेको भन्दै १ घण्टा घटाइएको छ, नेपाल वितरक संघका निवर्तमान अध्यक्ष दुर्गाराज श्रेष्ठले भने ।उनका अनुसार प्रशासनको सूचनाबिनै ट्राफिक प्रहरीले ढुवानीमा अवरोध गरिरहेका छन् । ३ बजेको आसपासमा ढुवानी गर्ने सवारी नियन्त्रणमा लिएर ट्राफिकले चिट काट्न थालेको उनले बताए । संघका अनुसार मंगलबार मात्रै सामाखुसी, क्षेत्रपाटी, लैनचौर क्षेत्रमा ८१० वटा सवारीलाई ट्राफिकले समातेका थिए । ती सवारीमा चाउचाउ, बिस्कुट, तेललगायत वस्तु थिए । सरकारी नीतिकै कारण व्यवसायीसँगै उपभोक्ता पनि महँगो मूल्य तिर्न बाध्य हुने देखिन्छ, श्रेष्ठले भने । खाद्य किराना तथा थोक व्यवसायी संघका अध्यक्ष देवेन्द्रभक्त श्रेष्ठले पनि ढुवानी समय घट्दा आपूर्तिसँगै खाद्यवस्तुको मूल्यमा असर गर्ने बताए । ढुवानीको समय सीमा घट्दा विशेषतः वितरकलाई समस्या हुन्छ, उनले भने, त्यसको असर खाद्य बिक्रीमा पनि पर्छ । विडम्बना व्यवसायीले गुनासो गर्ने निकाय वाणिज्य आपूर्ति तथा उपभोक्ता सरक्षण विभाग नै नेतृत्वविहीन छ । व्यवसायीका अनुसार करिब ३ वर्षअघि विभागका तत्कालीन महानिर्देशक कुमार दाहालले बिहानदिउँसो खाद्यलगायत वस्तु ढुवानीमा रोक लगाएका थिए । दिउँसो ढुवानी गर्दा सवारी जाम हुने भन्दै उनले बिहान ८ देखि बेलुकासम्म कुनै पनि वस्तु ढुवानी गर्न नपाउने नियम ल्याएका थिए । तर व्यवसायीको विरोधपछि १२ सय सिसीभन्दा माथिको ढुवानी सवारीसाधन बिहान ११ बजेदेखि चलाउन पाउने सहमति भएको थियो । खाद्यान्नलगायत अत्यावश्यक वस्तु बोकेका साना गाडी (८ सयएक हजार सिसी) मा बन्देज थिएन । पछि सानो गाडीमा ९ देखि ११ बजेसम्म बन्देज लाग्यो । २०७७ चैतमा कोभिडका कारण जोरबिजोरदेखि ढुवानी समय तोकियो । लगत्तै वैशाखमा लकडाउन खुकुलो भए पनि ढुवानीमा पुनः टाइम कार्ड लाग्यो, श्रेष्ठले भने, लकडाउनमा खासै व्यापार नभएकाले चासो दिएनौं । तर, अवस्था सामान्य हुँदासमेत सरकारले निरन्तरता दियो । अहिले ढुवानी समय थप एक घण्टा घटाएर व्यवसायीलाई दुःख दिएको छ ।काठमाडौंका प्रमुख जिल्ला अधिकारी गोविन्दप्रसाद रिजालले ढुवानी समय फेरबदल नभएको बताए । नयाँ निर्णय भएको छैन, उनले भने । महानगरीय ट्राफिक प्रहरी महाशाखा प्रमुख एसएसपी जनकराज भट्टराईले सरकारी कार्यालयमा काम गर्ने समय घटेकाले ढुवानी समय पनि घटाइएको हुन सक्ने बताए । आज सार्वजनिक बिदा भयो । बिहीबार बुझ्छु, उनले भने । पूर्वअध्यक्ष श्रेष्ठका अनुसार उपत्यकामा करिब ७ सय वितरकहरू छन् । चक्रपथमा मात्रै करिब ४ सय छन् । एउटै वितरकले औसतमा ३४ वटा गाडीबाट ढुवानी गर्छन् । कतिपयले भाडामा सवारी लिएर पनि ढुवानी गरिरहेका छन् । ८ घण्टामा करिब २ ट्रिप गर्छन् । तर, सरकारी नीतिले दिनमा जम्मा ४ घण्टा ढुवानी गर्न पाइन्छ । ४ घण्टा मात्रै ढुवानी हुँदा एक ट्रिप मात्रै हुन्छ । त्यसले ढुवानी भाडा बढ्छ, उपभोक्तालाई मार पर्छ, श्रेष्ठले भने । उनका अनुसार ढुवानी भाडा २ प्रतिशत बढ्दा उपभोक्ता मूल्य करिब ५ प्रतिशतसम्म वृद्धि हुन्छ । ढुवानी समय कम हुँदा कर्मचारी व्यवस्थापनमा समेत समस्या भएको व्यवसायीको गुनासो छ । बिहान र राति नै कर्मचारी कसरी खटाउने ? ४ घण्टा मात्रै काम गरेको कर्मचारीलाई न्यूनतम तलब कसरी दिने ?, श्रेष्ठले भने, पसलले दिनभरि सामान बेच्ने र राति सामान किन्ने व्यावहारिक पनि भएन । काठमाडौंमा खाद्यको मात्रै करिब ३० हजार खुद्रा पसल छन् । खाद्यसँगै कपडा, ग्यासलगायतमा पनि उस्तै समस्या छ । व्यवसायीका अनुसार सवारी जाम हुने क्षेत्र पहिचान गरेर अन्य क्षेत्रमा खाद्य वस्तुहरू ढुवानी खुला राख्नुपर्छ ।ढुवानीमै अवरोध भएपछि संघले बिहीबार सीडीओ कार्यालय, ट्राफिक प्रहरी र वाणिज्य विभागमा ज्ञापनपत्र बुझाउने तयारी गरेको छ । त्यसपछि पनि समस्या समाधान नभए खाद्य ढुवानी गर्ने सवारी बानेश्वरदेखि माइतीघरमा लाइन राखेर विरोध गर्ने तयारी रहेको संघले जनाएको छ ।"
ग्यासको मूल्य ७५ रुपैयाँ बढ्यो,"काठमाडौं (कास) नेपाल आयल निगमले एलपी ग्याससहित सबै प्रकारको इन्धनको मूल्य बढाएको छ । ग्यासमा ७५, पेट्रोलडिजेलमा प्रतिलिटर ३३ रुपैयाँ मूल्य बढेको हो । अब पेट्रोल प्रतिलिटर १ सय ३६, डिजेल र मट्टीतेल प्रतिलिटर १ सय १९ र एलपी ग्यास प्रतिसिलिन्डर १५ सय ७५ रुपैयाँ पर्ने भएको छ । निगमले आन्तरिक तथा बाह्य हवाई इन्धनमा साविकको बिक्री मूल्यमा प्रतिलिटर ५ रुपैयाँले वृद्धि गरेको जनाएको छ । इन्डियन आयल कर्पोरेसनले कात्तिक १५ मा पठाएको नयाँ मूल्यसूचीअनुसार निगमले मूल्य बढाएको हो ।निगमका सहप्रवक्ता पुष्कर कार्कीका अनुसार कात्तिक २४ मा बसेको निगम सञ्चालक समितिले इन्धनको मूल्य बढाउने निर्णय गरेको हो । नयाँ मूल्य बुधबार राति १२ बजेदेखि नै लागू हुन्छ, उनले भने । मूल्य समायोजनपछि निगमलाई १५ दिनमा २ अर्ब ६२ करोड नोक्सान हुने प्रक्षेपण गरिएको छ ।"
लगानी जुटाउन क्रेडिट रेटिङ गर्दै विद्युत् प्राधिकरण,"कम्पनी मोडलमा जाने तयारीविद्युत् प्राधिकरणलाई पुनःसंरचना गर्ने र कम्पनी मोडलमा लैजाने भनेर सरकारले तयारी गरेको लामै समय भयो । प्राधिकरणलाई सार्वजनिक कम्पनी बनाउने प्रक्रिया सुरु भएको बारे कार्यकारी निर्देशक कुलमान घिसिङले २०७४ सालमै एक औपचारिक कार्यक्रममार्फत जानकारी गराएका थिए । घिसिङले तयार पारेको प्राधिकरणको व्यावसायिक योजनाअनुसार चुक्ता पुँजीको २५ प्रतिशत बराबर सेयर सार्वजनिक निष्कासन गर्ने तयारी थियो । तर लामो समय बितिसक्दा पनि यसले मूर्त रूप लिन सकेको छैन । पछिल्ला हरेक आर्थिक वर्षका बजेटमा प्राधिकरण पुनःसंरचना र कम्पनी मोडलको विषय सरकारको प्राथमिकतामा परेको देखिन्छ ।चालु आर्थिक वर्षको बजेटमा सरकारको मातहतमा रहेका सम्भाव्य सार्वजनिक संस्थानलाई आवश्यकता अनुसार पूर्ण सरकारी स्वामित्वका कम्पनी मोडलमा रूपान्तरण गरी पुँजी बजारमा सूचीकृत गर्दै आत्मनिर्भर र लगानीको थप स्रोत जुटाउन सक्षम बनाउँदै लैजाने नीति लिइने उल्लेख छ । गत आव २०७७७८ को वार्षिक बजेटमा विद्युत् प्राधिकरणको संस्थागत पुनःसंरचना गरी उत्पादन, प्रसारण र वितरण छुट्टाछुट्टै संयन्त्रबाट गर्ने व्यवस्था मिलाउने उल्लेख छ । तर कम्पनी मोडलमा जाने वा प्राधिकरणभित्रका कामलाई फरकफरक ढंगले गर्ने प्रक्रिया सुरु भइसकेको छैन । यी दुवै विषयमा सैद्धान्तिक सहमति पाए पनि कार्यान्वयनका लागि निकै प्रारम्भिक चरणका कामहरू पनि सुरु हुन नसकेको प्राधिकरणको आर्थिक विश्लेषण विभागका निर्देशक जयराज भण्डारीले बताए । कम्पनी मोडल र पुनःसंरचनाकै लागि भनेर काम सुरु भएको छैन । तर, उत्पादन, प्रसारण र वितरण तीनवटै सेवाको वित्तीय विवरण (ब्यालेन्स सिट) फरकफरक बनाउने तयारी सुरु भएको छ, उनले भने ।"
भीमफेदीकुलेखानी सुरुङमार्ग निर्माण स्थगित,"(मकवानपुर)  वाग्मती प्रदेश सरकारको गौरवको आयोजना भीमफेदीकुलेखानी सुरुङमार्गको निर्माण प्रक्रिया तत्काल अघि नबढ्ने भएको छ । संघ सरकारले सहलगानी गर्न चासो नदिएको भन्दै वाग्मतीका मुख्यमन्त्री राजेन्द्रप्रसाद पाण्डेले तत्काल प्रक्रिया अघि नबढाउन भौतिक पूर्वाधार मन्त्रालयलाई निर्देशन दिएका हुन् । प्रदेश सरकारले आफ्नो लगानीमा सुरुङ मार्ग बनाउन नसक्ने र केन्द्र सरकारले बजेट विनियोजन नगरेको कारण चालु आर्थिक वर्षमा सुरुङ निर्माण प्रक्रिया स्थगित गर्नुपरेको जनाएको छ । प्रदेशले बनाउन सक्ने अवस्था छैन । केन्द्र सरकारको चासोमा परेन । त्यसैले निर्माण स्थगित गरेका हौं, सरकारका प्रवक्ता एवम् आन्तरिक मामिलामन्त्री कृष्ण शर्मा खनालले भने । उनले स्रोत सुनिश्चित नभएसम्म काम अघि नबढ्ने बताए । आयोजना निर्माणमा सहकार्य गर्न संघको भौतिक पूर्वाधार तथा यातायात मन्त्रालयले कार्यदल गठन गरे पनि खासै प्रगति छैन । आगामी बजेटमा यस आयोजनालाई समावेश गर्न केन्द्र सरकारसँग पहल गर्छौ, उनले भने ।प्रदेश सरकार स्थापना भएदेखि यो आयोजना नीति तथा कार्यक्रम र बजेटमा समावेश हुँदै आएको छ । प्रदेश सरकारले भौतिक पूर्वाधार मन्त्रालय मातहत रहने गरी पोष्टबहादुर बोगटी भीमफेदीकुलेखानी सुरुङमार्ग परियोजना कार्यालय नै स्थापना गरिसकेको छ । कार्यालयले आयोजनाको विस्तृत परियोजना रिपोर्ट (डीपीआर) तयार गरिसकेको र टेन्डर प्रक्रिया सुरु गर्न मात्र बाँकी रहेको जनाएको छ । हालकै अवस्थामा सुरुङ मार्गको लागत करिब २० अर्ब रुपैयाँ छ । संघसँग आधा बजेट मागेका थियौं । तर, सुनुवाइ नै भएन । स्रोत सुनिश्चित नभएकाले रोक्न निर्देशन आएको छ । टेन्डर आह्वान गर्दैनौं, भौतिक पूर्वाधार मन्त्रालयका सचिव अशोककुमार साहले भने ।डीपीआरअनुसार ११ मिटर चौडाइको ३२ सय २० मिटर र ३२ सय ७० मिटर लम्बाइको दुईवटा सुरुङमार्ग बनाउन करिब १९ अर्ब ३२ करोड रुपैयाँ लाग्ने अनुमान छ । एकतर्फी रूपमा सवारी सञ्चालन गर्ने गरी दुईवटा सुरुङ निर्माण ४२ महिनामा सम्पन्न हुने डीपीआरमा उल्लेख छ । प्रदेश सरकारले चालु आवमा आयोजनाका लागि ७५ करोड रुपैयाँ मात्र विनियोजन गरेको छ । गत आवमा ०७७७८ मा प्रदेश सरकारले विनियोजन गरेको एक अर्ब रुपैयाँ फ्रिज भएको थियो । कार्यालयका इन्जिनियर पुण्यराम सोलुका अनुसार डीपीआर निर्माण र प्रशासनिक गरी करिब दुई करोड ३३ लाख रुपैयाँ खर्च भइसकेको छ । इटेको नेपाल प्रालिलगायत सातवटा परामर्शदाताले फरकफरक विषयमा सुरुङ मार्गको प्राविधिक विषयको अध्ययन गरेका थिए । यो परियोजनाको सबै तयारी पूरा भइसकेको छ । हामी टेन्डर गर्न सक्ने अवस्थामा छौं, सोलुले भने । उनले भौगोलिक रूपमा सुरुङमार्ग निर्माणमा कुनै कठिनाइ नहुने बताए ।"
रेल चलाउन कर्मचारी न कानुन,"(काठमाडौं)  जयनगरकुर्था खण्डमा सञ्चालन गर्न भन्दै एक वर्षअघि भारतबाट दुईवटा रेल सेट तामझामका साथ जनकपुर भित्र्याइयो । तर अहिलेसम्म कहिलेबाट रेल सञ्चालनमा आउँछ, कुनै टुंगो छैन । आवश्यक तयारीबिनै हतारिएर रेल ल्याउँदा अहिले थन्क्याएर राख्नुपरिरहेको हो ।रेल चलाउन नेपाल रेलवे कम्पनी त छ । तर यसका लागि कानुन र कर्मचारी दुवैको व्यवस्थापन अझै हुन सकेको छैन । २०७७ असोजमा ल्याइएका रेल सेटको पछिल्लो साढे सात महिनादेखि प्राविधिक जाँचसमेत हुन सकेको छैन । कम्पनी कसरी र कहिले रेल चलाउने भन्नेमा मन्त्रालय र विभागसँग छलफलमै रहेको बताउँछ । रेल चलाउने तयारीमै लागेका छौं, कम्पनीका महाप्रबन्धक निरञ्जन झाले भने, सबै तयारी पूरा भए आगामी पुस दोस्रो साताबाट रेल चलाउने योजना हो ।जयनगरदेखि कुर्थासम्मको ३४९ किलोमिटरमा रेल चलाउने कम्पनीको तयारी हो । यो रुटको अहिलेसम्म भाडादर पनि निर्धारण भइसकेको छैन । तिहारपछि भाडादर निर्धारण गरिनेछ, झाले भने, भारतले हस्तान्तरण गरेका केही संरचना पनि मर्मत गर्नुपर्नेछ । भारतका तर्फबाट परियोजना कार्यान्वयन निकाय इरकान इन्टरनेसनल लिमिटेडले भौतिक संरचना निर्माण गरी हस्तान्तरण गरिसकेको छ । तिनैमध्येका केही संरचना बिग्रिएका छन् । त्यसको मर्मतसम्भारको काम पनि इरकानले नै गर्नुपर्छ । इरकानले मंसिर दोस्रो सातासम्म बिग्रिएका संरचना बनाउने सहमति भएको छ, उनले भने, अन्य बाँकी रहेका समस्या पनि समाधान गर्दै अघि बढ्नेछौं ।कार्यालय सञ्चालनका लागि रेल विभागले बनाउँदै गरेको भवनसमेत अझै बनिसकेको छैन । भवन निर्माण अन्तिम चरणमा पुगेको उनको भनाइ छ । कर्मचारी व्यवस्थापनको काम पनि छठपछि सुरु हुने उनले बताए । यसअघिका महाप्रबन्धक गुरु भट्टराईले विज्ञापन खुलाएर कर्मचारी माग गरेका थिए तर करारमा नियुक्त गर्न पाइँदैन भन्दै लोक सेवा आयोगले रोकेको थियो । लोक सेवा आयोग अध्यक्षलाई भेटेर कर्मचारीको स्थायी भर्ना प्रक्रिया अगाडि बढाइदिन आग्रह गरेको झाले बताए ।जहिले पनि कर्मचारी भर्ना मात्र समस्याको विषय नबनोस् भनेर आयोगलाई स्थायी रूपमै कर्मचारी भर्ना गर्न आग्रह गरेका हौं, उनले भने, स्थायी कर्मचारी भएपछि सधैंका लागि समस्या समाधान हुनेछ । तर अहिलेसम्म कर्मचारी भर्नाका लागि पाठ्यक्रम निर्माण भएको छैन । यो प्रक्रियामा समय लाग्ने देखिन्छ, उनले भने, हाम्रो जोड जतिसक्दो चाँडो कर्मचारी भनाइ र कानुनको पाटो टुंग्याएर रेल चलाउने भन्ने हो । १ सय २९ जना कर्मचारी भर्ना गर्ने तयारी रहेको जनाउँदै उनले रेल चलाउन छुट्टै २६ भारतीय प्राविधिक टोली पनि नेपाल आउने जानकारी दिए । रेल सञ्चालनसम्बन्धी अध्यादेश ल्याउने तयारीसमेत भइरहेको उनले जानकारी दिए । रेलको प्रविधिक जाँच गर्न पनि तयारी थालेको कम्पनीले जनाएको छ । यसका लागि भारतको कोंकण रेलवे कर्पोरेसन लिमिटेडको प्राविधिक टोली छठपछि नेपाल आउने झाले बताए । अहिले रेल चल्ने मिति तोकौंला, भोलि रेल चलेन भने के गर्ने ? उनले भने, त्यसका लागि कोंकणको प्राविधिक टोलीलाई छठपछि आउन भनेका छौं । कोंकणसँग एक वर्षका लागि रेल चलाउने र मर्मत गर्नेगरी २२ करोड भारतीय रुपैयाँ (३५ करोड २० लाख रुपैयाँ) मा सम्झौता भएको छ । जसबापत पहिलो किस्ता भुक्तानी भइसकेको उनले जनाए । यो रेलमार्गको कुल दूरी ६८७२ किमि छ । १७ किमि कुर्थाबिजलपुरा खण्डको निर्माण ९० प्रतिशत पूरा भएको छ । बिजलपुराबर्दिबासको १६८२ किमिमा भने मुआब्जाको दर निर्धारण गरी काम अघि बढेको रेल विभागका महानिर्देशक दीपककुमार भट्टराईको भनाइ छ ।"
चार वर्षदेखि सडक अलपत्र,"(पाल्पा)  लुम्बिनी प्रदेश सरकारले नीति तथा कार्यक्रममा रामपुररोल्पा सडकलाई प्रदेश गौरव को आयोजनामा राखेर काम अघि बढाएको थियो । आर्थिक वर्ष २०७५७६ देखि गौरवको आयोजना घोषणा भए पनि पाल्पामा पर्ने १ सय १२ किलोमिटर सडक खण्ड भने चार वर्षयता अलपत्र छ, मर्मतसम्भार हुन सकेको छैन । यसअघि भने कतिपय खण्डमा सडक डिभिजनले स्तरोन्नति र मर्मत अघि बढाएको थियो । अहिले प्रदेश सरकार र सडक डिभिजन दुवैले काम गरेका छैनन् । आर्यभन्ज्याङरामपुर र हार्थोकछहरा सडक खण्डमा खाल्डाखुल्डी अत्यधिक छ । यसअघि गरेको ओटासिल कालोपत्र प्रायः स्थानमा उप्किएको छ । सडकमा वर्षायाममा खसेका पहिरो सडक डिभिजनले पन्छाए पनि त्यसपछि कसैको ध्यान जाने गरेको छैन । आर्यभन्ज्याङजब्गादीरामपुर सडकमा हिँड्नै नसकिने गरी खाल्डाखुल्डी भएका छन्, ट्रक चालक श्याम पाटा मगरले भने, त्यसभन्दा बरु कालीगण्डकी करिडोरको एक किलोमिटर अलि दुःख छ, त्यतैबाट हिँडिएको छ । बस, ट्रक, जिप र साना सवारी साधन अहिले ताँहु, जब्गादी, सिलुवा भएर गुड्न छाडेका छन् । जतासुकै बाटो बिग्रिएकाले यस खण्डमा सवारी सञ्चालन गर्नै मुस्किल छ । साँघुरो सडक, खाल्डाखुल्डीका कारण चालक, यात्रुले सास्ती भोग्नु परेको छ । होलाङदीदेखि बर्तुङ र बर्तुङदेखि आर्यभन्ज्याङ भने संघीय सडक डिभिजनले हेर्दै आएको छ । प्रदेश गौरवको आयोजनाअन्तर्गत १९ किलोमिटर सडक बीचमा र ढुंगाखानीदेखि ७ किलोमिटर हार्थोकसम्म संघीय सडक डिभिजनले काम गर्दै आएको छ । प्रदेश सरकारले आर्यभन्ज्याङदेखि वीरकोटसम्म र हार्थोकदेखि छहरासम्म विस्तृत आयोजना प्रतिवेदन (डीपीआर) तयार गर्दै छ । सोही अनुसार बहुवर्षे ठेक्का व्यवस्थापनको तयारी भएको भौतिक पूर्वाधार विकास मन्त्रालय लुम्बिनी प्रदेशले जनाएको छ । यही क्षेत्रमा पनि काम अघि बढेको छैन । प्रदेश सरकारबाट विनियोजित पहिलो वर्ष (२०७५) को बजेट रैनादेवी छहराको मेहलढापबाट अर्घाखाँचीको पणेना जोड्ने सडक चौडा गरेर सकियो । त्यस वर्ष जिल्लामा प्रदेश सरकारको प्रतिनिधित्व गर्ने कार्यालयसमेत थिएन । पाल्पासमेत हेर्ने गरी गुल्मीमा रहेको कार्यालयले वास्तै नगर्दा बजेटसमेत सही सदुपयोग हुन सकेन । सडक पूर्वाधार विकास कार्यालयका प्रमुख प्रेमनारायण बस्यालका अनुसार दोस्रो वर्षदेखि विनियोजित बजेट तानसेनको बाइपास होलाङदीढुंगाखानी सडक खण्डमा प्रयोग भएको छ । ३ दशमलव २ किलोमिटर सडक खण्डमा चालु आर्थिक वर्षमा काम सकिनेछ । सडक डिभिजनले १० वर्षअघि लगाएको ठेक्का निर्माण व्यवसायीले काम नगर्दा यो खण्ड अलपत्र थियो । त्यही सडकमा प्रदेश सरकारको बजेट प्रयोग भएको प्रमुख बस्यालले बताए । अहिले कामको ठेक्का लिएको निर्माण व्यवसायीले पनि समयमा काम सकेको छैन । पुनः ६ महिना समय थप भएको छ । सोही सडकअन्तर्गत पर्ने रिब्दीकोट गाउँपालिकाले ६ किलोमिटर सडक चौडा गरेको तीन वर्ष बित्यो । कालोपत्र गर्न बजेट अभाव छ । चौडा गरेको सडकमा खाल्डाखुल्डी बढेका छन् । कालोपत्रसमेत उप्किएर सवारी साधन गुडाउनै नसक्ने अवस्थामा पुगेको छ । तीन वर्षअघि नै रिब्दीकोट क्षेत्रभित्र सडक चौडा गरियो, रिब्दीकोट गाउँपालिका अध्यक्ष नारायणबहादुर जीसीले भने, ५ देखि ६ किलोमिटर चौडा गरे पनि अझै कालोपत्र गर्न सकिएको छैन । सडक कालोपत्रका लागि धेरैपटक प्रदेश सरकारलाई जानकारी गराएको उनले बताए । पाल्पाकै रैनादेवी छहरा गाउँपालिकाले पनि आफ्नै लगानीमा सडक चौडा गरेको छ । कालोपत्रका लागि बजेट छैन । प्रदेश गौरवको योजना भए पनि बजेटकै अभावले सडक अलपत्र भएको गाउँपालिका अध्यक्ष रामबहादुर कार्कीले बताए । धेरैपटक प्रदेश सरकारसमक्ष कुराकानी भए, उनले भने, हामीले कालोपत्र गर्न सक्दैनौं । प्रदेशले बजेट दिएको छैन । पटकपटक प्रदेश सरकारलाई जानकारी गराए पनि सुनुवाइ हुन नसकेको उनले बताए । सडक चौडा गरे पनि सडकमा खाल्डाखुल्डी भएर एक लेनकै छ । डबल लेनका लागि सडक चौडा गरेका स्थानीय तहले बजेट अभावले काम अघि बढाउन सकेनन् । नाली निर्माणको काम भएको छैन । चौडा गरेको सडक प्रयोगमै आएको छैन । प्रदेश सरकारले विनियोजन गर्ने बजेट अन्य जिल्लामा तानातान हुँदा पाल्पा क्षेत्रको सडक स्तरोन्नति हुन नसकेको हो ।"
फुडमान्डुको डेलिभरीमा छुट योजना,"काठमाडौं (कास) अनलाइन फुड डेलिभरी कम्पनी फुडमान्डुले आकर्षक छुट योजना ल्याएको छ । वार्षिकोत्सवको अवसरमा कम्पनीका ब्रान्ड, मार्केटिङ तथा बजार व्यवस्थापक श्यामरत्न मालीले आकर्षक छुटका साथै नौलो परिकार पनि ग्राहकसामु ल्याइएको बताए । सन् २०१० को नोभेम्बर ११ देखि सञ्चालनमा आएको यस कम्पनीमा काठमाडौं उपत्यका तथा पोखराका दर्जनौं रेस्टुरेन्टहरू आबद्ध छन् । आबद्ध रेस्टुरेन्टका परिकार कम्पनीको वेबसाइट तथा मोबाइल एपमार्फत अर्डर गर्न सकिन्छ । साथै कम्पनीले ग्रोसरी डेलिभरी सेवा पनि सञ्चालन गर्दै आएको छ । फुडमान्डुले बजार विस्तार गर्ने रणनीतिअनुसार हाम्रो पात्रोसँग पनि सहकार्य गर्ने भएको छ । हाम्रो पात्रो एपमार्फत पनि फुडमाण्डुबाट खाना अर्डर गर्न मिल्ने व्यवस्था गर्न लागिएको कम्पनीले जनाएको छ ।"
शाओमी प्याड ५ नेपाली बजारमा,"काठमाडौं (कास) शाओमी नेपालले शाओमी प्याड ५ बजारमा ल्याएको छ । यसमा २२५ वाटको इनबक्स चार्जरसहित ८७२० एमएएच क्षमताको ब्याट्री रहेको छ । यसमा इमर्सिभ क्वाड स्टेरियो स्पिकर छ । ८ एमपीको फ्रन्ट क्यामेरा र १३ एमपीको एकल क्यामेरा यसमा रहेको छ । यसको शक्तिशाली ७ न्यानोमिटरको उच्चकार्यक्षमता क्वालकम स्न्यापड्रागन ८६० प्रोसेसर २९६ गिगाहर्जसम्मको गतिमा पुग्छ । कस्मिक ग्रे र पर्ल ह्वाइट रंगमा प्याड उपलब्ध हुनेछ । ६ जीबी र्याम र २५६ जीबी रोममा यसको मूल्य ४९ हजार ९९९ रुपैयाँ तोकिएको छ । त्यस्तै ६ जीबी र्याम र १२८ जीबी रोममा ४४ हजार ९९९ रुपैयाँ मूल्य तोकिएको छ । यस ट्याबका बारेमा बोल्दै शाओमी नेपालका कन्ट्री जनरल म्यानेजर सौरभ कोठारीले भने, शाओमी प्याड ५ एक अलइनवान ट्याब्लेट हो, आवश्यकताअनुसार कार्यस्थान र मनोरञ्जन उपकरण दुवैको रूपमा यो प्रयोग गर्न सकिन्छ । स्लिम डिजाइन, शाओमी प्याड ५ पोर्टेबल रहेको र यसलाई सहज रूपमै झोलामा राखेर हिँडडुल गर्न सकिने कम्पनीको दाबी छ ।"
नबिलका ग्राहकलाई दराजमा क्यास ब्याक अफर,"काठमाडौं (कास) नबिल बैंकले दराज (अनलाइन बजार) को ११११ को अवसरमा ग्राहकलाई विशेष अफर ल्याएको छ । दराजसँगको साझेदरीमा कात्तिक २५ देखि मंसिर ३ गतेसम्म किनेको सामानमा डेबिट कार्डमार्फत गरेको भुक्तानीमा विशेष छुट पाउने व्यवस्था गरिएको हो । बैंकका ग्राहकले डेबिट कार्डमार्फत रकम भुक्तानी गर्दा १५ प्रतिशत छुट वा अधिकतम ३ हजार रुपैयाँ क्यास ब्याक पाउने छन् । त्यस्तै क्रेडिट कार्डमार्फत भुक्तानी गर्दा १५ प्रतिशत वा ३ हजार ५ सय रुपैयाँसम्म क्यास ब्याक पाउने बैंकले जनाएको छ । सन् १९८४ मा स्थापित यस बैंकले हाल १३५ शाखा, १८५ एटीएम र १ हजार ५०० भन्दा बढी नबिल रेमिट एजेन्टहरूमार्फत सेवा प्रदान गर्दै आएको छ ।"
सामसङका १५ ग्राहकलाई सुनको सिक्का,काठमाडौं (कास) सामसङ मोबाइलले ग्राहकलाई लक्षित गरेर विशेष उपहार योजना सञ्चालनमा ल्याएको छ । नोभेम्बर १ देखि ३० तारिखसम्म फोन खरिद गर्नेका लागि सञ्चालनमा आएको उपहार योजनाअन्तर्गत प्रत्येक दिन ३ जना ग्राहकले ५ ग्राम सुनको सिक्का उपहार प्राप्त गर्नेछन् । विजेताको घोषणा लक्की ड्रद्वारा गरिनेछ । मंगलबार गरिएको पहिलो लक्की ड्रमा नोभेम्बर १ देखि ५ तारिखसम्मको १५ ग्राहकलाई सुनको सिक्का प्रदान गरिएको छ । उक्त अवधिमा सामसङ मोबाइल वा ट्याब खरिद गरेका ग्राहकलाई एसएमएस नम्बर ३१००३ मा आफ्नो मोबाइल वा ट्याबको सिरियल नम्बर पठाउनुपर्ने व्यवस्था गरिएको थियो । प्राप्त सिरियल नम्बरका ग्राहकलाई लक्की ड्रमा समावेश गरिएको थियो । लक्की ड्र कार्यक्रम सामसङको फेसबुक पेजबाट प्रत्यक्ष प्रसारण गरिएको थियो । बाँकी ४ हप्ताको लक्की ड्र कार्यक्रम पनि सोही पेजमार्फत प्रत्यक्ष प्रसारण गरिने कम्पनीले जनाएको छ । विजेतालाई ७ दिनभित्र आवश्यक कागजातसहित उपहार दाबी गर्न कम्पनीले आग्रह गरेको छ ।
बजारमा 'बेको का विद्युतीय सामग्री,काठमाडौं (कास) चौधरी ग्रुपअन्तर्गतको सीजी इलेक्ट्रोनिक्सले विश्व चर्चित ब्रान्ड बेको का विभिन्न उत्पादन नेपाली बजारमा ल्याएको छ । नेपाली बजारका लागि आधिकारिक बिक्रेताका रूपमा सीजी इलेक्ट्रोनिक्स नियुक्तसमेत भएको छ । सीजीले हाल बजारमा बेको ब्रान्डका विभिन्न उत्पादन बिक्रीवितरण गरिरहेको छ । नयाँ उत्पादनले प्रतिस्पर्धात्मक वातावरण सिर्जना गर्ने र बजारको मागलाई सम्बोधन गर्न मद्दत पुग्ने सीजीको दाबी छ ।
सोजुको उत्पादन अब नेपालमै,"काठमाडौं (कास) न्यु एभरेस्ट डिस्टिलरी कोहलपुर बाँकेले सोजु लगायत कोरियाली मदिराजन्य हल्का पेय पदार्थ उत्पादन गरी देशभर बिक्रीवितरण गर्ने भएको छ । उद्योगले बीजे इन्भेस्टमेन्ट र दक्षिण कोरियाली कम्पनी पीप्लससँग सम्झौतापत्रमा हस्ताक्षर गर्दै कोहलपुरमा कोरियाली मापदण्डको मदिराजन्य पेय पदार्थ उत्पादन गर्न लागेको हो । कोरियाको लोकप्रिय पेय पदार्थ सोजु नेपालमा पनि लोकप्रिय रहेको न्यु एभरेस्ट डिस्टिलरीका रवीन्द्रमान श्रेष्ठले बताए । निकट भविष्यमै अन्तर्राष्ट्रिय गुणस्तरको सोजु उत्पादन गरी हामी बजारमा ल्याउनेछौं, जसले यसको आयातमा भइरहेको खर्च न्यूनीकरण गर्नेछ, उनले भने ।"
दराजको गाला लाइभ,"काठमाडौं (कास) अनलाइन सपिङ कम्पनी दराजले नोभेम्बर १० मा गाला लाइभ आयोजना गर्ने भएको छ । ११ प्रख्यात सेलिब्रेटीसहित कार्यक्रम प्रस्तोताका रूपमा सुरजसिंह ठकुरी र माल्भिका सुब्बा रहनेछन् । कार्यक्रममा नेस स्टुडियोको सांगीतिक प्रस्तुति र अन्तरक्रियात्मक खेल राखिएको छ । दराज प्रयोगकर्ताका लागि नयाँ टीभीएस रेडरलगायत राम्रा पुरस्कार जित्ने मौका छ । उक्त कार्यक्रम विशेष रूपमा दराज एपको नयाँ दराज लाइभ फिचरमार्फत नोभेम्बर १० मा प्रत्यक्ष प्रसारण हुनेछ । यसअघि दराजले भदौ २०७८ (सेप्टेम्बर २०२१) मा देशको पहिलो इनएप सपिङ लाइभ स्ट्रिम दराज लाइभ सञ्चालन गरेको थियो । नेपालमा अनलाइन किनमेललाई बढावा दिने उद्देश्यसाथ अलिबाबाको अनुभव, अन्तर्दृष्टि र प्रविधिको सदुपयोग गर्दै दराज लाइभ प्रस्तुत हुने कम्पनीले जनाएको छ ।"
प्राइमको १६ प्रतिशत बोनस सेयर,काठमाडौं (कास) प्राइम कमर्सियल बैंकले गत आर्थिक वर्षको नाफाबाट सेयर धनीलाई १६ प्रतिशत बोनस सेयर दिने भएको छ । बैंकको सञ्चालक समिति बैठकले सोमबार १६६३१३ प्रतिशत लाभांश दिने निर्णय गरेको हो । यसमध्ये १६ प्रतिशत बोनस सेयर र कर प्रयोजनका लागि ०६३१३ प्रतिशत नगद लाभांश प्रस्ताव गरिएको बैंकले जनाएको छ ।
आईएमई र 'पिकमी बीच बिमा सम्झौता,काठमाडौं (कास) आईएमई जनरल इन्स्योरेन्स र पिकमीबीच दुर्घटना बिमा सेवा प्रदान गर्नेसम्बन्धी सम्झौता भएको छ । उक्त सम्झौतापत्रमा आईएमई जनरल इन्स्योरेन्सका प्रमुख कार्यकारी अधिकृत युगेशभक्त बादे श्रेष्ठ र पिकमीका अध्यक्ष प्रसन्न अधिकारीले हस्ताक्षर गरे । सम्झौतापछि पिकमीका चालक र यात्रुको १ लाख रुपैयाँसम्मको दुर्घटना बिमा आईएमई जनरल इन्स्योरेन्सबाट हुनेछ ।
ग्लोबलका ग्राहकलाई दराज ११ः११ मा छुट,काठमाडौं (कास) ग्लोबल आईएमई बैंकका ग्राहकले दराजको ११ः११ अफरमा सामान किन्दा १५ प्रतिशत छुट पाउने भएका छन् । ग्राहकले डेबिट वा क्रेडिट कार्ड प्रयोग गरी नोभेम्बर ११ मा दराज अनलाइनबाट सामान किन्दा खरिद रकममा १५ प्रतिशत छुट पाउने बैंकले जनाएको छ । बैंकको डेबिट कार्ड प्रयोगकर्ताले १५ प्रतिशत वा ३ हजार रुपैयाँसम्म र क्रेडिट कार्ड प्रयोगकर्ताले १५ प्रतिशत वा ३ हजार ५ सय रुपैयाँसम्म छुट पाउनेछन् ।
"इङ्नामलाई मदन, थापालाई जगदम्बाश्री","काठमाडौं (कास) लेखक भगिराज इङ्नामले मदन पुरस्कार र नृत्यशास्त्री भैरवबहादुर थापाले जगदम्बाश्री सम्मान पाएका छन् । मदन पुरस्कार गुठीका अध्यक्ष कुन्द दीक्षितले बुधबार पाटनढोकामा आयोजित कार्यक्रममा दुवै स्रष्टालाई पुरस्कार र सम्मान हस्तान्तरण गरेका हुन् । लेखक इङ्नामको अनुसन्धानमूलक पुस्तक लिम्बूवानको ऐतिहासिक दस्ताबेज संग्रह संवत् १७१९२०२० का लागि पुरस्कार दिइएको हो । त्यस्तै नृत्यशास्त्री थापालाई ६ दशकभन्दा बढी नेपाली नृत्यमा गरेको योगदानका लागि जगदम्बाश्री हस्तान्तरण गरिएको हो ।गुठी अध्यक्ष दीक्षितले इङ्नामको कृतिले नेपाल बुझ्ने फरक सामग्री दिएको र थापाले नेपाली नृत्य विधालाई उचाइमा पुर्याउनका लागि गरेको अध्ययन, अनुसन्धान र प्रयोगात्मक ज्ञान नेपालीका निम्ति अविस्मरणीय रहेको बताए । सम्मान ग्रहण गर्दै इङ्नामले मदन पुरस्कार पाउँदा लिम्बूवानको इतिहास अनुमोदन गरेको महसुस भएको बताए । पुस्तकबाट आफू मात्र नभई पुस्तकमा परेका अभिलेखहरू उपलब्ध गराउने सबै जना सम्मानित भएको भनाइ उनले राखे । यसले अन्य ऐतिहासिक कागजात खोजअनुसन्धानकर्तालाई प्रेरणा दिने उनको भनाइ छ । सम्मानित भएपछि नृत्यशास्त्री थापाले आफ्नो कामको मूल्यांकन भएको भन्दै खुसी व्यक्त गरे । राज्यले नगरेको मूल्यांकन मदन पुरस्कार गुठीले गरेको भनाइ उनको थियो । समारोहमा ऋतु संस्कृतिबारे इतिहासकार गौतमव्रज वज्राचार्यले अमेरिकाबाट भर्चुअल रूपमा विद्वत् प्रवचन प्रस्तुत गरेका थिए । प्रवचनमा नेवार संस्कृति र वैदिक साहित्यमाथि प्रकाश पारिएको थियो ।"
सुन्दरीको झोलुंगे पुल,"(काठमाडौं)  सुन्दरी प्रतियोगिता रूपको मात्रै प्रतिस्पर्धा होइन । सहभागीहरूले आफ्नो रुचि र क्षमताअनुसार विभिन्न क्षेत्रमा योगदान दिन सक्छन् । भीडलाई उछिनेर जोजो अघि आउँछन्, अधिकांशले भन्छन्, म समाजसेवा गर्छु । भनेजसरी मिस नेपालका विजेताहरूमा सिर्जनशील काम गर्ने सिलसिला अघि बढेको छ । यसमा इँटा थपेकी छन् मिस नेपाल वर्ल्ड २०२० कि विजेता नम्रता श्रेष्ठले । उनको अगुवाइमा धादिङको नीलकण्ठ२ थोपल खोलामा बनेको झोलुंगे पुल सञ्चालनमा आएको छ । पुलबाट वारिपारि गर्न पाउँदा सोर घर, बसाहा, भण्डारी गाउँ, आँपसरा, बटुवा, स्याउली, धोबेनीलगायत गाउँका बासिन्दालाई राहत भएको छ । मिस वर्ल्ड २०२१ ब्युटी विथ पर्पोज सामाजिक परियोजनाअन्तर्गत श्रेष्ठको सक्रियतामा स्थानीयको श्रमदान तथा विभिन्न संस्थाहरूको सहायतामा पुल बनाइएको हो । उनीसहित नगर प्रमुख भीमप्रसाद ढुंगाना, हिडन ट्रेजरका अध्यक्ष दिवाकर राजकर्णिकारले गत सोमबार पुलको संयुक्त रूपमा उद्घाटन गरे । झन्डै ५० लाख रुपैयाँ लागतमा निर्मित ७५ मिटर लम्बाइको पुलले नीलकण्ठ नगरका २ र १२ नम्बर वडालाई जोडेको छ । स्थानीय उपभोक्ता समितिका अध्यक्ष विष्णु थापामगरले भने वर्षामा खोला तर्न सकिँदैनथ्यो । पुलले हामीलाई वारिपारि गर्न सजिलो भयो । खोलामा पुल नहुँदा पारि गाउँतिर जान दुईतीन घण्टा पैदल हिँडेको स्थानीय ७७ वर्षीया मैया मगरले सुनाइन् । मर्ने बेलामा पुल देख्न पाइयो । अब सबैलाई सजिलो हुने भो, उनले निकै खुसी हुँदै भनिन् । मिस नेपालको ताज पहिरिएर सामाजिक कार्यअन्तर्गत यति ठूलो परियोजना पूरा गर्न सफल भएकोमा श्रेष्ठले निकै गर्व महसुस भएको सुनाइन् । पुल मैले होइन, हामीले बनाएका हौं र यो हाम्रा लागि हो, उनले भनिन्, कोभिडको समयमा सुरु भएको करिब एक वर्षको हाम्रो परियोजना चार महिनामै सकिएको छ । यो निकै ठूलो उपलब्धि हो । सहायता गर्ने संस्था र समुदायप्रति उनले आभार व्यक्त गरिन् । श्रेष्ठका अनुसार मिस वर्ल्ड २०२१ का लागि धादिङमा परियोजना छनोट गर्न उनले स्थानीय तथा वन जोगाऔं अभियानका अभियानकर्मी भूमिरमण नेपालसँग सहायता लिएकी थिइन् । कोभिडले गर्दा सबैतिर आर्थिक रूपमा गाह्रै थियो । पुल बनाउन पुग्ने पैसा नउठ्ला कि भन्ने डर थियो, उनले भनिन् । परियोजना पूरा गर्न हिडन ट्रेजर, स्थानीय प्रशासन तथा अन्य संस्थाहरूले गरेको सहायताले काम गर्ने वातावरण बनेको उनले सुनाइन् ।मिस नेपालको सामाजिक परियोजनाको काम सही र आवश्यक ठाउँमा भएको सुनाउँदै नगर प्रमुख ढुंगानाले पुल स्थानीयवासीको अहिलेको आवश्यकता मात्र नभएर धादिङकै पहिचानका रूपमा खडा भएको धारणा राखे । सौन्दर्य प्रतियोगिताले सहभागीलाई सामाजिक क्षेत्रमा काम गर्ने बाटो खोल्ने हिडन ट्रेजर अध्यक्ष कर्णिकारले बताए । हाम्रो उद्देश्य प्रतिभा उजागर गरेर देश र समाजका लागि योगदान दिने प्रतिभालाई अघि ल्याउनु नै हो ।"
कान्तिपुरकर्मी तामाङ पुरस्कृत,"काठमाडौं (कास) तामाङ पत्रकार संघ काठमाडौं शाखाले कान्तिपुरकर्मी सुशीला तामाङसहित तीन सञ्चारकर्मीलाई पुरस्कृत गरेको छ । बौद्ध चुच्चेपाटीमा शाखाको तेस्रो अधिवेशनका अवसरमा बुधबार तामाङ, रेडियो मिर्मिरेका विष्णु दोङ तामाङ र ताम्सालिङ खबर डटकमका दिलबहादुर लामालाई जनही सात हजार नगद र कदरपत्रसहितको काठमाडौं तामाङ मिडिया अवार्डले सम्मान गरेको हो । पुरस्कार हस्तान्तरण गर्दै शाखाका निवर्तमान अध्यक्ष युनिकरक्षे घलानले सम्मान गरेर सञ्चारकर्मीलाई आफ्नो जिम्मेवारीमा लागिपर्न हौसला दिइएको बताए ।"
आठ फरक : निर्णायक कति ?,"प्राइज मनी र म्याच मनी सायद प्रशिक्षक र खेलाडीका लागि यी दुई तत्त्वले कमै प्रभाव पार्नेछ । यसमै टिकेर खेल रणनीति बनाइने छैन । यसपल्ट प्राइज मनी बढाइएको छ । त्यो भनेको लिग विजेताले ७५, दोस्रो स्थानमा आउनेले ५० र तेस्रो हुनेछले २५ लाख रुपैयाँ पाउनेछन् । त्यसपछिको स्थानमा आउने टिमले पुरस्कार राशिका रूपमा पाउने छैनन् । तर म्याच मनीका लागि भने अलग्गै व्यवस्था छ । त्यसअनुसार जितमा ५० हजार, बराबरीमा २५२५ हजार रुपैयाँ । हारमा केही न केही ।"
न्युजिल्यान्ड फाइनलमा,अबुधाबी (एएफपी) न्युजिल्यान्डले बुधबार पहिलोपल्ट ट्वान्टी२० विश्वकपको फाइनल यात्रा तय गरेको छ । यसका लागि सेमिफाइनलमा इंग्ल्यान्डलाई ५ विकेटले हरायो । ड्यारेल मिचेल यसका नायक रहे । प्रारम्भिक ब्याटर मिचेलले ४८ बलमा नटआउट ७२ रन बनाएपछि न्युजिल्यान्डले १९ ओभरभित्र ५ विकेट गुमाई १ सय ६७ रन बनाएको थियो । यससँगै सन् २०१९ को एकदिवसीय विश्वकपमा इंग्ल्यान्डको हातबाट पराजित न्युजिल्यान्डले त्यसको बदला लिएको छ । न्युजिल्यान्ड विश्व टेस्ट च्याम्पियनसिप विजेता पनि हो । न्युजिल्यान्डले १३ रन बनाउँदासम्म दुई विकेट गुमाएको थियो । यसले टोली दबाबमा आएको थियो । तर खेलको अन्त्यतिर म्यान अफ द म्याच मिचेल आक्रामक ढंगले प्रस्तुत भए । उनले चार चौका र चार छक्का प्रहार गरे । न्युजिल्यान्डका लागि डेभन कन्वेले पनि ४६ रनको योगदान दिए । मिचेल र कन्वेले ८२ रनको साझेदारी गरे । जेम्स निसमले ११ बलमा ३ छक्का र १ चौकासहित २७ रन बनाए । इंग्लिस बलरमध्ये क्रिस वोक्स र लाम लिभिङ्स्टनले समान दुई विकेट लिए । जितको संघारमा रहेर पनि इंग्ल्यान्ड प्रतियोगिताको पहिलो सेमिफाइनलमा पराजित भएको हो । यसअघि टस हारेर पहिले ब्याटिङ निम्तो पाएको इंग्ल्यान्डले ४ विकेट गुमाएर १ सय ६६ रन बनाएको थियो । मोइन अलीले ३७ बलमा नटआउट ५१ रन बनाए । उनले तीन चौका र दुई छक्का प्रहार गरे । अलीले डेविड मालनसँग तेस्रो विकेटमा ६३ रनको साझेदारी गरे । मालनले ३० बलमा ४१ रन बनाए । उनको ब्याटबाट चार चौका र एक छक्का निस्केको थियो । लयमा रहेका प्रारम्भिक ब्याटर जस बटलरले २९ रनमात्र बनाउन सके । चोटका कारण जेसन रोयको अनुपस्थितिमा बटलरले जोनी बेरिस्टोसँग मिलेर इनिङ्सको सुरुआत गरे । उनीहरूले पहिलो विकेटमा ३७ रनको साझेदारी निभाएका थिए । उपाधिका लागि न्युजिल्यान्डले पाकिस्तान र अस्ट्रेलियाबीचको विजेतासँग प्रतिस्पर्धा गर्नेछ ।
