शीर्षक,विवरण
कोभिड खोप गाडीभित्रै,"विश्व स्वास्थ्य संगठनले प्राकृतिक विपत्तिलगायत व्यवस्थापन कमजोरीका कारण समयमा खोप ल्याउन नसकिने भन्दै ६ देखि ११ महिनासम्मको स्टक राख्नुपर्ने मापदण्ड तोकेको छ । तर, भण्डारण अभावका कारण मुस्किलले ३ महिनाका लागि मात्र खोप राख्दै आएको विभागको कोल्ड चेन एन्ड भ्याक्सिन व्यवस्थापन शाखा प्रमुख बडेबाबु थापाले बताए । पोलियो खोप माइनस १५ देखि २५ डिग्री सेल्सियस तापक्रममा राख्नुपर्छ । अन्य खोप २ देखि ८ डिग्री सेल्सियसमा भण्डार गर्नुपर्छ, उनी भन्छन्, तापक्रम मिलाउन नसके खोप बिग्रिन्छ । त्यसैले तत्काल आधुनिक खोप भण्डार केन्द्र जरुरी छ । प्रदेशतिर पनि समस्या उस्तै छ । प्रदेश १ स्वास्थ्य आपूर्ति व्यवस्थापन शाखा निमित्त प्रमुख शम्भु साहका अनुसार नियमित खोप भण्डार जेनतेन गर्दै आइरहेकामा कोभिड खोपसँगै रोटा र टाइफाइड खोपले भण्डारमा समस्या थपिएको छ । नयाँ भण्डार कक्षमा कोल्ड रुम चाँडै जडान गर्न पाए खोप बिग्रिने थिएन, उनी भन्छन् । उता, धनगढीमा खोप ओसारपसार गर्ने रेफ्रिजेरेटर भ्यान डेढ वर्षदेखि थन्किएको छ । नयाँ खरिदका लागि विभागलाई पटकपटक आग्रह गर्दा पनि बेवास्ता गर्दै आइरहेको धनगढीका कर्मचारीको गुनासो छ । भ्यान नहुँदा सुदूरपश्चिम प्रदेशअन्तर्गत बाजुरा, बझाङ, डोटी, अछाम, दार्चुला, बैतडी, डडेलधुरालगायत दुर्गम जिल्लामा खोप कोल्ड बक्स मा राखेर ओसारपसार हुने गरेको छ । सुदूरपश्चिम प्रदेश स्वास्थ्य आपूर्ति व्यवस्थापन शाखा प्रमुख पद्म बिष्टले जसरी भए पनि ७२ घण्टाभित्र सम्बन्धित जिल्लाको कोल्ड रुममा पुर्याउनुपर्ने अन्यथा बिग्रिने समस्या रहेको बताए । धेरै टाढा पुर्याउनुपर्ने जिल्लामा तापक्रम सन्तुलन बनाउन आइस बक्सले समेत भ्याउन गाह्रो छ, उनी भन्छन्, यसले केन्द्रबाट भ्याक्सिन ल्याइसकेपछि पुनः प्याकिङ गर्नॅपर्ने अर्को समस्या छ । बुटवल, विराटनगर र हेटौंडामा भने कोल्ड रुम सञ्चालनमा ल्याउन थ्री फेज लाइन जडान गर्न बाँकी छ । खोप विज्ञ श्यामराज उप्रेती भन्छन्, फाइजर खोप माइनस ७० डिग्री सेल्सियसमा राख्नुपर्छ । प्रदेशस्तरमा यस्तो भण्डार कक्ष बनेको छैन । केन्द्रमा पनि एक लाख डोज अट्ने सानो मात्र तयार भएको छ । उप्रेतीका अनुसार फाइजर खोप माइनस ७० डिग्रीमा राख्न सके ६ महिनासम्म बिग्रिँदैन । माइनस २ देखि माइनस ८ डिग्रीमा राखेमा एक महिना मात्र टिक्छ । केन्द्रमा माइनस ७० डिग्री र प्रदेशस्तरमा माइनस २ देखि ८ डिग्रीको भण्डार कक्ष बनाउन सकिने उनको सुझाव छ । स्वास्थ्य विभाग कोल्ड चेन एन्ड भ्याक्सिन व्यवस्थापन शाखा प्रमुख थापाले कोल्ड रुम भन्सार कार्यालयमा रहेको र चाँडै ल्याउने क्रममा रहेको बताउँछन् ।चिनियाँ सेनाद्वारा ३ लाख खोपचिनियाँ जनमुक्ति सेनाले नेपाली सेनालाई तीन लाख डोज भेरोसेल खोपसहित १० थान भेन्टिलेटर र एक सय थान अक्सिजन कन्सन्ट्रेटर सहयोग गरेको छ । भद्रकालीस्थित सैनिक मुख्यालय जंगी अड्डामा सोमबार आयोजित कार्यक्रमबीच नेपालका लागि चीनकी राजदूत होउ यान्छीले उक्त खोपसहित स्वास्थ्य सामग्री प्रधानसेनापति प्रभुराम शर्मालाई हस्तान्तरण गरिन् । प्रधानसेनापति शर्माले सहयोगका लागि मित्रराष्ट्र चीन तथा चिनियाँ जनमुक्ति सेनालाई धन्यवाद ज्ञापन गरेका थिए । कोभिड१९ को संक्रमण बढेपछि यसअघि पनि जनमुक्ति सेनाले नेपाली सेनालाई दुई वटा जहाजमा स्वास्थ्य सामग्री पठाएको थियो ।"
बार देशव्यापी आन्दोलनमा,"नेपाल बारका पदाधिकारी, सदस्य वा परिवारका सदस्यहरू न्यायाधीश वा अन्य कुनै पनि पदमा नियुक्ति लिन नचाहेको र आफ्नो कार्यकालभरि कुनै पनि नियुक्ति नलिने भनी यसअघि जनाएको प्रतिबद्धतामा कायमै छौं, विज्ञप्तिमा छ । बारको बैठकले प्रधानन्यायाधीश जबराको बहिर्गमनका लागि आवश्यक निर्णय लिन राजनीतिक नेतृत्वलाई पनि आग्रह गरेको छ । प्रधानन्यायाधीश जबरा पदमा बस्न अयोग्य भएको भन्दै उनलाई राजीनामा दिन सुझाएको बारले जबराले राजीनामा नदिएमा आवश्यक निर्णय लिन राजनीतिक नेतृत्वलाई आग्रह गर्ने निर्णय गरेको हो । महासचिव पौडेलले प्रधानमन्त्री शेरबहादुर देउवा तथा संसद्मा रहेका राजनीतिक दलका नेतृत्वलाई जबरालाई पदमुक्त गराउनका लागि आवश्यक अग्रसरता लिन आग्रह गर्दै ज्ञापनपत्र बुझाउने निर्णय गरेको बताए । सत्तारूढ गठबन्धनको सोमबारै बसेको बैठकले न्यायालय आफैंले विवाद टुंग्याउनु उपयुक्त हुने निर्णय गरेको थियो । बारले न्यायालयको नेतृत्व लिन जबरा किन असफल भए र उनले किन पद छाड्नुपर्छ भन्नेबारे राजनीतिक दललगायत सबै सरोकारवालालाई स्पष्ट पार्न आगामी तीन दिनभित्र श्वेतपत्र सार्वजनिक गर्ने निर्णय गरेको छ ।"
राष्ट्र बैंकले सीमा तोकिदिएपछि घट्यो सेयर कर्जा,"गत असारमा यस्तो कर्जा १ खर्ब ६ अर्ब रुपैयाँ थियो । गत आर्थिक वर्षको भदौको तुलनामा चालु आर्थिक वर्षको सोही अवधिमा भने यस्तो कर्जा ९७ प्रतिशत बढेको देखिन्छ । गत आर्थिक वर्षको भदौमा बैंक तथा वित्तीय संस्थाले सेयर धितोमा कुल ५२ अर्ब ७८ करोड रुपैयाँ कर्जा प्रवाह गरेका थिए । अघिल्लो आर्थिक वर्षको तुलनामा गत आर्थिक वर्षमा बैंक तथा वित्तीय संस्थाले सेयर कर्जा बढाएर करिब दोब्बर पुर्याएका थिए । यो उक्त अवधिमा बैंक तथा वित्तीय संस्थाले अर्थतन्त्रका विभिन्न क्षेत्रमा प्रवाह गरेको कर्जाको वृद्धिदरमध्ये सबैभन्दा बढी हो । पहिलो र दोस्रो लहरको कोरोना संक्रमणका कारण चालु आर्थिक वर्षका धेरैजसो महिना अर्थतन्त्रका धेरै क्षेत्र ठप्प थिए । जसकारण ती क्षेत्रबाट कर्जा माग हुन सकेको थिएन तर सेयर बजार भने निरन्तर उकालो लागिरहेको थियो । यही अवसरको फाइदा उठाउँदै बैंक तथा वित्तीय संस्थाले सेयर कर्जा विस्तार गरेका थिए । बैंक तथा वित्तीय संस्थाले सेयर बजारमा प्रवाह गर्ने कर्जालाई २५ लाखभन्दा कम, २५ देखि ५० लाख रुपैयाँसम्म, ५० लाखदेखि १ करोडसम्म र एक करोड रुपैयाँभन्दा बढी गरी चार वर्गमा वर्गीकरण गरिएको हुन्छ । यसका आधारमा गत असारसम्म यो क्षेत्रमा प्रवाह भएको कुल कर्जामध्ये सबैभन्दा धेरै (करिब ६८ प्रतिशत) एक करोड रुपैयाँभन्दा बढीको छ । यसले सेयर बजारमा ठूलो व्यापारी वा व्यावसायिक घरानाकै प्रभुत्व रहेको पुष्टि हुन्छ । सेयर बजारमा बैंकले प्रवाह गरेको कुल कर्जाको करिब १२ प्रतिशत ५० लाखदेखि १ करोड रुपैयाँसम्मको, करिब १३ प्रतिशत २५ देखि ५० लाख रुपैयाँसम्मको र ७ प्रतिशत कर्जा २५ लाखभन्दा कम रकमको रहेको राष्ट्र बैंकले जनाएको छ ।चालु आर्थिक वर्षको पहिलो दुई महिनासम्म ओभरड्राफ्ट कर्जा करिब साढे ६ प्रतिशत बढेको छ । गत आर्थिक वर्षको सोही अवधिमा यस्तो कर्जा वृद्धिदर १३ प्रतिशत घटेको थियो । व्यक्तिगत ओभरड्राफ्ट शीर्षकमा प्रवाह भएको अधिकांश कर्जा पनि सेयर बजारमा गएको बताइएको छ । यो शीर्षकमा प्रवाह भएको कर्जाको प्रयोजन खुलाइएको हुँदैन । यस कारण बजार बढेसँगै ओभरड्राफ्ट कर्जा पनि वृद्धि भएकाले धेरै रकम सेयर बजारमा गएको जानकारहरू बताउँछन् । एउटै क्षेत्रमा धेरै कर्जा प्रवाह हुँदा जोखिम पनि धेरै हुने उनीहरूको भनाइ छ ।यस विषयमा राष्ट्र बैंक पनि जानकार छ । सोही कारण मौद्रिक नीतिमार्फत पटकपटक व्यक्तिगत ओभरड्राफ्टमा कडाइ गर्दै आएको छ । चालु आर्थिक वर्षको मौद्रिक नीतिमार्फत पनि लगानीको स्रोत (औचित्य) नखुल्ने कर्जा प्रवाहका लागि बैंक तथा वित्तीय संस्थाले निर्धारण गर्ने जोखिमको भार बढाइएको छ । सेयर धितोमा कर्जासँगै बैंक तथा वित्तीय संस्थाले सेयरमा लगानी गरेका छन् । त्यसैले कुनै कारणले सेयर बजारमा उच्च गिरावट भएमा त्यसको प्रत्यक्ष प्रभाव वित्तीय क्षेत्रमा पर्ने जानकारहरू बताउँछन् । राष्ट्र बैंकको निर्देशनअनुसार बैंक तथा वित्तीय संस्थाले आफ्नो प्राथमिक पुँजी (कोर क्यापिटल) को बढीमा ४० प्रतिशतसम्म मात्र सेयर कर्जा (मार्जिन प्रकृतिका) प्रवाह गर्न पाइन्छ । हाल बैंक तथा वित्तीय संस्थाको कुल प्राथमिक पुँजी करिब साढे ४ खर्ब रुपैयाँ छ । यसका आधारमा गत भदौसम्म सेयर धितोमा प्रवाह भएको कर्जा प्राथमिक पुँजीको करिब २३ प्रतिशतभन्दा बढी हो ।"
दलितको मन्दिरमा गैरदलितलाई पनि खुला स्वागत,"(पर्वत)  २०५४ साल भदौ २१ गते शनिबार । गाउँको दुर्गा मन्दिरमा लाख बत्ती बाल्नेसहितको पूजा थियो । कुश्मा७ गोदामका दलित समुदायमा पनि घरलौरी निमन्त्रणा थियो । कार्यक्रम भव्य भयो । करिब सय हाराहारी दलित परिवारका घरबाट बाक्लो उपस्थिति थियो । तर पूजामा दलित समुदायले सहभागिता जनाउन पाएनन् ।आफूहरूलाई दर्शकमात्रै बनाइएपछि धेरै जना पूजा आधा पनि नहुँदै त्यहाँबाट हिँडे । सेनाको जागिरबाट अवकाशप्राप्त तथा वैदेशिक रोजगारीबाट फर्किएका छिने सार्की, धनबहादुर सार्की र रामु नेपालीलाई भित्रभित्रै उकुसमुकुस भयो । भोलिपल्टै दलित समुदायको भेला डाके । छलफल भयो आफ्नै मन्दिर बनाउने । दुर्गा मन्दिर निर्माण गर्ने सल्लाह भयो । तर, उनीहरूलाई मन्दिर बनाउन सार्वजनिक जग्गाको खाँचो पर्यो । सार्वजनिक जग्गा नपाएपछि स्थानीय अगुवाले जग्गा दिने पक्का गरे । त्यसपछि दलित युवा मन्दिरको जग बसाल्न कस्सिएर लागि परे । उक्त वर्षको माघ २९ मा श्रीपञ्चमी पर्व थियो । अगुवाले त्यही दिन जग बसाल्ने निधो गरे । श्रीपञ्चमीको दिन आयो । मन्दिरको जग बसालियो । करिव दुई सय दलित समुदायका युवा मिलेर वर्ष दिनमा मन्दिर ठड्याए । दुर्गाको मूर्ति बनाए । पूजा गर्न सुरु गरे । मन्दिर निर्माण गर्दाका बखत केही गैरदलित अगुवाले धर्मलाई अपवित्र बनाउन खोजेको भन्दै विरोधसमेत गरे । समुदायमा एकता थियो । त्यसकै कारण विरोधको पर्वाह गरेनन् । निरन्तर मन्दिर निर्माण जुटे । मूर्ति बनाएर मन्दिरभित्र बाजागाजासहित भित्र्याए ।करिब एक वर्षमा निर्माण भएको मन्दिरमा त्यसयता निरन्तर पुजारीका रूपमा रामकृष्ण विकले काम गरिरहेका छन् । पीडा सहन नसकेरै यो मन्दिर बनाएका हौं, उनी भन्छन्, यहीं आसपासमा मन्दिर नभएका पनि होइनन् । भगवान् सबैका हुन्छन् । तर, हामीले भित्र पसेर पूजा गर्न नपाएपछि आफैं मन्दिर बनाएर पूजा गर्न थाल्यौं । दलित अगुवाले मन्दिर बनाएर पूजा गर्न थालेपछि मन्दिर परिसर हुँदै दुर्लुङ, क्याङ, लेकफाँटलगायत जाने सडकमा यात्रारत पैदल तथा गाडीका यात्रुले समेत पूजाआजा गर्दै आएका छन् । हामीले अन्त गएर पूजा गर्न नपाए पनि गैरदलितले हामीले बनाएको मन्दिरमा आएर पूजा गरेको देख्दा खुसी लाग्छ, स्थानीय बुद्धिश्री सार्कीले भनिन्, उनीहरूले यहाँ पूजा गरेको देखेपछि भगवान सबैका हुँदा रहेछन् भन्ने लाग्छ । टाढाटाढाका मन्दिरमा पूजाआजा गर्न पाइए पनि चिनेजानेको र वरपरका मन्दिरमा भने अझै पनि ढोकाभित्र पसेर पूजा गर्न, फूलप्रसाद र टीका लगाउन नपाउँदा भने हीनताबोध हुने उनले बताइन् ।पुजारी रामकृष्ण विक गाउँ नजिकै खरेहास्थित एक शिव मन्दिरको व्यवस्थापन समितिका सदस्यसमेत हुन् । तर, उनलाई आफैं व्यवस्थापन समितिको सदस्य रहेको मन्दिरमा समेत अझैसम्म पूजाआजा गर्न र भित्र पस्न निषेध छ । पूजा गरेपछि दुनामा टीका र प्रसाद दिनुहुन्छ, उनले भने, दुनामा दिएको टीका कसरी लगाउनु ? यस्तो विभेद यो हाम्रो मन्दिरमा कहिल्यै कसैलाई गरिँदैन । मलामी जाँदा शवमा तर्पण दिनसमेत नपाएपछिको पीडा उनीहरूलाई अझै छ । मन्दिर निर्माण गरेर सबैका लागि एउटा उदाहरण प्रस्तुत गर्न चाहेको मन्दिर व्यवस्थापन समितिका अध्यक्ष डम्बर सार्की बताउँछन् । कुश्मा नगरपालिकाको नगर कार्यपालिका सदस्यसमेत रहेका सार्की आफूले सामाजिक क्षेत्रको अगुवाइ गरेको भए पनि हरेक क्षेत्रमा विभेदको सिकार हुनुपरेको बताउँछन् । हामी अगुवा हौं भन्नेहरूले त कति पीडा भोगेका छौं । अरू सामान्य व्यक्तिको अवस्था कस्तो होला, उनले भने, हामी त मान्छे नै होइनौं जस्तो लाग्छ । हरेक सामाजिक कार्यक्रममा एक्लो हुँदाको पीडा भने सामूहिक रूपमा निर्माण गरेको मन्दिरमा पूजा गर्न आउने गैरदलित देख्दा भुलिएको उनले बताए ।सामूहिक श्रम र पसिना खर्चेर बनाएको मन्दिरमा हिजोआज नियमित पूजाआजा हुन्छ । दलित युवाहरूको ब्रतबन्धलगायत कर्मकाण्ड, पूजाआजा हुँदै आएका छन् । नवदुर्गा, चैत्राष्टमीलगायतमा यो मन्दिरमा भव्य पूजा हुने गरेको पुजारी विकले बताए ।"
निर्मलाको जग्गा 'हडप्ने ६ जना पक्राउ,"(नेपालगन्ज)  बाँकेको नेपालगन्ज१७ परस्पुरकी निर्मला कुर्मीलाई बेपत्ता पारी करोडौं मूल्यको जग्गा हडपेको आरोपमा प्रहरीले सोमबार ६ जनालाई पक्राउ गरेको छ ।निर्मलाको अपहरण गरी हत्या गरेको आरोपमा रमेश थापा, पार्वती विष्ट, कृष्णमुरारी सिंह, उर्मिला कनोजिया, अमरलाल कुर्मी र धीरेन्द्र सिंहलाई पक्राउ गरिएको बाँकेका डीएसपी मधुसूदन न्यौपानेले बताए । गएको भदौ ३ मा जिल्ला अदालतले ८ जनालाई पक्राउ गर्न आदेश दिएको थियो । आरोपित ८० वर्षीय कुवर बब्बन सिंहलाई अदालतले उमेर हदम्यादका कारण साधारण तारिखमा छाडेको छ । अभियुक्तमध्ये पूर्वसभासद बादशाह कुर्मीले भदौ १० मा आफैं जिल्ला प्रहरी कार्यालयमा उपस्थित भएर बयान दिएका थिए । उनी त्यतिबेलै हाजिरी जमानतमा छुटेका थिए ।बेपत्ता पारिएकी कुर्मी र जानकी गाउँपालिका२ की नन्कुन्नी धोबीको हत्या भए पनि प्रहरीप्रशासनले छानबिनमा चासो नदिएको भन्दै स्थानीय बासिन्दा र अधिकारकर्मीको समूह २० दिन हिँडेर काठमाडौं पुगेको थियो । आमरण अनशनसहित उक्त समूहको निरन्तर दबाबपछि सरकारले छानबिन समिति गठन गरेर बाँके पठाएको थियो । २०६६ सालदेखि बेपत्ता भनिएकी निर्मलाको करोडौं पर्ने जग्गा हिनामिना भएको थियो । २०७७ मा महिला अधिकार मञ्चकी केन्द्रीय सदस्य मनकुमारी गुरतालका नामबाट धनसम्पत्तिका लागि निर्मलाको अपहरण गरी हत्या गरेको आरोपमा ८ जनामाथि मुद्दा परेको थियो । सात जनालाई पक्राउ पुर्जी लिएर अदालतमा लगेका थियौं, अदालतले सात दिनको म्याद थप गरेकाले पक्राउ गरिएका कुवर बब्बन सिंहबाहेकका ६ जनालाई हिरासतमा राखेर थप अनुसन्धान गर्छौं, डीएसपी न्यौपानेले भने, सादा तारिखमा छुटेका कुर्मी र सिंहमाथि पनि मुद्दा परेकाले उनीहरूमाथि पनि बाहिरबाटै अनुसन्धान गर्नेछौं ।बाँके प्रहरीले निर्मला कुर्मीको भारतमा विवाह भएको दाबी गर्दै उनको विवाह र मृत्युदर्ता प्रमाणपत्रमाथि समेत अनुसन्धान गरिरहेको जनाएको छ । निर्मला कुर्मी घटना अपहरण र मृत्युसँग जोडिएकाले यसको वैधानिकताबारे गहिरो अनुसन्धान आवश्यक छ, बाँकेका प्रहरी प्रमुख श्यामकृष्ण अधिकारीले भने, नेपालभित्र मात्र अनुसन्धान पर्याप्त छैन । यो दुई देशबीचको घटना भएकाले अनुसन्धान लम्बिएको हो ।बाँकेकी निर्मला कुर्मी र नन्कुन्नी धोबी घटनामा छानबिन समितिले सरकारसमक्ष प्रतिवेदन बुझाएपछि आरोपितलाई प्रहरीले पक्राउ गरेको हो । निर्मलाको साढे ४ बिघा घरजग्गा भूमाफियाले किर्ते कागज र जालझेल गरी नामसारी गरेको तथ्य भेटिएपछि प्रतिवेदनमा आरोपितलाई पक्राउ गर्न सुझाव दिइएको थियो । कार्यवाहक प्रधानमन्त्री एवं गृहमन्त्री बालकृष्ण खाँणलाई गृह मन्त्रालयका सहसचिव हीरालाल रेग्मी नेतृत्वको समितिले बुझाएको प्रतिवेदनमा निर्मलाको ४ बिघा १० कट्ठा जग्गा भूमाफियाले किर्ते कागज बनाई जालझेलबाट नामसारी गरेको उल्लेख छ । प्रतिवेदनले निर्मलाको जग्गा भूमाफियाले चलखेल गरी हडपेको पुष्टि गरेको थियो ।पति महलु कुर्मीको २०६२ सालमा मृत्यु भएपछि निर्मला छोराहरूसँग बस्दै आएकी थिइन् । दुवै छोराको २०६६ मंसिरमा १० दिनको अन्तरालमा मृत्यु भएको थियो । त्यसपछि उनका पति र छोराका नाममा भएको घरजग्गाको लालपुर्जा र नागरिकता पूर्वसभासद कुर्मीले लिएका थिए । आफूविरुद्ध चर्को धर्ना र विरोध भएपछि उनले जिल्ला प्रशासनलाई सबै जग्गाको लालपुर्जा जिम्मा दिएका थिए । निर्मलाले आफूबाट विभिन्न समयमा ऋण लिएको देखाई उनले अदालतमा मुद्दा हालेर नेपालगन्ज धम्बोजी बस्ने पार्वती विष्टका नाममा जग्गा नामसारी गरेको पाइएको छ । २०६९ भदौ ६ मा जग्गा नामसारी गराएको र त्यसपछि विष्टका नामबाट रत्ना थापाको नाममा सारिएको छ ।मुद्दा दर्ता भएको एक वर्षसम्म प्रहरीले अनुसन्धान प्रक्रिया अगाडि बढाएको थिएन । असार १३ मा कार्यवाहक जिम्मेवारी सम्हालेलगत्तै एसपी श्यामकृष्ण अधिकारी र डीएसपी मधुसूदन न्यौपानेले निर्मलाको उजुरीमा प्रारम्भिक अध्ययन सुरु गरेका थिए । मृतक नन्कुन्नीको घटनामा जिल्ला प्रहरी कार्यालयमा माताप्रसाद धोबी, रामकुमार धोबी, इतवारी धोबी र लक्षितराम धोबीविरुद्ध जाहेरी परेको थियो । जाहेरीपछि अनुसन्धान भएर दुवै अभियुक्तउपर बाँके जिल्ला अदालतमा ज्यानसम्बन्धी कसुरमा अभियोगपत्र पेस गरिएको छ । गत भदौ १९ को आदेशबाट अभियुक्तहरू पुर्पक्षका लागि थुनामा छन् ।"
विस्थापितलाई खाद्यान्न अभाव,"पाँचथर (कास) सडक मर्मत नहुँदा ढुवानी रोकिएर पाँचथरको मिक्लाजुङ गाउँपालिका७ लेकगाउँमा खाद्यान्न अभाव सुरु भएको छ । उक्त क्षेत्रमा बेमौसमी वर्षाका कारण गएको पहिरोले सडकमा क्षति पुर्याएको थियो । पहिरोमा परेर घरबारविहीन भएका परिवारमा खाद्यान्न अभावले ठूलो मर्का परेको छ । उक्त स्थानसम्म पुग्ने दुईवटा सडक थिए । दुवै क्षतिग्रस्त भएका छन् । पहिले दमकबाट कन्याटार, छ नम्बर बुधबारे हुँदै आउने बाटो प्रयोग गर्दै उपभोग्य वस्तु लेकगाउँ ल्याइन्थ्यो । उक्त सडकबाहेक राँकेरविभेंडेटार सडक प्रयोग हुँदै आएकोमा कात्तिक २ यता दुवै अवरुद्ध छन् । पहिरोले २० परिवार विस्थापित जीवन बिताइरहेका छन् ।१ सय २६ घरधुरी रहेको लेकगाउँमा अधिकांशका घरलाई पहिरोले क्षति पुर्याएको छ । २६ परिवारमा भोकमरी चल्न थाल्यो, स्थानीय शिक्षक सञ्जय राईले भने । सडकसँगै विद्युत् र खानेपानीका संरचना पनि पहिरोले बगाएकाले लेकगाउँ, खोलाखर्क र भाङटारका बासिन्दालाई थप सकस छ ।भेंडेटारछ नम्बर बुधबारे सडक आयोजनासँग समन्वय गरे पनि तत्काल बाटो खुल्ने सम्भावना नरहेको गाउँपालिका अध्यक्ष अमरराज माखिम बताउँछन् । कन्याटारबुधबारे खण्डबाट पन्छाउन थालिएको पहिरो छिचोल्दै एक्स्काभेटर लेकगाउँसम्म पुग्न कम्तीमा ७ दिन लाग्ने उनको भनाइ छ ।कात्तिक १ देखि ३ सम्म भएको बेमौसमी वर्षाले बाढीपहिरो जाँदा मिक्लाजुङ क्षतिग्रस्त भएको हो । पहिरोमा पाँचथरका विभिन्न स्थानमा ३१ जनाले ज्यान गुमाएका थिए ।"
साहित्यकार लीलबहादुरलाई पद्मश्री,"काठमाडौं (कास) बसाइँ र ब्रह्मपुत्रको छेउछाउ जस्ता चर्चित कृतिका लेखक भारतको असम, गुवाहाटीवासी लीलबहादुर क्षत्रीलाई भारत सरकारले प्रतिष्ठित पद्मश्री पुरस्कार दिएको छ ।दिल्लीमा सोमबार आयोजित समारोहमा भारतका राष्ट्रपति रामनाथ कोविन्दले साहित्यकार क्षत्रीलाई पद्मश्रीबाट विभूषित गरेका हुन् । उपन्यास, कथा, निबन्ध, समीक्षासहित डेढ दर्जन कृतिका उनले नेपालबाट भाषासाहित्यको अथक् योगदानका निम्ति जगदम्बा पुरस्कार पाइसकेका छन् । तेह्रथुमको छथरसुधापबाट पितापुर्खा भारतको असम पुगेको र सुरुमा गाईगोठ राखेर जीविकोपार्जन थालेको इतिहास उनले बताउँदै आएका छन् । ८९ वर्षीय क्षत्रीले ब्रह्मपुत्र छेउछाउ कृतिका लागि भारतकै साहित्य अकादमी पुरस्कार पाइसकेका छन् । उनका कृतिहरू नेपालको विश्वविद्यालयमा पाठ्य सामग्री रहिआएका छन् । साहित्यिक पत्रकार रोचक घिमिरेले भने भाषासाहित्यमा राजनीतिक सीमारेखा वा भूगोलभन्दा पनि सिर्जनशीलताको स्थान सधैं स्थायी हुन्छ भन्ने उदाहरण देखिएको छ, यो हर्षको कुरा हो ।पुरस्कार लिन गुवाहाटीबाट दिल्ली पुगेका क्षत्रीले पुरस्कारको आशा र अपेक्षा गरेर साहित्य सिर्जनामा आफू लागिनपरेको बताउँदै नेपालीभाषी पाठकले लगाएको गुनको स्मरण गरे । भाषासाहित्यकै कारण पाएको यो चिनारी र सम्मान सम्पूर्ण नेपालीभाषी पाठकमा समर्पित गर्न चाहन्छु, उनले कान्तिपुरसँग फोनमा भने ।"
भारतीय प्रशासनले नेपालको कुरै सुनेन,"बारम्बार उही समस्याकहिले तेस्रो देशका नागरिक भारतीय बाटो हुँदै बिनाअनुमति अन्तर्राष्ट्रिय सीमा पार गरेर सहजै नेपाल भित्रिने त कहिले एसएसबीले सीमा स्तम्भ नै उखेलेर नेपालतर्फ सार्ने गरेका घटना सीमावर्ती इलाकामा दोहोरिरहन्छन् । तर, यस्ता घटना हुन नदिन, सीमा सुरक्षा र सीमा पार अपराध रोकथाम र नियन्त्रण गर्न नेपाली पक्षले बलियो उपस्थिति जनाउन सकेको छैन । भारतको चम्पारण जिल्लाअन्तर्गत खटिएका एसएसबीको फौज आइतबार गुपचुप नेपाली भूमिमा छिरेर जमिन नापजाँच र आकाशमा ड्रोन उडाउँदासम्म सीमा सुरक्षा र सीमापार अपराध रोकथाम तथा नियन्त्रणमा खटिएका प्रहरी र सशस्त्रका संयन्त्रले पत्तै पाएनन् । स्थानीयको सूचनापछि मात्रै एसएसबी नेपाली भूमि प्रवेश गरेको घटना बाहिर आएको थियो । यस घटनाले पनि सीमा क्षेत्रमा सरकारले सुरक्षा निकायलाई प्रभावकारी रूपमा परिचालन गर्न नसकेको स्पष्ट पार्छ ।गृह मन्त्रालयले भारत र चीनतर्फ सीमा सुरक्षा गर्नकै लागि सशस्त्र प्रहरीका २ सय २७ बोर्डर आउट पोस्ट (बीओपी) स्थापना गरिसकेको छ । त्यसमध्ये भारततर्फ मात्रै २ सय २० बीओपीबाट सशस्त्र प्रहरी तैनाथ छन् । त्यस्तै सीमा अपराध रोकथाम तथा नियन्त्रण गर्न चीन र भारततर्फ प्रहरीका ६६ चौकी छन् । सीमा अपराध रोकथाम तथा नियन्त्रण प्रभावकारी बनाउन भन्दै प्रहरी नायब निरीक्षक (सई) को कमान्डमा रहेका सीमा चौकीलाई स्तरोन्नति गरेर गृह मन्त्रालयले निरीक्षक (इन्स्पेक्टर) को कमान्डमा राख्न गत वर्ष नै स्वीकृति दिइसकेको छ ।प्रहरी र सशस्त्रको संयन्त्र सीमापार अपराध नियन्त्रण एवं सीमा सुरक्षाका लागि २४ सै घण्टा तैनाथ हुनुपर्ने हो । गृह मन्त्रालयअन्तर्गत रहेका सीमा सुरक्षा कार्यालय र अध्यागमन कार्यालयबाट पनि विदेशी घुसपैठ रोकथाम र नियन्त्रण गर्न निजामती संयन्त्रले उत्तिकै तदारुकता देखाउनुपर्ने हो । तर, अन्तर्राष्ट्रिय सीमा नाघेर नेपाली भूमिमा भारतीय सुरक्षाकर्मी बारम्बार प्रवेश गर्दा प्रहरी र सशस्त्र तथा जिल्ला प्रशासन कार्यालय बेखबर देखिने गरेका छन् । आइतबारको घटनामा पनि त्यस्तै भयो । सरकारले पनि दक्षिणतर्फका संवेदनशील सीमालाई प्राथमिकता निर्धारण गरेर सुरक्षा बन्दोबस्ती मिलाउन सकेको छैन । दार्चुला, कञ्चनपुर, नवलपरासी, बाँके, बर्दिया, कपिलवस्तु, रूपन्देही हुँदै नवलपरासी, रौतहट, सप्तरी, सुनसरी, झापा, इलामलगायत जिल्लामा दक्षिणतर्फका भूभागमा सधैं भारतीयबाट ज्यादतीका घटना दोहोरिने गरेका छन् । वर्षायाममा बाढी र डुबान, हिउँदमा खेतीपातीदेखि ओहोरदोहोर गर्दा हुने अवरोध होस् वा सीमा स्तम्भ सार्नेउखेल्ने गैरकानुनी गतिविधि नियन्त्रणमा जोखिम र बढी संवेदनशील मानिएका क्षेत्रअनुसार सुरक्षा व्यवस्थापन गर्न सरकारले सकेको छैन ।"
न्यायालयले आफ्नै विश्वास गुमायो : ओली,"विराटनगर (कास) नेकपा एमालेका अध्यक्ष केपी शर्मा ओलीले सर्वोच्च अदालतले संविधान विपरीत परमादेशमार्फत सेटिङमा राज्यसत्ता परिवर्तन गराउँदा आफ्नै विश्वास र मर्यादा गुमाएको आरोप लगाएका छन् । एमाले मोरङले सोमबार गरेको शुभकामना आदानप्रदान तथा चियापान कार्यक्रममा उनले सर्वोच्चले राष्ट्रपतिको अधिकारसमेत खोसेर आफ्नो नेतृत्वको सरकार विस्थापित गर्न पञ्चमुखी गठबन्धनसँग सेटिङ गरेको खुलासा भएसँगै अदालतको साख गिरेको बताए । यसअघि विराटनगर विमानस्थलमा सञ्चारकर्मीसँग कुरा गर्दै ओलीले संविधान नमान्ने र अदालतको मर्यादासमेत जोगाउन नसक्ने सर्वोच्चका सबै न्यायाधीश राजीनामा गर्न लायक रहेको बताएका थिए । पाँचदलीय गठबन्धन सर्वोच्चसँग दुना र कचौरामा माग्न गएका थिए, उनले भने, तर सर्वोच्चले उनीहरूको मागभन्दा बढी टपरी र थालमै दिएर पठाउँदा सर्वोच्च अदालतको विश्वास संकटमा पर्यो । एमसीसी प्रकरणमा प्रधानमन्त्री शेरबहादुर देउवा र माओवादी अध्यक्ष पुष्पकमल दाहालबीचको फरक धारणाले सरकार झूटको खेतीमा लिप्त रहेको उनले आरोप लगाए । नेकपा एमाले छाडेर संघीय र प्रदेश सरकारमा गएर मन्त्री बनेकालाई आगामी निर्वाचनमा आफ्नो जमानत जोगाएर देखाउन ओलीले चुनौतीसमेत दिए । उनीहरू अहिले एमालेले टाँसिदिएको जुँगामा ताउमात्र लगाउँदै छन्, ओलीले भने, आगामी निर्वाचनमा एमालेले टाँसिदिएको जुँगा खल्यातखुलुत झर्ने निश्चित छ । एमालेले अब कुनै पार्टीसँग एकता नगर्ने तर आगामी निर्वाचनमा अलिअलि प्रतिस्पर्धा कांग्रेससँग हुने उनको भनाइ थियो ।"
न्यायालयबारे छलफल गर्न देउवाले नै रोके,"(काठमाडौं)  न्यायालयको प्रतिष्ठा जोगाउन प्रधानन्यायाधीश चोलेन्द्रशमशेर जबराको राजीनामा माग गर्दै सुरु भएको आन्दोलनले सर्वोच्च अदालत ठप्प भएको महिना दिन पुग्न लाग्दा पनि सत्ता गठबन्धन दलका नेताहरू निकास दिने सवालमा गम्भीर बन्न सकेका छैनन् ।प्रधानन्यायाधीश जबराका विषयमा साझा धारणा बनाएर जानुपर्ने बताउँदै आएका प्रधानमन्त्री शेरबहादुर देउवाले सोमबार बोलाएको सत्ता गठबन्धन दलको बैठकमा यो विषयलाई प्रवेश नै गराएनन् । गठबन्धनको बैठकले आगामी उपनिर्वाचन र आसन्न राष्ट्रिय सभाका १९ सदस्यका लागि हुने निर्वाचनमा गठबन्धन बनाउने, आगामी निर्वाचनका लागि वातावरण बनाउने र पाँच दल सम्मिलित राजनीतिक समन्वय समिति बनाउने समझदारी गरेको छ । प्रधानन्यायाधीशका विषयमा अन्य नेताले कुरा उठाए पनि प्रधानमन्त्री देउवाले यो विषय गम्भीर छ भन्दै बैठकमा थप छलफल हुनै दिएनन् । कांग्रेस वरिष्ठ नेता रामचन्द्र पौडेल र माओवादी केन्द्रका नेता नारायणकाजी श्रेष्ठले न्यायालयको निकासका लागि राजनीतिक दलले पहलकदमी लिनुपर्ने धारणा राखेका थिए । देउवाले बोल्न नदिएपछि न्यायालयको संकटबारे थप छलफल हुन पाएन ।स्वतन्त्र र सक्षम न्यायपालिकाका लागि संघर्ष गरेका राजनीतिक दलका नेतृत्वले अहिले त्यही क्षेत्र संकटग्रस्त बन्दा रमिते बनिरहन नहुने पौडेल र श्रेष्ठको भनाइ थियो । पौडेलले न्यायालयभित्र देखिएको संकट र प्रधानन्यायाधीशका विषयलगायत सबैखाले राष्ट्रिय एजेन्डामा साझा धारणा बनाएर निकास दिनुपर्ने कुरा उठेको बताए । न्यायालयभित्र देखिएका संकटलाई चाँडै टुंग्याएर निकास दिन राजनीतिक दलले पहलकदमी लिनुपर्छ, न्यायालयसहित अहिले देखिएका सबै राष्ट्रिय एजेन्डालाई सम्बोधन गरेर जानुपर्छ भन्ने कुरा निस्किए, उनले भने, तर कसरी जाने भन्नेबारेमा थप छलफल हुन पाएन । अन्य नेताले पनि यस विषयमा कुरा उठाउन चाहेनन् । श्रेष्ठले बैठकमा थप छलफल नभएको बताए । बैठकमा सहभागी एक नेताका अनुसार न्यायपालिकाका विषयमा गठबन्धनको बैठकमा छलफल गर्दा नकारात्मक सन्देश जाने भएकाले प्रधानमन्त्रीले अनौपचारिक रूपमा माओवादी केन्द्रका अध्यक्ष दाहाल र एकीकृत समाजवादीका अध्यक्ष माधवकुमार नेपालसँग अनौपचारिक संवाद गरिरहेका छन् । नेताहरूसँग छलफल गरेर प्रधानन्यायाधीशलाई सुझाव दिने कुरासम्म भएको तर महाअभियोग लगाउने विषयमा गठबन्धन दलका कोही नेता तयार नभएको उनले बताए ।पाँच दल मिलेर प्रधानन्यायाधीशविरुद्ध महाअभियोग दर्ता गर्ने निर्णय गर्दा प्रमुख प्रतिपक्ष एमालेले सहयोग गर्दैन, एमालेले अरू न्यायाधीशविरुद्ध पनि महाअभियोग प्रस्ताव ल्याउन सक्छ, ल्याएन भने पनि एमालेको सहयोगबिना महाअभियोग पारित हुन्न, त्यतिबेला न्यायालयमात्रै नभई राजनीति नै अस्थिर हुने र सत्ता संकटमा पर्ने अवस्था पनि आउन सक्छ भन्ने बुझाइ प्रधानमन्त्रीमा छ, अर्कोतर्फ यसअघि कांग्रेस र माओवादी मिलेरै सुशीला कार्कीविरुद्ध महाअभियोग दर्ता गर्दा त्यसको मूल्य चुकाइसकेका छन्, प्रधानमन्त्रीनिकट कांग्रेसका एक नेता भन्छन्, त्यसैले न्यायाधीश, बार र नागरिक समाजको दबाबबाटै प्रधानन्यायाधीश जबराले राजीनामा दिऊन् भन्ने चाहना प्रधानमन्त्री देउवा र माओवादी अध्यक्ष दाहालमा देखिन्छ ।न्यायालयबारे सरकारको धारणा के हो त भन्ने प्रश्नमा रक्षामन्त्री मीनेन्द्र रिजालले सार्वजनिक रूपमा बोल्न अहिले उचित नहुने बताए । हामीले स्थापना गरेको आधारभूत सिद्धान्तका रूपमा रहेको स्वतन्त्र न्यायपालिकाका बारेमा रक्षामन्त्रीको हैसियतले बोल्दा उचित हुन्न, उनले भने ।बैठकमा आगामी माघमा हुने राष्ट्रिय सभाका १९ सदस्यको निर्वाचनका लागि सत्ता गठबन्धनबीच मिलेर उम्मेदवार दिने विषयमा समझदारी जुटाउन राजनीतिक समन्वय समिति बनाउने तय भएको छ । राष्ट्रिय सभाका २० जना सदस्यको म्याद आगामी फागुन तेस्रो साता सकिँदै छ । त्यसको ३५ दिनअघि नै रिक्त हुने पदमा निर्वाचन हुनुपर्ने व्यवस्था संविधानमा छ । रिक्त २० मध्ये एक राष्ट्रपतिबाट मनोनीत हुने भएकाले १९ पदका लागि हुने निर्वाचनमा सत्ता घटक दलहरूले गठबन्धन बनाएर अघि बढ्ने समझदारी गरेका हुन् । राष्ट्रियताको रक्षा, संविधान, लोकतन्त्रको रक्षा र सृदृढीकरण, सुरक्षा, सुशासन, सेवा, विकास र निर्वाचन सफलतापूर्वक सम्पन्न गर्न वातावरण बनाउने विषयमा समिति बनाउने समझदारी बनेको छ, श्रेष्ठले भने ।दलीय हैसियतमा गठन हुने राजनीतिक समन्वय समितिलाई फरक शक्ति केन्द्रका रूपमा नलिई सरकारलाई प्रभावकारी बनाउने विषय रहेको जसपाका वरिष्ठ नेता अशोक राईले बताए । राईले त प्रधानन्यायाधीशका विषयमा बैठकमा छलफल नै नभएको दाबी गरे । म भएको बेला प्रधानन्यायाधीशका विषयमा छलफल भएन, सरकारलाई प्रभावकारी कसरी बनाउने भन्ने विषयमा मात्रै नीतिगत छलफल भयो, उनले भने । उनका अनुसार सत्ता घटक पाँच दलबीच समन्वय गर्न, सरकारका कामकारबाहीलाई प्रभावकारी बनाउन समिति बनाइएको हो ।कांग्रेस, माओवादी केन्द्र, एकीकृत समाजवादी, जसपा र राष्ट्रिय जनमोर्चाबाट दुईदुई जना र सूचना, सञ्चार तथा प्रविधिमन्त्री ज्ञानेन्द्रबहादुर कार्कीसहित एघार जना रहेको समन्वय समिति बनाउने समझदारी सत्ता गठबन्धनको छ । समितिको संयोजन प्रत्येक दलले दुईदुई महिनामा आलोपालो गर्ने भएका छन् । पहिलोपल्ट कांग्रेसले समितिको संयोजन गर्ने भएको छ । कांग्रेसबाट वरिष्ठ नेता पौडेलले संयोजन गर्ने भएका छन् । समितिमा अर्का नेता कृष्णप्रसाद सिटौलालाई राखिएको छ । अन्य दलले दोस्रो नेताको नाम मंगलबार दिने जनाएका छन् ।"
संयन्त्र लोकतन्त्रलाई बलियो बनाउन,"उच्चस्तरीय राजनीतिक समन्वय समितिको आवश्यकता किन पर्यो ?पाँच राजनीतिक दलले यत्रो चुनौतीको सामना गर्यौं । हामीले सरकार बनायौं, सहकार्य गरेर जानुपर्छ भन्ने मान्यता हाम्रो छ । संयन्त्र लोकतन्त्रलाई बलियो बनाउनका लागि हो । लोकतन्त्रलाई समाप्त पार्ने शक्तिहरूको खतरनाक योजना होला, त्यसलाई निस्तेज पार्नका लागि हो । राष्ट्रियताको जगेर्ना गर्न, संविधानको विरोधमा देखिएको शक्तिलाई विफल बनाउनका लागि हो । यसले नीतिगत विषयमा मात्रै निर्णय गर्छ कि राजनीतिक नियुक्तिको विषयलाई पनि हेर्छ ?सरकारको आन्तरिक मामिलामा हात हाल्दैन । पार्टीहरूबीचको सम्बन्धमा समझदारी बनाउने र कतिपय नीतिगत विषयमा छलफल गर्ने काम हुन्छ ।राजनीतिक संयन्त्रलाई कानुनले नचिन्ने भनेर आलोचना हुने गरेको छ ?कानुनले किन चिन्नुपर्यो ? जनताले चिने भइगो, कार्यकर्ताले चिने भइगो ।यसले कार्यकारी नेतृत्वलाई नियन्त्रण गर्छ भन्ने पनि छ नि ?त्यो काम समितिले गर्दैन । यसले आगामी आमनिर्वाचनसम्मै तालमेलका लागि ढोका खोलेको हो ?अहिलेलाई राष्ट्रिय सभाको चुनाव र उपनिर्वाचनको सन्दर्भमा तालमेल गर्छौं । आमनिर्वाचनको बारेमा अहिले कुरा गर्दैनौं ।"
पाटीपौवामा पसल,"(काठमाडौं)  ललितपुरको पुल्चोकस्थित दुई सय वर्षभन्दा पुरानो समय् फल्चा (पाटी) को गत भदौमा पुनर्निर्माण सुरु भयो । २०२९ सालमा भत्काइएको उक्त फल्चाको पुनर्निर्माण लामो मुद्दामामिलापछि सुरु भएको हो । यससँगै ललितपुर महानगरले अन्य फल्चाको संरक्षण पनि सुरु गरेको छ । त्यसका लागि पहिलो चरणमा त्यहाँ रहेका पसलहरू हटाउन थालिएको छ । महानगरले आफ्नो क्षेत्राधिकारभित्रका सत्तल, फल्चा तथा मन्दिर परिसरमा संस्था तथा व्यक्तिले सञ्चालन गरेका पसलहरूले सांस्कृतिक सम्पदाको सौन्दर्य बिगारेको भन्दै हटाउन थालेको हो । ललितपुर महानगरले फल्चालगायत ऐतिहासिक सम्पदाको संरक्षणमा विशेष चासो देखाइरहँदा छिमेकी काठमाडौं महानगर भने त्यस्ता सम्पदाको संरक्षणप्रति गम्भीर देखिँदैन । कामनपाका सत्तल, फल्चा, मन्दिरदेखि सडकसम्ममा पसल राखिएका छन् । महानगरका मरु गणेस्थान, असन, इन्द्रचोक, महाबौद्धलगायत भित्री सहरका सांस्कृतिक सम्पदा पसलले नै भरिएको छ । काठमाडौंस्थित इन्द्रचोकको वंशेश्वर मन्दिरको वरिपरि पछ्यौरालगायत जाडो महिनाका सामान बेच्ने व्यवसायी छन् । मन्दिर र महानगरका नगर प्रहरीलाई भाडा तिरेर नै पसल राखेको व्यवसायीहरू बताउँछन् । यहाँबाट नहटाउने भनेर महानगरसँग सम्झौता भइसक्यो, एक व्यवसायीले भने, महानगरलाई मासिक तीन हजार र मन्दिरलाई व्यापार हेरेर बुझाउनुपर्छ । वंशेश्वर मन्दिरमा मात्र होइन, त्यहाँ वरिपरिका सबै मन्दिर परिसरमा पसल छन् । त्यस्तै वसन्तपुरस्थित मरु गणेस्थान परिसरमा पनि मन्दिरमै व्यवसायीले पसल राखेका छन् । मरु गणेस्थानस्थित लक्ष्मीनारायण सत्तलमा पसल सञ्चालन गरिरहेकी सुनिता श्रेष्ठ भन्छिन्, ९० सालदेखिको पसल हो, त्यसैले कसैले केही भन्दैनन् । उनले मासिक भाडा गुठीलाई तिर्छिन् । जोशीहरूको गुठी छ, त्यसैले मासिक भाडा तिर्छु, उनले भनिन् ।मन्दिर परिसरमा पसल चलाउने व्यवसायीहरूले छुट्टाछुट्टै समिति, संस्था तथा व्यक्तिलाई भाडाबापतको पैसा तिर्ने गरेका छन् । केही व्यवसायीहरू त पसल राखेबापत काठमाडौं महानगरका नगर प्रहरीले पैसा बुझ्ने गरेको आरोप लगाउँछन् । मासिक रूपमा नगर प्रहरीलाई पैसा दिने भएकाले ढुक्कसँग पसल राखेको एक व्यवसायीले बताए । तर, महानगरका नगर प्रहरी महाशाखाका प्रमुख धनपति सापकोटा भने पैसा लिएको कुरा अस्वीकार गर्छन् । पाटीपौवा, सत्तललगायत फुटपाथमा पसल राख्नेहरूसँग सम्झौता पनि भएको छैन, पैसा पनि लिएको छैन, उनले भने, पैसा लिएको भए रसिद र सम्झौताको पत्र माग्नुहोस् ।सापकोटाका अनुसार मठमन्दिर, पाटीपौवाको संरक्षण गर्ने जिम्मेवारी महानगरको मात्र भए पनि पूर्ण रूपमा हस्तक्षेप गर्न नसकिने बताउँछन् । महानगरभित्रका मठमन्दिर, पाटीपौवाको संरक्षण, सौन्दर्यकरण गर्न त्यहाँ सञ्चालित पसलहरू हटाउनुपर्छ, उनले भने, ती सबै क्षेत्र महानगरभित्र पर्छन । तर गुठी संस्थान, मन्दिरका समिति तथा स्थानीयले वर्षौंदेखि भाडामा लगाउनेलगायत विविध कार्य गरिरहेका छन् । त्यसलै महानगरले हस्तक्षेप गर्न मिल्दैन । जुन संरचना जे प्रयोजनका लागि बनाइएको हो, त्यसबाहेक अन्य कामका लागि प्रयोग गर्न नमिल्ने महानगरको पनि भनाइ रहेको नगर प्रहरी प्रमुख सापकोटाले बताए । पाटीपैवा, सत्तललगायतमा सञ्चालित पसल हटाउन खोजेका हौं, तर सबै महानगरको क्षेत्राधिकारभित्र पर्दैन, उनले भने ।काठमाडौं महानगरले यसो भनिरहँदा ललितपुर महानगरले भने सम्पदा संरक्षणका लागि ठोस योजना बनाएर अभियान नै चलाएको छ । ललितपुरले विभिन्न व्यक्ति तथा संस्थाले अतिक्रमण गरी भाडामा लगाएका सम्पदामा सञ्चालित पसलहरू हटाउन थालेको छ । महानगर क्षेत्रभित्रका पाटीपौवा, सार्वजनिक स्थल अतिक्रमण हुँदै आएकोमा त्यसलाई रोक्न अभियान नै चलाइएको ललितपुरका नगर प्रहरी प्रमुख सीताराम हाछेथु बताउँछन् । लामो समयदेखि यस्ता सार्वजनिक स्थानका फल्चा, मन्दिर परिसरमा कपडा पसल तथा फलफूल र तरकारी पसल सञ्चालन हुँदै आएका थिए । उक्त फल्चामा स्थानीय समिति तथा व्यक्तिले आफूखुसी भाडामा लगाउने गरेको पाइएको हाछेथुले बताए । उनका अनुसार मंगलबजार, टंगाल, थटी टोल, इटी टोलका फल्चा तथा मन्दिर पेटीमा राखिएका एक दर्जनभन्दा बढी पसल हटाइएको छ । ऐतिहासिक सम्पदाहरू हेर्न नमिल्ने गरी पसल राखिँदा पर्यटन र ऐतिहासिक स्थलको महत्त्व घट्ने भएकाले हटाउन अभियान नै सुरु गरिएको ललितपुरका मेयर चिरिबाबु महर्जनले बताए । पहिला हामीसँग नगर प्रहरीमा जनशक्ति अभाव थियो, त्यसकारण गराउन सकेनौं, उनले भने, गुठी संस्थान मातहतका बाहेक पाटीपौवा, मन्दिरमा सञ्चालित पसल हटाउन सुरु गरेका छौं । सम्पदाविद् राजु मानन्धर मठमन्दिर, पाटीपौवा भाडामा लगाउने र कमाउने भाडो बनेको बताउँछन् । काठमाडौं शहर विकसित हुँदाको असन, इन्द्रचोक, लगनखेल क्षेत्र परापूर्वकालका व्यापारिक मार्ग हुन् । भोट जाने व्यापारीहरू पहिला यही बाटो हुँदै व्यापार गर्न जान्थे । उनीहरूको लागि असन, इन्द्रचोक क्षेत्रका पाटीपौवा, सत्तल निःशुल्क होटलका रुपमा थिए । तर, अहिले ती पाटीपैवा, सत्तल, मन्दिर पैसा कमाउने भाँडो बनेका छन्, उनले भने । त्यहीँका स्थानीय बासिन्दाले कब्जा गरेकै कारण महानगर पनि विवादमा आउन नखोजेको उनको भनाइ छ । तर, महानगरले यस्ता सांस्कृतिक सम्पदाको जगेर्ना र संरक्षणको लागि पहल गर्नुपर्छ । यदि बाहिरबाट आएर अरु व्यक्तिले कब्जा गरेको भए पहल गर्थ्यो होला । स्थानीय भएकाले केही नगरेको हो, उनले भने ।"
'हामीलाई खेदेर भुटानले ह्याप्पी इन्डेक्सको कुरा गर्ने ?,"९० को दशकमा भुटानी शरणार्थीको नेपाल प्रवेशसँगै तपाईं पनि स्वैच्छिक रूपमा नेपाल आउनुभएको कुरा सुनिँदै आएको हो । किन आउनुभएको थियो ? आफ्नो थातथलो छाडेर आइरहेका भुटानी शरणार्थीलाई स्वास्थ्य सहयोग र अरू भरथेगका निम्ति म पनि पछि लागेर आएको थिएँ । तर, यो पक्ष त्यति महत्त्वपूर्ण होइन, जति मान्छेसँग डिग्निटी (आत्मसम्मान) को कुरा जोडिन्छ । संसारमा जहाँ पनि धनी होस् कि गरिब, उसले बुझेर होस् वा नबुझेर ऊ डिग्निटीले बाँच्न चाहन्छ । भुटानमा राम्रै घरानाको मान्छे हुँ म । म भुटानको प्रथम सर्जन थिएँ । सर्जन अरू पनि थिए तर फेलो गर्ने सर्जन ममात्रै थिएँ । तर त्यहाँ जुनियरहरू प्रमोट भएर मेरा बोस भएर देखिन थाले । त्योबेला सरकारले कहीँ न कहीँ भेदभाव गरेको छ भन्ने मलाई अनुभव भयो । शासकले जनतालाई जति सक्यो, लाटो राख्न चाहन्छ । जब जनता बाठा हुन्छन्, तब शासकले आफूलाई असुरक्षित ठान्छन् । मलाई नराम्रो लागेको कुरा भनेको भुटानमा जातिवाद बढ्दै गएर हो । मसँग राजा जिग्मेको भेटघाट हुँदा पनि राम्रै थियो । तर, जब नेपाली मूलका भुटानीलाई दुर्व्यवहार सुरु भयो, त्यो देखेर त्यहीँ बसिरहेको भए म जे भए पनि मुर्दा जस्तो हुने थिएँ । त्यही भएर म शरणार्थीसँगै आएँ । पैसाका लागि भए त मलाई भुटानमै पुग्दो थियो, यहाँ आएर पनि मैले कतैको अस्पतालमा काम गरिनँ । गर्ने भए त म नेपालका डाक्टरहरूसँग आरामले कम्पिटिसन गरेर काम गर्न सक्थेँ । यहाँ आएर एक दिन घर फर्कन पाइन्छ भनेर कुर्दाकुर्दा मेरा आमाबा पनि बित्नुभयो । बहिनी बितिन्, मेरी श्रीमती बित्दा मलाई सबैभन्दा ठूलो ब्रेक डाउन भयो । हिजोअस्ति मेरो लाटी दिदी पनि बितिन् । म एक्लै छु । आफ्नै घर भुटान फर्कन पाइएला भनेर म यहाँ बसिरहेको हुँ । अब मेरो जिम्मा लिन्छ कसले ? नेपाल सरकार वा भुटान वा अन्तर्राष्ट्रिय निकायले ? हामी राईहरू मरेपछि चिहान खनेर गाड्छन्, के नेपाल सरकारले मेरो चिहान खनिदिन्छ ? तपाईंजस्ता पढेलेखेका, बौद्धिकहरू अझै पनि भुटानभित्रै छन् । तपाईंलाई के कुराले बढी पिरोल्यो र देशै छाड्नुभयो ?भुटानमा नेपाली मूलका मान्छेमाथि प्रहार भएको खप्न नसकेर भुटान छोडेको हुँ । म नेपाली मूल नै भन्न रुचाउँछु । भुटानमा रहेका अरू तिब्बती मूलका र दक्षिणी भुटानी भने नेपाली मूलका हुन् । इतिहास जान्नुपर्छ, बुझ्नुपर्छ । भुटानी आजका शासकहरू माइग्रेन्ट हुन्, हामी (नेपालीभाषी) इमिग्रेन्ट हौं । उनीहरूबाटै बोलाइएर र बकाइदा पत्र लिएर (अफिसियल्ली) नेपालीभाषी गएका हुन् इतिहासमा । तर, जातिवाद बढ्दै गएर जसरी जातीय सफाया गर्ने नियत भुटानले राख्यो, त्यसले मेरो मन सबैभन्दा तोड्ने काम गर्यो । मेरो बाजेले जातिवादको विरोधमा सुरु गरेको विद्रोहको इतिहास मलाई मेरा बाले सुनाएका थिए, त्यसैकारण आफ्नो जातिमाथि अन्याय पर्दा म थामिन सकिनँ । सानो बीज माटोमा गएर उम्रेर, फलेर र त्यही खाएर यो शरीर बनेको हुनाले म भुटानको माटोलाई मातृभूमि भन्छु, त्यही कारण मैले भुटानको माटो साथैमा लिएर आएको छु ।यहाँले स्वास्थ्य क्षेत्रमा मात्रै होइन शरणार्थीहरूको घर फिर्तीका लागि अभियन्ताका रूपमा साथसहयोग दिइरहनुभएको छ । तर अहिले ३० वर्ष पुगिसक्दा १ लाख २० हजार जति तपाईंका दाजुभाइ, दिदीबहिनी तेस्रो मुलुक गइसकेका छन् । तपाईंहरूको घर फिर्तीको माग त एक बिन्दुमा पनि कार्यान्वयन भएन । अहिले यो समस्या समाधान भएको हो ?यो समाधान भएको छैन, वास्तवमा समस्या सुरु भएको हो । पहिलो कुरा, नेपाल सरकारले भुटानीहरूलाई यहाँ राखेपछि सबैभन्दा सुरुमा तिमी को हौ ?, कहाँबाट आयौ ?, कसको छोराछोरी हौ ? भनेर सोध्नुपर्ने थियो । यति हरेक घरमा आउने नयाँ पाहुनलाई पनि सोधिन्छ । तर, हामी बोल्न सक्ने र केही बुझ्नेलाई कहिल्यै केही सोधिएन । बरु हकारेर जता पनि लैजान सकिने र हाम्रा अनाडी मान्छेलाई मात्रै सोधियो, जानकार मान्छेलाई केही सोधिएन । डा भम्पा राईलाई सोध्न त कोही आएन । तपाईं सुरुमा शरणार्थीको हितका लागि स्वैच्छिक रूपमा आउनुभयो । घर फिर्तीका लागि केही बल पुगोस् भनेर केही विचार पनि राख्नुभयो । त्यो सपना कति पूरा भयो ? लक्ष्य पूरा गर्ने क्षमता भएको भए हामी भुटानबाट निस्कने नै थिएनौं । अहिलेकै कुरा गरौं, त्यत्रो हातहतियारले सुसज्जित अफगान सेना त तालिवानसँग भाग्नुपर्यो । यो शक्तिको कुरा हो । भुटानमा सबै राजाको छ, उनीहरू जबर्जस्ती गर्छन्, उनीहरू भारत सुरक्षित (प्रोटेक्ट बाई भारत) भएपछि हामी त्यहाँ लडाइँ गर्न सक्ने त कुरै उठेन । हामीले कसैलाई अघि राखेर हामीलाई न्याय दिलाइदेऊ त भन्नैपर्यो । अब न्यायका लागि कसलाई भन्ने ? सामुको भारतलाई भन्नुपर्यो नै । म आफैं गएर भारत सरकारसँग भनेको हुँ । तर, पश्चिम बंगालका गृहमन्त्रीले भारतमा हामीले तपाईंहरूलाई रिफ्युजी स्टाटस दिन मिल्दैन भनेर जवाफ फर्काए । तपाईं भुटानीहरू यहाँ आएर घुम्न फिर्न पाउने सुविधा छ, त्यही भएर शरणार्थी मान्यता दिन मिल्दैन भन्ने जवाफ थियो । मैले पनि त्यो त नर्मल कन्डिसनमा हामी घुम्ने फिर्ने हुन्छ । हामी अहिले त खेदिएर आएका हौं, घुमफिरमा त आएका होइनौं नि भन्दा गृहमन्त्रीले केही जवाफै दिएनन् । ठूलो मान्छेले जवाफ नदिँदा पनि हुन्छ । त्यसरी भारतले अनुमति नदिएपछि हामी स्वेच्छाले होइन, बाध्यताले नेपाल आएका हौं । यसरी आफू यो अवस्थामा बसे पनि मैले आफूलाई त्यति गैर सम्झेको होइन, छैन । भिखारीजस्तै यहाँ बसे पनि म आफूलाई रेस्पेक्ट गर्छु । त्यसरी हामी बाध्यतापूर्वक नेपाल भित्र्याइएका हौं । तर, नेपाल सरकारले हामीलाई भुटान फर्काउने पक्षमा कहीँ कुरा गर्न सकेन । नेपाल सरकारलाई यो मैले दोष लगाएको होइन, तर अरूभन्दा पनि अर्काका छोराछोरी (भुटानी) लाई यहाँ ल्याउन अनुमति दिएर यिनलाई वर्गीकरण गर्नु कहाँसम्मको ज्ञानीपना हो ? यो त ठूलो विकनेस र अनभिज्ञता हो नि । भुटानी शरणार्थी वर्गीकरणको विरोध गर्ने, त्यसबारेको असहमतिमा हस्ताक्षर गर्ने म आफैं हो । यति हुँदाहुँदै खुदुनाबारी शिविरमा भएको प्रमाणीकरणमा झन्डै ८० प्रतिशत शरणार्थी पक्का भुटानी निस्किएकै हो । उसो भएर ती पक्का भुटानीहरू आज कहाँ गए ? नेपाल सरकार के भन्छ ? राष्ट्रसंघीय शरणार्थी आयोग के भन्छ ? ती सच्चा भुटानीलाई घर फर्काउन यूएनएचसीआर वा नेपाल सरकारले कहीँ बात गरेको छ र ? कहीँ बोलेका छन् ? नेपाल सरकारले दबाइपानी खाएको हो कि ऊ भुटान सरकारसँग डराएको हो ? मेरो खुलस्त प्रश्न हो यो खुदुनाबारीका ट्रु भुटनिज आज कता हराए ? हाम्रा पुर्खा बसेको ठाउँ भनेर नेपालसँग सहयोग मागिएको थियो, तर यहाँ त सबै कुरा नामेट भइगयो, सबै हराइदिए त । भविष्यमा कुनै दिन राम्रो इतिहासकारले यो कुरा समीक्षा गर्ला नै । तपाईंले सुरुदेखि नै मानवीय सहयोगका साथै मानव अधिकारका कुरा पनि उठाउँदै आउनुभएको हो । तेस्रो देश जाने हतारमात्रै भयो, तर मानव अधिकारको पक्षमा कहिले बहस भएन । अहिलेसम्म पनि ५० भन्दा बढी नेपालीभाषी भुटानी जेलमा राजबन्दीका रूपमा छन् । झन्डै ७ हजार नेपालीभाषी भुटानी अहिले पनि यहाँ छन् । नेपाल सरकार, अन्तर्राष्ट्रिय समुदायले त शरणार्थी समस्या समाधान भइसक्यो भन्छन् । तपाईंलाई के लाग्छ ?यो गोलीगट्ठाको आन्दोलन थिएन, शान्तिपूर्ण आन्दोलन मात्रै थियो । त्यो तानाशाही भुटानमा धेरै मान्छे जेलमा परे । त्यो तानाशाही समयको कुरा आज हामी भुटानको देखावटी लोकतन्त्र का पालामा बोल्दै छौं । रिफ्युजीका कुरामा भुटान सरकारले एउटा शब्द पनि सुन्दैन । अन्तर्राष्ट्रिय समुदायले पनि उसैलाई राम्रो भनिरहेको छ । जापानजस्तो देशले भुटानको त्यसबेलाका गृहमन्त्री दागो छिरिङजस्तो ट्रेटरलाई सम्मान दिइरहेको छ (जापान इज प्रोमोटिङ अ ट्रेटर) । यसरी हेर्दा संसारका शासकहरू कुन मनस्थितिले काम गर्ने रहेछन् भन्ने राम्रैसँग बुझिन्छ । यत्ति हो कि भुटानका जेलमा भएका मान्छेलाई हामीले बिर्सेका छैनौं । तपाईंले भुटान देखावटी प्रजातन्त्र, लोकतन्त्रका भरमा बाँचेको छ भन्नुभयो । भुटानका रुलरहरूले गुलाबको फूल लिएर हिँडे पनि ॅसंसारको ह्याप्पी इन्डेक्समा परेका राजा यसरी हिँडिबक्सिन्छ भन्ने पनि आउँछ । यो ॅह्याप्पी इन्डेक्स भनेको के हो ? हो, अरूले अरूकै बारेमा बताएको ह्याप्पी इन्डेक्स म बुझ्दै थिएँ, जब यो भुटानको ह्याप्पी इन्डेक्स आयो म त केही पनि बुझ्नै छाडेँ । यो ह्याप्पी इन्डेक्स भनेर गीत गाउने मान्छेहरू पनि म चिन्न छाडेँ । भुटानले संसारको आँखामा यत्रो मान्छेलाई खेदेको छ, यूएनएचसीआर भनेको पनि संसारको एउटा आँखा हो । संस्था (यूएनएचसीआर) बदमास भए पनि एउटा आँखा त हो । के नेपाल सरकार पनि हावामा बनिएको हो र ? यत्रो मान्छे आज आफ्नो घर सम्झेर रोइरहेका छन्, धेरै त नभनौं भुटानको सर्जन म डा भम्पालाई राजा जिग्मेले डिनाइड गर्न सक्छ ? त्यसको छोराले मलाई चिन्दा पनि चिन्दैन होला । के राजाको बुढीले डिनाइड गर्न सक्छ ? उसलाई त म विवाह गर्दिनँ भन्दा गाली गर्ने मान्छे मै हुँ । म बेघरजस्तो भए पनि आफूलाई भुटानकै नागरिक भनेर बसिरहेको छु । नेपालले नागरिकता दिएमा पनि लिँदिनँ, मेरो आफ्नै देश छ भनेर म बसिरहेको छु । अनि त्यो देश चैं ह्याप्पी इन्डेक्स ? लु अरूहरू अर्कै मान्छे भए रे एकछिनका लागि । टाढा किन जाने, म त छु नि एउटा उदाहरण जो भिखारीझैं यहाँ बाँचिरहेको छु । लौ, अमेरिकाले मान्छे लग्यो रे । के ती तिब्बती थिए वा रसियन, कि बंगलादेशका थिए ? ती सबै भुटानी नागरिक थिए शरणार्थी बनेर गएका । किन लग्यो भन्दा उनीहरू अनह्याप्पी छन्, खानै पाएनन्, भुटानले निकालिदिएको छ भनेर लगिएको हो । अनि अमेरिका पनि त्यसलाई ह्याप्पी इन्डेक्स भन्ने ? यो दुनियाँ कस्तो छ भने, जब तपाईं बिग पोजिसन मा हुनुहुन्छ अथवा पुग्नुहुन्छ, अनि तपाईंको कुरा संसारले सुन्छ । हामी तल पिँधमा बस्नेको कुरा कसले सुन्ने ? भुटानको ह्याप्पी इन्डेक्स के छ ? केमा रहेछ ? भुटान के चिनी उत्पादन गर्छ ? भुटान जो चामल पनि भारतबाट खान्छ, पेट्रोल आउँछ अर्कै देशबाट, मट्टीतेल आउँछ अर्कै देशबाट । हेर्नुस्, भारतले भुटानलाई यस्तो बल्छीमा अल्झाएर राखेको छ, बिचरा बल्छीभित्रको माछाजति बलियो र ठूलो भए पनि एकदिन त्यो बल्छीवालाले तानेर ल्याइहाल्छ नि । यो खेलमा भुटानले सायदै थाम्ने थिएन होला तर भारतले साथ दिएको थियो । तपाईंहरू भुटानबाट झन्डै २ सय किलोमिटर भारत हुँदै आउनुभयो । तर यसमा भारतको कुनै भूमिका छैन भनियो । के यो दुईपक्षीय मामिला मात्रै थियो ?भारतले नेपाल र भुटानको दुईपक्षीय मामिला भन्छ भने भारतले यो मामलामा हस्तक्षेप गर्नै मिल्दैन थियो । उनीहरू (नेपालीभाषी भुटानी) जुन बाटोबाट आएका हुन्, त्यही बाटोबाट जान दिनुपर्यो । भुटानले खेद्दा आउनचाहिँ दियो, त्यो भुटानको फेभरमा भयो । अब नेपालले पठाउँछ भने पनि जान दिनुपर्यो, नेपालको फेभरमा हुन्छ नि । तर किन रोक्दै छ ? भारतले द्विपक्षीय, त्रिपक्षीय जेसुकै भनोस्, भारत यो हिमालमुनिको दादा भएकाले उसले भौतिक रूपमा विस्तार गर्न नसक्ला तर मनोवैज्ञानिक रूपमा सबैलाई नियन्त्रण (अन्डर) मा राख्न खोजिरहेकै छ । जे जसरी भए पनि अन्तर्राष्ट्रिय समुदायलाई मैले मिलाइहाल्छु नि भनेर भारतले भुटानलाई भनेको हुन सक्छ । यथार्थमा भुटानमा ड्रुक्पा भनेको जात होइन, धर्मको नाम राखेका हुन् । भुटानमा बसेका नेपालीको जरा नेपाल, मणिपुरदेखि लिएर धेरैतिर फैलिएको छ । यसरी भोलि भारतले केही भनेमा ड्रुक्पा चीन जाने ? चीन गएर भुटानी राजाको हैसियत के होला ? के राजा हुन पाउँछ ऊ त्यहाँ ? अहँ, हुन पाउँदैन । त्यसैले उसले जहिले पनि भारतको खुट्टा ढोगिराख्नुपर्यो । त्यसैले त्यहाँ धेरै सोचेर नेपाली मूलकालाई खेदेर ड्रुक्पा मात्रै राख्यो भने उनीहरूको भौगोलिक अवस्थाअनुसार (भारतलाई) सहज हुन्छ भन्ने ठानेका छन् । नेपालले पनि शरणार्थी समस्या समाधानमा भारतले सहयोग गर्नुपर्छ भन्न सकेन । नेपालको सोचाइ पनि त्यस्तै हो ?यो विषयमा नेपालका पत्रकारहरूले पनि केही लेख्दैनन् र भारतका त झन् सरकारको समर्थनमा बाहेक केही लेख्दै लेख्दैनन् । नेपालले बोल्नुपर्यो, भुटान सानो भए पनि मित्र देश हो । भारतले शरणार्थी समस्या सुल्झाउन दुईपक्षीय मामला हो भनेर सहयोग गर्दैन भने अन्तर्राष्ट्रिय समुदायमा लैजाँदा पनि नेपालले भारतलाई हस्तक्षेप गर्न पाइँदैन भन्न सक्नुपर्यो नि । त्यति कूटनीतिक चातुर्य पनि देखिएको छैन, नेपाल सरकारमा बस्नेहरूसँग । अन्तर्राष्ट्रिय मञ्चहरूमा मानव अधिकार हनन, गैरन्यायिक हत्या, बेपत्ता जस्ता विषयमा चर्को बहस भइरहेको हुन्छ । तर भुटानबाट लखेटिएका एक लाखभन्दा बढी नेपालीभाषी र भुटानमा रहेका राजबन्दीका सरोकार किन अन्तर्राष्ट्रिय मञ्चमा नउठिरहेको हो ?यसमा पनि माफियाजस्तै नेटवर्क छ । यो सरोकारमा पहिले नेपाल सरकारले बोल्नुपर्यो नि । ढुंगा नहानी चरा उड्छ र ? तर, नेपाल सरकारले ढुंगा हान्न सकेकै छैन । एकातिर चरा भए पनि अर्कैतिर ताकेर ढुंगा हान्ने काम भइरहेको छ । भारतलाई भन्न सक्नुपर्यो शरणार्थी मुद्दा अब अन्तर्राष्ट्रियकरण हुनेछ, हामीलाई बाधा नगर्नु भनेर । खोइ त ? देश चलाउने मान्छे दूरदर्शी र आँटिलो नभएमा देशको हालत नाजुक हुन्छ । यहाँ (नेपालमा) मैले ३० वर्ष देखेँ यहाँका सबै मान्छे एउटै ढाँचाका छन्, आफ्नो पार्टी आफ्नो व्यक्तिगत पोजिसन मात्रै हेर्ने अनि नेपाली जनसाधारणलाई नहेर्ने । यहीँ घरभित्रैका नेपालीलाई त हेर्न सकेको छैन, हामी नेपालीभाषी बाहिरियालाई त के हेर्छ र ? ७०८० वर्ष नाघेका धेरै बुढाबुढी त प्यारालाइज्ड भएर अझै शिविरमै थन्किएका छन् । समस्या समाधान भइसक्यो भन्दा पनि ७८ हजार वृद्धवृद्धा, एकल महिला वा पुरुष, अशक्त, कान नसुन्ने, आँखा नदेख्नेहरू यहाँ रहेको अवस्था छ । उनीहरूको व्यथा राज्य र अन्तर्राष्ट्रिय समुदायले सुन्न छोडेको छ । यो कस्तो अवस्था हो, यसलाई कसरी समाधान गर्न सकिएला ?यो एकदमै अमानवीय मानवीय पीडा हो । हामी अहिले नेपाल सरकारको जिम्मामा बसेको हुनाले सर्वप्रथम नेपालले हेर्नुपर्छ । समाधान भयो भन्नेहरू अनाडी हुन्, एक जना मान्छे यहाँ बसुन्जेलसम्म पनि समस्या समाधान भयो भनेर म मान्दिनँ । यो कुरा तपाईंहरूले नेपाल सरकारसमक्ष पुर्याउनुपर्छ । हाम्रा ७८ हजार जति शरणार्थी अझै यता छन् । शरणार्थी हुन्जेल यहाँ सबैको बिजनेस चलेको कुरा तपाईंलाई पनि थाहा छ । अहिले यहाँ रहेका शरणार्थीमाथि फेरि छानबिन गर्नुपर्छ भन्ने कुरा म मान्दिनँ । यी शरणार्थी नेपाल सरकारको जिम्मा भएपछि त्यहाँ एक जना मान्छे बाहिरबाट थपियो भने कहाँबाट को आयो भन्ने जिम्मा लिने काम नेपाल सरकारकै हो । यी शरणार्थीमा पनि कोही नेपालमै बस्छौं भन्न थालेका छन्, कोही विदेश जान चाहने पनि छन् । कोही भुटान घर जान चाहन्छन् । यो इच्छा र समूहअनुसार काम टुंगिनुपर्यो । यो कुरा मैले तत्कालीन प्रधानमन्त्री केपी ओलीसँग पनि गरेको हुँ । भुटान फर्किन चाहने मजस्तो मूर्ख राई र अरू छेत्री, बाहुन पनि छन् । हामीलाई उतै फर्काउने पहल गर्नुपर्यो, हामी यहीँ मर्यौं भने हामीलाई रिफ्युजी ट्रिटीअनुसार सम्मान गर्नुपर्यो । शरणार्थी घर फिर्तीको प्रक्रियामा कुनै समाधान नआईकनै र अडान राखेरै नेपालमा बस्नुभएको ३० वर्ष बितिसकेको छ । अब डा भम्पा राईको अडान र आगामी सोचाइ केमा सीमित बनेको छ, अथवा यथावत् छ ? जन्मभूमिको माटो र मैले पिउने धाराको पानी लिएर म यता आएको हुँ । त्यो पानी अझै पनि सङ्लै छ । त्यतातिर नजाऊँ, ढुंगामाटोपानीको यो कुरा हाम्रो सेन्टिमेन्ट हो । मेरो अडान र इच्छा अझै सोध्नुहुन्छ भने हामी भुटान फर्कनैपर्छ, फर्कन पाउनुपर्छ । अमेरिका पुगेका कतिपय भुटानी शरणार्थी चिनारुले यहीँ तपाईंको घर सम्झेर यतै आउनुस् भनिरहेका छन्, तर म जानेवाला छैन । बरु घर फर्कन नपाए म यहीँ मर्छु । खासमा म मेरा मान्छेका लागि देश छाडेर निस्केको व्यक्ति हुँ । मेरो व्यक्तिगत कारण, इच्छा वा कठिनाइ केही भएर मैले देश छाडेको होइन । जब म यहाँबाट कुनै दिन घर फर्कन पाइला निकाल्छु, मसँग कोको साथमा निस्कन्छन् भन्नेमा मलाई भयंकर शंका छ । बोल्नलाई त धेरै मान्छे बोल्छन् राष्ट्रवादी बनेर, तर व्यवहार अर्कै कुरा हो । बोलीका कुरामा मान्छे म मर्न डराउँदिनँ भन्छ नि तर जब उसका सामु बन्दुक तेर्स्यायो भने ऊ मर्नसित डराउँछ कि डराउँदैन, त्यतिबेला थाहा हुन्छ । म पनि मर्नदेखि डराउँछु तर अरूभन्दा धेरै कम डराउँछु । हो, मैले यहाँ दुःख पाएको छु तर म कसैसित गएर मलाई सुख देऊ भनेको छैन, भन्नेवाला पनि छैन । हामी सबै कन्फ्युजनमा छौं । कोहीमा कम कन्फ्युजन छ, कोही बढी कन्फ्युज छौं, कोही पुरै कन्फ्युज छौं । यही हाम्रो कन्फ्युजनभित्रैबाट कन्फिडेन्ट राख्नेले लुटेर खान्छ ।"
हिमाली जडीबुटी कुट्कीको अनुसन्धान सुरु,"(काठमाडौं)  नेपालसहित, भारत, चीन, भुटान र पाकिस्तानमा पाइने हिमाली जडीबुटी कुट्कीको अनुसन्धान सुरु भएको छ । ३ हजार ५ सयदेखि ४ हजार ५ सय मिटर उचाइसम्म पाइने यो वनस्पतिको खुम्बु क्षेत्रबाट नमुना संकलन गरेर फैलावट, फाइटो केमेस्ट्री, टिस्यु कल्चर र इथ्नोबोटानिकललगायत विषयमा नेपालका वनस्पतिविद्ले अनुसन्धान थालेका हुन् । कुट्की मधुमेह र कलेजोका बिरामीका अलावा रुघाखोकी लाग्दा, ज्वरो आउँदा, आउँमासी पर्दा प्रयोग हुन्छ ।अनुसन्धानमा त्रिभुवन विश्वविद्यालय वनस्पतिशास्त्र केन्द्रीय विभागका प्राध्यापक डा सुरेश घिमिरेको नेतृत्वमा प्राध्यापक हरिदत्त भट्टराई, उपप्राध्यापकद्वय डा नारायण घिमिरे र डा मुक्तिराम पौडेल संलग्न छन् । खुम्बु क्षेत्रमा कुट्कीको अवस्था, यसको प्रयोग, औषधीय गुणका सम्बन्धमा अनुसन्धान सुरु गरिएको उपप्राध्यापक डा घिमिरेले बताए । अनुसन्धानमा विश्वविद्यालय अनुदान आयोगले सहयोग गरेको छ । जमिनभित्रै फैलने कुट्की उपयुक्त लागेको स्थानबाट जमिनमाथि पनि फैलन्छ । यही कारण यसलाई गुरिल्ला वनस्पति भनिने उपप्राध्यापक डा पौडेलले बताए । हिउँ पर्ने क्षेत्रमा पाइने भएकाले केही स्थानमा यो वनस्पतिको माथिल्लो भागलाई हिउँले ढाकेको हुन्छ । बीउ र जरा दुवैमार्फत यसको विस्तार हुन्छ । यसको स्वाद तीतो हुने डा पौडेलले बताए ।उच्च हिमाली क्षेत्रका बासिन्दाले पुस्तौंदेखि प्रयोग गर्दै आएको कुट्कीमा पाइने रसायन र त्यसको गुणबारे फाइटो केमिकल अध्ययन गर्न लागिएको सहप्राध्यापक डा भट्टराईले बताए । मधुमेहलगायत रोगमा यसको प्रयोग हुँदै आएको छ, उनले भने, यसमा पाइने रासायनिक तत्त्वलाई वर्गीकरण गरेर रोग निदानमा उपयोग हुने रसायन छछैन भन्नेमा हाम्रो अनुसन्धान केन्द्रित हुनेछ । यो अनुसन्धानबाट व्यावसायिक रूपमा औषधि उत्पादन सम्भव छछैन भन्ने पनि खुल्ने उनले बताए । अनुसन्धानका क्रममा कुट्कीको नेपालमै पहिलो पटक टिस्यु कल्चरसमेत गर्न लागिएको छ । टिस्यु कल्चर गर्दा जिन संरक्षण हुने र संकलन गर्न त्यही क्षेत्र जानुपर्ने बाध्यता हट्ने अध्ययन टोलीको बुझाइ छ ।कुट्कीलाई नेपाल सरकारले हिमाली क्षेत्रमा पाइने ३० महत्त्वपूर्ण र अनुसन्धान गर्नुपर्ने जडीबुटी को सूचीमा राखेको छ । तर यसको विस्तृत अध्ययन तथा अनुसन्धान भएको छैन । हिमालय क्षेत्रमा पाइने जडीबुटीहरू धेरै मात्रामा निकासी हुने र औषधीय निर्माणमा प्रयोग हुने गरेका छन् । त्यही अनुपातमा कुट्कीको पनि संकलन र बिक्रीवितरण हुने गरेको छ । वनस्पति विभागको तथ्यांकअनुसार नेपालमा ६ सयभन्दा बढी जडीबुटीको संकलन तथा निकासी हुने गरेको छ । यस्ता जडीबुटी दम, जन्डिस, ज्वरो, रुघाखोकी, दुखाइ कम गर्ने, कलेजोमा हुने समस्या निवारणका लागि प्रयोग हुँदै आए पनि तिनको बृहत् अनुसन्धान र औषधि निर्माणको सवालमा थोरै मात्र काम भएको छ । अनुसन्धानकर्ताहरूले पूर्वी हिमाली क्षेत्रमा कुट्कीको अवस्था राम्रो भएको बताएका छन् । गोक्यो हिमतालको वरिपरि यी वनस्पति अहिले पनि राम्रोसँगै फैलिएको उपप्राध्यापकद्वय डा घिमिरेले बताए । सामान्यतया ३५ सय मिटर उचाइमा पाइने यो वनस्पति अनुसन्धानकर्ताको टोलीले खुम्बु क्षेत्रमा ४ हजार मिटर उचाइमा भेटेको छ । उनीहरूले जलवायु परिवर्तनको कारण ले कुट्कीलाई असर गरेको हुन सक्ने आशंका गरेका छन् । अनुसन्धानकर्ता कुशल केसीले भने, गोक्यो क्षेत्र पुग्दा यसलाई ४ हजार मिटरको उचाइमा मात्रै रेकर्ड गर्न सक्यौं । जलवायु परिवर्तनको प्रभाव हो वा होइन, त्यसका लागि थप अनुसन्धानको खाँचो पर्छ । हिमाली क्षेत्रको ओसिलो ठाउँमा पाइने यो वनस्पतिको कतिपय ठाउँहरूमा इकोलोजिकल सर्भे गर्नुपर्ने केसीले बताए । कुट्कीलाई पुस्तौंदेखि खुम्बु क्षेत्रका शेर्पाहरूले ज्वरो, रुघा, उच्च रक्तचाप, आउँमासी र मधुमेहजस्ता स्वास्थ्य समस्यामा प्रयोग गर्दै आएको अर्की अनुसन्धानकर्ता आरती गुरुङले बताइन् । उनका अनुसार दुई दशकअघिसम्म खुम्बु क्षेत्रका मानिस यसको संकलन गर्थे । पर्यटन व्यवसायमा लागेपछि उनीहरूले संकलन गर्न छाडेको पाइयो, उनले भनिन्, तर कोरोना महामारीका कारण पर्यटन व्यवसाय ठप्प भएपछि पुनः जडीबुटी संकलनतर्फ आकर्षित भएको देखिन्छ । पश्चिमी हिमाली भेगमा वनस्पतिको संकलन धेरै हुने भएकाले अन्य जडीबुटीसँगै कुट्कीको निकासी पनि बढी हुने गरेको पाइएको छ । वनस्पति विभागका अनुसार कर्णाली क्षेत्रबाट सबैभन्दा धेरै जडीबुटी निकासी हुन्छ ।"
सडक दुर्घटना सरकारलाई किन दुख्दैन ?,"एउटा नमीठो उक्ति छ एक जनाको मृत्यु दुःखान्त हो भने लाखौंको मृत्यु तथ्यांक । नेपालमा सवारी दुर्घटनाका कारण बर्सेनि ठूलो संख्यामा नागरिकले जीवन गुमाउनुपर्दा पनि सरकारले यसलाई न्यूनीकरण गर्ने सार्थक प्रयास नथालेको देख्दा ठीक यस्तै लाग्छ कुनै गन्तव्यतर्फ यात्राका क्रममा अनाहकमा जीवन गुमाएका या अंगभंग भएर बाँच्नुपरेका नागरिकहरूको संख्या सरकारका लागि चिन्ताको विषय नभएर केवल तथ्यांक हो । नत्र, उही प्रकृतिका सडकमा, उस्तैउस्तै कारणहरूले दिनहुँजसो कहालीलाग्दा दुर्घटना भइरहँदा सरकार यसबारे बिलकुल असंवेदनशीलजस्तो देखिँदैनथ्यो, सडक दुर्घटना कम गर्न ठोस कदम चालिसकेको हुन्थ्यो । र, सालिन्दा यो संख्या बढ्नुको सट्टा घटेको हुन्थ्यो । सम्बन्धित सरकारी निकायहरूलाई थाहा नभएको पक्कै होइन मुलुकमा दस वर्ष चलेको सशस्त्र द्वन्द्वका क्रममा जतिको निधन भयो, दैनिक औसत त्योभन्दा बढीको ज्यान सवारी दुर्घटनामा गइरहेको छ । प्रहरीका अनुसार गत साउन र भदौमा मात्रै ३३२ जनाको ज्यान यही कारण गएको छ, तिनमा १७ जना त बालबालिका नै छन् । यस अवधिमा झन्डै ६ हजार सवारी दुर्घटना हुँदा हजार जनाभन्दा बढी गम्भीर घाइते हुन पुगेका छन् । साधारण घाइतेको संख्या त करिब ३ हजार ६ सय छ । यही कारण आर्थिक वर्ष २०७७७८ मा २ हजार ५ सय, २०७६७७ मा २ हजार २ सय ५१ र २०७५७६ मा २ हजार ७ सय ८९ जनाको निधन भएको थियो । यस हिसाबले दैनिक औसत ७ जनाले सडक दुर्घटनामा ज्यान गुमाइरहेका छन् । पछिल्ला तीन वर्षमा १७ हजारभन्दा बढी गम्भीर घाइते भएका छन्, उनीहरूले बेहोर्नुपरेको आर्थिक क्षति, शारीरिक कष्ट, जीवनयापनमा कठिनाइलगातका हैरानी त बेहिसाब नै भइहाले । तैपनि सडक दुर्घटनाको यो विकराल अवस्थाले सरकारमा बसेकाहरूलाई खासै छोएको देखिँदैन । विमान दुर्घटनाकै तहमा यस्ता दुर्घटना राष्ट्रियअन्तर्राष्ट्रिय समाचार मसला पक्कै नबन्लान्, यसबारे त्यही स्तरमा बृहत् प्राविधिक जाँचबुझ आवश्यक पनि नपर्ला तर मानवीय क्षति त जुन दुर्घटनाको पनि उही हो । विमानको यात्रु होस् या सडक सवारीको, जीवनको मूल्य त उत्ति हो । जिम्मेवार तहमा बस्नेहरूमा यो संवेदना हुनैपर्छ, सडक दुर्घटनामा भइरहेका कहालीलाग्दा दुःखान्तहरूले सम्बन्धित परिवारलाई मात्र होइन, शासकहरूलाई पनि दुख्नुपर्छ । सडक सुरक्षाको सवाल कुनै ठूलो दुर्घटना भएपछि सामान्य चर्चाको विषय बन्ने र पछि त्यसै सेलाउने हुनु हुँदैन । यसबारे व्यवस्थित कार्ययोजना बनाएर त्यसको यथोचित कार्यान्वयन गर्न सरकारले अब ढिलाइ गर्नु हुन्न । यो विषय सरकारको दैनन्दिनको प्राथमिक कार्यसूचीमै पर्नुपर्छ । हालैका दिनमा मात्रै कैयौं कहालीलाग्दा दुर्घटना भएका छन्, जसबाट सरकार झकझकिनुपर्छ । दुःस्वप्न जसरी दोहोरिरहने यस्ता दुर्घटनाका कारण कर्णाली राजमार्गले त जनस्तरबाट नाम नै मृत्युमार्ग पाइसकेको छ । दसैंअघि नेपालगन्जबाट मुगु सदरमुकाम गमगढी जाँदै गरेको बस छायानाथ रारा नगरपालिका७ पिनाटप्ने खोलामा पल्टिँदा ३३ जनाको ज्यान गएको यो राजमार्गको इतिहासमा यस्ता दुःखका कोसेढुंगा निकै भइसके । २०६६ चैतमा दैलेखको किटुमा ४२ जनाको मृत्यु भएको कहालीलाग्दो दुर्घटनापछि मात्रै पनि सम्बन्धित पक्ष सचेत भइदिएको भए त्यसपछि पनि घरीघरी यस्ता घटना सायद हुँदैनथे । किनभने, दुर्घटनाका कारण पहिचान नभएका पनि होइनन् । साँघुरो र अप्ठ्यारो सडक, क्षमताभन्दा बढी यात्रु, पुराना गाडी, अत्यधिक गति, ट्राफिक नियमको बेवास्ताका कारण दुर्घटना बढी हुने गरेको प्रहरीको ठम्याइ छ । तैपनि यसको उपचार भने खोजिएको छैन, जुन दुःखद छ । सडक बन्दादेखिकै यो समस्या निरन्तर रहनु खासमा हाम्रो शासकीय समस्या हो, सडक यात्रुप्रति सरकारी बेवास्ताको दृष्टान्त हो । तुलनात्मक हिसाबले कर्णाली राजमार्गको अवस्था बढी डरलाग्दो होला, तर विकट भूगोलका सबैतिरका बाटोमा यही समस्या छ । गत आइतबार मात्रै बस दुर्घटना हुँदा १२ जनाको मृत्यु भएको सल्यानमा सोमबार फेरि जिप दुर्घटना हुँदा कम्तीमा एक जनाको ज्यान गएको छ । यस्ता घटनाहरूका आधारमा भन्न सकिन्छअहिलेसम्म दुर्घटना निम्तिनुका कारणहरू पहिल्याएर तिनको यथोचित उपचार खोजिएन भने यो क्रम घट्नेछैन, अझ बढिरहनेछ । बुझ्नुपर्ने के छ भने, यस्ता दुर्घटना नियोजित हुँदैनन्, तर पनि यसमा कमजोर सडक पूर्वाधारदेखि सवारी सञ्चालक र चालकहरूको असावधानीको दोष पक्कै हुन्छ । फरकफरक दुर्घटनाका कारण फरकफरक हुन सक्छन्, तर ती सबै पक्षमा ध्यान दिएको खण्डमा उस्तै घटना फेरि दोहोरिँदैन । दोहोरिए पनि त्यसको आवृत्ति उही हुँदैन । उदेकलाग्दो के छ भने, सवारी तथा यातायात व्यवस्था ऐन, २०४९ ले प्रबन्ध गरेकै कतिपय प्रावधानको कार्यान्वयन तथा पालनासमेत भएको छैन । लामो बाटोमा चल्ने सार्वजनिक सवारीमा कम्तीमा दुई चालक अनिवार्य राखी प्रत्येक छ घण्टामा पालो फेर्नुपर्ने व्यवस्था अपवादबाहेक कागजमा मात्र सीमित छ । एउटै चालकले हजार किलोमिटरभन्दा बढी निरन्तर चलाइरहेका छन् । चालकको श्रम शक्तिको सीमा र उसको हातमा अडिएको कैयौं यात्रुको जीवनबारे सवारीधनीहरूले मनन गरेका छैनन्, सरकारले पनि यसको संवेदनशीलता बुझ्न सकेको छैन । यस्तै सवारी अनुगमनका लागि निरीक्षकको व्यवस्था गरिने कानुनी व्यवस्था पनि सरकार स्वयंले लागू गरेको छैन । सीमित ट्राफिक प्रहरीलाई सहरमै सवारी व्यवस्थापन गर्न हम्मे छ । त्यसैले सडक सुरक्षा तथा अनुशासनसित जोडिएका सबै पक्षको सुधार गरेर सरकारले दुर्घटना न्यूनीकरण गर्न सार्थक पाइल चाल्नुपर्छ । यसका निम्ति अरू कति मुलुकले जस्तै सडक सुरक्षा हेर्ने छुट्टै निकाय गठनतर्फ पनि गृहकार्य गर्नु उपयुक्त हुन्छ ।"
नयाँ नेताहरूको खाँचो,"पञ्चायत, प्रजातन्त्र हुँदै आज मुलुक संघीय लोकतान्त्रिक गणतन्त्रमा आइपुगेको छ, यहाँसम्म ल्याइपुर्याउन नागरिकले धेरै ठूलो संघर्ष गरेका छन् । विडम्बना व्यवस्था परिवर्तन भयो तर दलहरूको शीर्ष पदमा उही पात्र भए । ती पात्रहरू परिवर्तन हुन सकेका छैनन् । नेकपा एमाले होस् या नेपाली कांग्रेस, माओवादी केन्द्र वा जनमोर्चा नै यी सबै दलको अवस्था उस्तै छ । प्रजातन्त्र प्राप्तपछिको पछिल्ला दशकहरूमा पनि आमनागरिकको जीवनमा खासै परिवर्तन आउन सकेन । झन्झन् मुलुकमा भ्रष्टाचार बढ्दो छ, नयाँनयाँ रेकर्ड बनाउँदै छ, अर्कातर्फ आमनागरिकमा नैराश्यता बढ्दै गइरहेको छ । उनीहरूको जीवन दिन प्रतिदिन कष्टकर बन्दै गइरहेको छ । यस्तो बेला राजनीतिक दलहरू भने आआफ्नो धुनमा छन् । सबैतिर गुटगत राजनीति हाबी छ । अहिले दुई ठूला दलको अधिवेशन चलिरहेको छ, यसले नै भोलि मुलुकको नेतृत्व गर्ने व्यक्ति जन्माउँछ । तर, यही अधिवेशनमा आउने सम्भावित नेतृत्व र तिनका गतिविधि हेर्ने हो भने, मुलुकको भविष्य राम्रो देखिँदैन । चुनाव खर्चिलो, भड्किलो बनाइँदै छ । जसका कारण सिद्धान्त र विवेक भएका कार्यकर्ता चुनावी मैदानबाट बाहिरिँदै छन् । अब यो व्यवस्था हाँक्ने पात्र परिवर्तन गर्नुपर्छ । अनि मात्र मुलुक अगाडि बढ्न सक्छ । अन्यथा आमनागरिकलाई प्रजातन्त्र, गणतन्त्र, जे भने पनि उही नारा मात्र रहेछ भन्ने पर्छ र जति पनि परिवर्तन भए ती सबै नारामा मात्रै सीमित हुनेछन् । रामकृष्ण बराल, जोरपाटी५, काठमाडौं"
विकसित देशहरूको उदासीनता,"जलवायु परिवर्तन नियन्त्रणका लागि महत्त्वपूर्ण ठानिएको कोप२६ सम्मेलन स्कटल्यान्डको ग्लास्गोमा एक सातादेखि भइरहेको छ । विश्वका धेरै देश मिलेर सम्मेलन गरिरहेका छन् । वातावरणसम्बन्धी बहसमा सहभागी भएका, आफूलाई विकसित मान्ने अधिक कार्बन उत्सर्जन गर्ने ठूला देशहरूले साना तथा मारमा परेका देशहरूलाई तिर्नुपर्ने हानिनोक्सानी रकम दिन भने आनाकानी गरिरहेका छन् । हाम्रो जस्ता साना र कम विकसित देशहरू जलवायु परिवर्तनको मारमा पर्न थालेका छन् । जहाँ बाढी, पहिरो, अतिवृष्टि, अनावृष्टि, खडेरी, हिमालमा हिउँ पग्लनुजस्ता प्रकोपबाट भौतिकक्षतिका साथै मानवीय क्षति पनि हरेक वर्ष दोहोरिने र बढ्ने क्रममा छ । यस्तो अवस्था आइसक्दा पनि अत्यधिक कार्बन उत्सर्जन गर्ने ठूला देश यसमा कमी ल्याउनतिर उदासीन देखिनु गैरजिम्मेवारीपनको पराकाष्ठा हो । विकसित र धेरै हरितगृह ग्यास उत्सर्जन गर्ने देशहरू, विश्वमा वृद्धि भइरहेका विपद्का सबै घटनाको कारक जलवायु परिवर्तन नै हो भन्नेमा सहमति जनाइरहेका छैनन् । त्यसैले हानिनोक्सानीका लागि अलग्गै कोषको व्यवस्थापन गर्न तयार देखिएका छैनन् । यस्तोमा हामीजस्ता जलवायु परिवर्तनको मारमा परेका देशहरू एकजुट भएर विकसित देशहरूलाई हरितगृह ग्यास उत्सर्जन गर्न कम गराउन र हानिनोक्सानीको मूल्य चुकाउन बाध्य बनाउन सक्नुपर्छ । अहिल्यै वातावरण प्रदूषण र हरितगृह ग्यास उत्सर्जनलाई नियन्त्रण नगर्ने हो भने भविष्यमा यो सुन्दर पृथ्वी कुरूप भएर जीवनरहित बन्न जानेछ । यस्तो अवस्था आउन नदिन अहिल्यै सबै देश सचेत भएर लाग्नुको विकल्प छैन । वीरेन्द्र सुवाल, व्यासी, भक्तपुर"
कांग्रेसमा नेतृत्व परिवर्तनको सम्भावना,"नेपालको सबैभन्दा पुरानो दल, नेपाली कांग्रेस महाधिवेशनको तयारीमा छ । महाधिवेशनलाई विभिन्न क्षेत्रबाट अति महत्त्वका साथ लिइएको छ, यसको पछाडिको कारण हो नेतृत्व परिवर्तनको सम्भावना । दोस्रो पुस्ताका धेरै नेताले सभापतिमा उम्मेदवारी घोषणा गरेका छन् । तेस्रो अर्थात् युवा पुस्ताका नेताहरूले महामन्त्री पदका लागि प्रतिस्पर्धा गरिरहेका छन् । महाधिवेशनले नयाँ पुस्ता ल्याउँछ कि पुरानोलाई नै राख्छ भन्ने चासो बढ्न थालेको छ । हुन त, स्थानीय, प्रदेश, जिल्ला, निर्वाचन क्षेत्र हुँदै संघीय तहसम्म पनि उम्मेदवारी घोषणा गरेकाहरूसँग एजेन्डा, कार्ययोजना र कार्यदिशा छैन भन्ने आलोचना भइरहेको छ । महाधिवेशनमा नीति, विधि, पद्धति र प्रणालीमाथि छलफल नभई सीधै नेतृत्व कसले लिने र कसरी नेतृत्व परिवर्तन गर्ने भन्नेमा मात्र कार्यकर्तानेताहरूको चासो छ । गणतन्त्र, समानुपातिक समावेशिता, संघीयता तथा धर्मनिरपेक्षतालाई संस्थागत गर्न गर्नुपर्ने काममा नेतृत्व बोलेको छैन । युवापुस्ता वर्तमानको जिम्मेवारीलाई बोकेर, भविष्यको बाटो कोर्न सक्ने, कार्ययोजना र कार्यदिशा बनाउन सक्ने सचेत व्यक्ति हो, र यस्तो व्यक्ति जुनै उमेरको पनि हुन सक्छ । आजको बोझ, आजको कार्यदिशा आजकै पुस्ताले बोक्नुपर्छ वा कोर्नुपर्छ । अब पनि बीपी कोइरालाको नाम भजाएर ब्याज खाइरहनुहुन्न । नेतृत्व उमेर वा विरासतले होइन, विचार र क्षमताले हासिल हुन्छ । महाधिवेशनले पद र उमेरलाई प्रथमिकता दिने होइन, पद्धति र सिद्धान्तलाई जोड दिनुपर्छ । जसले विचार दिन सक्छ, जोसँग राष्ट्र निर्माणको कार्ययोजना छ, उसैले नेतृत्व पाए कांग्रेसको मात्र होइन, देशकै हित हुन्छ । पटकपटक सत्तामा पुगेर केही गर्न नसक्ने अक्षम र असफल नेतृत्व होइन, आमनागरिकको सरोकार बुझेको, पीडामर्का देखेको र यसमा मलम लगाउन सक्ने नेता अगाडि आउनुपर्छ । सेतेमान तामाङ, धादिङ"
"खुलेआम मानवतस्करी, सरकार मौन","भिजिट भिसामार्फत मानवतस्करी समाचार पढेर अत्यन्त दुःख लाग्यो । संयुक्त अरब इमिरेट्स (दुबई) को सारजहाँ पुगेर दुःख, सास्ती र मानसिक पीडा व्यहोरेका नेपालीमाथि भएको निर्मम घटनामा आधारित समाचारले वैदेशिक रोजगारीको अँध्यारो पाटोलाई उजागर गरेको छ । घर, खेत बन्दकी राखेर चर्को व्याजदरको ऋण बुझाएर आर्थिक अवस्था सुधार्ने सपना बोकेका सीधा र निमुखा नेपाली कामदारले विदेशमा झेल्नुपरेको दुःख, कष्ट र तनावका समाचार दिनहुँजसो आइरहेकै छन् । उदाहरणका लागि, फरइभर म्यानपावर कम्पनीले दलालसँग सेटिङ मिलाई २७ नेपालीलाई भिजिट भिसामा सारजहाँ पठायो । अर्कैको आश्रयमा राखिएका उनीहरूलाई कोठाबाट पनि निकालियो । यता नेपालबाट गन्तव्य पुग्नासाथ काम पाइने भनी पठाउने म्यानपावरसँग सम्पर्क राख्दा वास्ता गरिएन, उता दलालले साथमा भएको डलर बुझेर लगे, अनि न बस्नेखाने व्यवस्था न त कामै पाए । भिजिट भिसामा ५० हजारभन्दा बढी नेपाली यूएईमा पुगेको तथ्य छ । यसबाट त्यहाँको सरकार र कम्पनीलाई फाइदा भए पनि कामदारमाथि भने आर्थिक र मनोवैज्ञानिक क्षति पुगिरहेको छ । कामको खोजीमा विदेश नै रोज्ने सोझा, निमुखा नेपाली दाजुभाइ, दिदीबहिनीलाई इज्जत, प्रतिष्ठा, इमानदारिता र नैतिकता सबै गुमाएका वैध, अवैध र च्याउजस्तै उम्रेका अधिकांश म्यानपावर कम्पनीले गैरकानुनी प्रक्रियाबाट मनलाग्दी रकम असुलेर भिजिट भिसामा पठाउने गर्छन् । काठमाडौं एयरपोर्टबाट उडाएपछि तिनले आफ्नो काम तमाम भएको ठान्छन् । युनाइटेड अरब इमिरेट्स सरकारले कोरोना महामारीका कारण करिब डेढ वर्षदेखि श्रमिक भर्ना बन्द गरेको छ । तर, यही मौका छोपी यसरी गैरकानुनी तरिकाले पठाउने म्यानपावर कम्पनीलाई नेपाल सरकारले कारबाही गरेको देखिँदैन । वैदेशिक रोजगार ऐनबमोजिम श्रम स्वीकृतिबिना त्यसमा पनि भिजिट भिसामा श्रमिक पठाउनु मानवतस्करी ठहर्छ । सरकारले वैदेशिक रोजगारमा जाने कामदारलाई भिजिट भिसा दिन बन्देज लगाउँदा पनि नीति, नियम र निर्देशिकालाई मिचेर पैसा कुम्ल्याउने उद्देश्यले सेटिङमा पठाउँदा सोझा कामदारको लागत खर्च बढ्ने, अनावश्यक दुःखकष्ट र सास्ती व्यहोर्नुका साथै ठगीमा पर्ने ठूलो सम्भावना हुन्छ । वैदेशिक रोजगारका नाममा खतरनाक मानवतस्करी भइरहँदा वैदेशिक रोजगार विभागलगायतका सम्बन्धित निकायले रोक लगाउनुपर्छ कि पर्दैन ? यसका लागि सम्बन्धित मुलुकका नेपाली राजदूतावास, श्रम काउन्सिलरले आफू कार्यरत मुलुकमा प्रवेश गर्ने नेपाली कामदारको तथ्यांक, उनीहरूलाई आइपर्ने समस्याका बारेमा गम्भीर ध्यान पुर्याउनुपर्ने होइन र ? त्यसकारण काठमाडौंबाट गरिने सेटिङ र एयरपोर्टमा कडा अनुगमन गरेर विदेश जाने नेपाली कसरी जाँदै छन् र विदेश जानुको उद्देश्यका बारे परामर्श दिन सके गलत प्रक्रियाबाट विदेश उडाउने कुकर्म एवं मानवतस्करी रोकिन्थ्यो कि ! गंगाराज अर्याल, पाणिनि८, पाली, अर्घाखाँची"
ढक ढक चाल,"सफलताका कथाहरू इतिहास रोचक हुन्छ, जस्तो अमेरिका । सन् १७७६ सम्म अमेरिका स्वयं उपनिवेशमा थियो । स्वतन्त्रतासँगै अमेरिकाले अनेक अप्ठ्यारालाई विरासतमा पायो । उसका सामु राज्य निर्माणका युगीन चुनौतीहरू थिए । थिए, शासकीय संरचना र चरित्र निर्माण गर्ने दायित्वहरू । त्यहाँ संघीयता, गणतन्त्र, धर्मनिरपेक्षतालाई मान्छेको जीवनसँग जोड्नु त थियो नै, साथमा थिए आर्थिकसामाजिक चुनौतीका पत्रपत्र । जस्तो दास विद्रोह, आर्थिक संकट र निराशा । सन् १८६१६५ मा अमेरिकाले ठूलो गृहयुद्ध नै बेहोर्यो । तर संकट र निराशालाई अमेरिकी नेतृत्वले आशा र अवसरमा बदल्यो । जर्ज वासिङ्टन, थोमस जेफर्सन, फ्र्यान्कलिन रुजवेल्ट र अब्राहम लिंकनजस्ता नेताहरूले चुनौतीको चिसो सुरुङभित्र अवसरको उज्यालो देखे । अर्थात्, अँध्यारोमा दियोझैं बलिरहेको उज्यालो । भाग्यले ढोकामा सुस्तसुस्त चाल मारिरहेको थियो । त्यो संगीत उनीहरूले सुने । परिणाम, एक शताब्दीमै अमेरिका शक्तिशाली अर्थतन्त्रमा रूपान्तरित भयो । ऊ शून्यबाट शिखरमा पुग्यो । दुई शताब्दीपछि आज अमेरिकाको इतिहास पढ्दा लाग्छ असम्भव केही पनि छैन । सफलताका कथाहरू यत्रतत्र छन्, जस्तो चीन । अध्यक्ष माओले जनवादी क्रान्ति सम्पन्न गर्दा चीन निकै जर्जर थियो । आन्तरिक युद्ध, गरिबी, भोकमरी र वैदेशिक आक्रमण । सांस्कृतिक क्रान्तिताका चीनको जनजीवन अझ विशृंखलित र निराश थियो । तर जसै नेतृत्वमा देङ स्याओपिङ आए, उनले आफ्ना अगाडि अवसरका थाकहरू देखे । विस्तारै कुरा फेरिँदै गयो । र, सांस्कृतिक क्रान्तिपछिका बीस वर्षमा चीनको आर्थिक वृद्धि लगभग तीन गुणाले बढ्यो । अर्को तीस वर्षमा चीन संसारको दोस्रो ठूलो अर्थतन्त्र बन्यो । चीनसँग आज रफ्तार मात्र छैन, उसका चालहरू कलात्मक र सशक्त पनि छन् । आजकल चीन विकासका परियोजनाहरू बनाउँदैन । ऊ विकासको रचना गर्छ । जस्तो कि पृथ्वी नाम गरेको ठूलो क्यानभास छ । त्यो क्यानभासमा चीन छ । र, चीनका इन्जिनियरहरू त्यहाँ विकासका चित्रहरू कोर्दै छन् । कतै रेखा कोरिँदै छ । कतै रंग भरिँदै छ । कतै जग हालिँदै छ । त्यसैले आज चीनसँग छ विकासको भव्यतम बगैंचा । जापानको कुरा पनि उस्तै रोचक छ । दोस्रो विश्वयुद्धमा जापान तहसनहस भयो । सन् १९४५ अगस्टमा लिटिल ब्वाईहरूले हिरोसिमा र नागासाकीलाई खरानी बनाए । जुन त्रासदीमा दुई लाख बीस हजार मान्छेहरू मारिए । तर जापान त्यही खरानीको जगमा उठ्यो । त्यसपछिका बीस वर्षभित्रै जापानले आफ्नो अर्थतन्त्र पुनर्निर्माण गर्यो । एसियाकै मलेसिया, सिंगापुर र भियतनाम समृद्धिका थप उदाहरणहरू हुन् । जोसँग सुनाउन अनेकौं उत्प्रेरक कथा छन् । केही दशकअगाडिसम्म विदेशी हस्तक्षेप, आन्तरिक टकराव र गरिबीको चपेटामा फसेको मलेसियालाई महाथिर मोहम्मदले बीस वर्षमा विकासको नयाँ उचाइ दिए । आज मलेसिया लाखौं नेपालीको श्रम गन्तव्य बनेको छ । स्वराज प्राप्त गरेको तीस वर्षमै भारत विश्वको महत्त्वपूर्ण आर्थिक शक्ति बन्यो । सन् १९६५ मा स्वतन्त्र हुँदाको कमजोर र परित्यक्त सिंगापुर बीस वर्षमा बाघझैं जुरुक्क उठ्यो र अगाडि बढ्यो । उता भियतनाम छ, जसले कुनै बेला (सन् १९४५७५) अमेरिकासँग कठिनतम युद्ध लडेको थियो । तर युद्धपछि उसले ठूलो सावधानीसाथ आफूलाई उठायो । आज भियतनाम धानको उत्पादनमा विश्वमै अग्रणी मानिन्छ । विकासको कुरा गर्दा स्वयं युरोप अर्को आश्चर्य हो । सन् १६८९ देखि १८१५ सम्म भएका बेलायत र फ्रान्सबीचका युद्धहरूले युरोपलाई तहसनहस पारेका थिए । तथ्यहरूले भन्छन् सन् १९१४ देखि १९१८ सम्म भएको पहिलो विश्वयुद्धमा युरोपका एक करोड तीस लाख मान्छेहरू मारिए । दोस्रो विश्वयुद्ध पहिलोभन्दा अझ भयंकर थियो । तर आफ्ना सहस्र प्रियजन गुमाएको युरोपले शोकलाई शक्तिमा बदल्यो । भनिन्छ युरोपको समृद्धि रगत र आँसुको पोखरीमा फुलेको कमलजस्तै हो । निश्चय नै हाम्रो परिवेश फरक छ । हाम्रा सपनाहरू फरक छन् । तर इतिहासमा हामीले पनि त रगत र आँसु बगाएकै हौं । हाम्रो पोखरीमा चाहिँ कमल किन फुलेन ? प्रश्न स्वाभाविक हुन्छ । फरक राजनीतिक व्यवस्था, फरक संस्कृति र फरक परिवेशका उल्लिखित देशहरूको विकासको रहस्य के होला ? कुनै बेला काठमाडौंमा एउटा कार्यक्रमलाई सम्बोधन गर्दै महाथिरले भनेका थिए, राजनीतिक स्थायित्व, परिवर्तनप्रतिको प्रतिबद्धता, नेतृत्वको मिहिनेत र संकल्प । जवाफ खोजौं चीनमा जनवाद (सन् १९४९), भारतमा स्वतन्त्रता (सन् १९४७) र नेपालमा प्रजातन्त्र (सन् १९५१) लगभग उस्तै समयमा भएका ऐतिहासिक बदलावहरू थिए । भनिन्छ, कुनै बेला एसियामै चीन, भारत, सिंगापुर, मलेसिया, दक्षिण कोरिया र नेपालको अवस्था उस्तै थियो । तर राजनीतिक परिवर्तनसँगै तिनीहरू कहाँ पुगे, हामी कहाँ छुट्यौं ! किन हाम्रो भाग्यको ढोका खुलेन ? ठीकै छ, २००७ र २०१५ सालमा हाम्रा आफ्नै सीमा थिए । अनुभवको सीमा थियो । स्रोतको सीमा थियो । परिवर्तनको चेतना सुदृढ थिएन । २०१७ सालमै पञ्चायत आयो र स्वतन्त्र सपनाहरूमाथि बलात् बन्देज लाग्यो । तर २०४६ र २०६३ सालमा प्राप्त अवसरहरू किन अलमलमा परे ? लोकतान्त्रिक परिवर्तनपछिका युगीन महिना र वर्षहरू किन सत्यानाश हुँदै छन् ? कतिपय मान्छेको मत छ, ती आन्दोलनहरू आफैंमा सफल आन्दोलन थिएनन् । अतः आन्दोलन अझै बाँकी छ । त्यसैले अलमल भयो । वस्तुतः यो बहाना मात्र हो । सत्य के भने, संसारको कुनै पनि आन्दोलन त्यो समयको विशिष्ट सम्झौता हो । कुनै पनि आन्दोलनका परिणामहरू सर्वसम्मत, सार्वकालिक र शाश्वत हुँदैनन् । समाजमा अनेक स्वार्थको एकता र संघर्ष चलिरहन्छ । अतः आन्दोलन सकिएको अर्को दिन फेरि नयाँ मुद्दाहरू आउँछन् । यसको अर्थ हो, प्रत्येक आन्दोलनले अवसरसँगै नयाँ मुद्दाको उत्खनन गर्छ । अतः सबै कुरा ठीकठाक भएपछि विकास गरौंला वा सबै द्वन्द्व सकिएपछि अघि बढौंला भन्नु बहाना मात्र हो । राजनीतिले प्रत्येक आन्दोलनलाई अवसरमा बदल्नुपर्छ । नेतृत्वको काम नै त्यही हो । अमेरिकामा जसले स्वतन्त्रताको दियो बाल्यो, उसले अमेरिका बनाउन आधारहरू खडा गर्यो । चीनमा सांस्कृतिक क्रान्तिपछिको लाल अराजकतालाई सम्हाल्न तत्कालीन नेताहरूले कडा मिहिनेत गरे । परित्यक्त सिंगापुरलाई चम्काउन कुनै बेला ली क्वान युले जग हाले । तर हाम्रा बीपी, कृष्णप्रसाद, गणेशमान, गिरिजाप्रसाद, मनमोहन, माधव, शेरबहादुर, प्रचण्ड, बाबुराम र खड्गप्रसादहरू कहाँ चुके ? हाम्रा नेताहरू नेपाली सन्दर्भका जर्ज वासिङ्टन, अब्राहम लिंकन, देङ स्याओपिङ, मोहम्मद महाथिर र ली क्वान यु किन भएनन् ? समीक्षा गरौं आजको प्रसंगमा विचार गर्दा, हाम्रो नेतृत्व (राजनीति) मा मुख्यतः चार खाले समस्या देखिन्छन् । पहिलो, सपना र संकल्पको सीमा । अर्थात्, हाम्रा नेताहरूमा समाजलाई रचनात्मक नेतृत्व दिने, देशको सपनासँग एकाकार हुने, समयको संगीत सुन्ने र परिवर्तनका पाइलाहरू चाल्ने क्षमता र संकल्प देखिएन । आफू सत्तामा पुग्ने सूत्र र षड्यन्त्रलाई नेताहरूले राजनीति बुझे । उनीहरूमा आन्दोलन र इतिहासलाई न्याय गर्ने कुनै उत्सुकता रहेन । सिर्जना कतै देखा परेन । सर्वत्र सत्यानाश हुँदा पनि चेत नखुल्ने बोधो ज्ञानले हाम्रा नेताहरूलाई अर्थहीन बनाइदियो । दोस्रो समस्या, परिवर्तनको औचित्य स्थापित गर्नमा देखिन्छ । २०४६ सालमा प्राप्त भएको प्रजातन्त्रलाई किन जोगाउन सकिएन ? कारण एउटै छ प्रजातन्त्रले राजनीतिक, आर्थिक र सामाजिक रूपान्तरण सुनिश्चित गर्न सकेन । तत्कालीन कांग्रेस र कम्युनिस्ट नेतृत्व जनताका सपनाहरू पूरा गर्न असमर्थ रह्यो । यद्यपि २०४६ साललाई २०६३ सालमा अझ समुन्नत गरियो । तर संघीय लोकतान्त्रिक गणतन्त्रले पनि किन परिणाम दिइरहेको छैन ? किनभने नेतृत्वले पछिल्ला परिवर्तनहरूको स्वामित्व लिन सकेन । उल्टो आफ्नै दुष्कर्मले संघीय लोकतान्त्रिक गणतन्त्रलाई बदनाम गर्ने काम पो हुँदै गयो । परिवर्तनको स्वामित्व लिने र जनताको अवस्था बदल्ने सचेत प्रतिबद्धता कतै देखिएन । तेस्रो समस्या, राजनीतिक नैतिकताको स्खलन हो । आज सत्ता, शक्ति र सम्पत्ति नेतृत्वको कमजोरी बन्दै छ । राजनीतिमा सांस्कृतिक उन्नयन, उदारता, निष्ठा र सरलता हरायो । लोकतन्त्र आसेपासेहरूको कुत्सित स्वार्थमा फस्यो । राज्य अंगमा दलालहरू हाबी भए । दलाल पुँजीवाद । नेताहरूले राजनीतिक, आर्थिक र सामाजिक परिवर्तनको एजेन्डालाई बिर्सिए । पार्टी कार्यालयहरू लोकतन्त्रका मन्दिर बन्नुपर्ने, जारशाही दरबार बन्न पुगे । चौथो समस्या, राजनीति गतिशील भएन । गतिशील हुनुको अर्थ युगको नेतृत्व गर्नु हो । गतिशील हुनुको अर्थ विचार, संगठन, मुद्दा, संस्कृति र सपनाहरूको पुनर्गठन गर्नु हो । गतिशील हुनुको अर्थ अग्रगामी हुनु हो । तर यहाँ समयचेतना, संकल्प र गति कतै देखिएन । उही आग्रहपूर्वाग्रह । उही तथ्यहीन तर्क । उही ढिपी । व्यवस्था बदलियो तर राजनीति बदलिएन । शासकीय संरचना बदलियो, तर चरित्र बदलिएन । अनेक रंग र रूपमा पात्र र प्रवृत्तिको पुनरावृत्ति भइरह्यो । या त नयाँ राजाहरू देखा परे या पुराना राजाका सेवकहरू । ढोकामा अवसरहरू आए र गए, तिनको सुस्त चाल र लय कसैले सुनेन ।त्यसैले अब समीक्षा गर्ने बेला भयो ? अब प्रश्न गर्ने बेला भयो ? प्रश्न गर्नु पछाडि फर्किनु होइन । वस्तुतः जानु अगाडि नै छ । तर राजनीतिको यही चालामालाले हाम्रो यात्रा अगाडि बढ्ला ? हामीले लोकतन्त्र र समृद्धिका लागि तीन पुस्ता संघर्ष गर्यौं । व्यवस्था फेरियो, लोकतन्त्र आयो । तर भुइँमा परिवर्तन किन आएन ? भुइँ जनताको जीवनको प्रतीक हो । भुइँ श्रमको प्रतीक हो । भुइँ गरिब, दलित, महिला, सीमान्त समुदाय र दुःखको प्रतीक हो । भुइँको जीवन कहिले फेरिएला ? ढोकामा अवसरले लगातार चाल गर्दै छ । ढक ढक ढक । संघीय लोकतान्त्रिक गणतन्त्र अनेक अवसरहरू बोकेर हाम्रो ढोकामा उपस्थित छ । त्यसलाई सुनौं । भनिन्छ हजार माइलको यात्रा एक पाइलाबाट सुरु हुन्छ । त्यसैले पाइला चाल्न ढिलो नगरौं । अन्यथा इतिहास निर्मोही हुन्छ, यसले कसैलाई पर्खिबस्दैन ।"
हाबी हुँदै छ टपर्टुइयाँवाद !,"हालै मर्निङ कन्सल्ट नामक अमेरिकी अनुसन्धान संस्थाले गरेको सर्वेक्षणअनुसार भारतका प्रधानमन्त्री नरेन्द्र मोदी विश्वका सर्वाधिक लोकप्रिय नेतामध्ये पहिलो भए रे ! सर्वेक्षणको सत्तरी प्रतिशत अंकसहित पहिलो स्थानमा आइपुग्दा उनले जर्मन चान्सलर एन्जेला मर्केल र अमेरिकी राष्ट्रपति जो बाइडेनलाई पनि उछिनेका रहेछन् !नरेन्द्र मोदी जसको मुख्यमन्त्रीय कार्यकालमा मुस्लिमहरूमाथि भएको भयावह गुजरात नरसंहार (सन् २००२) को रक्तपातमय कलंकले उनलाई दशकभन्दा बढी समयसम्म स्वयं अमेरिकी भूमिमा टेक्न वर्जित गरायोÙ जसको प्रधानमन्त्रीय कार्यकालका चालु आठ वर्षभरिमा सीमान्त गरिबदलित, अल्पसंख्यक र विधर्मीहरूमाथिको हिंसा चरममा छ । यसको प्रतिरोध गर्ने जनसामान्यहरू सत्तासंरक्षित हिन्दुत्ववादी उग्रताको सिकार भई मारिएका छन् । प्रगतिशील तप्काका कतिपय लेखक, पत्रकार, अधिकारकर्मी र बुद्धिजीवीहरू खुलेआम मारिएका छन्Ù कतिपय जेलमा छन् । जेलभित्रै समेत तिनको बेहाली कहालीलाग्दो छ । मानवअधिकारकर्मी स्टेन स्वामी जेलभित्रै उपचार नपाएर मारिए र उनीसँगै मुद्दा चलाइएका अधिकारकर्मीहरू उपचार अभावले दिनप्रतिदिन गलिरहेका छन् । समाजमा उपल्लो जातको अहंकार र शासना यति चर्को छ, त्यहाँ लभ जिहाद र अनर किलिङ का नाममा प्रेमीहरूको हत्या हुनु, भीडको आक्रमण (मोब लिन्चिङ) का नाममा कीराभुसुनाझैं दलित र विधर्मीहरू मारिनु मुख्य धाराका सञ्चारमाध्यमका लागि सामान्य घटना मानिन्छन् । दलित वा मुसलमान बालिकामहिलामाथिका बलात्कार र हत्यामा राज्यको गैरजवाफदेही भयंकर डरलाग्दो छ । हिन्दु धर्मका सर्वे भवन्तु सुखिनः सर्वे सन्तु निरामयाः, र वसुधैव कुटुम्बकम् जस्ता सर्वग्राह्य उदारतालाई लत्याएर हिन्दुत्व रक्षाका लागि हिंसा र रक्तपातलाई प्रवर्द्धन गर्ने राष्ट्रिय स्वयंसेवक संघको राजनीतिक हाँगो भारतीय जनता पार्टी (भाजपा) को मियोसमेत रहेका उनै मोदी यतिखेरै विश्वकै सबैभन्दा लोकप्रिय नेता बन्न सम्भव छ ?भारतीय मूलधार मिडिया र प्रभुत्ववादी हिन्दुत्व राजनीतिका पक्षधर पत्रकार, बुद्धिजीवी, सिनेकर्मीलगायतले पछिल्लो दशकभर निरन्तर भाजपा र नरेन्द्र मोदीको नायकीकरण गर्दै आएको स्पष्टै देखिन्छ । नायकीकरणको यो सिलसिला श्रीराम र हनुमानमा मात्र सीमित रहेन, गाईको पिसाब र गोबरसम्मै विस्तार भएर गयो । गौमूत्र र गौमलबाटै कोरोना निको हुन्छ भन्नेसम्मका मूर्ख अभ्यास पनि भारतमै भए । अस्पतालहरूमा हजारौं बिरामी मरिरहँदा, कोरोनाका मृतकहरूका सयौं लास खुल्लमखुला गंगामा बगाएकाले सरकारको आलोचना भइरहँदा शंखघण्ट र थालचम्चा बजाएर कोरोना भगाउने मोदी आइडियाको अनुशीलन अमिताभ बच्चन र अक्षय कुमारलगायतका सिनेकर्मीसम्मले गरे । अच्छे दिन र मोदी है तो सबकुछ मुमकिन (सम्भव) है जस्ता बहुप्रचारित नाराका पछाडि कति कोलाहल र रक्तपातका कथा छन्, पछिल्लो भारत जान्नेले नजान्ने कुरै छैन । माउ संगठन राष्ट्रिय स्वयंसेवक संघ स्थापनाको पुगनपुग सय वर्षमा जुन गतिले भाजपाको धर्मराजनीति स्थापित भयो त्यसको कारक भारतीय हिन्दु मध्यमवर्गको धार्मिक रुझान मात्र पक्कै होइन, त्यसमा मिसिएको पछिल्लो भाजपा नेतृत्वको टपर्टुइयाँवादसमेत हो । मोदी दुनियाँका एक नम्बरका टपर्टुइयाँ हुन् । उनको सत्तारोहणपछि कालाधन उत्खनन गर्ने नीति भनिएको नोटबन्दीदेखि यस्ता अनेक घोषणा शब्दजालका गलैंचामुनि पुरिएका छन् जसले आमजनलाई दुःख र सास्ती मात्र दिए तर सारमा ती पूर्णतः असफल ठहरिए । मोदी सरकारकी वित्तमन्त्री निर्मला सीतारमणले दाबी गरेका कैयौं तथ्यांक झूटा र फेक भएका विषयमा उनैका पति तथा अर्थशास्त्री पी प्रभाकरसहित सत्ताइतरका धेरैले सार्वजनिक रूपमै आलोचना गरे । मोदीको दलका कपिल मिश्रजस्ता साम्प्रदायिक नेताहरूका भड्काउपूर्ण भाषणका कारण दिल्लीकेन्द्री आन्दोलनका क्रममा पचासौंको संख्यामा निर्दोष मुसलमानहरू मारिएको दुई वर्ष पनि पुगेको छैन । मुम्बई, दिल्लीलगायतका ठूला सहरबाट कोरोनाले लखेटिएर घर फर्कन हजारौं किलोमिटर पैदल हिँडेका लाखौं श्रमिकलाई टेलिभिजनबाट भाषणको ओखती दिने मोदीको टपर्टुइयाँपनको थप पुस्ट्याइँ त नेपालको संसद्मा उनले गरेको भाषण र त्यसपछिको उनैको नेपाल सम्बन्धले नै गर्छ । रोचक छ, तिनै मोदी विश्वका सर्वप्रिय नेता बने !हो, मोदी अमेरिकालगायत बाहिरी विश्वमा बस्ने बहुलांश हिन्दु भारतीयहरूका लागि प्रिय छन् । किनभने उनीहरूका विचारमा मोदीले भारतीय पहिचानको प्रवर्द्धन गरिदिएका छन् । राष्ट्रवाद र हिन्दुत्वलाई अन्तर्राष्ट्रिय प्रतिष्ठा दिलाएका छन् । तर आर्थिक र समग्र राजनीतिको पाटोबाट हेर्दा यो विषय त्यति सजिलो छैन जसरी गैरआवासीय हिन्दु भारतीयहरू ठान्छन् या मान्छन् ।िि िटपर्टुइयाँवाद अरू केही होइन, हुँदोनहुँदो सबै खाले गफ हाँकेर निश्चित लाभ साध्ने काइदा हो । यसको उपयोग अन्यअन्य क्षेत्रमा त हुँदै आएको हो तर पछिल्ला दिनमा राजनीतिक नेतृत्वसमेत यही काइदाले आफूलाई टिकाउने र पार्टीदेखि सरकारसम्मका सत्ताको मियो बन्ने दाउमा देखियो । लोकप्रियता र सार्वजनिक खपतका लागि जेजे भन्न र गर्न सकिन्छ, त्योत्यो भनेर वा गरेर सकेसम्मको फाइदा लिने यो तरिका वास्तवमा राजनीतिकर्मीले गर्ने बौद्धिक ठगी हो । अपराध हो । यो ठगीमा मोदीले महारथ नै हासिल गरेका छन् । शासक पक्षधर दल र सामाजिक समूहले गरेका अपराध र जनजीवनका वास्तविक टड्कारा सत्यलाई छल्न या विषयान्तर गरेर मानिसहरूको ध्यान विकेन्द्रित गरी सरकारका अक्षमता लुकाउन मोदीले जे गरिरहेका छन्, त्यसको व्यापक आलोचना हुँदै आएको पनि छ । छिमेकका प्रधानमन्त्रीकै काइदाले सुर्रिएर होला, स्वभावजन्य पुराना (अव)गुणमा पाइन लगाउँदै नेपालमा एमाले अध्यक्ष तथा पूर्वप्रधानमन्त्री केपी शर्मा ओली टपर्टुइयाँवादको नेपाली संस्करण बनेर देखा परे । फरक के मात्रै छ भने, मोदी हिन्दु वर्चस्ववादको विचारधारामा टेकेर विकास भएका संघसन्तति हुन् भने ओली कम्युनिस्ट ब्रान्ड र झन्डाको दुरुपयोग गर्दै शक्तिमा अडिएका कथित कम्युनिस्ट । फेक ज्ञान र उक्त ज्ञानमाथिको अहंकार प्रदर्शनमा भने ओली मोदीभन्दा पनि एक कदम अघि छन् । यस्ता प्रसंग र सन्दर्भको सूची यहाँ पेस गर्नै पर्दैन । भुक्तभोगी नेपाली जनलाई एकएक कुरा थाहै छ । स्वास्थ्य सामग्री ल्याउने क्रममा भएका भ्रष्टाचारको व्यापक आलोचना भइरहँदा आम जनताको स्वास्थ्यमाथि खेलबाड गर्दै कहिले बेसारविज्ञ बनेर, कहिले जलवायुविज्ञ बनेर त कहिले जडीबुटीविज्ञ बनेर कोरोनाकालभरि उनको टपर्टुइयाँवादले कसरी जगत् हँसायो, सबैलाई याद छ । महाकाली सन्धिदेखि नेकपा (एमाले) को विचलनका एक नम्बर सारथि बनिआएका उनै ओली सत्तामा रहँदा एक थान चुच्चे नक्सा बनाइदिएकैले कतिपय एमालेजनका लागि परमपिता, फादर अफ नेसन भइसके तर त्यही चुच्चे नक्सालाई राष्ट्रियअन्तर्राष्ट्रिय स्वीकृति दिलाउन प्रयत्नसम्म नगरेर सार्वजनिक प्रयोग नगर्नू भनी उनैले जारी गरेको तुगलकी फरमान जनताको स्मृतिबाट लुप्त भइसकेको छैन ।यिनको टपर्टुइयाँवाद कहिले रेल चढेर पूर्वपश्चिम कुद्यो, कहिले भान्साभान्सामा पाइपबाट पठाइने ग्यास बनेर भररर बल्यो । समृद्धिको अपार लिस्नो लगाएर बालुवाटारको सन्देशकक्षबाट छुटेको नेपाली ध्वजावाहक पानीजहाज र काठमाडौं मोनोरेलको व्यापक सफलता पछि यिनले माडीमा भव्य अयोध्याधाम बनाउने भए ! पशुपतिको जलहरी र चितवनको रामधाम रथयात्राजस्ता कार्यक्रम सम्पन्न गरेयता विधान महाधिवेशन, हुकुम प्रमांगी शैलीमा एकैसाथ देशैभर गरिएका वडा भेला र पालिका सम्मेलन हुँदै आजका दिनसम्म कुनै ज्यूँदो एमालेले ओलीका हर्कतमा प्रश्न गरेको सुनिएको छैन । यसको अर्थ आफूलाई नेकपा भन्न नछोडेको एमालेले धर्मराजनीतिको पुच्छर गाँसिएको यही टपर्टुइयाँवादलाई शिरोपर गरिसकेको छ । भोट राजनीतिका लागि न्यूनतम प्रगतिशील मूल्यसम्म भस्म पारेर दक्षिणपन्थी बाटो रोजिसकेका यी पात्रलाई राजनेता मान्ने एमालेजनले कुनै दिन माडीमा अयोध्याधाम बनाउन देशैभरबाट कलशयात्रा अभियान गरेछन् भने अनौठो नमाने हुन्छ । गणतन्त्र र संघात्मक प्रणालीका समेत मुखर विरोधी रहेका ओलीले नेपाली समाजमा भोटका लागि धर्मजस्तो संवेदनशील विषय भजाएर थप कति क्षति गर्न सक्छन्, त्यो भने हेर्न बाँकी नै छ । यतिखेरै रोचक के हुँदै छ भने, टपर्टुइयाँवादको मिनी संस्करण का रूपमा वैकल्पिक शक्तिको दुहाइ दिँदै राजनीतिमा पदार्पण गरेका पूर्वपत्रकार रवीन्द्र मिश्रसमेत देखिए । हिन्दु बहुलांश जनताको मनोभाव समात्ने र घुमाउरो शब्दले धर्मराजनीति च्यापेर संसदीय अभ्यासमा हस्तक्षेप गर्ने उनको दाउ लहैलहै र देखासिकीमा अडिएको भने छैन । विकृत वामपन्थी भन्दै कम्युनिस्टहरूको दोहोलो काढ्ने मिश्र किन विचारबिनाको देश बनाउन चाहन्छन् भन्ने बुझ्न गाह्रो पनि छैन । विचारहीन देश भन्नु प्राणहीन मान्छे भन्नुजस्तै हो । देशसँग इतिहास हुन्छ । इतिहासमा समाजहरू थिए, भाषाहरू र सभ्यताहरू थिए र छन् । ती सबैको एकमुस्ट अभिव्यक्ति विचार हो । प्रभुत्वशाली र शासकीय विचारले अँठ्याएका दमित, शोषित समाज (राष्ट्र) हरूका आत्मसम्मान र परिचयका प्रश्न पनि विचार हुन् । यो राज्यमा तिनको समानुपातिक सहभागिता र अधिकारको सुनिश्चितता पनि विचार हो । जो यी विचारहरूबिनाको देश बनाउँछु भन्छ, त्यो टपर्टुइयाँ हो । मिश्र र उनका पछाडि कुदिरहेका क्लोन मिश्रहरूले थाहा पाऊन्, जति वक्रभाषामा भने पनि विचारहीनता भनेको सामाजिक र सांस्कृतिक विविधताको अस्वीकार हो । एकतन्त्रीय केन्द्रीकृत शासनको पक्षपोषण हो । दशकौंको प्रयत्न र बलिदानले गणतन्त्र र सेक्युलर राज्यको फ्रेमभित्र प्रवेश गरिसकेको आजको नेपाललाई विचारहीनता अर्थात् टपर्टुइयाँवाद स्वीकार छैन ।िििराजनीतिक मकसद बिनाको (धार्मिक मात्रै) हिन्दु भावना र संस्कृतिलाई किनारीकरण गरी आर्थिक भूमण्डलीकरणको नवउदारवादी पुनःरचनाभित्र भारत (माता) को भाष्य विस्तार गर्ने हिन्दुत्ववादी कसरत अब वैश्विक भइसकेको छ । यसमा भारत एक्लैको चाहना छैन, अमेरिकालगायत पश्चिमी संसारको समेत चाहना छ । एक प्रकारले यो भाजपा सत्तारोहणको सफलता पनि हो । केही वर्षअघिसम्म वर्जित गरेकै भूमिका मोदीलाई ग्लोबल लिडर किन बनाइँदै र प्रचार गरिँदै छ, त्यसको सीधा अर्थ खोज्नु त मूर्खता नै हुन्छ । बरु यसको अर्थ आजको विश्वशक्तिका दुई मुख्य ध्रुव अमेरिका र चीनबीचको शक्तिसंघर्षमा भारतको स्पेस का अर्थराजनीतिक व्याख्याभित्र खोज्नुपर्छ । र शंकै छैन, यसभित्र मोदीको देशभित्र एक र देशबाहिर एक छवि स्थापित गर्न सक्ने बहुरूपी टपर्टुइयाँपनको पनि उत्तिकै भूमिका छ । घोर जातव्यवस्थावादी स्त्रीद्वेषी हिन्दु संस्कारहरूलाई मिसाएर टेलिभिजनदेखि फिल्म र छ्यापछ्याप्ती खुलेका ठूला सञ्चारगृहका समाचार र बहसहरूमार्फत भगवान्को बजार चलाउने उद्यमबाट एकै तीरले अर्थतन्त्र, सेक्युलर लोकतन्त्रको बहस र अल्पसंख्यक मुसलमानलगायत सबैलाई नियन्त्रण गर्ने मोदीसंरक्षित सरकार र भाजपाको दाउ अनि यहाँका केपी ओली वा रवीन्द्र मिश्रका दाउमा समानताभन्दा भिन्नता बढी छन् । भाजपाको असहिष्णुतावादी धर्मराजनीति निष्कण्टक हिन्दु राजका लागि लक्षित छ । यता ओली भने आत्मकेन्द्री राजनीतिमा टिकिरहन एउटा न एउटा कार्ड फ्याँक्नुपर्ने क्रममा हिन्दुत्वको कार्ड समात्न थालेका छन् । मिश्रको नियतचाहिँ कम्युनिस्ट सेन्टिमेन्ट मा प्रहार गर्दै सनातन राजावादी र गैरगणतान्त्रिक वृत्तका कांग्रेसीजनसमेतको एकमुस्ट हिन्दु भोट तानेर एक बारको जुनीमा देशको कार्यकारी बन्ने ताकतर्फ सोझिएको प्रतीत हुन्छ । यस अर्थमा उनी सुधारिएको पञ्च नै हुन् । गुरु मोदी र तिनका नेपाली सिकारु सबैको साझा गुणचाहिँ टपर्टुइयाँवाद हो । नेपालमा जसरी यो टपर्टुइयाँवाद हाबी हुँदै छ, यसले आमजनको राजनीति र विचारको बहसलाई कमजोर बनाउने निश्चित छ । यसबाट धार्मिक अतिवाद, बहुसंख्यकको मनोमानी र अल्पसंख्यकको अन्यकरण बढ्दै जाने भय छँदै छ । यसतर्फ प्रगतिशील र उदार प्रजातान्त्रिक तप्काहरू जतिखेरै चनाखो हुनुपर्ने, बहस र छलफल मात्रै होइन निरन्तर प्रतिरोधसमेत गरिरहनुपर्ने देखिन्छ ।"
सडक सुरक्षा र हेलमेट,"नेपालमा ४० लाखको हाराहारीमा सवारीसाधन दर्ता भएका छन् । तीमध्ये ८० प्रतिशतभन्दा बढी दुईपांग्रे छन्, यसको व्यवस्थापनका लागि कार्यान्वयनको खाकासहित ठोस योजना ल्याउनु अति आवश्यक भइसकेको छ । निजी सवारीसाधन आयातमा भएको वृद्धि र यसप्रति युवाहरूको आकर्षणले गर्दा सडकमा सवारीको घनत्व दिनप्रतिदिन बढ्दो छ, सोही अनुपातमा हाम्रा सडकहरूको क्षमता भने बढेको छैन । सडक प्रयोगकर्ताहरूको सुरक्षा पनि चुनौती बनिरहेको छ । विश्वमा प्रतिदिन ३७०० व्यक्तिले सवारी दुर्घटनाबाट ज्यान गुमाउने गरेको तथ्यांक छ, नेपालमा भने यो संख्या करिब ८ रहेको छ । सडकको छेउछाउ हिँड्ने तथा सडक पार गर्ने पैदल यात्री र दुईपांग्र्रे सवारीसाधन सधैं दुर्घटनाको जोखिममा हुन्छन् । सार्वजनिक तथा निजी सवारी सञ्चालनका लागि सडक सुरक्षासँग जोडिएका सवालहरू ज्यादै संवेदनशील छन् । सहरी सडक तथा राजमार्गहरूमा सडक सुरक्षाका सबै उपाय अवलम्बन नगर्ने हो भने दुर्घटना झनै बढ्नेछ । सडकलाई कसरी सुरक्षित बनाउने भन्नेमा पनि सम्बन्धित निकाय गम्भीर हुनुपर्छ ।सवारीसाधनहरूको नियमन गर्ने ट्राफिक प्रहरीले आधुनिक यातायात प्रणालीको अभावमा सिठ्ठी फुकेरै यातायात सहजीकरण गरिरहेका छन् । सडक प्रयोगकर्ताअनुकूल पूर्वाधार निर्माण हुन नसक्दा दुर्घटना बढेको छ । त्यस्तै सवारी चालक अनुमतिपत्र प्राप्त चालकहरूलाई समयसमयमा दक्ष प्रशिक्षकबाट तालिम हुन नसक्नुले पनि दुर्घटनाहरू बढिरहेका छन् । हामीकहाँ भएका अधिकांश दुर्घटनासम्बन्धी छानबिन प्रतिवेदनहरूले सडक दुर्घटना चालकको असावधानीका कारण बढी हुने गरेको देखाउँछन् । त्यस्तै अर्को प्रमुख कारण होसवारीको तीव्र गति । गति जति बढी हुन्छ, त्यति नै सवारीसाधन नियन्त्रण गर्न कठिन हुन्छ । दुईपांग्रे सवारीसाधन सबैभन्दा बढी आवश्यकता, केही मात्रामा रहर र आर्थिक अवस्थामा आएको सुधारका कारण खरिद गरिन्छ । मोटरसाइकल तथा स्कुटर चलाउँदा गतिमा आफ्नो नियन्त्रण हुनु पर्छ । साथै गुणस्तरीय हेलमेट लगाउनुपर्छ । अचेल विद्यालयको पढाइ सकेर कलेज भर्ना गर्नुपूर्व नै छोराछोरीको इच्छाबमोजिम मोटरसाइकल तथा स्कुटर खरिद गरिदिने चलन मौलाएको छ । छोराछोरीले पनि त्यसैमा दंग परी कलेज आउजाउ गर्ने गरेका छन् । कलेज पोसाकको अतिरिक्त मोटरसाइकल तथा स्कुटर पनि अनिवार्यजस्तै भएको छ । कामका लागि आवश्यकताले खरिद गर्नु त छँदै छ । यसले दुईपांग्रे सवारीसाधन आयात तथा बिक्रीमा उल्लेख्य वृद्धि भएको छ । सँगै सुरक्षाको दृष्टिले अत्यन्त संवेदनशील मानिने हेलमेट खरिदमा भने त्यति ध्यान पुर्याउन सकेको देखिँदैन । बढी संख्यामा प्रयोग हुने दुईपांग्रे सवारीसाधन र तिनले प्रयोग गर्ने हेलमेटको विषयमा कमै चर्चा हुन्छ । सडक दुर्घटनाबाट हुने क्षति न्यूनीकरणका लागि हेलमेट लगाउनुपर्छ । चालकले कम गुणस्तरको हेलमेट मापदण्ड पनि नपुर्याई लगाउने गर्छन् । पछाडि बस्नेले त हेलमेट नै लगाउन्नन् । यसले धेरैको जीवन असुरक्षित बनाइरहेको छ । हामीले किनेको हेलमेट संयुक्त राष्ट्रसंघबाट प्रमाणित मापदण्ड वा सोसरह छ कि छैन भनेर बुझ्नुपर्छ । हेलमेट आफ्नो टाउकोअनुसारको हुनुपर्छ, ठूलो हेलमेट सुरक्षित नहुने र सानो लगाउनै असहज हुन्छ । बच्चाहरूलाई पनि उनीहरूकै साइजको हेलमेट लगाइदिनुपर्छ । गुणस्तरीय हेलमेट लगाउनाले टाउकोमा लाग्ने चोटपटकमा झन्डै ७० प्रतिशतले कमी आउँछ भने मृत्यु हुने जोखिम ४२ प्रतिशतले । हेलमेट लगाउनुका तीन मुख्य कारण छन् हेलमेट लगाउनुलाई कानुनले नै अनिवार्य गरेको छ, हेलमेटले दुर्घटना भइहाले टाउकोलाई सुरक्षित राख्न मद्दत गर्छ अनि धूलोधूवाँबाट आँखाअनुहारलाई सुरक्षित बनाउँछ ।हेलमेट नलगाउँदा वा मापदण्ड नपुर्याई लगाउँदा दुर्घटना भइहाल्यो भने कल्पना नगरेको क्षति ब्यहोर्नुपर्ने हुन सक्छ । साँघुरा सहरी सडकमा ट्राफिक नियमको पालना नगरी दुईपांग्रे सवारी जथाभावी चलाउने, राजमार्गहरूमा अत्यधिक गतिमा कुदाउने गर्नाले पनि दुर्घटनाको जोखिम बढ्छ । फेरि कार र बसमा जसरी भित्र बसेर यात्रा गर्न नमिल्ने हुँदा, यसमा गरिने यात्रा थप जोखिमपूर्ण छ । जाडो मौसममा चिसो हावा छातीमा सीधै पर्ने हुनाले बिरामी पर्न सकिन्छ, बर्खामा सडक चिप्लो भएर लड्ने सम्भावना पनि उत्तिकै छ । धेरैजसो मुलुकमा दुईपांग्रे सवारीसाधनलाई जोखिमपूर्ण मानिन्छ, र जोखिम न्यूनीकरणका लागि सरकारीस्तरबाट निकै काम गरिएको हुन्छ । हाम्रोमा भने यो विषय ओझेलमा परेको छ । सापकोटा भौतिक पूर्वाधार तथा यातायात मन्त्रालयका सहसचिव हुन् ।"
भूमिहीनकहाँ पुग्न नसकेको लोकतन्त्र,"रसुवाको कालिका गाउँपालिका३ इटपारेका मुरली नेपाली यसपालि जग्गाको लालपुर्जा पाइनेमा ढुक्क थिए । निवेदन दिएका थिए, अस्थायी निस्सा हात पारेका थिए । पालिकाले आयोगलाई सिफारिस गरिसकेको थियो । प्राविधिकले उनी बसेको जग्गा नापजाँच पनि गरिसकेका थिए । लालपुर्जा हात पर्न भने बाँकी थियो । तर, २०४५ सालयता सबै आयोगमा निवेदन हाल्दै आएका मुरलीको लालपुर्जा पाउने सपना आयोग ढलेसँगै एकपटक फेरि ढलेको छ । सुर्खेतको वीरेन्द्रनगर नगरपालिका१ झुप्राबस्तीका विष्णु बादी, सिरहाको धनगढीमाई नगरपालिका१३ असारे बस्तीकी उर्मिलाकुमारी पाँचे मगर, दाङको घोराही उपमहानगरपालिका१४ खोली गाउँकी पार्वती परिवार सबैको व्यथा यस्तै छ । ११६ भूमिहीन परिवार रहेको झुप्रा बस्तीका विष्णु बादी भन्छन्, आयोग विघटन भएसँगै आशाको दियो फेरि एक पटक निभ्यो ।उर्मिलाहरू चुरेनजिकै ऐलानी जग्गामा बसेको पुस्ता बित्यो । जीविका त्यहीँ छ । तर, भूमिहीनबाट भूमिपति बन्ने सपना पूरा भएन । यसपालि असारे बस्तीका ११२ घरले निवेदन दिएका थिए । अस्थायी निस्सा हात परिसकेको थियो । प्राविधिकले जग्गा नापी गरिसकेका थिए । तर फेरि आयोग विघटन ! गत साता बाढीले घर ढलाइदिएपछि चिन्तित बनेकी पार्वती भन्छिन्, सरकार र पार्टीहरूले हामीलाई आशा मात्र देखाए ।यस्ता घटना र पात्रहरू नेपालभर छन् । १५ लाखभन्दा बढी भूमिहीनको कथा र व्यथा उस्तै छ । कष्टकर जीविका र असुरक्षित बसोबास । राज्यस्रोतबाट वञ्चित । राज्यले समस्यामा बाँचिरहेका भूमिहीन र गरिबको समस्या समाधानमा कहिल्यै ध्यान दिएन । सरकारले २०७८ भदौ २९ गते राष्ट्रिय भूमि आयोग गठन गरेको छ । २०७७ वैशाख १ मा ओली सरकारले गठन गरेको भूमिसम्बन्धी समस्या समाधान आयोग पन्ध्र महिना पनि काम गर्न नपाउँदै २०७८ साउन १९ मा विघटन भयो । सत्तासीन हुनेबित्तिकै शेरबहादुर देउवाले पहिलो प्रहार भूमि आयोगमा गरे । आयोग विघटनको सर्वत्र विरोध भयो र सर्वोच्च अदालतमा चारवटा रिट दायर भए । आयोग विघटनको डेढ महिनापछि प्रधानमन्त्री देउवाले आफ्नै पार्टीका केशव निरौलालाई अध्यक्ष र गठबन्धन सहयोगी माओवादीका नहेन्द्र खड्कालाई उपाध्यक्ष नियुक्त गरी नयाँ आयोग गठन गरे । डेढ महिना पुग्यो तर आयोगले पूर्णता पाउन सकेको छैन । काम गर्ने सुरसारै छैन । आयोगमा अझै कम्तीमा तीन विज्ञसहित छ जना सदस्य नियुक्त हुनुपर्छ । सबै जिल्लामा आयोग गठन हुनुपर्नेछ । तर केन्द्रमै टुंगो छैन, जिल्लामा कहिले होला ? यही अलमलमा परेका स्थानीय तहहरूले पनि काम अघि बढाउन सकेका छैनन् । स्थानीय तह निर्वाचन नजिकिइसक्यो । चुनावअघि लालपुर्जा वितरण गर्न पाए हुने भन्ने मनस्थितिमा जनप्रतिनिधिहरू छन् । सुकुम्बासी समस्या समाधान आयोग२०७१ मा ७२ जिल्लाबाट भूमिहीन, सुकुम्बासी र अव्यवस्थित बसोबासीसमेत गरी ८ लाख ६१ हजार ३ सय १७ जनाका निवेदनहरू परेका थिए । विघटित आयोगले सार्वजनिक गरेको विवरणअनुसार, ७४३ स्थानीय तहसँग सम्झौता भई २०७८ असार मसान्तसम्म ११ लाख ८० हजार ७ सय ६१ परिवारले निवेदन दिएका थिए । ५०१ स्थानीय तहले पैंतीसदिने सूचना जारी गरी निवेदनलगत संकलनको काम सकेका थिए । ९ हजार बिघा जमिनको नापजाँच सकिएको थियो । ३१९ स्थानीय तहमा लगत संकलनको कार्य सकिई, तथ्यांक प्रविष्टिको काम अन्तिम चरणमा पुगेको थियो । आयोग विघटन भइदियो !संघीय र स्थानीय सरकारको ठूलो रकम यी कार्यहरूमा खर्च भइसकेकाले वर्तमान आयोगले अघिल्लो आयोगले जुन बिन्दुमा काम पुर्याएको थियो, त्यहीँबाट सुरु गर्नुपर्छ । यसो हुन सक्यो भने समयमै निवेदन पेस गर्नेले लालपुर्जा पाउन सक्छन् ।भूमिहीनलाई जग्गा दिने नाममा यसअघि सत्रवटा आयोग बने, तर उपलब्धि शून्य । अहिलेसम्मका आयोगहरूले भूमिहीन समस्या समाधानका लागि सतही तथ्यांक लिनेबाहेक केही काम गर्न सकेनन् । हुन त आयोगहरूलाई दोष दिएर मात्र भएन, समस्याको मूल जड भनेको हाम्रो अस्थिर राजनीतिक प्रणाली हो । अस्थिर राजनीतिको मार गरिब जनतामाथि परेको छ र उनीहरूले अन्याय भोग्नुपरिरहेको छ ।राज्यका निकायहरू पनि भूमिहीनका समस्या समाधानतर्फ त्यति उत्सुक देखिँदैनन् । विगतको अभ्यासले यही भन्छ । संविधानले भूमिहीनलाई जग्गा दिन स्पष्ट भनेको छ । नेपालको संविधानको धारा ४० मा दलितको हकअन्तर्गत राज्यले भूमिहीन दलितलाई कानुनबमोजिम एक पटक जमिन उपलब्ध गराउनुपर्ने भनिएको छ । संविधानको भाग ४, राज्यका निर्देशक सिद्धान्त, नीति तथा दायित्वमा भूमिहीन, सुकुम्बासी, अव्यवस्थित बसोबासको समस्या समाधानका लागि विशेष व्यवस्थाहरू गरिएका छन् । धारा ५१(ज) को नागरिकका आधारभूत आवश्यकतासम्बन्धी नीतिको बुँदा ११ मा, अव्यवस्थित बसोबासलाई व्यवस्थापन गर्ने तथा योजनाबद्ध र व्यवस्थित बस्ती विकास गर्ने व्यवस्था गरिएको छ । धारा ५१(ञ) मा सामाजिक न्याय र समावेशीकरणसम्बन्धी नीतिको बुँदा ६ मा, मुक्तकमैया, कमलरी, हरुवा, चरुवा, हलिया, भूमिहीन, सुकुम्बासीहरूको पहिचान गरी बसोबासका लागि घरघडेरी तथा जीविकोपार्जनका लागि कृषियोग्य जमिन वा रोजगारीको व्यवस्था गर्दै पुनःस्थापना गर्ने व्यवस्था गरिएको छ । तर, संविधान कार्यान्वयनमा आएको छ वर्ष पूरा हुँदासमेत समाजको पीँधमा रहेका दलित, भूमिहीन, सुकुम्बासी र अव्यवस्थित बसोबासीको समस्या समाधान हुन नसक्नु दुःखलाग्दो विषय हो । भूमिहीन सुकुम्बासीको स्थायी समाधान खोज्नु राज्यको दायित्व हो । राजनीतिक नेतृत्वहरूले भूमिसुधार गर्ने वाचा पटकपटक गर्दै आएका छन् । चुनावी घोषणापत्रमा पनि भूमि सुधारका प्रतिबद्धताहरू छन् । सडकमा हुँदा चर्को नाराबाजी गर्ने र सत्तामा गएपछि चटक्कै बिर्सने रोग अब नेताहरूमा लाग्नु भएन । हरेक पटक बन्ने आयोगलाई कार्यकर्ता भर्ती गर्ने र म्यादी जागिर खुवाउने थलो बनाउनु भएन । समस्या अब छिमल्नुपर्छ । सरकार फेरिनेबित्तिकै आयोग बन्ने र विघटन हुने प्रक्रिया तीस वर्षदेखि चल्दै आइरहेको छ । यसरी पटकपटक आयोग बन्ने र खारेज गर्ने गरिँदा राज्यस्रोतको खर्च बढी हुने त भैगो, अर्कातर्फ समस्या बाँकी रहिरहँदा भूमिहीनमाथि अन्याय भइरहेको छ । जसको समस्या समाधान गर्नुपर्ने हो, उनीहरूलाई पनि आयोगहरूमा अनिवार्य राखिनुपर्छ । भूमिहीनलाई अस्थिर राजनीतिको सिकार बनाउने गलत अभ्यास अब बन्द गरिनुपर्छ । भूमिहीनहरू भोट बैंक मात्र हुन् भन्ने संकीर्ण राजनीतिक सोच त्याग्न जरुरी छ । पञ्चायती व्यवस्था ढलेर, बहुदलीय व्यवस्था हुँदै अहिले लोकतान्त्रिक गणतन्त्रात्मक व्यवस्थासम्म आइपुग्दा पनि भूमि समस्या समाधान हुन नसक्नु विडम्बनापूर्ण छ । हिजोका दिनमा जे भयोभयो, लोकतान्त्रिक गणतन्त्रात्मक व्यवस्थाको अभ्यासमा पनि यो सुहाउँदो विषय हो र ? यसमा राजनीतिक, बौद्धिक र प्राज्ञिक बहस जरुरी छ । नागरिकमाथि अन्याय गर्ने राज्यसत्ताप्रति खबरदारी जरुरी छ ।"
त्रिवि दीक्षान्तको आकर्षण घट्दै,"(काठमाडौं)  त्रिभुवन विश्वविद्यालयको दीक्षान्त समारोहमा सहभागी हुने विद्यार्थीको संख्या बर्सेनि घट्दो छ । आगामी पुसमा हुने दीक्षान्तमा २९ हजार ७ सय ४९ जना विद्यार्थी सहभागी हुन पाउनेछन् । यो संख्या पोहोरका तुलनामा आधा हो । गत वर्ष ५६ हजार ७ सय ३ जना विद्यार्थी ग्रेसलिस्टमा परेका थिए । त्रिवि सभाले यसपटकका लागि ५९ औं ग्रेस लिस्ट पारित गर्दै समारोहमा सहभागी हुन योग्य विद्यार्थीहरूको संख्या निश्चित गरेको हो । सूचीमा परेकाले त्रिविको ४७ औं दीक्षान्त समारोहमा सहभागी हुन पाउनेछन् । परीक्षा नियन्त्रण कार्यालयले दीक्षान्त समारोहमा सहभागी हुने विद्यार्थीलाई अनलाइनबाट फाराम भर्ने सुविधा दिँदै आएको छ । आगामी समारोहका लागि कात्तिक ५ सम्म अनलाइन फाराम भर्ने म्याद तोकेको छ । म्यादभित्र ४ हजार ५ सय जनाले अनलाइन फाराम भरेको नियन्त्रक जोशीले जनाएका छन् । गत वर्षको दीक्षान्त समारोहमा ६ हजार ९ सय ५९ जनाले फाराम भरेका थिए । तीमध्ये ८२ जनालाई मात्र प्रत्यक्ष कार्यक्रममा सहभागी गराइएका थिए । दीक्षान्त समारोहका सहभागी घट्नुको कारण कोरोना महामारी भएको त्रिवि पदाधिकारीको भनाइ छ । गत वर्षझैं यो वर्ष पनि कोरोनाले उब्जाएको विषम परिस्थितिका कारण समयमा परीक्षा हुन नसक्दा र ट्रान्सक्रिप्ट लिन नसक्दा धेरै विद्यार्थीको नाम यो ग्रेस लिस्टमा परेको छैन, रजिस्ट्रार प्राध्यापक पेशल दाहालले त्रिवि सभामा ग्रेसलिस्ट प्रस्तुत गर्दै भनेका छन् । यो त्रिविको व्यवस्थापन, शिक्षाशास्त्र, मानविकी तथा सामाजिकशास्त्र र कानुन संकाय, विज्ञान तथा प्रविधि, इन्जिनियरिङ, चिकित्साशास्त्र, कृषि तथा पशुविज्ञान र वनविज्ञान अध्ययन संस्थामा अध्ययन गरेका विद्यार्थीको आँकडा हो । २०७७ असारदेखि २०७८ जेठ मसान्तभित्र स्नातक, पीजीडीएस, स्नातकोत्तर, एमफिल र पीएचडीको परीक्षा उत्तीर्ण गरी ट्रान्सक्रिप्ट लिएका विद्यार्थीको हो । यसमा साधारण शिक्षातर्फ ८०२२ प्रतिशत र प्राविधिक शिक्षातर्फ १९७८ प्रतिशत छन् । त्रिवि परीक्षा नियन्त्रक पुष्पराज जोशीले गत वर्ष लकडाउनका कारण परीक्षा समयमा नभएका कारण पनि नतिजा आउन ढिलाइ भएको र त्यसले पनि दीक्षित हुने विद्यार्थीको संख्या घटेको बताए । हामीले रोकिएको परीक्षा साउनमा लियौं र त्यसको नतिजा प्रकाशन ढिलो भयो, नियन्त्रक जोशीले भने, त्यसैले गर्दा यो वर्षको दीक्षान्तमा सहभागी संख्या घटेको हो । यो पटक सबैभन्दा कम देखियो । अर्को साल बढ्छ । त्यतिखेर एक लाखभन्दा बढी हुनेछन् । शिक्षाविद्हरू भने दीक्षित हुनेको संख्या घट्दै जानुलाई युवापुस्तामा विश्वविद्यालयको प्रमाणपत्रले मात्र केही हुँदैन भन्ने धारणा विकास हुँदै जानुको परिणाम ठान्छन् । शिक्षाविद् विद्यानाथ कोइरालाको भनाइमा त्रिविको आँकडाले तत्कालका निम्ति कोरोनाको कारण देखिए पनि उच्च शिक्षाप्रति युवापुस्ताको आकर्षण घटेको संकेत गर्छ । युवापुस्तामा उच्च शिक्षा पढेर सर्टिफिकेटले मात्रै के हुन्छ भन्ने गरी खाने शिक्षा आवश्यक रहेछ भन्ने महसुस गरेका छन्, प्राध्यापक कोइरालाले कान्तिपुरसित भने, सकारात्मक कोणबाट हेर्ने हो भने विद्यार्थीले खोजको गरेर खाने सीपसहितको शिक्षा हो । अन्तर्राष्ट्रिय रूपमा बिक्ने ज्ञान सीपयुक्त उच्च शिक्षा आवश्यक छ । त्यसतर्फ विश्वविद्यालयको पदाधिकारीदेखि क्याम्पसका पदाधिकारीसम्मले मनन गर्नुपर्ने देखिन्छ । विश्वविद्यालय शिक्षाप्रति विद्यार्थीमा नकारात्मक दृष्टिकोण पैदा हुनु दुःखद हुने उनले बताए ।"
सामूहिक बलात्कारका आरोपित पक्राउ,"म्याग्दी (कास) बेनी५ की २५ वर्षीया महिलालाई छोराछोरीकै अगाडि सामूहिक बलात्कार गरी फरार भएका आरोपीलाई १९ दिनपछि पक्राउ गरी प्रहरीले सार्वजनिक गरेको छ ।पीडितको किटानी जाहेरीका आधारमा प्रहरीले स्थानीय २४ वर्षीय हिटमेन बानियाँ, १८ वर्षीय प्रवेश विक र २२ वर्षीय प्रकाश विकलाई पक्राउ गरेको हो । कात्तिक २ को राति झ्याल फोरेर पालैपालो बलात्कार गरेको पीडितले प्रहरीमा जाहेरी दिएपछि आरोपितहरू फरार थिए । प्रकाशलाई बुटवल, प्रवेश र हिटमेनलाई पोखराबाट पक्राउ गरी सोमबार जिल्ला अदालतबाट थप अनुसन्धानका लागि ७ दिनको म्याद थप गरिएको जिल्ला प्रहरी प्रमुख श्यामकुमार राईले बताए । पीडितका अनुसार तीन जनाले १० वर्षीय छोरा र ६ वर्षकी छोरीकै अगाडि पालैपालो बलात्कार गरेका थिए । आमा बलात्कृत भएको खबर पीडितका १० वर्षीय छोराले प्रहरीलाई फोन गरी जानकारी गराएका थिए । तर प्रहरीले तत्काल वास्ता नगरी जाहेरी दिन आउन भनेर बसेको थियो । राजनीतिक संरक्षण प्राप्त आरोपीका परिवारले कात्तिक ४ को बिहानसम्म थुनछेक गरी आर्थिक प्रलोभनमा घटना लुकाउने प्रयास गरे पनि पीडित लुकीछिपी भागेर प्रहरी कार्यालयमा जाहेरी दिन पुगेकी थिइन् । पीडितले जाहेरी दिएपछि मात्र प्रहरी परिचालित हुँदा आरोपितहरू फरार भइसकेका थिए । एउटा जघन्य अपराधका आरोपी फरार रहँदा प्रहरीलाई चुनौती थियो, जिल्ला प्रहरी प्रमुख राईले भने, हामीले विभिन्न स्रोत पहिल्याउँदै आरोपीलाई पक्राउ गरी कानुनी प्रक्रिया सुरु गरेका छौं ।"
कार्गोका अध्यक्ष बलात्कार आरोपमा पक्राउ,"काठमाडौं (कास) नेपाल फ्रेट फरवार्डरस् (कार्गो) एसोसिएसन (नेफा) का अध्यक्ष मनोज अधिकारी बलात्कार आरोपमा पक्राउ परेका छन् । १६ वर्षीया एक किशोरीको जाहेरीपछि महानगरीय प्रहरी वृत्त मालीगाउँको टोलीले उनलाई पक्राउ गरेको हो । ४९ वर्षीय अधिकारीले रातोपुलमा लगेर किशोरीलाई बलात्कार गरेको उजुरी प्रहरीमा परेको थियो । प्रहरीका अनुसार घटना कात्तिक ८ को हो । घटनापछि पीडितका तर्फबाट बलात्कार अभियोगमा किटानी जाहेरी परेको थियो । घटनाको ८ दिनपछि कात्तिक १६ गते अधिकारीलाई प्रहरीले ठमेलबाट पक्राउ गरी अनुसन्धान अघि बढाएको हो । महानगरीय प्रहरी परिसर काठमाडौंका एसपी रमेश बस्नेतले अधिकारीविरुद्ध किशोरी बलात्कार अभियोगमा अनुसन्धान भइरहेको बताए । किशोरी बलात्कार आरोपमा अधिकारीविरुद्ध जाहेरी परेको थियो, त्यसकै आधारमा पक्राउ गरी उनीविरुद्ध अदालतबाट म्याद थप गरेर अनुसन्धान अघि बढाएका छौं, एसपी बस्नेतले भने ।"
मंसिरभित्रै गौतम बुद्ध विमानस्थलमा यान्त्रिक परीक्षण उडान,"(भैरहवा)  निर्माणाधीन गौतम बुद्ध अन्तर्राष्ट्रिय विमानस्थलमा सम्झौताअनुरूप यान्त्रिक परीक्षण उडान (क्यालिब्रेसन फ्लाइट) गर्न थाइल्यान्डको एरो थाई कम्पनी तयार भएको छ । सम्झौताअनुरूप यान्त्रिक परीक्षण गर्ने विमान ल्याएर विमानस्थलको परीक्षण उडान गर्न तयार रहेको जानकारी उसले नेपाल नागरिक उड्डयन प्राधिकरणलाई गराइसकेको छ । यसअघि उसले कोभिड१९ संक्रमणको कारण देखाउँदै विमानस्थलमा विभिन्न उपकरण जडानका लागि आफ्ना प्राविधिक जनशक्ति र परीक्षण उडान गर्ने विशेष विमान पठाएको थिएन । कोभिड संक्रमण फैलिन सुरु भएसँगै झन्डै डेढ वर्षदेखि नै विदेशीे प्राविधिक र सबै उपकरण आउन नसक्दा आयोजनाको उपकरण जडानसहित परीक्षण उडानको कार्यमा विलम्ब भएको हो । थाइल्यान्डको एरो थाई कम्पनीले आफूसँग भएको सम्झौताअनुरूप यान्त्रिक परीक्षणका लागि आफू तयार रहेको जानकारी प्राधिकरणलाई डेढ साताअघि गराएको प्राधिकरणका उपमहानिर्देशक तथा प्रवक्ता देवचन्द्रलाल कर्णले बताए । आगामी २२ नोभेम्बरदेखि विमान नै लिएर काठमाडौं आइपुग्ने जानकारी उसले गराएको छ, उनले भने । भारतले हवाई रुट परमिट दिइनसकेको भए पनि परीक्षण उडानका लागि यसले कुनै असर नपार्ने कर्णले जानकारी दिए । परीक्षण उडान गर्न भारतको स्वीकृति लिइरहनुपर्दैन, उनले भने, बर्सेनि हाम्रा सबै विमानस्थलको परीक्षण उडान हुने गर्छन् । आयोजनाको मौसम, सञ्चार र विमानको दिशा पत्ता लगाउनेलगायत निर्माण कार्यलाई आईसीबी टूअन्तर्गत व्यवस्थापन गरी यसका लागि थाइल्यान्डको एरो थाई कम्पनीले ठेक्का लिएको थियो । ठेक्का सम्झौताअनुरूप यससम्बन्धी सबै उपकरण जडान र यान्त्रिक परीक्षणसमेत गर्नुपर्ने थियो । एरो थाईले कोभिड संक्रमणको कारण देखाउँदै परीक्षण उडान गर्ने सुनिश्चितता नदेखाएपछि नागरिक उड्डयन प्राधिकरणले त्यसको विकल्प खोज्दै परीक्षण उडानका लागि कात्तिक पहिलो साता भारतको एयरपोर्ट अर्थोरिटी अफ इन्डिया सँग सम्झौताको तयारी गरेको थियो । परीक्षण उडानका लागि भारतसँग कुराकानी चलिरहेका बेला एरो थाईले कोभिडका कारण रोकिएको आफ्नो देशको बाह्य हवाई उडान सुरु भएको जनाउँदै परीक्षण उडान गर्न आफू तयार रहेको जनाएको हो ।एरो थाईसँगको सम्झौताको पछिल्लो मिति डिसेम्बरसम्म भएको र यस अवधिमा परीक्षण उडान सम्पन्न गर्ने प्रतिबद्धता जनाएको निर्माणाधीन यस आयोजनाको आईसीबी टूका व्यवस्थापक तथा राष्ट्रिय गौरव आयोजनाका उपनिर्देशक प्रवीन न्यौपानेले बताए । तर, परीक्षण उडान कहिलेदेखि गर्ने र उनीहरूले विमान कहिले ल्याउँछन् भन्नेबारे आफूलाई जानकारी नभएको उनले जनाए । परीक्षण उडान गर्नुअघि ग्राउन्डलगायतका अन्य पूर्वाधार सबै जाँच्नुपर्ने भएकाले परीक्षण उडान गर्ने विमानभन्दा पहिला प्राविधिक टोली आउनुपर्छ, न्यौपानेले भने, यसका लागि मैले उनीहरूको प्राविधिक टोली चाँडो आउन भन्दै सेड्युल मागेको छु । एक साताभित्र उनीहरूले सेड्युल दिने उनले बताए । प्राविधिक टोलीले परीक्षण उडानका लागि सबै कुरा जाँच गरी ठीक छ भन्ने भएपछि बल्ल परीक्षणका लागि विमान ल्याइन्छ । मंसिरपछि मौसमका कारण हुस्सु लाग्ने र मौसम प्रतिकूलताका कारण ढिलाइ हुन सक्ने भएकाले परीक्षण उडान सोही महिनामै सक्ने योजना छ । एरो थाईले कोभिड संक्रमणको कारण देखाउँदै आयोजनास्थलमा उपकरण जडानका लागि आफ्नो देशका प्राविधिक नपठाए पनि अमेरिका, युरोपलगायतबाट ल्याइएका प्राविधिकको महँगो खर्च उसले नै बेहोरेको न्यौपानेले जानकारी दिए । हवाई उडान सञ्चालन भएपछि अब उनीहरू सम्झौताअनुरूप काम गर्न तयार छन्, उनले भने, परीक्षण उडान गर्ने तयारीको अवस्थामा हामी पनि पुगेका छौं ।सानातिना र परीक्षण उडानका क्रममा परिवर्तन हुन सक्ने सामान्य निर्माण कार्यबाहेक अन्य ठूला निर्माण र संरचना तयार रहेको विमानस्थल आयोजना प्रमुख प्रवेश अधिकारीले बताए । हामी अब परीक्षण उडानमै केन्द्रित छौं, उनले भने, परीक्षण उडान भएर विमानस्थल सञ्चालनयोग्य हुने समयसम्म बाँकी निर्माण सकिनेछ । आयोजनाको भौतिक प्रगति करिब ९७ प्रतिशत सकिएको छ ।"
आलु र गहुँ लगाउने मौसममै छैन बीउ र मल,"(धनुषा)  धान भित्र्याएको खेतमा आलु, उखु र गहुँ लगाउन यति बेला धनुषाका किसानलाई भ्याइनभ्याई छ । धान काट्ने बेला भएको अविरल वर्षाका कारण आलु र उखु रोप्न ढिलो भएकाले किसानलाई खेतको काम सक्न हतार परेको हो । छठअघि खेती लगाइसक्न किसान लागिपरेका छन् । तर एकातिर मजदुर नपाउँदा खेती गर्न अप्ठ्यारो भएको छ भने त्यसमाथि गहुँ र आलुको बीउ अभावले झन् समस्या थपिदिएको छ । स्थानीय र प्रदेश सरकार कृषिलाई प्राथमिकतामा राखेर बजेट विनियोजन गरेको बताउँछन् । तर उनीहरूबाटै पाउनुपर्ने बीउ समयमै किसानले पाएका छैनन् । जेठ र असारमा धान रोप्दा मल अभावको समस्या भोगेका किसान कात्तिकमा गहुँ र आलु रोप्दा बीउको समस्यामा आजित छन् । स्थानीय बजारमा गहुँ र आलुको बीउ नहुँदा भारतीय बजारबाट लुकाइछिपाइ व्यवसायीले ल्याएको बीउ प्रयोग गर्नुपरेको महोत्तरीको गौशाला१२ का किसान युगल सिंहले बताए । खेतीको समयमा बजारमा आलु र गहुँको बीउ पाइँदैन । नगरपालिकाले दिने अनुदानको बीउ समयमै दिए हुने, समय सकिएपछि दिनुको के अर्थ ? उनले भने । राज्यको उदासीनता र जनप्रतिनिधिको गैरजिम्मेवारीपनका कारण कृषि र किसानको समस्या समाधान हुन नसकेको उनको भनाइ छ । जसकारण उत्पादन लागत महँगो पर्ने सिंहको भनाइ छ । विगतमा बीउबिजन वितरण गर्ने कार्यक्रम नगरपालिकाले ल्याए पनि यस वर्ष वडामा कुनै जानकारी नआएको गौशाला नगरपालिका१२ का वडाध्यक्ष कृष्णबहादुर विश्वकर्माले बताए । स्थानीय तहका जनप्रतिनिधिले कृषिको विकासका लागि सिँचाइ योजना र कृषि सडकमा मात्रै बजेट खर्चिंदा कृषि क्षेत्र अस्तव्यस्त बनेको अर्का किसान सञ्जय रायको भनाइ छ । बजारमा पाइने गहुँको बीउ भरपर्दो नहुँदा घरमै खान राखिएको गहुँलाई पनि बीउका रूपमा प्रयोग गरिएको रायले बताए । आलु र गहुँ खेतीलाई आवश्यक युरिया र डीएपी मल पनि बजारमा अभाव भएको उनले गुनासो गरे । वर्षाका कारण उखु, आलु, गहुँ, तेलहन र दलहन बाली लगाउन ढिलो भएका बेला बजारमा बीउसमेत नपाइँदा किसान मारमा परेको स्थानीय वरुणकुमार सिंहले बताए ।"
प्रधानसेनापतिले भारतमा उच्चस्तरीय भेटघाट गर्ने,"(काठमाडौं)  भारतको चारदिने औपचारिक भ्रमणका लागि मंगलबार नयाँदिल्ली जान लागेका प्रधानसेनापति प्रभुराम शर्माले उच्चस्तरीय भेटवार्ता गर्ने भएका छन् । भ्रमण क्रममा उनले भारतीय सेनाको मानार्थ महारथी दर्जाको सम्मानसमेत ग्रहण गर्नेछन् ।शर्माले मंगलबारै भारतीय स्थल सेनाध्यक्ष एमएम नरवणेसँग भेटवार्ता गर्ने कार्यक्रम छ । उनले जल र हवाई सेनाका प्रमुखहरूसँग पनि भेटवार्ता गर्ने कार्यक्रम तय भएको सेनाले जनाएको छ । सैनिक स्रोतका अनुसार शर्माले चिफ अफ डिफेन्स स्टाफ विपिन रावत र राष्ट्रिय सुरक्षा सल्लाहकार अजित डोवलसँग बिहीबार भेटवार्ता गर्नेछन् । नेपाली सेनाका तर्फबाट भारतीय प्रधानमन्त्री नरेन्द्र मोदी, रक्षामन्त्री राजनाथ सिंह र विदेशमन्त्री एस जयशंकरसँग पनि भेटवार्ता गर्न आग्रह गरिएको छ । भ्रमणको गृहकार्य नयाँदिल्लीस्थित नेपाली दूतावासले गरिरहेको छ । परराष्ट्र स्रोतका अनुसार सोमबार बेलुकीसँग शिष्टाचार भेटवार्ताका लागि नेपाली पक्षलाई जवाफ आइसकेको छैन । भारतका सेनाध्यक्ष नरवणेको निमन्त्रणामा भारत जान लागेका प्रधानसेनापति शर्मार्लाई भारतीय राष्ट्रपति रामनाथ कोविन्दले भारतीय सेनाको मानार्थ महारथीको दर्जाबाट बुधबार सम्मान गर्ने कार्यक्रम छ । नेपाल र भारतबीच एकअर्का देशका सेनाप्रमुखलाई मानार्थ महारथीको दर्जा प्रदान गर्ने परम्परा छ । नेपाली सेनाका अनुसार २०२६ सालमा तत्कालीन प्रधानसेनापति सुरेन्द्रबहादुर शाहलाई पहिलो पटक भारतीय सेनाको मानार्थ महारथीको दर्जाबाट विभूषित गरिएको थियो । भारतीय सेनाका सेनाध्यक्ष भने २०१७ सालमै नेपाली सेनाको मानार्थ महारथीको दर्जाबाट सम्मानित भएको सेनाले जनाएको छ । भ्रमणका दौरान प्रधानसेनापति शर्माले राष्ट्रपति विद्यादेवी भण्डारीको शुमकामना सन्देश भारतका राष्ट्रपति कोविन्दलाई दिनेछन् । राष्ट्रपति भण्डारी नेपाली सेनाको परमाधिपति पनि हुन् । कात्तिक ११ र १२ मा बैंग्लोरमा सम्पन्न भएको नेपालभारत सुरक्षासम्बन्धी द्विपक्षीय परामर्श समितिको बैठकमा उठेका सुरक्षासम्बन्धी विषयमा शर्मा र भारतीय स्थल सेनाध्यक्ष नरवणेबीच थप कुराकानी हुने सैनिक स्रोतले बताएको छ । परराष्ट्र मामिलाविज्ञ दिनेश भट्टराईले प्रधानसेनापति शर्माको यो भ्रमण सेरेमोनियल भएको बताए । यस्तो भ्रमणले दुई मुलुकबीचको गुडविललाई बढाउने काम गर्छ, उनले भने, हाम्रोमा मेलिटरी टु मेलिटरी सम्बन्धलाई पनि थप प्रगाढ बनाउँछ ।कालापानी, लिपुलेक र लिम्पियाधुरालाई समेटेर नेपालले नयाँ नक्सा जारी गरेपछि भारतीय सेनाध्यक्ष नरवणेले नेपालको भ्रमण गरेर नेपाली सेनाको मानार्थ महारथीको सम्मान ग्रहण गरिसकेका छन् । अर्कोतर्फ यसअघिकै सरकारले चिफ अफ डिफेन्स स्टाफ रावतलाई नेपाल भ्रमणका लागि निमन्त्रणा दिइसकेको छ तर उनी कहिले नेपाल आउने भन्ने टुंगो लागेको छैन ।नेपाली सेनाका अवकाशप्राप्त उपरथी बिनोज बस्न्यातले प्रधानसेनापतिको यो भ्रमण पारम्परिक रूपमा दुई सेनाबीचको सुदृढ र बलियो सम्बन्धको पाटो भएको बताए । यो भ्रमण राष्ट्रिय हिसाबले हेर्ने हो भने दुई मुलुकको सुरक्षा सम्बन्धको प्राथमिकता हो भन्ने देखाउँछ, उनले भने, बदलिँदो भूराजनीतिक अवस्थामा सैनिक सहायता र सैनिक कूटनीतिलाई कसरी अघि बढाउने भनेर प्रधानसेनापतिले भ्रमणलाई केन्द्रित गर्नुपर्छ । बस्न्यातले अहिलेको परिवर्तित भूराजनीतिक बेलामा नेपाल र भारतको सम्बन्ध अझ बलियो भएर जाओस् भन्नेमा केन्द्रित हुनुपर्ने बताए । नेपाली सेनाको भारत भ्रमणलाई सधैं महत्त्वका साथ हेर्ने गरिन्छ । २०७२ मा नेपालमा संविधान जारी भएपछि भारतले नाकाबन्दी लगाइरहँदा त्यसबेलाका प्रधानसेनापति राजेन्द्र क्षत्रीले भारत भ्रमण गरेका थिए । क्षत्रीले भारतीय सेनासहित तत्कालीन गृहमन्त्री राजनाथ सिंहलगायत उच्च पदाधिकारीसँग भेटवार्ता गरेका थिए । क्षत्रीको भ्रमणलगत्तै तत्कालीन प्रधानमन्त्री केपी शर्मा ओलीको भारत भ्रमण तय भएको थियो । अहिले प्रधानसेनापति शर्माको भारत भ्रमणले नेपालका प्रधानमन्त्री शेरबहादुर देउवाको भारत भ्रमण तथा भारतीय प्रधानमन्त्री नरेन्द्र मोदीको नेपाल भ्रमणको बाटो खोल्न सक्ने पनि एक कूटनीतिक अधिकारीले बताए ।"
जिका भाइरसको जोखिममा नेपाल,"(काठमाडौं)  नेपालसँग सीमा जोडिएको भारत उत्तरप्रदेश राज्यको कानपुरमा लामखुट्टेले सार्ने जिका भाइरस संक्रमितको संख्या १५ दिनमा ८९ जना पुगिसकेको छ । आइतबार १० र शनिबार १३ नयाँ संक्रमित फेला परेका थिए । कानपुरमा अक्टोबर २३ मा जिका भाइरसको पहिलो केस भेटिएको थियो भने केरलामा जुलाईमै यो भाइरस पत्ता लागेको थियो । भाइरस सार्न सक्ने लामखुट्टे जतासुकै भएकाले सीमावर्ती भारतीय राज्य उत्तरप्रदेशमा संक्रमण बढ्ने क्रमसँगै नेपाल पनि जोखिममा रहेको विज्ञहरूले बताएका छन् । नेपाल जहिल्यै पनि जिकालगायत अरू संक्रामक रोग भित्रन सक्ने उच्च जोखिमा रहेको उनीहरूको भनाइ छ । शुक्रराज ट्रपिकल तथा सरुवा रोग अस्पतालका रिसर्च युनिट संयोजक तथा संक्रामक रोग विशेषज्ञ डा शेरबहादुर पुनले नेपालका धेरै क्षेत्रमा जिका गराउने एडिस जातको लामखुट्टे प्रशस्त पाइने हुनाले नेपाल सधैं जोखिममा रहेको बताउँछन् । खुला सिमाना हुँदा भाइरस सहज रूपमा सर्न सक्ने सम्भावना छँदै छ, हवाई मार्गबाट पनि प्रशस्त मात्रामा आवतजावत हुने भएकाले जोखिम जहिल्यै हुने गरेको छ, उनले भने । संक्रामक रोग सजिलै सर्ने भएकाले जुनसुकै देश पनि संक्रमणको जोखिममा रहन्छन् । त्यसमाथि हरेक पटक जब छिमेकी मुलुक भारतमा संक्रामक रोग देखा पर्छन्, नेपाल पनि उत्तिकै जोखिममा हुन्छ । तर अध्ययन अनुसन्धान नहुँदा ती रोगको पुष्टि हुन सकेको छैन । संक्रामक रोग विशेषज्ञ डा पुन सरकारले संक्रामक रोगहरूलाई अध्ययन अनुसन्धानको दायरामा ल्याइनुपर्ने सुझाउँछन् । नेपालमा जिका भाइरसको विस्तृत रूपमा परीक्षण अहिलेसम्म भएको छैन । परीक्षण नभएकाले नेपालमा खासगरी यसको अवस्था के छ भनेर बुझ्न गाह्रो छ, उनले भने । जिका भाइरसलगायत अरू संक्रामक रोगको परीक्षण गर्न सक्ने राष्ट्रिय जनस्वास्थ्य प्रयोगशालाको पनि ध्यान गएको देखिँदैन । प्रयोगशालाकी निर्देशक डा रुणा झाले प्रयोगशालालाई अनुसन्धान प्रयोगशालाका रूपमा विकास गरिए यस्ता रोगबारे अध्ययन नियमित हुने बताइन् । संक्रामक रोगको परीक्षणका लागि एक महिनाअघि नै रिएजेन्टहरू अर्डर गरे तापनि आइनसकेको उनको भनाइ छ । हालसम्म जिका भाइरसको परीक्षण भएको छैन । हामीले विश्व स्वास्थ्य संगठन तथा सेन्टर फेर डिजिज कन्ट्रोल एन्ड प्रिभेन्सन (सीडीसी) मार्फत पनि १० हजार रिएन्जेन्ट सहयोगका लागि अनुरोध गरेका छौं, उनले भनिन् ।जिका भाइरसको हालसम्म कुनै उपचार तथा खोप पत्ता लागेको छैन । त्यसैले संक्रमण फैलाउने लामखुट्टेको नियन्त्रणमा ध्यान दिन आवश्यक रहेको विज्ञहरू बताउँछन् ।संक्रमित व्यक्तिलाई एडिस (दिउँसो टोक्ने) लामखुट्टेले टोकेर अरूलाई टोके जिका भाइरस सर्छ । विश्व स्वास्थ्य संगठनका अनुसार संक्रमित हुनेमा हल्का ज्वरो, टाउको दुख्ने, मांसपेशी र जोर्नीमा डाबर आउने, आँखा रातो हुने लगायतका लक्षण देखिन्छन् । यी लक्षण २ देखि ७ सातासम्म रहन्छन् । कसैलाई लक्षण नदेखिन पनि सक्छ । यो भाइरसको उच्च जोखिममा गर्भवती रहेको पाइएको छ । संक्रमित गर्भवतीबाट जन्मिने शिशुमा, रगत आदानप्रदान र यौनसम्पर्क तथा अंग प्रत्यारोपणबाट पनि यो भाइरस सर्ने गरेको पाइएको छ । संक्रमित गर्भवतीबाट जन्मने सन्तानमा असामान्य रूपले टाउको सानो हुने (माइक्रोसेफली) समस्या देखिने विज्ञ बताउँछन् । डा पुनका अनुसार संक्रमितमा मृत्युसम्मको उच्च जटिलता नभए तापनि गर्भवतीमा संक्रमण भयो भने जन्मिने बालबालिकामा समस्या आउने भएकाले यसमा ध्यान दिइनुपर्छ । डेंगुजस्तो लक्षण मिल्दोजुल्दो हुन्छ, त्यसैले मानिस झुक्किन सक्छन् तर यो अलि कडा हुँदैन, उनले भने, पछिल्लो समय डेंगु पनि देखिरहेको छ । त्यो भनेको लामखुट्टे पनि मजाले सक्रिय भइराखेको छ भन्ने बुझिन्छ । यो भाइरसले गिलानबारे सिन्ड्रोम पनि गराउन सक्छ । यो एउटा नसासम्बन्धी समस्या हो, जसमा शरीरको रोग प्रतिरोधी क्षमताले नसाका कोषहरूलाई आक्रमण गर्छ । यसले मांसपेशी कमजोर बनाउनुका साथै कहिलेकाहीँ पक्षघातसमेत गराउन सक्छ । विश्व स्वास्थ्य संगठनका अनुसार यो भाइरस १९४७ मा सबैभन्दा पहिले युगान्डामा बाँदरमा पहिचान गरिएको थियो । पछि १९५२ मा तान्जानिया र युगान्डामा मानिसमा भेटियो । एसिया तथा प्रशान्त क्षेत्र, अफ्रिका, अमेरिकामा जिकाले महामारीको रूप लिइसकेको छ । सन् २०१५ मा ब्राजिलमा जिका भाइरस महामारीका रूपमा फैलिएको थियो ।"
दाहालश्रेष्ठ खटपट,"(काठमाडौं)  माओवादी केन्द्रका नेता नारायणकाजी श्रेष्ठले आइतबार सामाजिक सञ्जालमार्फत सत्ता गठबन्धन दलका शीर्ष नेताहरूको कार्यशैली र निर्णय प्रक्रियामाथि गम्भीर प्रश्न उठाए । श्रेष्ठले मुख्यतः गठबन्धनको संस्कार र राजदूत फिर्ता एवं नयाँ सिफारिसका विषयमा प्रश्न उठाएका थिए ।गठबन्धनभित्र सामूहिक छलफल हुन छाडेको भन्दै उनले लेखे, प्रतिगमनविरोधी संघर्षको समयमा गठबन्धनका सबै बैठकमा उपस्थित भई छलफल गर्ने अवसर प्राप्त थियो । अनिवार्यजस्तै थियो सहभागिता । संघर्षको सफलतापछि पार्टीहरूको गठबन्धन शीर्षस्थ नेताहरूको गठबन्धनजस्तो बनेपछि भने एकाध बैठकहरूमा मात्र आमन्त्रणअनुसार भाग लिएको छु । तर श्रेष्ठको यो असन्तुष्टि आएको भोलिपल्टै सोमबारको गठबन्धन बैठकमा भने उनलाई सहभागी गराइयो । श्रेष्ठले अघिल्लो सरकारले नियुक्ति गरेका सबै राजदूत फिर्ता बोलाउने सरकारको निर्णय बेठीक रहेको र यसमा आफूले असहमति जनाएको बताएका छन् । यसका लागि उनले भनेका छन्, संविधान, कानुन र लोकतान्त्रिक मूल्यमान्यताविपरीत नियुक्त गरिएका, असक्षम र व्यवहारबाट नेपाल सरकारको प्रतिनिधित्व नगर्ने पुष्टि भएका राजदूतहरूलाई मात्र फिर्ता बोलाउनुपर्छ, सबैलाई एकमुष्ट रूपमा होइन ।माओवादी केन्द्रका वरिष्ठ नेता श्रेष्ठले आफ्नो चासो र असन्तुष्टि पार्टी बैठक वा अध्यक्ष पुष्पकमल दाहालसँग मात्र होइन, प्रधानमन्त्री शेरबहादुर देउवासहित गठबन्धनका अन्य शीर्ष नेतासँग पनि भेटेरै राख्न सक्थे तर उनले सामाजिक सञ्जालमार्फत आफ्नो मुद्दा र असन्तुष्टि सार्वजनिक गरे । माओवादी केन्द्रको स्थायी कमिटीका एक सदस्यका अनुसार श्रेष्ठले सार्वजनिक रूपमा असन्तुष्टि राख्नु अध्यक्ष दाहालसँगको पछिल्लो खटपटको परिणाम हो । अध्यक्ष दाहालको व्यवहार र पार्टीमा भइरहेका एकलौटी निर्णयप्रति श्रेष्ठ असन्तुष्ट छन् । दाहाल परिवारवादमा फसेको उनको आरोप छ । दाहालश्रेष्ठबीच विगतमा पनि मुद्दागत आधारमा बेलाबेला खटपट देखिने गरेको थियो । पार्टी संगठन विस्तारमा नलागेको, सहयोग नगरेको र सधैं भागबन्डाको राजनीति खोजेको भन्दै अध्यक्ष दाहाल पनि श्रेष्ठप्रति अनुदार बन्दै गएको ती नेता बताउँछन् । फेसबुकमा नै लेखेपछि सोमबार गठबन्धनको बैठकमा भने दाहालले श्रेष्ठलाई पनि सहभागी गराए । तर, दाहालले पछिल्लो समय श्रेष्ठलाई महत्त्वपूर्ण बैठकमा सहभागी मात्र गराएका छैनन्, आधारभूत विषयमा समेत परामर्श गर्न छाडेका छन् । श्रेष्ठले पार्टीभन्दा आफ्नो गुटलाई महत्त्व दिएको दाहालको बुझाइ छ । पहिलाजस्तो उहाँ (श्रेष्ठ) सँग अहिले नियमित छलफल छैन, दाहालको सचिवालय स्रोतले भन्यो । अहिले सार्वजनिक भए पनि सरकार गठन भएलगत्तै मन्त्रिपरिषद् विस्तारलाई लिएर दाहालश्रेष्ठ खटपट सुरु भएको हो । प्रधानमन्त्री देउवाले शपथ लिएकै दिन दाहालले पम्फा भुसाललाई ऊर्जा र जनार्दन शर्मालाई अर्थमन्त्री बनाउन पार्टीका तर्फबाट सिफारिस गरे । पार्टीभित्र कुनै निर्णय नलिई एकतर्फी रूपमा मन्त्री पठाएकामा श्रेष्ठको आपत्ति थियो । मन्त्री छनोटमा मनमौजी भएको श्रेष्ठको गुनासो थियो । उपप्रधानमन्त्रीसहित आफैं सरकारको नेतृत्व गरेर जाने श्रेष्ठको चाहना थियो तर दाहालले प्रधानमन्त्री देउवासँग सल्लाह गरेर मन्त्रिपरिषद्मा उपप्रधानमन्त्री नै नराख्ने वातावरण बनाए । योसँगै श्रेष्ठको सरकारमा जाने इच्छा पूरा भएन । यति मात्र होइन, दोस्रो पटक चार मन्त्री र एक राज्यमन्त्री पठाउँदा दाहालले श्रेष्ठको समूहबाट कसैलाई समेटेनन् । पार्टी बैठकमा श्रेष्ठ र उनीनिकट नेता गिरिराजमणि पोखरेलले श्रेष्ठकै नेतृत्वमा पार्टी सरकारमा जानुपर्ने धारणा राखेका थिए । माओवादी केन्द्रका एक नेताका अनुसार २०६५ मा तत्कालीन माओवादी र एकता केन्द्रबीच एकता भएपछि लगातार श्रेष्ठ आफैं वा उनले सिफारिस गरेका व्यक्ति पनि सरकारमा सहभागी हुँदै आएका थिए । तर, अहिले पहिलो पटक दाहालले यो क्रम भंग गरे । पूर्वएकता केन्द्रका तर्फबाट शशि श्रेष्ठ मन्त्री त बनिन् तर नारायणकाजी श्रेष्ठको सिफारिसमा होइन, दाहालकै तजबिजमा । तत्कालीन एकता केन्द्रमा श्रेष्ठ र अमिक शेरचनका भिन्दाभिन्दै समूह थिए । मन्त्री बनेकी श्रेष्ठ शेरचन समूहमा थिइन् । पछिल्लो पटक दाहालले पार्टीमा छलफल नगराई एमसीसीलाई पत्राचार गरेकामा पनि श्रेष्ठको आपत्ति छ । प्रधानमन्त्री देउवा भ्रमण सकेर स्वदेश फर्कंदा आफू र दाहालले एमसीसीलाई पत्र लेखेको खुलासा गरेका थिए । दाहालले पनि यसलाई स्विकारे तर अहिलेसम्म पत्रको विषयवस्तु गोप्य नै छ । दाहालले परिमार्जनसहित एमसीसी अनुमोदन गर्ने जानकारीको पत्र लेखेको दाबी गरेका छन् । एमसीसी उपाध्यक्षसँगको भेटमा पनि दाहालले श्रेष्ठलाई सहभागी गराएका थिएनन् । दाहालले आफ्नो भूमिका कमजोर बनाएको बुझाइमा रहेका श्रेष्ठ पुसको राष्ट्रिय सम्मेलनपछि हुने नेतृत्व चयनमा पनि सशंकित छन् । दाहालले कृष्णबहादुर महराको भूमिका बढाउँदै लगेको र महाधिवेशनबाट उनलाई शक्तिशाली जिम्मेवारी दिन खोजेको श्रेष्ठको बुझाइ छ । श्रेष्ठनिकट एक नेताले भने, यो विषय पनि असन्तुष्टिको कारण हुन सक्छ । श्रेष्ठले भने दाहालसँग कुनै असन्तुष्टि नरहेको बरु एकमत रहेको दाबी गरे । पार्टी बैठकबाट पारित भएका निर्णय र निष्कर्षमा हाम्रो एक मत छ, खटपट छैन, उनले भने । माओवादीमा श्रेष्ठबाहेक अरू नेताले दाहालको निर्णयमाथि प्रश्न उठाउन सक्दैनन् । दाहालका निर्णयमाथि प्रश्न उठाएकैले श्रेष्ठ खुमलटारबाट टाढिँदै गएका छन् ।"
"लिङ्देन अघि सर्दा थापा, राणा र लोहनीलाई चुनौती","(काठमाडौं)  तत्कालीन राप्रपाले राजतन्त्रवादी धार छाड्दा त्यसप्रति असन्तुष्टि जनाउँदै कमल थापाले नयाँ दल राप्रपा नेपाल गठन गर्दा उनलाई साथ दिने एक जना नेता थिए, राजेन्द्र लिङ्देन । २०६४ पछि निरन्तर रूपमा थापाकै कित्तामा बसेका लिङ्देनले २०७४ सालको प्रतिनिधिसभा निर्वाचनमा झापाबाट चुनाव जित्दै संसद्मा राप्रपाको अस्तित्व जोगाइदिएका थिए ।यसबीच पटकपटक विभाजन र एकता गर्दै अहिले एकता महाधिवेशन संघारमा पुग्दै गर्दा लिङ्देन थापाका लागि चुनौती बनेका छन् । नयाँ नेतृत्वका युवापुस्ताको नारा अघि सार्दै लिङ्देनले मंसिर दोस्रो साता हुने महाधिवेशनमा अध्यक्षमा उम्मेदवारी दिने तयारी सुरु गरेका छन् । उनको तयारीले नेतृत्वका आकांक्षी थापा र अर्का अध्यक्ष पशुपतिशमशेर राणालाई चुनौती थपेको छ । अर्का अध्यक्ष प्रकाशचन्द्र लोहनीले पनि अध्यक्षमा प्रतिस्पर्धा गर्ने बताएका छन् । थापा र राणाको तुलनामा पार्टी संगठनमा लोहनीको पकड भने कमजोर छ ।२०७६ फागुनमा एकता भएपछि आगामी मंसिर १११३ मा राप्रपाको महाधिवेशन हुँदै छ । थापालाई लामो समयदेखि साथ दिँदै आएका नेता धवलशमशेर राणाले लिङ्देनलाई सघाउने सहमति जनाइसकेका छन् । राणा नेपालगन्ज उपमहानगरपालिकाका प्रमुख हुन् । लिङ्देन र थापाबीच दसैंअघि नै यस विषयमा सहमति भइसकेको छ । लिङ्देनले पार्टी बचाउनका लागि हस्तक्षेपकारी भूमिका खेल्ने विषयलाई महाधिवेशनमा मुद्दा बनाउन खोजेका छन् । उनले राप्रपाको कार्यशैली र नेतृत्व परिवर्तन गरेर अघि बढ्न आवश्यक भएको बताए । राष्ट्रिय प्रजातन्त्र पार्टीलाई प्रतिस्पर्धी पार्टी बनाउने हो भने कार्यशैली र रणानीति परिवर्तन गरेर नेतृत्वमा समेत परिवर्तन गरेर जानुपर्छ, उनले भने, नेतृत्वको पुस्तान्तरणको विषय तीनवटै अध्यक्षको अगुवाइमा होस् भन्नेमा प्रयासरत छौं । उहाँहरूले नै निकास निकाल्नुहुन्छ भन्ने आसमा छौं, नभए हामी प्रतिस्पर्धामा गएर भए पनि नेतृत्व परिवर्तन गर्ने पक्षमा छौं ।थापा र लिङ्देनबीच गत आमनिर्वाचनपछि नै फाटो आएको थियो । थापाले थ्रेट महसुस गरेर तल्लो तहमा जनमत भएका नेताहरू लिङ्देन र धवललाई किनारा पार्न थालेपछि अहिले दुवै एकै स्थानमा उभिन पुगेको लिङ्देननिकट नेताहरू बताउँछन् । लिङ्देन संघीयता, धर्मनिरपेक्षता र गणतन्त्रको विरोधमा ठूलो जनमत भए पनि थापाले त्यसलाई संगठित गर्न नसकेको विषयलाई अघि बढाउने तयारीमा छन् । थापाको नेतृत्व पार्टीबाहिरका शक्तिका लागि विश्वसनीय हुन नसकेको ठहर उनको छ । पार्टीबाहिर धर्मनिरपेक्षता, गणतन्त्र र संघीयताविरोधीको ठूलो जनमत भए पनि त्यसलाई मतमा परिणत गर्न थापाले सक्नुभएन, संघसंस्थाले समेत विश्वास गर्न सकेनन्, त्यसैले परिवर्तन आवश्यक छ, लिङ्देनको पक्षमा रहेका एक केन्द्रीय सदस्यले भने, २०७० को दोस्रो संविधानसभा निर्वाचनमा जति जनमत प्राप्त भएको थियो, त्यसलाई पनि जोगाएर राख्न सक्नुभएन । तर, थापानिकट रहेका लिङ्देन प्रतिस्पर्धा आए पनि उनको राष्ट्रिय व्यक्तित्व बनिनसकेको कारण महाधिवेशनका प्रतिनिधिले थापालाई छाड्न नसक्ने बुझाइ छ ।पूर्वराजाको सचिवालयका सदस्यहरू नै थापाविरुद्ध लागेको बुझाइ थापा पक्षका नेताहरूको छ । राप्रपाका आर्थिक विभाग प्रमुख उद्घव पौडेलले सक्रिय राजतन्त्रको पक्षमा वकालत गर्नेहरू लिङ्देनलाई उम्मेदवार बनाउने पक्षमा रहेको बताएका छन् । सक्रिय राजतन्त्र नभई सबैको संरक्षकको रूपमा रहने गरी संवैधानिक राजतन्त्र हुनपर्छ भन्ने थापाको विचार हो, पौडेलले भने, पार्टीलाई अघि बढाउनका लागि थापाजत्तिको क्षमतावान् नेता राप्रपाभित्र छैन । अहिलेको राप्रपाले बोकेको विचार नै थापाले प्रतिपादन गर्नुभएको हो । हिन्दु धर्म, एकात्मक राज्य र संवैधानिक राजतन्त्र नै राप्रपाको विचार हो । थापाजत्तिको स्पष्ट दृष्टिकोण कसैको पनि छैन ।लिङ्देनले महाधिवेशनमा राणाको बढ्दो उमेर, लोहनीसँग संगठनभित्र रहेको कमजोर पकड र थापासँग विश्वसनीयतामा कमी आएको विषयलाई मुद्दा बनाउने तयारी गरेका छन् ।"
'म को हुँ सिद्ध गर्न चाहन्छु,"(काठमाडौं)  पहिलोपल्ट नेपाल छाड्दा नै हो उनले विमान देखेको । यस्तोमा किशोर उमेरका विकास मेराग्लियाको मनमा आयो, म कुनै दिन पक्कै पाइलट बन्ने छु । तर, उनको भाग्यमा पाइलट बन्नु त लेखिएकै थिएन । उनको गन्तव्य त फुटबल नै थियो । उनी जत्तिको प्रतिभाशाली खेलाडीलाई ला गजेटा ले मात्र कसरी नदेखे जस्तो गर्न सक्छ र ? इटालीको खेलसम्बन्धी प्रसिद्ध पत्रिका हो, ला गजेटा । उसले भर्खरै विकास मेराग्लियाको नेपाल यात्राबारे एउटा लामो आलेख छापेको छ । यो पत्रिकालाई पनि कौतूहल रहेछ, के कुनै दिन विकासले नेपालका लागि खेल्नेछन् ? कि उनी फेरि इटाली नै फर्कनेछन् । साता दिनपछि सहिद स्मारक लिग ए डिभिजनको नयाँ संस्करण सुरु हुँदै छ । तय छ, सबैको ध्यान विकासमै केन्द्रित हुनेछ । आखिरमा विश्व फुटबलकै महाशक्ति इटालीको यू१६ र १७ बाट खेलिसकेका खेलाडी कम्तीका हुने छैनन् नै । अथवा उनले कुनै संयोगले मात्र इटालीको उमेर समूहबाट खेल्ने अवसर पाएका त पक्कै होइनन् । ला गजेटाले के छापेको छ, त्यसभन्दा पहिले केही साताअगाडि सकिएको साफ च्याम्पियनसिप२०२१ बाटै चर्चा सुरु गरौं । श्रीलंकाविरुद्धको जितपछि नेपाली टिमका प्रशिक्षक अब्दुल्लाह अल्मुताइरीले एउटा खुलासा भनेर एक प्रसंग कोट्याए । अल्मुताइरी भन्दै थिए, आफूसँग इटालीका त्यस्ता एक खेलाडी सम्पर्कमा छन्, जसले नेपालबाट खेल्न सक्ने सम्भावना छ । उनी चाहन्थे, आप्रवासी नेपालीले फुटबलका लागि नेपाल नै रोजोस् र खेलोस् पनि । अझ यो प्रसंग किन उठेको थियो भन्दा श्रीलंकाले नेपालविरुद्धको त्यस खेलमा त्यस्ता तीन खेलाडी उतारेका थिए, जो श्रीलंकाली मूलका त थिए, तर विदेशमा हुर्केबढेका थिए र विदेशकै फुटबल पनि सिकेका थिए । अझ श्रीलंका त्यस्ता थप ६ विदेशी खेलाडीको सम्पर्कमा पनि थियो, जसले देशको प्रतिनिधित्व गरेर खेल्न सक्छ । यस्तोमा प्रश्न हो, के विकासले नेपालका लागि खेल्नेछन् त ? ला गजेटालाई के लाग्छ भने विकास नेपाल किन फर्केका हुन् भने उनलाई आफू जन्मेको देशबाट बोलावट आएको छ । र, त्यसमा विकास रोकिनै सकेनन् अनि भावनामा बगिहाले । विकासका लागि पत्रिकाले ठ्याक्कै प्रयोग गरेको शब्द हो, इटालीको फुटबलका युवा प्रतिभाशाली खेलाडी । उनले च्यासल युथ क्लबमा अनुबन्ध पनि गरिसकेका छन् । यसक्रममा मोफसलका केही प्रतियोगितामा खेलिसके । उनी वास्तवमै कस्ता खेलाडी हुन्, त्यो लिगकै क्रममा देखिनेछ । लगभग १३ वर्षपछि पहिलोपल्ट उनी नेपाल फर्केका हुन् । यति धेरै वर्षपछि कस्तो लाग्यो त उनलाई नेपाल ? उनको जवाफ छ, यो अर्कै विश्व हो । मलाई अलिकति स्थानीय भाषा आउँछ, अलिकति अंग्रेजी । म काठमाडौंको बाहिरी भागमा बसिरहेको छु । स्थानीयवासीहरू आफ्नो परम्परामा खुबै गर्व गर्छन् । म बौद्धमार्गी हुँ र नेपाल निकै आध्यात्मिक छ । जताततै मठमन्दिर छन् । काठमाडौंमा भर्खरै जाडो सुरु भएको छ । विकास किन नेपाल आए त ? यसमा उनको उत्तर छ, इटालीमै मैले केही प्रस्ताव पाइरहेको थिएँ, नेपालबाट बोलावट आएपछि मैले रोक्नै सकिनँ । उनी थप्छन्, म लामो समयदेखि यस्तै बोलावटको पक्षमा थिएँ र यो निकै भावनात्मक रह्यो । म १३ वर्षपछि नेपाल फर्केको छु र म को हुँ भनेर देखाउन चाहन्छु । च्यासलले उनलाई लामो समयदेखि पछ्याइरहेको थियो, त्यसैले उनले यो क्लबलाई नाइँ पनि भन्न सकेनन् । उनी नेपालमा आएयता पाएको न्यायो स्वागतमा खुसी छन् । उनकै शब्दमा भन्दा सम्भवतः युरोपमा व्यावसायिक फुटबल खेलिरहेका खेलाडीले सायद नै नेपालमा आएर खेलेका छन् । वैशाखमा भएको नेपाल सुपर लिगमा युरोपेली खेलाडीहरू आएर खेलिसकेका छन् । उनीसँगै च्यासलले निकै बलियो टिम बनाएको छ । केही अन्य विदेशी खेलाडी पनि छन् । प्राविधिक निर्देशक पनि विदेशी नै छन् । यस्तोमा च्यासलले हो न हो, लिग उपाधिकै लागि दाबेदारी प्रस्तुत गर्न सक्नेछ । मोफसलमा खेल्दा विकासले धेरै ठूलो केही गरेका छैनन् । भाषा, खानादेखि अन्य धेरैथोकमा उनलाई अभ्यस्त हुनु छ । तर एउटा के तथ्यमा शंका छैन भने उनी प्राविधिक रूपमा अब्बल छन् । यसको छनक लिगका क्रममा देखिने नै छ । ला गजेटासँगको कुराकानीमा उनले एटलान्टा छँदाका दिन सम्झने प्रयास गरे । किशोर खेलाडी छँदा आक्रमणमा उनीका साथी हुने गर्थे, अमद डिएलो । आइभरिकोस्ट मूलका यी खेलाडी अहिले म्यानचेस्टर युनाइटेडमा छन् । यी दुई आक्रमणमा जुट्दा त्यो घातक हुने गर्थ्यो । अन्त्यमा उनी थप्छन्, नेपालकै लागि खेल्नुपर्छ पनि भनिरहेका छन् । तर मसँग इटालीको मात्र पासपोर्ट छ । हेरौं, भविष्यमा के हुने हो ।"
अर्पण च्यासलमा अनुबन्धित,"काठमाडौं (कास) नेपाल यू२३ टिमका कप्तान अर्पण कार्कीले सहिद स्मारक ए डिभिजन लिगमा च्यासल युवा क्लबको गोलपोस्ट सम्हाल्ने भएका छन् । उनीसहित भारतीय मिडफिल्डर शेम मार्टनलाई अनुबन्ध गरेको सोमबार क्लबले जनाएको छ ।२१ वर्षीय अर्पणले ललितपुर सिटी एफसीबाट नेपाल सुपर लिग खेलेका थिए, जहाँ उनको टिम प्लेअफसम्म पुगेको थियो । साफ यू१८ च्याम्पियनसिप २०१७ को च्याम्पियन नेपाली टिमका कप्तान उनीसँग माल्दिभ्स (जेजे स्पोर्ट्स) र भुटान (परो एफसी) को लिगको अनुभव पनि छ । उनी १३ औं दक्षिण एसियाली खेलकुद (साग) २०१९ को स्वर्ण विजेता टिमका सदस्य हुन् । उनले गत वर्षको ए डिभिजन लिग पुलिसबाट खेलेका थिए ।च्यासलले दक्षिण एसियाली खेलाडीको कोटामा केरलाका मार्टनलाई आई लिग क्लब चेन्नई सिटी एफसीबाट भित्र्याएको हो । २०१८ नोभेम्बरदेखि चेन्नई सिटीमा आबद्ध रहेका उनी केरला यू१९ टिमका पूर्वकप्तान हुन् । यी २६ वर्षीय सेन्टर मिडफिल्डर र अर्पणको आगमनले टिम बलियो भएको च्यासल युथका अध्यक्ष रमेश व्यञ्जनकारले बताए ।कात्तिक २९ देखि सुरु ए डिभिजन लिगका लागि च्यासलले प्राविधिक निर्देशकमा स्कटिस प्रशिक्षक ली मान्सनलाई आबद्ध गरिसकेको छ । मुख्य प्रशिक्षकमा बालगोपाल साहुखललाई निरन्तरता दिएको छ । राष्ट्रिय टिमका पूर्वकप्तान विराज महर्जन, डिफेन्डर कमल श्रेष्ठजस्ता अनुभवी खेलाडीलाई समेटेको च्यासलले नेपाली मूलका इटालियन खेलाडी विकास मेराग्लियालाई पनि भित्र्याइसकेको छ । च्यासलले कात्तिक ३० गते ललितपुर डर्बी मा थ्रीस्टारविरुद्ध प्रतिस्पर्धा गर्दै यो सिजनको लिग यात्रा थाल्नेछ ।"
सहारा एकेडेमीको जिम्मा केसी परिवारले लिने,"(पोखरा)  कठिन परिस्थितिका बालकको पालनपोषण र फुटबल प्रशिक्षणका लागि सहारा क्लबले सञ्चालन गरिरहेको सहारा एकेडेमीको जिम्मा स्व उद्योगपति सूर्यबहादुर केसीको परिवारले लिने भएको छ । एकेडेमीलाई पोखराको व्यावसायिक घराना केसी परिवारले वार्षिक १५ लाखका दरले १० वर्ष सहयोग गर्ने भएको हो ।एकेडेमीको जिम्मेवारी लिएसँगै सहारा एकेडेमीको नामसमेत परिवर्तन गरिएको छ । क्लबसँग दसवर्षे सम्झौता गर्दै सूर्यबहादुर केसी स्मृति सहारा फुटबल एकेडेमी नामकरण गरिएको छ । सम्झौताअनुसार केसी परिवारले वार्षिक १५ लाख रुपैयाँ एकेडेमीमा खर्च गर्नेछ । केसीका छोरा तथा युवा उद्योगपति प्रकाश केसीले सहारासँग आफ्नो बुबाको संस्थागत निकटता रहेको बताए । बुबाले सबैलाई मायाको दृष्टिकोणले हेर्ने भएकाले पनि परिवारले एकेडेमीको सञ्चालनका लागि सम्झौता गरेको उनले जनाए । हिमश्री फुड्सका निर्देशक किरण केसीले आफ्नो बुबाको नाम सहारा एकेडेमीसँग जोडिन पाउँदा निकै गौरव लागेको बताए । अर्का छोरा रोशन केसीले आफ्नो बुबाको काम र विचारलाई स्थापित गर्दै जीवन्त बनाइराख्न सहारा एकेडेमीसँग जोडिएको उल्लेख गरे । उनले भविष्यमा समेत सहाराका हरेक कार्यमा हातेमालो गर्दै अघि बढ्ने प्रतिवद्धता व्यक्त गरे ।सहयोग दाताको भरमा सञ्चालन हुँदै आएको एकेडेमीमा पहिलोपल्ट ठूलो राशिको सहयोग केसी परिवारले गरेको हो । एकेडेमीमा १४ जिल्लाका २४ कठिन परिस्थितिका बालक आश्रित रहँदै आएको क्लबका अध्यक्ष हरि गुरुङले बताए ।प्राप्त सहयोग उनीहरूको शिक्षा र फुटबल प्रशिक्षणमा एकेडेमीले खर्च हुनेछ । हालसम्म सहारा युके, सहारा हङकङ र सहारा अस्ट्रेलियाबाट सहयोग पठाउने गरिएको थियो । एकेडेमी चलाउनकै लागि क्लबले आहारारा गोल्डकप गर्दै आएको छ । क्लबले आयोजना गर्ने आहारारा गोल्डकपको २० औं संस्करण माघ ६ देखि हुने अध्यक्ष गुरुङले बताए ।हिमश्री फुड्सको उत्पादन आहारारा चाउचाउको नाममा केसी परिवारले फुटबल प्रतियोगिताको मुख्य प्रायोजनसमेत गरिरहेको छ । क्लब आफैंले जग्गा खरिद गरेर दोबिल्लामा एकेडेमी सञ्चालन गरेको हो ।तत्कालीन प्रतिनिधिसभा सदस्य तथा नेपाली कांग्रेसका आमन्त्रित केन्द्रीय सदस्य केसीको गत वर्ष कात्तिक १७ मा पोखरामा निधन भएको थियो । मधुमेह र उच्च रक्तचापको समस्या रहेका उनको मुस्ताङचोकस्थित घरमै ६३ वर्षको उमेरमा निधन भएको थियो । केसीको पहिलो वार्षिक तिथिको दिन केसीकी धर्मपत्नी प्रेमकुमारी केसी, छोराहरू प्रकाश, किरण र रोशन केसी तथा सहारा क्लबका अध्यक्ष हरि गुरुङबीच सम्झौतापत्रमा हस्ताक्षर भएको हो । स्व केसी प्रतिष्ठित उद्योगीसमेत थिए ।"
अस्ट्रेलियासँग पाकिस्तानको भेट,"शारजहाँ (एएफपी) कप्तान बाबर आजम र शोएब मलिकको अर्धशतकपछि पाकिस्तानले स्कटल्यान्डलाई ७२ रनले हराएर आईसीसी ट्वान्टी२० विश्वकप सेमिफाइनलमा अस्ट्रेलियासँगको भेट पक्का गरेको छ ।बाबरले ट्वान्टी२० अन्तर्राष्ट्रियमा व्यक्तिगत २४ औं अर्धशतक प्रहार गर्नेक्रममा ४७ बलमा ६६ रन बनाए । जारी विश्वकपको ५ खेलमा यो उनको चौथो अर्धशतक हो । मलिकले १८ बलमा आक्रामक इनिङ्स खेल्दै अविजित ५४ रन बनाएपछि पाकिस्तानले १८९४ को स्कोर खडा गरेको थियो ।स्कटल्यान्डको प्रदर्शन बलियो थिएन । रिची बेरिङ्टनले ३७ बलमा अविजित ५४ रनको योगदान गर्दा टिम ११७६ मा समेटियो । यो जितले पाकिस्तानलाई समूह २ को विजेता बनाएको छ, जहाँ टोलीले शतप्रतिशत जित निकाल्यो । बिहीबार दुबईमा हुने दोस्रो सेमिफाइनलमा पाकिस्तानले समूह १ को उपविजेता अस्ट्रेलियाको सामना गर्नेछ । बुधबार समूह १ विजेता इंग्ल्यान्ड र समूह २ उपविजेता न्युजिल्यान्डबीच अबुधाबीमा पहिलो सेमिफाइनल हुनेछ ।"
रसुवामा माउन्टेन बाइक,"काठमाडौं (कास) प्रदेश खेलकुद विकास परिषद्, वाग्मती प्रदेश र रसुवा जिल्ला साइक्लिङ संघले रसुवामा प्रथम हाइअल्टिच्युड रसुवा माउन्टेन बाइक च्यालेन्ज मंसिर १८ गते आयोजना गर्ने भएका छन् ।प्रतियोगितामा पुरुषतर्फ इलिट, जुनियर र मास्टर्स तथा महिलामा इलिट विधामा प्रतिस्पर्धा हुने रसुवा जिल्ला खेलकुद विकास समितिका अध्यक्ष तथा आयोजक साइक्लिङ संघका अध्यक्ष दावा तामाङले सोमबार पत्रकार सम्मेलनमा बताए । सबै विधामा करिब १ सय ५० खेलाडीको सहभागिता रहने अपेक्षा गरिएको छ ।इलिटतर्फ शीर्ष तीन स्थान हात पार्नेलाई क्रमशः ४० हजार, २० हजार र १५ हजार रुपैयाँ पुरस्कार पाउनेछन् । शीर्ष १० स्थानमा आउनेलाई पनि नगद पुरस्कार दिइने जनाइएको छ । मास्टर्स र जुनियरका विजेताले १५ हजार, उपविजेताले १० हजार र तेस्रो हुनेले ७ हजार पाउनेछन् । प्रतियोगिताको दूरी ३५ किलोमिटर हुनेछ ।"
अन्तिममा रोकियो एट्लेटिको,"मिलानको मौका गुम्योमिलान (एएफपी) मिलान डर्बीमा इन्टरसँग ११ गोलको बराबरीमा रोकिएपछि एसी मिलानले सिरी ए को शीर्षस्थानमा पुग्ने मौका गुमाएको छ । यो नतिजाले नेपोलीलाई पहिलो स्थानमै टिकाएको छ । स्टेफानो पिओलीबाट प्रशिक्षित अपराजित एसी मिलानले शीर्षस्थानको नेपोलीसँग बराबर ३२ अंक बनाएको छ । सान सिएरोमा खेलिएको एक तनावपूर्ण र रोमाञ्चक प्रतिस्पर्धामा इन्टरका हाकन काल्हानोग्लुले ११ औं मिनेटमा पेनाल्टीमार्फत दिलाएको अग्रता उनकै टोलीका स्टेफानो डी भ्रिजको आत्मघाती गोलले रद्द गरिदिएको थियो ।एसी मिलानका समर्थकले खेल सुरु हुनुअघि स्वास्थ्य कार्यकर्ता र कोरोनाका कारण ज्यान गुमाएकाको सम्झनामा विशाल प्रदर्शन गरेका थिए । दिनको अघिल्लो खेलमा शीर्षस्थानको नेपोलीले घरेलु मैदानमा भेरोनासँग ११ गोलको बराबरी खेलेका कारण जितसहित आफ्नो टिम शीर्षस्थानमा पुग्नेमा मिलानका समर्थक आशावादी थिए ।यो एक अंकले दुवै टिम खुसी छैनन्, किनभने ५७ हजार समर्थकसामु दुवैलाई जितको समान अवसर थियो । मिलानका लागि एलेक्सिसर सिलमेकरको प्रहार पोस्टमा लाग्नु तथा इन्टरका लाउटारो मार्टिनेजले पेनाल्टीमा गोल गर्न असफल हुनुले अवसरहरू खेर गए । यो जितले इन्टरलाई उपाधि यात्रामा दूरी कम गर्ने अवसर थियो । सिमोनी इन्जाघी प्रशिक्षित इन्टर तालिकाको तेस्रो स्थानमा भए पनि दुई शीर्ष टोलीभन्दा ७ अंकले पछाडि छ । नेपोलीका खेलाडीले भेरोनासँगको खेलअघि एक वर्षअगाडि निधन भएका आफ्ना पूर्वमहान् फुटबलर डिएगो म्याराडोनाको अनुहार अंकित किट लगाएका थिए ।"
नेपाली महिला टोली पराजित,"काठमाडौं (कास) बंगलादेश भ्रमणमा रहेको नेपाली महिला क्रिकेट टोलीले सोमबार हार बेहोरेको छ । बंगलादेशको ढाकामा नेपाली राष्ट्रिय टोलीलाई बीकेएसपीले ५ विकेटले पराजित गरेको हो । बीकेएसपी मैदानमा टस जितेर ब्याटिङ रोजेको नेपाल १८३ ओभरमा ४५ रनमै आउट भयो । ओपनर ज्योति पाण्डे र तल्लोक्रममा ब्याटिङ गरेकी अप्सरी बेगमले समान १३ रन बनाउनुबाहेक अन्यले दोहोरो स्कोर बनाउन सकेनन् । सीता रानामगर ५, इन्दु बर्मा १, कविता कुँवर र कप्तान रुबिना क्षेत्री समान १, रोमा थापा र कविता जोशी शून्य, संगीता राई १ तथा सरस्वती २ रनमा आउट भए । बीकेएसपीकी मारुफाले ४ ओभरमा ७ रन खर्चेर ४ विकेट लिइन् । सुमैयाले २१ रन बनाएपछि बीकेएसपी १२४ ओभरमै लक्ष्य पूरा गर्यो । नेपालबाट कविता कुँवरले २ तथा सवनम राई र सरस्वती चौधरीले ११ विकेट लिए । आईसीसी महिला ट्वान्टी२० विश्वकपको एसियाली छनोट तयारीका लागि बंगलादेशमा रहेको नेपालले शनिबार पहिलो खेलमा बीकेएसपीलाई २४ रनले पराजित गरेको थियो ।"
आमभन्ज्याङ युवा च्याम्पियन,"हेटौंडा (कास) विनयबाबु स्मृति प्रतिष्ठानले थाहा नगरपालिकामा आयोजना गरेको जिल्लास्तरीय विनयबाबु स्मृति रनिङ सिल्ड भलिबल प्रतियोगिताको उपाधि आमभन्ज्याङ युवा क्लब मकवानपुरगढीले जितेको छ । थाहा नगरपालिका२ मा रहेको मैदानमा सम्पन्न फाइनलमा आमभन्ज्याङ युवा क्लबले आयोजक विनयबाबु स्मृति प्रतिष्ठानलाई २५१८, २६२४, १५२५, २७ २५ को सेटमा पराजित गरेको हो । आमभन्ज्याङले ५१ हजार ५१ रुपैयाँ र उपविजेता बनेको आयोजकले २६ हजार २६ रुपैयाँ पुरस्कार पाए । उत्कृष्ट खेलाडी आमभन्ज्याङका विशाल गोपाली, उत्कृष्ट स्पाइकर आयोजकका सविन कार्की, उत्कृष्ट सेटर आमभन्ज्याङका अजय माझी, उत्कृष्ट ब्लकर आयोजकका मनीष लामा, उत्कृष्ट डिफेन्डर आमभन्ज्याङका रोशन गोपाली, उत्कृष्ट प्रशिक्षक आमभन्ज्याङका रञ्जन अमात्य, उदीयमान खेलाडी आमभन्ज्याङका अमृत तिमिल्सिना घोषित भए । प्रतियोगितामा १७ टिमको सहभागिता थियो । शिक्षा तथा खेलकुद क्षेत्रमा महत्त्वपूर्ण योगदान पुर्याएबापत जनकल्याण मावि पालुङका प्रधानाध्यापक सानोभाइ कार्कीलाई सम्मान गरिएको थियो ।"
तमाखेलाई दीपावली गोल्डकप,पाँचथर (कास) पाँचथरको रानीटारमा आयोजित दीपावली गोल्डकप फुटबलको उपाधि तमाखे फुटबल क्लब (टीएफसी) ले जितेको छ । तमाखेले प्रतिस्पर्धी राष्ट्रिय युवा संघ पाँचथरलाई १० ले हरायो । सोमबारै सम्पन्न सेमिफाइनलमा न्यु पाथीभरा स्पोर्टिङ क्लबलाई ३२ ले पराजित गर्दै फाइनल पक्का गरेको तमाखेले पहिलो हाफमै गोल गरेको थियो । तमाखेबाट अर्जुन गुरुङले फ्रिकिकमा गोल गरेका थिए । तमाखेले ५० हजार र राष्ट्रिय युवा संघले २५ हजार रुपैयाँ पुरस्कार पाए । रानीटार ग्रिन भ्याली युनाइटेड क्लब र त्रिवेणी युवा क्लबको संयुक्त आयोजनामा भएको प्रतियोगितामा २० टिमले भाग लिएका थिए ।
फाल्गुनन्दमा ब्याडमिन्टन सुरु,"पाँचथर (कास) पाँचथरको फाल्गुनन्द गाउँपालिका केन्द्र घुर्बिसे पञ्चमीमा खुला नकआउट डबल्स ब्याडमिन्टन प्रतियोगिता सुरु भएको छ । दिपावली तथा बलिहाङतङ्नाम २०७८ को अवसरमा सोमबारदेखि सुरु प्रतियोगितामा इलाम, पाँचथर, तेह्रथुम र पालिकाका ४४ जोडी सहभागी छन् । पहिलो खेलमा पात्लेभन्ज्याङ इम्बुङले आयोजक ए लाई पराजित गरेको छ । विजेताले ३० हजार, उपविजेताले २० हजार र तेस्रो हुने खेलाडीले १० हजार रुपैयाँ पुरस्कार पाउने आयोजक घुर्बिसे पञ्चमी ब्याडमिन्टन संघका अध्यक्ष चिरञ्जीवी राईले बताए । स्पर्धालाई फाल्गुनन्द गााउपालिकाको आर्थिक सहयोग उपलब्ध गराएको छ ।"
गृहनगरमा फुटबलर सम्मानित,हेटौंडा (कास) १३ औं साफ च्याम्पियनसिपमा उपविजेता बनेको नेपाली राष्ट्रिय फुटबल टिमका खेलाडीद्वय अञ्जन विष्ट र सुनील बल गृहनगर हेटौंडामा सम्मानित भएका छन् । मकवानपुर जिल्ला खेलकुद विकास समितिले खेलाडीद्वयलाई जनही २५ हजार रुपैयाँसहित सम्मान प्रदान गरेको हो । मकवानपुर जिखेविसले जनही १५ हजार र हेटौंडा उपमहानगरपालिका१४ का वडाध्यक्ष दीपक खड्काले जनही १० हजार रुपैयाँ उपलब्ध गराएका थिए । समितिका अध्यक्ष सानु लामाको अध्यक्षता तथा वाग्मती प्रदेश खेलकुद विकास परिषद्का सदस्यसचिव सूर्यलाल भण्डारीको प्रमुख आतिथ्यतामा कार्यक्रम भएको थियो ।
