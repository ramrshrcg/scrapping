शीर्षक,विवरण
सर्वोच्चका न्यायाधीशहरू नै विभाजित,"जबराको प्रस्तावप्रधानन्यायाधीश जबराले मुलुकको सर्वोच्च न्यायालय अवरुद्ध भएको तीन सातापछि मात्र औपचारिक रूपमा मुख खोलेका हुन् । न्यायपालिकाको संस्थागत सुधार र सबलीकरणका लागि खुला हृदयका साथ अग्रसरता लिन आफू तयार रहेको बताउँदै आन्दोलनरत कानुन व्यवसायीलाई संवादमा आउन उनले गरेको आग्रहलाई पूर्वन्यायाधीशहरू र संविधानविद्हरूले जबराको नयाँ चाल का रूपमा अर्थ्याएका छन् । स्वतन्त्र न्यायपालिकाको अस्तित्वलाई अझ सम्मानपूर्ण रूपमा अघि बढाउनुको विकल्प देखिँदैन, सर्वोच्च अदालतका प्रवक्ता बाबुराम दाहाललाई मिडियासामु वाचन गर्न लगाएर प्रधानन्यायाधीश जबराले सार्वजनिक गरेको विज्ञप्तिमा भनिएको छ, मैले अत्यन्त दुःखका साथ भन्नुपर्दछ, विगतका केही हप्ता न्यायपालिकाको इतिहासमा कहिल्यै हुन नहुने वा हुन नपर्ने घटनाहरूका कारणबाट स्मरण गरिनेछन् । सर्वोच्च अदालतलाई लामो समय अनिर्णयको बन्दी बनाउँदा उत्पन्न हुने परिणामले न्यायपालिका सम्बद्ध सबैलाई प्रताडित गरेको छ । उनले अहिलेको गतिरोधलाई अन्त्य गरी नागरिकको न्याय प्राप्त गर्ने मौलिक अधिकारलाई निरन्तरता दिने वातावरण बनाउन भन्दै संवादमा आउन आह्वान गरेका छन् ।संविधानविद् अधिकारीले प्रधानन्यायाधीशले वार्ताका लागि आह्वान गर्नुको औचित्य नभएको बताए । अहिले उहाँसँग छलफल गरौं भन्नुको अर्थ बेथितिको हिसाब मिलान गरौं भनेको हो, त्यसरी हिसाब मिलान गर्दा न्यायपालिकाको स्वतन्त्रतामा अझ ठूलो सम्झौता हुन्छ, उनले भने, बार यस्तो सम्झौतामा जान सक्दैन । नेपाल बारले उठाएको नैतिकताको प्रश्न फिर्ता पनि हुन सक्दैन । त्यसैले बारले न्यायपालिकाको नयाँ नेतृत्वसँग छलफल गर्ने हो ।प्रधानन्यायाधीशले गरेको वार्ताको आह्वानलाई पूर्वन्यायाधीशहरूले पनि शंकाको दृष्टिले हेरेका छन् । प्रधानन्यायाधीशले वार्ताका लागि आह्वान गरेको विज्ञप्ति न्यायका विचलन तथा भ्रष्टाचार लुकाउन गरिएको दुष्प्रयास मात्र हो, यो न्यायालयको हितमा रहेको देखिँदैन, पूर्वन्यायाधीश फोरमका अध्यक्ष टोपबहादुर सिंहले सोमबारै अर्को विज्ञप्तिमा भनेका छन् । प्रधानन्यायाधीश जबराले पदबाट राजीनामा नदिएमा महाअभियोग लगाएर पदमुक्त गर्न पनि पूर्वन्यायाधीश फोरमले माग गरेको छ ।त्यस्तै नेपाल चिकित्सक संघले प्रधानन्यायाधीशसम्बन्धी विवादले राष्ट्रकै गरिमामाथि गम्भीर आँच पुर्याएको ठहर गरेको छ । प्रधानन्यायाधिश जबराको राजीनामाको माग गर्दै शान्ति र लोकतन्त्रका लागि पेसागत सञ्जाल (पापड) मध्येको एक संस्था नेपाल बार एसोसिएसनले गरेको आन्दोलनप्रति नेपाल चिकित्सक संघको ध्यानाकर्षण भएको छ, संघका अध्यक्ष लोचन कार्की र महासचिव बद्री रिजालले जारी गरेको विज्ञप्तिमा भनिएको छ, कानुनी राज्य र विधिको शासनमाथि नै अवरोध सिर्जना भई न्याय सम्पादनमा देखिएको अवरोधले समग्र राष्ट्रकै गरिमामाथि गम्भीर आँच पुर्याएको छ । नेपाल बारले सोमबार पनि प्रधानन्यायाधीश जबराको राजीनामा माग गर्दै देशभर प्रदर्शन गरेको छ । सबै ९० वटा बार इकाईमार्फत देशैभरका अदालतमा बिहान एक घण्टा प्रदर्शन गरेको बारले मंगलबार पनि त्यसलाई निरन्तरता दिने जनाएको छ ।"
भारतलाई दुई सातामै ६ करोडको बिजुली,"ढल्केबर सबस्टेसनमा १ सय ६० एमभीए र ३ सय १५ एमभीए क्षमताका २२ वटा ट्रान्सफर्मर राखिएका छन् । जसबाट ९ सय ५० मेगावाटसम्म विद्युत् प्रसारण गर्न सकिन्छ । तर नेपालले प्रसारण अनुमति भने साढे ३ सय मेगावाट बराबर मात्रै पाएको छ । अघिल्लो पटक भारतसँग विद्युत् प्रसारणका लागि अनुमति माग्दा ३ सय १५ एमभीए क्षमताको एउटा लाइन चार्ज नै भएको थिएन । जसकारण साढे ३ सय मेगावाट बराबर मात्रै विद्युत् पठाउन भारतले अनुमति दिएको देखिन्छ, स्रोतले भन्यो । सबस्टेसनको कुनै एक मेसिनले काम नगर्ने अवस्था अर्थात् एन माइनस वान (चारमध्ये ३ वटा मेसिनले काम गर्ने एउटाले नगर्ने) को नीतिले नेपालले थोरै विद्युत् पठाउन मात्रै स्वीकृति पाएको स्रोतले बतायो ।नेपालले भारतसँग मात्र नभई क्षेत्रीय बजारमा नै ऊर्जा व्यापारको सम्भावना खोजिरहेको छ । बोलकबोल प्रक्रिया र न्यून मूल्य बोली लगाउने प्रस्तावकले विद्युत् बेच्न पाउने हुँदा सस्तो दरमा प्रतिस्पर्धा गर्नुपर्ने बाध्यता पनि प्राधिकरणसँग छ । एक्सचेन्ज बजारमा महँगोमा विद्युत् बेच्न राख्दा बिक्री नै नहुने अवस्थासमेत देखिन सक्छ । प्रवक्ता भट्टराई भने यस वर्ष अब अधिकतम दुई सातासम्म मात्रै नेपालले विद्युत् बेच्न सक्ने बताउँछन् । त्यसपछि सुक्खायाममा नदीको पानी घट्ने भएकाले उत्पादन पनि घट्छ । त्यो बेलामा भने नेपालले फेरि भारतबाट विद्युत् आयात गर्नुपर्छ । तर यस वर्ष ४ सय ५६ मेगावाट उत्पादन क्षमताको माथिल्लो तामाकोसी जलविद्युत् आयोजना पनि राष्ट्रिय प्रणालीमा जोडिएकाले भारतबाट आयात घट्ने अपेक्षा गरिएको छ । सुक्खायाममा माथिल्लो तामाकोसी जलविद्युत् आयोजनाको उत्पादन पनि ९० मेगावाटसम्म झर्ने प्राधिकरणको अनुमान छ ।"
फुत्की जाने जोवन,"अहिले युट्युबको ट्रेन्डिङमा रहेको नगन्य माया बोलको गीतमा नसोचेको प्रतिक्रिया पाउँदा निकै दंग छन् । यो पछिल्लो गीतले सार्वजनिक भएको एक सातामा झन्डै १३ लाख भ्युज पाइसकेको छ । यसअघिका चिठीभित्र, हवाईजहाज, मुस्कान, हतारिँदै बतासिँदै ले त करोडौं भ्युज पाएका छन् । हामीले यस्तो प्रतिक्रिया पाउला भनेर सोचेकै थिएनौं । म काठमाडौं उड्नुभन्दा अगाडि रेकर्ड गरिएको गीत हो यो ।यता आएर रोहित शाक्यसँग बसेर फाइनल गर्यौं । टिमसँग यो गीत रेकर्ड गर्ने निर्णय भएको एक सातामै तयार भयो । म न्युयोर्क गएर भिडियो बनाएर फर्किएँ । टिमले बाँकी सबै काम सकायो, वैद्यले सुनाए ।त्रिकोणात्मक प्रेम प्रस्तुत छ गीतमा । गीत सार्वजनिक भएसँगै उनलाई लाग्न थालेको छ, त्रिकोणात्मक प्रेमको अनुभव धेरै जनासँग रहेछ । आफूले लेखेको गीतमा अरूले आफ्नो कथा भेट्टाउँछन् । आफ्नो गीतमा दर्शक जोडिँदा उनलाई रमाइलो लाग्छ । नगन्य मायाको कमेन्टमा कतिले एक्सको याद आयो भनेर लेख्नुभएको छ । कति जनाले कमेन्टमै आफ्नो पुरानो प्रेमिकालाई सन्देश दिइरहेका हुन्छन् । त्यो देख्दा छक्क परिरहेको हुन्छु, उनले भने ।गीतको भिडियोमा वैद्य आफैं देखिएका छन् । क्यामेराको अगाडि अभिनय गर्न उनलाई त्यत्ति सहज लाग्दैन जति माइकमा गाउन । तर टिमको सिनेमेटोग्राफर नुर्बु लामाकै कारण क्यामेरा फेस गर्न थालेका छन् ।सांगीतिक माहोलमा हुर्किएका उनलाई ९१० वर्षको हुँदै हजुरबुबाले गितार किनिदिएका थिए । जन्मदिनको उपहारमा पाएको गितार दाजुसँग बसेर सिके । महाबौद्धमा गेमका सीडी किन्न जाँदा पसलमा म्युजिक भन्ने देखेरै म्युजिक सफ्टवेयर सिक्न थाले । बिग्रेको माइक्रोफोन बनाउँदै चलाए । डेब्यु गीत आज मात्र लाई उनले काठमाडौं हुँदै लेखेका थिए । त्यतिबेला माइक्रोफोन किनेर गीत रेकर्ड गर्न पनि गाह्रो थियो । सन् २०१२ मा उच्च शिक्षा अध्ययनका लागि उनी अमेरिका हिँडे । हाल सफ्टवेयर इन्जिनियरिङ गर्दै छन् । तर, परदेशमा भए पनि उनको संगीतप्रतिको मोह भने छुटेन । संगीत क्षेत्रसँगको उनको हिमचिम झनै बढ्यो । अमेरिका पुगेपछि उनले रेकर्डिङका सामग्री किनेर गीत रेकर्ड गरे । गीतले उनलाई युवा दर्शकबीच चिनायो । त्यसपछाडि सार्वजनिक भएको हवाईजहाज अत्यधिक दर्शकबीच उनको आवाजलाई पुर्यायो । उनी आफैं पनि हवाईजहाज लाई संगीतमा आफ्नो डेब्यु गीत मान्छन् ।सुरुमा हवाईजहाज उनले आफ्नी आमाका लागि लेखेका थिए । अमेरिका पुगेको धेरै भइसकेको थिएन । यता आमा उदास थिइन् । उनी आमालाई जसरी पनि भेट्न आउँछु भन्दै फकाउँथे । तर त्यही गीतलाई रोमान्टिक बनाउँदा राम्रो हुन्छ भन्ने सल्लाह पाइसकेपछि प्रेमीप्रेमिकाको कथामा परिणत भयो ।आफ्नो कथाबाट लेख्न सुरु गरिएको यो गीत अन्तमा प्रेममा टुंगिन पुग्यो । अन्य गीतभन्दा यसमा अलि बढी मिहिनेत परेको वैद्य सुनाउँछन् । यो गीतले उनलाई छुट्टै परिचय दियो । दर्शकले उनलाई खोज्न थालेको पनि यही गीतबाट हो ।उनी कहिले कल्पना गरेर त कहिले आफ्नै कथामा गीत कोरिरहेका हुन्छन् । हतारिँदै बतासिँदै उनको साथीको कथा हो । लोक शैलीमा तयार भएको फुत्की जाने जोवन कोभिडको समयमा सार्वजनिक भएको थियो । यो एक दिनमै तयार भएको गीत थियो ।नेपालमा हुँदा साथीहरूसँग घान्द्रुक, घोडेपानी ट्रेकिङमा गएका थिए, सज्जन । बाटोमा उनीहरू थकान मेट्थे, चिया पिउँथे । त्यहाँ भेटिएका बूढापाकाले उनीहरूलाई अपूरा सपनाहरू सुनाएका थिए । त्यो कुरा उनको दिमाग घुमिरहेको थियो । तिनै दिमागमा खेलेका कुरालाई उनले एक दिन शब्दमा ढाले र तिनमा संगीत पनि भने । बिहान ९३० मा लेख्न बसेको थिएँ । ५ः३० तिर साथीलाई सुनाएँ । ९ः३० मा लगभग सबै काम सक्यो, सज्जन सुनाउँछन् ।फुत्की जाने जोवन को समयमा उनी आफ्नो करिअर परिवर्तन गर्दै थिए । बैंकमा काम गर्दै आएका उनी सफ्टवेयर इन्जिनियरिङ पनि अध्ययन गर्दै छन् । तर, उनी संगीतका लागि समय निकालिछाड्छन् । उनलाई संगीतमा पूरा समय दिनुपर्छ भन्ने लाग्दैन । उनी हरबखत गीतहरूकै बारेमा सोचिरहेका हुन्छन् ।काम भनेको ९५ बजेसम्म गरिएला । त्यसपछिको समयमा संगीत गर्छॅ । मलाई सबैभन्दा मनपर्ने कुरा नै संगीत हो । संगीत त कामजस्तो पनि लाग्दैन । म जतिबेला पनि म्युजिकबारे नै सोचिरहेको हुन्छु, उनले सुनाए । उल्टा पाइला, पर्खाइ को काम उनले अफिसमा छुट्टी लिएर सकेका थिए । उनलाई अब आर एन्ड बी, लोफाई र हिपअप को विधामा पनि गीत निकाल्ने रहर छ ।उनले अहिलेसम्म सार्वजनिक गरेका सबै गीत आफू बस्ने कोठामै रेकर्ड गरेका हुन् । स्टुडियोमा रेकर्ड गरेजस्तै हुँदैन घरमा । तर उनलाई कोठामै रेकर्डिङ गर्न मनपर्छ । बस्ने ठाउँ परिवर्तन गरिरहन्छन् । फरक कोठामा गीत रेकर्डिङ सहज बन्दैन । तर उनी जोरजाम गरिहाल्छन् । पर्खाइ बोलको गीत त उनले साथीको दराज छेउमा पर्दा राखेर रेकर्ड गरेका थिए । उनी आफ्नो साथमा माइक्रोफोन बोकेरै हिँड्छन् । हतारिँदै बतासिँदै पछि सज्जनले टिमसँगै काम गर्न थालेका हुन् । गीतमा उनले यौनिक अल्पसंख्यक को प्रेम प्रस्तुत गरेका छन् । उनले भोकल रेकर्ड गरिसकेपछि भिडियो र त्यसपछिका सबै काममा टिमले उनलाई सहयोग गर्छन् ।उनी गीत लेखिसकेपछि टिमलाई थिम सुनाउँछन् । थिम सुनिसकेपछि त्यसमाथि काम गर्नेनगर्ने छलफल हुन्छ । त्यसपछि सबै जना आआफ्नो जिम्मेवारीतिर लाग्छन् । नुर्बु भिडियोको कन्सेप्ट लेख्छन् । भिडियोमा विम्बहरूको प्रयोग गर्न रुचाउँछन् नुर्बु । सौम्य शाहले सम्पादन गर्छन् । कैलाश सुवेदीले कला हेर्छन् । सरिफ श्रेष्ठले सबै कुराको व्यवस्थापन गरिदिन्छन् । राम्रो संगीत गरौं भन्ने उद्देश्यले अकस्मात् जुटेको टिम हो यो ।न्युयोर्क बस्दा नै नुर्बु र सरिफसँग सज्जनको भेट भएको थियो । सौम्य नुर्बुको मिल्ने साथी । त्यसपछि उनी सम्पादनमा जोडिइन् । अन्य साथीमार्फत नै कैलाश जोडिए । टिमका सबै सदस्य फरक सहरमा छरिएका छन् । नुर्बु न्युयोर्क, सौम्य नेदरल्यान्ड, सज्जन र कैलाश कोलोराडो, सरिफ काठमाडौंमा बस्छन् । पाँचै जना भिडियो कल र च्याटिङमार्फत जोडिन्छन् । आआफ्नो क्षेत्रमा खुबी बोकेको सदस्यहरू मेरो टिममा छन् । त्यसैले टिममा लिडर छैन । सबै जना कामप्रति गम्भीर सदस्य छन्, उनले भने ।मानिसहरू मेरो नाम मात्र हेर्छन् । मानिसहरू भिडियो हेरेपछि पछाडिको नामहरू पढिरहेका हुँदैनन् । अगाडि त मेरो नाम देख्ने हो । तर पछाडिको नामहरूको योगदान पनि त हुन्छ । कतिपय बेलामा के लेख्ने नै थाहा हुँदैन । शून्य हुन्छु । तर टिमले नै सल्लाह दिइरहेको हुन्छ । मेरो टिमबिना त म केही होइन, उनले भने । आफ्नो टिमसहित चाँडै नै नेपालमा सांगीतिक सो गर्ने सोचमा रहेको उनले सुनाए ।"
"घूसमा नजर, घोटालालाई उन्मुक्ति","अख्तियार दुरुपयोग अनुसन्धान आयोग अकुत सम्पत्ति आर्जन, नीतिगत निर्णयका नाममा भएका सार्वजनिक सम्पत्ति हानिनोक्सानी र राज्यको ढुकुटी दुरुपयोगसँग जोडिएका कसुरलाई नजरअन्दाज गरेर सानामसिना मुद्दामा केन्द्रित भएको छ ।सत्ता र शक्तिमा पुगेर राज्यको सम्पत्ति हानिनोक्सानी गर्ने र त्यसकै बलमा अकुत सम्पत्ति आर्जन गर्नेमाथि अख्तियारले देखेको छैन । अनुसन्धानको दायरामा परेका मुद्दालाई पनि अख्तियारले तामेलीमा पठाउँदा कारबाहीको अनुपात निकै कमजोर देखिएको छ ।अख्तियारले सोमबार राष्ट्रपति विद्यादेवी भण्डारीसमक्ष पेस गरेको ३१ औं वार्षिक प्रतिवेदनमा अकुत सम्पत्ति आर्जन र राज्यको ढुकुटी दोहन गर्नेमाथि भएको कारबाहीको हिस्सा नगण्य छ । अदालतमा दायर भएका अधिकांश मुद्दा पनि तल्लो तहका कर्मचारीमा मात्रै सीमित छ । अख्तियार प्रमुख प्रेमकुमार राईले राष्ट्रपतिसमक्ष र सातवटै प्रदेशका प्रमुखलाई प्रदेशस्थित अख्तियारका कार्यालय प्रमुखले वार्षिक प्रतिवेदन एकसाथ पेस गरेका थिए । गण्डकी प्रदेशका प्रमुख पृथ्वीमान गुरुङले त अख्तियारलाई ठूला माछा समाउन निर्देशन पनि दिएका थिए । अख्तियारले ठूला माछा समातेर अनुसन्धान नगरी उन्मुक्ति दिने र मुद्दाको संख्या बढाउन तल्लो तहका कर्मचारीमाथि रंगेहात घूस मा केन्द्रित हुने गरेको आरोप लाग्दै आएको छ । निम्छरा कर्मचारीमाथि अख्तियार केन्द्रित भएको आरोपलाई पुस्ट्याइँ हुने तथ्य आव २०७७७८ को वार्षिक प्रतिवेदनमै भेटिन्छ । सेक्युरिटी प्रिन्टिङ प्रेस खरिद, नेपाल एयरलाइन्सको वाइडबडी जहाज खरिद, आयल निगमको जग्गा प्रकरण, एन्फामा भएको घोटाला, हायात जग्गा प्रकरण, बालुवाटार जग्गा प्रकरण, नेपाल ट्रस्टको जग्गा निजी कम्पनीलाई कौडीको भाउमा भाडामा दिएको विषय, सोलुखुम्बुसगरमाथा क्षेत्रको सरकारी जग्गा हिनामिनालगायत ठूला घोटाला अख्तियारको नजरमै परेन । विशेष अदालतका पूर्वअध्यक्ष (न्यायाधीश) गौरीबहादुर कार्की ठूला लाई कारबाहीको दायरामा नल्याउनुको प्रमुख कारण सेटिङमा आयुक्तहरू नियुक्ति लाई मान्छन् ।दलहरूले भागबन्डा र सेटिङमा अख्तियारका आयुक्तहरू नियुक्ति गर्नुको मुख्य कारण भ्रष्टाचार, घोटाला र ठूलाठूला अनियमितताका काण्ड नजोगाउनका लागि हो, पूर्वन्यायाधीश कार्की भन्छन्, जे प्रयोजनका लागि नियुक्त गरिएका हुन्, त्यसअनुसार आज्ञाकारी हुने नै भए नि ! त्यसको नतिजा ठूला माछा जोडिएका सबै घोटालामा आँखा चिम्लिनु हो, देखाउनका लागि तल्लो तहका कर्मचारीलाई पक्राउ गर्यो, वार्षिक प्रतिवेदनको पाना बढायो, यसबाहेक अख्तियारले केही गर्न सकेको छैन ।गएको आवमा रंगेहात (घूस), झूटा शैक्षिक प्रमाणपत्र, गैरकानुनी सम्पत्ति आर्जन, सार्वजनिक सम्पत्ति हानीनोक्सानी, गैरकानुनी लाभ, राजस्व चुहावट र अन्य गरी १ सय १४ वटा आरोपपत्रमा १ अर्ब ८९ करोड ४७ लाख ३५ हजार रुपैयाँ बिगो मागदाबीसहित ४ सय ४३ लाई प्रतिवादी बनाएर विशेष अदालतमा मुद्दा दर्ता गरेको थियो । त्यसमध्ये घूसका मात्रै ७० वटा मुद्दा छन् । अख्तियारले अकुत सम्पत्ति आर्जन र राजस्व छलीका तीनतीन वटा मुद्दा दर्ता गर्यो । पछिल्लो पटक सर्वोच्च अदालतले २०७८ वैशाख ८ मा अख्तियारले आफैं रकम उपलब्ध गराएर गर्ने स्टिङ अपरेसन लाई प्रमाणका रूपमा नलिने आदेश दिएको थियो । त्यसयता अख्तियारले घूससहित पक्राउ गर्ने अनुपात पनि घटेको छ । अख्तियारका एक अधिकारीका अनुसार अकुत सम्पत्ति आर्जन र राजस्व छलीका सयौं मुद्दा विचाराधीन छन् । अकुत सम्पत्तिको अनुसन्धानलाई प्रभावकारी बनाउन भन्दै गएको असारमा अख्तियारले छुट्टै कार्यविधि जारी गरेको छ तर यसलाई गोप्य राखिएको छ ।गत वर्षको तथ्यांकअनुसार भ्रष्टाचारका कुल २२ हजार ६ सय २५ उजुरीमध्ये ५ सय १० वटा मात्रै विस्तृत अनुसन्धानमा पठाइयो । त्यसमध्ये पनि ठूला मुद्दामा हात नहाली अख्तियारले सानामा नजर लगाएको देखिन्छ । वार्षिक प्रतिवेदन बुझाउँदै प्रमुख आयुक्त राईले भ्रष्टाचार नियन्त्रणका लागि राज्यका सबै निकायको एकीकृत पहल आवश्यक रहेको र त्यसका लागि अख्तियारको क्षेत्राधिकार बढाउनुपर्ने बताएका थिए । त्यसक्रममा उनले संघ, प्रदेश र स्थानीय तहलाई समेटेर सदाचार नीति ल्याउनुपर्ने, मन्त्रिपरिषद्का नीतिगत र प्रशासनिक निर्णय छुट्याउन मापदण्ड नै ल्याउनुपर्ने तथा निजी क्षेत्रमा हुने भ्रष्टाचारको अनुसन्धानमा अख्तियारको दायरा बढाउने गरी कानुन संशोधन आवश्यक रहेको बताएका थिए । अख्तियारले वार्षिक प्रतिवेदनमा त्यसलाई सुझावका रूपमै राखेको छ ।तर, अनुसन्धानको दायरामा आएका ठूला घोटालाका मुद्दामा अख्तियार निर्मम रूपले प्रस्तुत हुन नसक्दा अनियमितताको चाङ बढ्दो छ । बालुवाटारस्थित ललिता निवासको जग्गा घोटाला प्रकरणमा मुछिएका पूर्वप्रधानमन्त्रीद्वय माधवकुमार नेपाल र बाबुराम भट्टराईमाथि मन्त्रिपरिषद्को नीतिगत निर्णयलाई कारण देखाएर अख्तियारले अनुसन्धान नै नगरी मुद्दा तामेलीमा राखेको थियो । अख्तियारका प्रवक्ता नारायणप्रसाद रिसालले मन्त्रिपरिषद्बाट भएका निर्णयमध्ये कुन नीतिगत र कुन प्रशासनिक हुन् भनेर छुट्याउने गरी स्पष्ट कार्यविधिमापदण्ड आएमा अख्तियारको कामकारबाही थप प्रभावकारी हुने दाबी गरे । रिसालले कोभिड महामारीका कारण पनि अनुसन्धान र मुद्दा दर्ताको अनुपातमा पहिलेभन्दा केही कमी आएको तर यसलाई प्रभावकारी र नतिजामुखी बनाउने गरी आयोग सक्रिय भएर लागिपरेको बताए । पूर्वन्यायाधीश कार्कीले भने राज्यका संयन्त्रमा हुने नियुक्तिमा योग्यता, क्षमता र निष्पक्षताभन्दा सेटिङ र आर्थिक लेनदेनमोलमोलाई भएसम्म सुधारको आस गर्न नसकिने बताए ।स्थानीय तह र सार्वजनिक शिक्षा क्षेत्रमा बढी अनियमितता हुने गरेका उजुरी दर्ता भएका छन् । अख्तियारका अनुसार आर्थिक अनियमितता एवं भ्रष्टाचारसम्बन्धी कुल उजुरीको करिब ४९ प्रतिशत हिस्सा संघीय मामिला तथा सामान्य प्रशासन मन्त्रालय, शिक्षा मन्त्रालय र स्थानीय तहसँग सम्बन्धित छन् । राष्ट्रपतिलाई प्रतिवेदन बुझाइसकेपछि आयोगले आव २०७७७८ को प्रगति विवरण सार्वजनिक गरेको थियो । आयोगका प्रवक्ता रिसालका अनुसार देशभरबाट परेका भ्रष्टाचारजन्य उजुरीमध्ये स्थानीय तहसहित संघीय मामिलाअन्तर्गत ३२७२ प्रतिशत र शिक्षा क्षेत्रमा १५६१ प्रतिशत छ । त्यसपछि बढी अनियमितता हुने क्षेत्र भूमि प्रशासनमा देखिएको छ । मालपोतनापीलगायत भूमि प्रशासनसँग जोडिएका उजुरी संख्या ९०९ प्रतिशत छ । कर्मचारीले नक्कली शैक्षिक योग्यताका प्रमाणपत्र पेस गरेका उजुरीको हिस्सा ५६१ प्रतिशत छ । प्रवक्ता रिसालका अनुसार आव २०७७७८ मा आयोग र ७ प्रदेशस्थित कार्यालयमा दर्ता भएका र अघिल्लो आवबाट सरेर आएका भ्रष्टाचारसम्बन्धी उजुरीको संख्या २२ हजार ६ सय २५ छ । गत आवमा आयोगले तामेली र विशेष अदालतमा मुद्दा दर्ता गरी १४ हजार ५ सय ३२ उजुरी फर्छ्योट गरेको छ । आयोगका अनुसार ७ प्रदेशमध्ये सबैभन्दा बढी उजुरी प्रदेश २ बाट आएको छ ।अख्तियारमा दर्ता भएका कुल उजुरीमध्ये प्रदेश २ बाट मात्रै २४५६ प्रतिशत छ । दोस्रो बढी अनियमितताका उजुरी वाग्मती प्रदेशमा २२५९ प्रतिशत देखिएको छ । सबैभन्दा कम कर्णाली प्रदेशबाट ७९८ प्रतिशत छ । आयोगका दर्ता भएका अनियमितता र भ्रष्टाचारका उजुरीमध्ये प्रारम्भिक छानबिनबाट तामेलीमा पठाइएका उजुरी संख्या ८ हजार २ सय ६७ छ । सुझावसहित तामेलीमा पठाइएका ८ सय ५०, विस्तृत अनुसन्धानमा रहेका ५ सय १० र अन्य कारबाही भएका उजुरीको संख्या ४ हजार ९ सय ५ रहेको अख्तियारले जनाएको छ ।आयोगले गएको आवमा विशेष अदालतमा मुद्दा दायर गरिएको संख्या १ सय १४ रहेको जनाएको छ । सुझाव र सुधारका लागि सम्बन्धित मन्त्रालयकार्यालयमा पठाइएका उजुरीको संख्या ८८, विभागीय कारबाहीका लागि पठाइएका संख्या ११, विस्तृत अनुसन्धानपछि तामेलीमा पठाइएका २ सय ६४, मुल्तबीमा राखिएको संख्या ५ र अन्य कारबाही गरिएको संख्या ६ रहेको अख्तियारको प्रतिवेदनमा उल्लेख छ । गएको आवमा अख्तियारको अनुसन्धानपछि कारबाहीस्वरूप ६ करोड ३६ लाख ९० हजार २ सय २४ रुपैयाँ असुल गरिएको अख्तियारले जनाएको छ । अख्तियारले विशेष अदालतमा मुद्दा दायर गरी आरोपितविरुद्ध १ अर्ब ८९ करोड ४७ लाख ३५ हजार ४ सय ३४ रुपैयाँ बिगो मागदाबीसहित ४ सय ४३ जनाविरुद्ध मुद्दा दर्ता गरेको छ । १ सय १४ वटा मुद्दा यसरी विशेषमा दर्ता भएका हुन् ।अख्तियारले विशेष अदालतमा दायर गरेका मुद्दामध्ये घूससँग सम्बन्धित मात्रै ७० वटा छन् । यी मुद्दामा १ सय २४ जना पक्राउ परेका हुन् । यो संख्या कुल मुद्दाको करिब ६२ प्रतिशत हो । घूससहित पक्राउ परेकाबाट १ करोड ५० लाख ६२ हजार ८ सय २० रुपैयाँ असुल गर्नुपर्ने अख्तियारको आरोपपत्रमा उल्लेख छ । झूटा शैक्षिक प्रमाणपत्रका ३, गैरकानुनी सम्पत्ति आर्जनका ३ मुद्दा विशेषमा दर्ता भएका छन् । गैरकानुनी सम्पत्ति आर्जनसम्बन्धी मुद्दाअन्तर्गत २७ करोड ५१ लाख ४ हजार २ सय ८९ रुपैयाँ बिगो दाबीसहित मुद्दा दर्ता गरिएको छ ।बालुवाटारको ललिता निवासको जग्गा प्रकरणका आरोपित १ सय १० जनालाई कैद र बिगोजरिवाना तथा ६५ जनालाई जग्गा फिर्ता प्रयोजनका लागि मुद्दा दर्ता गरेको प्रकरण अघिल्लो आवको चर्चित र ठूलो मुद्दा हो । तर, त्यस प्रकरणमा पछि सत्ता र शक्तिसँग जोडिएका ठूलाबडा लाई उम्काएको भन्दै अख्तियारको आलोचना भएको थियो । अख्तियार प्रवक्ता रिसालले ठूला आर्थिक घोटालाका थुप्रै मुद्दा अनुसन्धानका क्रममा रहेको भन्दै अनुसन्धानको विषयमा बोल्न नमिल्ने बताए । उनले अख्तियारले मुद्दा संख्या कम वा धेरै दर्ता भयो भन्ने आधारमा नभई अनियमिततासँग सम्बन्धित तथ्य र प्रमाणका आधारमा अख्तियारले आवश्यक निर्णय लिने गरेको बताए । गत आवमा अकुतमा तीनवटा मात्रै मुद्दा दायर भयो । २०७७ भदौ ३० मा बीपी कोइराला स्वास्थ्य विज्ञान प्रतिष्ठान धरानका तत्कालीन उपकुलपति बलभद्रप्रसाद दासविरुद्ध अकुत सम्पत्ति आर्जनको कसुरमा ७ करोड ७१ लाख ९२ हजार ८ सय ६० रुपैयाँ बिगो मागदाबीसहित मुद्दा दायर भयो । त्यसअघि भदौ २५ मा संघीय आयोजना कार्यान्वयन इकाई विराटनगरका तत्कालीन सिनियर डिभिजन इन्जिनियर काशीप्रसाद गुप्तासहित १३ कर्मचारीविरुद्ध १६ करोड ७२ लाख ५६ हजार ४ सय ९८ रुपैयाँ बिगो मागदाबीसहित अकुत सम्पत्ति आर्जनको कसुरमा मुद्दा पर्यो ।त्यही वर्षको असोज १५ मा अख्तियारले जलस्रोत तथा सिँचाइ विभाग ललितपुरका सिनियर डिभिजन इन्जिनियर सुरेशकुमार शर्माविरुद्ध ३ करोड ६ लाख ५४ हजार ९ सय ३२ रुपैयाँ मागदाबीसहित मुद्दा दर्ता भयो ।"
मेरिटमा छानिएर शुल्क बुझाउँदा पनि केयूले भर्ना लिएन,"चिकित्सा शिक्षा आयोगले एकीकृत प्रवेश परीक्षाको मेरिटका आधारमा गत शुक्रबार सिसोन गिरीलाई काठमाडौं विश्वविद्यालय (केयू) को धुलिखेलस्थित स्कुल अफ मेडिकल साइन्सेजमा एमबीबीएस अध्ययनका लागि पठायो । आयोगको सिफारिसका आधारमा सिसोनका बाबु सागरले साइन्सेजको बैंक खातामा भर्नाबापत १३ लाख ४१ हजार ८३ रुपैयाँ जम्मा गरे । रकम जम्मा भएको जानकारी पनि पाए । उनी कागजात बोकेर छोराको भर्नाका लागि सोमबार साइन्सेजको सम्पर्कमा जाने तयारी गर्दै थिए । तर घरबाट हिँड्नु पहिल्यै मेडिकल साइन्सेजबाट फोन आयो र भनियो, तपाईंको बच्चालाई यहाँ भर्ना नगर्नूस् भन्दाभन्दै पैसा जम्मा गर्नुभएछ, हामी पढाउन सक्दैनौं, पैसा फिर्ता लिन आउनूस् ।कलेजको फोनबाट निराश बनेका सागर मेरिटका आधारमा नाम निकालेको शिक्षण संस्थामा छोरा पढ्न नपाउने भएपछि चिकित्सा शिक्षा आयोग भक्तपुर पुगे । आयोगले साइन्सेजले नै विद्यार्थी पढाउनुपर्ने भन्दै उनलाई धुलिखेल जान सुझायो । त्यसपछि उनी सोमबार धुलिखेल पुगे । तर त्यहाँका डिन राजेन्द्र कोजूलगायत पदाधिकारी, कर्मचारीले उनको भर्ना लिन अस्वीकार गरे । बरु भर्नाका लागि जम्मा गरेको रकम फिर्ता लैजान दबाब दिए । सागरले रकम त फिर्ता लिएका छैनन् तर नाम निकालेर पनि छोराले एमबीबीएस पढ्न नपाउने हो कि भनेर चिन्तित छन् । डाक्टर बन्ने सपना बोकेको छोरो तनावमा छ, सम्झाइरहेको छु, उनले भने । आयोगले प्रवेश परीक्षाको मेरिटका आधारमा ७१ जनालाई धुलिखेलमा सःशुल्क एमबीबीएस अध्यापन गराउन सिफारिस गरेको थियो । तर शनिबार नै तीमध्ये केयूले ४ जनालाई एमबीबीएस पठनपाठन गराउन नसक्ने अडान लियो । तिनको सट्टामा कर्मचारी, शिक्षक र स्थानीय कोटामा डिन कोजूका छोरा आयुष, धुलिखेल नगरपालिकाका आर्या कोजू, प्रशंखा खड्का र बनेपाका गौरवरत्न घिमिरे, पनौतीका प्रियसा कणेल र काभ्रेकै प्रवेश अधिकारीलाई एमबीबीएस अध्यापन गराउने भनेर केयूले आयोगलाई पत्राचार गरेको छ । मेरिटका आधारमा उनीहरू धुलिखेलमा अध्ययन गर्न पाउने छात्रछात्रा होइनन् । डिनका छोरा आयुषको नाम मेरिटका आधारमा लुम्बिनी मेडिकल कलेजमा पढ्न पाउनेमा निस्केको छ । उनीहरूले त्यहाँ अध्ययन गर्न पाउँदा गिरीसहित, मेरिटमा नाम निकालेका गौरवकुमार यादव, आदर्श बस्नेत र कञ्चन खनाल एमबीबीएस पढ्नबाट वञ्चित हुने अवस्था आएको हो । डिनका छोरालाई एमबीबीएस पढाउन काठमाडौं विश्वविद्यालयले चिकित्सा शिक्षा आयोगको निर्णय र निर्देशनलाई अवज्ञा गर्दा जेहेन्दार विद्यार्थीहरूले पढ्न नपाउने भएको छ, विश्वविद्यालयका एक प्राध्यापकले भने, स्थानीय, कर्मचारी र प्राध्यापकको कोटा भन्दै पदाधिकारीका आसेपासे र आफन्तलाई कोटामा पढाउन मनोमानी गरिएको छ । अभिभावक गिरीले केयू, आयोग र सर्वोच्च अदालतको समेत लापरबाहीले आफ्नो छोराले भर्ना नपाएको गुनासो गरे । केयूले चिकित्सा शिक्षा आयोगको सबै निर्णय मान्दैनौं भन्छ, आयोगले हाम्रो निर्णय र निर्देशन मान्नैपर्छ भन्यो, उनले थपे, अदालतले पनि चिकित्सा शिक्षा ऐन आइसकेपछि ऐनको कुरा नहेरी विश्वविद्यालयको निर्णयका आधारमा आदेश दिएको देखियो । काठमाडौं विश्वविद्यालयका उपकुलपति भोला थापाले मेरिटमा छनौट भएका विद्यार्थीले केयूमा नै अध्ययन गर्न पाउने वातारण विश्वविद्यालयले मिलाउने बताए । नाम निकालेको कलेजमा पढ्न पाउनु विद्यार्थीको अधिकार हो, उनले भने, न्यायिक र प्रशासनिक चपेटामा विद्यार्थी पर्न पुगे, सबैतिर समन्वय गरेर समस्या समाधान गर्छौं । केयूले भने मेरिटमा छनोट भएका ९ छात्रछात्रालाई एमबीबीएससहित बीडीएस र बीएनएसमा भर्ना लिन नसक्ने जानकारी गराइसकेको छ । उनीहरूको सट्टा बीडीएसमा स्थानीय भएकाले बनेपाका प्रेरणा केसीलाई भर्ना लिने केयूको तयारी छ । मेरिटमा नाम निकालेकी छात्रा अर्चना थापाले केयूमा अध्ययन गर्न नपाउने भएकी छन् । बीएनएसमा भने केयूमा मेरिटमा नपरेका कर्मचारीका आफन्त स्थानीय नविना जंगम र रमिता खताखोलाई अध्यापन गराउने सहायक डिन रमेश मकाजूले जनाए । त्यसो गर्दा मेरिटमा छनोट भएका निसिका श्रेष्ठ र अस्मिता सिंह पढ्नबाट वञ्चित हुने निश्चित छ । आयोगका उपाध्यक्ष श्रीकृष्ण गिरीले भर्नाको समय बाँकी रहेकाले मेरिटमा नाम निस्केका विद्यार्थीले केयूमा नै भर्ना पाउने जनाए । ऐनअनुसार मेरिट लिस्ट निकालेका हौं, मेरिटमा जुन कलेजमा नाम निस्केको छ, त्यही कलेजमा भर्ना नभए ती विद्यार्थीको जिम्मा आयोगले लिँदैन, उनले भने, केयूलाई मेरिटमा परेका विद्यार्थीलाई मात्रै भर्ना लिन निर्देशन दिएका छौं । आयोगले सार्वजनिक सूचना जारी गरेर विद्यार्थीलाई आयोगले तोकेको शिक्षण संस्थामा मात्रै भर्ना हुन आग्रहसमेत गरेको छ । २०७५ मा जारी चिकित्सा शिक्षा ऐनले एकमुष्ट आरक्षणको व्यवस्थासहित ७५ प्रतिशतसम्म छात्रवृत्तिको प्रबन्ध गरेर स्थानीय कोटा हटाएको थियो । तर, डिन कार्यालयले केयू विशेष प्रकृतिको विश्वविद्यालय रहेको र स्थापनादेखि नै शिक्षक, कर्मचारी र स्थानीयको योगदान रहेकाले कोटा दिनुपर्ने अडान लिँदै आएको छ । कोटा कायम राख्नुपर्ने माग राख्दै केयूका रजिस्ट्रार सुबोध शर्मा सर्वोच्च अदालत गएका थिए । सर्वोच्चका न्यायाधीश हरिप्रसाद फुयालको इजलासले गत असोज २० गते अन्तिम पटकका लागि केयू कार्यकारी परिषद्को निर्णयअनुसारको आरक्षण कोटा यथावत् राख्न आदेश दिएको थियो । उनको आदेशले मेरिटमा नाम निकालेका विद्यार्थीले केयूमा भर्ना हुन नपाउने अवस्था आएको हो । अदालतले अन्तरिम आदेश दिँदा २०७५ मै जारी भएको ऐनमा गरिएको व्यवस्थालाई बेवास्ता गरेको आयोगका पदाधिकारीहरू बताउँछन् । केयू कार्यकारी परिषद्ले २०६५, ०७३ र ०७४ मा उक्त कोटा दिने निर्णय गरेको थियो । आयोगका प्रशासकीय प्रमुख भोजराज काफ्ले केयूलाई बदनाम हुनबाट जोगाउन पनि मेरिटका आधारमा विद्यार्थी भर्ना लिनुपर्ने बताए । मेरिटमा नाम निकालेका विद्यार्थीलाई आयोगले भर्ना गराउँछ, हामीले विद्यार्थीलाई अन्यायमा पर्न दिँदैनौं, उनले भने ।"
भारतद्वारा गोरखा र नुवाकोटमा ५० हजार घर पुनर्निर्माण,"काठमाडौं (कास) भारतको सहयोगमा गोरखा र नुवाकोट जिल्लामा भूकम्पपछि ५० हजार घर पुनर्निर्माण सम्पन्न भएको छ । राष्ट्रिय पुनर्निर्माण प्राधिकरणका प्रमुख कार्यकारी अधिकृत सुशील ज्ञवालीले भूकम्प प्रतिरोधी ढाँचाका घर पुनर्निर्माण भएको बताए । दुई जिल्लामा भारतको सहयोगमार्फत निर्मित ५० हजार घरहरूको निर्माण सम्पन्न समारोह तथा परियोजनाबाट सिकेका पाठअनुभवबारे सोमबार कार्यक्रम आयोजना गरिएको थियो । ज्ञवालीले भूकम्पपछिको निर्माणमा भारतले गरेको सहयोगको लागि धन्यवाद दिए । भारतीय राजदूतावासले राष्ट्रिय पुनर्निर्माण प्राधिकरण, यूएनडीपी र यूएनओपीएससँग सहकार्य गर्दै कार्यक्रम आयोजना गरेको थियो । जसमा भारतीय राजदूतावासका नियोग उपप्रमुख नामग्य सी खम्पा, प्राधिकरणका सीईओ ज्ञवाली, गोरखाको पालुङटार नगरप्रमुख दीपकबाबु कँडेल, नुवाकोटको विदुर नगर उपप्रमुख गीताकुमारी दाहाल,, एनडीआरआरएमएका प्रतिनिधि, नेपाल सरकारका विविध निकाय, यूएनडीपी, यूएनओपीएस, ईयू, यूएसएआईडी, विश्व बैंक, एसियाली विकास बैंक, जाइका, एफएनसीडीओका प्रतिनिधिसँगै सम्बन्धित स्थानीय तहका जनप्रतिनिधिहरूको उपस्थिति थियो । कार्यक्रममा खम्पाले भारत सरकारले प्रतिबद्घता जनाएअनुरूप ५० हजार निजी घरहरूको पुनर्निर्माणको काम नेपाल सरकारले अपनाएको घरधनी लक्षित पुनर्निर्माण पद्घतिअनुसार सम्पन्न भएको प्रस्ट पारिन् । गोरखा र नुवाकोट जिल्लाका चार नगरपालिका र १४ गाउँपालिकाका भूकम्प प्रभावितलाई सघाउन सन् २०१८ मार्चमा भारतले यूएनडीपी र यूएनओपीएसलाई यस परियोजनामा संलग्न गराएको थियो । करिब १२ अर्ब (एक सय मिलियन डलर) अनुदान र चौथो लाइन अफ क्रेडिटअन्तर्गतको ६ अर्ब (५० मिलियन डलर) सहित ५० हजार घरको पुनर्निर्माणका लागि आर्थिक र प्राविधिक सहयोग प्रदान गर्न आवास क्षेत्रमा भूकम्पपछिको सहायता प्याकेजको रुपमा भारत सरकारले १८ अर्ब (१५० मिलियन डलर)सहयोगको प्रतिबद्घता जनाएको थियो । २०७२ सालको भूकम्पबाट प्रभावित नेपालका कुल ११ जिल्लामा ७१ वटा शिक्षाको क्षेत्रसँग सम्बन्धित परियोजना, १ सय ३२ वटा स्वास्थ्य भवन तथा २८ वटा सांस्कृतिक सम्पदा स्थलको पुनर्स्थापनाप्रबलीकरणका लागि राष्ट्रिय पुनर्निर्माण प्राधिकरणसँग मिलेर काम गरिरहेको भारतीय दूतावासले जनाएको छ ।"
होटलमा राखेर सांसदलाई ह्वीप,"प्रदेश १ का मुख्यमन्त्री राजेन्द्र राईले विश्वासको मत लिनु अघिल्लो दिन पाँचदलीय गठबन्धनका सांसद विराटनगरस्थित बिग होटलमा बसेका छन् । राईलाई विश्वासको मत दिन सांसदलाई होटलमा राखेर दलीय गठबन्धनले ह्वीप लगाएका छन् । प्रमुख प्रतिपक्षी एमालेले गठबन्धनका सांसदलाई फकाएर विश्वासको प्रस्ताव विफल गराउन सक्ने भएकाले एकै ठाउँ भेला गरिएको एक नेताले बताए । मुख्यमन्त्री राईले विश्वासको मत पाउन कुनै समस्या नरहेको बताएका छन् । संयुक्त रूपमा सल्लाह गर्न र केही सांसदलाई निर्देशन दिन गठबन्धन दलका सबै प्रदेश सांसद एकै ठाउँ भेला भएका छौं, उनले भने । पाँचदलीय गठबन्धनको समर्थनमा कात्तिक १६ गते मुख्यमन्त्रीमा नियुक्त राईले विश्वासको मतका लागि आइतबार प्रदेशसभामा प्रस्ताव दर्ता गराएका थिए । सभामुख प्रदिपकुमार भण्डारीले मंगलबार १२ः३० बजे प्रदेशसभा बैठक बोलाएका छन् । कात्तिक २३ गते बोलाइएको प्रदेशसभा बैठकमा विश्वासको मतका लागि आवश्यक तयारी नपुगेकाले मुख्यमन्त्री राईको आग्रहमा सभामुख भण्डारीले मंगलबारसम्मका लागि सूचना टाँसेर बैठक स्थगित गरेका थिए । कांग्रेस, माओवादी केन्द्र, नेकपा एकीकृत समाजवादी, जनता समाजवादी पार्टी र संघीय लोकतान्त्रिक राष्ट्रिय मञ्चको पाँचदलीय गठबन्धनको समर्थनमा राई मुख्यमन्त्री नियुक्त भएका हुन् । गठबन्धनमा ५० सांसद रहेकाले मुख्यमन्त्री राईलाई विश्वासको मत प्राप्त गर्न कठिनाइ देखिँदैन । उनलाई विश्वासको मत लिन ४६ सांसद आवश्यक छ । ९२ सदस्यीय प्रदेशसभामा एमालेका सभामुखसहित ४१, कांग्रेसका २१, माओवादी केन्द्रका १५, एकीकृत समाजवादीका १०, जनता समाजवादी पार्टीका ३, संघीय लोकतान्त्रिक राष्ट्रिय मञ्च र राप्रपाका ११ जना सांसद छन् । एमालेका ४१ मध्ये सांसद गुलेफुन खातुन किर्ते कागजात मुद्दामा दोषी ठहर गरेदेखि फरार छन् । एमालेका प्रदेशसभा सदस्य एवं पूर्वआन्तरिक मामिला तथा कानुनमन्त्री हिक्मत कार्कीले एमालेले मुख्यमन्त्री राईलाई विश्वासको मत नदिई विपक्षमा बस्ने बताए । अहिलेको पाँचदलीय गठबन्धनको सरकारमा विवाद सुरु भइसकेकाले लामो समय नचल्ने भएकाले गठबन्धन दलभित्रका प्रदेश सांसदलाई विश्वासको मत नदिन कुनै हस्तक्षेप नगर्ने उनको भनाइ छ । सत्तारूढ गठबन्धन दलले कांग्रेस नेता राजीव कोइरालाको नेतृत्वमा उच्चस्तरीय राजनीतिक संयन्त्र निर्माण गरेका छन् । संयन्त्र सदस्यमा मुख्यमन्त्री राजेन्द्र राई, आर्थिक मामिला तथा योजनामन्त्री एवं माओवादी केन्द्रका नेता इन्द्रबहादुर आङ्बो, सामाजिक विकासमन्त्री तथा जनता समाजवादी पार्टीका नेता जयराम यादव र सामाजिक विकास राज्यमन्त्री तथा संघीय लोकतान्त्रिक राष्ट्रिय मञ्चकी विष्णुमाया तुम्बाहाम्फे छन् । गठबन्धन दलबीचको विवादलगायत समस्या समाधान गर्नुका साथै प्रदेश सरकारको कामकाजको अनुगमन, निर्देशन र नियमन गर्ने अधिकार रहेको संयन्त्रका संयोजक कोइरालाले बताए । मुख्यमन्त्री राईले गठबन्धन दलबीच संयोजन गर्नुका साथै सरकारको कामकाजलाई सन्तुलित र व्यवस्थित रूपमा अघि बढाउन उच्चस्तरीय राजनीतिक संयन्त्रले मद्दत पुग्ने बताए । संयन्त्रले प्रदेश सरकारको न्यूनतम साझा कार्यक्रम निर्माणका लागि कांग्रेस सांसद शेखरचन्द्र थापाको नेतृत्वमा ५ सदस्यीय समिति गठन गरेको छ । सदस्यमा मुख्यमन्त्री राई, माओवादी केन्द्रका प्रदेश सांसद धीरेन्द्र शर्मा, जनता समाजवादी पार्टीका सांसद रामचन्द्र लिम्बू र संघीय लोकतान्त्रिक राष्ट्रिय मञ्चका तर्फबाट अशोक चेम्जोङ नियुक्त छन् ।"
एक्लै सरकार हाँक्दै शाही,"सत्ता साझेदार तीन दलका शीर्ष नेताहरूबीच प्रत्यक्ष संवाद हुन नसक्दा कर्णालीमा दुई सातासम्म मुख्यमन्त्री जीवनबहादुर शाहीले एक्लैले सरकार हाँकिरहेका छन् । यसअघिका मुख्यमन्त्री महेन्द्रबहादुर शाही बिरामी भएका कारण काठमाडौंमा थिए भने एकीकृत समाजवादीका उपमहासचिव प्रकाश ज्वाला केन्द्रीय कमिटीको बैठकमा व्यस्त भए । मुख्यमन्त्रीले शपथ लिएको आधा महिनासम्म सरकारले कुनै औपचारिक निर्णय गर्न सकेको छैन ।शाही अल्पमतमा परेपछि कर्णालीमा कांग्रेस, माओवादी केन्द्र र एमालेको तत्कालीन माधवकुमार नेपाल समूहबीच वैशाख २ मा ११ बुँदे सहमति भएको थियो । सोही आधारमा अघिल्लो सोमबार शाहीले राजीनामा दिएपछि जीवनबहादुर शाही मुख्यमन्त्री बनेका हुन् । दुई पार्टीले समर्थन दिए पनि सरकारमा सहभागी नहुँदा मुख्यमन्त्रीको धपेडी बढेको छ । वीरेन्द्रनगरस्थित सहिद पार्कको गत आइतबार निरीक्षण गरेका मुख्यमन्त्री शाहीले निर्देशन दिएको ४ घण्टाभित्रै प्रहरी पोस्ट स्थापना भएको थियो । त्यसैदिन उनले प्रदेश ट्राफिक कार्यालय हुँदै इत्राम जाने सडकको निर्माण छिटो गर्न ठेकेदारलाई निर्देशन दिए । मंगलबार सुर्खेतस्थित यातायात सेवा कार्यालयको निरीक्षण गरी सेवाप्रवाह सुधार्न निर्देशन दिए भने उनले निर्देशन दिएको २ दिनमै हुम्लाको सर्केगार्ड१ तुम्चमा प्रहरी चौकी स्थापना भएको छ । मुख्यमन्त्री शाहीले केही दिनमा गरेका कामले सकारात्मक सन्देश दिए पनि त्यो एक्लै गर्ने काम नभएको अधिवक्ता दुर्गा सापकोटाले बताए । अन्य दलले पनि कम्तीमा एक मन्त्रीको नाम दिएर मन्त्रिपरिषद् बैठक बसाउन सक्थे, उनले भने, सरकारको नेतृत्व गरिरहेका मुख्यमन्त्री शाहीले पनि वार्ता र भागबन्डा मिलाउने काम गर्न सक्थे तर उनको पनि पहलकदमी कम भयो । गठबन्धनभित्र भागबन्डा नमिल्दा मन्त्रिपरिषद् विस्तारमा समस्या भएको मध्यपश्चिम विश्वविद्यालयका द्वन्द्व र शान्ति अध्ययन विषयका उपप्राध्यापक कमल लम्सालले बताए । गठबन्धनले सरकार बनाइसकेपछि यति ढिला गर्न हुँदैनथ्यो, उनले भने, यसले सरकार र पार्टी दुवैलाई राजनीतिक रूपमा अनुत्तरदायी बनायो । मन्त्रिपरिषद् विस्तार नहुँदा बजेट कार्यान्वयनमा समस्या आएको छ । विगत वर्षका सरकारले तिहारपछि बजेट कार्यान्वयनलाई तीव्रता दिन्थे, लम्सालले भने, यो समय एक दिन पनि बजेट कार्यान्वयन गर्न ढिला गर्न नहुने हो तर मन्त्रिपरिषद् विस्तार नहुँदा समस्या देखियो । सरकारले चालु आर्थिक वर्षमा साढे २ प्रतिशत मात्र विकास बजेट खर्च गरेको छ । प्रदेश लेखा नियन्त्रक कार्यालयका अनुसार चालु आवको ३६ अर्ब ५४ करोड ६६ लाख रुपैयाँ बजेटमध्ये सरकारले असोज मसान्तसम्म ४८ करोड ३१ लाख रुपैयाँ मात्र विकास बजेट खर्च गरेको छ । यो बजेटको २२३ प्रतिशतमात्रै हो । कर्णाली प्रदेश सरकारमा अहिले मुख्यमन्त्री कार्यालयबाहेक सात मन्त्रालय छन् । त्यसमा माओवादीले ४ र समाजवादीले ३ मन्त्री मागेका कारण पनि मन्त्रिपरिषद् विस्तारमा ढिलाइ भएको मुख्यमन्त्रीनिकट एक सांसदले बताए । एकीकृत समाजवादीका उपमहासचिव ज्वालाले पहिले भएको सहमतिअनुसार नै मन्त्रिपरिषद् विस्तार हुने बताए । उनी मंगलबार सुर्खेत फर्कंदै छन् । अब एक साताभित्रै मन्त्रिपरिषद् विस्तार हुन्छ, उनले भने, त्यो काम छिटो गर्न हामी पनि आत्तिएका छौं । मुख्यमन्त्री शाहीले मंसिर पहिलो साताभित्रै मन्त्रिपरिषद्ले पूर्णता पाउने दाबी गरे ।"
स्थानीय तह निर्वाचन कहिले ?,"संविधानको प्रावधानसँग बाझिने गरी २०७३ मा स्थानीय तहका जनप्रतिनिधिको पदावधि सकिनुभन्दा दुई महिनाअघि निर्वाचन गरिसक्नुपर्ने कानुन बनाएका दल अहिले स्थानीय तहको अवधि सकिएको ६ महिनाभित्र निर्वाचन गर्नुपर्ने पक्षमा उभिएका छन् । सरकारको नेतृत्व गरिरहेको कांग्रेसले त कानुनी व्यवस्था नै गलत भएको व्याख्या गर्न थालेको छ ।सरकारले संविधानको व्यवस्थाअनुसार स्थानीय तहका जनप्रतिनिधिको कार्यकाल सकिएको ६ महिनाभित्र निर्वाचन गरिसक्नुपर्ने प्रस्ताव २०७३ मा संसद्मा विधेयक पठाएको थियो । कांग्रेस, एमाले, माओवादी र अन्य साना दलको समेत सहमतिमा त्यतिबेला कार्यकाल सकिनुभन्दा दुई महिनाअघि निर्वाचन गर्ने गरी स्थानीय तह निर्वाचन ऐन पारित भएको थियो । स्थानीय तहको कार्यकालअघि नै निर्वाचन गर्नुपर्ने भन्दै सांसदहरूले हालेको संशोधनको दस्तावेज संसद्मा अझै सुरक्षित छ ।यसलाई सच्याएर अघि बढ्नुपर्ने पक्षमा हामी छौं, राज्यव्यवस्था समितिका तत्कालीन सदस्य एवं कांग्रेस नेता विमलेन्द्र निधिले भने । कार्यकाल सकिनु दुई महिनाअघि निर्वाचन गर्नुपर्ने प्रावधान पारित गर्न २०७३ माघ १९ मा बसेको समितिको बैठकमा निधि गृहमन्त्रीको हैसियतमा उपस्थित थिए । ४९ सदस्य रहेको समितिको बैठकमा निधिले निर्णयमा हस्ताक्षर गरेका छन् । संसद्बाट पनि यही व्यवस्थासहितको प्रावधानलाई पारित गरेको थियो । राज्यव्यवस्था समितिका तत्कालीन सभापति एवं कांग्रेस नेता दिलबहादुर घर्तीले प्रजातान्त्रिक व्यवस्थालाई कायम राख्न संविधानमा भएको व्यवस्थाभन्दा अघि बढेर बेलैमा निर्वाचनको प्रावधान राखिएको बताए । सरकारले संविधानको धारा २२५ को प्रावधानअनुसार गाउँ र नगर सभाको कार्यकाल पाँच वर्ष समाप्त भएको ६ महिनाभित्र गरिसक्नुपर्ने प्रस्तावसहितको विधेयक तत्कालीन व्यवस्थापिका संसद्मा पठाएको थियो । त्यसमा एमालेका तत्कालीन सांसद राजेन्द्र पाण्डे, गुरुप्रसाद बुर्लाकोटी, चूडामणि विक, ममता गिरी, जयन्तीदेवी राई, अनारकली मियाँ, प्रभादेवी बज्राचार्य, आशा यादव, मदनकुमारी शाह, कमलाकुमारी घिमिरेलगायतले स्थानीय तहका पदाधिकारीको कार्यकाल सकिनु एक महिनाअघि निर्वाचन गर्नुपर्ने संशोधन दर्ता गरेका थिए । सरकारले ल्याएको विधेयकमा सहमति जुटाउन कांग्रेस नेता एवं तत्कालीन व्यवस्थापिका संसद्का सदस्य आनन्दप्रसाद ढुंगानालाई उपसमिति संयोजकको जिम्मेवारी दिइएको थियो । उपसमितिले कार्यकाल सकिनुभन्दा दुई महिनाअघि निर्वाचन गर्नुपर्ने प्रावधान राखेर प्रतिवेदन तयार गरेको थियो । कार्यकाल सकिनुअघि नै निर्वाचन गर्नुपर्नेमा राज्यव्यवस्था समितिका तत्कालीन सदस्य एवं एमाले नेता रामेश्वर फुयाँल खुलेर लागेका थिए । त्यसबेला एमाले जसरी कार्यकाल सकिनुअघि नै निर्वाचन हुनुपर्ने पक्षमा थियो, अहिले पनि त्यही पक्षमा रहेको फुयाँलले बताए । उनले भने, ऐनमा जे प्रावधान छ, त्यहीअनुसार कार्यकाल सकिनु दुई महिनाअघि निर्वाचन हुनुपर्छ । यसैबीच, सत्ता गठबन्धनमा तीन निर्वाचन एकसाथ गर्नुपर्ने भन्दै छलफल सुरु भएको छ । गठबन्धनले भनेअनुसार एकैपटक निर्वाचन गर्न संसद् विघटन गर्नुपर्छ । स्थानीय तहको निर्वाचन संविधानअनुसार गर्ने हो भने २०७९ मंसिर ५ भित्र गर्नुपर्ने हुन्छ । एमालेले प्रतिनिधिसभाको अर्ली इलेक्सन गर्नुपर्ने बताइरहेको छ भने गठबन्धन दलहरू तीनै तहको निर्वाचन एकैपटक गर्नुपर्ने भन्दै छलफलमा छन् । प्रतिनिधिसभाको कार्यकाल २०७९ फागुन १९ सम्म छ । संविधानअनुसार तीन तहको निर्वाचन एकैपटक गर्न सम्भव नभएको कानुनविद्हरूले बताएका छन् ।"
एमाले महाधिवेशनमा प्यानल प्रतिस्पर्धा नहुने,"काठमाडौं (कास) एमालेको दसौं राष्ट्रिय महाधिवेशनमा प्यानलको आधारमा प्रतिस्पर्धा नहुने भएको छ । पार्टी विभाजनपछि अध्यक्ष केपी शर्मा ओलीलाई छुट्टै प्यानल बनाएर चुनौती दिने अर्को समूह छैन । व्यक्तिगत रूपमा पदाधिकारी वा केन्द्रीय कमिटी सदस्यमा उम्मेदवारी दिने तयारी भने केही नेताले गरेका छन् ।आठौं र नवौं महाधिवेशनमा प्यानल निर्माण गरेर नेतृत्व छनोटका लागि चुनावी प्रतिस्पर्धा भएको थियो । बुटवलमा भएको आठौं महाधिवेशनबाट बहुपदीय प्रणालीमा गएको एमालेको अध्यक्षमा त्यस समय झलनाथ खनाल र केपी शर्मा ओलीबीच प्रतिस्पर्धा भएको थियो । पाँच वर्षपछि अध्यक्षमा ओली र माधवकुमार नेपालले सिंगो प्यानलसहित प्रतिस्पर्धा गरेका थिए । अहिलेकै विधानअनुसार पदाधिकारीमा सर्वसम्मति गर्न ठूलो चुनौती रहने देखिन्छ ।यस पटक महाधिवेशनमा आठौं र नवौंमा जस्तो प्यानल निर्माण गरेर नेतृत्व छनोट हुँदैन, प्यानल निर्माण हुँदा धेरै आकांक्षीको चाहना पूरा हुन्थ्यो र व्यवस्थापन हुने अवस्थामा हुन्थ्यो, एमालेका एक नेताले भने, अहिलेको पदाधिकारीको संख्या नबढाउने हो भने पदाधिकारीमा प्रतिस्पर्धा हुने निश्चित छ । सर्वसम्मत अध्यक्ष हुने र अन्य पदाधिकारीमा निर्वाचन नगराउने चाहना पूरा हुने सम्भावना निकै कम देखिन्छ । विधान महाधिवेशनबाट पारित भएको विधानअनुसार एमालेमा १५ जना पदाधिकारी रहन्छन् । नवौं महाधिवेशनबाट निर्वाचित १४ पदाधिकारीमध्ये १२ जना कायम छन् । एमाले उपमहासचिव तथा संगठन विभाग प्रमुख विष्णु पौडेलले विधान महाधिवेशनले जस्तै सर्वसम्मत रूपमा नेतृत्व छनोट गरेर आन्तरिक एकतालाई मजबुत बनाउने बताए । विधान महाधिवेशनजस्तै एकताको सन्देश नेतृत्व छनोट गर्ने महाधिवेशनबाट दिनेछौं, उनले भने, अहिले हामी विधान निर्माण गरेर त्यसको कार्यान्वयन चरणमा छौं । अधिकारको दृष्टिकोणले राष्ट्रिय महाधिवेशनले विधान र नीतिमा परिवर्तन गर्न सक्ने अधिकार भए पनि मेरो विश्वास के हो भने विधानको प्रबन्धअनुरूप नेतृत्व निर्माण हुन्छ ।एमालेमा उपाध्यक्ष विद्यादेवी भण्डारी राष्ट्रपति बनेपछि र अध्यक्ष ओलीसँग असन्तुष्टि जनाउँदै उपाध्यक्ष वामदेव गौतमले राजीनामा दिएपछि एमालेमा १२ पदाधिकारी कायम छन् । त्यसो त गौतम एमालेमै रहेको भए पनि कार्यकारी पदमा उम्मेदवार बन्न सक्ने थिएनन् । एमालेमा ७० वर्षे उमेरहद छ । अहिले उपाध्यक्षहरू अष्टलक्ष्मी शाक्य, भीम रावल र युवराज ज्ञवाली, महासचिव ईश्वर पोखरेल, उपमहासचिव पौडेल र घनश्याम भुसाल, सचिवहरू प्रदीप ज्ञवाली, पृथ्वीसुब्बा गुरुङ, भीम आचार्य, गोकर्ण बिष्ट र योगेश भट्टराई छन् । पदाधिकारी रहेकाहरू कम्तीमा सोही पदमा दोहोरिने चाहना र आकांक्षीहरूको संख्याका कारण सर्वसम्मत हुने सम्भावना कम देखिन्छ । दुवै महाधिवेशनभन्दा फरक परिस्थितिमा एमाले छ । त्यस समयमा नेतृत्वमा तीव्र प्रतिस्पर्धा थियो । माधवकुमार नेपाल र उनको समूहका नेताहरूले नयाँ दल निर्माण गरेपछि एमालेमा अध्यक्ष ओली झनै शक्तिशाली भएका छन् तर उनीमाथि सबै पक्षलाई समेटेर लैजानुपर्ने दबाब बढेको छ ।एमालेभित्र अध्यक्ष ओली, दसबुँदे सहमति पक्षधर र पूर्वमाओवादी गरी तीन धार छन् । विधान महाधिवेशनमा पदाधिकारी संख्या बढाउन नमानेका ओलीसामु तीनै धारका आकांक्षीलाई मिलाएर सर्वसम्मत गर्न चुनौती देखिएको छ ।"
जनशक्ति नहुँदा थन्किए उपकरण,"टीकाप्रसाद भट्ट (रामेछाप)भवन सुविधासम्पन्न छ । स्वास्थ्य उपकरण पनि पर्याप्त नै छन् । तर जनशक्ति नहुँदा रामेछाप जिल्ला अस्पतालमा भएका उपकरण पनि थन्किएका छन् । २५ शय्याको यो अस्पतालमा उपकरण र सेवा हरेक वर्ष थपिँदो भए पनि २० वर्षअघिकै समान दरबन्दीका जनशक्तिमा भर पर्नुपरेको अस्पताल व्यवस्थापन समितिका अध्यक्ष रोशन पाख्रिन गुनासो गर्छन् । सेवाग्राही नयाँ र थप सुविधा खोज्छन् तर सरकार २० वर्षअघिको दरबन्दीबाट डेग चलेको छैन, उनी भन्छन्, अहिलेको सबैभन्दा पेचिलो समस्या नै यही हो ।जिल्ला अस्पतालमा विशेषज्ञ चिकित्सक छैनन् । १० औं तहको चिकित्सक हुनुपर्नेमा आठौं तहकाबाट उपचार हुँदै आएको छ । हाल करारसहित ५ जना मात्रै चिकित्सक उपलब्ध छन् । तिनका लागि सहयोगी कर्मचारी पनि पर्याप्त छैनन् । प्रयोगशाला, एक्सरे र फार्मेसीजस्ता महत्त्वपूर्ण फाँट एक स्वास्थ्यकर्मीको भरमा सञ्चालनमा छन् । ती कर्मचारी पनि बिदामा जानुपरे सेवा बन्द गर्नुपर्ने बाध्यता छ, उनी भन्छन्, यस प्रकारको पीडा कति अवधिसम्म खेप्नु ? पर्याप्त कर्मचारी नहुँदा अस्पतालको फार्मेसीबाट चौबीसै घण्टा सेवा उपलब्ध छैन । २०७२ वैशाखको भूकम्पले क्षति पुगेपछि अस्पतालको भवन सुविधासम्पन्न बनाइएको छ । दाँत र आँखा उपचारको सेवा सुरु गरिएको छ । मिर्गौलापीडितको डायलसिस गर्न मेसिन पनि खरिद गरिएको छ । अक्सिजन उत्पादन गर्न प्लान्ट र कोरोना भाइरस परीक्षण गर्न पीसीआर मेसिन जडानसमेत भइसकेको छ । तर यी सबै उपकरण र सेवा सञ्चालनका लागि जनशक्ति छैनन् । अस्पतालले केही समयअघि सञ्चालनमा ल्याएको ३ वटा भेन्टिलेटर र २ आईसीयू शय्या पनि हाल दक्ष जनशक्ति अभावमा थन्किएका छन् । अस्पतालमा भएको जनशक्ति अभावको समस्याबारे पटकपटक माथिल्लो निकायमा लीखित तथा मौखिक रूपमा जानकारी गराए पनि हालसम्म समाधान नभएको अध्यक्ष पाख्रिन बताउँछन् । उनका अनुसार अस्पतालमा पुग्ने वार्षिक सरदर १५ हजार बिरामी कि त सामान्य समस्या लिएर आउने हुन्छन्, कि रेफर भएर जिल्लाबाहिरका अस्पताल पुग्नुपर्ने बाध्यतामा हुन्छन् । थप उपचारका लागि बिरामीलाई अन्य अस्पताल लैजान यहाँको एम्बुलेन्सलाई भ्याइनभ्याई हुन्छ । जिल्ला अस्पताल भएपछि जिल्लाका अन्य स्वास्थ्य संस्थाबाट बिरामी रेफर भएर आऊन् भन्ने हाम्रो चाहना हो, उनी भन्छन्, तर सेवा दिन नसकेपछि कसरी यस्तो अपेक्षा गर्ने ? हाम्रो अस्पताल त एउटा पालिकास्तरको पनि भएन ।अस्पतालमा शल्यक्रियामार्फत सुत्केरी सेवा सञ्चालनको माग हुँदै आएको छ । तर दक्ष जनशक्ति नहुँदा उक्त सेवा दिन नसकिएको उनको भनाइ छ । रामेछाप नगर प्रमुख नरबहादुर थापामगर भने अस्पतालका उपकरण सञ्चालन ल्याउन जनशक्ति झिकाउने सवालमा आफ्नो तहबाट प्रयास गरिरहेको दाबी गर्छन् । नगरले अस्पतालमा आँखा उपचार सेवा उपलब्ध गराउन सहयोग गरेको उनले बताए ।"
फस्टाउँदै चिया खेती,"रामेछाप (कास) मनग्गे कमाइ हुन थालेपछि रामेछापको भोटनाघी र आसपासका किसान चिया खेतीमा हौसिएका छन् । भोटनाघीमा झन्डै १० वर्षअघि रोपिएको चिया बजार पुग्न थालेपछि आसपासका क्षेत्रमा पनि वर्षौंदेखि बाँझो रहेका जमिनमा चियाका बिरुवा रोप्ने क्रम बढ्दो छ । मन्थली नगरपालिका१४ भोटनाघीको बगानमा उत्पादित चियाबाट राम्रो आम्दानी भइरहेको किसान दलबहादुर खड्काले बताए । खड्काले गत वर्षदेखि अर्थोडक्स चिया बनाएर बजारमा पुर्याउँदै आएका छन् । यसैबाट उनी यो वर्षको राष्ट्रपति उत्कृष्ट किसान पुरस्कारबाट समेत पुरस्कृत भएका छन् । पुरस्कार पाइएला भनेर खेती गरेको हैन, उनले भने, मेरो र सहकारीका सदस्यको परिश्रमको उच्च मूल्यांकन भएरै पुरस्कार पाएँ, अब थप मिहिनेत गर्छु ।स्वदेशमै केही गर्नुपर्छ भनेर ५ वर्षअघि नेपाल फर्किएका उनको अहिलेको दिनचर्या चिया बगानमै बित्ने गरेको छ । चियाको टुप्पा चुँड्दै हातैले बनाएको अर्थोडक्स चिया काठमाडौं र स्थानीय बजारमा पुर्याउँछन् । जसबाट किलोको १ हजार ६ सयदेखि २ हजार रुपैयाँसम्म पाउने गरेको उनले सुनाए । वर्षमा त्यस्तै २ सय ५० किलो चिया बिक्री भइरहेको छ, उनले भने । भोटनाघीमा रहेको बगानबाट गत वर्षदेखि चिया उत्पादन हुन थालेको हो । यद्यपि यो बगान अझै भरिएको भने छैन । हरेक वर्ष चियाका बोट रोप्ने काम भइरहेको छ, उनले भने, फुलासीदेखि डडुवाको डाँडाकटेरीसम्म चिया बगान देखिन थालेको छ । उनका अनुसार चिया रोपिएको क्षेत्र ५ सय रोपनीभन्दा धेरै छ । यसबाट स्थानीय सहकारीमा आबद्ध ५५ जना र व्यक्तिगत रूपमा कमाइ गर्ने दर्जनौं किसान छन् । बाँझो जग्गामा चियाको बगान बनेपछि पर्यटनबाट समेत कमाइ हुने आशामा किसानहरू छन् ।"
उठ्दै छ मेलम्ची,"शान्त बगिरहेको मेलम्ची एकाएक कालो लेदोमा परिणत भयो । साँझ पर्नै लाग्दा सतह झनै बढेपछि चार तलासम्मका घर डुब्न थाले, केही बग्न थाले । उर्लिएको लार्के र भेमाथाङको पहिरो मिसिएको मेलम्चीले ठूल्ठूला ढुंगामुढा बगाइरहेको थियो । स्थानीय भाग्दै माथिल्लो भेगमा गएर बस्न थाले । सुरक्षाकर्मी घरमै फसिरहेकाको उद्धारमा लागे, जनप्रतिनिधिको दौडधुप बढ्यो । असार १ को त्यो दिनरात मेलम्ची नगरपालिका११ मेलम्ची बजारकी ३३ वर्षीया कर्ममाया श्रेष्ठका आँखैअघि बाढीले घरजग्गा बगर बनाइदियो । उनको ५ जनाको परिवारले त्यसयताका केही महिना विद्यालय र दुई महिना भाडाकै घरमा दिन गुजार्यो । वर्षा थामिएलगत्तै मेलम्ची नदी आफ्नै स्थानमा फर्किएपछि स्थानीय मेलम्ची बजार फर्काउन ताते । सहयोग संकलन गरेर भए पनि एक्स्काभेटर, टिपर प्रयोग गरेर बालुवागेगर निकाल्न थाले । श्रेष्ठले पनि अरूले झैं ऋणसापटबाट पुरिएको आफ्नो घर सफाइ गरेर बसोबास गर्न थालिन् तर उनलाई भित्री त्रासले छाडेको छैन । यसअघि मेलम्ची बाढीको उद्गमस्थल भेमाथाङमा १५ लाख टिपर बराबरको थिग्रेनी ढुंगा, माटो, बालुवा रूखबिरुवा बाँकी रहेको र त्योभन्दा माथि पनि दर्जनौं पहिरो रहेकाले वर्षा भए तल्लो तटीय क्षेत्रमा कुनै बेला पनि बाढी आएर ठूलो क्षति निम्तन सक्ने विज्ञहरूले सुझाएका थिए । फेरि घर मर्मत गरेर जोखिममै बसिएको छ, दैवको सम्झना गरेर समय बिताइरहन्छु, उनले भनिन्, पानी परेपछि यो घरमा भोकनिद्रा लाग्दैन, खाली बाढीकै डरले तर्सिरहन्छु । बाढीमा मेलम्ची बजारका ७० भन्दा बढी घर बालुवा, लेदो, गेगरले भरिएका थिए । बाढीले ४५ घरटहरा बगाएको थियो । बजार क्षेत्रका सबैजसो परिवारले लेदो र गेगर खोतलेर बस्न योग्य बनाउने काम सकाएका छन् । धेरैले ऋणधनमै रंगरोगन गरेर होटल, पसल सञ्चालनमा ल्याइसकेका छन् । हेलम्बुको शिर भेमाथाङ सोहोरिएर आएर मेलम्चीमा मिसिएपछि उर्लिएको बाढीले पाँच जनाले ज्यान गुमाएका थिए । २० जना अझै बेपत्ता छन् । मेलम्ची बाढीले हेलम्बुका ४ सय, मेलम्ची नगरका १ सय ८० र यांग्री, लार्के र इन्द्रावती नदीमा आएको बाढीले पाँचपोखरी थाङपाल२ को तटीय क्षेत्रका ६५ परिवार विस्थापित भए । मेलम्ची नगरपालिकाले स्थानीयलाई खाद्यान्न र कपडाका लागि ५० हजार दिएको थियो । तर अन्यत्रबाट आएकालाई केही नदिएको स्थानीय अच्युत पाण्डेले बताए । अब त सरकारको आसै छैन, त्यही भएर जोखिममै भए पनि ऋणमै घर सफा गरेर बसियो, ६ तले आफ्नो घरको सफाइ सकेर बस्ने तयारीमा लागेका पाण्डेले भने । उनका अनुसार अन्यत्र स्थानबाट होटल तथा पसल सञ्चालन गरेका ५० परिवारले मेलम्ची बजार छाडेका छन् । गुगल म्यापमा हेरेर भूगर्भविद्ले माथिल्लो टारसम्म जोखिम छ भनेर रातो चिह्न लगाए, त्यसपछि त यो सिंगो मेलम्ची बजार सुरक्षित छैन भन्ने चिन्ता लागेको छ, उनले भने । घरजग्गा सर्वस्व बगाएपछि अरूको घरमा भाडा लिएर बसिरहेका ४५ परिवारलाई दिन गुजार्नै सकस छ । नगरपालिकाले नदीबाट सय मिटर दूरीभित्र घर बनाउन नपाइने मापदण्ड जारी गरेको छ । हाल नगरका १ सय ८० मध्ये ४० घर मात्रै मापदण्डबाहिर छन् । मापदण्डबाहिर परेका पीडितले सरकारी राहत पाउँदैनन् । सरकारको निजी आवास निर्माणका लागि दिने ५ लाख पाउन अनिवार्य नक्साको प्रमाणित कागजात चाहिन्छ । कमाउने स्रोत छैन, परिवार पाल्न धौधौ छ, पाण्डेले सुनाए, सबै बगर बन्यो, त्यहीमाथि अनेक मापदण्डले दिमाग शून्य भएको छ । बजार पहिलेकै अवस्था तंग्रिँदै गए पनि निर्धक्क हुने अवस्था छैन । यहाँका पीडित सुरक्षित पुनर्वासको पर्खाइमा छन् । मेलम्चीका अगुवा सागर श्रेष्ठले ऋणमाथि बाढीको तनावले अझै नछाडेको बताए । अरूले त कहीं जाने विकल्प नभएपछि जोखिममा भए पनि पुनर्वास गरे, यी ४५ विस्थापित परिवार डेरामा भाडा तिरेर बस्न बाध्य छन्, सरकारले यहाँको दुःख कहिले देख्छ ? उनले आक्रोश पोखे । बाढीले ध्वस्त तुल्याएको हेलम्बु र मेलम्ची नगर क्षेत्रमा दुई महिनामा पाँचवटा यान्त्रिक बेलिब्रिज पुलको प्राविधिक अध्ययन सकाएर केहीको बजेट विनियोजन भए पनि कामले तीव्रता पाएको छैन । गृहमन्त्री बालकृष्ण खाँणले भेमाथाङ चौरको भौगर्भिक अध्ययन गर्न तत्काल विज्ञ र भूगर्भविद्को टिम खटाएका थिए । विज्ञले अध्ययन प्रतिवेदन सार्वजनिक गरे पनि पुनर्निर्माण र भौतिक तयारी केही भएको देखिँदैन । बाढीको रोकथामका लागि केही नहुँदा हामी आत्तिएका छौं, श्रेष्ठले भने, असार १ कै हालत होला भन्ने त्रास सबैमा छ ।हेलम्बुमा पहिचान गरिएका सुकुम्बासी २ सय २७ र बाढीपीडितमध्ये ६० परिवार पालिका र दाताले उपलब्ध गराएको अस्थायी आवासमा सर्दै छन् । ४० परिवारको आवास यही महिनाभित्र तयार हुने गाउँपालिका अध्यक्ष निमा ग्याल्जेन शेर्पाले बताए ।"
भूउपयोग नक्सा हस्तान्तरण,"हेटौंडा (कास) मकवानपुरका स्थानीय तहलाई भूउपयोगसम्बन्धी नक्सा, डाटा तथा प्रतिवेदन हस्तान्तरण गरिएको छ । जिल्ला समन्वय समिति मकवानपुरका प्रमुख रघुनाथ खुलालले शुक्रबार एक कार्यक्रमबीच भूमिको वर्गीकरणको आधारमा नापी विभागले तयार पारेका ती सामग्री जिल्लाका १० वटै स्थानीय तहलाई हस्तान्तरण गरेका हुन् । उनले स्थानीय तहका प्रमुखउपप्रमुख एवम् प्रमुख प्रशासकीय अधिकृतहरूलाई भूउपयोग नक्सा, डाटा तथा रिपोर्ट हस्तान्तरण गरेका थिए । योजनाबिनै भूमिको प्रयोगले खेतीयोग्य जमिन मासिनुका साथै प्राकृतिक विपद्को जोखिम बढेको भन्दै नापीको प्रतिवेदनले स्थानीय तहलाई राष्ट्रिय भूउपयोग नीति अनुसार भूमिको प्रयोग गर्न मद्दत पुग्ने खुलालले बताए । राष्ट्रिय भूउपयोग आयोजनाले जिल्लाका स्थानीय तहका बेग्लाबेग्लै प्रतिवेदन, नक्सा तयार गरेको छ । प्रतिवेदनमा १० वटै स्थानीय तहका वन, खेतीयोग्य जमिन, नदी, ताल तथा सिमसार, सार्वजनिक, निजी जमिनको तथ्यांक समेटिएको छ । राष्ट्रिय भूउपयोग नीतिअनुसार स्थानीय तहलाई भूउपयोग नीति तथा कार्ययोजना बनाई कार्यान्वयन गर्न सहज हुने नापी विभागका प्रमुख नापी अधिकृत विकासकुमार कर्णले जानकारी दिए । स्थानीय तहलाई डिजिटल डाटासमेत उपलब्ध गराइएको छ ।"
"कोभिडपरीक्षणको व्यापार, न्यायालयको अनादर","महामारी नियन्त्रण र उपचार नागरिकको मौलिक हक भएकाले कोभिड परीक्षण शुल्क नलिन सर्वोच्च अदालतले १३ महिनाअघि जारी गरेको परमादेशको सरकारले अहिलेसम्म पालना नगर्नु दुर्भाग्यपूर्ण छ । यसबाट सरकारले न्यायालयको अनादर मात्र गरेको छैन, संविधानकै खिल्ली उडाएको छ । नागरिकलाई संविधानकानुनबमोजिमको अधिकारसेवा सरकारले स्वतः दिनुपर्ने हो, यही विषयमा सर्वोच्चले आदेश नै दिइसक्दा पनि लामो समयसम्म अटेर गरिरहनु कार्यपालिका दायित्वच्युत हुनु हो । पूर्ववर्ती सरकारका पालामा मात्र होइन, नयाँ सरकार बनेको चार महिना बितिसक्दा पनि निःशुल्क परीक्षणप्रति प्रदर्शित यो उदासीनता उदेकलाग्दो छ । अझ यही कार्यका लागि सरकारले निजी स्वास्थ्य संस्थाहरूलाई चर्को शुल्क लिनसमेत छुट दिइरहेको छ, जुन खेदजनक छ । अचम्म त, यो परीक्षणव्यापारमा महामारीका क्रममा सरकारलाई सघाउन दातृ मुलुकसंस्थाहरूले अनुदानमा दिएका उपकरणहरू पनि प्रयोग भइरहेका छन् । ठूलो मात्रामा पीसीआर मेसिनदेखि भाइरस ट्रान्सपोर्ट मिडियम (भीटीएम) तथा रसायनहरू नेपाल सरकारले विभिन्न संस्थाबाट अनुदानमा पाएको छ । सरकारले चार महिनामा प्राप्त गरेका ५ करोड ७० लाख रुपैयाँका उपकरण तथा साधनबाट सवा २ लाख नमुना परीक्षण गर्न पुग्छ । यसको दोब्बर साढे ४ लाख नमुना परीक्षण गर्न पनि करिब १० करोड लाग्नुपर्ने हो, तर साउनयता ४ लाख १४ हजार नमुना परीक्षण गर्दा सरकारी प्रयोगशालाहरूले १ हजारका दरले कुल ४१ करोड ४७ लाख रुपैयाँ संकलन गरेका छन् । अघिल्लो वर्ष जेठ ३२ मा पीसीआर परीक्षणको मूल्य निर्धारण भएयता सरकारी प्रयोगशालाबाट करिब सवा २५ लाख परीक्षण भएकामा एक चौथाइ जतिले मात्र निःशुल्क परीक्षण सेवा पाएको देखिन्छ । यसै पनि निःशुल्क दिनुपर्ने सेवामा, दातृसंस्थाबाट अनुदानमा आएका उपकरण तथा स्रोत प्रयोग गरेर नागरिकसित उल्टो शुल्क उठाउनु असंवैधानिक मात्र होइन, उत्तिकै अनैतिक पनि छ । निजीका हकमा शुल्कमा समेत एकरूपता छैन । त्रिभुवन विमानस्थलमा बिदेसिनेका लागि आधा घण्टामै रिपोर्ट उपलब्ध हुने परीक्षण १२ सय रुपैयाँमा हुन्छ, तर बाहिर १२ घण्टापछि दिए पनि हुने रिपोर्टका लागि पनि २ हजारभन्दा बढी असुलिन्छ । यसबीचमा निजी प्रयोगशालामा झन्डै २० लाख नमुना परीक्षण भएका छन् । प्रतिपरीक्षण २ हजारले मात्रै हिसाब गर्दा पनि उनीहरूले करिब ४ अर्बको व्यापार गरेका छन् । फेरि निजीले २ हजार लिन थालेको पनि गत भदौदेखि मात्र हो । त्यसअघि त यस्तो शुल्क ८ हजार रुपैयाँसम्म थियो । अहिले पीसीआर प्रविधि निकै सस्तो भइसक्दा पनि निजी प्रयोगशालाहरूले चर्कै शुल्क असुलिरहेका छन् । तर महामारीमा निःशुल्क परीक्षण र उपचार गर्ने दायित्व बिर्सिएको सरकार उनीहरूको जथाभावीप्रति पनि मौनप्रायः छ । यसबाट सरकार स्वयं निःशुल्क हुनुपर्ने सेवालाई पनि नाफामूलक व्यवसायका रूपमा प्रवर्द्धन गर्न उद्यत रहेको देखिन्छ, जुन बडो विडम्बनापूर्ण छ ।यदि सरकार जवाफदेह हुन्थ्यो भने कोभिड परीक्षण निःशुल्क नगरेर आफ्नो संवैधानिक दायित्वप्रति हात उठाउने सुविधा उसलाई हुँदैनथ्यो । न अदालतको अवहेलना गर्ने छुट नै पाउँथ्यो । अघिल्लो असोजमा सर्वोच्चका न्यायाधीशद्वय आनन्दमोहन भट्टराई र टंकबहादुर मोक्तानको संयुक्त इजलासले आधारभूत स्वास्थ्य सेवा नागरिकलाई संविधानले प्रदान गरेको मौलिक हकभित्र पर्ने व्याख्या गर्दै सरकारलाई यस्तो आदेश दिएको थियो । उक्त आदेशको अवज्ञा भएपछि अर्को महिना सरकारविरुद्ध परेको अवहेलनासम्बन्धी मुद्दा सर्वोच्चमा विचाराधीन छ, त्यसको पेसी चारपटक सरिसकेको छ । प्रधानन्यायाधीशको विषयलाई लिएर जारी विवाद हल भएपछि कुनै बेला यो मुद्दाउपर फैसला होला । तर सरकारले दायित्वबोध गर्ने हो भने कम्तीमा सरकारी प्रयोगशालासम्ममा भए पनि तत्काल परीक्षण निःशुल्क गराउन थाल्नुपर्छ, त्यसका निम्ति अदालतको अर्को फैसला कुरिबस्नु आवश्यक छैन । महामारीलाई यथोचित रूपमा नियन्त्रणमा लिनै पनि कोभिड परीक्षण निःशुल्क हुनुपर्छ । शुल्क तिर्नुपर्ने भएपछि कन्ट्याक्ट ट्रेसिङ मा परेकाहरू सबैले परीक्षण नगराएको यथार्थ सरकारले सम्झनुपर्छ । निम्न तथा निम्नमध्यम वर्गका लागि परिवारका सबैले परीक्षण गराउनुपर्ने भयो भने शुल्क बाधक बन्ने देखिन्छ, साह्रै आपत् नपरी उनीहरूले परीक्षण नै नगराउन सक्छन्् । यस्तो अवस्थामा कथं उनीहरूमध्ये कसैमा संक्रमण रहेछ भने यसको साङ्लो अझ फैलिने जोखिम हुन्छ । सरकारले लक्षण भएकाहरूको अहिले पनि निःशुल्क परीक्षण भैरहेको जनाएको छ, तर यो तर्कमै जालझेल छ । किनभने, न कोभिड भएका सबैलाई लक्षण देखिन्छ, न संक्रमण सुरु हुनेबित्तिकै लक्षण देखा पर्छ । त्यसैले पनि सरकारले निःशुल्क परीक्षणमा जोड दिनैपर्छ । महामारी नियन्त्रणका लागि सुरुमा थोरै शुल्क आफूले बेहोर्नु नै दीर्घकालीन हिसाबले सरकारलाई सस्तो पर्छ ।सबैलाई थाहै छ निःशुल्क परीक्षणउपचार नहुँदा खर्च गर्न सक्नेहरूलाई त केही फरक पर्दैन, सरकारले निःशुल्क परीक्षण नगर्दा फरक पर्ने त तिनलाई हो, जसको आफ्नो भन्ने केही छैन, आम्दानीले जीवन धान्न पनि धौधौ पर्छ, र राज्यसित पनि कर तिर्नेबाहेकको साइनो छैन । त्यस्ता नागरिक जसका लागि सरकारको खास खाँचो पर्छ, तिनकै आधारभूत अधिकारप्रति सरकार उदासीन भइरहन सुहाउँदैन । मानवीय हिसाबमा पनि यो हदसम्म गिर्ने सुविधा सरकारलाई छैन । त्यसैले विपन्न जनतालाई मार परिरहेको सशुल्क परीक्षणको व्यवस्था हटाएर सरकारले आफ्नो उपस्थिति जनाउनुपर्छ । विदेश जानेहरूबाहेकको कोभिड परीक्षण अविलम्ब निःशुल्क बनाउनुपर्छ ।"
बिजुलीको व्यापार र भारत,"बिजुलीको व्यापारले दक्षिण एसियाका राष्ट्रहरू भोटाङ, बंगलादेश, अफगानिस्तान, पाकिस्तान, नेपाल, माल्दिभ्स, श्रीलंका अनि भारतमा उज्यालैउज्यालो ल्याउँछ भनेको लगभग ३०४० वर्ष नै पुग्यो । अझै पनि बिजुलीको व्यापार ठीक ढंगले अघि बढ्नै सकेको छैन । ग्लास्गोमा भर्खरै समाप्त जलवायु परिवर्तन रोकथाम कार्यक्रम घोषणाले फेरि पनि दक्षिण एसिया र यहाँका खोलानदीमा आधारित बिजुली उत्पादन र व्यापारलाई एउटा सग्लो स्थानमा पुर्याएको छ । बिजुली उत्पादनले भोटाङ र नेपाल, भारतका हिमालय क्षेत्रका राज्यहरूलाई एसियाकै विकसित क्षेत्र बनाउँछ रे ! बिजुली व्यापारले दक्षिण एसियाली क्षेत्रीय सहयोगमा व्यापक परिवर्तन ल्याउँछ रे ! र, बिजुली पर्याप्त भएको खण्डमा हरेक राष्ट्रमा विकासले नयाँ रूप धारण गर्छ रे ! यस्ता तथ्य र कथाहरू विद्यार्थीहरूलाई पढाउँदा, उच्चस्तरीय बैठकहरूमा घरीघरी फलाक्दा र निजी क्षेत्र र विश्व बैंकजस्ता संस्थाहरूले अनेकन् रिपोर्टहरू प्रकाशित गर्दा पनि दक्षिण एसियामा बिजुलीको व्यापार अति नै बुनियादी स्तरमा रहिआएको छ ।कारणहरू खुट्याइएका छन् । प्रथमतः यस क्षेत्रको ठूलो राष्ट्र भारतको साँघुरो सोच र बिजुलीको व्यापारलाई अघि नबढाउने प्रवृत्ति । राष्ट्रिय सुरक्षा, क्षेत्रीयभन्दा द्विपक्षीय सम्बन्धमा अटुट विश्वास, मन्त्रालयहरूबीचको मतभेद, देशभित्र छिमेकी राष्ट्रलाई बिजुली आपूर्ति गर्ने तार बिछ्याउनमा हिचकिचाहट र फेरि राजनीतिक कटिबद्धता र मनोभावनाको कमी । यही देखियो भारतमा, छर्लंग । अर्कोपट्टि नेपालको आफ्नै वनको बाघभन्दा मनको बाघले खाएको आचरण । कोसी र गण्डक जल व्यवस्था सम्झौतामा आफूलाई भारतले होच्याएको अनुभव, नदीपानीलाई आफ्नो सार्वभौमिकता र चिनारीसँग जोड्ने शृंखला, तकनिकी र वैज्ञानिक मानवशक्तिको कमी र राजनीतिकूटनीतिमा प्राकृतिक संसाधनलाई दिशानिर्देशन गर्न र तोक्नमा असमर्थतासँगसँगै आर्थिक विकासमा धीमापनले नेपाललाई खर्लप्पै खायो ।पाकिस्तानलाई पनि यस्तै आगोले सदैव पोल्यो । भारतको विरोध गर्नु नै त्यहाँको राष्ट्रवादको आधार, अर्कोतिर आफ्नै प्रान्तहरूबीच घमासान खिचातानी । पन्जाबले हेप्यो, बलुचिस्तानको ग्यास र अन्य खनिज पदार्थलाई लुट्यो, सिन्धले आफ्नै मात्र हेर्यो भन्दाभन्दै कालाबाग बाँधमाथिको तनाव र सिन्धु नदीमाथि भारतसँगको सदैव उतारचढाव । भोटाङमा भने सचेत भएर आफूलाई आर्थिक विकासको तोकिएको पथमा डोर्याउन कि त वनजंगल बेचेर प्रकृति नै सोत्तर पार्नुपर्यो वा सलल ओरालै भारततिर बग्ने नदीनालालाई जलविद्युत्मा चलाउनुपर्यो । आलु, स्याउ, अलैंची, अदुवा बेचेर कसरी विकास गर्ने भन्ने अवस्थामै भोटाङले जलविद्युत्को कारखाना खोलेर भारतलाई सुम्पी पनि दियो ।बंगलादेशमा बिजुलीको खपत बढ्न थालेपछि हाहाकार हुन थाल्यो । प्राकृतिक ग्यासको भण्डारमा रमाउँदै आएको ढाकाको सरकार यथार्थ रूपमा सोचेभन्दा अति नै कम भण्डार पाएपछि अतालिन थाल्यो । गंगा र ब्रह्मपुत्रको पानीबारे भारतसँगको झैझगडाले अझै उथलपुथल ल्यायो त्यहाँ । पाकिस्तानमा झैं हबको (हब पावर कम्पनी) जस्तो निजी क्षेत्रमा बिजुली उत्पादन गर्नै नसक्ने भयो किनकि त्यहाँ कोइला, पानी र खनिज तेल केही छैन । उता श्रीलंकामा लिट्टेले गरेको भीषण आन्दोलनले अर्थव्यवस्था नै ध्वस्त पारेपछि विकासका निम्ति बुनियादी सुविधामध्ये बिजुली नै प्रमुख ठहरिन थाल्यो । महावेली जलविद्युत् परियोजना रुग्ण अवस्थामा पुग्नै लाग्दा तेल र कोइला आयात गर्दै बिजुली उत्पादन सुरु गर्न करै लाग्यो । भारतश्रीलंकाबीच ४४ किलोमिटरको साँघु निर्माण गरिएको भए त्यहीमाथि तेलको पाइपलाइन, बिजुलीको तार, रेलगाडी र अप्टिकल फाइबर बिछ्याउन सकिन्थ्यो । त्यसलाई पनि हनुमानको साँघुसँग सम्बन्धित वादविवादले अघि बढ्न दिएन ।गत तीन दशकमा बिजुली आदानप्रदान कसले, कहाँ अनि किन गर्नुपर्छ भन्ने विषयहरूमा यस क्षेत्रमा व्यापक चर्चा छेडियो । दक्षिण एसियाका विभिन्न रिसर्च एवं थिंकट्यांक संस्थाहरूले गहिरो रूपमा अध्ययन गरी नीति प्रस्ताव अघि राख्न थाले । नेपालको इन्स्टिट्युट अफ इन्टिग्रेटेड डेभलपमेन्ट स्टडिज, पाकिस्तानको इन्स्टिट्युट अफ डेभलपमेन्ट इकोनमिक्स, बंगलादेशको सेन्टर फर पोलिसी डायलग, भोटाङको बिजुली मन्त्रालय र सेन्टर फर भुटान स्टडिज, श्रीलंकाको इन्स्टिट्युट अफ पोलिसी स्टडिज र भारतको जवाहरलाल नेहरू विश्वविद्यालय आदिले सारगर्भित दस्तावेज प्रस्तुत गरे । यसमाथि विश्व बैंक, एसियन डेभलपमेन्ट बैंक, यूएसएडको सारीप्रोजेक्टमार्फत अनि विभिन्न सरकारी संस्था मिलेर सरकारलाई अति नै व्यापक फाइदा हुने सपना र अध्ययनहरू अघि राख्न थाले । नभन्दै सन् १९९७ मा कोलम्बोमा आयोजित सार्क नेताहरूको सम्मेलनले इन्डिपेन्डेन्ट एक्सपर्ट ग्रुप नामक क्षेत्रीय कमिटी बनायो जसले अबउप्रान्त ऊर्जालाई सार्कको एउटा छुट्टै एवं महत्त्वपूर्ण अंश मानिनुपर्छ भन्ने कुरो आफ्नो रिपोर्टमा राख्यो । म आफैं पनि यस कमिटीमा भारत सरकारको प्रतिनिधि रहेकाले सार्कको कार्यक्रमलाई अझै जनमैत्री र ठोस बनाउने कुराहरू यस कमिटीका रिपोर्टमा निकै गहकिलो ढंगमा नीति निर्धारणका लागि संलग्न गरिए ।कुराहरू बिस्तारै प्रस्तावघोषणाका रूपमा अघि बढ्न थाले । सन् २००४ मा इस्लामावादमा भएको सार्क शिखर सम्मेलनमा भारतका प्रधानमन्त्री अटलबिहारी वाजपेयीले दक्षिण एसियालाई बाँध्ने एनर्जी रिङ को प्रस्ताव राखे । त्यसपछि यूएसएडले बिजुली उत्पादन, प्रसारण एवं वितरणमाथि यस क्षेत्रका राष्ट्रहरूका धेरै सरकारी अधिकारी, तकनिकी मानव संसाधन अनि निजी क्षेत्रका भागीदारहरूलाई प्रशिक्षण दिन सुरु गर्यो । सार्कले पनि यस्ता कार्यक्रमहरू सुरु गर्यो । दक्षिणपूर्व राष्ट्रहरूको क्षेत्रीय सहयोगको संस्था आसियानमा बिजुलीको व्यापार कसरी हुँदै छ भन्ने जानकारी र अनुभव हासिल गर्न सार्क सचिवालयले एउटा सग्लो दल इन्डोनेसिया र थाइल्यान्ड पठायो । भारतबाट मलाई पनि निम्त्याइएको यस दलले अति नै ज्ञानवर्द्धक कुराहरू आदानप्रदान गर्ने मौका पायो । फर्केर आएपछि हाम्रो दलले दक्षिण एसियामा बिजुली व्यापारको मोडल कस्तो हुनुपर्छ भन्ने रिपोर्ट बुझायो । यसरी नै संयुक्त राष्ट्रसंघको ब्यांकक कार्यालयले नयाँ प्रकारका अध्ययनहरू अघि ल्यायो ।गत एक दशकमा, दक्षिण एसियाले कहिल्यै नसोचेका बिजुली व्यापारमाथिका प्रस्तावनीतिविकास देख्नमा आए । प्रथमतः भारतबंगलादेशमा बिजुली व्यापारका निम्ति बहरामपुरभेरामाराबीच तारखम्बाहरू बिछ्याइए र दुई राष्ट्रका राष्ट्रिय बिजुली ग्रिडहरूलाई प्रथम पटक जोडियो । यसअघि सम्पूर्ण भारतमा एउटै बिजुली ग्रिडको निर्माण गरियो । अर्थात्, कहीँ पनि उत्पादन गरिएको बिजुली भारतको कुनै कुनामा पनि सहजै पुग्ने भयो । सन् २०१३ देखि नै भारतले बंगलादेशलाई यस ग्रिडमार्फत बिजुली निर्यात सुरु गर्यो र आज ११६० मेगावाट बंगलादेश पठाइन्छ । योबाहेक भारतले बंगलादेशमै १२४० मेगावाटको, कोइलामा आधारित रामपाल बिजुली परियोजना निर्माण गरिसक्न लाग्यो ।दोस्रो, भारतनेपालद्वारा मुजफ्फरपुरढल्केबरबीच ४०० केभी उच्च क्षमताको बिजुली प्रसारण लाइनको निर्माण गरियो र भर्खरै गोरखपुरबुटवल प्रसारण लाइनमा सम्झौता भएको छ । यसरी नै भारतभोटाङबीच चुखाकुरिचुसुनकोशबीच व्यापक रूपमा तारखम्बा बिछ्याइएका छन् । नेपालमा अमेरिकाको एमसीसीअन्तर्गत बिछ्याइने प्रसारण लाइनको अर्कै हिसाबकिताब छ । तेस्रो, प्रथम पटक भारतका निजी क्षेत्रका बिजुली उत्पादक कम्पनीहरू नेपालमा जलविद्युत् उत्पादनमा कार्यरत छन् । सतलज जलविद्युत् निगम र जीएमआरजस्ता पुँजी निवेश गर्ने कम्पनीहरू अरुण तेस्रो, अपर कर्णाली, अपर मर्स्याङ्दी अनि तामाकोसीजस्ता ठूलै परियोजनाहरू निर्माण गर्नमा सामेल छन् । यसरी नै भोटाङमा पनि पहिलोचोटि बुनाखा, वाङ्चु, चमखार्चु र खोलोगचु परियोजनालाई निजी पुँजी निवेशमा निर्माण गरिने भएको छ ।चौथो, पाकिस्तान र बंगलादेशमा पनि व्यापक रूपमा अन्य राष्ट्रले बिजुली उत्पादनमा भूमिका निर्वाह गर्न थालेका छन् । उदाहरणार्थ, पाकिस्तानमा चीनले बीआरआईअन्तर्गत गत पाँच वर्षमा लगभग ६५०० मेगावाट बिजुली उत्पादन सुरु गरिसकेको छ । अनि आगामी दस वर्षमा अर्को १७००० मेगावाट थप उत्पादन गर्नेछ । बंगलादेशमा चीनले पेचरापटुवाखालीमा लगभग ४००० मेगावाट बिजुली उत्पादन सुरु गर्न लागेको छ । यसरी नै मातारबारीमा जापान, मोहेशखालीमा हङकङ आदि सामेल छन् ।अनि पाँचौं, भारत सरकारले जनवरी २०२१ मा प्रथम पटक सिमानापारिका छिमेकी राष्ट्रहरूसँग बिजुलीको व्यापार गर्न मार्गदर्शन र रूपरेखा अघि ल्याएको छ । यस्तो नीतिमा केवल बंगलादेश, नेपाल र भोटाङ मात्रै परेका भए पनि यसले भारतको बिजुली व्यापारसम्बन्धी सोचमै रूपान्तरण आएको इंगित गर्छ । हिजोसम्म केवल हिचकिचाउने भारतले अबउप्रान्त नेपाललाई बंगलादेशमा आफ्नो बिजुली भारतीय प्रसारण लाइनमार्फत पठाउन दिने भयो । र भोटाङलाई पनि । यसको अर्थ हो अब भारत केवल उत्पादन र निर्यात गर्ने राष्ट्र मात्रै नभएर बिजुली अर्को राष्ट्रमा पठाउने मार्ग दिने ट्रान्जिट राष्ट्र पनि हुने भयो । यसको नतिजामध्ये सबैभन्दा महत्त्वपूर्ण कुरो हो अब नेपाल र भोटाङ आफूद्वारा उत्पादित बिजुली भारतलाई मात्रै बेच्न सक्ने स्थितिबाट बाहिर निस्कनु । अर्थात्, नेपालभोटाङले बिजुली किन्ने तीनवटा राष्ट्र पाउनु । योबाहेक, अब बंगलादेश आफैंले नेपालभोटाङसँग मिली यी हिमालय क्षेत्रका राष्ट्रमा बिजुली उत्पादन गरेर आयात गर्ने स्थिति बन्नु ।भारतलाई यसमा ठूलो चुनौती के भयो भने, उसकै नेतृत्वमा सन् २०१४ मा काठमाडौंमा भएको अठारौं सार्क शिखर सम्मेलनमा यस क्षेत्रमा ऊर्जा सहयोग हेतु एउटा विस्तृत सम्झौतामा हस्ताक्षर गरियो । यसअन्तर्गत भारत अनि सार्कका अन्य सदस्यले ऊर्जाबिजुलीको आदानप्रदान सहज ढंगमा गर्नुपर्ने भयो । अर्थात्, भारतले २०२१ मा जारी गरेको बिजुलीको व्यापार नीतिलाई पाकिस्तान, अफगानिस्तान, श्रीलंका एवं माल्दिभ्सलाई समेत संलग्न गरी अझै व्यापक बनाउनुपर्ने भयो । यस्तो स्थितिमा नेपालबंगलादेशपाकिस्तानश्रीलंकामा चीनसहित अन्य राष्ट्रले उत्पादन गरेको बिजुली आयात गर्नमा भारतले रोकटोक लाउन नसक्ने भयो । र अन्य राष्ट्रबीच पनि भारतमार्फत आयातनिर्यातमा नियन्त्रण गर्न नसक्ने भयो । के भारतलाई यस्तो स्थितिसँग जुझ्ने मौका मिल्नेछ ? अर्कोतिर अफगानिस्तानमा अघि बढिरहेको सेन्ट्रल एसियासाउथ एसिया (क्यासा) परियोजनाअन्तर्गत मध्यएसियाका राष्ट्रहरू विशेषतः उज्बेकिस्तान र किर्गिस्तानबाट आयात गरिएको बिजुलीलाई भारतपाकिस्तानमा निर्यात गरिने कार्यक्रम पनि छ । के भारतलाई, जसले अफगानिस्तानमा बिजुली ल्याउन तारखम्बासमेत बिछ्यायो, मध्यएसियाको बिजुली पाकिस्तान भएर ल्याउन कठिन नहोला ?भारत अर्को कठिन यात्रामा पस्छ, जब भोटाङ सरकारलाई बिजुली उत्पादन गर्न अहिलेसम्म दिएको ११७६ मिलियन अमेरिकी डलरको ऋण चुक्ता गर्न गाह्रो पर्छ । आज भोटाङमा जलविद्युत्को उत्पादित क्षमता २३२६ मेगावाट छ जसमध्ये लगभग ७० प्रतिशत भारत निर्यात गरिन्छ । यसअन्तर्गत भोटाङले सन् २०१९ मा १६२३ करोड रुपैयाँ आर्जन गर्यो । अबउप्रान्त भारतले भोटाङलाई दिँदै आएको बिना वा कम ब्याजको ऋण पनि कटौतीको मार्गतिर लाग्ने नै छ । अर्कोतिर भोटाङले भारतदेखि बाहिर कसैलाई बिजुली बेचे अझै राम्रो दर पाउने नै छ । तर भोटाङले भारतको आर्थिक अनुदान र सस्तो ब्याजमा लिएको ऋणद्वारा उत्पादित बिजुली भारतदेखि बाहिर बेच्न पाउला ? प्रश्नैप्रश्न छ ।भारतभित्रै नवीकरणीय बिजुली उत्पादनको जमर्को व्यापक रूपमा गरिँदै छ । ५ लाख मेगावाट बिजुली त हावासौर्य शक्तिबाट मात्रै सन् २०३० भित्रमा उत्पादन गरिने घोषणा भारतले हालैको ग्लास्गो सम्मेलनमा गर्यो । सौर्य शक्तिअन्तर्गत बिजुलीको मूल्य अहिले खर्लप्पै घटेर गएको छ । एकापट्टि भारतमै बिजुलीको छेलोखेलो, अर्कोपट्टि नेपालभोटाङपाकिस्तान आदिले पनि निर्यात गर्ने स्थितिमा बिजुली खपत गर्ने उद्योग आदिलाई अति नै राम्रो । फेरि, बिजुलीको निःशुल्क वितरणले तमिलनाडु, हरियाणा, पन्जाबतिर जमिनबाट खेतबारीका निम्ति पैसा नै खर्च नगरी मनग्गे पानी निकालिँदा यी क्षेत्रहरूमा भूजल सतहको गहिराइले भयानक रूप लिइसक्यो । निःशुल्क बिजुली बन्द गर्नासाथ भीषण रूपमा कृषक वर्ग जुलुस लिएर आउने नै भयो । अर्कोतिर बिजुली नपाउँदा हजारौंको संख्यामा ग्रामीण क्षेत्र तड्पिन्छन्; स्कुल, कलेज, अस्पतालको बेहाल हुन्छ । बिजुली पर्याप्त छ, एउटै राष्ट्रिय ग्रिड छ र पनि बिजुली पुग्दैन । हामीले दिल्ली र पश्चिम बंगालमा एक युनिट बिजुलीको ७ देखि ९ रुपैयाँसम्म तिर्छौं । उता भोटाङबाट भारतले यसको आधै दाममा बिजुली किन्छ । यो पनि चर्चाकै विषय भएको छ । सिक्किमजस्तो क्षेत्रमा २५ वर्षे सरकारले यति अप्ठ्यारो हिसाबले बिजुली उत्पादन गर्ने कम्पनीहरू ल्यायो, सिक्किमले राजस्व कमाउन त सकेन, ऋणमा चुर्लुम्म डुब्नुपर्यो ।भारतलाई बिजुली व्यापारको केन्द्र नै मानिने हुनाले राजनीतिक नेतानोकरशाहले ठूलै सोच राखेर सम्पूर्ण दक्षिण एसियाबर्मासमेत समेट्ने गरी नीति बनाउनुपर्छ । नत्र अन्य देशले खेल्नेमनोमानी गर्ने स्थान पाउँछन् र ओगट्छन, व्यापारवाणिज्यमा चीनले ओगटेझैं ।"
विद्युत् खपत बढाऔं,"सरकारले पेट्रोलियम पदार्थमा राहत दिन नसेक पनि स्वदेशमै उत्पादन हुने बिजुलीमा जनतालाई राहत दिनैपर्छ । विघुतीय गाडी या अन्य कुनै विद्युतीय सामग्रीको प्रयोग बढाउन सरकारले भन्सार छुटलगायतका सहुलियत दिनैपर्छ । दिनमा २ सय र रातमा ५ सय मेगावट हाराहारी बिजुली खेर गइरहेको समचार आइरहेका छन् । उत्पादन नै नहुँदा त यसरी खेर गइरहेको छ भने भोलि निमार्णाधीन जलविद्युत् योजना पूर्ण क्षमतामा उत्पादन गर्न थाले कति खेर जाला ? अब विद्युत् उपयोगको नीति सरकारले ल्याउनुपर्छ । सर्वसाधरणलाई बिजुली खपत गर्न विभिन्न प्रोत्साहनका कार्यक्रम ल्याउनुपर्यो । यसले पेट्रोलियम पदार्थको खपत कम गर्छ । बिजुलीको सदुपयोग गरे, वातावरण प्रदूषण कम हुन्छ, जलवायु परिवर्तनको प्रभाव न्यूनीकरणमा पनि मद्दत पुग्छ । सर्वसाधारणले पनि बिजुलीका यस्ता फाइदाबारे बुझ्नुपर्यो र आफैंले यसको प्रयोग बढाउनुपर्यो । आयातित पेट्रोलियम पदार्थलाई अब पनि सरकारदेखि सर्वसाधारण सबैले किन प्राथमिकतामा नराख्ने ?केही वर्षअघिसम्म विद्युत् प्राधिकरणको व्यवस्थापन कमजोरीका कारण नेपालीले दिनको १८ घण्टा लोडसेडिङ बेहोर्नुपर्थ्यो । तिहारसमेत अँध्यारोमा मनाउनुपर्थ्यो । अहिले त्यो समस्या हटेको छ । जलविद्युत् आयोजनाहरू पनि धमाधम सञ्चालनमा आएका छन् । हाम्रोजस्तो जलविद्युत्मा धनी देशका लागि ऊर्जाको सबभन्दा भरपर्दो स्रोत बिजुली नै हो । यसको उपयोगमै अबको अर्थतन्त्र निर्भर हुन्छ । जलविद्युत् बनाउनु मात्र विकास होइन रहेछ, साँचो अर्थमा यसको उपयोग पो विकास रहेछ भन्ने लाग्न थालेको छ । यसको निर्यात, आयस्रोतको राम्रो माध्यम पनि बन्न सक्छ । सरकारले विद्युत् निर्यातमा पनि उत्तिकै ध्यान दिनुपर्छ, त्यसका लागि चाहिने पूर्वाधारहरू भटाभट बनाउन थाल्नुपर्छ । खाडी मुलुकहरू तेल बेचेरै धनी भए, हामी पनि विद्युत् बेचेर धनी बन्न सक्छौं । तर, यसका लागि सरकार योजनाबद्ध ढंगले लाग्नुपर्छ । पुरुषोत्तम घिमिरे, जोरपाटी, काठमाडौ"
बेलगाम मूल्यवृद्धि,"छिमेकी भारतले महँगी नियन्त्रण गर्न पेट्रोलियम पदार्थमा लगाउँदै आएको करमा कटौती गरी जनतालाई राहत दिएको छ । आम्दानी कम भएका नेपालीहरू, दिनानुदिन पेट्रोलियम पदार्थमा भइरहेको मूल्य वृद्धिबाट मारमा परेका छन् । बस र हवाई भाडामा वृद्धिको प्रत्यक्ष मार झेल्नुका साथै भाडावृद्धिले मालसामानको ढुवानी बढ्दा उपभोग्य सामग्री आमउपभोक्ताबाट टाढिँदै छ । अन्तर्राष्ट्रिय र भारतीय मूल्यको दृष्टान्त र घाटाको दुहाई दिने आयल निगमले बेलगाम ढंगले सेवा सुविधा र बोनसमा वृद्धि गरिरहेको छ । सरकार यस विषयमा बेलैमा सचेत हुनु जरुरी छ । महेन्द्रसिंह बम, टीकापुर१, कैलाली"
उकास्न नसकिएको शिक्षकको स्तर,"रमेशप्रसाद गौतमको लेख सफल समाजका लागि सफल शिक्षक मननयोग्य छ । शिक्षाको विकासका लागि मानव समाजले धेरै अगाडिदेखि विविध तौरतरिका, चालचलन र प्रविधिहरू प्रयोग गर्दै आइरहेको छ । पुरानो समाजले प्रयोग गरेको गुरुकुल पद्धतिदेखि अनलाइन जमानासम्म आइपुग्दा शिक्षा दिनेलिने चलनमा धेरै परिवर्तन आइसकेको छ । शिक्षक र विद्यार्थी हिजो पनि थिए, आज पनि । आधुनिक समाजमा पनि यो अति नै आवश्यक छ, हाम्रो संविधानले यसलाई मौलिक हकका रूपमा पनि परिभाषित गरेको छ । शिक्षालाई मानव समाजले पहिल्यैदेखि नै महत्त्वपूर्ण ठान्दै आएका कारण शिक्षा दिने गुरुको स्थान राजाभन्दा पनि माथि रहेको कुरा त रामायण र महाभारतबाटै प्रस्ट हुन्छ । तर, गुरुलाई यस्तो स्थान आजको आधुनिक भनाउँदो समाजमा कहाँ छ ? अचेल शिक्षकको कदर भएजस्तो लाग्दैन । शिक्षकहरूले पनि आजका दिनमा विद्यार्थीको मनमा बस्न सकेको देखिँदैन । शिक्षकहरू विद्यालयबाट आउने तलबले नपुगेर ट्युसन पढाउनेलगायत काममा लागेका छन् । हुन त हाम्रो देशमा सक्नेहरू सरकारी नोकरी रोज्छन्, नसक्नेहरू केही नपाएपछि शिक्षक बन्छन् । यस्तो अवस्था रहेसम्म न शिक्षाको स्तर बढ्छ न त शिक्षकको नै । युरोप र अमेरिकातिर भने सबैभन्दा अब्बल विद्यार्थीले शिक्षण पेसा रोज्छन्, किनकि शिक्षकले मानसम्मानका साथै तलब पनि मनग्य पाउने रहेछन् । जबसम्म शिक्षकले आयआर्जनका लागि अन्यत्र ध्यान दिनुपर्ने हुन्छ तबसम्म शिक्षाको स्तर उकास्नु आकाशको फल हुनेछ । शिक्षकले आफ्नो सम्पूर्ण ध्यान पढाउनमा दिने वातावरण भएमा तथा राम्रो गर्नेलाई पुरस्कार र नगर्नेलाई त्यहीअनुसारको व्यवस्था गरेमा नेपालको शिक्षा पनि देश विकासका लागि सहायक बन्न सक्छ । अन्यथा झारा टार्ने प्रवृत्तिबाट शिक्षाको नाममा शैक्षिक बेरोजगारहरू मात्र उत्पादन हुँदै जानेछ । वीरेन्द्र सुवाल, ब्यासी, भक्तपुर"
भूमिहीन किसानलाई न्याय,"गरिब किसानलाई खेती गर्न धेरै कठिनाइ छ । भूमिहीन किसानको वास्तविकता त झनै कहालीलाग्दो छ । उनीहरू अरूको जमिन आधिया, बटैया ठेक्कामा लिएर पुस्तौंदेखि जीवन निर्वाह गर्दै आएका छन् । यसपालिको बेमौसमी वर्षाले धान खेतमै नास भयो । यसकारण यी जोताहा किसानहरू ठूलो मर्कामा परेका छन् । फेरि यो समस्या किसानको मात्र होइन, देशकै हो । एकातर्फ घरमा अन्नको दाना छैन, अर्कातर्फ धान दिने वाचा गरेर गाउँका साहुसँग पैंचो र ऋणमा धान वा पैसा लिएर भर्खंरै दसैं मानिनसक्दै काटेर लडाएको धान पानीले भिजेर माटो भएको छ । यस्तोमा जग्गाधनीलाई जग्गा कमाएबापत पैसा वा अनाज कसरी तिर्ने ? बाली लगाउने बेला बाँझो खेत जोत्दा, धान रोप्दा, गोड्दा तथा मल, बीउ, कीटनाशक औषधिमा भएको खर्चको ऋण भिन्दै छ । यस्तो समस्यामा परेका किसानलाई उचित राहत राज्यले दिनुपर्छ । किसानले न्याय पाउनुपर्छ । सोनावती सदा, रौतहट"
पीसीआर व्यवसाय,"कोभिड महामारी लगभग नियन्त्रणमा छ, यसबखत । भोलि कस्तो अवस्था आउँछ थाहा छैन । अहिले पनि युरोपका देशहरूमा महामारी तीव्र भइरहेकै छ । यस्तो हविगत हाम्रो पनि नहोला भन्न सकिन्न । पीसीआर परीक्षण सरकारी तथा निजी अस्पतालको राम्रै आम्दानीको स्रोत बनिरहेको समाचारमार्फत थाहा पाइयो । पीसीआर परीक्षण गर्न जानेहरूको संख्या हेर्दा महामारी अझै कम भएको छैन भन्ने देखिन्छ ।अघिल्लो साल महामारीले विकराल रूप लिँदै गर्दा सरकारले पीसीआर स्वदेशमै गराउन विभिन्न उपकरण किन्यो, तिनलाई देशभरि नै बाँडियो । तर, आज तिनै उपकरणबाट पीसीआर गरेर उल्टो पैसा लिइराखिएको छ । यस्तो हुँदा पनि सम्बन्धित निकायले चासो दिएको छैन । अझ कोभिडको उपचारमा निजी अस्पतालहरूको मनोमानी छ, सके जति रकम लिइरहेका छन् । सर्वोच्च अदालतले अघिल्लो वर्ष पीसीआर परीक्षण निःशुल्क गराउने आदेश दिएको छ । तर, यस्तो आदेशको ख्यालै नगरेर निजी तथा सरकारी अस्पतालहरूले सकेको पैसा उठाउँदै छन् । यस्तो कार्य बन्द गरियोस् । रामकृष्ण बराल, जोरपाटी५, काठमाडौं"
अदालतलाई न्यायालय बनाऊ !,"न्यायिक संरचनाबारे पुनर्विचारन्यायको नाटकमा देखिएको गुह्य कुरा के भने, राणातन्त्र र राजतन्त्रसँग कांग्रेस र एमालेले पनि जारी राखेको पजनीको अभ्यासलाई लोकतान्त्रिक गणतन्त्रमा पनि तोडिएन, बरु न्यायपरिषद्मा दलगत प्रभुत्वसँगै कोटा प्रणाली स्थापित भयो । २०६३ सालको अन्तरिम संविधानले पाँचसदस्यीय न्यायपरिषद्मा कानुनमन्त्री, सरकारी प्रतिनिधि कानुनविद् र बारका दलीय प्रतिनिधिहरूको प्रभुत्व हुँदा दलका आधारमा न्यायाधीश हुने कोटा प्रणालीले फैलिने मौका पायो । अबको संघर्षको एउटा तारो न्यायपरिषद् हुन सक्छ, जसको पुनःसंरचना अत्यावश्यक छ । परिषद्लाई कार्यपालिका र न्यायपालिकाको सत्ताको गरुडे छायाबाट मुक्त स्वायत्त र स्वतन्त्र संस्थाका रूपमा विकास गर्नु जरुरी छ । हुन त परिषद्मा न्यायाधीशहरूको बहुमत हुने प्रावधान राख्दैमा न्यायप्रति प्रतिबद्ध क्षमतावान् न्यायाधीशको नियुक्तिको प्रत्याभूति पनि छैन । सर्वोच्च अदालतका प्रतिनिधिले पनि आसेपासे नै नियुक्त गरेका उदाहरणले धेरै अनुत्तरित प्रश्न उठाएकै छन् । न्यायपरिषद्का सबै सदस्यदेखि लिएर त्यसले नियुक्त गरेका न्यायाधीशहरू फुक्काफाल भएकाले जवाफदेहीको आन्तरिक र बाह्य संयन्त्र आवश्यक हुन सक्छ । अदालतका अनियमितता, बेथिति, भ्रष्टाचारसँगै गलत फैसलाबारे छानबिनका लागि गठित अनेक समितिका प्रतिवेदनहरू मात्रै पल्टाए पनि अदालत न्यायपालिका होइन, अन्यायपालिका र भ्रष्टपालिका ठहर हुन सक्छ । तिनै प्रतिवेदनका सुझावअनुसार मात्रै अदालतलाई सुधार्ने हो भने पनि न्यायाधीशको नियुक्तिदेखि नै न्यायाधीश, वकिल, पत्रकार, पूर्वन्यायाधीश, न्यायाधीशका आसेपासे र ड्राइभरसमेत बिचौलिया हुने क्रम घट्न सक्छÙ बेइमान र अक्षम न्यायाधीश छाँटिन सक्छन्Ù नियुक्तिदेखि पेसी व्यवस्थापन र फैसलासम्ममा जारी अनियमितता नियन्त्रित हुन सक्छÙ आर्थिक अनियमितता र भ्रष्टाचारका मुद्दामाथि बिचौलिया र बिचौलियाबाट प्रभावित न्यायाधीश हावी नहुने सम्भावना बढ्न सक्छ । यस्ता संरचना र प्रक्रियामा अलिकति मात्रै सुधार थालियो भने सरकारी हस्तक्षेप र दलीयकरण रोक्ने तथा दलहरूमाथि अदालतका न्यायाधीशको हैकममाथि ब्रेक लगाउने उपाय पनि सुझिन सक्छ । यस्ता खास राजनीतिकअदालती अभिजातका सरोकारभन्दा तल रहेका आम जनताका लागि अदालत न्याय दिने संरचना होइन, न्यायको मृगतृष्णा जगाइराख्ने संस्था मात्रै हो । राज्यदेखि शासक, धनीमानी र शक्तिशालीहरूबाट पीडितजनका लागि न्याय आकाशको फल हुँदै आएकामा अदालतले पीडामा मल्हमसमेत लगाउन सकेको छैन । अदालती र राजनीतिक अभिजनहरूले हुनेखाने र शक्तिशालीका लागि वाणिज्य इजलास, प्रशासकीय अदालत, राजस्व न्यायाधिकरण, विशेष अदालतको व्यवस्था गरी वर्गपक्षधरता देखाउँदै आएका छन् । जबकि ससाना जग्गा, लेनदेन, अंश, नाता र अन्य पारिवारिक विवादसँगै फौजदारी मुद्दा एवं साधारण क्षेत्राधिकारका मुद्दाको अन्तिम किनारा गर्ने अधिकार सर्वोच्च अदालतमा मात्रै केन्द्रित गरिएकाले धेरैजसो हुँदा खाने पीडितजन थप पीडामा बाँच्न विवश छन्, मुद्दा छिन्न मात्रै औसतमा चारचार वर्षसम्म लाग्ने गरी श्रम, पैसा, समय, हैरानी भोग्दै । यस्तो अन्यायपूर्ण वर्गीय न्याय राज्य र अदालतको पूर्ण पुनःसंरचना नहुन्जेल जारी नै रहनेछ । अन्याय क्षेत्रको बेथितिको चुचुरोमा रहेका जब्बर व्यक्तिको बहिर्गमनसँगै लेनदेनमा अभ्यस्त अदालततन्त्रदलतन्त्रको जरो कारण समाधान गर्ने लक्ष्यसहित संघर्ष केन्द्रित गर्न सकिएन भने रेग्मी र जबराहरू उत्फादन गर्ने कारखाना बन्द हुँदैन । ट्वीटर :"
अन्तर्राष्ट्रिय बन्दै नीति कार्यसूची,"राष्ट्रिय नीतिहरू नागरिकका समस्या समाधानका लागि राज्यका कार्यसङ्कल्प हुन् । नीतिहरू तथ्यमा आधारित हुनुपर्छ ताकि यिनले नागरिकका अनुभूत आवश्यकता पूरा गर्न सकून् । नीति वास्तविक हुनु भनेको नीति सवाल चयनदेखि नीति निर्णय, नीति कार्यान्वयनसम्म सबै चरणमा तार्किक सम्बन्ध स्थापित गर्नु हो, जसका अभावमा नीतिहरू निष्प्रभावी भएका कैयौं उदाहरण छन् । नीति नतिजामा पुगेपछि मात्र नीति प्रक्रिया सफल मानिन्छ । नेपालमा यस्ता धेरै राष्ट्रिय नीतिलाई उदाहरणका रूपमा लिन सकिन्छ, जो घोषणा हुँदा अपार उत्साहमा देखिए, तर कार्यान्वयनमा भने उपेक्षित भए, न नीतिग्राहीको अपनत्व नै पाए । तर आजभोलि राष्ट्रिय नीतिको परिवेश राष्ट्रिय सीमाबाट फराकिलो भएर वैश्विक बन्दै छ । राष्ट्रिय नीति भनिए पनि ती अन्तर्राष्ट्रिय परिवेशका अभिन्न भाग बनेका छन् । त्यसैले नीति तर्जुमा, कार्यान्वयन र मूल्याङ्कनमा अन्तर्राष्ट्रिय मानकलाई बेवास्ता गर्न सकिँदैन । नीति कार्यसूची र नीति सवाललाई पनि अन्तर्राष्ट्रिय कार्यसूचीले प्रभाव पार्न थालेको छ, नीति मूल्याङ्कनका मानकहरू पनि अन्तर्राष्ट्रिय तहमा निर्धारित छन् । राष्ट्रहरूबीचको अन्तरनिर्भरताले नीति व्यवहारलाई प्रभाव पारेको हो । यसले नेपालजस्ता मुलुकहरूका लागि नीति व्यवस्थापनमा महत्त्वपूर्ण अवसर र थुप्रै चुनौती थपेको छ । राष्ट्रराज्यहरूले वेस्टफेलिया परम्परादेखि नै आफ्ना चाख र समस्याहरू छलफलका लागि अन्तर्राष्ट्रिय मञ्चलाई उपयोग गर्न थालेका थिए । औद्योगिक क्रान्तिले उत्पादन सङ्गठनमा परिवर्तन ल्यायो भने, तेस्रो औद्योगिक क्रान्तिले आर्थिकसामाजिक गतिविधिहरूमा तीव्रता नै ल्यायो । संयुक्त राष्ट्रसंघ लगायतका विश्व संस्था तथा अन्य सङ्गठनले राष्ट्रहरूबीच अन्तरनिर्भरतालाई विस्तार गरे । अन्तरनिर्भरताले समस्याहरूको दायरा बढायो, समस्या समाधानमा गर्नुपर्ने प्रयासहरूले राष्ट्रिय सीमा नाघ्न थाले । गरिबी, वातावरण, जलवायु परिवर्तनजस्ता सवालहरूमा अन्तर्राष्ट्रिय प्रयासको खोजी हुन थाल्यो । अहिले त विकास, मानव सुरक्षा र मानव अधिकारजस्ता विषय साझा मानव वस्तु हुन्, विपरीतमा एकको समस्या सबैको समस्या भन्न थालिएको छ । राष्ट्रिय नीति व्यवहारलाई प्रभाव पार्ने अनेक विश्वव्यापी संयन्त्रहरू क्रियाशील छन् । जस्तो कि, अन्तर्राष्ट्रिय सन्धि र सम्झौता, संस्था र संरचना, अन्तर्राष्ट्रिय मञ्च, सहयोग आदानप्रदानका प्रक्रिया र डायस्पोराजस्ता लुज फोरम हरू राष्ट्रिय नीति व्यवहारलाई प्रभाव पार्ने अन्तरक्रियामा छन् । यो अन्तरक्रिया देखिने मात्र हैन, भावनात्मक पनि हुने गर्छ । महत्त्वपूर्ण आर्थिक एजेन्डालाई बहुराष्ट्रिय कम्पनीहरूले विश्वभरि फैलाइरहेका छन् । कर्पोरेट गुरिल्ला का रूपमा निरन्तर दौडिरहेका यी कम्पनीहरूको सीमा, राष्ट्रियता, राजनीति र समाज छैन । छ त केवल उत्पादन संरचना र मूल्य शृङ्खला परिवर्तन । राष्ट्रहरूको आर्थिक सफलता वस्तुसेवाहरूको विविधीकरण र लागत संरचना घटाउनुमा छ, जसको पृष्ठभूमिमा बहुराष्ट्रिय कम्पनीहरू नै छन् । अमेजनले विकसित युरोपअमेरिकी दैनिकीलाई बेस्सरी प्रभाव पारिरहेको छ । कोरोना महामारीले विश्वलाई स्तब्ध पार्दा पनि अनेक भर्चुअल गतिविधिले राष्ट्रिय तथा नागरिक दैनिकीलाई जबर्दस्त धानिरहे । विश्व संस्था र कम्पनीहरू नीतिसूचीका आपूर्तिकर्ता बनिरहेका छन् । के राष्ट्रहरू चाहेर पनि कर्पोरेट गुरिल्ला र विश्व संस्थाका नीति प्रभावबाट पर रहन सक्छन् ? यो सामाजिक इकोसिस्टम मा राष्ट्रराज्य एउटा अंशियार मात्र हो । इकोसिस्टममा पात्रहरूबीच अन्तरक्रिया हुनु स्वाभाविक नै हो । विश्वव्यापीकरणले राष्ट्रिय नीति व्यवहारमा प्रभाव पारिरहेको स्पष्ट देख्न सकिन्छ । प्रभावको आयतन र स्तर भने फरक छ । प्रभाव राष्ट्रिय व्यवहारका सबै पक्षमा परेको छ । आर्थिक प्रभाव कर्पोरेट क्यापिटालिज्म, लगानी र व्यापार प्रवाहमा मनग्गे देखिएको छ । राजनीतिक क्षेत्रमा परेको प्रभावस्वरूप राज्य प्रणाली उदार बन्दै गएको छÙ यो प्रभाव लोकतन्त्र, मानव अधिकार र सामाजिक न्यायमा देखिएको छ । अनुदारवाद र दक्षिणपन्थ दर्शन विस्थापित भएका छन् । मानिसलाई वैश्विक नागरिक (ग्लोबल सिटिजन) बन्न सिकाएको छ । पूर्वीय दर्शनले वसुधैव कुटुम्बकम् भनेको थियो, अहिले प्रत्येकप्रति प्रत्येक जिम्मेवार हुने मान्यता संस्थागत हुँदै छ । सामाजिक रीतिथिति र सम्बन्धहरू फेरिएका छन् । सञ्जालीकृत सम्बन्ध, स्वाद र पहिचानले संस्कृति परिवर्तन देखाएको छ । शासकीय व्यवस्था जनमुखी नबनी धरै नहुने भएको छ र हठी निरङ्कुशहरू मनोवैज्ञानिक रूपमै परास्त छन् । प्रशासन प्रतिस्पर्धी, बहुसीपयुक्त र निरन्तर परिष्कृत हुँदै छ, यसका लागि कहिल्यै नसोचिएको नैतिक दबाब परिरहेको छ । नीति प्रभावका अरू धेरै क्षेत्र हुन सक्छन् । अहिले यति भनौं, कुनै पनि क्षेत्र अन्तर्राष्ट्रिय नीति प्रभावबाट अछुतो छैन ।नीति प्रभावले राज्यव्यवहारमा सकारात्मक परिणति ल्याएको छ । प्रभाव ग्रहण गर्ने, प्रभावसँग अनुकूलन हुने र प्रभावलाई परिष्कार गर्ने विषय राज्य प्रणालीको स्तर, सर्वसाधारणको चेतना र समग्र विकासको अवस्थाले निर्धारण गर्छ । विकसित मुलुकहरूले संस्था र मञ्चहरूलाई केही हदसम्म आफ्नो प्रभावमा पार्न सक्छन्, आफ्नै पक्षमा उपयोग गर्न सक्छन् । तर अल्पविकसित मुलुकहरूसँग सामर्थ्यका कारण यस्तो स्वतन्त्रता एकदमै सीमित छ । त्यसैले असल कुराहरू कसरी अपनाउने, खराब कार्यसूचीलाई कसरी हटाउने, राष्ट्रिय स्वाधीनतालाई कसरी बचाउने, प्रतिस्पर्धात्मक क्षमता कसरी विकास गर्ने, समायोजन लागतको न्यूनीकरण कसरी गर्ने, विश्वव्यापीकरणलाई कसरी स्थानीयकरण गर्ने भन्ने ठूलो हाँक छ । विपन्न मुलुकका आफ्नै आन्तरिक समस्या पनि छन्, जस्तो गरिबी, वञ्चिति, सामाजिक विग्रह, अस्थिरता आदि । न्यून क्षमता, स्रोत सङ्कुचन, विपत्को जोखिम पनि छ । राष्ट्रसंघले भनेझैं चुनौती राष्ट्रिय र अन्तर्राष्ट्रिय तहमा छ, सतर्कतापूर्ण नीति छनोट र विश्वव्यापी प्रणालीबाट मानव कल्याणको अभिवृद्धि गर्नु आवश्यक छ । तर त्यो कसरी ? अल्पविकिसत मुलुकहरूले यसतर्फ ध्यान दिएकै छैनन् । नीति व्यवहारमा अन्तर्राष्ट्रिय प्रभाव पर्नु राम्रो पनि हो, नराम्रो पनि । यो अन्धविरोध वा होलसेल समर्थन गर्ने विषय होइन । अरूका सबै राम्रा हुन्छन् भन्ने होइन, न आफ्ना सबै राम्रा हुन्छन् । आफ्ना राम्रा बनाउने र अरूका पनि राम्रा आफ्नो बनाउने सामर्थ्यचाहिँ आवश्यक छ । विश्वव्यापीकरण र सार्वजनिक नीति सम्बन्धित मात्र होइन, अन्तरआबद्धित पनि छन् । विश्वव्यापीकृत व्यवस्थामा नीति प्रक्रियामा स्टेट होइन, स्टेकहोल्डर को महत्त्व देखिन्छ र राज्य अन्तर्राष्ट्रिय नीति इकोसिस्टमको स्टेकहोल्डर हो । नीतिसूची पनि अर्थराजनीतिक विषयबाट सामाजिक, आर्थिक, सांस्कृतिक र विश्वव्यापी मानवीय मूल्यसम्म विस्तार हुन पुगेको छ । बाह्य नीति प्रभाव राष्ट्रिय प्रणालीमा एकदमै छिटो आइपुग्छन् । जस्तो कि, सन् ८० को दशकमा बेलायतले लिएको निजीकरण र अमेरिकाको उदारवाद हाम्रो राष्ट्रिय नीति एजेन्डा बनेÙ अन्तर्राष्ट्रिय मुद्राकोषका संरचनात्मक सुधार कार्यक्रम वा राष्ट्रसंघीय प्रणालीको मानव आकृतिसहितको विकासले राष्ट्रिय प्राथमिकता पायो । दिगो विकास भनौं वा मानव सुरक्षाको विस्तृत दृष्टिकोण नीति व्यवहारको अन्तर्राष्ट्रिय फैलावट हो । जलवायु परिवर्तनलाई सम्बोधन गर्न लिइएको खुद शून्य उत्सर्जन नीति वा कोभिड महामारीविरुद्धको अभियान अन्तर्राष्ट्रिय नीति सम्बोधनका अभिन्न भाग हुन् । राष्ट्रसंघीय एजेन्सी, विश्व बैंक, मुद्राकोष, एसियाली विकास बैंक, अन्तर्राष्ट्रिय मानवतावादी संस्थाहरू नीति कार्यसूची आपूर्तिगृह बनेका छन् । एलन मस्क, युभल नोहा हरारी, ड्यानी रोड्रिक, जोसेफ स्टिग्लिज, थोमस पिकेटी, नोम चोम्स्की, अमर्त्य सेन, सुन्दरलाल बहुगुणाजस्ता विज्ञ, अभियन्ता र उदाहरणीय व्यक्तित्वहरूले अवधारणा विकास गर्नुका अतिरिक्त मानक सिफारिस गरे, गरिरहेका छन् । द्विपक्षीय मुलुकहरू नीति सल्लाहसहयोगमा छन् । कर्पोरेट हाउस र लगानीकर्ताहरू आर्थिक रणनीति निर्मातामा छन् । केहीअघि प्रमुख संस्थाका सीईओहरूले डाभोसमा जारी गरेको उपभोक्ता मूल्यको अवधारणा कर्पोरेट क्षेत्रको नीति बन्दै छ । यस अवस्थामा असरको अन्तरनिर्भरतालाई अवसरको अन्तरसम्बन्ध बनाउने नीति सामर्थ्य राष्ट्रिय संस्थाहरूमा चाहिन्छ । यसको पहिलो सर्त लोकतान्त्रिक राज्य संस्थाको सुदृढीकरण हो, दोस्रोचाहिँ ज्ञान व्यवस्थापन, जसले निरन्तर खोजअनुसन्धान र निष्कर्षलाई नीतिमा उपयोग गर्ने सामर्थ्य दिन्छ । नीतिशिल्पीहरू तथ्यमा रमाउनुपर्छ, दृष्टिबोधी हुनैपर्छ र भुल्नु हुन्न अन्तरनिर्भरताको अर्थ उदार राष्ट्रवाद भए पनि राष्ट्रिय मूल्य र पहिचानको समर्फणचाहिँ होइन । ट्वीटर :"
पूर्वोत्तर भारतमा पाइयोस् नेपाली कृति,"भारतको सिक्किममा अंग्रेजी पढाउने एसोसिएट प्रोफेसर डा शोभा शर्मा साहित्यकार नीलम कार्की निहारिकाका कृतिहरू किन्न निकै इच्छुक थिइन् । अनलाइनहरूमा उहाँका रचनाको समीक्षा पढ्दा नै कृतिहरू, रचनाहरू पढूँपढूँ लागेको हो । तर सिक्किमका बुक स्टलमा मात्रै नभएर किताब बेच्ने अनलाइन प्लेटफर्ममा पनि किन्न पाइएन, शर्माले भनिन् । कविडाँडा साहित्य समाजले आयोजना गरेको नेपालभारत साहित्य उत्सवमा भाग लिन उनी सिक्किम, दार्जिलिङ र असमका नेपालभाषी साहित्यकारहरूसँगै चितवनको सौराहा आइन् । कार्यक्रम स्थलमा किताबहरू बिक्रीका लागि राखिएका थिए । किताब बेच्न बसेका लेखाराम सापकोटासँग हत्त न पत्त नीलमका कृतिहरू भए नभएको उनले सोधीखोजी गरिन् । लेखारामले छ भनेपछि उनी निकै हर्षित देखिइन् ।संयोगवश साहित्यकार नीलम पनि सोही कार्यक्रममा सहभागी हुन आएकी थिइन् । लेखारामले किताब मात्रै हैन लेखकको हस्ताक्षर नै पाइने बताएपछि डा शर्मा झनै खुसी भइन् । योगमाया, चीरहरण, ४३ कथा र द्रौपदी अवशेष किनेकी डा शोभाका अगाडि उभिएर लेखक नीलमले पुस्तकहरूमा धमाधम हस्ताक्षर गर्न थालिन् । पढ्नका लागि खोजी रहेको कृतिसँगै लेखक नै भेट्न पाउँदा उनी दंग थिइन् ।यी किताबहरू उता सिक्किममा कहाँ कहाँ खोजिन् ? बुक स्टलमा भेट्न नसकेपछि अमेजन, फ्लिपकार्टजस्ता अनलाइन प्लेटफर्ममा पनि हेरें । भारतीय र अंग्रेजी भाषाका किताब त्यहाँबाट किन्न पाइन्छ तर नेपाली किताब राखेको रहेनछ । आज नेपालमा नै आएका बेला बल्ल किन्न पाइयो, शर्माले सुनाइन् । नेपालमा प्रकाशित साहित्यिक कृतिहरू सजिलै उत्तर भारतमा नजाने विषय दुई दिन चलेको साहित्य उत्सव मा पनि चर्चाको विषय बन्यो ।उद्घाटन कार्यक्रमका की नोट स्पिकर साहित्यकार महेश पौड्यालले नै यो विषय उठान गरे । भारतबाट किताबहरू सजिलै आउने गरेको तर नेपालबाट भारत जान गाह्रो हुने गरेको उनले बताए । यसका लागि के कसरी हुन्छ सरकारी निकाय र नीति निर्मातासम्म आवाज पुर्याउन आवश्यक छ । प्रज्ञा प्रतिष्ठानले नै पहल गर्नुपर्छ । नभए हामी लेखक, साहित्यकारहरू नै जुटौं । अभियान नै चलाउँ, पौड्यालले भनेका थिए । नेपालबाट किताब भारत जाँदा अन्य वस्तुसरह भन्सार तिर्नुपर्छ । त्यसरी भन्सार तिरेर लैजाँदा महँगो पर्ने भएका कारण उता बिक्री हुन नसक्ने भएपछि प्रकाशकहरूले नपठाएका हुन् कि, उनले भने । दार्जिलिङकी स्रष्टा रेमिका थापाले नेपालबाट किताबहरू भारत लैजान कानुनी असुविधाहरू रहेको बताउँछिन् । व्यक्तिगत अभिरुचिले मात्र किताब जाने गरेको उनले बताइन् । भारत सिलिगुडीका युवा सर्जक राजा पुनियानी र नेपालका युवा साहित्यकार भूपिन नजिकका साथी हुन् । भूपिनको किताब मैदारो किन्न म यही नेपालमा यो कार्यक्रममा आउनुपर्यो । भन्सार तिरेर लैजान नपाइने हैन । तर किताब लैजान सहज छैन, पुनियानीले भने । यो समस्या हटाउन नेपाल र भारतका ठूला प्रकाशकहरू मिलेर नीतिगत सुधारका लागि पहल गर्नुपर्ने उनले बताए ।भारत असमकी डासरिता शर्मा पनि अनलाइन न्युजहरूमा आएको समीक्षा पढ्दा नेपाली साहित्य राम्रो हुँदै गएको अनुभव हुने गरे पनि पुस्तकहरू पढ्न नेपाल नै आउनुपर्ने अवस्था रहेको बताउँछिन् । सिक्किमको नेपाली साहित्य परिषद्का प्रचार सचिव रहेका बियाड युवा साहित्य संस्थानका अध्यक्ष युवा बराल नेपाली साहित्यले नै नेपालका नेपाली र भारतका नेपालीभाषीहरूलाई एउटै धारमा बगाएको बताउँछन् । तर किताबहरू सजिलै जान सकेका छैनन् । पुराना साहित्यकारहरूको रचनाहरू त पाठ्यक्रममा पनि छन् । तर नयाँ साहित्यकारहरूका कृतिहरू पाउन गाह्रो छ । यो अवस्था दुःखद हो । भन्सार नीति सहज भए धेरैभन्दा धेरै कृति भारत पुग्थे । त्यहाँ नेपाली बोल्नेहरू थुप्रै छन् । उनीहरूले पढ्थे, बरालले भने । नेपालको प्रज्ञा प्रतिष्ठानले र भारतको साहित्य अकादमीले पहल गरे नीतिगत सुधार हुन सक्ने उनको धारणा छ ।"
घुमाउरो पारामा राष्ट्र बैंकले ब्याजदर नै तोकिदियो,"राष्ट्र बैंकले मौद्रिक औजारमार्फत अप्रत्यक्ष रुपमा ब्याजदरमा हस्तक्षेप गर्नुपर्नेमा घुमाउरो पाराले ब्याजदर नै तोकिदिएर ठीक नगरेको राष्ट्र बैंकका पूर्वकार्यकारी निर्देशक नरबहादुर थापाको भनाइ छ । बजारलाई स्वतन्त्र रुपमा काम गर्न दिनुपर्छ । त्यसो हुँदा मात्र माग आपूर्तिका आधारमा बजारले ब्याजदरको संकेत गर्छ, उनले भने, त्यही संकेतको सहयोगमा नीति निर्माता अघि बढ्नुपर्छ । बजारलाई प्रत्यक्ष नभई अप्रत्यक्ष रुपमा प्रभाव पार्नुपर्छ । बजारलाई ब्याजदर निर्धारण गर्न दिने र राष्ट्र बैंकले त्यसलाई सहजीकरण मात्र गर्नुपर्ने थापाको भनाइ छ । प्रत्यक्ष हस्तक्षेप गर्दा स्वतन्त्र रुपमा ब्याजदर निर्धारण र साधनस्रोतको बाँडफाँटको कुशलतामा घात पर्छ, उनले थपे । घुमाउरो ढंगले ब्याजदर तोकिदिएर राष्ट्र बैंकले बजार अर्थतन्त्रविपरीत काम गरेको राष्ट्र बैंकका अर्का पूर्वकार्यकारी निर्देशक गोपाल भट्टले बताए । राष्ट्र बैंक वा सरकार कसको नियत हो, थाहा भएन । जसको भए पनि यो राम्रो होइन, उनले भने । राष्ट्र बैंकले २०४६ सालमा पूर्ण रूपमा ब्याजदरमा नियन्त्रण खुला गरेको थियो । अब फेरि त्यसअघिको बाटोमा जान नहुने उनको तर्क छ । खुला बजारमा ब्याजदरलाई स्वतन्त्र छाड्नुपर्छ । धितोपत्र बजारमा जस्तै मुद्रा बजारमा पनि नियामक निकायले मूल्य तोक्ने खेल सुरु भएको छ, उनले थपे, अहिले राष्ट्र बैंक पनि फस्यो । पहिलो आफ्नो स्वायत्तता कायम गर्न सकेको थियो । अब त्यो पनि रहेन । कुनै पनि हालतमा ब्याजदरमा प्रत्यक्ष हस्तक्षेप राम्रो होइन । खुला छाड्दा मात्र बजारले आफैं करेक्सन गर्ने उनको धारणा छ । राष्ट्र बैंकको पछिल्लो निर्देशनले स्वतन्त्र ब्याजदर निर्धारण हुने वातावरण अन्त्य भएको उनले बताए । यो राम्रो लक्षण होइन । बजारलाई स्वतन्त्र चल्न नदिँदा त्यसले राम्रो गर्दैन । यो पूर्ण रूपमा कार्टेलिङ हो । बजार अर्थतन्त्रविपरीत हो, उनले भने, यसअघि अन्तर्राष्ट्रिय मुद्रा कोष (आईएमएफ) ले स्प्रेड र प्राथमिक क्षेत्रको सीमा घटाऊ भन्दै आएको थियो । राष्ट्र बैंकले नीति निर्देशन जारी गर्दा अन्तर्राष्ट्रिय अभ्यास भन्ने तर ब्याजदर नियमनमा उताको अभ्यास नगर्ने राम्रो नभएको उनले बताए । यता राष्ट्र बैंकका प्रवक्ता देवकुमार ढकालले भने ब्याजदर तोकिएको नभई प्रभावकारी नियमन मात्र गरिएको प्रतिक्रिया दिए । नियमन मात्र गरेका हौं । बजारमा अस्वस्थ रुपमा चलेको प्रतिस्पर्धालाई प्रभावकारी रूपमा नियमन गरेका मात्र हौं, उनले भने, ब्याजदर जता पनि जान सक्थ्यो । त्यसैले नियमन मात्र गरेका हौं । यसलाई हस्तक्षेप भन्न भएन ।"
बिजुली सहज गराउन घिसिङ नै औद्योगिक क्षेत्रमा,"नेपाल विद्युत् प्राधिकरणका कार्यकारी निर्देशक कुलमान घिसिङले उद्योगीलाई प्राथमिकतामा राखेर प्रसारण लाइन र विद्युत् सबस्टेसन निर्माण तीव्र पार्न सम्बद्ध निर्माण कम्पनीलाई निर्देशन दिएका छन् । लुम्बिनी र गण्डकी प्रदेशका विभिन्न आयोजना अनुगमन गरेका घिसिङले परासीदेखि भैरहवासम्मका औद्योगिक करिडोर क्षेत्रका उद्योगलाई बिजुली उपलब्ध गराउने गरी निर्माण भइरहेका प्रसारण लाइन र सुनवलको सबस्टेसन निर्माण तीव्र पार्न निर्देशन दिएका हुन् । करिडोरअन्तर्गतका झन्डै एक दर्जन उद्योगलाई मागअनुसार बिजुली दिने गरी सुनवलमा १४८ केभीए प्रसारण लाइनको सबस्टेसन बनिरहेको छ । एनर्जी प्याक सिग्नापन जेभी कम्पनीले निर्माण गरिरहेको सबस्टेसनको काम ढिलो भएको र आगामी मार्चभित्र निर्माण नसकिए निर्माण व्यवसायीलाई कारबाही गरिने पनि बताए । अहिलेसम्म सबस्टेसनको ३० प्रतिशत काम सकिएको विद्युत् प्राधिकरणका निर्देशक दुर्गानन्द बरियतले बताए । कन्ट्रोल भवन ढलाइ भइसकेको छ । लाइनका लागि फाउन्डेसन तयार भइरहेको उनको भनाइ छ । मार्चसम्म जसरी पनि निर्माण सक्ने गरी काम गर्न निर्देशन भएको छ, उनले भने । उपकरणहरू आउन थालेकाले अब कामको प्रगति छिटो देखिने उनको भनाइ छ । सबस्टेसन अभावले करिडोर क्षेत्रका लक्ष्मी स्टिल्स, पाल्पा र सर्वोत्तम सिमेन्टले मागअनुसार बिजुली पाएका छैनन् । लक्ष्मी स्टिल्सले ३० एमभीए विद्युत् माग गरिरहेको छ । प्राधिकरणले ७ एमभीए मात्र दिएको छ । पाल्पा सिमेन्टले भने १२ दशमलव ५ एमभीए लाइन माग गरेकामा ५ एमभीए मात्र पाएको छ । सर्वोत्तमले पनि ३० एमभीए माग गरेकामा ८ एमभीएले काम चलाइरहेको छ ।सुनवल सबस्टेसनसँगै घिसिङले कपिलवस्तुमा निर्माणाधीन १३२३३ केभी सबस्टेसन र प्रसारण लाइनको पनि अवलोकन गरे । प्राधिकरणले कपिलवस्तुको मोतीपुर, अर्घाखाँचीको सन्धिखर्क, गुल्मीको पौंदी अमराई हुँदै बागलुङको बुर्तिबाङसम्म जोड्ने गरी चार स्थानमा सबस्टेसन र प्रसारण लाइन विस्तार गरिरहेको छ । कपिलवस्तुको मोतीपुर र अर्घाखाँचीको सन्धिखर्कमा सबस्टेसन निर्माण भइरहेको विद्युत् प्राधिकरण लुम्बिनी प्रादेशिक कार्यालयका प्रमुख नवराज ओझाले जानकारी दिए । यस क्षेत्रका उद्योगीले मागेअनुसार विद्युत् नपाएको गुनासो गरेकाले पनि निर्माणाधीन सबस्टेसनहरूको अनुगमन गरिएको उनको भनाइ छ । धेरै उद्योगले क्षमता वृद्धिका लागि विद्युत् माग गरिरहेका छन्, उनले भने, सबस्टेसन अभावमा उद्योगीको मागअनुसारको विद्युत् आपूर्ति हुन सकेको छैन । प्राधिकरणले अहिले बुटवलदेखि सुनवलसम्म पूर्वपश्चिम राजमार्गको छेउबाट प्रसारण लाइन विस्तार गरिरहेको छ । सडक पनि विस्तारका क्रममा रहेकाले प्रसारण लाइन विस्तारमा समस्या भइरहेको उनले बताए । प्राधिकरणले बुटवलदेखि सुनवलसम्म १ सय २० पोल गाडेको छ । थप २ सय पोल गाडेर लाइन विस्तार गरेपछि उद्योगीलाई क्षमता वृद्धिका लागि पहिलो चरणको लाइन उपलब्ध गराउन सकिने उनले बताए । गण्डकी प्रदेशको सर्दीमा रहेको होङ्सी सिमेन्टलाई माग गरेको तीन वर्षपछि ३७ मेगावाट विद्युत् उपलब्ध गराइएको छ । नेपालकै ठूलो सिमेन्ट उद्योग दाबी गरिरहेको होङ्सीले विद्युत् अभावमा जेनेरेटरमार्फत उद्योग चलाइरहेको थियो । उद्योगका लागि बर्दघाटदेखि सर्दीसम्मको १३२ केभी प्रसारण लाइन तयार भएपछि शनिबारदेखि विद्युत् उपलब्ध भएको ओझाले बताए । कम्पनीले आइतबारदेखि नै विद्युत्मार्फत सिमेन्ट उत्पादन सुरु गरेको बताएको छ । नवलपरासीको लक्ष्मी स्टिल्सले आफैंले सबस्टेसन निर्माण गर्ने गरी विद्युत् माग गरिरहेको छ । उद्योगी आफैंले सबस्टेसन निर्माण गर्ने र त्यहीँबाटै विद्युत् दिने नीति प्राधिकरणले ल्याएपछि धेरै उद्योगी उत्साहित भएको स्टिल्स कम्पनीका निर्देशक शशि न्यौपानेले बताए । अहिलेसम्म त्यस्तो नीति पनि थिएन, हामीले माग गरेअनुसारको बिजुली पनि पाएका छैनौं, उनले भने, अहिले कुलमान घिसिङ उद्योगमै पुगेर अनुगमन गरेपछि सकारात्मक भएर सबस्टेसन निर्माण गर्न निर्देशन दिनुभएको छ । त्यसले हामी उत्साहित छौं । उनले लक्ष्मी स्टिल्सले २० करोड लगानी गरेर आफैं १३२ केभीएको सबस्टेसन निर्माण थालेको उनको भनाइ छ । आफ्नै सबस्टेसन भएपछि उद्योगी विद्युत् ट्रिपिङको समस्याबाट पनि मुक्त हुने उनले बताए ।"
भारतद्वारा सातामा ५६ उडानको प्रस्ताव,"काठमाडौं (कास) भारतले नेपालसँग सातामा ५६ उडानको प्रस्ताव गरेको छ । काठमाडौंस्थित भारतीय दूतावासले हाल कायम १४ उडानको एयर बबल व्यवस्था हटाई उडान संख्या बढाउन प्रस्ताव गरेको हो । दुई देशका पर्यटनमन्त्री भेट भएको दुई दिनपछि आइतबार दूतावासले मन्त्रालयलाई पत्र पठाउँदै सातामा नेपालभारतबीच दुवै देशका वायुसेवाले २८२८ उडान गर्न सक्ने प्रस्ताव पठाएको संस्कृति, पर्यटन तथा नागरिक उड्डयन मन्त्रालयका सहसचिव बुद्धिसागर लामिछानेले जानकारी दिए । शुक्रबार मात्रै पर्यटनमन्त्री प्रेमबहादुर आले दिल्ली पुगेर भारतीय समकक्षी ज्योतिरादित्य सिन्धियालाई भेटी नेपालभारत उडान खुला गर्न अनुरोध गरेका थिए । उक्त भेटमा मन्त्री सिन्धियाले उडान संख्या थप्न मद्दत गर्ने प्रतिबद्धता जनाएका थिए । नेपालभारतबीच एक वर्षयता एयर बबलअन्तर्गत काठमाडौं र दिल्लीका लागि मात्रै उडान हुँदै आएको छ । हाल दुवै देशका ध्वजावाहक वायुसेवाले दैनिक एकएक उडान गर्दै आएका छन् । यी उडानमा दुई देशका नागरिक र कूटनीतिज्ञबाहेक तेस्रो मुलुकका नागरिकलाई रोक लगाइएको छ । भारतको प्रस्तावअनुसार अब दिल्लीबाहेक मुम्बई, बैंग्लोर, कोलकाता र बनारसमा पनि उडान सञ्चालन गर्ने योजना रहेको पर्यटनमन्त्री आलेले बताए । ती ठाउँमा २०७६ चैतपछि उडान हुन सकेको छैन । नेपालले भारतसहित ४० मुलुकसँग दोहोरो उडान सम्झौता गरेको छ । भारतसँग सातामा ३० हजार सिट उडान गर्ने सम्झौता छ । नेपालसँग दिल्लीबाहेक चेन्नई, हैदराबाद, देहरादुन, बागडोगरा, गोरखपुरलगायत २१ सहरमा उडान अनुमति छ । कोरोना महामारीपछि करिब ९ महिना उडान रोकिएकामा २०७७ मंसिरपछि एयर बबलअन्तर्गत सीमित उडान खुला गरिएको थियो ।"
जसले श्रीमतीलाई नरक पुर्याए,"उनी भर्खर २३ वर्षमा टेकिन् । कलिलो उमेरमै जुनीभरि भुल्न नसक्ने पीडा भोगिन् । बारम्बार झस्किने, बेहोस हुने र जाग्ने गर्छिन् । आँखा ओभाउँदैनन् । छिनछिनमा त्यही दिन, त्यही घटना उनको मस्तिष्कमा बल्झिरहन्छ । घटना सम्झिएपछि बर्ररर आँसु झर्छन् । नरकजस्ता ती दिन सम्झिएर मूर्च्छा पर्छिन् । सुखको आसमा पछि लागेकी गुल्मीकी निशा शर्मा (नाम परिवर्तन) ले आफ्नै श्रीमान्बाट बेचिएपछि जिउँदै नरक भोग्नुपर्यो ।पत्याउन मुस्किल कथाजस्तो लाग्ने कहालीलाग्दो उनको विगतले निशालाई अचेल जतिखेर पनि अत्याइरहन्छ । बिहेअघि उनको जीवन हाँसीखुसी बितिरहेको थियो । आमा, बुबा, बहिनी र भाइसँगै रूपन्देहीको तिलोत्तमामा बसेर पढिरहेकी थिइन् । त्यहाँको एक विद्यालयबाट एसईई उत्तीर्ण गरिन् । क्याम्पस पढ्न भर्ना भइन् । ११ कक्षाको वार्षिक परीक्षा नजिकिँदै थियो । सानिमाले राम्रो घरको केटो छ भनी बिहेको प्रस्ताव ल्याइन् । आफ्नै मान्छेले भनेपछि केटा र घर राम्रो होला ठानेर परिवारले अर्घाखाँचीको पाणिनिका युवकसित बिहे गराइदिए ।विवाहपछि ११ को परीक्षा दिइन् । पढाउँछु भनेर विवाह गरेका श्रीमान्ले १२ कक्षा भर्ना गर्न मानेनन् । बुबाले पहल गरेर भर्ना गरिदिए । घरमै पढेर परीक्षा दिन निशा तयार भइन् । परीक्षा दिइन् । श्रीमान्ले गर्भ रोक्ने औषधिको प्रयोग गरेको छु भन्थे । विश्वासमा पर्दा उनी गर्भवती भइन् । पढेर केही गर्न चाहन्थें, निशाले भनिन्, तर अवरोध भयो ।चौपाया रेखेदख, घरधन्दा, हरेक साँझ सासूको गोडा मिचिदिने उनको दैनिकी थियो । तर, सबैले खाएर बचेको खाना दिने, पेटभरि खान नदिने उनको घरका सदस्यको रूखो व्यवहार सहनुपरेको उनले बताइन् । सानिमाले विदेश जानेआउने केटो हो भनेकी थिइन् । निशाले वैदेशिक रोजगारीमा होला भन्ने ठानिन्, बिहेअघि खासै सोधखोज गरिनन् । बिहेपछि श्रीमान् भारत आउजाउ गर्थे । उनलाई पनि पटकपटक भारत जानका लागि दबाब दिन्थे । घरमा पेटभरि खान नदिने, उनले भनिन्, सबैले भारत जान दबाब दिइरहेका थिए । यत्तिकैमा छोरी जन्मिइन् । छोरी जन्मिएपछि पनि भारत जाने दबाबसँगै मानसिक र शारीरिक दुर्व्यवहार गर्ने क्रम सुरु भयो । निर्घात कुटाइ खाएर सहन नसकेपछि धेरैपटक स्थानीय प्रहरी चौकी धाएको उनले सुनाइन् । जाहेरी दिइन् तर मेलमिलाप र सम्झाइबुझाइमा आलटाल भयो ।उनका अनुसार गत जेठ ३१ को बिहानैदेखि श्रीमान्ले भारत जान दबाब दिए । उनले छोरी लिएर माइत जान्छु भनिन् । श्रीमान्ले निशा र छोरीलाई माइतीघरमा छोडिदिन्छु भनी लिएर हिँडे तर माइत पुर्याएनन् । बिहान ३ बजे अर्घाखाँचीबाट हिँडेकी उनलाई कपिलवस्तु आइसकेपछि गोरुसिंगे हुँदै कृष्णनगर पुर्याए । पानी दर्किएको थियो, उनले भनिन्, भिजेको एकजोर लुगाबाहेक केही थिएन, तिनै लुगा र बच्चीसँग सानो गाडीमा हालेर भारत पुर्यायो । दिल्लीको घितोड्नीस्थित साँघुरो गल्लीबाट भित्र पस्दा निशालाई डर र चिन्ता दुवैले सताउन थाल्यो । श्रीमान्ले लिएर गएको कोठा सम्झिँदै उनले भनिन्, हरेक भित्तामा कार्टुनले ढाकिएको, अँध्यारो, निस्सासिने खालको, कसैले नदेख्ने, कसैलाई नदेखिने थियो । कोठाभित्र विस्तरामा आठवटा मोबाइल र दुईवटा ल्यापटप देखेर अचम्म परेको निशाले बताइन् । श्रीमान्लाई के काम हो यति धेरै मोबाइल चाहिने भनी प्रश्न गरिन् । श्रीमान्ले अब तैंले पनि यहीँ काम गर्नुपर्छ भनी जवाफ दिएको उनले सुनाइन् । १६ महिनाकी छोरी काखी च्यापेर गएकी निशाको जीवन एकाएक अन्धकारमा बदलियो । श्रीमान्ले गर्ने काम बुझ्दै जाँदा थाहा पाइन् । उनका पति भारतमा कल गर्ल्स एपमार्फत महिलाको नग्न तस्बिर र भिडियो ग्राहकलाई पठाई मानव ओसारपसारको काम गर्दारहेछन् । साथै ह्वाट्स् एपमार्फत युवतीको नग्न तस्बिर र भिडियो पठाएर पैसा लिई यौन धन्दाका लागि पठाउने रहेछन् ।म त झसंग भएँ, निशाले भनिन्, आठवटा सिम रहेछन्, ग्राहकबाहेकलाई फोन नजाने । उनका अनुसार फोन सम्पर्कबाट ग्राहक पठाएपछि महिलाको स्वास्थ्यमा समस्या (योनिबाट रगत बगेको, गर्भ बसेको जस्ता) देखाई ग्राहकबाट पुनः पैसा माग्ने, पैसा पाएपछि युवतीलाई फेरि पठाइदिने गर्दा रहेछन् । उनले निशालाई ग्राहकसँग सक्दो बढी रकम उठाउने काममा लगाए । सामान र पैसा लिएर युवती नपठाएपछि ग्राहकको फोन आउँदा थप पैसाको माग गर्न लगाए, उनले भनिन्, काम नगरेमा कुट्ने, खाना नदिने भएकाले बाध्यताले फोन उठाउँथें । फोन सम्पर्क र मागबमोजिमको पैसा पेटीएम मार्फत जम्मा हुन्थ्यो । पैसा आएपछि उक्त सिम ब्लक हुन्थ्यो । त्यसपछि नयाँ सिम किन्ने गरेको उनले बताइन् । दैनिक ९ हजार भारतीय रुपैयाँ कमाइ हुन्छ भन्थे, उनले भनिन्, जा, नगए मारिदिन्छु भन्थे । त्यसपछि मलाई पनि त्यस्तो धन्दामा लगाउन खोजेको थाहा भयो । उनका अनुसार छोरी चिच्याएर रुँदा श्रीमान्ले हेर्थे । निशालाई भने निरन्तर ग्राहकसँग कुरा गर्न लगाउँथे । धेरैजसो नकार्थें, त्यसपछि कुटाइ खान्थें, उनले भनिन्, कति पिटाइ खाएँ, खाएँ । भनेको नमान्दा श्रीमान्ले मल्टिप्लग को प्वालमा औंला छिराएर करेन्ट लगाउने गरेको उनले बताइन् । कहिले पानी लिन जा भन्थे, कहिले नानीको खानेकुरा किन्न जा भन्थे, उनले भनिन्, घरबाहिर गएपछि उनले बोलाएका ग्राहकसित ठोक्किन्थें । कुरा बुझेपछि कहिलेकाहीँ त दिनभरि सडकछेउ बसेर साँझ कोठामा पुग्ने गरेको उनले बताइन् । त्यसपछि श्रीमान्ले पिट्थे, उनले भनिन् । ढाड र पेटमा मुड्कीले हान्ने, पटकपटक मार्ने प्रयास गरेको उनको भनाइ छ । एकपटक कुटाइ खाएर थला परेपछि ढोकाबाहिरबाट चुकुल लगाएर घरबेटीलाई व्यथा बताइन् । तर, निशाको भाषा उनीहरूले बुझेनन् । उल्टै श्रीमान् भएको कोठामा ल्याएर जिम्मा लगाए । श्रीमान्ले आफूलाई मानसिक रोगी भनेर परिचय दिएको उनले सुनाइन् । श्रीमान् बाहिर जाँदा कोठामा थुनेर जान्थे । निशाका अनुसार एक दिन ज्यान लिने उद्देश्यले आक्रमण गरे । निर्घात कुटपिट गरे र नग्न बनाएर भिडियो खिचे । आफैं मरेकी हुँ भन्न लगायो, उनले भनिन्, मेरो पेटमा बसेर योनिमा मुड्कीले हान्दै रगताम्य बनायो । त्यही हालतमा छोडेर श्रीमान् निस्किएको उनले बताइन् । त्यसपछि बल्लतल्ल उठेर झ्यालको कार्टुन च्यातिन् । छिमेकमा बस्ने एक विद्यार्थी देखिन् र सहयोग मागिन् । कलम र पाना मागेर बुबाको फोन नम्बर टिपाइदिइन् । केहीबेरमा फर्किएका श्रीमान्ले फेरि कुटपिट गरे । त्यही बेला कसैले ढोका खोल्नुस् भने । श्रीमान्ले ढोका खोल्दा प्रहरी, आफन्त नेपालका प्रतिनिधि र दिल्ली महिला आयोगका प्रतिनिधि आएका रहेछन् । बुबाको फोन नम्बर दिएपछि उनीहरू आएका रहेछन्, निशाले भनिन्, ती विद्यार्थीले बुबालाई फोन गरेकी रहिछन् । छिमेकी विद्यार्थीले फोन गरेर तपाईंकी छोरी आजको रातभन्दा बाँच्दिन भनेपछि बुबाले जिल्ला प्रहरीमा सम्पर्क गरी छोरी बचाउन जाहेरी दर्ता गराएका थिए । उनको निवेदन हेरेर प्रहरीले आफन्त नेपाल भन्ने संस्थासित समन्वय गरी उक्त ठेगानामा पठाएको थियो । निशालाई उनीहरूले लुगा लगाइदिए । ज्यान बचाउन आएको बताए र साथै जाम् भने । निशाले साँच्चै उद्धार गर्ने भए जाने भनिन् । विश्वास दिलाएपछि उनी नेपाली प्रतिनिधिसित अस्पताल पुगिन् । भर्ना गरेको अर्को दिन मात्र उनी पूर्ण होसमा आइन् । छोरी सुरक्षित देखिन् । निशालाई एक संस्थामा राखियो । त्यहाँ उनको राम्रो हेरचाह भइरहेको थियो । केही दिनपछि बुबा त्यहीँ पुगे । आफन्त नेपालको सहयोगमा बुबासँगै निशा र छोरीलाई नेपाल ल्याइयो ।यहाँ आएपछि पुनः उपचार गरी आफन्त नेपालले उनको हेरचाह गरिरह्यो । अहिले उनी उक्त संस्थाको परामर्शदाताका रूपमा काम गर्न सक्ने भएकी छन् । भारत जान लागेका युवतीलाई किन जाने, के कामले जाने भनेर सोध्ने, उनीहरू घरमा नबताई हिँडेको शंका लागे घरमा फोन गर्ने, प्रहरीसँग समन्वय गरी संस्थामा संरक्षण गर्ने, परिवारको जिम्मा लगाउने उनको दैनिकी बनेको छ । यसबापत संस्थाले उनलाई पारिश्रमिक दिने गरेको छ । छोरी माइतमा छिन् । निशाका अनुसार भारतबाट श्रीमान् छुटेर आएका रहेछन् । यसबारे उनलाई जानकारी थिएन । निशा र बुबा जिल्ला प्रहरी रूपन्देहीमा मानव बेचबिखन र दुरुत्साहनसम्बन्धी मुद्दा दर्ता गर्न पुगे । त्यही मौकामा उनका श्रीमान् ससुराली पुगे । त्यहाँ गएर खानेकुरा र भाँडामा विष छर्किएको निशाले बताइन् । दूध तताएर छोरीलाई खुवाउन भाँडा लिन अर्को कोठामा जाँदा ढोका पछाडि लुकेर बसेको श्रीमान्ले निशाकी आमाको मुखमा विषको डब्बा खोलेर हालिदिएको उनले बताइन् । आमा चिच्याएपछि छिमेकी जम्मा भए, उनले भनिन्, त्यो देखेपछि बहिनीले मलाई फोन गरी । त्यसपछि प्रहरीसहित घर पुगेको उनले बताइन् । आमालाई क्रिमसन अस्पताल लगेर भर्ना गरियो, उनले भनिन्, उसले (श्रीमान्) पनि विष खाएको भनेपछि प्रहरीले अस्पताल पुर्यायो । त्यसपछि आमामा मानसिक समस्या देखा परेको उनले बताइन् । बेलाबेलामा रुने, हाँस्ने, बर्बराउने गर्न थालिन् । जिल्ला प्रहरी कार्यालयका सहायक प्रवक्ता प्रहरी निरीक्षक भास्कर चन्दका अनुसार अदालतमा मानव बेचबिखन तथा ओसारपसार मुद्दा दर्ता भइसकेको छ । श्रीमान् अहिले जिल्ला कारागारमा पुर्पक्षमा लागि राखिएका छन् । पैसा छ, प्रहरीले पनि केही गर्दैन भन्थ्यो, उनले भनिन्, कारबाही नहुने हो कि भन्ने चिन्ता लाग्छ ।"
ट्वान्टी२० विश्वकप असाधारण १० क्षण,"लगातार बलमा चार विकेटविश्वकपको पहिलो चरण खेलमा नेदरल्यान्ड्सलाई ७ विकेटले हराउने क्रममा आयरल्यान्डका तीव्र बलर कर्टिस क्याम्फरले लगातार चार बलमा चार विकेट लिए । क्याम्फरले ह्याट्रिकसहित ४२६ को सानदार प्रदर्शन गर्दा नेदरल्यान्ड्स १०६ रनमा अलआउट भयो । ट्वान्टी२० अन्तर्राष्ट्रियमा लगातार बलमा चार विकेट लिने क्याम्फर संसारका चौथा बलर हुन् । यसअघि सन् २०१९ मा अफगानिस्तानका रसिद खान र श्रीलंकाका लासिथ मालिङ्गाले यो सफलता हात पारेका छन् । पाकिस्तानले तोड्यो भारतीय जिंकबाबर आजम र मोहम्मद रिजवानको अविजित अर्धशतकमा पाकिस्तानले भारतलाई १० विकेटले हराएर ट्वान्टी२० विश्वकपमा आफ्नो चिरप्रतिस्पर्धीमाथि पहिलो जित निकाल्न सक्यो । १५२ रनको लक्ष्य पछ्याएको पाकिस्तानका आजम (६८) र रिजवान (७२) ले दुबईमा १३ बल बाँकी छँदै आफ्नो टिमलाई जित दिलाएका थिए ।बायाँहाते तीव्र बलर साहिन साह अफ्रिदीले जितको आधार तय गरेका थिए । ट्वान्टी२० विश्वकपमा छैटौं प्रयासमा पाकिस्तानले छिमेकी भारतविरुद्ध जित पाएको हो । अफ्रिदीको ३३१ को प्रदर्शनसाथ कप्तान विराट कोहलीको ५७ रनको इनिङ्सका बाबजुद भारत १५१७ मा सीमित भएको थियो । डी ककको अस्वाभाविक व्यवहारवेस्ट इन्डिजविरुद्ध घुँडा टेक्न अस्वीकार गरेका क्विन्टन डी ककले दक्षिण अफ्रिकाले त्यसपछि खेलेका खेलमा आफ्नो नाम फिर्ता लिए । क्रिकेट दक्षिण अफ्रिका (सीएसए) द्वारा प्रतियोगितामा सहभागी आफ्ना सबै खेलाडीले जातीयता विरोधी सांकेतिक ऐक्यबद्धतामा भाग लिन आदेश दिएको केही घण्टामै २८ वर्षीय डी ककको अस्वाभाविक निर्णय आएको हो ।दुई दिनपछि डी ककले माफी माग्दै टिमका बाँकी सदस्यको जातीयताविरुद्धमा आफ्नो जस्तै धारणा भइदिए खुसी मिल्ने बताएका थिए । यदि मैले घुँडा टेकेर अन्यलाई शिक्षित गर्न सहयोग पुग्छ र अरूको जीवन राम्रो बनाउन सकिन्छ भने मलाई यस्तो गर्दा धेरै खुसी मिल्नेछ, उनले भनेका थिए । ट्रोलबारे कोहलीको आक्रोशपाकिस्तानसँगको हारमा टिमका एकमात्र मुस्लिम खेलाडी मोहम्मद सामीलाई दोषी देखाउँदै भारतीय समर्थकबाटै धार्मिक र साम्प्रदायिक हमला हुन थालेपछि कप्तान विराट कोहलीको आक्रोशित शैली देखियो । उनले समर्थकलाई अति दुर्बल र दयनीय भनिदिए । हामी मैदानमा सकारात्मक कारणले खेलिरहेका छौं । न कि सामाजिक सञ्जालका अति दुर्बल झुण्डका लागि । जो वास्तवमै कसैप्रति टिप्पणी गर्ने हैसियत राख्दैनन्, कोहलीले भने, कसैको धर्ममाथि हमला गर्नु एउटा मान्छेले गर्नसक्ने सबैभन्दा दयनीय हर्कत हो ।उपाधि दाबेदार मानिएको भारत न्युजिल्यान्डसँग हारेपछि सेमिफाइनल पुग्न असफल भएको थियो । बटलरको लयजस बटलरले श्रीलंकाविरुद्धको २६ रनको जितका क्रममा प्रतियोगिताको पहिलो शतक प्रहार गरेपछि इंग्ल्यान्डले सेमिफाइलमा स्थान सुरक्षित गरेको थियो । बटलरले नटआउट १०१ रन बनाएपछि इंग्ल्यान्डले १६३४ को योगफल खडा गरेको थियो । ६७ बलमा ६ चौका र ६ छक्का प्रहार गरेका उनी क्रिकेटका तीनै फर्म्याटमा शतक प्रहार गर्न सफल भए । हसरंगाको प्रशंसाभलै, श्रीलंका सुपर १२ चरणबाटै घर फर्कियो । सन् २०२२ मा अस्ट्रेलियामा हुने विश्वकपको अर्को संस्करणमा सम्भावित उपाधि विजेताका रूपमा अहिलेदेखि नै चर्चा सुरु भएको छ । यो विश्वकपमा उसका स्पिन अलराउन्डर वानिन्दु हसरंगाले १० भन्दा कम औसतमा १६ विकेट लिए । प्रशिक्षक मिकी आर्थरले भनेका छन्, हसरंगा एक विशेष क्रिकेटर हुन् । पुस्ताको अन्त्यवेस्ट इन्डिजका कप्तान किइरोन पोलार्डले देशमा एउटा पुस्ताको अन्त्य भएकामा अफसोच व्यक्त गरे । ड्वाइने ब्राभोले अन्तर्राष्ट्रिय क्रिकेटबाट संन्यासको घोषणा गरेपछि क्रिस गेल र पोलार्ड आफैं पनि सोही निर्णयमा जोडिए ।साबिक विजेता वेस्ट इन्डिजले सुपर १२ को आफ्नो अन्तिम खेलमा अस्ट्रेलियासँग ८ विकेटको हार बेहोर्यो । यो टोलीको ५ खेलमा चौथो हार थियो । समान ३८ वर्षका पोलार्ड र ब्राभो तथा ४२ वर्षीय गेल सन् २०१२ र २०१६ मा वेस्ट इन्डिजले ट्वान्टी२० विश्वकप जित्दाका महत्त्वपूर्ण सदस्य थिए । अबुधाबीमा यी स्टारलाई अस्ट्रेलियाली खेलाडीले गार्ड अफ अनर दिएका थिए । रिजवान अस्पतालदेखि सेमिफाइनलसम्म सेमिफाइनलमा अस्ट्रेलियासँग हारे पनि पाकिस्तानका ओपनर मोहम्मद रिजवानले ६७ रनको अर्धशतकीय इनिङ्स खेले । त्योभन्दा आश्चर्यजनक कुरा के हो भने छातीको संक्रमणका कारण दुई दिन अस्पतालको आईसीयूमा बिताएर उनी सेमिफाइनल खेल्न रंगशाला पुगेका थिए ।रिजवानको छातीमा गम्भीर संक्रमण भएकाले अस्पताल भर्ना गरिएको थियो । उनले दुई रात आईसीयूमा बिताए, पाकिस्तानका चिकित्सक नजीब सोमरुले भने, अविश्वसनीय रूपमा ठीक भएपछि उनी खेलका लागि योग्य भए । देशका लागि उनको महान् संकल्प र त्यागप्रति गर्व गर्छौं । कोन्वेको महँगो पञ्चदायाँ हात भाँच्चिएपछि न्युजिल्यान्डका विकेटकिपर ब्याट्सम्यान डेभोन कोन्वेले फाइनल गुमाउनुपर्यो । सेमिफाइनलमा इंग्ल्यान्डविरुद्ध ४६ रनमा आउट भएपछि उनले आफ्नै ब्याटमा पञ्च हानेका थिए । न्युजिल्यान्डका प्रशिक्षक ग्यारी स्टिडले पछि भनेका थिए, आफ्नै हातमा चोट पुर्याएर उनले चतुर काम गरेनन् । अस्ट्रेलियाको लामो पर्खाइमिचेल मार्सले ७७ रनको नटआउट प्रदर्शन गरेपछि न्युजिल्यान्डलाई ८ विकेटले हराउँदै अस्ट्रेलियाले आफ्नो पहिलो ट्वान्टी२० विश्वकप उपाधि जित्यो । कप्तान आरोन फिन्चले यो उपलब्धिलाई विशाल भनेका छन् ।दुबईमा १७३ रनको लक्ष्य पछ्याउने क्रममा मार्सले डेविड वार्नरसँग दोस्रो विकेटमा ९२ रनको साझेदारी गरेका थिए । यसैको आधारमा अस्ट्रेलियाले ७ बलअगावै खेल जितेको हो ।पाँचपल्ट एकदिवसीय विश्वकप जिते पनि अस्ट्रेलियाले छोटो फर्म्याटको विश्वकप पहिलोपल्ट जितेको हो । दुबई अन्तर्राष्ट्रिय रंगशालामा खेलिएका १३ मध्ये १२ खेल पहिले फिल्डिङ गर्ने टोलीले जितेको थियो ।"
बेलायतमा नेपालीले जिते बडिबिल्डिङ,"लन्डन (कास) यूकेनेपाल इन्टरनेसनल फेडेरेसन बडिबिल्डिङ लिगका पूर्वमहासचिव बिसन गुरुङले बेलायतको एक बडीबिल्डिङ प्रतियोगितामा उपाधि जितेका छन् ।बेलायतको बर्मिङ्घम सिटीमा १४ नोभेम्बर २०२१ मा सम्पन्न फिजिकल कल्चर एसोसिएसन (पीसीए) प्रतियोगितामा ओभरअल बडिबिल्डिङ च्याम्पियन भएका छन् । बेलायतमा पीसीए जित्ने उनी पहिलो नेपाली हुन् ।सन् २०१४ मा मिस्टर यूके नेपाल, २०१५ मा मिस्टर हिमालयन रनरअप भएका बिसनले २०१८ मा मिस्टर काठमाडौंको उपाधि जितेका थिए । उनको सफलताले बडिबिल्डिङ खेलमा एउटा इतिहास कायम गरेको यूके नेपाल फेडरेसन बडिबिल्डिङ लिगका अध्यक्ष सुक गुरुङले बताए । उनले नेपाल र नेपालीलाई थप गर्वित तुल्याएको बताए ।प्रतियोगितामा यूके नेपाल फेडेरेसन बडीबिल्डिङ लिगका अध्यक्ष सुक गुरुङ, तमुधिं लन्डन इकाई तथा स्याङजा समाज यूकेका उपाध्यक्ष भरत गुरुङ र रमेश गुरुङको उपस्थिति थियो ।विजेता बिसनले बडिबिल्डिङ करिअरमा आफू यहाँसम्म आइपुग्न मिस्टर नेपाल सानु गुरुङ र मिस्टर यूके नेपाल सुक गुरुङको ठूलो योगदान रहेको बताउँदै सहयोगी र प्रेरक व्यक्तित्वप्रति आभार व्यक्त गरे ।"
चितवनसँग हार्दा काठमाडौं बाहिरियो,"काठमाडौं (कास) चितवनसँग हाइस्कोरिङ रोमाञ्चक खेलमा २ रनले पराजित भएपछि काठमाडौं वाग्मती प्रदेशस्तरीय वाइवाइ यू१९ क्षेत्रीय छनोट प्रतियोगिताबाट बाहिरिएको छ । काठमाडौंको हकमा यो लगातार दोस्रो हार थियो । अघिल्लो दिनमात्र काठमाडौं छिमेकी ललितपुरसँग पराजित भएको थियो । अर्जित भण्डारी र स्वप्निलसिंह अधिकारीको अर्धशतकमा मूलपानीको माथिल्लो मैदानमा टस जितेको चितवनले निर्धारित ४० ओभरमा ९ विकेट गुमाई २ सय ३२ रन बनाएको थियो । अर्जितले ५७ र स्वप्निलले ६७ रन बनाउँदै तेस्रो चौथो विकेटमा १ सय ६ रनको साझेदारी गरेका थिए । अर्जितले ७४ बल खेली ६ चौका र २ छक्का तथा स्वप्निलले ५६ बल खेल्दै ५ चौका र ४ छक्का प्रहार गरे । सुजन चापागाईं १३, सूर्यांशु कोइराला ७ र प्रशान्त महत १ रनमा आउट भएपछि अर्जित र स्वप्निलको जोडी जमेको थियो । प्रतीक श्रेष्ठ १०, रविन तिमल्सिना १५, कप्तान गौतम केसी १३ र कृजन गुरुङ ६ रनमा आउट भए । विशाल यादव ३ चौका र १ छक्का प्रहार गर्दै अविजित २१ रन बनाए । काठमाडौंका कौशल रुपाखेतीले ८ ओभरमा १ मेडन राख्दै ४२ रनमा ४, कप्तान प्रतिश जिसी र पीयूष केसीले २२ तथा युवराज खत्रीले १ विकेट लिए । विपिन शाहीले ८२ रन बनाए पनि काठमाडौंले ८ विकेट गुमाई २ सय ३० रनमात्र बनाउन सक्यो । विपिनले ७४ बल खेली ७ चौका र ४ छक्का प्रहार गरे । उनले ओपनर उत्तम थापामगरसँग दोस्रो विकेटमा १ सय ४९ रनको साझेदारी गरेका थिए । उत्तमले ८४ बल खेल्दै ६ चौका र १ छक्कासहित ५८ रन बनाए । प्रतिश १४ र रजत तिमिल्सिना १८ रनमा आउट भए । नवीन तामाङ २३ रनमा अविजित रहे । उनले तीन चौका हाने ।चितवन र ललितपुरबीच मंगलबार हुने खेलको विजेता फाइनल पुग्नेछ । अर्को समूहको खेलमा नुवाकोटले सोमबार मकवानपुरलाई ६ विकेटले हरायो । टस जितेको मकवानपुर मूलपानीको तल्लो मैदानमा ३८ ओभरमा १ सय १५ रनमा अलआउट भयो । टोलीबाट सारांश गौतम र विपुल खनालले समान २२, सक्षम बस्ताकोटी र नावी आलमले १६१६ रन बनाए । नुवाकोटका रोशन विकले ६ ओभरमा २१ रन खर्चेर ४, अशोक पौडेलले ३ तथा अश्विन न्यौपाने, दीपेश कुमाल र रूपेश भुजेलले ११ विकेट लिए । अमिक कुमालले २८, अमृत थापाले २४, अशोक पौडेलले २३ र आयुश बस्नेतले १९ रन बनाएपछि नुवाकोटले २३१ ओभरमा लक्ष्य पूरा गर्यो । मकवानपुरका विपुल कुमालले २ तथा कुशल केसी र सागर यादवले ११ विकेट लिए । नुवाकोट अघिल्लो दिन भक्तपुरसँग पराजित भएको हो । मंगलबार मकवानपुर र भक्तपुरबीच खेल हुनेछ ।"
"सर्बिया, स्पेन र क्रोएसिया सफल","लिस्बन (एएफपी) सर्बियाले पोर्चुगलमाथि २१ को जितसाथ सन् २०२२ को फिफा विश्वकपमा स्थान सुरक्षित गरेपछि पाँचौं विश्वकप खेलेर कीर्तिमान बराबर गर्ने क्रिस्टियानो रोनाल्डोको योजना तत्कालका रोकिएको छ । स्विडेन र रुसलाई क्रमशः १० ले पराजित गरी स्पेन र क्रोएसियाले पनि विश्वकपका लागि कतार यात्रा पक्का गरेका छन् । रोनाल्डोले युरोपियन च्याम्पियनसिप कीर्तिमानी पाँचौंपल्ट खेलिसकेका छन् । करिअरको अर्को कोसेढुंगा पार गर्ने रोनाल्डोको लक्ष्यमा रेनाटो सान्चेजले खेलको दोस्रो मिनेटमै गोल गरेपछि उनी आशावादी थिए । तर, सर्बियाले पहिलो हाफमै डुसान ट्याडिकको गोलमार्फत खेल बराबरीमा ल्यायो । उनीहरू रोनाल्डोको आक्रमण रोक्न पनि सक्षम रहे । रोनाल्डोले करिअरको ८ सय गोल गर्न एउटा अर्को खेल कुर्नुपर्ने भयो । बरू नियमित समयको अन्तिम मिनेटमा सर्बियाका अलेक्जान्डर मित्रोभिचले गोल गरेपछि निकै नजिक पुगेर पनि पोर्चुगल विश्वकपमा सिधै छनोट हुन असफल रह्यो ।एक वर्षअघि मात्र मित्रोभिच आफ्नो देशका लागि खलनायक बनेका थिए । युरो २०२० अन्तर्गत स्कटल्यान्डविरुद्धको खेलमा उनले पेनाल्टीमा गोल गर्न नसकेपछि सर्बिया बाहिरिएको थियो । फुलहमका यी स्ट्राइकरले ट्याडिकको हेडर उपयोग गरी निर्णायक गोल गरेका हुन् । यो एउटा अद्भूत खेल रह्यो, मित्रोभिचले भने, यो खेलमा हामी हरेक क्षेत्रमा अगाडि थियौं । सन् १९९८ को विश्वकपयता हरेक ठूला अन्तर्राष्ट्रिय प्रतियोगितामा छनोट हुने कीर्तिमान कायमै राख्न पोर्चुगल मार्चमा हुने एक कठिन प्लेअफ चरणबाट गुज्रिनुपर्नेछ । हामीले सबै पोर्चुगिजसँग माफी माग्नुपर्छ, तर मेरो टोली विश्वकपमा हुनेछ, यो निश्चित छ, पोर्चुगलका प्रशिक्षक फर्नान्डो सान्तोसले भने, मार्चमा आफ्ना प्रतिस्पर्धीलाई हराउन र कतारसम्म पुग्न राम्रो तयारी गर्नुपर्छ । मलाई सधैं मेरा खेलाडीप्रति भरोसा छ ।खेलको अन्त्यतिर अल्भारो मोराटाको गोलपछि स्विडेनविरुद्ध जित निकाल्दै स्पेन प्लेअफको प्रक्रियाबाट जोगिएको छ । समूह बी मा बिहीबार जर्जियासँग पराजित भएपछि स्विडेन समूहको शीर्षस्थान स्पेनलाई छोड्न बाध्य भएको थियो । लिगको अन्तिम खेलसम्म पुग्दा स्पेनलाई १ अंक आवश्यक थियो ।क्रोएसियाले पनि खेलको अन्त्यतिर गोल गरी विश्वकपमा स्थान बनायो । डिफेन्डर फेडर कुर्दयासोभको आत्मघाती गोल रुसका लागि निकै महँगो पर्यो । सन् २०१८ को विश्वकप फाइनलिस्ट क्रोएसिया वर्षाले प्रभावित मैदानमा रुसको सन्तुलित रक्षापंक्तिको तोड्न नसक्दा प्लेअफको नजिक पुगिसकेको थियो । तर कुर्दयासोभको गल्तीमा खेल सकिनु ८ मिनेटअघि रुसले शीर्षस्थान गुमायो ।"
विपिनविरुद्ध विजय विजयी,"काठमाडौं (कास) नक्सालका विजय थापा सोमबार प्रकाश दाहाल स्मृति दोस्रो पुरुष तथा महिला राष्ट्रिय बक्सिङको पुरुष ६० केजी तौल समूहमा विजयी भएका छन् । विजयले थानकोटका विपिन गोपालीलाई हराए । सोही तौलमा बीटीएफसीका मौसम रानामगरले एपीएफका विक्रम परियार, कास्कीका सौगात कुमालले केवाईबीसीका निर्मल सुवेदी र आर्मी बी का सुजन सुनारीमगरले रामेछापका सुरेशकुमार भण्डारीलाई हराएका छन् ।सातदोबाटोस्थित कराते हलमा भएको पुरुष ४८ केजीमा उदयपुरका लक्ष्मण राईले भीपीबीसीका दर्शन गुरुङ र चितवनका सरोज गुरुङले सुर्खेतका मोहन गुरुङलाई पराजित गरे । पुरुष ५१ केजीमा आर्मीका सुवास तामाङले बाजुराका चिरन्जीवी खड्कालाई हराए ।महिला ४८ केजीमा बाँकेकी माया खत्रीले पुलिसकी रीता धरेल तथा ५१ केजीमा आर्मी बी की जयन्ती मैनालीले भीपीबीसीकी ओमन गुरुङलाई हराए । प्रतियोगिता नेपाल बक्सिङ संघको आयोजना तथा प्रकाश दाहाल स्मृति प्रतिष्ठानको सहकार्यमा भएको हो ।"
र्याङकिङ उमेर समूह टेनिस सुरु,"काठमाडौं (कास) नेपालकी प्राज्ना मानन्धरले काठमाडौंएसियन यू१४ र्याङकिङ टेनिसअन्तर्गत सर्किट१ को गर्ल्स सिंगलमा सफल सुरुआत गरेकी छन् । सातदोबाटोस्थित टेनिस कम्प्लेक्समा प्राज्नाले अमेरिकाकी नाला जोस्फिन मास्केलाई ६४, ६१ को सोझो सेटमा हराइन् । सोही विधामा नेपालका समृद्धि महर्जन, प्रशंसा मोक्तान, जेनी खड्का, कृषा अधिकारी, शिभाली गुरुङ, आध्या पौडेल र सुनीरा थापा विजयी भएर अगाडि बढेका छन् । ब्वाइज सिंगल्समा नेपालका श्रृजन भट्टराई, निश्चल कायस्थ, आद्रित नेपाल, बृजेश अर्याल, श्लोककेशर खड्का, आयुशमान हजुर घले, सक्षमविक्रम शाह र भारतका सिद्धार्थ जिबु विजयी भएका छन् । ब्वाइज डबल्समा आयुशमान हजुर घले र सक्षमविक्रम शाह, राजवीर प्रधान र दर्शिल श्रेष्ठ, श्रीयोग अधिकारी र निश्चल कायस्थ तथा भारतका अविर श्रीवास्तव र नेपालका बृजेश अर्यालको जोडीले सफलता पाए ।गर्ल्समा नेपालका कृषा अधिकारी र नाला जोस्फिन मास्के, नेपालका समृद्धि महर्जन र आध्या पौडेल तथा जेनी खड्का र कर्मिष्ठा श्रेष्ठको जोडी विजयी भए । प्रतियोगितामा नेपाल, भारत, पाकिस्तान र अमेरिकाका गरी १७ ब्वाइज र १६ गर्ल्स खेलाडी प्रतिस्पर्धी छन् ।"
सहिद स्मारक लिग फ्रेन्ड्ली को मौसम,"सतर्कता आवश्यकयुरोपका ठूला क्लबबीच यस्तो चलन सुरु भएको पनि धेरै भइसकेको छ । केही राम्रो छ भने त्यसलाई पछ्याउने त हो । र, यहाँनिर प्रिसिजन फ्रेन्ड्ली का लागि उत्तिकै सतर्कता पनि आवश्यक हुन्छ । यस्ता खेलका क्रममा टिमले चोटका कारण मुख्य खेलाडी गुमाउनु हुँदैन । यसमा पनि बढी चनाखो हुनुपर्ने प्रशिक्षक नै हो । यसका लागि प्रशिक्षकले खेलाडीलाई कम समयका लागि प्रयोग गर्न सक्छन् । फेरि चोटमुक्त भएर मैदानमा फर्कने प्रयास गरिरहेका खेलाडीका लागि प्रिसिजन फ्रेन्ड्ली जत्तिको राम्रो अवसर अरू हुँदैन ।"
