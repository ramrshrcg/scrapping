शीर्षक,विवरण
राष्ट्रिय सभा चुनाव : एमालेलाई अर्को धक्का,"गण्डकी प्रदेशमा दलित समूहबाट खिमकुमार विक, अन्य समूहबाट दीनानाथ शर्मा र महिला समूहबाट शान्तिकुमारी अधिकारीको ठाउँमा निर्वाचन हुन लागेको हो । गण्डकीमा पनि एमाले कमजोर देखिएको छ । साना दल र एमाले मिल्दा पनि एमालेका उम्मेदवारले जित्ने सम्भावना न्यून छ किनभने गण्डकीमा गठबन्धनको मतभार २ हजार ९ सयभन्दा बढी छ भने एमालेको २ हजार ३ सय ९४ छ । साना दलको मतभार ५ सय १० छ ।लुम्बिनी प्रदेशमा महिला समूहबाट कोमल वली, अन्य समूहबाट दृगनारायण पाण्डेय र दलित समूहबाट रामलखन चमारको पदमा निर्वाचन हुनेछ । लुम्बिनीमा गठबन्धनको मतभार ४ हजार १ सय १० छ भने एमालेको ३ हजार ३ सय २३ छ । साना दलको ४ सय ८ मतभार छ । कर्णालीमा महिला समूहबाट कविता बोगटी र अपांगता भएका व्यक्ति वा अल्पसंख्यक समुदाय समूहबाट माओवादीका जीवन बुढाको पदमा निर्वाचन हुनेछ । कर्णालीमा पनि गठबन्धन बलियो छ । गठबन्धनको २ हजार ५ सयभन्दा बढी मतभार छ भने एमालेको १ हजार ४ सय ३४ मात्रै छ । अरू दलको मतभार ५ सय ८८ छ ।सुदूरपश्चिममा दलित समूहबाट चक्रप्रसाद स्नेही, महिला समूहबाट तारादेवी भट्ट, अन्य समूहबाट शेरबहादुर कुँवरको ठाउँमा निर्वाचन हुन लागेको हो । यहाँ गठबन्धनको मतभार ३ हजार ७ सय ५५ र एमालेको १ हजार ७ सय ८८ छ । अन्य दलको मतभार १ सय ३२ छ ।अहिले निर्वाचित सदस्यको कार्यकाल ६ वर्ष हुनेछ । राष्ट्रिय सभा सदस्य एवं कांग्रेस नेता अधिकारीले अबको निर्वाचनमा गठबन्धन मिल्दा एमाले पहिलो पार्टी नरहने बताए । गठबन्धन मिल्दा राष्ट्रिय सभामा एमालेको अंकगणित तल झर्न सक्छ, उनले भने, मतभार हेर्दा प्रदेश १ मा पनि एमाले टाइट छ, अरू प्रदेश त धेरै तल छ । निर्वाचनपछि माओवादी अघि बढ्ने देखिन्छ ।"
जबरा अयोग्य हुनुका १७ कारण,प्रधानन्यायाधीशको अधिकार खोस्ने नियमावली प्रकाशितसर्वोच्च अदालतमा मुद्दाको पेसी सूची तोक्दा प्रधानन्यायाधीशको तजबिजी अधिकार खोस्ने गरी सर्वोच्च अदालत नियमावली मा भएको संशोधन राजपत्रमा प्रकाशित भएको छ । सोमबार प्रकाशित नियमावली तुरुन्तै लागू भने हुने छैन । उक्त नियमावलीमा नै यो नियमावली सर्वोच्च अदालतको पूर्ण बैठकको निर्णयबमोजिम नेपाल राजपत्रमा सूचना प्रकाशन गरी तोकेको मितिदेखि प्रारम्भ हुने व्यवस्था छ । जसअनुसार अब सर्वोच्च अदालत प्रशासनले नियमावलीले व्यवस्था गरेबमोजिम पेसी सूची गोला प्रक्रियाद्वारा तोक्न आवश्यक सम्पूर्ण प्राविधिक तयारी पूरा गरेपछि फेरि पूर्ण बैठक बस्नेछ । त्यही बैठकले गोला प्रक्रियाद्वारा पेसी सूची लागू हुने मिति तोकेर राजपत्रमा सूचना प्रकाशनका लागि पठाउनेछ ।प्रधानन्यायाधीश जबराले मुद्दाको पेसी र न्यायाधीश तोक्दा कुनै मापदण्डको पालना नगरेको तथा अपारदर्शी आधारमा खास किसिमका मद्दा आफ्नो वा आफूले नियन्त्रण गर्न सक्ने इजलास तोकेको आरोप लाग्दै आएको थियो । अब गोला प्रक्रियाद्वारा मुद्दाको पेसी तोकिने भएपछि प्रधानन्यायाधीशले सुरुदेखि नै प्रयोग गर्दै आएको तजबिजी अधिकार खोसिनेछ । गत बिहीबार सर्वोच्च अदालतका १८ न्यायाधीशले प्रधानन्यायाधीशको अधिकार खोसेर गोला प्रक्रियाद्वारा इजलास तोक्ने गरी नियमावली संशोधनको निर्णय गरेका थिए । उक्त निर्णयमा पछि जबराले सहमति जनाएका थिए ।न्यायाधीश हरिकृष्ण कार्कीको नेतृत्वमा गठन गरिएको समितिले गत साउन १४ मा बुझाएको प्रतिवेदनमा अदालतभित्रको भ्रष्टाचार घटाउन स्वचालित पेसी सूची तोक्ने व्यवस्था गर्न सुझाइएको थियो । कम्प्युटरमा आधारित अटोमेसेन प्रणाली लागू गर्न प्रविधि र कानुनी आधार तय गर्न समय लाग्ने भएकाले अन्तरिम समयका लागि गोला प्रक्रियाद्वारा पेसी सूची तोक्न समितिले सिफारिस गरेको थियो । प्रधानन्यायाधीशले अभ्यास गर्दै आएको तजबिजी अधिकार कटौती गर्ने यस्तो सिफारिसपछि रुष्ट बनेका जबराले उच्च अदालतका मुख्य न्यायाधीशहरू उपस्थित सार्वजनिक कार्यक्रममै यस्तो व्यवस्थाले न्यायालयको परम्परा भत्काउने धारणा राखेका थिए । निश्चित मुद्दा निश्चित न्यायाधीशको इजलासमा पार्ने र चाहेजस्तो फैसला गराउने अभ्यास तीव्र पारेको आरोप जबरामाथि लाग्दै आएको छ ।
एनआरएनए निर्वाचनमा फेरि हस्तक्षेप,"विवाद के हो ?प्रतिनिधि चयन नयाँ कार्यसमितिले गर्ने कि पुरानो कार्यसमितिले गर्ने भन्ने विषयको विवाद टुंगिएको छैन । एनआरएनए महासचिव हेमराज शर्माका अनुसार अस्ट्रेलिया, बेलायत, अमेरिकाको २५ प्रतिशत प्रतिनिधिहरूको विवाद टुंगिएको छैन । यी तीन देशबाट करिब १ सय ५० जनाका प्रतिनिधिको विवाद छ । अस्ट्रिया, साइप्रस र फ्रान्समा नयाँ कार्यसमितिले करिब ६० जनाको नाम परिवर्तन गरेको भन्दै विवाद भइरहेको छ । यूएईमा करिब ४० जना योग्यता नपुगेको प्रतिनिधिको नामावली प्राप्त भएको विवाद छ, शर्माले भने, अन्य छुटपुटसहित करिब ३ सयदेखि ३ सय ५० जना प्रतिनिधिको टुंगो नलागेको अवस्था छ ।एनआरएनए निर्वाचनको समयमा महाधिवेशन प्रतिनिधिको विषयमा केही विवाद हुनु सामान्य जस्तै भइसकेको छ । तर यस पटक क्षेत्राधिकार, कानुन र विधानका व्यवस्थाबारे हेक्का नराखी असन्तुष्ट प्रतिनिधिहरूको उजुरीकै आधारमा परराष्ट्र मन्त्रालयले हस्तक्षेप गर्दै नेतृत्व छनोट प्रक्रिया अनिश्चित बनाइदिएको भन्दै एनआरएनएहरू सरकारसँग असन्तुष्ट बनेका छन् । धेरै ठूलो विवाद भएमा अन्तर्राष्ट्रिय महाधिवेशन प्रतिनिधि छनोटबारेको व्याख्या विधानअनुसार हुन्छ, शर्माले भने, पुरानो र नयाँ कार्यसमितिले कति प्रतिशत प्रतिनिधि चयन गर्ने भन्ने विषय विधानमा प्रस्ट उल्लेख छ । विधानको व्याख्या गर्ने अधिकार परराष्ट्रलाई छैन । परराष्ट्रले एनआरएनएलाई सूक्ष्म ढंगले व्यवस्थापन गर्न खोजेको उनको आरोप छ । परराष्ट्रले आफ्नो एउटा विभाग जस्तो ठान्यो, शर्माले भने, त्यसकारण अहिले परराष्ट्रले निर्वाचन गराउन जिम्मेवारी दिएको संरक्षक परिषद्ले पारदर्शी, स्वच्छ र निष्पक्ष ढंगले काम गर्छ भन्ने विश्वास छैन । प्रमुख संरक्षकले नै महाधिवेशनमा उम्मेदवारी दिने व्यक्तिको पक्षमा अभिव्यक्ति दिने र सघाउने क्रियाकलाप गरिरहेकाले परराष्ट्रले तोकिदिएको संयन्त्रले निष्पक्ष निर्वाचन नगराउने उनले बताए । निर्वाचन समिति नै स्वतन्त्र हुन्छ, उनले भने, उसैले निर्वाचन गराउँछ । यससम्बन्धी व्यवस्था हाम्रो विधानले गरेको छ ।एनआरएनए विधान व्याख्या समितिका संयोजक द्रोण रसालीका अनुसार विधानको व्याख्याको विषय परराष्ट्रको क्षेत्राधिकारभित्र पर्दैन । प्रतिनिधि चयनको सन्दर्भमा विधानको धारा १३७ अनुसार २५ प्रतिशत प्रतिनिधि पञ्जीकृत सदस्यमध्येबाट राष्ट्रिय महाधिवेशनका लागि निर्वाचित हुनेछन् । १० प्रतिशत महिला, युवासहित गैरआवासीय नेपाली अभियानमा उल्लेख योगदान गरेका व्यक्तिमध्येबाट राष्ट्रिय समन्वय परिषद्ले सिफारिस गर्नेछ, उनले भने, बाँकी ६५ प्रतिशत प्रतिनिधि चयन अन्तर्राष्ट्रिय र राष्ट्रिय परिषद्का वर्तमान र विगतमा काम गरिसकेका व्यक्तिहरूबाट गर्नुपर्नेछ ।६५ प्रतिशत प्रतिनिधिको चयन निर्वाचनसहितको महाधिवेशनअगावै गर्नुपर्नेछ । २५ प्रतिशत प्रतिनिधिको चयन राष्ट्रिय समन्वय परिषद्को नयाँ नेतृत्व चयन प्रक्रियासँगै सम्पन्न हुनुपर्ने उनले बताए । नयाँ कार्यसमितिलाई १० प्रतिशत प्रतिनिधि चयन गरी सिफारिस गर्ने जिम्मेवारी रहेको प्रस्ट छ, उनले भने, त्यसकारण यो विवादको विषय होइन । परराष्ट्र मन्त्रालय प्रवेश गर्नुपर्ने विषय पनि होइन ।परराष्ट्र मन्त्रालयका अधिकारीहरूसमेत यो विवाद एनआरएनएको आन्तरिक विषय भएको स्वीकार गर्छन् । मन्त्रालयकी प्रवक्ता सेवा लम्सालले यो एनआरएनएको विशुद्ध आन्तरिक विषय भएको बताइन् । यसमा मन्त्रालय कुनै पनि चासो छैन । उनीहरू संगठनलाई वैधानिक रूपमा मिलाएर अघि बढाउन भन्ने हो, उनले भनिन्, यस विषयमा परराष्ट्र मन्त्रालयले अरू केही पनि गर्न खोजेको होइन ।परराष्ट्रले तीन जना गैरआवासीय नेपालीले दर्ता गराएको उजुरीका आधारमा हस्तक्षेप गरिरहेको छ । भदौ २४ मा परराष्ट्रमा अमेरिकाका वेदप्रसाद खरेल, कतारका नवराज ओली र बेल्जियमकी जानकी गुरुङले उजुरी दर्ता गराएका थिए । उनीहरूले ६५ प्रतिशत प्रतिनिधिको चयन नयाँ कार्यसमितिले गर्नुपर्ने माग राखेका छन् । विधान मिचेर थपिएका पञ्जीकृत सदस्य र प्रतिनिधि हटाउनुपर्छ र महाधिवेशनको मिति तोकिएपछि विधान र चुनावलाई प्रभावित गर्ने गरी बनाइएको नियमावली खारेज हुनुपर्छ, उजुरीमा छ, अमेरिका, बेलायत र अस्ट्रेलियाको नयाँ कार्यसमितिले पठाइएको नामावली (२५ प्रतिशत) ले मान्यता दिइनुपर्छ ।यही एजेन्डालाई अध्यक्षका प्रत्याशी कुल आचार्यले समर्थन गरिरहेका छन् । यसकारण पनि उनले परराष्ट्रको निर्देशनलाई उपयुक्त भन्दै स्वागत गरेका छन् । यो समस्या समाधानका लागि उपयुक्त उपाय हो । समयमा महाधिवेशन नहुनु, प्रतिनिधि चयन प्रक्रियामा एकरूपता र पारदर्शिता नहुनुको कारण संरक्षक परिषद्लाई जिम्मेवारी आएको हो । यो विधानले दिएको अधिकारअनुसार आएकाले परराष्ट्र मन्त्रालयको निर्देशन उपयुक्त छ, उनले कान्तिपुरसित भने, एनआरएनएको नेतृत्वले विभिन्न चरणमा संस्थालाई उपयुक्त ढंगले अगाडि बढाउन सकेन । विवादलाई समाधान गरौं भन्दा नेतृत्वमा रहेका साथीहरूले झूटा कुरा ल्याउने र झुक्याउने काम भयो । त्यसकारण परराष्ट्रले विधानसम्मत गर भन्नु हस्तक्षेप होइन ।आचार्य यसअघि अध्यक्षमा उम्मेदवारी दिई वर्तमान अध्यक्ष पन्तसँग पराजित भएका हुन् । उनले आगामी कार्यकालका लागि उम्मेदवारी दिने घोषणा गरिसकेका छन् । हालका उपाध्यक्षद्वय बद्री केसी र रविना थापाले पनि अध्यक्षमा उम्मेदवारी दिने घोषणा गरिसकेका छन् । तर परराष्ट्रको निर्देशनले नयाँ नेतृत्व छनोट प्रक्रिया नै अनिश्चित बनेको छ ।"
चार दशकदेखि वनको बिगुल,"वन जोगाऔं अभियानकै क्रममा उनी एउटा सम्मेलनमा स्विट्जरल्यान्ड पुगेका थिए । त्यहींबाट वन संरक्षणमा बिगुल पनि एक सशक्त माध्यम बन्न सक्ने अवधारणा आएको नेपालले सुनाए । २०४९ सालमा वन उपभोक्ता समूह र गाउँलेको अगुवाइमा ३५ वटाजति बिगुल भारतबाट ल्याएका थियौं, उनले भने, त्यतिबेला सबै वन उपभोक्ता समूहलाई बाँडियो, धेरैले चलाउनै छाडे ।नेपालले धादिङमा वन संरक्षणको अभियानलाई समुदायको स्वास्थ्य र सरसफाइका कार्यक्रमसँग पनि जोडेका छन् । एकताका उनले गाउँको सूचना प्रवाहमा लागि डोके अडियो तथा भित्तेपत्रिका अभियानसमेत सञ्चालन गरेका थिए । सोह्रघरे, बसाहा, धोबेनी र आसपासका गाउँलेलाई उनले बिगुलमार्फत सचेत गराउँदै आएका छन् ।हाल नेपाल आले छिरिङ सामुदायिक वन, भत्केपाखा सामुदायिक वन, केराबारी सामुदायिक वन, ओक्ले पाखा, डुँडे पाखालगायत धादिङका अधिकांश वन संरक्षण अभियानमा जोडिएका छन् । बिगुल फुक्ने चलनले वन संरक्षणमा गाउँलेको सहभागिता बढाउन मद्दत गरेको नीलकण्ठ२ का वडाध्यक्ष भोजबहादुर गुरुङले बताए ।"
चितवन महाधिवेशनले दिन खोजेको ५ सन्देश,"सत्ता बहिर्गमन र पार्टी विभाजनपछि हुन लागेको एमालेको १० औं महाधिवेशनले मुख्य रूपमा पाँच वटा सन्देश दिन खोजेको छ । महाधिवेशनको मुख्य काम नेतृत्व चयन भए पनि विभाजन भएको पार्टीलाई गति दिँदै राष्ट्रिय चुनौती सामना गर्न सक्षम रहेको सन्देश उसले दिन खोजेको छ । चितवन नारायणी किनारमा हुन लागेको महाधिवेशनले एमाले कमजोर भएको छैन भन्ने पहिलो सन्देश दिने प्रयास गर्नेछ । उद्घाटन सत्रका लागि एमालेले पाँच लाख व्यक्ति चितवनमा उतार्ने दाबी गरेको छ । यसको तयारीका लागि उसले महाधिवेशन उद्घाटनमा सहभागी हुन चितवनमा घरघरै निम्ता पठाएको छ । पार्टी समर्थकबाहेक अरूलाई पनि उद्घाटन सत्रमा सहभागी हुन आग्रह गरेको उसले जनाएको छ । एमालेबाट माधवकुमार नेपाल समूहबिना यो महाधिवेशनमा नारायणी किनारमा जनसागर उराल्ने एमालेको तयारी छ । पार्टीले सामाजिक सञ्जाल, दैनिक बुलेटिन र सञ्चारमाध्यममा विज्ञापनमार्फत चितवन जान आह्वान गरेको छ । सामाजिक सञ्जाल र मोबाइल रिङब्याक टोनमा पनि मंसिर १० मा चितवन जान आग्रह गरिएका सन्देश राखिएका छन् । महाधिवेशन भव्य बनाउन एमालेले धनजन को व्यापक प्रयोग गरेको छ ।एमाले प्रवक्ता प्रदीप ज्ञवालीले महाधिवेशनसम्म आइपुग्दा सबै घेरा तोड्न सक्षम रहेको सन्देश दिएको बताए । पार्टी विभाजित गर्ने, सरकारबाट विस्थापित गर्ने र घेराबन्दी गर्ने काम भएको छ, उनले भने, त्यो घेरालाई तोडेर राष्ट्रिय राजनीतिको सशक्त शक्तिका रूपमा स्थापित हुन सक्षम रहेको र कार्यकर्ताको विश्वास सुदृढ रहेको सन्देश यो महाधिवेशनले दिनेछ । महाधिवेशनको दोस्रो सन्देश हो एकताको भावना समृद्ध गर्नु । विभाजन भए पनि पार्टीभित्र एकताको भावना आउने गरी महाधिवेशन गर्ने अध्यक्ष केपी शर्मा ओलीको तयारी छ । त्यो सन्देश दिन उनले नेतृत्व सकेसम्म सर्वसम्मत गराउने तयारी गरेका छन् । महाधिवेशनमा स्थानीय तहबाट अधिकांश जनप्रतिनिधि सर्वसम्मत भएर आएका छन् । अर्को, पूर्वमाओवादी र अन्य पार्टीबाट आएका नेताहरूलाई रणनीतिक रूपमा सम्मानजनक समायोजन गर्ने ओलीको तयारी छ । पूर्वमाओवादीबाट आएका नेताहरू रामबहादुर थापा, लेखराज भट्टलगायतलाई उनले पुराना एमाले नेतालाई साइजमा ल्याएर राम्रै अवसर दिने तयारी गरेका छन् । विभाजनपछि पनि पार्टी एक छ भन्ने सन्देश दिने प्रयास महाधिवेशनबाट हुँदै छ । एमालेले यसलाई एकताको महाधिवेशन भनेको छ ।गत असोजमा विधान महाधिवेशन सम्पन्न गर्यौं, पार्टीका सबै दस्ताबेज सर्वसम्मतिबाट पारित भए, विचारको महाधिवेशनमा एकता यसअघि नै कायम गरिसकेका छौं, पार्टीभित्रका तीन भिन्न मनोविज्ञानलाई समेटेर अघि बढेका छौं, ज्ञवालीले भने, महाधिवेशनपछि एउटै साझा मनोविज्ञान बन्नेछ । एमालेको नेतृत्वसँग जोडिएका, फागुन २३ पछि प्रचण्डले पार्टी अलग गरेर जानु भए पनि एकता प्रक्रियामा रहनुभएका पूर्वमाओवादी कमरेडको मनोविज्ञान र १० बुँदे प्रस्तावअनुसार मूलधारमा फर्कनुभएका कमरेडहरूको मनोविज्ञानलाई एक सूत्रमा बाँधेर पार्टी एकतालाई सुदृढ गरिनेछ ।एमालेले महाधिवेशनलाई विशेष गरी नेतृत्व चयन गरेर आगामी निर्वाचनमा केन्द्रित भएको तेस्रो सन्देश दिएको छ । असार २८ मा सर्वोच्चको परमादेशपछि सहउत्पादनले राष्ट्रिय राजनीतिलाई नराम्ररी गिजोल्न थालेको छ । संविधान, लोकतन्त्र, राजनीतिक मूल्य मान्यता क्षतविक्षत हुन थालेका छन्, उनले भने, त्यसको रक्षाका लागि पार्टी दृढतापूर्वक अघि बढ्नेछ र आगामी निर्वाचनमा बहुमत प्राप्त पहिलो शक्ति बन्नेछ भन्ने सन्देश दिनु हो । गत विधान महाधिवेशन र यो महाधिवेशनमा एमालेले समृद्ध नेपाल, सुखी नेपाली नारालाई प्रमुखतासाथ उठाएको छ ।नीति (विधान) र नेतृत्व महाधिवेशन फरक मितिमा गरेर एमालेले नयाँ अभ्यास थालेको चौथो सन्देश दिएको छ । नीति र नेतृत्व महाधिवेशन एकैपटक हुने परम्परालाई तोडेर उसले देशव्यापी रूपमा नीति र नेतृत्व स्थापित गर्न खोजेको छ । वडा, पालिका, जिल्ला, प्रदेश र केन्द्रमा नेतृत्व चयन गरी देशव्यापी रूपमा राजनीतिक सञ्चार दिनु यो महाधिवेशनको उद्देश्य देखिन्छ । महाधिवेशनको मेसो पारेर एमालेले वैशाखमा हुने स्थानीय निर्वाचन र त्यसपछि मंसिरमा हुने संघ र प्रदेशको निर्वाचनको तयारी सुरु गरेको छ । महाधिवेशनपछि पार्टी विघ्नबाधा तोडेर, लक्ष्यमा एकाग्र भएर अघि बढ्नेछ किनभने यसअघि पार्टी जीवनमा लामो समयसम्म अस्वस्थता रहे, बैठक विवादको थलो जस्तो भएको थियो, अधिवेशन गुटको थलो भएको थियो, ज्ञवालीले थपे, अब एकताको सन्देश दिनेछ, विवादको थलो हुने छैन ।महाधिवेशनको पाँचौं सन्देश नेपालमा खास कम्युनिस्ट पार्टी एमाले नै भएको सन्देश दिनु हो । नेकपा विभाजनपछि अलग्गिएको माओवादी र एमालेबाट अलग भएको एकीकृत समाजवादीलाई प्रहार गर्दै खास कम्युनिस्ट पार्टी बन्ने उद्देश्य महाधिवेशनले राखेको छ । अध्यक्ष ओलीले कार्यकर्तालाई सन्देश दिँदै भनेका छन्, दक्षिणपन्थी अवसरवाद र संगठनात्मक अराजकतामाथि निर्णायक विजय हासिल गरी जनताको बहुदलीय जनवादको मार्गदर्शनमा समाजवादको आधार निर्माण गर्ने ऐतिहासिक अभिभारा पूरा गर्न महाधिवेशनमा आमन्त्रण गर्दछु ।आवश्यक परेका बेला पार्टी पंक्ति र जनपरिचालन गर्न सक्ने क्षमता एमालेसँग भएको दाबी गर्नु एमालेको उद्देश्य हो । महाधिवेशनका लागि वडादेखि केन्द्रसम्म हुने अधिवेशनमा नेताकार्यकर्ता मात्र होइन, आमजनतालाई सहभागी गराएर एमालेले आफ्नो राजनीतिक सन्देशलाई तल्लो तहसम्म पुर्याउन खोजेको छ । महाधिवेशनको मौका पारेर एमालेले सबै प्रकारका जनपरिचालन गरेको छ । त्यसको केन्द्रीकृत रूपमा चितवनमा महाधिवेशन गर्दै छ । यसअघि असोज तेस्रो साता गोदावरीमा विधान महाधिवेशन गरी पार्टी पंक्ति र जनपरिचालनको पहिलो चरणको अभ्यास गरिसकेको छ । मुख्य नेतृत्वमा प्रतिस्पर्धा नभए पनि एमालेले पूर्ण लोकतान्त्रिक पार्टी भएको सन्देश अन्तर्राष्ट्रिय निकायलाई दिन चाहेको छ । पछिल्लो समय एमालेका राजनीतिक दस्ताबेजमा पार्टी पहिलेभन्दा कट्टर कम्युनिस्ट भएको अर्थ लाग्ने वाक्य समावेश छन् । ती माओवादी कार्यकर्ता आफूतिर तान्न प्रयोग भएका हुन् । एमाले विदेश विभाग उप्रमुख विष्णु रिजालले महाधिवेशनले एमाले पूर्ण लोकतान्त्रिक पार्टी भएको सन्देश दिने बताए ।"
अब अन्तरविरोधको सन्देश दिनु हुँदैन,"महाधिवेशन आइसक्दा पनि पदाधिकारीका आकांक्षी कसैले दाबी गरेका छैनन् नि ?हामीले धेरै उतारचढाव पार गरेका छौं । कहिलेकाहीँ अनावश्यक क्षति पनि व्यहोरेका छौं । पार्टीको समग्र पंक्तिको चाहना पार्टीलाई गुट, प्यानलरहित एकमना एकताका साथ अगाडि लाने र आजका चुनौती सामना गर्ने, सबल र एकीकृत पार्टी निर्माण गर्ने हो । त्यही चाहनाका कारण विगतमा जस्ता तरंग अहिले देखापरेका छैनन् । प्यानल नबने पनि व्यक्तिगत रूपमा लड्नेहरूको जुन तरिकाले नेतृत्वमा दाबी हुन्थ्यो, त्यो पनि देखिँदैन व्यक्तिले आफूलाई केन्द्र भागमा राखेर उम्मेदवारी घोषणा गर्ने तथा विभिन्न प्यानल बनाउने खालका अभ्यास विगतमा भए । एमालेभित्र जुन प्रकारका समस्या देखा परे, ती समस्यालाई भित्रै हल गरेर पार्टीलाई थप सशक्त बना उनुपर्थ्यो, त्यो गर्न सकेनौं र केही क्षति व्यहोर्यौं । त्यसकारण दसौं महाधिवेशनमा वैचारिक, सैद्धान्तिक र संगठनात्मक एकताको अनुपम उदाहरण पेस गर्ने मान्यताका आधारमा सबैले एउटा मर्यादा र संयमता अपनाएको हो । तपाईंहरूको शक्ति कमजोर भएर यस्तो स्थिति सिर्जना भएको हो ?त्यो पनि होइन । सबै शक्तिहरू एमालेविरुद्ध गठबन्धन गरिरहेका छन् र पार्टीलाई एक्ल्याउने कोसिस गरिरहेका छन् । एमालेविरोधी गठबन्धनको सामना गर्न र जनताका बीचमा पहिलो शक्तिका रूपमा स्थापित गर्न हामीले धैर्य र संयम अपनाउनुपर्छ, मर्यादाको सीमाभित्र रहनुपर्छ । आमकार्यकर्ताको चाहना र भावना पनि कतिपय अन्तरविरोधलाई पार्टीभित्रै व्यवस्थापन गर्नुपर्छ भन्ने छ । नेतृत्वलाई चिढ्याउँदा आफ्नो पद के हुने हो भन्ने डरले पनि तपाईंहरू नबोल्नुभएको कुरा छ नि ? केही समयअघि सम्पन्न विधान महाधिवेशनले पार्टीका सबै दस्ताबेजलाई सर्वसम्मतिले पारित गरेको छ । यसले त्यही कुरालाई पुष्टि गरेको छ कि अहिले एमालेभित्र कुनै प्रकारको प्यानल छैन, समूहगत अन्तरविरोधहरू छैनन् । मुख्य कुरा विगतमा प्यानलगत अभ्यास हुने गर्थ्यो, त्यसले मनोवैज्ञानिक प्रभाव पनि पार्थ्यो तर आज पार्टीभित्र त्यो प्रकारको अभ्यास छैन । जति भावना व्यक्त हुन्छन्, ती पार्टीको बैठकभित्रै छलफल हुन्छन्, छलफलपछि सामूहिक र संस्थागत निष्कर्षका आधारमा पार्टी अगाडि बढ्छ ।अबको नेतृत्व चयन सर्वसम्मत कि प्रतिस्पर्धाका आधारमा हुन्छ ?यी सबै कुरा महाधिवेशनले नै टुंगो लगाउने हो । आजको आवश्यकता र मेरो अनुमान पार्टीको मुख्य नेतृत्वलगायत कम्तीमा पदाधिकारी सर्वसम्मतिले टुंगो लाग्ला भन्ने छ । अहिलेको विषम परिस्थितिमा सर्वसम्मत र सहमतिका साथ नेतृत्व चयन हुनुपर्छ । दसबुँदे सहमति गर्नेमध्येका एक भीम रावलले अध्यक्षमा उम्मेदवारी घोषणा गर्नुभयो । तपाईंहरूबीच सल्लाह भएर हो ? यो विषयमा मलाई कुनै जानकारी छैन । हामी विगतमा फर्कने, पछाडिका कुरालाई टेकेर पार्टीभित्र फेरि पनि अस्वस्थता र अन्तरविरोध पैदा गर्ने गरी जानु हुँदैन । एमालेभित्र विवाद, अन्तरविरोध छ भन्ने सन्देश बाहिर जाने गरी कहीँ, कतैबाट त्यो प्रकारको प्रयत्न गर्नु उपयुक्त हुँदैन । कुनै हिसाबले पार्टीलाई एकताबद्ध गर्नुपर्छ ।भीम रावलले सार्वजनिक गरे पनि पदाधिकारीका आकांक्षी धेरै देखिनुहुन्छ । यस्तो अवस्थामा कसरी होला त सर्वसम्मति ?सतहमा हेर्दा जुन प्रकारको आवश्यकता देखिन्छ, यसलाई सम्बोधन गर्न पदाधिकारीको संख्या अलि अपुग हो कि भन्ने देखिएको छ । केन्द्रीय कमिटीका कमरेडहरूले राष्ट्रिय महाधिवेशनले एकदुई पद थपेर व्यवस्थापन गर्नुपर्छ भनेर सुझाव पनि दिनुभएको देखिन्छ, सुनिन्छ । विधान महाधिवेशनले पारित गरेको कुरालाई राष्ट्रिय महाधिवेशनले परिमार्जन गर्न सक्छ । यदि आवश्यकता महसुस भयो भने त्यो ठाउँ अहिले पनि बाँकी छ ।तपार्इंको दाबी कुन पदमा हो ?अरू धेरै साथीहरूले दाबी सार्वजनिक गरिसक्नुभएको छैन, यस्तो सन्दर्भमा मेरो पनि यो पदमा दाबी भनेर प्रस्तुत गर्न चाहन्नँ तर साविकभन्दा माथिल्लो पदको जिम्मेवारी लिन जरुरी छ, त्यो हिसाबले सोच बनाउनुपर्छ भनेर सुझाव दिनेको संख्या पर्याप्त छ । अन्तिममा कसरी जाने भन्ने निष्कर्षमा पुग्नुपर्ला ।"
सबैलाई समेटेर सर्वसम्मत गर्न सुझाव,"एमाले अध्यक्ष केपी शर्मा ओलीले दसौं महाधिवेशनबाट सर्वसम्मत नेतृत्व चयनको गृहकार्य गरिरहेका बेला अधिकांश नेता पनि सर्वसम्मतिकै पक्षमा देखिएका छन् ।आगामी नेतृत्वलार्ई लिएर केही दिनयता व्यक्तिगत र सामूहिक परामर्श थालेका ओलीलाई भेट्ने धेरैजसो नेताले सबै पक्षलाई मिलाएर लैजान सुझाव दिएका छन् तर ओलीले कसैलाई पनि आश्वासन दिएका छैनन् । जसका कारण पदका आकांक्षी नेताहरू तैं चुप मै चुप को अवस्थामा छन् । उनीहरूले पार्टीभित्रको शक्ति सन्तुलन (संस्थापन, दसबुँदे सहमतिका पक्षधर पूर्वमाओवादी समूह), नवौं महाधिवेशनमा पाएको जिम्मेवारी र नयाँ पुस्तालाई हेरेर सर्वसम्मत नेतृत्वमा जान सुझाएका छन् । सम्मानजनक सर्वसम्मत नभए नेतृत्व चयनलाई लिएर महाधिवेशनमा निर्वाचन हुने र त्यसमा शक्ति सन्तुलनका हिसाबले दसबुँदे सहमति पक्षधर र पूर्वमाओवादी समूहलाई धक्का लाग्न सक्ने नेताहरूको बुझाइ छ । हामीले सम्मानजनक सर्वसम्मतिले मात्र पार्टीलाई बलियो बनाउँछ र एकताको सन्देश दिन्छ भन्ने सुझाव दिएका छौं, सर्वसम्मतिका नाममा कसैलाई पाखा र कसैलाई काखा लगाउँदा समस्या आउँछ, आइतबार ओलीलाई भेटेका एक पदाधिकारीले भने, सम्मानजनक रूपमा सबैलाई समेट्न सकिएन भने असन्तुष्टले पार्टी छाडेर जान सक्छन् । त्यसले विभाजित भइसकेको एमालेलाई पुनः क्षति पुर्याउन सक्छ भनेर अध्यक्षलाई जानकारी गराएका छौं । ओली आफूअनुकूलको सर्वसम्मत नेतृत्वमार्फत शक्तिशाली अध्यक्ष बन्ने योजनामा छन् । उनले आफ्नो नेतृत्वमा पार्टीलाई तीनै तहको चुनावमा पहिलो बनाउने महत्त्वाकांक्षी योजना तय गरेका छन् । पदाधिकारीसहित केन्द्रीय सदस्यका लागि समेत धेरै आकांक्षी देखिएपछि एमालेभित्र नेताहरूले सम्मानजनक सर्वसम्मतिमा जोड दिएका हुन् । अध्यक्ष ओलीकै चाहनामा अधिकांश वडा र पालिकामा सर्वसम्मत नेतृत्व चयन भएका छन् भने महाधिवेशन प्रतिनिधि पनि सर्वसम्मतिबाटै छानिएका छन् । वडा, पालिका र प्रतिनिधि चयनमा सर्वसम्मत गर्दा धेरै ठाउँमा शक्ति सन्तुलनलाई ख्याल नगरिएको भन्दै अहिले सम्मानजनक सर्वसम्मतिको विषय उठेको हो । उपाध्यक्ष युवराज ज्ञवालीले पछिल्लो परिस्थितिमा सर्वसम्मति नै उपयुक्त विकल्प भएको सुझाव अध्यक्षलाई दिएको बताए । सकेसम्म केन्द्रीय कमिटी, नभए पदाधिकारीमा भए पनि मापदण्ड बनाएर सहमति गरेर जाँदा स्थिति राम्रो हुन्छ । त्यसले पार्टी एकताबद्ध पनि हुन्छ भनेर सुझाव दिएको छु, उनले भने । ७० वर्षे उमेर हदका कारण ११ औं महाधिवेशनमा कार्यकारी पदबाट बाहिरिनुपर्ने भएकाले ज्ञवालीले यस पटक वरिष्ठ उपाध्यक्षमा चाहना राखेका छन् । तर, वरिष्ठ उपाध्यक्षमा महासचिव ईश्वर पोखरेलको बलियो दाबी रहेकाले सम्भव नहुँदा उपाध्यक्षमै दोहोरिन चाहेका छन् ।उपाध्यक्ष अष्टलक्ष्मी शाक्यले पनि सम्मानजनक सर्वसम्मतिबाटै नेतृत्व टुंग्याउन सुझाव दिएकी छन् । हाल कायम १२ पदाधिकारीमध्ये महिला शाक्य मात्रै हुन् । शाक्यको चाहना वरिष्ठ उपाध्यक्षमा छ । तर, पदाधिकारी समावेशी देखाउन र दसबुँदे सहमतिको भावनालाई सम्बोधन गर्न ओलीले शाक्यलाई उपाध्यक्षमै दोहोर्याउने सम्भावना रहेको निकट नेताहरूले बताएका छन् । पूर्वमाओवादी नेताहरूले पनि सर्वसम्मतिका लागि ओलीलाई सुझाव दिएका छन् । स्थायी कमिटी सदस्य मणि थापाले पार्टीमा भएका सबै पक्षलाई समेटेर सर्वसम्मत रूपमा जाँदा एमाले एकताबद्ध हुने सुझाएका छन् । अर्का स्थायी कमिटी सदस्य टोपबहादुर रायमाझीले पनि सर्वसम्मतिबाट नेतृत्व टुंगो लगाउनुपर्ने बताए । रायमाझी आफैं पदाधिकारीका आकांक्षी हुन् । उनी सके उपाध्यक्ष, नभए सचिवमा आउन चाहेका छन् । एमाले सचिव पृथ्वीसुब्बा गुरुङले सबै पक्षको प्रतिनिधित्व हुने गरी नेतृत्व छनोट गर्न प्रयास भइरहेको बताए । धेरै नेता सर्वसम्मतिको पक्षमा देखिए पनि हालका उपाध्यक्ष भीम रावलले अध्यक्षमा उम्मेदवारी दिने घोषणा गरिसकेका छन् । सर्वसम्मतिको सन्देश दिन रावलको व्यवस्थापन ओलीका लागि बाध्यात्मक बनेको छ । केन्द्रीय सदस्य महेश बस्नेतले युवासहित सबै पक्षलाई समेटेर जान अध्यक्ष ओलीलाई आग्रह गरेको बताए । मेरो प्रस्ताव मध्यमार्गी हो, उनले भने, दसबुँदे सहमति गरेकादेखि अन्य पार्टीबाट आएकाहरूलाई पदाधिकारीमा मनोनयनको व्यवस्था गरौं, बाँकी पदाधिकारी प्रतिस्पर्धाबाट छानिँदा राम्रो हुन्छ भनेको छु, उनले भने । ओलीनिकट भनिएका बस्नेतले सचिवमा उम्मेदवारी दिने घोषणा गरेका छन् ।"
कसले धान्ला किसुनजीको विरासत ?,"कांग्रेस राजनीतिमा पारिवारिक विरासत झाँगिइरहँदा संस्थापक नेता कृष्णप्रसाद भट्टराईको राजनीतिक विरासतको स्वामित्व कसले लिने भन्ने अलमल देखिन्छ । उनको आदर्शबाट प्रभावित भई राजनीतिमा स्थापित केही नेताले राजनीतिक विरासत सम्हाल्ने प्रयास गरे पनि आगामी महाधिवेशनमा छुट्टै समूहले आकार लिने अवस्था छैन । कांग्रेस स्थापनामा महत्त्वपूर्ण योगदान गर्नुका साथै करिब २२ वर्ष (पञ्चायतकालमा कार्यवाहकसमेत) पार्टीको नेतृत्व गरेका भट्टराई जीवनभर अविवाहित रहे । ८६ वर्षको उमेरमा २०६७ फागुन २० मा उनको निधन भयो । कृष्णप्रसाद भट्टराई प्रतिष्ठानका महासचिव उनका भतिजा विनोद भट्टराई विशेष गरी किसुनजीले नेपाली समाजमा सुशासन, लोकतन्त्रप्रतिको अटुट आस्था र सरलता गरी तीन वटा आदर्श छोडेर गएका बताउँछन् । अहिले पनि कांग्रेसमा किसुनजीलाई आदर्श मान्ने नेताकार्यकर्ताको कमी छैन तर तिनीहरू विभिन्न गुटउपगुटमा विभाजित भए, उनले भने, उहाँको राजनीतिक आदर्शलाई संगठित रूपमा प्रचारप्रसार गर्ने र विचारलाई प्रवाह गर्ने नेतृत्वको अभाव देखिन्छ । कांग्रेसमा पूर्णबहादुर खड्का, बालकृष्ण खाँण, ज्ञानेन्द्रबहादुर कार्की, नारायण खड्का, बलबहादुर केसी, दीपकुमार उपाध्याय, रामहरि खतिवडालगायत नेताहरू भट्टराईलाई आदर्श मान्ने र उनको प्रेरणाबाट स्थापित हुनेमा पर्छन् । तर उनीहरूले भट्टराईको आदर्शलाई विचार समूहका रूपमा संगठित गर्ने प्रयास गरेका छैनन् । पार्टी महामन्त्री खड्का बेलाबखत भट्टराई आश्रम बाँडेगाउँ पुग्छन् । पछिल्लोपटक ५ साउनमा बाँडेगाउँ पुगेका उनले त्यहाँबाट भने, मेरो राजनीति र जीवन दर्शनका गुरु किसुनजीको आश्रममा, जसको प्रेरणाले यसपटक संविधान र लोकतन्त्रको रक्षा गर्न अकल्पनीय सफलता मिल्यो । खड्कासँगै बाँडेगाउँ पुगेका खतिवडाले उक्त दिनको आश्रम भ्रमण राजनीतिक रूपमा अर्थपूर्ण रहेको बताए । भट्टराईको राजनीतिक उत्तराधिकारीको नेतृत्व खड्काले गरिरहेको उनको भनाइ छ । किसुनजीको आदर्शलाई हामीले कतिसम्म अनुशरण गर्न सक्यौं, त्यो समीक्षाको विषय हुन सक्ला, खतिवडाले भने, तर उहाँको भौतिक शरीर नरहे पनि आदर्श र विचार बोक्ने नेताकार्यकर्ताको कमी छैन । कृष्णप्रसाद भट्टराई प्रतिष्ठानका अध्यक्ष दीपकुमार उपाध्याय भने भट्टराईका हजारौं अनुयायी नेताकार्यकर्ता भए पनि त्यसलाई संयोजन गर्ने नेतृत्वको अभाव रहेको बताउँछन् । गुटबन्दी र भागबन्डाले पार्टी जर्जर बनेको छ, किसुनजीले जस्तो त्याग गर्न कोही पनि तयार छैनन्, उनले भने, त्यसैले यसपालिको महाधिवेशनमा मैले कुनै व्यक्तिको गुटको कांग्रेस बन्न चाहन्न भन्दै प्रतिस्पर्धा नगर्ने घोषणा गरेको छु ।पूर्वप्रधानमन्त्रीसमेत रहेका भट्टराई नेपाली राजनीतिमा आदर्शका धरोहर भए पनि उनी कांग्रेसमा स्थापनाकालदेखि नै हुर्केको गुटगत राजनीतिक प्रभावबाट टाढा भने हुन सकेनन् । २०१७ साल अगाडिसम्म कांग्रेसभित्र बलियो गुट कमै थिए । राजा महेन्द्रले बीपी कोइराला नेतृत्वको जननिर्वाचित सरकार अपदस्थ गर्दै शासन सत्ता हातमा लिएपछि कसरी अगाडि बढ्ने भन्नेमा बीपी र सुवर्णशमशेरबीच मनमुटाव देखियो । दुवै नेताको निधनपछि पञ्चायतकालमा दुई धार अन्तरसंघर्ष भयो । गणेशमान सिंह र भट्टराई सत्याग्रहको लाइनमा अडिग रहे भने गिरिजाप्रसाद कोइरालाले व्यवहारवादी राजनीतिका नाममा पञ्चायती चुनावलाई उपयोग गर्ने नीति लिए । २०४६ सालको परिवर्तनपछि कांग्रेसमा गुटगत प्रतिस्पर्धा चरम रूपमा अघि बढ्यो । २०५१ मा पुग्दा बहत्तरे र छत्तिसे समूह खडा भए । छत्तिसे समूहलाई संरक्षण दिने काम भट्टराईले गरे । पार्टीभित्र अन्तरसंघर्ष गर्नुका साथै जीवनको उत्तरार्धमा आफैंले जन्माएको पार्टी छोड्नुपर्ने अवस्था नआएको होइन, प्रतिष्ठानका अध्यक्ष उपाध्यायले भने, तर उहाँले आफूले अँगालेका आदर्शलाई कहिल्यै पनि छोड्नु भएन ।कांग्रेसको १४ औं महाधिवेशनको मिति नजिकिँदै जाँदा नेताहरूले आआफ्नो समूह सक्रिय बनाइरहेका छन् । विशेषगरी कोइराला, सिंह र निधि समूहले पारिवारिक विरासतलाई बलियो बन्ने आधार बनाएका छन् । सभापति शेरबहादुर देउवाले पदमा छँदै पारिवारिक विरासत विस्तारको प्रयास गरिरहेका छन् । प्रकाशमान सिंह पुत्र प्रभासमान सोमबार सम्पन्न काठमाडौं७ को क्षेत्रीय अधिवेशनबाट महाधिवेशन प्रतिनिधि छनोट भए । यस्तो अवस्थामा भट्टराईको पारिवारिक विरासत बोक्ने उत्तराधिकारी नभए पनि राजनीतिक विरासत बोक्न सक्ने नेताले आसन्न महाधिवेशनमा पर्याप्त लाभ लिन सक्ने अवस्था छ । भट्टराईलाई आफ्नो जीवन र राजनीतिको आदर्श गुरु ठान्ने महामन्त्री खड्का वर्तमान सत्ता गठबन्धनका महत्त्वपूर्ण सारथि छन् । २०४८ मा भट्टराईका प्रमुख स्वकीय सचिव भएका ज्ञानेन्द्रबहादुर कार्की, २०५६ मा प्रमुख राजनीतिक सल्लाहकार भएका नारायण खड्का र २०४४ मा भट्टराईले नेविसंघ अध्यक्ष बनाएका बालकृष्ण खाँण मन्त्री छन् । प्रतिष्ठानका महासचिव विनोद भट्टराईले केही नेताले किसुनजीको आदर्शलाई पछ्याएर हिँड्ने प्रयास गरेका भए पनि उनको विचारलाई कार्यकर्ता तहसम्म प्रशिक्षित गर्ने काम नभएको बताए । मैले किसुनजीको भतिजा भए पनि कहिल्यै पारिवारिक विरासतको लाभ लिने प्रयास गरिनँ, उहाँले जीवित छँदा पनि विरासत हस्तान्तरणको सोच राख्नुभएन, उनले भने, अब भावनात्मक रूपमा भट्टराईलाई आदर्श मान्ने जनमत आकर्षित गर्न महाधिवेशनको मुखमा बाँडेगाउँ जाने लहर चल्न सक्छ ।२०४६ सालपछि सक्रिय राजनीतिमा आएकी सुजाता कोइरालालाई तत्कालीन कांग्रेस सभापति गिरिजाप्रसाद कोइरालाले पार्टीभित्र विवाद हुँदाहुँदै उपप्रधानमन्त्री बनाएका थिए । त्यसपछि उनी राष्ट्रिय राजनीतिमा स्थापित भइन् । पछिल्लो समय कांग्रेसमा पारिवारिक विरासतको लाभ लिने नेतामा महामन्त्री शशांक कोइरालाको नाम पनि आउने गर्छ । सरकारी चिकित्सकबाट सेवानिवृत्त भएपछि राजनीतिमा आएका कोइराला २०६२ मा पार्टीको ११ औं महाधिवेशनबाट एकैपटक केन्द्रीय सदस्य भए । १३ औं महाधिवेशनमा महामन्त्री भए । विद्यार्थी राजनीतिबाट संघर्ष गरेर स्थापित भएका विमलेन्द्र निधि र प्रकाशमान सिंहको राजनीतिक जीवनमा पनि पारिवारिक विरासत जोडिन छोडेको छैन । राजनीतिक विश्लेषक पुरञ्जन आचार्य कोइराला परिवारको विरासत कांग्रेस राजनीतिमा सबैभन्दा बढी प्रथाका रूपमा स्थापित भएको बताउँछन् । आचार्यको विचारमा दक्षिण एसिया र नेपालमा प्रजातन्त्रका लागि लामो संघर्ष र त्याग गरेका नेतालाई स्यालुट गर्ने चलन कायम छ । संघर्षमा होमिएको परिवारलाई आन्दोलनको संस्थाकै रूपमा लिने गरिन्छ । लोकतन्त्रका लागि पारिवारिक विरासत घातक हो, गणतन्त्रमा त यसको कल्पना पनि गर्न सकिँदैन, उनी भन्छन्, तर जन्मका आधारमा भाग्य निर्धारण हुने हाम्रो समाजमा यसले गहिरो जरा गाडेको छ । पछिल्लो समय सभापति देउवाले श्रीमती आरजु र पुत्र जयवीरसिंहलाई राजनीतिमा अघि बढाउन खोजेका छन् । आरजु २०७० को संविधानसभा निर्वाचनमा डडेलधुराबाट सिफारिस भई समानुपातिक सभासद भएकी थिइन् भने २०७४ को निर्वाचनमा कैलाली४ बाट प्रतिनिधिसभा निर्वाचन लडेकी थिइन् ।"
प्रतिनिधिमा युवाको बाहुल्य देउवा र पौडेललाई चुनौती,"कांग्रेसको महाधिवेशन प्रतिनिधिमा युवा संख्या बढ्ने भएपछि नेतृत्व लिन प्रतिस्पर्धा गरिरहेका पहिलो पुस्तालाई चुनौती थपिएको छ । क्रियाशील सदस्यता शतप्रतिशत बढाउँदा देशैभरबाट निर्वाचित भएर आउने महाधिवेशन प्रतिनिधिमा युवाको संख्या बढ्ने भएको हो ।प्रतिनिधिसभा निर्वाचन क्षेत्रीय अधिवेशनबाट निर्वाचित हुने करिब ४२ सय प्रतिनिधिमा ६० देखि ६५ प्रतिशत युवा आउने अनुमान छ । १ सय ६५ प्रतिनिधिसभा निर्वाचन क्षेत्रमध्ये सोमबार भएको १ सय २५ क्षेत्रको अधिवेशनमा युवा उम्मेदवारको संख्या उल्लेखनीय छ । निर्वाचन परिणाम आउन समय लाग्ने भए पनि युवा प्रतिनिधित्व ६० देखि ६५ प्रतिशत हाराहारीमा हुने अनुमान छ । क्रियाशील सदस्यताको विवादले ढिलो सुरु भएको प्रदेश २ को ८ जिल्लाका ३२ निर्वाचन क्षेत्रमा भने गाउँ र नगरपालिका तहकै अधिवेशन जारी छ । आगामी माघमा हुने राष्ट्रिय सभा निर्वाचनको ३५ दिनअघि नै राजनीतिक दलका कार्यसमिति अद्यावधिक गर्नुपर्ने भएकाले कांग्रेसलाई तोकिएकै मितिमा केन्द्रीय महाधिवेशन र प्रदेश अधिवेशन गराउनुपर्ने बाध्यता छ । पालिका र जिल्ला अधिवेशनमा विवाद देखिए तिनलाई रोकेर प्रदेश र प्रतिनिधिसभा क्षेत्रीय अधिवेशन मंसिर १० भित्र सक्ने लक्ष्य राखेका छौं, घिमिरेले भने । यसअघि हिमाली र उच्च पहाडी क्षेत्रका १३ जिल्लाको अधिवेशन भइसकेको छ ।प्रदेश २ का ८ जिल्लाबाहेक सोमबार भएको क्षेत्रीय अधिवेशनमा युवाको सहभागिताले पहिलो पुस्ताका नेताहरूलाई चुनौती बढाएको हो । तल्ला तहका कार्यसमितिमा मात्रै सीमित नभई युवाले यसपटक केन्द्रीय पदाधिकारीको निर्वाचनमा मतदाता हुने महाधिवेशन प्रतिनिधिप्रतिसमेत आकर्षित भएका छन् । पहिला यस्तो थिएन, महाधिवेशन प्रतिनिधिमा बा, दाजु, काकालाई पठाउने परम्परा थियो, अहिले समाज र देश बदल्ने सपना बुनेका युवा आफैं आउन तम्सेका छन्, नेता चन्द्र भण्डारीले भने, अहिले देखिएको उत्साहले युवा महाधिवेशन प्रतिनिधिको संख्या करिब ६५ प्रतिशत पुग्ने अनुमान हाम्रो छ ।युवा प्रतिनिधि बढ्नुको मतलब नेतृत्वका लागि अघि बढिरहेका सभापतिसमेत रहेका ७६ वर्षीय प्रधानमन्त्री शेरबहादुर देउवा र ७७ वर्षीय वरिष्ठ नेता रामचन्द्र पौडेलका लागि प्रत्यक्ष चुनौती रहेको नेताहरूको बुझाइ छ । तलैदेखि प्यानलबाट निर्वाचित भएर आउने भए पनि केन्द्रमा त्यसले ठूलो असर पर्ने भण्डारीले बताए । देउवा सत्र दिनपछि हुने पार्टी महाधिवेशनबाट फेरि नेतृत्वमा दोहोरिन अघि बढेका छन् । देउवाको नेतृत्वलाई चुनौती दिँदै वरिष्ठ नेता पौडेल पनि प्रतिस्पर्धाका लागि अघि बढेका छन् तर उनलाई आफ्नो समूहको साङ्लो पार गर्न कठिनाइ देखिएको छ । यी दुवै नेताका लागि देशभरबाट छनोट हुने महाधिवेशन प्रतिनिधिको भावना जित्न उत्तिकै कठिन पर्नेछ ।कांग्रेसमा ४१६० वर्ष उमेर समूहका क्रियाशील सदस्यको संख्या सबैभन्दा बढी अर्थात् ३७ प्रतिशत छ भने त्यसपछि १६४० वर्ष उमेर समूहको प्रतिनिधित्व छ, जुन ३३ प्रतिशत छ । देउवा र पौडेलले नेतृत्व गर्ने ७५ वर्षमाथिको उमेर समूहका सदस्य कांग्रेसमा ११ हजार ८ सयमात्रै देखिएका छन् । यो कांग्रेसको कुल क्रियाशील सदस्य संख्याको १ प्रतिशत हो । कांग्रेसमा ४ लाख ७० हजार क्रियाशील सदस्य रहेकामा यसपटक त्यति नै संख्या बढाइएकाले पनि महाधिवेशन प्रतिनिधिको संख्या बढ्ने भएको हो । कांग्रेसको सदस्यता संख्या ९ लाखभन्दा बढी पुगेको छ । महाधिवेशन प्रतिनिधिमा निर्वाचित सोलुखुम्बुकी २१ वर्षीया पूजा फुयाँल युवा प्रतिनिधि पात्र हुन् । यो उमेर समूहको महाधिवेशन प्रतिनिधि यसअघि आएका थिएनन् । उनको उमेरदेखि ५० वर्षसम्मकाको प्रतिनिधित्व नै यसपटक ६० प्रतिशतभन्दा बढी हुने नेता एनपी सावदले बताए ।परम्परागत सोच र गुटगत प्रतिस्पर्धामा यसैपटक नेतृत्व चयनमा कति बदलाव आउला भन्नेमा नेताहरूको मत एउटै छैन । नेतृत्व तहमा युवाले दाबी नगरेका कारण यसको असर नेतृत्व चयनमा नदेखिने भए पनि पदाधिकारीमा प्रभाव पर्ने सावदले बताए । केन्द्रीय नेतृत्वमा युवाको दाबी नभएकाले यसले पदाधिकारी र केन्द्रीय सदस्यमा प्रभाव पार्ने देखिन्छ, उनले भने, युवालाई पदाधिकारीमा प्रतिस्पर्धा गर्न र मुद्दा प्रस्फुटित गर्न धेरै मद्दत पुर्याउँछ । तर, युवाले लिएको परिवर्तनको सोच र भावनालाई पहिलो पुस्ताका नेताहरूले कन्भिन्स गर्न नसक्ने भएकाले यसैपटक पार्टीको नेतृत्व दोस्रो पुस्तामा झर्ने दाबी भण्डारीले गरे । संस्थापन पक्षबाट उपसभापति विमलेन्द्र निधि, इतर पक्षबाट महामन्त्री शशांक कोइराला, पूर्वमहामन्त्री प्रकाशमान सिंह, नेता शेखर कोइराला नेतृत्व लिन तम्सेका छन् । निधिले उम्मेदवार घोषणा गरेर तयारी थालिसकेका छन् भने अन्य तीन प्रतिस्पर्धी आफ्नो समूहबाट साझा उम्मेदवार बन्ने दौडमा छन् । प्यानलबाट प्रतिनिधि छानिए पनि केन्द्रमा आएर नेताहरूले भनेकै आधारमा युवाले भोट दिँदैनन्, उनीहरू परिवर्तनको पक्षमा छन्, युवा हस्तक्षेप बढ्दा पार्टीका परम्परागत गुट पनि भत्किन्छन्, पहिलो पुस्ताले ससम्मान अभिभावक बनेर विश्राम लिनु नै बुद्धिमता हुन्छ, दोस्रो पुस्ताका लागि पनि यो अन्तिम अवसर हो, भण्डारीले भने, अर्को महाधिवेशन नेतृत्वदेखि नै युवाको हो । उनले यसपटक दोस्रो पुस्तालाई नेतृत्व दिएर पदाधिकारीमा युवा बस्न तयार भएको बताए ।"
सीपीसीको निर्णयबारे नेपाली कम्युनिस्टलाई ब्रिफिङ,"बेइजिङमा नोभेम्बर ८ देखि ११ सम्म भएको चिनियाँ कम्युनिस्ट पार्टी (सीपीसी) को १९ औं केन्द्रीय समितिको छैटौं सत्रको जानकारी नेपालीसहित दक्षिण एसियाका कम्युनिस्ट पार्टीहरूलाई सोमबार दिइएको छ । उक्त सत्रमा सीपीसीका महासचिव तथा चिनियाँ राष्ट्रपति सी चिनफिङको विचारधारा पारित गरिएको थियो । सी विचारधारालाई अर्को वर्ष हुने सीपीसीको २० औं महाधिवेशनबाट पारित गरिनेछ । सन् १९४५ मा माओत्से तुङ र सन् १९८१ मा देङ सियाओपिङ विचारधारा पारित गरेयता तेस्रो पटक सी विचारधारा लागू हुन लागेको हो ।सीपीसीका विदेश विभाग प्रमुख सोङ ताओको नेतृत्वमा रहेको टोलीसँग नेपाल, भारत, बंगलादेश, श्रीलंकालगायत मुलुकका कम्युनिस्ट पार्टीका पदाधिकारीको सहभागिता थियो । नेपालबाट नेकपा एमाले, नेकपा माओवादी केन्द्र, नेकपा एकीकृत समाजवादी, नेपाल मजदुर किसान पार्टी, नेपाल कम्युनिस्ट पार्टी (माले), राष्ट्रिय जनमोर्चा, नेत्रविक्रम चन्द नेतृत्वको नेपाल कम्युनिस्ट पार्टीलगायतको सहभागिता रहेको थियो । अन्तरक्रियामा सोङ र सीपीसीका पदाधिकारीहरूले विस्तृत जानकारी दिएको नेकपा एकीकृत समाजवादीका विदेश विभाग सदस्य तथा परराष्ट्र मामिला जानकार मिलन तुलाधरले बताए । सीपीसीको इतिहासमा माओ, देङ र सी विचारधारा स्थापनालाई महत्त्वका साथ लिइन्छ । माओ विचारधारा पार्टीको सातौं अधिवेशनमा पारित भएको थियो । सन् १९८१ मा पारित देङ विचारधारा १९७८ मा अघि सारिएको थियो । उक्त विचारधारा सीपीसीको ११ औं केन्द्रीय समितिको छैटौं सत्रबाट पारित भएको हो । अन्तरक्रियामा उपराष्ट्रपति तथा माओवादी केन्द्रका पूर्वनेता नन्दबहादुर पुनले पनि सहभागिता जनाएका थिए । अतिथिका रुपमा सहभागी पुनले सीपीसीको छैटौं सत्र सफलतापूर्वक सम्पन्न भएकोमा बधाई दिएका थिए । साथै, उनले नेपाल र चीनबीच घनिष्ठ सम्बन्ध रहेको भन्दै यसलाई निरन्तरता दिँदै अघि बढ्नुपर्ने उल्लेख गरे । चीनका लागि नेपालका पूर्वराजदूत टंक कार्कीले चिनियाँहरूले इतिहासका महत्त्वपूर्ण क्षणमा अघि सारेका विचारधारालाई व्यवहारमा उतार्दै अघि बढेको मान्छन् । नेपाली कम्युनिस्टहरूले भने विचारधारालाई व्यवहारमा उत्तार्न नसकेको उनले बताए । नेकपा एसका अध्यक्ष नेपालले चीनको क्रान्तिबाट कम्युनिस्टहरूले सिक्नुपर्ने बताए । दक्षिण एसियाका कम्युनिस्टहरूमा टुटफुटको समस्या छ । चीनको कम्युनिस्ट पार्टीबाट दृढतापूर्वक सिकेर एकता कायम गरेर जानुपर्छ, उनले भने, यो छैटौं सत्रबाट सी चिनफिङको नेतृत्वलाई स्थापित गरेको छ । त्यसबाट हामीले धेरै अपेक्षा गरेका छौं । उनले चीनबाट विशेषगरी बेल्ट एन्ड रोड इनिसिएटिभ (बीआरआई) बाट धेरै आशा गरेको उल्लेख गरेका थिए । माओवादी केन्द्रका अध्यक्ष दाहालले नेपाल र चीनबीच घनिष्ट सम्बन्ध रहँदै आएको बताए । अहिलेको अवस्थामा विदेशीले चीनलाई घेरा हाल्ने षड्यन्त्र भइरहेको उनले उल्लेख गरे । त्यो गलत छ । चीन शक्तिशाली हुन्छ, यो नेपालका लागि खुसीको कुरा हो, उनले भने । हङकङ, ताइवानको विषय उठाउँदै उनले नेपाल एक चीन नीतिमा कटिबद्ध भएको बताए । नेपाल कम्युनिस्ट पार्टीका महासचिव नेत्रविक्रम चन्दले चिनियाँ समाजवादको थप व्याख्याका लागि गरेको आग्रहमा सीपीसीका एक पदाधिकारीले यसबारे प्रस्ट्याए । नेपाली जनता समाजवादको पक्षमा रहे पनि समाजवाद स्थापना गर्ने बाटोमा थुप्रै चुनौती रहेको चन्दले बताएका थिए । समाजवादलाई रोक्न देशी तथा विदेशी पुँजीवादी प्रवृत्तिले अनेक हस्तक्षेप गरिरहेको छ, उनले भने । विश्वमा शान्ति, स्थिरता र समृद्धिको नेतृत्व समाजवादी विश्वले गर्दै आएको भन्दै उनले कम्युनिस्टहरूले विश्व समाजवादका लागि अझै राम्रो योगदान गर्नुपर्ने भनाइ राखे । चिनियाँ कम्युनिस्ट पार्टीले नयाँ व्यवस्थाको जुन दृष्टिकाण राखेको छ, त्यो हामीलाई ठीक लागेको छ, उनले भने । तुलाधरले चीनसँगको सम्बन्ध नेपाललाई ज्यादै महत्वपूर्ण रहेको बताए । बीपी कोइरालादेखि चीनसँगको हाम्रो सम्बन्ध बलियो छ, उनले भने, सन् १९६० मा बीपीले चीनका लागि संयुक्त राष्ट्रसंघमा गएर सदस्यका लागि धारणा राखेका थिए । चीनसँगको सम्बन्ध निकट राख्नका लागि नेपालका कम्युनिस्ट पार्टीले पहिलेदेखि नै महत्वपूर्ण भूमिका खेल्दै आएको उनको भनाइ थियो । उदाहरणका लागि २०१३ सालमा नेपाल र चीन बीच द्विपक्षीय कूटनीतिक सम्बन्ध स्थापना गरियो । तर, २००७ देखि नै चीनसँग दौत्य सम्बन्ध स्थापना गर भन्दै नेपाली कम्युनिस्टहरूले नारा लगाएका थिए, उनले भने, अहिले पनि नेपाली कम्युनिस्टहरू चीनसँगको सम्बन्धलाई जोड दिने क्रममा छन् ।सीपीसी र नेपालका कम्युनिस्ट पार्टीबीच यसअघि पनि विभिन्न कार्यक्रम हुँदै आइरहेका छन् । सीपीसी एक शताब्दी पुगेको अवसर पारेर चिनियाँ राष्ट्रपति सीले असार २२ मा नेपालसहित विश्वका १ सय ६० भन्दा बढी मुलुकका ५ सयभन्दा धेरै राजनीतिक पार्टीका नेतालाई भर्चुअल सम्बोधन गरेका थिए । यस्तै, सीपीसीले जेठ १२ मा पनि नेपाली राजनीतिक दललाई समेटेर सहकार्य अघि बढाउन भर्चुअल छलफल गरेको थियो । २०७६ असोज ६ र ७ मा काठमाडौंमा सी चिनफिङ विचारधाराबारे सीपीसीको धारणा तत्कालीन नेकपा र सीपीसीबीच विचारधारात्मक छलफल कार्यक्रम भएको थियो ।"
विवाहको उमेर नपुग्दै सम्बन्धविच्छेद,"उमेरले १८ वर्षमा टेकेकी राक्सिराङ गाउँपालिका७ की शर्मिला चेपाङका ३ छोराछोरी छन् । श्रीमान् सञ्चलाल चेपाङले दोस्रो विवाह गरेपछि छोराछोरीको लालनपालन गर्न उनलाई सकस छ । परिवारको करकापमा १३ वर्षको उमेरमै विवाह बन्धनमा बाँधिएकी उनी किशोरावस्थामै श्रीमान्बाट अलग भएकी छन् । राक्सिराङ गाउँपालिका६ की २१ वर्षीया रमिला चेपाङले श्रीमान् आइतराम चेपाङसँगको सम्बन्ध अदालतबाट विच्छेद गरेकी छन् । श्रीमान्को दिनदिनैको कुटाइ सहन नसकेपछि सम्बन्ध तोडेको उनले बताइन् । उनको ७ वर्षअघि आइतरामसँग मागी विवाह भएको हो । ५ जना छोराछोरी छन् । तर उनको नाममा एक धुर पनि जमिन छैन । यस्तोमा छोराछोरी हुर्काउने जिम्मेवारी उनको काँधमा छ । बालविवाह, बर्सेनि सन्तान जन्माउनु तथा पोसिलो खानेकुराको अभावमा उनको आफ्नै स्वास्थ्य अवस्था पनि ठीक छैन ।कैलाश गाउँपालिकाकी १७ वर्षीया सम्झना चेपाङको हालत पनि उस्तै छ । विवाह गर्ने कानुनी उमेर नपुग्दै श्रीमान् सुमन चेपाङसँग उनको सम्बन्धविच्छेद भइसकेको छ । विवाह गर्दा दुवैको उमेर १२ वर्ष मात्रै थियो । एउटै विद्यालयमा ३ कक्षामा पढिरहेका उनीहरूको अभिभावकले विवाह गरिदिएका हुन् । सम्झनाको साथमा अहिले २ छोरा र एक छोरी छन् । सुमन भने भार्ताकी १८ वर्षीया युवतीसँग विवाह गरी गत वैशाखदेखि चितवन बस्दै आएका छन् ।सोही स्थानकी २१ वर्षीया सोनिका चेपाङ र २३ वर्षीय अमर चेपाङबीचको वैवाहिक सम्बन्ध गत पुस १० को अदालतको फैसलापछि विच्छेद भएको छ । सम्बन्धविच्छेदपछि सोनिकाले आफ्नो नागरिकताबाट श्रीमान्को नाम हटाउन जिल्ला प्रशासन कार्यालय पुगेकी थिइन् । कार्यालयले निवेदनअनुसार नै अमरको नाम हटाइदिएको छ । अदालतले सम्बन्धविच्छेदको फैसला गरेपछि उमेर पुगेको होस् कि नपुगेको, प्रशासनले नागरिकताबाट श्रीमान् वा श्रीमतीको नाम हटाइदिनुपर्ने कानुनी व्यवस्था छ । तर २० वर्ष नपुगीकन बिहे गर्न नहुने कानुनी प्रावधान भए पनि त्योभन्दा कम उमेरका किशोरकिशोरीको पनि सम्बन्धविच्छेद भएको कार्यालयका एक प्रशासकीय अधिकृतले बताए ।२० वर्ष उमेर नपुग्दै बिहे गरे विवाह दर्ता हुँदैन । विवाह दर्ता नभई सम्बन्धविच्छेद हुने कुरै भएन । तर अदालतले व्यावहारिक पक्षलाई ध्यान दिँदा उमेर नपुगी बिहे गरेका दम्पतीबीचमा पनि सम्बन्धविच्छेदको आदेश दिने गरेको बताउँछन् अधिवक्ता मदन दाहाल । यो कानुनी कुराभन्दा पनि समाजमा चल्दै आएको बालविवाहको कारणले अदालतले विवाह गर्ने उमेर नपुगेका दम्पतीको पनि सम्बन्धविच्छेदको आदेश दिने गरेको हो ।जिल्ला अदालत मकवानपुरका एक न्यायाधीश भने पछिल्लो समय २० वर्ष उमेर नपुग्दै सम्बन्धविच्छेदका लागि अदालत आउनेको संख्या घटेको दाबी गर्छन् । विगतका वर्षहरूमा सम्बन्धविच्छेद गर्न आएकामध्ये करिब २० प्रतिशतजति कम उमेरका हुन्थे, अहिले यो अनुपात घटेको छ, ति न्यायाधीशले भने । मकवानपुरमा गत आवमा ५ सय ३० वटा सम्वन्धविच्छेदका मुद्दा दर्ता भएका थिए । त्यसमध्ये २ सय ९९ वटा फर्स्योट भएका थिए । तर विवाहको उमेर नपुग्दै सम्वन्धविच्छेद गर्न आएकाहरूको छुट्टै तथ्यांक भने नराखेको अदालतको भनाइ छ । यो समस्याको प्रमुख जड बालविवाह रहेको यस क्षेत्रमा कार्यरत व्यक्तिहरू बताउँछन् । त्यसमाथि चेपाङ समुदायमा बालविवाह प्रथाकै रुपमा छ । बालविवाहका कारण परिवारमा विखण्डन र छोराछोरीहरूको भविष्य अन्योलमा पर्ने गरेको माइती नेपाल मकवानपुरकी प्रमुख माया लामाले बताइन् । उनका अनुसार सानै उमेरमा आमा बन्दा स्वास्थ्यमा समस्या आई महिलाहरूको अल्पायुमै मृत्यु भएका धेरै घटना छन् । सम्वन्धविच्छेदका कारण बालबालिकाको उचित ढंगले पालनपोषण हुन सकेको छैन भने विद्यालय जाने अवसरबाट समेत उनीहरू वञ्चित भइरहेका छन् । कतिपय सानै उमेरमा श्रम गर्न बाध्य छन् । सडकमा मागेर हिँड्ने र कष्टकर श्रमजीवन बिताउनेमध्ये धेरैजसो बाबुआमाको सम्बन्धविच्छेद भएका बालबालिका छन्, उनले भनिन्, त्यसकारण चेपाङ समुदायको जीवनमा परिवर्तन ल्याउन बालविवाह रोक्नुको विकल्प छैन । बालविवाहकै कारण चेपाङ समुदायमा बहुविवाहसमेत मौलाएको उनको दाबी छ ।सानै उमेरमा विवाह गरिदिए बोझ कम हुन्छ भन्ने अभिभावकको बुझाइ, कमजोर आर्थिक अवस्था, संगतलगायत कारणले धेरैजसो बालबालिका विवाह गर्न बाध्य छन्, उनी भन्छिन्, अपरिपक्व उमेरमै विवाह हुँदा त्यसपछिको जिम्मेवारी थेग्न दुवै जना सक्षम हुँदैनन् । उमेरसँगै आउने मानसिक परिवर्तनले पनि उनीहरूलाई सम्बन्धविच्छेदसम्म ल्याइपुर्याएको देखिन्छ । यसलाई रोक्न अभिभावक, विद्यालय र सरकारी तहबाट पनि विशेष पहल हुनुपर्ने उनको भनाइ छ ।"
कतारको रोजगारी : पोस्टमार्टम न क्षतिपूर्ति,"प्राकृतिक र हृदयाघात (सुतेको सुत्यै) कारण मृत्यु भएका नेपाली श्रमिकको पोस्टमार्टमका लागि परिवारबाट सहमति चाहिने भए पनि त्यो लिन कठिन भएको कतार सरकारले जनाएको छ । कतार सरकारको समन्वयमा त्यहाँस्थित अन्तर्राष्ट्रिय श्रम संगठन (आईएलओ) द्वारा गत शुक्रबार सार्वजनिक तापको दबाब र व्यवसायजन्य घाइते को विवरण र विश्लेषणसम्बन्धी विस्तृत अध्ययन प्रतिवेदनले मृतक श्रमिकको पोस्टमार्टमका लागि परिवारको सहमति लिनुपर्ने भए पनि लिन कठिन भएको उल्लेख छ । त्यस्तै पोस्टमार्टम नहुँदा श्रमिकको मृत्युको कारण नखुलेको र त्यसबाट परिवारजनले पाउने क्षतिपूर्ति सुनिश्चित हुन नसकेको समेत प्रतिवेदनले उजागर गरेको छ । प्रतिवेदनले त्यस्तो भने पनि मृतक नेपाली कामदारका परिवारले भने पोस्टमार्टमका लागि कतार सरकार न रोजगारदाता कम्पनी कसैले पनि सहमतिका लागि सम्पर्क नगरेको दाबी गरेका छन् । मृत्यु भएका नेपाली श्रमिकको पोस्टमार्टम नहुँदा उनीहरूको मृत्यु कारण खुलेको छैन भने ती श्रमिकका परिवार क्षतिपूर्तिबाट समेत वञ्चित छन् । प्रतिवेदनमा पोस्टमार्टमका लागि नेपाली श्रमिकका परिवारको अनुमति आवश्यक भएको औंल्याइए पनि कतारी निकाय वा रोजगारदाता कम्पनीले माग्ने गरेको देखिँदैन । यस सम्बन्धमा नेपाली दूतावासलाई समेत कुनै औपचारिक जानकारी छैन । प्राकृतिक वा हृदयाघात भई मृत्यु भएका श्रमिकको आफन्तको अनुमति माग्ने गरेको छैन । सायद यो सम्भव नभएर पनि होला, कतारका लागि नेपाली एक पूर्वराजदूतले भने, हामीले यसबारे भने धेरैपटक अनुरोध गरेका छौं । मृतकका परिवार त आफूहरूले पोस्टमार्टम गर्न चाहे पनि सहयोग नपाएको गुनासो गर्छन् । रोल्पाको लुंग्री गाउँपालिका७ का ३३ वर्षीय तुलबहादुर घर्तीको हृदयाघातबाट मृत्यु भएको थियो । उनकी पत्नी विपना घर्तीले श्रीमान्को शव पोस्टमार्टमका लागि कसैले नसोधेको बताइन् । कतारमा गाउँका मान्छे थियो । पोस्टमार्टम गर्न उसलाई सम्पर्क गरेर सोधेको थिएँ, हुँदैन भन्यो । यसको पछाडि नलाग भनेर सबैले मलाई सम्झाउन लागे, उनले कान्तिपुरसँग भनिन्, खोजतलास गर्ने मेरो चाहना थियो । अरूले आफ्नो नेपालमा त केही गर्न सकिँदैन, विदेशमा त झन् के गर्न सकिन्छ भनेर उल्टो मलाई गाली गरे । पोस्टमार्टमका लागि कसैले ध्यान नै दिएनन् ।१५ जेठ २०७७ को राति सुतेको बेला तुलबहादुरको मृत्यु भएको थियो । शवसँगै आएको मेडिकल रिपोर्टमा मृत्युको कारण प्राकृतिक कारणले मुटु र फोक्सोले काम नगरेको भनेर उल्लेख गरिएको छ । त्यतिबेला उनी ३९ डिग्री सेल्सियससम्मको तापक्रममा तार काट्ने काम गर्थे । एकपटक पनि उहाँ बिरामी पर्नुभएको कहिल्यै सुनेको थिइनँ । एक्कासि मृत्यु भएको खबर सुन्दा कसरी विश्वास गर्नु ?, विपनाले भनिन्, कम्पनीको मान्छेले हृदयाघात भई मरेको र ड्युटीमा नभई क्याम्पमै मरेको हुनाले कम्पनीले कुनै क्षतिपूर्ति नदिने नियम रहेको सुनायो । कम्पनीले तलब र बोनसबापत ३१ सय रियाल र काजकिरिया गर्न १५ सय रियाल पठाइदियो ।दोहास्थित नेपाली दूतावासका अनुसार सन् २०१० यता पछिल्लो एक दशकको अवधिमा १८ सय ८४ जना नेपाली श्रमिकको मृत्यु भएको थियो । त्यसमध्ये ८ सय ९४ अर्थात् ४७४५ प्रतिशतको मृत्युमा कारण प्राकृतिक र हृदयाघात रहेको रिपोर्टमा उल्लेख छन् । यसरी मृत्यु हुनेहरू अधिकांश क्याम्पमै सुतिरहेको अवस्थामा भेटिने गरेको छ । बितेको एक दशकमा कार्यस्थलमा मृत्यु हुने नेपालीको संख्या १ सय ८४ छ । कार्डियोलोजी नामक जर्नलमा प्रकाशित सन् २०१९ को एक अध्ययनले कतारमा नेपाली श्रमिकको गर्मी र मृत्युबीचको सम्बन्ध रहेको पत्ता लागेको उल्लेख गरेको छ । सन् २००९२०१७ को अवधिमा भएको ५ सय ७१ नेपाली अप्रवासी श्रमिकहरूको मुटुको समस्याको कारणले भएको थियो । २ सय जना जतिलाई बचाउन सकिन्थ्यो भन्ने उक्त अध्ययनको निष्कर्ष थियो । कतारको कानुनअनुसार आपराधिक घटनामा मारिएको अवस्थामा मात्रै पोस्टमार्टम गर्न आदेश छ । मृत्युको कारण नखुलेको अवस्थामा पोस्टमार्टम गर्न मृतकका परिवारबाट स्वीकृति लिनैपर्छ ।शवको पोस्टमार्टम नहुँदा स्थानीय अस्पतालले प्राकृतिक र हृदयाघातका कारणले मृत्यु भएको प्रमाणपत्र जारी गर्ने गरेका छन् । जसले गर्दा मृतक श्रमिकका परिवार क्षतिपूर्तिबाट वञ्चित छन् । कतारको श्रम कानुनमा प्राकृतिक कारणबाट भएको मृत्युमा क्षतिपूर्ति दिन पर्ने बाध्यकारी व्यवस्था छैन । त्यहाँको श्रम कानुनमा सडक र कार्यस्थल दुर्घटनामा मृत्यु वा घाइतेकालाई मात्र क्षतिपूर्ति दिने व्यवस्था छ । कतारमा कार्यस्थलमा ज्यान जाने श्रमिकका परिवारले कम्तीमा २ लाख रियाल (झन्डै ६४ लाख रुपैयाँ) क्षतिपूर्ति पाउँछन् ।युवा उमेर समूहका श्रमिकहरू प्राकृतिक र हृदयाघातका कारण मृत्यु भइरहेको विवरण सार्वजनिक भएपछि कतारमाथि तापको दबाब (हिट स्ट्रेस) वा कामसँग सम्बन्धित कारणमध्ये कुन कारणले श्रमिकको मृत्यु भएको पत्ता लगाउन पोस्टमार्टम गर्न अन्तर्राष्ट्रिय दबाब छ । ठूलो संख्यामा श्रमिकको मृत्यु अत्यधिक गर्मी वा कामसँग सम्बन्धित कारणले त्यो छुट्याउन निकै चुनौतीपूर्ण देखिएको छ, आईएलओको प्रतिवेदनमा विश्लेषण गरिएको छ, जो श्रमिकको कार्डियक अरेस्ट (हृदयाघात) वा प्राकृतिक कारणबाट मृत्यु भएको छ, यसबारे पत्ता लगाउन धेरैले पोस्टमार्टम गर्न आह्वान गरिरहेका छन् । त्यस्तै अत्यधिक गर्मीका कारण हुने मृत्युले निकै गम्भीर चुनौती पैदा गरेको समेत प्रतिवेदनले औंल्याएको छ । प्राकृतिक कारणबाट स्वस्थ्य युवा श्रमिकको मृत्युको सर्न्दभमा भइरहेको अनुसन्धानको समीक्षा गर्न जरुरी छ । मृत्युको कारणबारे वास्तविक पहिचान गर्नुपर्छ । त्यस्तै परिवारले क्षतिपूर्ति पाउने सुनिश्चिता पनि गर्नुपर्छ, प्रतिवेदनमा भनिएको छ, पोस्टमार्टम गर्न कानुनी, सांस्कृतिक, चिकित्सक र व्यावहारिक रूपमा सम्भव छ कि छैन भनेर हेर्नुपर्छ । कतारले अत्यधिक गर्मीको समयमा जोखिम घटाउन भन्दै गत मेमा कानुन ल्याएको थियो । जुन, जुलाई, अगस्ट र सेप्टेबार बिहान ११ देखि दिउँसो ३ बजेभित्र खुला क्षेत्रमा काम लगाउन पाइने छैन । नयाँ नियमअनुसार खुला क्षेत्रमा काम गर्ने श्रमिकलाई नियमित रूपमा स्वास्थ्य जाँच गर्नुपर्ने बाध्यकारी प्रावधानसमेत ल्याएको छ । यसअघि एम्नेस्टी इन्टरनेसनले पनि अकाल मृत्यु र असुरक्षित काम गर्ने वातावरणबीच सम्बन्ध रहेको प्रमाण हुँदाहुदै पनि हजारौं आप्रवासी श्रमिकहरूको मृत्युको अनुसन्धान गर्न कतारी अधिकारीहरू असफल रहेको प्रतिवेदन सार्वजनिक गरेको थियो । कतारले पर्याप्त अनुसन्धान नै नगरी यस्ता मृत्युहरू प्राकृतिक कारण वा अस्पष्ट रूपमा परिभाषित हृदयाघातको कारणले भएको जनाउँदै नियमित रूपमा कसरी मृत्युका प्रमाणपत्रहरू जारी गरिरहेको छ, एम्नेस्टीले आफ्नो प्रतिवेदनमा भनेको थियो, मुख्य कारण जनाउने थप व्यहोराबिना यी वाक्यांशहरूलाई मृत्यु प्रमाणपत्रमा समावेश गर्नु हुँदैन । वास्तवमा भन्ने हो भने अन्तमा श्वासप्रश्वास वा मुटुको विफलताले गर्दा नै सबै जनाको मृत्यु हुन्छ र मृत्युको कारण नखुलाइएको वाक्यांशहरू अर्थहीन हुन्छन् ।"
"कमाउन हिँडे, उतै हराए","पानीपँधेरो र वनपाखा गर्दा जाजरकोटको कुशे गाउँपालिकाकी वसन्ती परियारले यस्तै गीत गुन्गुनाउँछिन् । परदेशिएर बेखबर बनेका श्रीमान् खगेन्द्रलाई पर्खिएको ८ वर्ष बित्यो । जिउँदै छन् कि कस्तो छन् केही अत्तोपत्तो छैन, उनले भनिन्, कोही परदेशी फर्किएको खबर सुने उनी पो घर आए कि जस्तो लाग्छ । गाउँघरमा रोजगारी भएन । परदेशमा केही वर्ष मिहिनेत गरे राम्रो हुने ठानेर २०७० कात्तिकमा खगेन्द्र मलेसिया गएका थिए । गएको ६ महिनासम्म सम्पर्कमै रहेका उनी त्यसपछि बेखबर भए । काखकी छोरी बोकेर म उहाँलाई खोज्न भनी जान खोजे तर सकिनँ, वसन्तीले भनिन्, सकेजति धेरै ठाउँ खोजीका लागि पहल गरियो तर अहिलेसम्म केही खबर आएन । उनलाई श्रीमान् एक न एक दिन फर्किएर आउँछन् भन्ने आशा छ । उनले भनिन्, तेरो लोग्ने बाँचेको भए फर्किएर आउँथ्यो नि भन्नेहरू पनि छन्, एक दिन कसो फर्केर नआउलान् भनेर दिन काटिरहेकी छु ।सुर्खेतको लेकबेंसी नगरपालिका१ जहरेका नवीन बुचाको अवस्था पनि खगेन्द्र जस्तै हो । कामका लागि भारत पसेका उनी बेखबर बनेको १४ वर्ष बित्यो । उनको पर्खाइमै बाबुको मृत्यु भयो । वृद्धा आमा मनकुमारीलाई एक पटक छोराको मुख हेर्ने धोको छ । कमाउन भनेर गएको छोरो फर्किएर आएन, उनी भन्छिन्, एकै पटक फर्किएर आइदिएको भए म बूढीको सास सजिलै जान्थ्यो । नवीन र खगेन्द्र मात्रै होइन सुर्खेतका टेकबहादुर राना पनि २०४५ सालदेखि गुमनाम छन् । घरबाट उनी कमाउनका लागि भनी भारत हिँडेको ३८ वर्ष भयो । श्रीमान्कै पर्खाइमा तीन दशक बिताएर श्रीमतीको निधन भयो । आफू ३ वर्षको छँदा घर छाडेका बाबुलाई सम्झँदा हेमराजको मनमा प्रस्ट तस्बिर आउँदैन । उनलाई आफू सेना भएको खबर सुनाउन निकै मन छ तर बुवा गुमनाम भएका सम्झिँदा भक्कानिन्छन् । दैलेखको ठाँटकाँध गाउँपालिका२ की मनसरा विष्टका श्रीमान् २०६३ साउनमा भारत पसेका थिए । उनी गएदेखि नै सम्पर्कविहीन छन् । द्वन्द्वको समय भएकाले माओवादी कार्यकर्ता घरमा लिन आउँदा नमानेका उनी केही महिना भारत जान्छु भनी हिँडेका थिए । जाने बेलामा बुवासँग सल्लाह गरेर जानुभएको हो, श्रीमती मनसराले भनिन्, मलाई त केही थाहा नै भएन, पछि गइसकेपछि पनि कहिल्यै कुरा भएन । रोजगारीका लागि कर्णाली र सुदूरपश्चिमका जिल्लाहरूबाट भारत पस्नेको लर्को बर्सेनि चल्छ । कमाउन पसेकाहरू केही समयपछि घर फर्कन्छन् । धेरै घर यस्ता छन्, जहाँका पुरुषहरू एक पटक निस्केपछि फर्केर आएका छैनन्, परिवारले फेरि आउने आस गरिरहेका छन् । कर्णाली प्रदेशका जिल्लाहरूबाट करिब ६० प्रतिशत जनसंख्या भारत तथा तेस्रो मुलुकमा रोजगारीका लागि जाने गरेको प्रदेश योजना आयोगको तथ्यांक छ । तर तीमध्ये कति सम्पर्कविहीन छन् भन्ने तथ्यांक कसै निकालेको छैन । खबर आए सम्पर्कविहीन भएकाहरूलाई खोज्न पहल गरिने कर्णाली प्रदेश प्रहरी प्रमुख डीआईजी गणेशबहादुर ऐर बताउँछन् । कतिपयलाई खोजेर पनि परिवारसँग पुनर्मिलन गराएका छौं, उनले भने, कोही भने वर्षौंदेखि हाम्रो सम्पर्कमा पनि आएका छैनन् ।"
"ग्रीस छिर्न खोज्दा दुर्घटना, घाइतेमा २ नेपाली","अवैध रूपमा टर्कीबाट ग्रीस छिर्न खोजेको गाडी दुर्घटनाग्रस्त हुँदा त्यसमा सवार १५ मध्ये ७ जनाको मृत्यु भएको छ भने अन्य आठ घाइते भएका छन् । बेलायती सञ्चारमाध्यम डेली मेलमा प्रकाशित समाचारअनुसार घाइते आठमध्ये दुई नेपाली छन् भने अन्य चार पाकिस्तानी र ३५ वर्षीय चालक छन् । दुर्घटना भएको स्थान ग्रीसको राजधानी एथेन्सबाट ५ सय २ किलोमिटर पूर्वमा पर्छ । ग्रीस प्रहरीलाई उद्धृत गर्दै डेली मेलले उनीहरू सबैलाई संगठित मानव तस्करले अवैध रूपमा टर्कीबाट ग्रीस छिराउन खोजेको उल्लेख गरेको छ । तीव्र गतिमा रहेको गाडीले नियन्त्रण गुमाएर दुर्घटना भएको पनि समाचारमा छ । एनआरएनका टर्की अध्यक्ष उज्ज्वलकुमार घिसिङले अवैध रूपमा टर्कीबाट ग्रीस छिर्न लागेका नेपालीसहितको गाडी दुर्घटनामा परेको खबर आफूहरूले पनि सञ्चारमाध्यमबाट थाहा पाएको बताए । उनका अनुसार उक्त घटनामा परेका नेपाली को हुन् भन्नेबारे प्रस्ट जानकारी आइसकेको छैन । अवैध रूपमा नेपालीहरू टर्कीबाट ग्रीस छिर्ने घटना विगतमा पनि सार्वजनिक भएका थिए । त्यसरी गएकाहरूका अनुसार उनीहरू मानव तस्करलाई ११ देखि १५ लाख रुपैयाँ बुझाएर टर्कीबाट ग्रीस छिर्ने गर्छन् । २०७५ साउनमा अवैध रूपमा टर्कीबाट ग्रीस छिर्न खोजेका एक नेपालीको समूहमा रहेका नवलपरासी कावासोतीका नवीन तिवारीबीच बाटोबाटै हराएको र सात महिनादेखि परिवारको सम्पर्कमा नरहेको खबर सार्वजनिक भएको थियो । प्रहरीको मानव बेचबिखन नियन्त्रण ब्युरो स्थापना हुनुअघि महानगरीय प्रहरी अपराध महाशाखामा आर्थिक वर्ष २०७४७५ मा मात्रै १४ जनाले टर्की जाने भन्दै ठगिएको उजुरी दिएका थिए । तीमध्ये ५ जना टर्की पुगेर भनेजस्तो काम नपाएर बिचल्लीमा परेपछि आफ्नै खर्चमा स्वदेश फर्केका थिए भने दुई जना ग्रीसमा अलपत्र परेका र चार जना टर्कीमा अलपत्र अवस्थामा थिए । ३७ जनाले टर्की जाने आश्वासनको पछि लाग्दा आफू ठगिएको भन्दै २ करोड ५० लाख रुपैयाँ बिगो दाबी गर्दै प्रहरीको केन्द्रीय अनुसन्धान ब्युरोमा जाहेरी दर्ता गराएका थिए । यो संख्याले अवैध रूपमा टर्की पुग्ने र त्यहाँबाट अवैध रूपमै ग्रीस छिर्नेमा कति नेपाली फसिरहेका छन् भन्ने बुझाउँछ । अध्यक्ष घिसिङका अनुसार संगठित मानव तस्करका एजेन्टहरूले नेपालीहरूलाई अवैध रूपमा इराक ल्याउने र त्यहाँबाट टर्की छिराएर अवैध रूपमै ग्रीस छिराउने गर्छन् । उनले यसरी अवैध रूपमा सीमा प्रवेश गर्नेहरूसँग परिचय खुल्ने कुनै पनि कागजात नहुने र चोरी हुने डरले उनीहरूले निश्चित पैसा मात्रै बोक्ने बताए । उनले भने, पक्राउपछि डिपोर्टमा परिने डरले कागजात नबोक्ने हुनाले उनीहरूको परियच तुरुन्तै थाहा पाउन पनि मुस्किल हुने गरेको छ । पाँच वर्षदेखि टर्कीमा व्यवसाय गरेर बस्दै आएका घिसिङले वर्षौंदेखि नेपालीहरू टर्कीग्रीस सिमानामा खटिएका द्विदेशीय सीमा सुरक्षाकर्मीलाई पनि छक्याउँदै एजेन्टहरूको सहारामा अर्को सीमा कट्ने गरेको बताए । प्रहरीको मानव बेचबिखन नियन्त्रण ब्युरोकी एसएसपी दुर्गा सिंहले ग्रीसमा दुर्घटना भएको विषयमा थप जानकारी लिन इन्टरपोल केन्द्रीय कार्यालयमा पत्राचार गरिएको बताइन् । त्यो दुर्घटनामा पर्ने कति नेपाली छन्, उनीहरूको परिचय के हो भन्ने लगायतको सूचना मागेर पत्राचार गरिसकेका छौं, उनले भनिन् ।"
नेटवर्क खोज्न धुरी,"हेल्लो हेल्लो भन्दै चुमनुव्री गाउँपालिका५ रानाकी डोल्मा गुरुङ एकोहोरो चिच्याइरहिन् । तर, ४० कोस दूरीमा रहेका साथीले उनी बोलेको सुनेनन् । गोरखा बजारका साथीको फोन आएपछि उनले रिसिभ त गरिन् तर नेटवर्कले काम गरेन । अनि डोल्मा घरको छाना चढिन् । प्रोक गाउँको टावरले धेरैजसो काम नगरेपछि उनी फोनमा बोल्नकै लागि घरको छाना उक्लिन्छिन् । फोनमा बोल्न नपाएको पनि चारपाँच दिन भइसकेको थियो, आज कताबाट एक लाइन नेटवर्क देखिएको छ, उनले भनिन्, घरभित्र कहिले कसो टिपिहाल्छ, बोल्न थालेपछि नेटवर्क गइदिन्छ, छानामा चढेपछि अलिअलि चल्छ । करिब ३० घर रहेको राना गाउँमा मोबाइलबाट कुरा गर्न छाना वा अग्लो डाँडा खोज्दै भौंतारिनुपर्ने बाध्यता छ । कहिले त बोल्दाबोल्दै कुरा सिध्याउन नपाउँदै नेटवर्क गइदिन्छ, डोल्माले थपिन् ।चुमनुव्री३ पेवाका सुमन गुरुङ अध्ययनको सिलसिलामा काठमाडौंमा रहेका छोराछोरीसँग टेलिफोन गर्नकै लागि न्याक फेदी पुगे । जान डेढ घण्टा, आउन डेढ घण्टा, उनले भने, यहाँ फोन, बत्ती केही छैन, फोनमै बोल्न परे टावर टिप्ने ठाउँ खोज्दै कि न्याक फेदी कि ड्याङ पुग्छौं । गाउँमा एनसेल, एनटीसी, सीडीएमए कुनै पनि टेलिफोन सेवा नरहेको उनले बताए । मनास्लु पदमार्गअन्तर्गत उक्त क्षेत्रमा पुगेका पर्यटकले समेत टेलिफोन सेवाको अभावमा समस्या झेल्दै आएका छन् । चुमनुव्रीमा ७ वटा वडा छन् । यी वडाका अधिकांश गाउँमा नेपाल टेलिकमको नेटवर्क छैन । चुमनुव्री६ लोक्पामा सेराप गुरुङ फोनमा बोल्नका लागि आधा घण्टा उकालो उक्लिएर चुम्चेत र सिर्दिबास सीमा क्षेत्रको ख्यालम डाँडा पुग्छन् । खोचमा घर छ, त्यहाँ फोन टिप्दैन, उनले भने, फोनमा बोल्नुपरे जानआउन एक घण्टा लाग्छ । टेलिफोनको नेटवर्क अभावले हेलिकोप्टर चार्टरमा ढिलाइ हुँदा एक महिनाअघि चुम्चेतस्थित खार गुम्बाकी एक सुत्केरीले ज्यान गुमाउनुपरेको सेरापले सुनाए । फोन टिपेको भए चाँडो हेलिकोप्टरलाई खवर गर्न पाउँथ्यौं, उद्धार चाँडो हुन्थ्यो, उनले भने । न्याकमा निर्माणाधीन टेलिकमको टावर सञ्चालनमा आए गाउँलेले सुविधा पाउने थिए । सिर्दिबास र छेकम्पारमा स्काईको टावर छ, तर त्यो लोक्पामा टिप्दैन, उनले भने, यो बर्खामा पहिरोले निकै दुःख पायौं, फोन टिप्ने भइदिएको भए पहिरो झरेको छ कि छैन सोध्दै हिँड्न पाइन्थ्यो । उनका अनुसार गण्डकी खोंचमा रहेका लोक्पा, रेन्जम, सिप्चेत छेकम्पारसम्म मोबाइल नेटवर्कले काम गर्दैन । यी गाउँका झन्डै तीन सय घरधुरीका स्थानीय फोन नेटवर्कले काम नगर्दा समस्या झेलिरहेका छन् । सीडीएमए र स्काई फोनको टावरमा पनि दिनदिनै समस्या देखिँदा टेलिफोन सेवा जस्तो आधारभूत आवश्यकतामा समेत यहाँका स्थानीय वञ्चित हुँदै आएका छन् । छोराछोरी बजार पढ्छन्, उनीहरूको अवस्था थाहा पाउन पनि मुस्किल छ, पेवाकी धनमाया गुरुङले भनिन्, सन्चो बिसन्चो सोध्नकै लागि जति समय लागे पनि टावर टिप्ने ठाउँ खोज्दै जान्छौं । लोक्पा, चुम्लिङ, नाम्रुङ, लिही, स्यो, ल्हो लगायतका क्षेत्रमा नेपाल टेलिकमको नेटवर्कले काम नगर्दा स्थानीयलाई फोनमा बोल्नै सास्ती छ । चुमनुव्री गाउँपालिकाको केन्द्र फिलिममा समेत टावर बिग्रिएको महिनौंसम्म मर्मत हुन सकेको छैन । न्याकको टेलिकम टावर सञ्चालनमा ल्याउन पहल भइरहेको चुमनुव्री६ का अध्यक्ष लोप्साङ लामाले बताए । उत्तरी गोरखाअन्तर्गत चुमनुव्रीको छेकम्पार, न्याक र बिही गाउँमा छुट्टाछुट्टै एनटीसी टावर निर्माणाधीन रहेकाले छिट्टै सञ्चालनमा ल्याउने तयारी भइरहेको नेपाल टेलिकम गोरखाका प्रमुख राजेन्द्र श्रेष्ठले बताए । रेडियो लिंक जडानको काम बाँकी छ, मौसम खराब भएर तीव्र गतिमा काम हुन पाएन, उनले भने, उत्तरी बेल्टको सबै ठाउँ कभर हुने गरी तीनवटा टावर एकसाथै सञ्चालन गर्ने तयारीमा छौं ।"
सन्धिको सक्कल गम्भीर भएर खोज,"मुलुकका परराष्ट्रमन्त्रीले सरकारसित सन् १८१६ को सुगौली सन्धि र सन् १९५० को नेपालभारत मैत्रीसन्धिसहितका महत्त्वपूर्ण दस्तावेजको सक्कल प्रति नै नभएको जुन सार्वजनिक अभिव्यक्ति दिएका छन्, त्यो लज्जास्पद मात्र होइन चिन्ताजनक पनि छ । परराष्ट्रमन्त्री नारायण खड्काले हाम्रो यथार्थ अवस्था नै दर्साउन चाहेका होलान्, तथापि सन्धिको सक्कल प्रति खोज्ने दायित्वबाट हात उठाएको सन्देश जाने गरी यस्तो बोल्ने सुविधा उनलाई छैन । न त यति भनेपछि सक्कल प्रति खोज्ने प्रयत्नबाट उनी पन्छिन पाउँछन् । यी दस्तावेज उनको पालामा आएर हराएका पक्कै होइनन्, तर अहिले यसलाई खोज्ने दायित्व भने उनी नेतृत्वको मन्त्रालयको अवश्य हो । तसर्थ, यसको खोजबिनका लागि उनले यथोचित प्रबन्ध मिलाउने तथा मिहिनेत गर्ने हो, जिम्मेवार ओहोदामा बसेर हामीसित सक्कल प्रति नै छैन भन्दै हिँड्ने होइन । जिम्मेवार ओहोदावालाले यस्तो अभिव्यक्ति दिन त्यति बेला मात्र सुहाउँछ, जति बेला राज्यसंयन्त्रले यसको खोजीका निम्ति सम्भव भएजति सम्पूर्ण प्रयास गरिसकेको हुन्छ, सम्भावना भएका देशविदेशका सबै स्थाननिकायहरूमा बुझिसकेको हुन्छ । आशंका लागेका सबै व्यक्तिहरूकहाँ जाँचिसकेको हुन्छ । ठोस प्रयत्नका साथ यति गर्दा पनि यी दस्तावेज नभेटिएमा मात्रै अब के गर्ने भनेर मन्त्रीले यसो भनेका भए अन्यथा हुँदैनथ्यो, तर अहिलेसम्म सरकारले खोजबिनको घनीभूत प्रयास गरेकै छैन । उल्टो आम तहमा राज्यसंयन्त्रप्रति थप निराशा पैदा हुने गरी जिम्मेवार मन्त्रीहरूले सरकारसित सक्कल नै नभएको बताउँदै आएका छन् । यसअघि २०७६ साउन २१ मा तत्कालीन परराष्ट्रमन्त्री प्रदीप ज्ञवालीले संसद्को प्रत्यायोजित व्यवस्थापन तथा सरकारी आश्वासन समितिमा सुगौली सन्धि र सन् १९५० को सन्धिको सक्कल प्रति सरकारसँग नरहेको बताएका थिए । अहिले यही कुरा दोहोर्याउँदै मन्त्री खड्काले ऐतिहासिक दस्तावेजको सक्कल नहुनुले हाम्रो राष्ट्रिय चरित्र देखाउँछ भनेका छन् । तर हाम्रो राष्ट्रिय चरित्र त सन्धिहरू हराउने मात्र होइन, हराएको थाहा भैसकेपछि पनि खोजीका लागि जोड नगर्नेसमेत सँगै स्थापित भएको छ । नत्र, राष्ट्रको ऐतिहासिक तथा महत्त्वपूर्ण दस्तावेजको यो दुरवस्था हुँदैनथ्यो । सुगौली सन्धि र नेपालभारत शान्ति तथा मैत्री सन्धिजस्ता महत्त्वपूर्ण सन्धिहरूको सक्कल नजुटाउनु र हामीसित छैन भनेर प्रचार मात्रै गरिरहनु ज्यादै असंवेदनशील कुरा हो । देशको महत्त्वपूर्ण दस्तावेज सरकारसित हुनैपर्छ, त्यसैले जसरी पनि यसलाई जुटाउन मिहिनेत गर्नुपर्छ । अब कुनै टालटुले प्रयासले या यो दराजमा छ कि त्यो सन्दुकमा भनेर मात्रै यो नभेटिन सक्छ । सम्बन्धित विज्ञसहितको चुस्त टोली, आयोग, समिति वा त्यस्तै केही संयन्त्र नै बनाएर सरकार यसको खोजीमा जुट्नुपर्छ । त्यस्तो टोलीले इतिहासदेखि नै यसको सक्कल कोसित थियो, पछि कसकसको जिम्मामा यो रह्यो, कुन मितिबाट हराएको हुन सक्छ, र कहाँ पुर्याइएको हुन सक्छ भन्ने सबै कोणबाट छानबिन गर्नुपर्छ । कसैको लापरबाहीका कारण हराएको हो या कसैको बदमासी नै छ भन्ने पाटोबाट पनि यसलाई हेरिनुपर्छ । यस्तो अनुसन्धान किन जरुरी पर्छ भने, कथं पछिल्लो कारणले हराएको भए, त्यो निकै ठूलो राष्ट्रघात हो । त्यसैले मन्त्री खड्काले इंगित गर्न खोजेको जस्तो हाम्रो राष्ट्रिय चरित्र मा सुधार ल्याउन पनि बृहत्तर दृष्टिकोणबाट यसको खोजबिन हुनु जरुरी छ ।सन् १८१६ मा भएको सुगौली सन्धिको २ सय ५ वर्ष भए पनि सन् १९५० को नेपालभारत मैत्री सन्धि भएको ७१ वर्ष मात्र बितेको छ । तापनि पछिल्लो दस्तावेजको आधिकारिक प्रतिसमेत सरकारसित नहुनु बडो रहस्यमय छ । तर सरकार दत्तचित्त भएर लागेमा यसको खोजी असम्भव नहुन सक्छ । नष्ट नै गरिएको अवस्थामा बाहेक यो भेटिन सक्छ वा कहाँ छ भन्ने पत्ता लाग्न सक्छ । यदि कसैले नष्ट नै गरेको रहेछ आशा गरौं, त्यस्तो भएको नहोस् भने पनि त्यसमा कसको संलग्नता हुन सक्छ भन्ने जानकारीसम्म त सरकारलाई हुनैपर्छ । भविष्यमा कसैबाट त्यस्तो राष्ट्रघात नदोहोरियोस् भनेर पनि सरकारले यो यथार्थ पत्ता लगाउनुपर्छ ।सम्भव भएसम्म सरकारले सन्धिको नेपालप्रति नै हात पार्ने कोसिस गर्नुपर्छ । नभए पनि सन्धिको प्रमाणित प्रतिलिपि उतार्ने र डिजिटल कपी बनाउने काम गर्नुपर्छ । सन्धिका यत्रतत्र भेटिने प्रतिलिपि र सक्कलका केही ब्यहोरामा फरक भएको समेत हुन सक्ने विज्ञको अड्कल भएकाले पनि सरकारले यो कार्यलाई सुविचारित र संवेदनशील हिसाबले अघि बढाउनु अनिवार्य छ । सन् १९५० को सन्धि त विज्ञहरूले लन्डनको पब्लिक रेकर्ड अफिस मा रहेको दाबी गरेका छन्, यस्तो अवस्थामा यसलाई जुटाउन गाह्रो पनि नहोला, सरकारले व्यवस्थित प्रयास भने गर्नुपर्छ । यसका लागि यी सन्धि गर्ने बेलायत र भारतसित सरकारले कूटनीतिक पहल गर्नुपर्छ । यसै त, दुई शताब्दी पुरानो किन नहोस्, मुलुकको एकतिहाइ भूभाग गुमाउनुपरेको घटना नेपाली समाजको स्मृतिबाट हराएको छैनÙ १९५० को सन्धिमा ठगिनुपरेको अनुभूति त पाइलापाइलामा भैरहन्छ; यसमाथि तिनै सन्धिका सक्कल प्रतिसमेत नभएको कुरा अर्को दुख्ने घाउ बन्नु हुँदैन । राष्ट्रिय हित र संवेदनशीलताका बारेमा सरकारले बेलैमा बुझोस्, र जसरी हुन्छ आफ्ना ऐतिहासिक दस्तावेजहरू बटुलोस् ।"
एमाले महाधिवेशन : चार आश्चर्यु,"चौथो आश्चर्यया त आफैंभित्रका आश्चर्यहरूलाई नदेख्नु या त्यसैमा रमाउनु एमालेको चौथो आश्चर्य हो । संघीय लोकतान्त्रिक गणतन्त्रमाथि यत्रो आक्रमण भैरहँदा एमाले किन चुपचाप ? पछिल्लो राजनीतिक परिवर्तनले किन परिणाम दिइरहेको छैन ? भुइँ किन असन्तुष्ट छ ? एउटा राजा फालेर ल्याइएको गणतन्त्रले किन सयौं राजा जन्मायो ? संघीय लोकतान्त्रिक गणतन्त्रलाई आफ्नै दुष्कर्मले कतै बदनाम त गर्दै छैन ? राजनीतिक परिवर्तनको स्वामित्व लिने र जनताको अवस्था बदल्ने प्रयत्नमा एमालेको प्रतिबद्धता खोइ ? के यी प्रश्नहरूको अर्थ र औचित्य सकियो ?राजनीतिक नैतिकताको स्खलन आजको ठूलो समस्या हो । विश्लेषकहरू भन्छन् यो विकृतिको नेतृत्व स्वयं एमालेले गरिरहेको छ । स्वयं कम्युनिस्टहरूमा सत्ता, शक्ति र सम्पत्तिको असीमित भोक देखिँदै छ । कतै पनि सांस्कृतिक उन्नयन, उदारता, निष्ठा र सरलता छैन । राज्यका अंगअंगमा दलालहरू हावी हुँदै गए । राजनीतिक, आर्थिक र सामाजिक परिवर्तनका एजेन्डाहरू हराएÙ हावी भए स्वार्थका भालेहरू । पार्टी कार्यालयहरू लोकतन्त्रका मन्दिर बन्नुपर्ने, लालदरबार बन्न पुगे । एउटा समाजवादी पार्टीले यो विषयमा चिन्ता गर्नु पर्दैन ? खै, एमालेका सदस्यहरूमा यसको चिन्ता र चासो ?सर्वत्र गुनासो छ, राजनीति गतिशील भएन । गतिशील हुनुको अर्थ युगको नेतृत्व गर्नु हो । गतिशील हुनुको अर्थ विचार, संगठन, मुद्दा, संस्कृति र सपनाहरूमा नयाँपन हो । गतिशील हुनुको अर्थ अझ धेरै लोकतान्त्रिक र अग्रगामी हुनु हो । तर एमाले कसरी उल्टो बाटो हिँड्न पुग्यो ? समयचेतना, संकल्प र गति खै ? व्यवस्था बदलियो तर पार्टी बदलिएन । किन यस्तो भयो ? के यावत् विषयपट्टि आँखा चिम्लिएर आई लभ यु को नाराले देश बन्छ ?अहिले एमालेमा रमाइलै होला । अध्यक्ष ओलीका चुड्किलाहरू सर्वत्र छन् । हाँस्न पाइएकै छ । सभाहरू भएकै छन् । पैसा उठेकै छ । पार्टीसत्तामा रजगज छ । तर गाली गर्नु, हाँस्नु, रमाउनु र राजनीति गर्नु सायदै फरक कुरा हो । बितेका तीस वर्ष एमालेले सत्तामा बसेर के गर्यो ? र, अब उसले आफ्नो राजनीतिक औचित्य कसरी पुष्टि गर्छ ? एमालेले आफ्नो महाधिवेशनलाई प्रहसन मात्र नबनाओस् । अन्यथा यो अपराधका लागि उसले कुनै दिन इतिहाससँग क्षमा माग्ने अवसर पनि पाउनेछैन ।"
रैथाने बीउ जोगाऔं,"मानिस जहाँ पुगोस्, जति नै प्रगति गरोस्, संसारमा जति नै परिवर्तनविकास होस्, बाँच्नका लागि नभई नहुने अत्यावश्यक चीज हो अन्न । मानिसहरू समाजमा बस्न थालेपछि, विभिन्न खोज, प्रयोगबाट फरकफरक बीउबिजन पत्ता लगाएर खेतीपाती गर्न थाले । विभिन्न अन्न, तरकारी तथा फलफूल उब्जाएर आफूले खान र परिवारलाई पनि खुवाउन थाले । सिकाइ बढ्दै जाँदा मानिसले बीउको पुनः उत्पादन क्षमता पत्ता लगाए । फलेका अन्न, तरकारीबाट पहिला बीउका लागि छुट्याएर राखेर मात्र खान थाले । हामीले पढ्दासुन्दा नेपालमा भूगोलअनुसार धान, मकै, कोदो, गहुँ, तरकारीलगायतका थुप्रै स्थानीय बीउहरू थिए । त्यही बीउबाट बर्सेनि अन्न, तरकारी उत्पादन भैरहेको थियो । विभिन्न क्षेत्रमा भएको परिवर्तनसँगै कृषिलाई व्यावसायिक बनाउने होडबाजीमा बिस्तारै गाउँगाउँमा नयाँ बीउहरू आउन थाले । हाम्रा रैथाने बीउबाट भन्दा केही गुणा बढी आम्दानी हुन थाल्यो, जुन तत्कालका लागि राम्रो थियो होला तर भविष्यमा यसले पार्न सक्ने असरबारे त्यति बेला ख्याल गरिएन, अझै गरिएको छैन । अहिले देशैभरि रैथाने बाली तथा बीउहरू विस्थापित भएका छन् । आयातित प्रायः बीउहरूमा पुनः उत्पादन शक्ति नहुँदा बीउमा परनिर्भरता बढ्दै छ । केही बीउ त फल्दै नफलेर किसानहरू निकै मर्कामा परेका घटना पनि हामीलाई जानकारी छ । विभिन्न उपचार विधिबाट तयार गरिएका र पुनरुत्पादन क्षमता नभएका विकासे बीउबाट माटो तथा मानव स्वास्थ्यमा पर्ने असरबारे त अझै जानकारी लिन र दिन सकिएकै छैन । हाम्रोजस्तो कृषिप्रधान र गरिब मुलुकमा केही समयमै रैथाने बीउ विस्थापित भई बीउमा बढेको परनिर्भरता र भवष्यमा पर्न सक्ने असरबारे सोच्न ढिला गर्नु हुन्न । किसान, स्थानीयदेखि संघसम्मका सरकार सबैले गम्भीर भएर सोचौं, आआफ्नो स्थानबाट प्रयास गरौं । रैथाने बीउ जोगाऔं । अर्गानिक अन्न, तरकारी फलाऔं, आफू बाँचौं र सबैलाई बचाऔं । प्रकृति नेपाली, सुर्खेत"
सन्धिपत्र नहुनु आश्चर्यजनक,"भारत र नेपालको सिमाना निर्धारण गर्ने महत्त्वपूर्ण सुगौली र सन् १९५० को सन्धिका मूल दस्तावेजहरू हामीसँग नभएको समाचार पढेर आश्चर्य लाग्यो । सुगौली सन्धिबाट विशाल नेपाली भूभाग खुम्चिएको सर्वविदितै छ । हालको भारत र नेपालबीच निर्धारित राष्ट्रिय सिमाना पनि ती सन्धिहरूका आधारमा भएको हो । विवादित सुस्ता, कालापानीलगायत सीमा समस्याको समाधान पनि सक्कल सन्धिपत्र र नक्साको अभावमा जस्ताको त्यस्तै रहेका छन् । राष्ट्रिय महत्त्वका सन्धिपत्र र नक्साजस्ता संवेदनशील अभिलेखहरूको खोजी गरी राष्ट्रिय स्वामित्व कायम गर्न जरुरी भएकाले सरकारले अविलम्ब यसका लागि काम गर्नुपर्ने देखिन्छ । महेन्द्रसिंह बम, टीकापुर१, कैलाली"
कसको हितका लागि विदेशी टीभी ?,"सञ्चार प्रविधिले फड्को मारिरहेको र यसका सकारात्मक तथा नकारात्मक प्रभावहरूको छाप समाजमा देखिरहेको अवस्थामा नेपालमा एउटा विवादास्पद कार्यले चर्चा पाएको छ । भारतीय टेलिभिजन जगत्मा ससाना घटनाहरूलाई अति प्रचार गरेर समाजको मनोविज्ञानलाई निर्देश गरिरहेको र त्यसले राष्ट्रिय राजनीतिलाई प्रत्यक्ष प्रभाव पारेको पक्ष घामजत्तिकै छर्लंग छ । यस्तोमा विदेशी लगानी तथा प्रविधि हस्तान्तरण ऐन २०७५ सँग बाझिने गरी आस्था नेपाल र पतञ्जली नेपाल नामक विदेशी टेलिभिजनको उद्घाटन गर्न प्रधानमन्त्री तथा सत्ता गठबन्धन दलका प्रमुख नेताहरू पुगे । सञ्चार माध्यमहरूमा आएअनुसार राष्ट्रिय प्रसारण ऐन २०४९, राष्ट्रिय प्रसारण नियमावली २०५२ तथा प्रसारण निर्देशिका २०६० अनुसार विभागीय दर्तासम्म नभएको विदेशी टेलिभिजनको उद्घाटन गर्नुले कसको भलो गर्न खोजेको होला प्रस्ट हुन सकिएन । उक्त स्याटेलाइट टेलिभिजनमा भारतीय बहुराष्ट्रिय कम्पनी पतञ्जलीको लगानी रहेको बताइएको छ । तुलसीराम खरेल, बिर्तामोड, झापा"
जय भीम र भीमबहादुर,"केही दिनअघि दक्षिण भारतीय फिल्म जय भीम हेरियो । सत्य घटनामा आधारित उक्त फिल्म केवल अढाई घण्टाको चलायमान कथा मात्र थिएन । कानुनको समेत अभ्यासी र राजनीतिकसांस्कृतिक हिंसाको निरन्तर प्रतिरोधी चेतनाले हेर्दा जय भीम धेरै हदसम्म एउटा पाठशालाजस्तो लाग्यो । वास्तविक कथालाई फिल्मांकन गर्दा नायकत्व र बजारलाई समेत विशेष महत्त्व दिइँदा निर्माणनिर्देशन पक्षमा देखिएका केही व्यावसायिक बाध्यता लाई अलग पारेर विचार गर्दा वर्णव्यवस्थाले थङ्थिलो पारेको दक्षिण एसियाली समाजको भयावह चित्र उतार्ने यो फिल्मले भन्छ दर्शकवृन्द, फिल्महरू हेर्नका लागि मात्र होइनन् है !सिनेमाको महत्त्व मनोरञ्जनमा मात्र सीमित छैन भन्ने कुरालाई सन् १९५० को दशकमा उदाएको फ्रान्सेली आर्ट फिल्म मुभमेन्ट द न्यु वेभ यता संसारभरिका केही चुनिएका फिल्महरूले स्थापित गरिआएकै हुन् । भाषामा दखल नहुँदा पनि अंग्रेजी मात्र होइन, फ्रेन्च, इटालियन, रुसी, इरानी, चिनियाँ भाषाका केही फिल्म हेरिसक्दा सघन मानवीय संवेदनासहितको सिनेमाको भाषाले गहिरो गरी सम्मोहित गरेको हो । त्यसमाथि कला र संस्कृतिलाई राजनीतिक फ्रेमबाट हेर्ने चेतना निर्माण भएपछि सिनेमाको सामाजिक र व्यापक मानवीय अर्थ कति गहिरो हुन सक्दो रहेछ भन्ने कुराको दृष्टान्त हिन्दी र फाट्टफुट्ट नेपाली फिल्महरूमै पनि खोज्न थालिएको हो । आक्रोश, दामुल, पार, तमस, पार्टी जस्ता सत्तरी र असीको दशकका फिल्म हुँदै हालका आर्टिकल १५ जस्ता फिल्मसम्म आइपुग्दा हिन्दी सिनेमाको न्यु वेभ ले भारतीय समाजका निर्मम सत्यहरू उद्घाटन गरेजस्तो लाग्थ्यो । तर जय भीम हेरिसक्दा लाग्यो, उत्पात राम्रा भनिएका ती फिल्महरूले समाजका अन्तर्तम सत्य उद्घाटन गर्न भने सकेका रहेनछन् ।जय भीम ले समेटेको घटना सन् १९९३९४ को हो । यसमा तमिलनाडुको इरुला समुदायका मानिसहरूमाथि समाजको माथिल्लो तप्काबाट जन्मजात अपराधी का रूपमा हुने चरम हिंसा र राज्य तथा कठोर प्रहरी दमनका मसिनामसिना पत्र देखाइएका छन् । यसको सिलसिला ब्रिटिसकालीन क्रिमिनल ट्राइब एक्ट (१८७१) सँग जोडिँदो रहेछ । उक्त कानुन अन्यायपूर्ण भएको भन्दै १९५२ मै खारेज गरिए पनि त्यसको छाया झन्डै आजसम्मै उस्तै छ भन्ने थाहा पाउन भारतका जनपक्षीय सञ्चारमाध्यम पछ्याए पुग्छ । यही प्रकृतिको गैरन्यायिक थुना र थुनाभित्रैको हत्या प्रकरणमाथि भएको न्यायिक लडाइँलाई कथावस्तु बनाएको जय भीम ले केही खास वर्ग र जातिसमुदायमाथि सत्तातन्त्रसँगै समाजको उपरी वर्गले कसरी क्रूर शासन गर्छ, कसरी कीराफट्यांग्रा मारेझैं मान्छेको हत्या गर्छ, कसरी सत्यलाई ढाकछोप गर्ने सरकारी झुठको संयन्त्र चलाउँछ भन्ने विषयलाई असाध्यै जीवन्त रूपमा देखाएको छ । त्यति मात्र होइन, यी सारा प्रपञ्च र दमनको तत्कालीन समाधान यही व्यवस्थाकै कलपुर्जाभित्र छ भन्नेसमेत देखाउन फिल्म सफल भएको छ । फिल्मले भाषा र संवादबाहेक संकेत र प्रतीकहरूमार्फत समेत धेरै कुरा भनेको छ । यसलाई हामीले हाम्रै सामाजिकता, हाम्रै लघुता, अपराध र हिंसा अनि न्यायका गुहार र संकल्पहरूबीच उभिएर हेर्यौं भने थप ज्वलन्त र जीवन्त लाग्छ ।यो फिल्म हेरेर सक्दा एकाएक चितवनको लंकुका अर्का भीम आँखामा आएर भरिए । भीम अर्थात् भीमबहादुर विश्वकर्मा । फिल्मले भनेका भीम हुन् भारतका अग्रणी सामाजिकराजनीतिक आन्दोलनकर्ता भीमराव अम्बेडकर । वर्णव्यवस्थाविरुद्ध कठोर व्यक्तिगत र सामूहिक संघर्षका उपलब्धि, एक अविस्मरणीय ऐतिहासिक विम्ब । र यहाँका भीम हुन् जातीय विभेदविरुद्ध प्रतिकारका क्रममा हत्या गरिएका एक साधारण व्यक्ति तर असाधारण प्रभावका विम्ब । पंक्तिकार आफैं चितवनवासी भएकाले यी दुई नामसँग गाँसिने सादृश्यले यति लेख्न प्रेरित गरेको छ ।यही दसैंको नवमीको दिन बिहान चितवनको भरतपुर महानगरपालिका४ लंकुका भीमबहादुर विश्वकर्मा टोलवासी भाइ हरूबाट मारिए । यतिन्जेल मिलेर बसेको समाजभित्र, आफ्नै टोलछिमेकमा भीमबहादुर एकाएक मारिए ! चुपचापै मारिए ! भीमबहादुरको हत्याबाट सामाजिकराजनीतिक चेतनाले उन्नत मानिएको, देशको भौगोलिक केन्द्रसमेत रहेको चितवन र त्यसको पनि महानगर भरतपुर का मानिसहरूको विवेक र व्यवहार प्रश्नको घेरामा परेको छ । भीमबहादुर मारिएपछि विरोधस्वरूप उच्च जातीय अहंकारले प्रेरित हत्या भन्दै प्रकट आवाजहरूको प्रतिकारमा भीमबहादुरले रक्सी खाएर होहल्ला गरेको, गालीगलौज गरेको हुनाले उक्त हत्या जायज हो भन्नेसम्मका टिप्पणी पनि सुनिए । सम्बन्धित वडाका अध्यक्षले उक्त घटनालाई जातीय रङ नदिन नम्र चेतावनीसमेत दिएका खबर पनि सञ्चारमाध्यमहरूबाटै बाहिरिए ।घरबाट चोकतिर जान्छु भन्दै निस्केका भीमबहादुर दुर्गाचोकको दुर्गा मन्दिरछेवैको औषधिपसलअगाडि लडेर अचेत भएको खबर नै परिवारका सदस्यले पाएको घटनासम्बन्धी पहिलो जानकारी थियो । उनी के कारण लडे भन्ने पूरा जानकारी पाउनुअघि नै उनलाई अस्पताल लैजान हतारिनु अस्वाभाविक भएन । अस्पताल पुर्याइसक्दा उनी मृत घोषित भए । त्यसपछि बल्ल उनी ढल्नुअघिको गतिविधिबारे चासोचर्चा भयो र नै सीताराम बस्नेत र दिलीप श्रेष्ठले पालैपालो भीमबहादुरलाई पाइपले, मुक्काले कुटपिट गरेको कुरा बाहिरियो । सुरुमा उनी अचानक बेहोस भई ढलेको खबर पाएका परिवारजनले जब कुटपिटका कारण मारिएको पत्तो पाए, आवेशप्रेरित हत्या भएको भनी मुलुकी अपराध संहिता२०७४ को दफा १७९ अनुसार दिलीप श्रेष्ठ र सीताराम बस्नेतविरुद्ध किटानी जाहेरी दिए ।यति घटनाक्रम भैसक्दा पनि कुटपिट गर्नुपर्ने कारणका विषयमा अझै केही कुरा लुप्त नै थिए । त्यतिन्जेल घटनास्थल वरपरका देख्नेसुन्ने मानिसबाहेक अरूको सूचनामा यो घटनालाई जातीय अहंकारजन्य हेपाइपूर्ण कुटपिट भन्ने आएन । देख्नेसुन्नेमध्ये पनि दुर्गाचोकमा भएको उक्त कुटपिटको कारक जातीय अहंकार हो भनेर ठहर गर्ने निर्भय विवेकधारी र निष्पक्ष अभिव्यक्ति दिन सक्ने अवस्थाका मानिस कति होलान्, यसै भन्न कठिन छ ।घटनाको हप्तादिनपछि दुर्गाचोक पुग्दा पंक्तिकारसँग त्यसको यथातथ्य भन्ने मान्छे फेला परेन । मिश्रित बसोबास रहे पनि दुर्गाचोक ब्राह्मणबहुल टोल हो । दुर्गाचोक मात्र होइन, भरतपुर४ को समग्र बसोबासमा कट्टर धार्मिकतासहितको ब्राह्मण बाहुल्य छ । करिब दस वर्षअघि दलितहरूको सामूहिक मन्दिर प्रवेशको आन्दोलनका क्रममा आन्दोलनकारी पक्ष र स्थानीयबीच ठूलो झडप भई धेरै दलित पक्षधरहरू घाइते भएको ठाउँ पनि लंकु नै थियो भन्ने विगत यति बेला सम्झनुपर्छ । कट्टरता र पूर्वाग्रहका थाकभित्र पसेर तथ्य खोज्ने उद्यम यसै पनि कठिन नै हुन्छ । तहगत समाजव्यवस्थाको सिकाइले पीँधको जातवर्गसमुदायमाथिको अहंकारजन्य हिंसालाई हिंसा मान्ने र त्यसविरुद्ध बोल्नुपर्छ भन्ने चेतनाको सिँढी उक्लनै दिँदैन । त्यसमाथि, मर्ने मरेर गइहालेपछि बाँच्नेमध्येका पनि शक्ति र पहुँचमा रहेकाको भयले बोल्न चाहनेकै पनि ओठहरू बन्द हुनु वा बन्द गराइनु नौलो कुरै भएन ।स्थानीय बासिन्दासँग सोधपुछ गरेर घटनाको सत्यतथ्य टिप्ने प्रयत्न सफल नहुने नलागेपछि अलि बेर अलमलिएरै केही कुरा निकाल्न चोकनेरैको घरमा अडिनु मनासिब लाग्यो । त्यहाँ बसिरहेकामध्ये एक पाका व्यक्तिले दिलीप श्रेष्ठको औषधिपसलको बन्द सटरतिर देखाउँदै भने, ऊ त्यहीँनेर त्यो मान्छे ढलेको हो भन्छन् । ढल्दा टाउको पड्केको रहेछ । तर म नवमीको पूजा गर्न घरैमा व्यस्त भएकाले केही थाहा पाइनँ । पछि हल्लाखल्ला भएपछि जाँदा दिलीप श्रेष्ठले आफ्नै गाडीमा राखेर अस्पताल लगेको थाहा पाएको हुँ । उनीसँगै बसेका अर्का व्यक्तिले भने, घटना भएको हो, मान्छे पनि मरेको हो तर यो जात ऊ जात भनेर मारेको होइन । भवितव्य र सन्जोग मात्र हो । जातका कारण मान्छे मारियो भनेर हाम्रो टोलकै दुष्प्रचार भयो । झन् जानेबुझेका र पत्रकार भन्नेले नै दुर्गाचोकको बदनामी गराए ।के यो विषय त्यति सजिलो छ जति गैरदलित, जातवादी समाजले आफ्नै अनुकूलतामा बुझ्न र व्याख्या गर्न चाहन्छ ? सामान्यतया, गैरदलित समुदायका हामी धेरैजसो दलितमाथिको सांस्कृतिकराजनीतिक प्रकोप र अत्याचारलाई देख्दै देख्दैनौं । वा, देखे पनि हामीभित्र त्यस्ता क्रियाकलापलाई गैरन्यायिक र अनैतिक मान्ने विवेक र सहज मानवीय चरित्र नै छैन । वडा नं ४ का अध्यक्षदेखि सामाजिक सञ्जाल र भौतिक भेटघाटमै रक्सी खाएर जथाभावी बोलेकाले पिटिएको ठीकै हो भन्ने मानिसहरू (कतिपय त परिचितसमेत) अनि भर्खरै भेटिएका यी सज्जन का व्यक्त विचार सम्झिएर भाउन्न भएको मथिंगल बोकेर भीमबहादुरको घरअगाडि पुग्दा शब्द थिएनन् मसँग । सरम, हीनता र अपराधबोधको भारले थिचिएका यी आँखाले न भीमकी श्रीमतीका आँखामा आँखा जुधाउन सके न उनका छोरा र छोरीसँग सहज संवाद गर्न सके । एक गैरदलित हुनुका नाताले उक्त हिंसाको हिस्सेदार म पनि हुँ भन्ने भावले यसरी पोल्यो कि कानुनी र राजनीतिकसांस्कृतिक दुवै खाले संघर्षमा हामी साथमै छौं है भन्ने वाक्य बडो गह्रुङ्गो गरी निस्क्यो ।वास्तवमा विभेदकारी समाजव्यवस्थाले मान्छेमान्छेबीच बनाएका यामानयामानका असमानताका खाल्डाहरू र थोपरेका भयावह सांस्कृतिक हिंसालाई परास्त गर्न नसक्दा हामी निश्चित अपराध गरेर मात्र अपराधी भएका हुँदा रहेनछौं, ऐनमौकामा मौन बसेर अनि प्रतिकार र न्यायिक संघर्षमा सहभागी नभएर पनि अपराधी भइरहेका हुँदा रहेछौं । यस मानेमा विवेकवान् र नैतिक गैरदलितहरूले हिंस्रक र अन्यायी चेतनाबाट अलग्याएर आफ्नो भागको न्यायिक संघर्ष रोज्न ढिलो गर्नु हुँदो रहेनछ । नभए दलितमाथि हुने यस्ता हरेक सम्भावित हिंसामा हामी पनि अपराधी नै हुँदा रहेछौं ।भीमबहादुर विश्वकर्माको हत्याको मुद्दा अहिले चितवन जिल्ला अदालतमा विचाराधीन छ । किटानी जाहेरी परेका दुई व्यक्ति थुनछेक आदेशले थुनामा छन् । तर यो हत्या हतारहतारैमा जाहेरी दिइएको भाषामा भनिएजस्तै आवेशप्रेरित हत्या मात्र भने होइन, जातजन्य अहंकारले प्रेरित सांस्कृतिक अपराधसमेत हो । त्यसैले यस हत्यामा जातीय तथा अन्य सामाजिक छुवाछुत तथा भेदभाव कसुर र सजाय ऐन२०६८ स्पष्टसँग आकर्षित हुन्छ । यस मुद्दामा रत्तीभर पनि सहानुभूति नराखी अभियुक्तहरूलाई कडा कानुनी कारबाही गर्नु नै सही अर्थमा भीमबहादुर विश्वकर्मामाथिको न्याय मात्र नभई यस प्रकारका सांस्कृतिक अपराधका अन्य शृंखलामाथिको समेत इन्साफ हुनेछ ।तीन वर्षअघि जयपुर, भारतमा आयोजित समानान्तर साहित्य उत्सवका क्रममा पाका कवि तथा फिल्म समीक्षक विष्णु खरेको एउटा एकल सत्र थियो, सिनेमाको सामाजिक भूमिकाबारे । गत वर्ष उनी बितेर गए । कविता लेखन र सिनेमा समीक्षा दुवै विधामा असाध्यै खरा मानिने खरेले त्यति बेला भनेका थिए, जनताको साहित्य लेख्नेहरू हो ! लेखेर मात्रै नबस । यो लेख्य साहित्यले भन्दा छिटो र प्रभावकारी ढंगले काम गर्ने सिनेमाको समय हो । सिनेमातर्फ प्रवेश गर । हूलका हूल भएर सिनेमामा छिर । जनताका मूर्त मुद्दाहरू बोक्ने सिनेमाहरूका स्क्रिप्ट लेख । सिनेमामार्फत हिरो र भिलेनको कृत्रिम द्वन्द्व होइन, समाजभित्र पत्रपत्र खाँदिएर बसेका सांस्कृतिकराजनीतिक द्वन्द्वहरूलाई बाहिर ल्याओ । विश्वको कुनै पनि भाषाका सिनेमा र नेपाली सिनेमाका लागि पनि खरेको यो भनाइ झन्झन् निरन्तर प्रासंगिक छ ।राजनीति, कानुन, पत्रकारितालगायत समाजका असली संघर्षमा पनि र कला, साहित्य, फिल्मभित्रका निर्मित संघर्षमा पनि हामीले जय भीम र भीमबहादुर विश्वकर्मा जस्ता दृष्टान्तको मूल्य आत्मसात् गर्न सक्यौं भने व्यवस्थाका कुरूपता चिर्ने र नयाँ व्यवस्थाको आँखीझ्याल कुँद्ने हिम्मत दोब्बर हुनेछ ।"
"दलको होइन, देशको नेता बन","सर्वसाधारणका दैनन्दिन समस्याप्रति मूलतः उदासीन राजनीतिक दलहरू अहिले टुट, फुट, द्वन्द्व र ध्रुवीकरणबीच सांगठनिक अभ्यासमा व्यस्त छन् । संविधानमै आवधिक महाधिवेशन सम्बन्धमा बाध्यात्मक व्यवस्था भएकाले आफ्ना नीतिबारे छलफल र आत्मसमीक्षाभन्दा नेतृत्व चयनका लागि दलहरू महाधिवेशन गर्न बाध्य छन्, जुन तिनका लागि सकसपूर्ण हुने गर्छ ।राजनीतिक स्थिरता भएका, सुशासनका माध्यमबाट समृद्धि हासिल गरिरहेका मुलुकहरूमा चुनावमा बाहेक दलगत राजनीतिले त्यति महत्त्व पाएको हुन्न । विज्ञान, प्रविधि र अनुसन्धानका माध्यमबाट मुलुकको उन्नति भैरहेको हुन्छ, नागरिकको जीवन सहज र खुसी बनाउन सरकारहरू केन्द्रित हुन्छन् । लोककल्याणकारी राज्यव्यवस्था भएका मात्रै होइन, पुँजीवादी भनिने मुलुकका सरकारहरूले पनि शिक्षा, स्वास्थ्यजस्ता सवाललाई प्राथमिकता दिएका हुन्छन् । त्यसैले व्यक्तिहरू आफ्ना सन्ततिका लागि खासै चिन्तित हुँदैनन् । राजनीतिक गतिविधिहरूमा खासै चासो रहन्न । तर महँगी, भ्रष्टाचारजस्ता विकृतिविरुद्ध जनता प्रदर्शनमा उत्रिन्छन् ।कहीँ नभएको जात्रा हाँडीगाउँमा भनेझैं नेपालमा भने राजनीतिक दलमा प्रत्यक्ष संलग्न नरहेका, विभिन्न पेसाव्यवसाय अँगालेका अनि विशेषज्ञता हासिल गरेका नागरिकहरूले पनि दलगत राजनीतिबारे बढी सरोकार राखेको पाइन्छ । राष्ट्रसेवक भनिने कर्मचारीहरू पनि तोकिएको जिम्मेवारी र कर्तव्य निर्वाह गर्नुभन्दा विभिन्न राजनीतिक दल, गुट तथा उपगुटमा संलग्न हुने गरेका छन् । हरेक क्षेत्रमा काम फत्ते गर्न कुनै न कुनै दल नेताको फेर समात्नैपर्छ; व्यक्तिगत, पेसागत तथा व्यवसायगत सहजताका लागि पनि कुनै न कुनै दलको आड चाहिन्छ भन्ने मानसिकता व्याप्त छ । राजनीतिक संलग्नता या संरक्षणबिना, अन्तर्निहित क्षमता र प्रतिस्पर्धाका आधारमा व्यक्तिले समान अवसर पाउन नसक्ने आशंकाले मनमा घर गरेको हुन्छ । भन्ने गरिन्छ, सबैभन्दा ठूलो नीति राजनीति भएकाले यो नसुध्रिई अरू क्षेत्र सुध्रिन्नन् । अन्य यावत् क्षेत्रहरूको सुधार पनि राजनीतिमै निहित हुनु अनि राजनीतिमा चाहिँ विकृति, विसंगतिहरू झन्झन् घनीभूत हुँदै जानु विडम्बना बनेको छ । मूलतः राजनीतिक दलहरू र तिनका नेताहरूका कारण नै नेपालको संसदीय लोकतन्त्रमा झन्झन् विकृति थपिइरहेको छ । २०४७ सालमा स्थापित बहुदलीय संसदीय पद्धति तत्कालीन राजा ज्ञानेन्द्र शाह र मुख्यतः दलहरूकै कारण २०६२ सालमा धराशायी बन्न पुग्यो । गणतन्त्र स्थापनापछिको एक दशकसम्म व्याप्त राजनीतिक अस्थिरता २०७४ सालको चुनावपछि अन्त्य हुने आशामा मुख्यतः केपी शर्मा ओली र अन्य नेताका कारण तुषारपात भएको छ । उदार र लचिलो भै दलभित्रको द्वन्द्व या असन्तुष्टिको निरूपण गर्न नसक्दा नेकपा टुक्रियो । गत चुनावमा वाम गठबन्धनलाई मत दिनेहरूको मनोविज्ञानमा यसले कस्तो असर पारेको छ भन्ने ख्याल नेताहरूलाई छैन । गिरिजाप्रसाद कोइरालाले दलभित्रकै विग्रहका कारण आफ्नो दलको बहुमत छँदाछँदै २०५१ सालमा संसद् विघटन गरे । तर त्यसमा पश्चात्ताप या आत्मग्लानि भएरै हुनुपर्छ, उनले संसदीय दलको नेता बन्न खोजेनन् । दुर्भाग्य, ओलीले आत्मसमीक्षा गरेको प्रतीत हुन्न ।नेकपा फुटेसँगै अहिले क्रियाशील सदस्य संख्याका दृष्टिले नेपालको सबैभन्दा ठूलो दल नेपाली कांग्रेस बनेको छ । कांग्रेससँगै अहिलेसम्म संसद्मा प्रतिनिधित्वका हिसाबले ठूलो दल एमालेको पनि राष्ट्रिय महाधिवेशन चल्दै छ । गत चुनावमा एकआपसमा गठबन्धन गरी पूर्ण बहुमत हासिल गरेका कम्युनिस्टहरू फुटेर एकअर्काको कट्टर विरोधी मात्रै होइन, दुस्मनझैं प्रतीत भैरहेको परिवेशमा आगामी चुनावमा विजय हुने आशा कांग्रेसीजनहरूमा पलाएको छ । अहिले कांग्रेसका निम्ति राष्ट्रिय अधिवेशनसम्मको यात्रा मानौं कठिन पहाड चढेझैं भएको छ । कांग्रेसको वडादेखि संघसम्मको अधिवेशनमा नेतृत्व चयन प्रक्रियामा उदेकलाग्दा चरित्र र प्रवृत्तिहरूको पुनरावृत्ति हुनु प्रजातान्त्रिक पद्धतिकै निम्ति दुर्भाग्य हुन पुगेको छ । सबै तहको चुनावहरूमा आर्थिक बलको प्रयोग हुँदा प्रजातान्त्रिक पद्धति नै कमजोर हुन्छ । दलका पद पाउनका लागि गरिने आर्थिक लगानीको प्रतिफल खोजिँदैन भन्न किमार्थ सकिन्न ।विगतभन्दा यस पटकको महाधिवेशनमा युवा र नयाँ पुस्ताहरूको प्रवेश उल्लेख्य छ । सायद केन्द्रीय पदाधिकारी एवम् सदस्यहरूमा पनि उनीहरू निर्वाचित हुनेछन् । कांग्रेसमा अहिले उमेरभन्दा एजेन्डा, पुस्तान्तरणभन्दा रूपान्तरण जस्ता सवाल उठाइए पनि ध्रुवसत्य के हो भने रूपान्तरणका लागि पनि विकृतिका कारक र वाहकहरू अब नेतृत्वबाट अलग हुनुपर्छ । ती कोको हुन् पछिल्लो दुई दशकमा पहिचान एवम् परख भैसकेको छ ।दलबाट विगतमा धेरैले सरकारमा बस्ने अवसर पाए । तीमध्ये कोकोले आफूलाई तुलनात्मक रूपमा सक्षम र खरो साबित गर्न सके, सापेक्षतामा इमानदारी र सफलतापूर्वक राजकीय दायित्व निर्वाह गर्न सके, यसको हिसाबकिताब मतदाता महाधिवेशन प्रतिनिधिहरूले राखेका होलान् । तर युवा नेतृत्वको सामुन्ने पनि चुनौतीका पहाडहरू छन् । नयाँ पुस्ताका नेताकार्यकर्ताहरूमा अनेक व्यक्तिगत चाहना, इच्छा, महत्त्वाकांक्षादेखि लोभलालचहरू पनि छन् ।आफूलाई सरकारमा पुर्याएका दलका दाइहरूले उनीहरूका जायजनाजायज सबै चाहना या मागहरू पूरा गरिदिनैपर्ने दबाब पनि दिन सक्छन् । युवा एवम् नयाँ नेतृत्वले यस्ता दबाबहरू थेग्नैपर्ने हुन्छ । व्यक्तिगत जायजनाजायज चाहना पूरा नगरेको भनी विरोधमा उर्लिए पनि झुक्नु हुन्न । झुक्नेबित्तिकै आत्मविश्वास र विश्वसनीयता तासको महलझैं ढल्न पुग्छ । अबका युवा पुस्ताका नेताहरू फगत दलको होइन, देशकै नेता बन्न प्रयास गर्नुपर्छ ।"
सहरमा अर्गानिक खानेकुरा,"फ्रान्सेली दार्शनिक पिअर बोर्दिउ भन्छन् बजारले सोच, विचार र मनोवृत्तिलाई पनि वस्तुसँगै पोको पारेर बिक्री गर्ने गर्छ । नेपाली सहरबजारमा अर्गानिकका नाममा खुलेका पसलहरूले अर्गानिक खानेकुराहरूको व्यापार मात्र गरिरहेका छैनन्, सहरियाहरूको खानेकुराप्रतिको सोच, विचार र मनोवृत्तिलाई पनि वस्तुसँगै पोको पारेर बिक्री गर्ने प्रयास गरिरहेका छन् । केही वर्षयता सहरियाहरूमा अर्गानिक खानेकुराप्रति बढेको मोह पनि यसैको परिणाम हो । कतिपय खाजाघर, होटल, रिसोर्ट, फार्ममा अर्गानिक खानेकुरा वा स्थानीय परिकार लगायतका शब्दावलीयुक्त साइनबोर्ड झुन्डिएको देख्न पाइन्छ, जसले सहरियाहरूको सोच, विचार र मनोवृत्तिमा परिवर्तन आएको संकेत गर्छ । वातावरणीय सचेतना दिँदै छ । यसले वातावरणका विषयवस्तुहरूलाई सांकेतिक रूपमा सार्वजनिक बहसमा ल्याउँदै छ ।रासायनिक मल र विषादी नहालिएको, आनुवंशिक रूपमा परिमार्जन नगरिएको खाद्य पदार्थ नै अर्गानिक हो । अर्गानिक उत्पादनमा जैविक मल, जैविक रसादि र रैथाने बीउबिजन प्रयोग गरिन्छ । त्यस्तै, प्राकृतिक चरन क्षेत्रमा चरेका पशुपन्दीबाट उत्पादित दूध, अण्डा र मासुजन्य पदार्थ पनि अर्गानिक हुन्छ । यस्ता पशुपन्छीको उपचारमा एन्टिबायोटिक प्रयोग गरिन्न । रासायनिक पदार्थहरू मिसाइएको दाना खुवाइन्न ।खाद्यान्न उत्पादन र उपभोगका आधारमा अहिले विश्व दुई भागमा विभाजित छ अर्गानिक (जैविक) विश्व र इनअर्गानिक (अजैविक) विश्व । जैविक खाद्यान्नको इतिहास कृषि र पशुपालनको प्रागैतिहासिक मानवसभ्यताजत्ति नै पुरानो छ । अजैविक खाद्यान्नको उत्पादनको इतिहास एक शताब्दीभन्दा केही पुरानो मात्र भए पनि विश्वमा यसकै दबदबा छ । आज रासायनिक वस्तुहरूको प्रयोग गरेर उत्पादित खाद्यान्नमा ठूला व्यवसायीहरू र कर्पोरेट एजेन्सीहरूको लगानी छ । राजनीतिक नेता, नोकरशाह र नीतिनिर्माताहरूको यसमा साथ र सहयोग छ । तैपनि विश्वमा अहिले फेरि अर्गानिक खाद्यान्नको बहस उठ्न थालेको छ । मानिसहरूमा यसप्रति मोह बढ्दै गएको छ ।विश्वमा झैं नेपाली सहरी समाजमा पनि अर्गानिक खाद्यान्नको मोह बढ्न थालेको छ । सहरबजारका सम्भ्रान्त वर्ग र स्वास्थ्यमा चासो राख्ने जमातमा यस्ता खाद्यान्नको माग दिनप्रतिदिन बढ्न थालेको छ । माग बढेसँगै अर्गानिक खानेकुराका पसलहरू सहर र सहर परिधिका क्षेत्रहरूमा खुल्न थालेका छन् । चिल्लो र बोसोयुक्त नभई रेसादार खानेकुरातिर आकर्षण बढ्दै गएको छ । यसले रासायनिक मलखाद, विषादी, वर्णसंकर जातका बीउबिजनको प्रयोग र त्यसको उत्पादनप्रति एक वर्गका सहरियाहरूमा फरक धारणा, विचार र मनोवृत्ति उत्पन्न गराउँदै छ ।अर्गानिक खाद्यान्नले विश्वमा अहिले वातावरण दिगोपन र विविधता संरक्षण, मानिसका जीवनशैली र स्वास्थ्यसम्बद्ध तीनवटा बहस अगाडि ल्याएको छ । अर्गानिक खानेकुराको बहसले उठाएको पहिला मुद्दा वातावरणको दिगोपन र जैविक विविधताको संरक्षणप्रति लक्षित देखिन्छ । यसले मानिस र प्रकृति अलग नभई एउटै सिक्काका दुई पाटा रहेको वकालत गर्दै आएको छ, वातावरणमाथि पुँजीवादी संस्कृतिको दबदबालाई लिएर प्रश्न उठाउँदै आएको छ । मानिसले प्रकृतिमाथि गर्दै आएको ज्यादतीप्रति आत्मबोध गर्दै छ । प्रकृतिको उत्पादन गर्ने क्षमतालाई पुनः स्वीकार गर्न खोज्दै छ । रासायनिक मल, विषादी र आनुवंशिक रूपमा परिमार्जित बीउबिजनको वैकल्पिक उपाय खोज्दै छ । प्रांगारिक मल, जैविक रसादि र रैथाने बीउबिजन नै रोजौं भन्ने आवाज उठाउँदै छ । विश्वसमुदायलाई प्रकृतितर्फै फर्कन झकझकाउँदै छ ।अर्गानिक खानेकुरासम्बन्धी बहसको दोस्रो मुद्दाले पश्चिमा प्रविधिले उत्पादन गरिरहेको खाद्य संस्कृतिको विकल्पमा प्रकृतिमैत्री वैकल्पिक जीवनशैली अपनाउन प्रेरित गरेको छ । रासायनिक पदार्थहरूको मिश्रण वा मल र विषादीको प्रयोग गरिएको भन्दा गाउँघरमा जैविक रूपमा उत्पादित खाद्यपदार्थ रोज्न र खान उत्प्रेरित गरेको छ । आधुनिक औद्योगिक खाद्य संस्कृतिलाई अस्वीकार गर्नुपर्छ भन्ने सोच, विचार र धारणा आम मानिसमा पुर्याएको छ । पश्चिमा संस्कृतिअनुकूल प्रविधिबाट उत्पादित खाद्यान्नलाई अस्वीकार गर्न प्रेरणा दिएको छ । प्रकृति र संस्कृतिलाई अलग रूपमा हेर्ने पश्चिमा आधुनिक चस्मालाई खोल्नुपर्छ भनेको छ ।अर्गानिक खानेकुराको तेस्रो बहस खानेकुरा र व्यक्तिगत स्वास्थ्यसँग जोडिएको छ । नेपालको सहरी क्षेत्रका शिक्षित र सम्भ्रान्त वर्गमा देखिएको अर्गानिक मोह पनि व्यक्तिगत स्वास्थ्य सचेतनासँग सम्बन्धित छ । अर्गानिक खानेकुरा शारीरिक तथा आध्यात्मिक स्वास्थ्यसँग सम्बन्धित पनि भएर होला, सहरी क्षेत्रमा यो बहस व्यापक रूपमा उठेको छ । अर्गानिक खानेकुरा मानिसको मात्र होइन, वातावरणको स्वास्थ्यसँग पनि जोडिन पुगेको छ । यो बहस स्वास्थ्य र पोषणसँग सम्बन्धित मानिसहरूका लागि मात्र होइन वातावरण संरक्षण र रैथाने कृषिमा चासो राख्ने, मानवशास्त्री तथा अन्य सामाजिक विज्ञहरू सवैका लागि चासोको विषयवस्तु बन्न पुगेको छ । रासायनिक मल, औषधि र आनुवंशिक रूपमा परिमार्जन गरिएको बीउबिजनले मानव स्वास्थ्यमा प्रतिकूल असर गरेÙ जैविक तथा सांस्कृतिक विविधतालाई विनाश गरे । अर्गानिक खाद्यान्नको मुद्दा यिनै विषयवस्तुसँग जोडिएको छ ।अर्गानिक खानेकुराको माग र लोकप्रियतासँगै यसप्रति सन्देह पनि झाँगिँदै गएको छ । नेपालका सहरी क्षेत्रमा अर्गानिकका नाममा खोलिएका सबै चमेनागृह, होटल, रिसोर्ट, पसलका खाद्य पदार्थ कति अर्गानिक छन् त ? काठमाडौंका काँठसहित अन्य सहरी क्षेत्रवरिपरि छ्यापछ्याप्ती देख्न पाइने कुखुरा फार्म, कालिज फार्म, बाख्रा फार्म तथा तरकारी फार्म कति अर्गानिक छन् ? तिनको शुद्धता मापन गर्ने कसी के त ? ती फार्महरू रासायनिक मल र विषादी अनि एन्टिबायोटिकबाट टाढा छन् ? त्यहाँ पालिएका कालिज, कुखुरा, गाई, भैंसी र बाख्रा आदिले जैविक खानेकुरा खान पाएका छन् ? तिनै उत्पादन खान खोज्ने सहरिया शिक्षित र सम्भ्रान्त वर्गले साँच्चै अर्गानिक स्वाद पाइरहेको छ ? सरकार वा अन्य सरोकारवाला संस्थाले नै यी विषयवस्तुमा चासो राखेका छन् त ? अर्गानिक खाद्यान्नको बहससँगै यस्ता प्रश्न पनि उठाउनु जरुरी छ ।सन् १९८० को दशकदेखि विश्वमा सुरु भएको अर्गानिक खानेकुराको बहस व्यक्तिगत स्वास्थ्यको मुद्दामा अलमलिएको छ । यो बहसले अहिले पनि प्रकृति र मानिसका स्वास्थ्यको विषयवस्तुलाई एक ठाउँमा उभ्याउन सकेको छैन । जबसम्म अर्गानिक खानेकुरालाई व्यक्ति र बजारको तहभन्दा माथि उठेर भूमण्डलीय वातावरणको स्वास्थ्यसँग जोडेर हेर्न सक्दैनौं, तबसम्म हामी अर्गानिक खाद्यान्नको बहस त गरौंला तर हाम्रा सन्ततिलाई स्वस्थ प्रकृति, विविधतायुक्त समाज र संस्कृति हस्तान्तरण गर्न सक्दैनौं । त्यसैले पनि अहिले अर्गानिक खानेकुराको बहसलाई खाजाघर, होटल, रिसोर्ट, पसलमा टाँस्ने साइनबोर्डभन्दा बाहिर ल्याउन जरुरी छ । यसो गर्न सकियो भने पक्कै पनि हामीले सुन्दर वातावरण जोगाउन सक्छौं र हाम्रा सन्ततिलाई जैविक र सांस्कृतिक विविधता पनि हस्तान्तरण गर्न सक्छौं ।"
अघिल्लोको प्रक्रिया रोकेर नयाँ पदपूर्ति !,"सर्वोच्चको आदेशले अघिल्लो वर्षको भर्ना प्रक्रिया रोकिएपछि लोक सेवा आयोगले यस वर्षको पदपूर्तिका लागि परीक्षा सञ्चालन गर्न थालेको छ । समायोजनको नाममा जथाभाबी भइरहेको पदस्थापन र सरुवासम्बन्धी विवादलाई लिएर कर्मचारीहरूले दायर गरेको मुद्दामा सर्वोच्च अदालतले पदस्थापन, सरुवा तथा २०७६७७ मा सुरु गरिएको नयाँ भर्नासमेत रोक्न आदेश दिएपछि दुई महिनादेखि पदपूर्ति रोकिएको थियो । आयोगका प्रवक्ता तथा सहसचिव तोयनारायण सुवेदीका अनुसार सर्वोच्चको आदेशले आर्थिक वर्ष २०७६७७ को पदपूर्ति प्रक्रिया रोकिए पनि २०७७७८ को पदपूर्तिका लागि परीक्षा सञ्चालन सुरु गरिएको छ । अदालतको आदेशपछि प्रशासन सेवाका ३ सय ९२ जना अधिकृतको अन्तर्वार्ताको नतिजा प्रकाशन तथा प्रदेश र स्थानीय तहमा समायोजन भएका झन्डै दुई सयभन्दा बढी अधिकृतको संघमा पदस्थापन रोकिएको छ । समायोजन ऐनविपरीत प्रदेश र स्थानीय तहमा पठाएको भन्दै राजपत्र अनंकित तथा राजपत्रांकित तृतीय श्रेणीका कर्मचारीले गरेको मागअनुसार अहिले पनि अदालतबाट समायोजन रद्द गरेका आदेश बोकेर कर्मचारी आइरहेका छन् । संघीय मन्त्रालयको कर्मचारी प्रशासन महाशाखाका अनुसार आइतबार मात्रै दुई जना अधिकृतले आफूलाई अदालतले संघको दरबन्दीमा पठाएको भन्दै पदस्थापनका लागि आदेश दर्ता गराएका थिए । यो क्रम रोकिएको छैन, महाशाखाका एक अधिकारीले भने, समायोजनका बेला भएको त्रुटिका कारण समस्या थपिएको थपियै छ । सर्वोच्चले समायोजन र पदपूर्ति समस्या एउटै प्रकृतिको र एकअर्कामा सम्बन्धित भएकाले सबै विषय एकैपटक संयुक्त इजलासमा पेस गर्न गत भदौ २५ मा आदेश दिएको थियो । संघीय मन्त्रालयले केन्द्रमा रहेको दरबन्दी लुकाएर आफूहरूलाई प्रदेश र स्थानीय तहमा पठाइएकाले उक्त निर्णय रद्द गरी संघमा पदस्थापन गर्न माग गर्दै कर्मचारीले सर्वोच्चमा रिट दिएका थिए । अर्कातर्फ लोक सेवाको अन्तिम परीक्षा सकेर बसेका नयाँ उम्मेदवारले समायोजन मिलाउने क्रममा आफूले परीक्षा दिने पद संख्या घट्ने शंकाले अदालतमा दिएको रिट विचाराधीन छ । संघीय मन्त्रालयले पदपूर्तिका सिर्जना भएका दरबन्दी घटाएर प्रदेश र स्थानीय तहबाट आएका कर्मचारी व्यवस्थापन गर्न खोजेको भन्दै परीक्षा दिएर बसेका उम्मेदवारले अदालतमा रिट दिएका हुन् । समायोजनमा परेकाले धमाधम रिट दिएर संघको दरबन्दीमा फर्कने अवस्था आएको र नयाँ उम्मेदवारले सिट नघटाउन माग गरेको भन्दै सर्वोच्चले कर्मचारीको समायोजन, पदपूर्ति र परीक्षा तालिका तत्काल रोक्न आदेश दिएको दुई महिनाभन्दा बढी समय बितेको छ । प्रधानन्यायाधीश चोलेन्द्रशमशेर जबराको एकल इजलासले कर्मचारीसँग सम्बन्धित सबै विषय एकैपटक इजलासमा पेस गर्न आदेश दिएको थियो । अदालतको आदेशले अघिल्लो वर्षको पदस्थापन र पदपूर्तिका सबै प्रक्रिया रोकिएपछि लोक सेवा आयोगले आर्थिक वर्ष २०७७७८ का लागि तय गरिएका दरबन्दी पदपूर्तिको परीक्षा सञ्चालन गरिरहेको छ । अघिल्लो वर्षको तालिका छाडेर पछिल्लो वर्षमा प्रवेश गरेपछि परीक्षा दिएर बसेकाहरूले लोक सेवा आयोगलाई नतिजा प्रकाशन गर्न दबाब दिँदै आएका छन् । समायोजनबाट फर्केकाहरू संघीय दरबन्दीमा पदस्थापन हुन प्रतीक्षा गरिरहेका छन् । तर उक्त मुद्दाको सुनुवाइ कहिले हुन्छ यकिन छैन ।संघीय मन्त्रालयका प्रवक्ता तथा सहसचिव वसन्त अधिकारीका अनुसार अदालतको आदेशअनुसार समायोजन गरिएका ३४ जना अधिकृतलाई गत भदौमा संघीय दरबन्दीमा पदस्थापन गरिएको थियो । त्यसपछि पनि दुई सयभन्दा बढी अधिकृतलाई संघमा फर्काउने आदेश अदालतले दिइसकेको छ । सर्वोच्च, उच्च र प्रशासनिक अदालतबाट थप आदेश आएको आयै छ, अधिकारीले भने, निजामती ऐन नबनेसम्म यो समस्या हल हुन कठिन छ । अदालतले कर्मचारी भर्नासम्बन्धी सबै प्रक्रिया रोक्न आदेश दिएकाले गत आर्थिक वर्षको तालिकाअनुसार सञ्चालित परीक्षाहरू स्थागित गरेका छौं, लोक सेवाका प्रवक्ता सुवेदीेले भने, प्रक्रियामा रहेका सबै प्रक्रिया रोकिएकाले परीक्षार्थी मर्कामा परिरहेका छन् । प्रक्रिया रोकिएकामा नतिजा प्रकाशनको तयारीमा रहेका प्रशासनतर्फका झन्डै चार सय अधिकृत छन् । अधिकृतकै लागि २०७७७८ मा कायम दरबन्दीअनुसार प्रारम्भिक परीक्षा सकेर बसेका अधिकृतले दोस्रो चरणको परीक्षा दिन पाएका छैनन् । २०७६७७ का लागि माग गरिएको पाँच सयभन्दा बढी दरबन्दी संख्याका लागि अन्तर्वार्ता भइरहेको अवस्थामा परीक्षा रोकिएको छ । उक्त परीक्षा आयोगको सातै प्रदेशबाट लिइएको थियो । नायब सुब्बाका लागि २०७७७८ मा कायम गरिएको तीन सयभन्दा बढी दरबन्दीको अन्तर्वार्ता भएको छैन । त्यसैगरी २०७६७७ र २०७७७८ को विभिन्न चरणका रहेको खरिदारको नतिजा प्रकाशन र परीक्षा, चालु वर्षमा सञ्चालन गर्नुपर्ने विद्यालय निरीक्षक र पाठ्यक्रम अधिकृतको परीक्षा तथा इन्जिनियरिङ, कृषिका प्राविधिक अधिकृतहरूको परीक्षा रोकिएको छ ।"
चार महिनामै वार्षिक लक्ष्यको ५० प्रतिशत कर्जा प्रवाह,"चालु आर्थिक वर्षको पहिलो चार महिनामै बैंक तथा वित्तीय संस्थाले करिब ३ खर्ब ८७ अर्ब रुपैयाँ थप कर्जा विस्तार गरेका छन् । यो राष्ट्र बैंकले चालु आर्थिक वर्षका लागि तय गरेको वार्षिक लक्ष्यको ४९ प्रतिशतभन्दा केही बढी हो । राष्ट्र बैंकले चालु आर्थिक वर्षमा १९ प्रतिशतका दरले निजी क्षेत्रतर्फ कर्जा विस्तार गर्ने लक्ष्य राखेको थियो । उक्त लक्ष्यको आधाभन्दा धेरै कर्जा बैंक तथा वित्तीय संस्थाले पहिलो चार महिनामै प्रवाह गरेका छन् । तरलता अभाव रहेको भनिएको समयमा पनि यति धेरै कर्जा प्रवाह हुनुले बैंकहरूले आक्रामक रूपमा व्यवसाय विस्तार गरेको पुष्टि हुने जानकारहरू बताउँछन् । आउँदा महिनामा पनि यही दरले कर्जा विस्तार भइरहे लक्ष्यभन्दा धेरै बढी हुने र अर्थतन्त्रले थेग्नै नसक्ने अवस्था आउने राष्ट्र बैंकका प्रवक्ता देवकुमार ढकालको भनाइ छ । राष्ट्र बैंकले तय गरेको वार्षिक लक्ष्यअनुसार बैंक तथा वित्तीय संस्थाले चालु आर्थिक वर्षमा करिब ७ खर्ब ८६ अर्ब रुपैयाँ कर्जा विस्तार गर्नुपर्ने थियो । तर पहिलो त्रैमासमै बैंक तथा वित्तीय संस्थाले ३ खर्ब २१ अर्ब रुपैयाँ थप कर्जा प्रवाह गरेका थिए । यो वार्षिक लक्ष्यको करिब ४१ प्रतिशत हो । कात्तिक मसान्तसम्म आइपुग्दा कर्जा प्रवाह बढेर वार्षिक लक्ष्यको ४९ प्रतिशत पुगेको हो । राष्ट्र बैंकका अनुसार गत असारमा बैंक तथा वित्तीय संस्थाको कर्जा तथा सापटी कुल ४१ खर्ब ६६ अर्ब रुपैयाँ थियो । गत शुक्रबारसम्म कुल कर्जा तथा सापटी ४५ खर्ब ५३ अर्ब रुपैयाँ पुगेको राष्ट्र बैंकको तथ्यांक छ । गत आर्थिक वर्षको अन्तिम दुई महिनादेखि वित्तीय प्रणालीमा तरलता अभाव छ । निर्देशित ३ प्रतिशत अनिवार्य नगद मौज्दात (सीआरआर) र कर्जा निक्षेप अनुपात (सीडी) कायम गर्न बैंक तथा वित्तीय संस्थाले रिपो र स्थायी तरलता सुविधा (एसएलआर) मार्फत अल्पकालीन सापटी लिइरहेका छन् । तर बैंक तथा वित्तीय संस्थाले प्रवाह गर्ने कर्जा तथा सापटीको तथ्यांकले तरलता अभावको अनुभूति नदिएको जानकारहरू बताउँछन् । बैंक तथा वित्तीय संस्थाले ऋणपत्रमा गरेको लगानीको ९० प्रतिशतसम्म एसएलएफ सुविधा लिन पाउँछन् । यस्तो कर्जाको अवधि बढीमा एक साताको हुन्छ । तर तोकिएको ९० प्रतिशत सीमा नपुग्दासम्म जति पटक पनि नवीकरण गर्न पाइन्छ । यसकारण बैंकहरूले पटकपटक नवीकरण गर्दै आएका छन् । तरलता अभाव भएकै कारण केही महिनायता बैंकहरूबीचको अन्तरबैंकिङ सापटीको ब्याजदर ५ प्रतिशत हाराहारीमा छ । ब्याजदर महँगो भएकै कारण अन्तरबैंक कारोबार शून्यप्रायः छ । गत शुक्रबारसम्म बैंक तथा वित्तीय संस्थाको औसत सीडी अनुपातले पनि ९० प्रतिशत नाघेको छ । बैंक तथा वित्तीय संस्थाले आउँदो असारभित्र बढीमा ९० प्रतिशत सीडी अनुपात कायम गर्नुपर्ने राष्ट्र बैंकको निर्देशन छ । यसअघि नै धेरै बैंकको सीडी अनुपात ९० प्रतिशत पुगेको थियो । तर केही बैंकको सीडी अनुपात त्योभन्दा कम रहेकाले औसतमा ९० प्रतिशत पुगेको थिएन । गत सातादेखि भने औसत सीडी अनुपात पनि ९० प्रतिशतभन्दा माथि पुगेको हो । बैंक तथा वित्तीय संस्थाले आक्रामक रूपमा कर्जा विस्तार गरेकाले त्यसलाई नियन्त्रण गर्न राष्ट्र बैंकका अधिकारीहरूले आग्रह गर्दै आएका छन् । उच्च कर्जा विस्तारले आयातमा समेत प्रोत्साहन गरिरहेको राष्ट्र बैंकको निष्कर्ष छ । अहिले प्रवाह भएको कुल कर्जामध्ये करिब ६० प्रतिशत आयातजन्य कारोबारमा रहेको राष्ट्र बैंकको भनाइ छ । तरलताको विद्यमान संकटबारे गत साता राष्ट्र बैंकले अर्थमन्त्रीसमक्ष एक कार्यपत्र प्रस्तुत गरेको थियो । कार्यपत्रमा उच्च कर्जा विस्तारै तरलता संकटको प्रमुख कारण भएको औंल्याइएको छ । उपलब्ध स्रोतको तुलनामा अधिक कर्जा प्रवाह एवं ब्याजदरसमेत न्यून रहँदा आयात वृद्धिमा समेत बल पुग्यो, राष्ट्र बैंकले गत साता अर्थमन्त्रीसमक्ष प्रस्तुत गरेको कार्यपत्रमा उल्लेख छ, बैंकिङ क्षेत्रमा तरलता सहज हुँदा र कर्जाको ब्याजदर न्यून हुँदा उत्पादन, रोजगारी, आयात प्रतिस्थापनभन्दा पनि निर्यात प्रवर्द्धन नगर्ने घरायसी उपभोगका साधन तथा अन्य अनुत्पादक क्षेत्रमा समेत अधिक कर्जा प्रवाह हुन गयो ।उच्च कर्जा विस्तारकै कारण ब्याजदर बढेको राष्ट्र बैंकले जनाएको छ । बैंक तथा वित्तीय संस्थाले आफूसँग उपलब्ध स्रोतको ९० प्रतिशतसम्म कर्जा प्रवाह गर्न सक्ने एवम् न्यूनतम २० प्रतिशत रकम तरल सम्पत्ति राख्नुपर्ने व्यवस्था रहेको अवस्थामा कर्जा बढाउँदै जाँदा स्रोत संकलनमा थप जोड दिनुपर्ने भयो, जसका लागि निक्षेपको ब्याजदर वृद्धि एउटा औजार बन्न पुग्यो, कार्यपत्रमा भनिएको छ ।२०७८ को पहिलो त्रैमासमा कोभिडको असर कम भएसँगै आर्थिक क्रियाकलापले गति लिँदा आयात उच्च हुन पुग्यो, रेमिट्यान्स आय बढेन, विदेशी विनिमय सञ्चितिसमेत करिब ८० अर्ब रुपैयाँ घट्न गयो । र यसले बैंकको स्रोत परिचालन घट्न गयो । यसको सोझो असर लगानीयोग्य साधनको उपलब्धता एवं तरलतामा परेको राष्ट्र बैंकले जनाएको छ । आर्थिक वर्ष २०७७७८ को दोस्रो त्रैमासदेखि कोभिड संक्रमण दर घट्न गएकाले उद्योग, पेसा, व्यवसाय सञ्चालनमा आएपछि कर्जाको ब्याजदर ८९ प्रतिशत मात्र थियो, कार्यपत्रमा भनिएको छ, यही कारण कर्जाको माग बढ्न थाल्यो । गत आर्थिक वर्षमा निजी क्षेत्रतर्फको ९ खर्ब १ अर्ब रुपैयाँ कुल कर्जा प्रवाह भएको छ । अघिल्लो वर्षको तुलनामा यो करिब २८ प्रतिशत बढी हो । यसरी निक्षेप वृद्धिको तुलनामा कर्जा प्रवाह अधिक हुँदा तरलता तथा लगानीयोग्य रकममा चाप परेको राष्ट्र बैंकले औंल्याएको छ । तरलता समस्या समाधान गर्न बैंकिङ क्षेत्रले लगानीयोग्य स्रोत सुनिश्चित भएका आधारमा कर्जा प्रवाह गर्न पनि राष्ट्र बैंकले भनेको छ ।"
ठेक्का टुक्र्याउन प्रतिबन्ध लगाइँदै,"आर्थिक वर्ष २०७७७८ मा ५७६ ठेक्का अलपत्र परे । सडक विभाग र मातहतका कार्यालयबाट व्यवस्थापन भएका ठेक्का प्रदेश सरकारलाई हस्तान्तरण गर्न ढिलाइ हुँदा ती ठेक्का अलपत्र परेका हुन् । आर्थिक वर्ष २०७२७३ देखि २०७५७६ सम्ममा हस्तान्तरण गर्ने निर्णय भएका १ हजार १ सय ८१ मध्ये ६०५ ठेक्का मात्र हस्तान्तरण भए । बाँकी ठेक्का हस्तान्तरण हुन नसकेका कारण अलपत्र परेको गत भदौमा सार्वजनिक महालेखा परीक्षकको ५८औं वार्षिक प्रतिवेदनमा उल्लेख छ । तिनको निर्माण अझै अधुरै छ । ती ठेक्काको म्याद सकिएको र निर्माण व्यवसायीलाई दिएको मोबिलाइजेसन पेस्की २२ करोड ४ लाख ६९ हजार बाँकीमध्ये कतिपय जमानत र कार्यसम्पादन जमानतको म्यादसमेत सकिएको छ । यसले गर्दा उक्त पेस्की जोखिममा परेको प्रतिवेदनमा औंल्याइएको छ । अलपत्र ठेक्कामध्ये प्रायः टुक्र्याइएका, अनावश्यक रूपमा ठूलो बनाएर बजेट बढाइएका र निर्माण व्यवसायीले हेलचक्य्राइँ गरेका रहेको सडक विभाग स्रोतको भनाइ छ । तर यस्तो क्रम बर्सेनि बढिरहेको छ । यही हेलचेक््र्याइँ रोक्न सार्वजनिक खरिद अनुगमन कार्यालयले खरिद ऐनमा नयाँ व्यवस्था थप्दै छ । प्रतिस्पर्धा सीमित हुने गरी टुक्रा गर्न र ठूला प्याकेज वा खरिद विधि परिवर्तन हुने गरी ठेक्का गर्न नपाइने स्पष्ट व्यवस्था रहे पनि यो नियन्त्रण हुन सकेको छैन । अब संशोधन हुने खरिद ऐनमा भने टुक्रा पार्ने र ठूलो प्याकेज बनाउन नपाइने व्यवस्था गरिँदै छ । यसले ठेक्का टुक्र्याउने र अनावश्यक ठेक्का ठूला बनाउने काम नियन्त्रण गर्ने सार्वजनिक खरिद अनुगमन कार्यालयकी सचिव देवकुमारी गुरागार्इंले बताइन् । केही प्रावधान थप गर्दै खरिद ऐन २०६३ लाई दोस्रो पटक संशोधन गर्न लागिएको हो । २०७७ जेठ १९ मा प्रतिनिधिसभामा पेस भएको खरिद ऐन २०६३ लाई संशोधन गर्न बनेको विधेयक पास नभएपछि प्रधानमन्त्री तथा मन्त्रिपरिषद् कार्यालयले अध्यादेशमार्फत संशोधित ऐन जारी गर्ने तयारी गरेको छ । कुनै आयोजनाको बजेट स्वीकृत हुन्छ, गुरागाईंले भनिन्, ससाना प्याकेज बनाएर अनअफिसियल रूपमा टेन्डर गर्ने गरेको पाइयो, जसले गर्दा विकृति आएको छ । टुक्रा र अनावश्यक रुपमा ठेक्का ठूलो बनाउन नपाइने विषय ऐनमा राखेपछि जुन कार्यक्रम स्वीकृत भयो, त्यहीअनुसार खर्च गर्नुपर्ने उनको भनाइ छ । एउटा शीर्षकमा बजेट स्वीकृत हुन्छ । त्यसलाई आफूअनुकूल आयोजना कार्यालयले साना टुक्रा बनाएर ठेक्का गर्छन् । ठूला ठेक्कालाई सानो बनाएर कोटेसनमा झार्ने पनि गरिन्छ । अनुकूलका मान्छेलाई ठेक्का दिन कोटेसनमा लग्ने प्रवृत्ति पनि रहेको सडक विभाग स्रोतले जनायो । यसमा निर्णयकर्ताको भूमिका हुन्छ, गुरागाईंले भनिन्, त्यसैले ऐनमै राखिदिएपछि यी समस्या हट्नेछन्, ठेक्काको प्रक्रियामै परिवर्तन गर्न पाइन ेछैन । ऐनमा स्पष्ट राखिसकेपछि यस्तो गरे कारबाही हुनेछ । स्वीकृत बजेटलाई टुक्रा पारे बेरुजु आउनेछ । सचिव गुरागाईंको संयोजकत्वमा गठित समितिले दुई साता लगाएर तयार पारेको प्रतिवेदन गत कात्तिक २५ मा प्रधानमन्त्री तथा मन्त्रिपरिषद्को कार्यालयमा बुझाइसकेको छ । खरिद ऐनका कुनकुन पक्षमा सुधार गर्न सकिन्छ भनेर प्रतिवेदन पेस गर्न समिति गठन गरिएको थियो । समितिमा सहरी विकास, भौतिक पूर्वाधार तथा यातायात, ऊर्जा, जलस्रोत तथा सिँचाइ, कानुन न्याय तथा संसदीय मामिला, अर्थ, प्रधानमन्त्री तथा मन्त्रिपरिषद्को कार्यालयलगायतको प्रतिनिधित्व थियो । खरिद अनुगमन कार्यालयबाट प्रतिवेदन पेस भइसकेको प्रधानमन्त्री तथा मन्त्रिपरिषद्को कार्यालयका प्रवक्ता कृष्णबहादुर राउतले जानकारी दिए । ऐनमा राख्ने व्यवस्थाबारे आवश्यक छलफल गरी तयार पारिएको प्रतिवेदनमा अहिलेसम्म कुनै निर्णय भइसकेको छैन, उनले भने । ऐनमा खुला रुपमा बोलपत्र आह्वान गरी विद्युतीय खरिद प्रणाली प्रयोग गर्नैपर्ने व्यवस्था थप्न सुझाइएको छ । ऐनमै बोलपत्रदाता वा प्रस्तावदाताको बिड क्यापासिटीसम्बन्धी व्यवस्था राख्ने, प्रतिस्पर्धा सीमित नहुने गरी पूर्वयोग्यता निर्धारण गर्नुपर्ने व्यवस्था थप गर्ने, सिलबन्दी दरभाउपत्रको सूचना अवधि १५ बाट ७ दिन बनाउने विषय उल्लेख गर्न लागिएको हो । सरकारले खरिद कार्यमा संलग्न कर्मचारीलाई तोकेको समयभित्र गुणस्तरअनुसारको काम गरे प्रोत्साहन गर्ने र निर्माण व्यवसायीलाई समयमै गुणस्तरीय काम सके आर्थिक प्रोत्साहन गरिने जनाइएको छ ।खरिद ऐन २०६३ सालपछि परिवर्तन भएको छैन । पहिलो संशोधन २०७३ मा भएको हो । ऐन संशोधन गर्ने कि र अध्यादेशबाट ल्याउने भन्ने निर्णय प्रधानमन्त्री तथा मन्त्रिपरिषद् कार्यालयले गर्नेछ । नियमअनुसार अहिले ठेक्का सम्झौता हुनासाथ १० प्रतिशत र त्यसपछि थप १० प्रतिशत दिइन्छ । कुल ठेक्का रकमको २० प्रतिशत पेस्की रकम बुझेर निर्माण व्यवसायीले घरजग्गामा लगानी गरी काम अलपत्र पारेको भन्दै टीकाटिप्पणी धेरै भएको थियो । अब पेस्की रकम दिँदा निर्माण व्यवसायीबाट कार्यतालिका लिनुपर्नेछ । त्यसपछि मात्र ठेक्का सम्झौता गर्नुपर्नेछ ।व्यवसायीले निर्माणस्थलमा निर्माण सामग्री, उपकरण ल्याएको र कामदार परिचालन गरेको प्रतिवेदनबाट यकिन गरी त्यसका आधारमा पहिलो पटक पाँच प्रतिशतमा नबढ्ने गरी र बाँकी रकम कार्यप्रगतिका आधारमा दिन सकिने व्यवस्था ऐनमा राख्न लागिएको छ ।"
ओल्ड ट्राफोर्डलाई उपयुक्त पाँच प्रशक्षिक,"जिनेदिन जिदानेक्रिस्टियानो रोनाल्डो र राफेल भारानेसँगै ७३ मिलियन पाउन्डमा जाडोन सान्चोलाई अनुबन्ध गरेपछि युनाइटेडले यो सिजन मुख्य उपाधिहरूमा चुनौती दिने धेरैको अपेक्षा थियो । रोनाल्डो र भारानेले रियल म्याड्रिडमा रहँदा जिदानेकै प्रशिक्षणमा लगातार तीन च्याम्पियन्स लिग उपाधि जितेका थिए । यी फ्रान्सेली सुपरस्टार गत मे महिनामा रियल म्याड्रिडबाट आफ्नो दोस्रो कार्यकाल अन्त्य गरी फ्री एजेन्टमा बसेका छन् । स्टार खेलाडीले भरिएको टिमलाई कसरी व्यवस्थापन गर्ने भनेर जिदानेले आफूलाई प्रमाणित गरिसकेका छन् । जहाँ उनले दुईपल्ट ला लिगा उपाधि जितेका थिए । युनाइटेडलाई यस्तै प्रशिक्षक चाहिएको छ । उनको विश्वव्यापी लोकप्रियताले पछिल्ला केही वर्ष खस्किएको ब्रान्डलाई पुनःस्थापित गर्न सहयोग पुग्नेछ । सञ्चारमाध्यममा दाबी गरिएअनुसार युनाइटेडका अमेरिकी मालिकका लागि उनी मुख्य उम्मेदवार हुन् । ब्रेन्डन रोजर्सयुनाइटेडका लागि अर्का उत्कृष्ट विकल्प हुन्, लेस्टर सिटीका ब्रेन्डन रोजर्स । उत्तरी आयरल्यान्डका यी प्रशिक्षकले लिभरपुलमा हुँदा धेरै युनाइटेड प्रशंसकको चित्त दुखाएका छन् । तर सन् २०१२ देखि २०१५ सम्म तीन वर्ष एनफिल्डबाट देखाएको गर्मागर्मीपछि उनले आफ्नो प्रतिष्ठा पुनः उँचो पारेका छन् ।सेल्टिकमा बिताएको तीन वर्ष हरेक साता जितको आवश्यकता सम्हालेर उनले आफूलाई सक्षम साबित गरिसकेका छन् । प्रिमियर लिगमा लेस्टर आउनुअघि उनले त्यहाँ घरेलु उपाधिसमेत दिलाएका थिए ।पछिल्लो दुई सिजन लेस्टरले थोरै अंकले मात्र च्याम्पियन्स लिगको लक्ष्य पूरा गर्न सकेको थिएन । र, पछिल्लो सिजन पहिलोपल्ट एफए कप जित्ने क्रममा लेस्टरले युरोपेली च्याम्पियन चेल्सीलाई हराएको थियो । जारी सिजन लेस्टर लिगमा संघर्ष गरिरहेको छ । पछिल्लो ९ खेलमा २ खेल जितेको छ । एरिक टेन हगयुरोपकै आवश्यक लयमा देखिएकामध्ये एउटा टोली अयाक्सको प्रशिक्षण सम्हालिरहेका छन्, डच एरिक टेन हग । उनको टोली च्याम्पियन्स लिगको शीर्ष १६ मा पुगिसकेको छ । दुई वर्षअघि चारपल्टको च्याम्पियन्स लिग विजेता अयाक्सलाई सन् १९९७ यता पहिलोपल्ट सेमिफाइनलमा पुर्याएपछि विश्व फुटबलमा एरिकको चर्चा बढेको हो । तर तत्कालीन समयमा खेलाडीजस्तै उनलाई युरोपका शीर्ष क्लबहरूबाट प्रस्ताव आएको छैन । बायर्न म्युनिक युवा टोलीका यी प्रशिक्षक आक्रामक फुटबलका लागि परिचित छन् । लुइस इनरिकेस्पेन राष्ट्रिय टोलीका यी प्रशिक्षक समकालीनहरूमध्ये सबैभन्दा उत्कृष्टमा पर्छन् । उनले बार्सिलोनामा आफ्नो पहिलो सिजन तीन ठूला उपाधि दिलाएका थिए । लियोनल मेसी, लुइस स्वारेज र नेयमरको सानदार अग्रपंक्तिमा बार्सिलोनाले त्यतिबेला ठूलो दबदबा राखेको थियो । सन् २०२० को युरो तथा नेसन्स लिगमा स्पेनको सफलताबाट नोउ क्याम्पले विश्वास गरेका यी प्रशिक्षकमा कत्ति क्षमता छ भन्ने प्रमाणित हुन्छ । माउरिसियो पोचेटिनोअर्जेन्टिनी यी प्रशिक्षकलाई सन् २०१९ मा टोटेनहमले बर्खास्त गर्दा नै युनाइटेडका समर्थकले सोल्सायरको उत्कृष्ट विकल्पमा देखेका थिए । पोचेटिनो एक वर्षभन्दा लामो समय फ्री एजेन्ट भएर बस्दा युनाइटेडले सोल्सायरमाथिको विश्वास नै कायम राख्यो ।पेरिस सेन्ट जर्मेन (पीएसजी) का यी प्रशिक्षक सिजनको मध्यमा पेरिस छाडेर लन्डन पुग्ने सम्भावना कम छ । फ्रान्सेली शीर्ष डिभिजनमा उनको टोली १२ अंकको अग्रतासहित शीर्षस्थानमा छ । टोलीको पहिलोपल्ट च्याम्पियन्स लिग उपाधि जित्ने सम्भावना पनि समाप्त भइसकेको छैन । यद्यपि पीएसजीमा पोचेटिनोको बसाइ त्यति सुखद छैन । खासगरी क्लबका स्पोर्टिङ डाइरेक्टरसँग उनको सम्बन्ध सुमधुर नरहेको बताइन्छ ।"
नेपाललाई सुरुमै धक्का,"नेपाललाई आईसीसी महिला ट्वान्टी२० विश्वकप क्रिकेटको ग्लोबल क्वालिफायरमा पुग्ने अभियानमा सुरुमै धक्का लागेको छ । नेपाल सोमबार आफ्नो पहिलो खेलमा हङकङसँग ६ विकेटले पराजित भएको छ ।दुबईको आईसीसी एकेडेमी मैदानमा मारिको हिलले अविजित ४२ रन जोडेपछि १ सय ५ रनको लक्ष्य पछ्याएको हङकङले २ ओभर बाँकी छँदै खेल आफ्नो पक्षमा पारेको हो । नेपाली बलरहरू निष्प्रभावी रहेको खेलमा ओपनर मारिकोले नतासा माइल्ससँग तेस्रो विकेटमा २४, कप्तान केरी चानसँग चौथो विकेटमा २८ र इम्मा लाइसँग पाँचौं विकेटमा अविजित २६ रनको साझेदारी गरेकी थिइन् । प्लेयर अफ द म्याच मारिकोले ३८ बलमा ४ चौका प्रहार गरिन् । नतासाले १६, केरीले १७ र इम्माले अविजित १४ रन जोडे । नेपालका अनुभवी खेलाडी करुणा भण्डारी र कप्तान रुबिना क्षेत्री विकेटविहीन रहे । कविता कुँवर, सवनम राई र सीता रानामगरले ११ विकेट लिएका थिए ।यसअघि टस हारेर ब्याटिङ गरेको नेपालले सीता रानामगरको ४० रनको सहयोगमा १०४३ को योगफल खडा गरेको थियो । इनिङ्सको दोस्रो बलमै ओपनर कविता कुँवर खाता नखोल्दै आउट भएपछि आएकी काजल श्रेष्ठले २३ बल खेलेर ४ रनमात्र बनाइन् ।ओपनिङमा आएकी सीताले इन्दु बर्मासँग तेस्रो विकेटमा ८१ रनको साझेदारी गर्दै इनिङ्स उकासेकी थिइन् । इनिङ्सको दुई बल बाँकी छँदा रनआउट भएकी इन्दुले ३७ बलमा ३ चौकासहित ३१ रन जोडिन् । अविजित रहेकी सीताले ५८ बल खेलेर ४ चौका प्रहार गरिन् । कप्तान रुबिना २ रनमा अविजित रहिन् । हङकङका बेट्टी चान र केरी चानले ११ विकेट लिए ।पहिलोपल्ट ग्लोबल क्वालिफायरमा छनोट हुने लक्ष्य लिएको नेपाललाई पहिलो हारले ठूलो धक्का लागेको छ । नेपालले मंगलबार भुटानसँग खेल्दैछ । नेपालले बिहीबार कुवेत, शुक्रबार मलेसिया र आइतबार आयोजक यूएईसँग खेल्ने तालिका छ । उद्घाटन खेलमा यूएईले मलेसियालाई ३० रनले हराउँदै सुखद सुरुआत गरेको छ । यूएई र नेपाललाई दाबेदार टोली मानिएको छ ।"
जिल्लास्तरीय फुटबल हुने,हेटौंडा (कास) जिल्ला समन्वय समिति मकवानपुर र जिल्ला खेलकुद विकास समितिको आयोजनामा जिल्लास्तरीय अन्तरपालिका पुरुष फुटबल प्रतियोगिता हुने भएको छ । जिससको बैठकले खेलकुद विकास समितिको व्यवस्थापनमा प्रतियोगिता गर्ने निर्णय गरेको हो । प्रतियोगिता मंसिर १८ देखि २५ सम्म हेटौंडा उपमहानगरपालिका४ हुप्रचौरमा हुने भएको छ । १० वटै स्थानीय तहहरूको सहभागिता रहने प्रतियोगिताका लागि मंसिर १५ भित्र खेलकुद विकास समितिमा टिम दर्ता गराइसक्नुपर्ने जनाइएको छ । टिममा सम्बन्धित पालिकाभित्रका मात्रै खेलाडी सहभागी हुन पाउने समन्वय समितिका प्रमुख रघुनाथ खुलालले जनाएका छन् । गत वर्ष उक्त प्रतियोगिता आयोजना गर्ने तयारी गरेकोमा कोभिडका कारण अन्तिम अवस्थामा स्थगित भएको थियो । करिब ७ लाख ५८ हजार लागत अनुमान गरिएको प्रतियोगितामा विजेताले २ लाख र उपविजेताले १ लाख रुपैयाँसहित पुरस्कार प्राप्त गर्नेछन् । विभिन्न विधागत पुरस्कारको व्यवस्था गरिएको जिल्ला खेलकुद विकास समितिका प्रमुख राजन दाहालले बताए ।
सहिद स्मारक लिग मछिन्द्रको च्याम्पियन शैली,आर्मी पुलिस बराबरपछिल्लो सिजनको उपविजेता त्रिभुवन आर्मीले विभागीय डर्बी मा पुलिससँग ११ खेल्दै अंक बाँडेको छ । दशरथ रंगशालामा सोमबार पहिलो खेलमा तेज तामाङको फ्रिकिकमा सन्तोष हेमरनको हेडर गोलमा पुलिसले ५१ औं मिनेटमा अग्रता लिएको थियो । आर्मीलाई सब्स्टिच्युट विवेक बस्नेतले ६१ औं मिनेटमा पेनाल्टी क्षेत्रबाहिरैबाट उत्कृष्ट गोल गर्दै ११ मा पुर्याएका थिए । दोस्रो हाफमा खेलमा हाबी भए पनि आर्मी फिनिसिङमा लगातार चुक्यो ।
यू१९ राष्ट्रिय क्रिकेट आजदेखि,"आठ वर्षपछि यू१९ पुरुष राष्ट्रिय क्रिकेट प्रतियोगिता हुने भएको छ । सन् २०१३१४ यता नेपाली क्रिकेटको सर्वोच्च निकाय क्यानमा देखिएको विवाद, अन्तर्राष्ट्रिय क्रिकेट परिषद्ले नेपालमाथि लगाएको निलम्बन, कोभिड१९ लगायतले उमेर समूहको यस प्रतियोगिता हुन सकेको थिएन । नेपाल क्रिकेट संघ (क्यान) ले गत वर्ष नै चौधरी ग्रुपको वाईवाईसँग यू१९ क्रिकेटका लागि सम्झौता गरेको थियो । तर कोभिडका कारण गत वर्ष प्रतियोगिता हुन सकेन । वाईवाईको प्रमुख प्रायोजनमा मंगलबार सुरु हुने यू१९ राष्ट्रिय प्रतियोगिता मंसिर १९ सम्म चल्नेछ । नेपाली यू१९ सँग वाईवाई १६१७ वर्षदेखि जोडिँदै आएको र अहिले त्यसलाई निरन्तरता दिन लागिएको चौधरी ग्रुपका नायब महाप्रबन्धक लालबाबु प्रसादले बताए । ग्रासरुटको विकास नगरेसम्म नेपाली क्रिकेटले सोच जस्तो फड्को मार्न नसक्ने मनन गर्दै यू१९ लाई प्राथमिकता दिएको क्यानका कार्यवाहक सचिव प्रशान्तविक्रम मल्लले बताए । विगतमा समूह विभाजन गरेर राष्ट्रिय प्रतियोगिता आयोजना गरेकाले क्यानले निकै ठूलो आलोचना खेप्दै आएको थियो । राउन्ड रोबिन लिग संरचनामा गर्न लागिएको प्रतियोगितामा सहभागी ७ प्रदेशले एकअर्कासँग खेल्नेछन् र त्यसबाट शीर्ष दुई टोली फाइनल पुग्नेछन् । लिग चरणका खेलहरू त्रिवि क्रिकेट मैदान कीर्तिपुर, मूलपानी मैदान तथा फाइनल कीर्तिपुरमा हुनेछ । पुरस्कार राशि भने घोषणा गरिएको छैन । क्यानका क्रिकेट म्यानेजर विनोद दासले पुरस्कार राशिभन्दा पनि स्तरीय क्रिकेटलाई प्राथमिकतामा राखेको जनाउँदै पुरस्कार राशि केही दिनमा घोषणा गरिने जनाए । यो उमेर समूहको प्रतियोगितालाई छनोटका आधारमा मात्र नभई नेपाली क्रिकेटको सेटअपका रूपमा हामीले राखेका छौं, उनले भने । डिसेम्बरको अन्त्यमा यूएईमा एसिसी यू१९ एसिया कप हुने सम्भावना बलियो छ । त्यसैका अगाडि यू१९ राष्ट्रिय प्रतियोगिता आयोजना गर्न लागिएको छ । एसिया कपको अझै टुंगो नलागे पनि क्यानले तयारी सुरु गरिसकेको दासले जनाए । क्यानका कोषाध्यक्ष रोशन सिंहले ट्रायल, जिल्ला, प्रदेश हुँदा राष्ट्रिय प्रतियोगितामा आइपुग्दा ७ सय खेलाडी सहभागी भएको जनाए । त्यसक्रममा पूरा प्रतियोगिता सम्पन्न गर्न ९३ लाख खर्च गरिने जनाए । चौधरी ग्रुपले प्रमुख प्रायोजकबापत ७० लाख दिनेछ र अपुग रकम डेभलपमेन्ट बजेटबाट खर्च गरिने उनले जनाए । पहिलो दिन प्रदेश १ ले वाग्मतीसँग त्रिवि क्रिकेट मैदान कीर्तिपुर तथा गण्डकी प्रदेशले लुम्बिनी प्रदेशसँग मूलपानी मैदानमा प्रतिस्पर्धा गर्नेछन् ।"
प्राज्ना र जेनीलाई सफलता,"काठमाडौं (कास) नेपालका श्लोककेशर खड्का काठमाडौंएसियन यू१४ र्याङकिङ टेनिसअन्तर्गत सर्किट२ को ब्वाइज सिंगलतर्फ क्वाटरफाइनल पुगेका छन् ।सातदोबाटोस्थित टेनिस कोर्टमा सोमबार श्लोकले भारतका अविर श्रीवास्तवलाई ६०, ६१ को सोझो सेटमा हराए । सोही स्पर्धामा भारतका सिद्धार्थ जिबु क्वाटरफाइनल पुगे । नेपालका वृजेश अर्यालविरुद्ध सिद्धार्थले पहिलो सेट ६७ (६) ले गुमाए । दोस्रो सेट सिद्धार्थले ६३ ले आफ्नो पक्षमा पारेर खेल ११ को बराबरीमा ल्याए । तेस्रो सेटमा सिद्धार्थले १० को अग्रता लिइरहेका बेला बृजेश रिटायर्ड हर्ट भएपछि सिद्धार्थ सहजै अगाडि बढे । श्रीयोग अधिकारीले स्पर्श तिमिल्सिनालाई ६२, ६२ ले हराएर अन्तिम आठमा स्थान बनाए ।गर्ल्स सिंगलमा प्राज्ना मानन्धरले समृद्धि महर्जनलाई ६२, ६० ले, कृषा अधिकारीले संस्कृति टयाललाई ६४, ५७, ६४ ले, जेनी खड्काले स्वस्तिका विष्टलाई ६१, ६२ ले, मान्सा कँडेलले लशा प्रजापतिलाई ६०, ६२ र नाला जोस्फिन मास्केले शिभाली गुरुङलाई ६३, ६३ को सेटमा हराए । नाला अमेरिकी हुन् भने बाँकी सबै नेपालका हुन् ।"
