शीर्षक,विवरण
सर्वोच्च संकट निकासका सम्भावित ५ परिदृश्य,"अधिवक्ता भट्टराई जबराले राजीनामा दिएनन् भने त्यसपछि हुने सडक आन्दोलनका कारण अग्रसरता लिन दलहरू बाध्य हुने बताउँछन् । उनको भनाइ छ, चुनावको मुखमा यस्ता विवादित पात्रलाई बोकेर हिँड्न दलहरूले सक्दैनन् । उनीहरू बाध्य भएर अगाडि आउनुपर्छ । अधिकारी पनि सडक आन्दोलनपछि दलहरू जबरालाई समर्थन गर्न नसक्ने बताउँछन् । एमाले र कांग्रेसले मलाई असहयोग गर्दैनन् भन्ने विश्वास प्रधानन्यायाधीशमा छ । तर, उहाँले के बुझ्नुभएको छैन भने, अहिले आन्दोलन नभएर मात्रै हो, भएको अवस्थामा दलहरू अहिलेको पोजिसनमा धेरै दिन टिक्न सक्दैनन्, उनी भन्छन् । महाअभियोगप्रधानन्यायाधीश जबराले राजीनामा नदिएमा दलहरूले लिन सक्ने अग्रसरताले संसद्मा महाअभियोग प्रस्ताव दर्ता हुन सक्छ । प्रतिनिधिसभामा अहिले कायम रहेको संख्याको एक चौथाइ (६८ जना) ले प्रधानन्यायाधीशविरुद्ध महाअभियोग प्रस्ताव दर्ता गराउन सक्छन् । त्यो अवस्थामा जबरा स्वतः निलम्बनमा पर्छन् । सत्तारूढ गठबन्धनका नेताहरूले प्रेससँग अनौपचारिक रूपमा महाअभियोगमा जानुपर्ने बताउन थालेका छन् । त्यस्तै संसद्का तीन सदस्यले महाअभियोगको मात्र सूचना दिन सक्छन्, त्यसले संसद्को महाअभियोग समितिमा छलफल हुन सक्छ । तर, प्रमुख प्रतिपक्षी दलका नेता केपी ओलीले प्रतिनिधिसभा पुनःस्थापनाको आदेश दिने संवैधानिक इजलासका बाँकी चार जना न्यायाधीशको पनि राजीनामा मागेका छन् भने संसदीय दलका प्रमुख सचेतक विशाल भट्टराईले ती न्यायाधीशहरूविरुद्ध पनि महाअभियोगको प्रस्ताव दर्ता हुने प्रस्ट बोलेका छन् । संविधानविद् अधिकारी एमालेले यस्तो प्रतिशोधपूर्ण कार्य गर्ला भन्ने आफूलाई नलागेको बताउँछन् । एमाले जस्तो पार्टीबाट त्यस्तो अराजनीतिक काम होला भन्ने लाग्दैन । अदालतको फैसलाका कारण न्यायाधीशहरूमाथि त्यस्तो प्रतिशोध साध्न थाल्ने हो भने त सर्वोच्च अदालत नै बाँकी रहँदैन । किनभने संसद्को अर्को पक्षले फेरि बाँकी न्यायाधीशलाई महाअभियोग ल्याएर निलम्बन गराउला । त्यसले कहीं पुर्याउँदैन ।एमालेले चार न्यायाधीश दीपककुमार कार्की, मीरा खड्का, ईश्वरप्रसाद खतिवडा र आनन्दमोहन भट्टराईविरुद्ध महाअभियोग दर्ता गराएमा उनीहरू पनि निलम्बनमा पर्नेछन् । तर, त्यसविरुद्ध सर्वोच्च अदालतमा निवेदन परेमा कायममुकायम प्रधानन्यायाधीशको रूपमा सुनुवाइ गराउने जिम्मेवारी न्यायाधीश हरिकृष्ण कार्कीको हातमा पुग्नेछ । न्यायालय सुधारका लागि न्यायाधीश कार्की नेतृत्वको समितिले दिएको प्रतिवेदन जबराले पन्छाएकै कारण अहिले सर्वोच्चको विवाद शिखरमा पुगेको हो । न्यायालय सुधारका लागि के गर्नुपर्छ भन्नेमा न्यायाधीश कार्की अन्योलमा पर्ने सम्भावना छैन । त्यस्तो अवस्था आए चार न्यायाधीशमाथिको महाअभियोग प्रस्ताव रोक्न सर्वोच्चले नै आदेश दिन सक्छ, मुख्य आरोपीको विषयमा संसद्ले आफ्नो भूमिका पूरा गरोस् भन्ने अवस्था आउँछ, एक कानुन व्यवसायी भन्छन् । समझदारीसर्वोच्च अदालतमा देखिएको अहिलेको संकट समाधानको एउटा उपाय आन्दोलनरत पक्षहरूसँग प्रधानन्यायाधीश जबराको समझदारी पनि हो । १९ न्यायाधीशले अवज्ञा गरेपछि प्रधानन्यायाधीश जबरा एक्लिएका छन् । उनले सहकर्मी न्यायाधीश र आन्दोलनरत कानुन व्यवसायीको चित्त बुझाउन सके गतिरोध हट्न सक्छ । प्रधानन्यायाधीश जबरा त्यसका लागि प्रयासरत रहेको पनि देखिन्छ । अधिवक्ता डा गणेश रेग्मीले भदौ १६ मा दायर गरेको रिट संवैधानिक इजलासमा पठाउने निर्णय उनले मंगलबार मात्र गरेका छन् । संवैधानिक इजलासमा प्रधानन्यायाधीश जबरा अनिवार्य रूपमा सहभागी हुनुपर्ने आदेश माग गरिएको रिटलाई संवैधानिक इजलासमा पठाउने गरी बारबेन्च समन्वय समितिमा भएको सहमतिपछि पनि यो मुद्दा संयुक्त इजलासमा नै तोकिरहेका जबराले मंगलबार मात्रै संवैधानिक इजलासमा पठाएका हुन् । सहकर्मी न्यायाधीशहरूलाई मनाउने प्रयासस्वरूप नै जबराले सोमबारदेखि आफ्ना लागि पेसी तोकेका छैनन् भने बाँकी न्यायाधीशलाई पनि बन्दीप्रत्यक्षीकरणका मुद्दा मात्र तोकिरहेका छन् । नेपाल बारका पूर्वमहासचिव पोखरेल प्रधानन्यायाधीश जबराले अहिले सामना गरिरहेको सबैभन्दा गम्भीर विषय नै उनका १९ जना सहकर्मी न्यायाधीशले गरेको अवज्ञा भएको बताउँछन् । सर्वोच्चका २० मध्ये १९ न्यायाधीशले उहाँलाई अवज्ञा गरिरहेका छन् । प्रधानन्यायाधीशले सहकर्मी न्यायाधीशहरूलाई मनाउन सक्नुभयो भने नेपाल बारलगायत साझेदारहरूले पनि चित्त बुझाउने ठाउँ रहन्छ । सक्नुभएन भने उहाँले छाड्नु नै उपयुक्त हुन्छ, उनी भन्छन् । अनौपचारिक संवादमा उपलब्ध सर्वोच्चका न्यायाधीशहरूले भने अब पछाडि फर्कने बाटो सकिइसकेको बताउँछन् । हामीले जेजस्ता कारणले प्रधानन्यायाधीशका रूपमा जबरालाई अस्वीकार गर्ने निर्णय गरेका छौं, उनी सर्वोच्चको नेतृत्वमा रहेसम्म हामी इजलासमा फर्कन मिल्दैन, फर्किएमा हाम्रो पहल सही थियो भन्ने सावित हुँदैन । सोचविचार गरेरै हामी यो निर्णयमा पुगेका हौं, सर्वोच्चका एक न्यायाधीश भन्छन् । संविधानविद् अधिकारी पनि सर्वोच्चका न्यायाधीश र आन्दोलनरत कानुन व्यवसायीले जेजे भयो भयो, अब यिनैलाई स्वीकार गरौं भन्ने निष्कर्षमा पुगे भने त्यसले तत्कालको संकटलाई त निकास दिने तर समस्या जहाँको त्यहीं रहने बताउँछन् । त्यो सम्भावना छैन । यति विवादास्पद प्रधानन्यायाधीशलाई अब कसैले पनि खप्न सक्दैन, उनी प्रस्ट भन्छन् । राजीनामाप्रधानन्यायाधीश जबराका लागि पहिलो र अन्तिम विकल्प राजीनामा हो भन्ने धेरै छन् । यो विवादमा अहिलेसम्म औंलामा गन्न सकिने संख्यामा मात्र नेताहरूले सार्वजनिक प्रतिक्रिया व्यक्त गरिरहेका छन् । उनीहरूले अहिलेको संकटको पहिलो निकासका लागि प्रधानन्यायाधीश जबराले राजीनामा दिनु नै सबैभन्दा उपयुक्त हुने धारणा राख्दै आइरहेका छन् । संकट बढ्दै जाँदा यो विषय सडक र संसद्मा समेत पुग्नेछ । त्यसैले त्यसअघि राजीनामा दिँदा प्रधानन्यायाधीशको पद र समग्र न्यायालयका लागि नै क्षति कम हुने संविधानविद् भीमार्जुन आचार्य बताउँछन् । लिगल कम्युनिटीमा प्रधानन्यायाधीश एक्लिँदै गएका छन् । उनीसँग राजीनामाबाहेकको अर्को विकल्प छैन । तर, त्यो जति छिटो भयो त्यसले त्यति नै क्षति कम गर्छ । ढिलो हुँदा उनी र न्यायालयकै लागि समेत घातक हुन्छ, आचार्य भन्छन् ।अदालतभित्र र बारबाट राजीनामा माग भएपछि प्रधानन्यायाधीश जबराले आफू संवैधानिक प्रक्रियाबाट मात्र हट्ने बताउँदै आएका छन् । त्यसको अर्थ हो, सक्छौ भने महाअभियोग लगाएर हटाऊ । जबराको यो बुझाइमै समस्या देख्छन् संविधानविद् अधिकारी । यस्ता गम्भीर आरोप लागेर विवादास्पद भएपछि कोही पनि प्रधानन्यायाधीश पदमा बस्न मिल्दैन । आफैं किनारा लाग्ने हो, उनी भन्छन्, प्रधानन्यायाधीश एक्जिट प्लान बनाउन लाग्नुभएको छ । आफ्नो बाँकी अवधि बाँडफाँट गर्ने गरी लेनदेनको योजनामा हुनुहुन्छ । तर, यो कसैलाई मान्य हुँदैन । किनभने अहिलेको विवादका कारण उहाँ पदमा बसिरहन अयोग्य सावित भइसक्नुभयो । नेपाल बारका पूर्वमहासचिव सुनील पोखरेल पनि प्रधानन्यायाधीश जबरासँग दुई मात्र विकल्प रहेको बताउँछन् । सहकर्मी न्यायाधीशहरूलाई कन्भिन्स गर्नुसक्नुपर्यो, अन्यथा बाटो छाड्नुपर्छ, पोखरेलको सुझाव छ । संविधानविद् भट्टराई अहिले नेपाल बारले सुरु गरेको आन्दोलनको दायरा बढ्दै जाने, आन्दोलनमा क्रमशः नागरिक समाजका मानिसहरू र त्यसपछि आम नागरिक सरिक हुने र त्यसैका बलमा प्रधानन्यायाधीश पदच्युत हुने अवस्था आउने बताउँछन् । अदालतभित्रबाट न्यायाधीश र नेपाल बार एसोसिएनमा आबद्ध कानुन व्यवसायीले दिने दबाब प्रधानन्यायाधीश जबराले लामो समय थेग्न सक्ने अवस्था रहँदैन । छिटो राजीनामा दिनु नै उपयुक्त विकल्प हा,े उनी भन्छन् ।"
राजनीतिक लबिइङ गर्दै जबरा,"प्रधानन्यायाधीश जबराले दसैंअघि माओवादी केन्द्रका अध्यक्ष पुष्पकमल दाहाललाई भेटेका थिए भने दसैंपछि प्रधानमन्त्री देउवालाई भेटेर सहयोगको आग्रह गरेको स्रोतको भनाइ छ । प्रमुख प्रतिपक्ष एमालेका अध्यक्ष केपी शर्मा ओलीले प्रधानन्यायाधीशले राजीनामा दिने हो भने असार २८ मा देउवाको नियुक्तिका लागि परमादेश दिने अन्य चार न्यायाधीशले पनि राजीनामा दिनुपर्ने बताउने गरेका छन् । एमाले संसदीय दलका प्रमुख सचेतक विशाल भट्टराईले सत्ता गठबन्धनले प्रधानन्यायाधीशविरुद्ध महाअभियोगको प्रस्ताव दर्ता गराए आफ्नो पार्टीले अन्य चारै न्यायाधीशविरुद्धमा महाअभियोग ल्याउने बताए । हामी महाअभियोगको फायर खोल्दैनौं, सत्ता गठबन्धनले प्रधानन्यायाधीशविरुद्ध फायर खोल्यो भने हामी अन्य चार जनालाई पनि छाड्दैनौं, उनले भने । सत्ता गठबन्धन कांग्रेस, माओवादी केन्द्र, एकीकृत समाजवादी र जनता समाजवादी पार्टीमा प्रधानन्यायाधीश जबराविरुद्ध महाअभियोग ल्याउनुपर्ने दबाब बढिरहेको छ । तर नेतृत्व तह त्यसका लागि तयार बनिसकेको छैन । स्वविवेकले राजीनामा नदिँदा जबरालाई हटाउन महाअभियोगको प्रस्तावबाहेक अरू विकल्प छैन । संविधानका सीमा उल्लंघन गरेको विषय नभएर न्यायालयको कार्यसम्पादनको विषय परेकाले महाअभियोग दर्ता नगरिने कांग्रेस सहमहामन्त्री प्रकाशशरण महतले बताए । न्यायालयभित्रका समस्या प्रधानन्यायाधीशको कार्यसम्पादनसँग जोडिएको विषय हो, संविधानको सीमा उल्लंघन भएको कुरा प्रस्ट रूपमा आएको छैन । संसद्ले अहिलेकै अवस्थामा हस्तक्षेप गर्दा महाअभियोग लगाउने आधार बन्छ कि बन्दैन भन्ने विषय गम्भीर हुन्छ, उनले भने, त्यसैले महाअभियोग लगाउनेभन्दा न्यायालयभित्रबाटै समस्या समाधान होस् भन्ने चाहेका हौं । उनका अनुसार गठबन्धनमा रहेका दलहरूको यस्तै खालका धारणा छ । अधिवक्ता टीकाराम भट्टराई राजनीतिक दलका नेताहरूको यस्तो तर्कका पछि कि त संविधान अध्ययन नगरेको, कि त घुमाउरो ढंगले प्रधानन्यायाधीश जबरालाई बचाउन खोजिएको हुन सक्ने बताउँछन् । संविधानको धारा १०१ ले प्रधानन्यायाधीशसहित न्यायाधीश, संवैधानिक निकायका प्रमुख वा पदाधिकारीविरुद्ध महाअभियोग लगाउन सकिने अवस्थाका बारेमा व्याख्या गरेको छ । जसमा संविधान र कानुनको गम्भीर उल्लंघन गरेको विषय मात्रै समावेश छैन । कार्यक्षमताको अभाव वा खराब आचरण वा इमानदारीपूर्वक आफ्नो पदीय कर्तव्यको पालना नगरेको वा आचारसंहिताको गम्भीर उल्लंघन गरेको मा महाअभियोग लगाउन सकिने प्रस्ट व्यवस्था गरेको छ । प्रधानन्यायाधीश जबरामाथि अहिले पदीय कर्तव्य पालना नगरेको, खराब आचारण बोकेको र न्यायमा विचलन निम्ताएको मुख्य आरोप छ । जबराले प्रधानमन्त्री देउवासँग मन्त्रिपरिषद्मा र तत्कालीन प्रधानमन्त्री ओलीसँग संवैधानिक आयोगमा हिस्सा लिएका थिए । जबराको सिफारिसमा मन्त्री भएका गजेन्द्र हमालले विवादमा आएपछि राजीनामा दिएका थिए । संवैधानिक आयोगका पदाधिकारी नियुक्तिविरुद्ध परेको मुद्दामा भने जबराले सुनुवाइ नै रोक्दै आएका छन् । प्रधानन्यायाधीश जबरामाथि लागेको आरोप पुष्टि हुने आधार रहेकाले महाअभियोगबाट राजनीतिक दलहरू भाग्न नहुने अधिवक्ता भट्टराई बताउँछन् । पछिल्लो पटक त प्रधानन्यायाधीश जबरा पावर पोलिटिक्स मा संलग्न रहँदै आएको भट्टराईको दाबी छ । विभिन्न राजनीतिक दलका नेताको मुद्दा आफ्नो कि त आफूनिकट न्यायाधीशको इजलासमा राखेर नेताहरूलाई दबाब र प्रभावमा पार्ने, एउटा मुद्दामा एउटा पक्षलाई र अर्को मुद्दामा अर्को पक्षलाई खुसी बनाउन फैसला गरिदिने, व्यापार, व्यवसाय र आर्थिक रूपमा ठूलो बिगो भएको मुद्दा सेटिङ का आधारमा फैसला सुनाउने जस्ता काम गरेर प्रधानन्यायाधीशले पावर पोलिटिक्स मा हात हालेको भट्टराई बताउँछन् । संविधानले प्रधानन्यायाधीशलाई प्रस्टका साथ संवैधानिक दायित्व, काम, कर्तव्य र अधिकार तोकेको छ । संविधानको प्रस्तावनामै स्वतन्त्र र सक्षम न्यायालयको परिकल्पना गरिएको छ, भट्टराईले भने, प्रधानन्यायाधीशले न त संविधानको पालना गरेका छन्, न त न्यायालयलाई स्वतन्त्र, प्रभावकारी र सक्षम बनाउने भूमिका नै खेलेका छन् । न्यायालयको नेतृत्वमा बस्न अक्षम भइसकेका प्रधान्यायाधीशलाई महाअभियोग लगाउन पर्याप्त आधार छैन भनेर जसरी अहिले नेताहरूले तर्क गरिरहनुभएको छ । त्यो भनेको महाअभियोगबाट उम्कन खोज्ने र प्रधानन्यायाधीश जबरालाई बचाउन खोज्ने काम हो ।"
कार्बन बेचेर ४ वर्षमै ३६ अर्ब ल्याउने सम्झौता,नेपालले गत फागुनमा ९० लाख टन कार्बनडाइअक्साइड बिक्रीका लागि विश्व बैंकसँग सम्झौता गरिसकेको छ । उक्त सम्झौताअनुसार करिब ५ अर्ब रुपैयाँ (४५ मिलियन अमेरिकी डलर) प्राप्त गर्नेछ । तराई भूपरिधि कार्यक्रम (ताल) लागू भएका वाग्मतीदेखि पश्चिमका तराईका १३ जिल्लामा सञ्चित हुने कार्बन नेपालले बिक्री गर्न लागेको हो ।
तिहारको कालजयी धुन,"तर आफूहरूले मौलिक स्वादकै लागि पनि यो गीतलाई नेपालमै रेकर्डिङ गरिएको प्रधानले बताए ।मुम्बईमा रेकर्डिङ गराउँदा मादलको इफेक्ट बलिउड शैलीको सुनिएला भन्ने सोचेर गीतलाई नेपालमै रेकर्ड गराइएको थियो । मुम्बईमा त बलिउड टच आउँथ्यो, हामीलाई गीतमा मौलिक बाजाको धुन चाहिन्थ्यो । मादल र सारंगीको मौलिक धुनकै लागि गीतलाई यतै रेकर्डिङ गर्यौं, प्रधान नोस्टाल्जिक भए, नेपालमा रेकर्ड गरेको गीत पनि चल्दो रहेछ त । हामीले लोकल पाराले गीत रेकर्ड गरेका थियौं ।गीत छायांकनमा १४ रातप्रधानका अनुसार यो गीतको छायांकन गर्न १४ रात लागेको थियो । चाँगुनारायणको एउटा घरमा गीतको भिडियो खिचिएको हो । त्यतिबेला अधिकांश कलाकारको व्यक्तिगत सवारीसाधन थिएन । उनीहरू एउटै बसमा छायांकनस्थल पुग्थे । काठमाडौंबाट कलाकार र प्राविधिकको टोली छायांकनस्थल पुग्दा साँझ ८ बजिसक्थ्यो । छायांकन सुरु हुँदा १०११ बजिसक्थ्यो । जाडोको समय । राति अबेरसम्म सुटिङ गर्दा खाना त्यतै खाने व्यवस्था मिलाइन्थ्यो । रातको १२ बजेसम्म छायांकन हुँदा सबै हाइ काढ्थे । निर्देशकले आजलाई काम यतिमै सकौं भनेपछि राति अबेर प्याकिङ गरेर घर फर्कनुको विकल्प हुन्थेन । गीतले दर्शकको मन छोएकै कारण हरेक तिहारमा यो गीत बज्ने गरेको प्रधानको भनाइ छ । सायद यो गीतले नेपालीहरूको मुटु छोइदियो । हामी नेपाली तिहार भन्नेबित्तिकै रमाउँछौं नि । दसैंभन्दा पनि धेरै उत्साहित हामी तिहारमा हुन्छौं, उनी भन्छन्, बत्तिको झिलीमिली हुन्छ, सेलरोटी पाक्छ । दिदीभाइको सम्बन्धमा रमाउँछौं । तिहारै आयो लौ झिलीमिली भन्ने पहिलो पंक्तिले नै दर्शकको मन प्रफुल्लित हुन्छ । सायद यही कारणले गीत हिट भइदिएको हो कि ।गीतकार खरेललाई भने शब्द, संगीत र आवाजको तालमेलसँगै कथा र परिवेश मिल्दो छायांकनले यो गीत दर्शकले मन पराएका हुन् भन्ने लाग्छ । आम दर्शकको मनलाई गीतले छोयो । त्यसैले लामो अवधिसम्म चल्यो । गीत हिट हुनुमा धेरै कारण हुन्छन् । लेखकले लेखिदिएकै भरमा अथवा गायकगायिकाले गाइदिएको भरमा गीत चल्दैन, उनी सुनाउँछन्, गीतसंगीतमा तीन आयाम हुन्छन् । गीत, संगीत र आवाज । यही त्रिवेणी मिल्यो भने गीत हिट भएर आउँछ । तर यो त्रिवेणी मात्र होइन गीतको दृश्य भिडियोमा उतारिएको हुन्छ । कथा र परिवेशसँग गीतको सामञ्जस्य मिलेको छ । शम्भु प्रधानले गीतलाई ठीक कथा र परिवेशमा प्रस्तुत गरेका छन् ।खरेलको घरमा एकपटक ७१ जनाको टोली भैलो खेल्न आइपुगेका थिए । उनीहरूले यही गीत गाउँदै भैलो खेले । हरेक तिहारमा भैलो खेल्न आउने टोलीले उनको आँगनमा पनि यो गीत गाएकै हुन्छन् । म कहाँ आएर यही गीतमा नाच्ने युवाहरूलाई यो गीत मैले लेखेको भन्ने पनि थाहा हुँदैन, उनले भने, गीतहरू भनेको २४ वर्ष चल्छ । त्यसपछि हराउँछ अनि अर्को नयाँ आउँछ । तर यो गीत यतिका लामो वर्षसम्म चल्यो । अहिलेसम्म गीत चलिरहनु भनेको श्रोताहरूको मनमा बसेको प्रमाण हो ।कहिलेकाहीँ रचनाकारले स्वेच्छाले लेखेका गीत फिल्ममा समावेश गरिन्छ । कतिपय समयमा निर्देशकले दिएको कथा र परिवेशको आधारमा गीत लेखिन्छ । गीतकार खरेलले फिल्मका गीत लेख्नुअघि निर्माताको मात्र कुरा सुन्दैनन् । निर्देशकसँग फिल्मको कथा सुनेर मात्र लेख्न बस्छन् । निर्देशक प्रधानबाट कथा र परिवेश सुनिसकेपछि यो गीत लेखेको खरेलले सुनाए । कति फिल्मकर्मी हतारमा गीत लेखिदिन भन्दै उनीकहाँ आउँथे । कतिपय फिल्ममा मैले लेखिदिएको गीतकै बेइज्जत हुने किसिमको भिडियो बनाइएको छ । पात्र र परिवेशको सामान्जस्य नमिल्दा गीतको स्तर नै घटेको छ । तर यो गीतमा निर्देशक शम्भु प्रधानले न्याय गरेका छन् । हुन त आजसम्म मैले स्वर्ग फिल्म भने हेरेको छैन, खरेल सुनाउँछन्, गीतको भिडियोमा तिहारको माहोल देखाइएको छ । बत्तीको झिलीमिली अनि भैलोको दृश्य छन् । तिहारको सांस्कृतिक पक्ष देखाइएकाले पनि गीतले दर्शकको मन जितेको हो ।गीतमा भावना, संस्कृति र परम्परा सुहाउँदो धुन भर्नु त्यत्तिकै सहज थिएन । त्यसैले चल्दै आएको भैलोमा भन्दा फरक धुन सिर्जना गर्न चाहन्थे शम्भुजित बाँस्कोटा । परम्परागत भैलोको चलन त देखाउनु नै थियो, त्यसमा केही नौलोपन पस्किनु चुनौती थियो । भैलोको नयाँ धुन निकाल्न आफूले निकै मिहिनेत गरेको बताउँछन् बाँस्कोटा । परम्परागत देउसीभैलो चल्दै आएको थियो । म नौलो किसिमले प्रस्तुत हुन्छु भन्ने थियो । देउसीभैलोको सांस्कृतिक पक्षलाई पनि समेट्नुपर्ने थियो । तर पुरानो धुनमा अलिकति पनि नबसेर नयाँ धुनसँग अगाडि बढ्नुपर्ने चुनौती थियो, उनी सम्झन्छन्, त्यसका लागि कम्पोजिसनमा मैले धेरै मिहिनेत गर्नुपर्यो । लोक संस्कृतिलाई ध्यानमा राखें । धुन नै नयाँ राखेर गीत रेकर्ड गरियो ।कथाकै माग थियो गीतको स्याड भर्सन पनि । टाढाका हामी धाएर आयौं हाम्रो त घर हो गैरीगाउँ । मनका धनी रहेनछन् यहाँ हिँड है साथी फर्किजाऊँ लाहुरे नदेखेपछि दुखित हुँदै सावित्रीले यी अन्तरा गुनगुनाउँछिन् । संगीतकार बाँस्कोटा गीतमा प्रयोग गरिएको मेरो हजुर नजाऊ लाहुर, नेपालमै पाइन्छ जागिर भन्ने शब्द आफूले पछि थप्न लगाएको बताउँछन् । तिहारको समयमा बिदेसिएका दाजुभाइहरूको सम्झना हुन्छ । हामीकहाँ कमाउन देश छोडेर बाहिर जाने चलन छ । फिल्मको मुख्य पात्र पनि बाहिर जान्छ । त्यसैले मलाई लाहुरको विषय जोड्न मन लाग्यो । त्यति कुरा मिसाउँदा भावनात्मक निकटता गाँसिएला भन्ने थियो, उनले भने । आफूले सिर्जना गरेको धुन दुई दशकदेखि तिहारमा गुन्जिँदा उनी आफूलाई भाग्यमानी महसुस गर्छन् । म एकदमै आशिषित अनुभव गर्छु । जीवनमा धन नकमाए पनि जन कमाइन्छ भनिन्छ । तिहारको समयमा जनजनको मनमा यो गीत गाउँदा एकदमै खुसी लाग्छ, बाँस्कोटाले सुनाए ।"
"नेतामन्त्री हेली सयरमा, विपद्पीडित सडकमा","(बझाङ)  थलारा९, सेलाबगरकी मीरा भण्डारी २ कात्तिकको राति मस्त निद्रामा थिइन् । उनका वरिपरि चार जना बालबच्चा उसैगरी निदाएका थिए । निद्रामा रहेकी उनले मध्यराति सेतीमा बाढी आएको र आफ्नो घर बगाउन लागेको चालै पाएकी थिइनन् । भाग्यवश छिमेकीले ढोका फोरेर उनीहरूलाई ब्युँझाए । मीराको परिवारलाई बाहिर निकाल्दानिकाल्दै घर गर्ल्यामगुर्लुम सेतीको भेलमा मिसियो । २९ वर्षीया मीरासँग लगाएको लुगामात्रै बाँकी रह्यो । बच्चाहरू लुगा खोलेर सुतेका थिए, उनीहरू नांगै परे । त्यसयता छिमेकीले दिएको त्रिपाल टाँगेर उनको परिवार गाउँमाथिको जडारकोइरालकोट सडकको डिलमा रात बिताइरहेको छ । उनले आफन्त र छिमेकीले दिएका थोत्रा लुगाले बालबच्चाको जीउ ढाकेकी छन् । १५ दिनदेखि उनीहरू कसैले दिए खाने नत्र भोकै रात काट्ने गरिरहेका छन् । खुला पालमा सुत्दा परिवारै बिरामी पर्न थालेका छन् । यो बाटो भएर हिँड्ने कसैले बिस्कुट, चाउचाउ दिन्छन् । कसैले सयपचास रुपैयाँ पनि दिएर जान्छन् । दिने मान्छे भेटेको दिन खान्छौं, नत्र भोकै सुत्छौं, उनले भनिन्, भोकै सुतेको दिन बच्चाहरू रोएको रोयै गर्छन् ।गत जेठमा श्रीमान् गुमाएकी उनी घर र सम्पत्ति पनि गुमाउनुपर्दा थप विक्षिप्त बनेकी छन् । उनको त्रिपालछेउबाट हिँड्नेहरूले सरकारले राहत दिने कुरा सुनाउँछन् । एक पटक वडाध्यक्ष र कर्मचारी आएर पनि त्यसै भनेर गएका रहेछन् । त्यसपछि उनको छेउ न सरकार आएको छ न राहत । बरु दैनिकजसो आकाशमा हेलिकोप्टर उडेको देख्ने उनी हेलिकोप्टरले चामल खसाल्छ कि भन्ने आसमा हुन्छिन् । सधैं यहीं माथिबाट हेलिकोप्टर आउँछ, चामल फाल्छ कि भन्ने आसले आकाशतिर हेर्छौं, हेलिकोप्टर हाम्रो वास्तै नगरी डाँडो काट्छ, यता बालबच्चा भोकले थलिइसके, यति भनिनसक्दै उनी भक्कानिइन् ।िििसेलाबगरमा मात्रै यसरी बिचल्लीमा पर्ने परिवारको संख्या २६ छ । विपद्मा परेको १५ दिनसम्म पनि राहतका नाममा केही नपाएकाहरू कोही आफन्तको घरमा शरण लिएर बसेका छन्, कोही पशुबस्तु बाँध्ने गोठमा त कोही मीराको परिवारजस्तै सडकमा बिचल्ली परिरहेका छन् । थलाराका विस्थापित १ सय १७ परिवार सबैको अवस्था यस्तै छ । हामीले घटना हुनेबित्तिकै क्षतिको मुचुल्कासहित सबै कागतपत्र तयार गरेर पेस गरिसकेका छौं, थलारा९ का वडाध्यक्ष मोहनराज जोशीले भने, यत्रो दिन भइसक्दा पनि पीडितले केही पाएका छैनन्, बरु दिनहुँजसो मन्त्री र नेता हेलिकोप्टरमा आउँछन्, रमिता हेरेर जान्छन्, जोशीले भने । नेताहरूले दिनहुँजसो हेलिकोप्टर सयर गर्नुभन्दा त्यो रकम पीडितलाई दिए ठूलो राहत हुने उनको बुझाइ छ ।खप्तडछान्ना२ का लोकेन्द्र रोकायाको घर बाढीले बगाएको १५ दिन भयो । भाग्दै गर्दा घाइते भएका उनका दाजु जिल्ला अस्पताल बझाङमा उपचाररत छन् । उनको परिवार सेती लोकमार्गछेउ त्रिपाल टाँगेर बसेको छ । लोकेन्द्रको परिवारलाई राहत दिनुको साटो घर भत्किएको सिफारिस दिन पनि गाउँपालिकाले मानेको छैन । बाढीले बगाएको उनको घरभन्दा केही मिटर पर बुधबार कार्यवाहक प्रधानमन्त्री तथा गृहमन्त्री बालकृष्ण खाँण आउने सुनेका उनी गुनासो पोख्न गएका थिए तर उनलाई प्रहरीले नजिक पुग्नै दिएन । अब मैले कहाँ गएर गुनासो गर्ने ? हेलिकोप्टरमा आउँछन्, नेता ओर्लन्छन् तर हामीलाई नजिक पर्नै दिँदैनन्, उनले भने, नेताचाहिँ भाषण गरेर जान्छन् । हाम्रो दुःख कसलाई सुनाउने ?कांग्रेसका बझाङ सभापति खड्क बोहरा, पूर्वराज्यमन्त्री नरेशबहादुर सिंह, पूर्वराज्यमन्त्री अर्जुनजंगबहादुर सिंह, संघीय सांसद प्रकाश स्नेहीलगायत नेताकार्यकर्तालाई लिएर आएका खाँण खप्तडछान्नामा आधा घण्टा बसेका थिए । काठमाडौंबाट सेनाको स्काई ट्रकमार्फत सुर्खेत उत्रेको खाँणको टोली सुर्खेतबाट सेनाकै एमआई१७ हेलिकोप्टर लिएर डडेलधुरा हुँदै बझाङ आएको थियो ।खप्तडछान्नाको ऐचेली बगरमा भएको कार्यक्रममा उनले प्रमुख जिल्ला अधिकारी र गाउँपालिका अध्यक्षबाट ज्ञापनपत्र बुझेका थिए । प्रधानमन्त्री विदेशबाट फर्किसकेपछि मन्त्रिपरिषद्बाट निर्णय गरेर बझाङ, बैतडी र डडेलधुरा जिल्लालाई विपद्ग्रस्त क्षेत्र घोषणा गर्ने प्रतिबद्धता व्यक्त गरेका उनले प्रभावित परिवारलाई प्रक्रिया पुर्याएर राहत उपलब्ध गराउने आश्वासन दिए । खाँणको टोली त्यसपछि ऐचेलीबाट खप्तडछान्ना गाउँपालिकाका अध्यक्ष बर्क रोकाया र कांग्रेस महाधिवेशन प्रतिनिधि शान्ति गिरीलाई हेलिकोप्टरमा राखेर दुई परिवारका १९ जना बेपत्ता र ४ जनाको मृत्यु भएको थलारा गाउँपालिकाको डिक्लातर्फ उड्यो ।डिक्लामा करिब २० मिनेट बसेका खाँणको टोलीलाई कांग्रेसकै जिल्ला उपसभापति मानबहादुर कठायत र वडाध्यक्ष विष्णु विष्टले ज्ञापनपत्र बुझाएका थिए । उनले त्यहाँ पनि कार्यकर्तासँग भेटघाट गरेको र केही मिनेट बोलेको वडाध्यक्ष विष्टले बताए । हामीलाई त गृहमन्त्री आउने खबरै थिएन, फेसबुकमा लेखेको देखेर हतारहतार ज्ञापनपत्र बनाएर बुझाएँ, उनले भने, उहाँले केहीबेर कार्यकर्तासँग कुरा गर्नुभयो र जानुभयो । पीडित परिवारसँग भेटेर सान्त्वना दिने काम गर्नुहुन्छ होला, बेपत्ताको खोजी गर्नेबारे केही भन्नुहुन्छ होला भन्ने सोचेका थियौं तर त्यसो गर्नुभएन । रोकाया र गिरीलाई छोडेर अरू जिल्ला नेतासहित खाँणको टोली काठमाडौं फर्किएको उनले बताए ।यसअघि ७ कात्तिकमा सुदूरपश्चिम प्रदेशका मुख्यमन्त्री त्रिलोचन भट्टको नेतृत्वमा सभामुख अर्जुन थापा, आन्तरिक मामिला तथा कानुनमन्त्री पूर्णा जोशी, नेकपा एसका नेता भानुभक्त जोशीसहितको टोलीले बझाङ भ्रमण गरेको थियो । थलाराको डिक्ला र खप्तडछान्ना गाउँपालिका पुगेको भट्टको टोली समय नभएको भन्दै पीडितलाई नभेटी पाँच मिनेटमै फर्किएको थियो । प्रदेश सरकारले ५ कात्तिकमा हेलिकोप्टर चार्टर गरेर करिब ११ क्विन्टल चामल र अन्य केही उपभोग्य सामग्री बझाङ पठाएको थियो । राहत सामग्रीको मूल्यभन्दा कैयौं गुणा महँगोमा हेली चार्टर गरेर थोरै राहत पठाएको भन्दै व्यापक आलोचना भएको थियो । प्रदेशले दिएको राहत कसैले १२ किलो चामल पाएका थिए भने कसैको भागमा एक पोका तेलमात्रै परेको थियो । ४ कात्तिकमा विपद्को निरीक्षणमा गएका प्रधानमन्त्री शेरबहादुर देउवाको टोली पनि सेनाको ब्यारेकमा १५ मिनेट बसेर पीडित नभेटी फर्किएको थियो । १२ कात्तिकमा सांसदहरूको जम्बो टोली बोकेर हेलिकोप्टरमै बझाङ पुगेको संघीय संसद्को विकास तथा प्रविधि समितिकी सभापति कल्याणी खड्काको टोली पनि सदरमुकाम चैनपुरमा कर्मचारी, पत्रकार र स्थानीय नेतालाई बोलाएर आधा घण्टा कार्यक्रम गरी फर्किएको थियो । प्रमुख जिल्ला अधिकारीबाट ज्ञापनपत्र बुझेको टोलीले जिल्लाको समस्या नसुनी फर्किएकोप्रति पूर्वजिविस सभापति एवं कांग्रेस नेता चेतराज बजालले आपत्ति जनाएका थिए । हाम्रा समस्या सुन्नेभन्दा पनि भत्ता खान र हेलिकोप्टरमा सयर गर्न मात्रै आएको जस्तो भयो, पहिलोपटक बझाङ आएको विकास समितिको टोलीले जिल्लाका समस्या मसिनो गरी बुझेर जानुपर्थ्यो, उनले भने । मन्त्री र नेताहरू हेलिकोप्टरमा सयर गर्ने तर विपद्पीडितलाई राहत नदिने कुराले गैरजिम्मेवार देखिएको भन्दै यहाँका बासिन्दा रुष्ट छन् । सिंगो जिल्ला विपत्मा परेको छ, जनता राहत नपाएर छटपटाइरहेका छन्, नेताहरूचाहिँ चाडबाड लागेजस्तो गरेर हेलिसयर गरिरहेका छन्, नागरिक समाजका अगुवा धर्मजंगबहादुर सिंहले भने, कोको समस्यामा छन् भन्ने पत्ता लगाएर राहत दिनुपर्ने राज्यका जिम्मेवारहरू भाषण सुनाएर जान्छन् । भाषणले पीडितको पेट भरिन्छ कि नांगो आङ ढाकिन्छ ? घटनाको १५ दिनसम्म क्षतिको पूर्ण विवरण नआउनु र १६ सय पर्ने ग्यास ६ हजारमा बिक्री हुँदासम्म पनि कालोबजारी नियन्त्रणको प्रयास नहुनु राज्यको लाचारी भएको उनले बताए ।यता प्रमुख जिल्ला अधिकारी मोहन अधिकारीले २२० घर पूर्ण क्षति भएको र ८ सयभन्दा बढी परिवार विस्थापित भएको विवरण आएको जनाउँदै हालसम्म ९१ परिवारलाई २० हजारका दरले राहत वितरण गरिएको बताए । सरकारका उच्च पदस्थ अधिकारीले विपद्ग्रस्त जिल्लाको भ्रमण गर्नु स्वाभाविक भएको जनाउँदै उनले भ्रमणका नाममा असम्बन्धित व्यक्तिहरूले हेली सयर गर्नु भने औचित्यहीन भएको बताए । सरकारका उच्च पदस्थ अधिकारीले विपद् क्षेत्रको निरीक्षण गर्नु राम्रो हो, आवश्यक पनि हो, उनले भने ।"
भत्किएकै घरमा बाढीपीडित,"(मनाङ)  अविरल वर्षासँगै जेठ ३१ गते राति मर्स्याङ्दी नदी बढ्न थालेपछि नासों गाउँपालिका१ तालगाउँ डुबानमा पर्यो । अचानक आएको विपत्तिमा राति भागेर ज्यान जोगाउनेमध्येका एक हुन्, रामचन्द्र गुरुङ । बिजुली गइसकेको थियो । दुईतले घरको भुइँमा झर्दा पानी घुँडासम्म आइसकेको थियो । हारगुहार गर्दै उनी तालडाँडा पुगे । बिहान नहुँदै उनको घरसहित तालगाउँ मर्स्यांदीको डुबानमा पर्यो । उनको ज्यान जोगियो तर घर जोगिएन । सिरान तालको ७ घर डुबाउँदै आएको बाढीमा उनको घर पनि पर्यो । पछिल्लो दिन संघसंस्थाको सहयोगले टेन्टमा बस्दै आएका उनी परिवारसहित बाढीले आधा भत्काएको घरमा फर्किएका छन् । कोठामा ढुंगामुढा र बालुवा पसेछ । दुईतले घरको तल बस्नै मिल्दैन । माथिको तला सरसफाइ गरेर, बारबेर गरेर बसेका छौं, उनले भने । उनका भेना चन्द्रसिंह गुरुङको परिवार पनि सँगै बसिरहेका छन् । भेनाको सबै घर डुबेकाले बस्ने नमिल्ने भएको छ, उनले भने । रामचन्द्र र चन्द्रसिंहमात्रै होइन, नगेन्द्र गुरुङको परिवार पनि टेन्टबाट भत्किएकै घर सामान्य मर्मत गरी सरेका छन् । भुइँतलाको घर १४ कोठाको थियो । फ्रेस हाउस र खोर डुबायो, नगेन्द्रले भने, एउटा कोठा काम लाग्दैन । ४ वटा सबै पुरिएको छ । अरू कोठामा पसेको लेदो, गिट्टी, बालुवा झिक्यौं अनि बस्न थाल्यौं । उनका अनुसार ४ जनाको परिवार करिब ४ महिना डाँडामा टेन्टमा बसेको थियो । जाडो बढेपछि असुरक्षित घरमै फर्किनुपरेको उनले सुनाए । स्थानीय सिंहबहादुर गुरुङका अनुसार तालगाउँका ९ घरपरिवार तालडाँडामा टेन्टमा छन् । तालगाउँको सबै घर डुबानमा परेको छ । सिरानतालको ७ घरसहित करिब ६० वटा घर डुबानमा परेको नासों गाउँपालिका१ का अध्यक्ष झलकबहादुर गुरुङले बताए । तालगाउँका मात्रै नभएर नासों गाउँपालिका३, धारापानी, सदरमुकाम चामेका बाढीपहिरोपीडित पनि भत्किएकै घरलाई टालटुल पारेर सामान्य मर्मत गरी बस्न थालेका छन् । गाउँपालिकाका वरिष्ठ कार्यक्रम अधिकृत गोविन्दबहादुर रानाभाटका अनुसार गाउँपालिकाभित्रका ८२ घरधुरीमा बाढीपहिरोले क्षति पुर्याएको छ । ४४ घर पूर्ण रुपमा भत्किएका छन् । आंशिक क्षति तर उच्च जोखिमका १५ घर छन् । आंशिक क्षति र न्यून जोखिमका २३ घर छन् । रानाभाटका अनुसार वडा नम्बर १ को तालमा मात्रै ५९ घरमा क्षति पुगेको । २३ घरमा पूर्ण क्षति पुगेको छ । १५ घर आंशिक क्षति तर, उच्च जोखिममा छन् भने १३ घरमा आंशिक क्षति छ । ८ घरमा सामान्य क्षति पुगेको छ । तालका १५ घरपरिवार अरूकोमा आश्रय लिएर बसेका छन् भने ६ परिवार अन्यत्रै सरेका छन् । नासों३, धारापानीका १४ घरपरिवार आफन्तकहाँ आश्रय लिएका छन् । उनीहरूको घर मर्स्याङ्दीले बगाएको छ । गाउँपालिका अध्यक्ष चन्द्र घलेले बाढीपीडितलाई पुनःस्थापनाका लागि गाउँपालिकाका पूर्ण क्षति भएका ४४ परिवारलाई १ लाख, आंशिक उच्च जोखिमका १५ घरपरिवारलाई ५० हजार र न्यून जोखिमका २३ घरपरिवारलाई ३० हजार रुपैयाँका दरले राहत दिने निर्णय गरिएको बताए । हामीले विपद् कोषमार्फत पीडितलाई तिहारपछि राहत दिन्छौं । यसबाट उहाँहरूले क्षणिकको लागि आफ्नो व्यवस्थापन गर्नुहुनेछ, उनले भने, दिगो व्यवस्थापनका लागि पुनर्निर्माण कार्य हुन्छ । पुनर्निर्माणका लागि संघीय सरकारले ५ लाख दिनेछ । प्रदेश सरकारले २ लाख रुपैयाँ दिने घोषणा गरिसकेको छ । संघीय सरकारले ६०, प्रदेश सरकारले ३० र स्थानीय सरकारले १० प्रतिशत निजी आवास पुनर्निर्माणका लागि दिने उनले बताए । अहिले कोही टेन्टमा छन् । कोही भत्केको बिग्रिएको घरमा बस्न थालेका छन् । घर निर्माण कार्य छिटो गरिदिनुपर्छ भनेर लागेका छौं, अध्यक्ष घलेले भने, के गर्नु, अझै विज्ञ टोली आएको छैन ।जिल्ला प्रशासन कार्यालयका सूचना अधिकारी गणेश न्यौपानेका अनुसार प्रशासनले प्रारम्भिक तथ्यांकअनुसार पूर्ण क्षति भएका ८६ घरधुरीको संख्या सम्बन्धित पालिकालाई पठाइसकेकोको छ । क्षति र सामान्यको विवरण भने प्रशासनमा यकिन नरहेको उनले बताए । हामीले पठाएको विवरण र सूचीलाई प्रमाणित गरेर पालिकाले पठाइसकेका छैनन्, उनले भने । उनका अनुसार गाउँपालिकाले लाभग्राही सूचीमा दाबीसहित अनलाइन अभिलेख राख्ने काम गरिरहेको छ । पालिकाले अनलाइन इन्ट्री गरेपछि सबै सरकारी सर्भरमा जान्छ । त्यसपछि लाभग्राही सूची तयार हुन्छ र पुनर्निर्माण अघि बढ्छ, उनले भने । प्रमुख जिल्ला अधिकारी रवीन्द्रप्रसाद आचार्यले पुनर्निर्माण अघि बढाउन पालिकाले आफूले काम छिटो गर्नुपर्ने बताए । छिटो भेरिफाई भए मात्रै सम्झौता गरेर पुनर्निर्माण अघि बढ्छ, उनले भने । निजी आवास पुनर्निर्माणका लागि संघीय सरकारले ४० लाख र प्रदेश सरकारले ३० लाख रुपैयाँ जिल्ला विपद् कोषमा पठाइसकेको छ । कोही भत्किएकै घरमा बस्न थालेका छन् । कोही आफैं व्यवस्थापन गरेर बसिरहेका छन् । कोही आफन्त र छिमेकीकोमा छन्, प्रजिअ आचार्यले भने, छिटोभन्दा छिटो घर बनाइदिन पाए हुन्थ्यो भन्ने हो, सकेसम्म हिमपातअघि पुनर्निर्माणको काम सुरु गर्छौं ।"
भत्किएकै घरमा बाढीपीडित,"(मनाङ)  अविरल वर्षासँगै जेठ ३१ गते राति मर्स्याङ्दी नदी बढ्न थालेपछि नासों गाउँपालिका१ तालगाउँ डुबानमा पर्यो । अचानक आएको विपत्तिमा राति भागेर ज्यान जोगाउनेमध्येका एक हुन्, रामचन्द्र गुरुङ । बिजुली गइसकेको थियो । दुईतले घरको भुइँमा झर्दा पानी घुँडासम्म आइसकेको थियो । हारगुहार गर्दै उनी तालडाँडा पुगे । बिहान नहुँदै उनको घरसहित तालगाउँ मर्स्यांदीको डुबानमा पर्यो । उनको ज्यान जोगियो तर घर जोगिएन । सिरान तालको ७ घर डुबाउँदै आएको बाढीमा उनको घर पनि पर्यो । पछिल्लो दिन संघसंस्थाको सहयोगले टेन्टमा बस्दै आएका उनी परिवारसहित बाढीले आधा भत्काएको घरमा फर्किएका छन् । कोठामा ढुंगामुढा र बालुवा पसेछ । दुईतले घरको तल बस्नै मिल्दैन । माथिको तला सरसफाइ गरेर, बारबेर गरेर बसेका छौं, उनले भने । उनका भेना चन्द्रसिंह गुरुङको परिवार पनि सँगै बसिरहेका छन् । भेनाको सबै घर डुबेकाले बस्ने नमिल्ने भएको छ, उनले भने । रामचन्द्र र चन्द्रसिंहमात्रै होइन, नगेन्द्र गुरुङको परिवार पनि टेन्टबाट भत्किएकै घर सामान्य मर्मत गरी सरेका छन् । भुइँतलाको घर १४ कोठाको थियो । फ्रेस हाउस र खोर डुबायो, नगेन्द्रले भने, एउटा कोठा काम लाग्दैन । ४ वटा सबै पुरिएको छ । अरू कोठामा पसेको लेदो, गिट्टी, बालुवा झिक्यौं अनि बस्न थाल्यौं । उनका अनुसार ४ जनाको परिवार करिब ४ महिना डाँडामा टेन्टमा बसेको थियो । जाडो बढेपछि असुरक्षित घरमै फर्किनुपरेको उनले सुनाए । स्थानीय सिंहबहादुर गुरुङका अनुसार तालगाउँका ९ घरपरिवार तालडाँडामा टेन्टमा छन् । तालगाउँको सबै घर डुबानमा परेको छ । सिरानतालको ७ घरसहित करिब ६० वटा घर डुबानमा परेको नासों गाउँपालिका१ का अध्यक्ष झलकबहादुर गुरुङले बताए । तालगाउँका मात्रै नभएर नासों गाउँपालिका३, धारापानी, सदरमुकाम चामेका बाढीपहिरोपीडित पनि भत्किएकै घरलाई टालटुल पारेर सामान्य मर्मत गरी बस्न थालेका छन् । गाउँपालिकाका वरिष्ठ कार्यक्रम अधिकृत गोविन्दबहादुर रानाभाटका अनुसार गाउँपालिकाभित्रका ८२ घरधुरीमा बाढीपहिरोले क्षति पुर्याएको छ । ४४ घर पूर्ण रुपमा भत्किएका छन् । आंशिक क्षति तर उच्च जोखिमका १५ घर छन् । आंशिक क्षति र न्यून जोखिमका २३ घर छन् । रानाभाटका अनुसार वडा नम्बर १ को तालमा मात्रै ५९ घरमा क्षति पुगेको । २३ घरमा पूर्ण क्षति पुगेको छ । १५ घर आंशिक क्षति तर, उच्च जोखिममा छन् भने १३ घरमा आंशिक क्षति छ । ८ घरमा सामान्य क्षति पुगेको छ । तालका १५ घरपरिवार अरूकोमा आश्रय लिएर बसेका छन् भने ६ परिवार अन्यत्रै सरेका छन् । नासों३, धारापानीका १४ घरपरिवार आफन्तकहाँ आश्रय लिएका छन् । उनीहरूको घर मर्स्याङ्दीले बगाएको छ । गाउँपालिका अध्यक्ष चन्द्र घलेले बाढीपीडितलाई पुनःस्थापनाका लागि गाउँपालिकाका पूर्ण क्षति भएका ४४ परिवारलाई १ लाख, आंशिक उच्च जोखिमका १५ घरपरिवारलाई ५० हजार र न्यून जोखिमका २३ घरपरिवारलाई ३० हजार रुपैयाँका दरले राहत दिने निर्णय गरिएको बताए । हामीले विपद् कोषमार्फत पीडितलाई तिहारपछि राहत दिन्छौं । यसबाट उहाँहरूले क्षणिकको लागि आफ्नो व्यवस्थापन गर्नुहुनेछ, उनले भने, दिगो व्यवस्थापनका लागि पुनर्निर्माण कार्य हुन्छ । पुनर्निर्माणका लागि संघीय सरकारले ५ लाख दिनेछ । प्रदेश सरकारले २ लाख रुपैयाँ दिने घोषणा गरिसकेको छ । संघीय सरकारले ६०, प्रदेश सरकारले ३० र स्थानीय सरकारले १० प्रतिशत निजी आवास पुनर्निर्माणका लागि दिने उनले बताए । अहिले कोही टेन्टमा छन् । कोही भत्केको बिग्रिएको घरमा बस्न थालेका छन् । घर निर्माण कार्य छिटो गरिदिनुपर्छ भनेर लागेका छौं, अध्यक्ष घलेले भने, के गर्नु, अझै विज्ञ टोली आएको छैन ।जिल्ला प्रशासन कार्यालयका सूचना अधिकारी गणेश न्यौपानेका अनुसार प्रशासनले प्रारम्भिक तथ्यांकअनुसार पूर्ण क्षति भएका ८६ घरधुरीको संख्या सम्बन्धित पालिकालाई पठाइसकेकोको छ । क्षति र सामान्यको विवरण भने प्रशासनमा यकिन नरहेको उनले बताए । हामीले पठाएको विवरण र सूचीलाई प्रमाणित गरेर पालिकाले पठाइसकेका छैनन्, उनले भने । उनका अनुसार गाउँपालिकाले लाभग्राही सूचीमा दाबीसहित अनलाइन अभिलेख राख्ने काम गरिरहेको छ । पालिकाले अनलाइन इन्ट्री गरेपछि सबै सरकारी सर्भरमा जान्छ । त्यसपछि लाभग्राही सूची तयार हुन्छ र पुनर्निर्माण अघि बढ्छ, उनले भने । प्रमुख जिल्ला अधिकारी रवीन्द्रप्रसाद आचार्यले पुनर्निर्माण अघि बढाउन पालिकाले आफूले काम छिटो गर्नुपर्ने बताए । छिटो भेरिफाई भए मात्रै सम्झौता गरेर पुनर्निर्माण अघि बढ्छ, उनले भने । निजी आवास पुनर्निर्माणका लागि संघीय सरकारले ४० लाख र प्रदेश सरकारले ३० लाख रुपैयाँ जिल्ला विपद् कोषमा पठाइसकेको छ । कोही भत्किएकै घरमा बस्न थालेका छन् । कोही आफैं व्यवस्थापन गरेर बसिरहेका छन् । कोही आफन्त र छिमेकीकोमा छन्, प्रजिअ आचार्यले भने, छिटोभन्दा छिटो घर बनाइदिन पाए हुन्थ्यो भन्ने हो, सकेसम्म हिमपातअघि पुनर्निर्माणको काम सुरु गर्छौं ।"
डरैडरको बास,"(बैतडी)  ३१ असोजबाट लगातार चार दिन परेको बेमौसमी वर्षासँगै खसेको पहिरोले बैतडीको शिवनाथ६ का दानसिंह धनाडीको घर बगायो । अगाडिको भाग पहिरोले भत्काएपछि अहिले उनको घरका दुई कोठा मात्र बाँकी छन् । चार जनाको परिवार त्यही आधा भत्किएको घरमा बसिरहेको छ । अन्त जाने ठाउँ नभएपछि आधा भत्किएकै घरमा बस्नुपर्ने बाध्यता रहेको धनाडीले सुनाए । उनले भने, अन्नपानी, भाँडाकुँडा भएको कोठा पहिरोले लग्यो, अब कसरी गुजारा चलाउने भन्ने चिन्ताले पिरोलेको छ । बस्नलाई पनि डर छ । आधा भाग पहिरोले बगाएको घरमा डरैडरले रात बिताएको उनले दुखेसो पोखे । पानी पर्नासाथ बाँकी कोठा पनि ढल्लान् भन्ने चिन्ता लाग्छ, राति राम्रोसंँग निदाउन पनि सकिँदैन, उनले भने ।आधा बगेको घरमा रात कटाउन मुस्किल पर्ने गरेको उनकी श्रीमती कलशी धनाडीले बताइन् । आकाशमा बादल लाग्न थालेपछि मनमा चिसो पस्न थाल्छ, उनले भनिन्, अघिपछि पनि कतिबेला पो जाने हो भन्ने पीर लाग्छ तर के गर्नु अन्त जाने ठाउँ छैन । जिन्दगीभर कमाएर बनाएको घर पहिरोले लगेपछि अब कसरी गुजारा गर्ने भन्ने समस्या रहेको उनले सुनाइन् ।वर्षाले घर भत्किएका र पहिरोको जोखिममा रहेका स्थानीय चिन्तामा छन् । उनीहरू कतिबेला घर जान्छ भन्ने पीरमा छन् । अविरल वर्षाले सुर्नया गाउँपालिकाका शंकर कुँवरको घर पनि भत्कियो । दुई कोठे घर वर्षात्ले भत्काएपछि उनको परिवार अहिले अरूको घरमा बसिरहेको छ । घरमा भएका सम्पूर्ण सामान नष्ट भएको बताउँदै उनले भने, गाईभैंसी पनि मरे । धन्न हाम्रो ज्यान जोगियो । अरूको घरमा धेरै दिन बस्न गाह्रो हुने भएकाले अब के गर्ने भन्ने चिन्ताले सताएको उनले बताए ।यस्तै, सिगास५ को ढुंगाड बस्ती नै जोखिममा छ । ढेड सय परिवार सेती नदीको बाढीको जोखिममा रहेको स्थानीय राजेन्द्र चन्दले बताए । उनका अनुसार जुनसुकै बेला पनि सेतीले बस्तीलाई बगाउन सक्छ । बस्ती सार्नुको विकल्प नभएको उनको भनाइ थियो । फेरि पानी परेर बस्ती नै सखाप पार्छ कि भन्ने चिन्तामा स्थानीय रहेको उनले सुनाए । जिल्ला प्रशासन कार्यालय बैतडीका अनुसार जिल्लामा ११ वटा घर पूर्ण रूपमा क्षति भएका छन् । ६७ वटा घरमा आंशिक क्षति पुगेको कार्यालयले जनाएको छ । १ सय ३७ वटा घर जोखिममा रहेको जिल्ला प्रशासन कार्यालयका सूचना अधिकारी खगेन्द्र भारतीले बताए ।"
देउवामोदी भेटले विश्वासको वातावरण बन्ला ?,एमसीसी उपप्रमुखसँग भेटवार्ताप्रधानमन्त्री शेरबहादुर देउवा र अमेरिकी सहयोग निकाय मिलेनियम च्यालेन्ज कर्पोरेसन (एमसीसी) की उपप्रमुख कार्यकारी अधिकृत एलेक्सिया लाटोर्तुबीच स्कटल्यान्डको ग्लास्कोमा भेटवार्ता भएको छ । जलवायु परिवर्तनसम्बन्धी २६ औं सम्मेलन (कोप२६) को उच्चस्तरीय सत्र (विश्व लिडर्स सम्मेलन) का क्रममा लाटोर्तुले प्रधानमन्त्री देउवालाई मंगलबार भेटेकी हुन् । भेटमा एमसीसी सम्झौताका बारेमा कुराकानी भएको परराष्ट्र मन्त्रालयले जनाएको छ ।प्रधानमन्त्री देउवाले एमसीसी सम्झौता नेपालको हितमा भएको दाबी गरिरहेका छन् । तर यसमा सत्तारूढ दलहरूबीच नै मतैक्य हुन सकेको छैन । केही दिनअघि गोरखापत्र दैनिकसँगको अन्तर्वार्तामा उनले एमसीसीबाट ऋण नभई अनुदान आउने बताएका थिए । अमेरिकाले भने एमसीसीसँगको सम्झौता संसद्बाट हालसम्म पनि अनुमोदन नभएकामा असन्तुष्टि व्यक्त गरिरहेको छ ।
भिजिट भिसामार्फत मानव तस्करी,"(काठमाडौं)  संयुक्त अरब इरिमेट्स (यूएई) को सारजहास्थित एउटा भवनमा राखिएका २७ नेपालीलाई गत बुधबार घरबेटीले निकालिदिए । उनीहरू भिजिट भिसामार्फत कामको खोजीमा यूएई पुगेका थिए । उनीहरूले त्यस दिन बिहान १० देखि राति १२ बजेसम्म सारजाहको सडकमै बिताए । त्यो घरमा बस्न थालेको १५ दिन मात्रै भएको थियो, हामीलाई पाकिस्तानी एजेन्टले लगेर राखेको थियो, एजेन्टले कोठा, बिजुली र पानीको पैसा तिरेको रहेनछ, धनगढीका तिलक साउदले कान्तिपुरलाई फोनमा भने, घरबेटीले हामीलाई तिमीहरू बस्न पाउँदैनौं भनेर निकालिदियो । हामीलाई पठाउने म्यानपावरलाई यसबारे तुरुन्तै जानकारी दियौं तर वास्तै गरेन । जनप्रगतिशील मोर्चालाई जानकारी गरायौं । उसले एनआरएनएलाई भनेपछि बल्ल सेल्टर पायौं, उनले भने ।उनीहरूलाई फरएभर ह्युमन रिसोर्स सोलुसन (दर्ता नम्बर १४११) म्यानपावर कम्पनीका भीमराज राईले भिजिट भिसामा पठाएको खुलेको छ । भीमराजले हामीलाई छक्यायो, पठाउने बेला यो भिजिट भिसा होइन, उता पुगेपछि काम खोज्नुपर्दैन, सिधै कपडा प्याक गर्ने कम्पनीमा काम गर्न जाने, तलब १ हजार ५० दिराम पाउने भनिएको थियो, उनले भने, यता आएपछि काम छैन । बस्ने कोठा, खाने सुविधा केही पनि छैन ।काठमाडौंबाट उडेका उनीहरूलाई सारजहा विमानस्थलमा लिन सुजन राई आइपुगेका थिए । राईले साथमा रहेको डलर बुझेपछि उनीहरूलाई पाकिस्तानी एजेन्टको जिम्मा लगाए । यहाँ तीन लाख रुपैयाँसम्म तिरेर आउनेहरू छन्, अर्का पीडित विष्णु चौधरीले भने, धेरैजसो साथीहरू एक महिनाअगाडि आइसकेका हुन् । सबैको भिसाको म्याद समाप्त भइसकेको छ । ६ जनाको पासपोर्ट पाकिस्तानी एजेन्टले नै राखेको छ ।फरइभरका भीमराजले उनीहरूलाई धम्की दिन थालेको पीडितले बताए । म कांग्रेसको नेता हुँ, तिमीहरूलाई पैसा फिर्ता दिनुको सट्टा यहाँ प्रहरी र विभागका मान्छेलाई दुईचार लाख दिए भइहाल्छ भन्ने जवाफ दिन्छ, तिलकले भने, केही सीप नलागेपछि बल्ल हामीले हाम्रो अवस्था सार्वजनिक गरेका हौं । कान्तिपुरले पटकपटक प्रयास गर्दा पनि भीमराज सम्पर्कमा आउन चाहेनन् । वैदेशिक रोजगार व्यवसायी संघका महासचिव सुजितकुमार श्रेष्ठले प्रचलित भर्ना प्रक्रियाभन्दा बाहिर गएर कामदार पठाउने गैरकानुनी कार्यमा म्यानपावरको संलग्नता देखिए सरकारले कारबाही गर्नुपर्ने बताए । यूएईमा भिजिट भिसामा मात्रै कम्तीमा ५० हजार जना नेपाली गइसके, यसले यूएई सरकार र त्यहाँका कम्पनीलाई फाइदा भए पनि कामदारमाथि ठूलो आर्थिक भार परेको छ, उनले भने, संस्थागत हिसाबले म्यानपावरको संलग्नता छ भने कारबाही गर्न हामी सरकारलाई आग्रह गर्छौं ।यूएई सरकारले कोभिड महामारीको कारण देखाउँदै करिब डेढ वर्ष श्रमिक भर्ना बन्द गरेको थियो । उसले गत भदौदेखि मात्रै श्रम भिसा जारी गर्न थालेको हो । भदौमा २ सय ६२ महिलासहित १ हजार ६८ जना र असोजमा ८ सय ४६ महिलासहित ३ हजार ९ सय ५२ जनाको श्रम भिसा जारी भएको छ । कोरोना महामारीकै बेला यूएई सरकारले सरकारीअर्धसरकारी कम्पनीका लागि मात्रै वर्किङ भिसा जारी गरिएको थियो । महामारीका बेला यूएई सरकारले श्रम भिसा बन्द गरेको मौका छोपेर दलालहरूले सेटिङ मिलाएर भिजिट भिसामा पठाउने गरेका थिए । वैदेशिक रोजगार ऐनले श्रम स्वीकृतिबेगर श्रमिक पठाउनुलाई मानव तस्करी भनेको छ । कामदार अभाव भएपछि यूएईका कम्पनीहरूले स्थानीय रूपमा भर्ना गर्न थालेका छन् । स्थानीय रूपमा भर्ना हुन थालेपछि एजेन्टहरूले कामदारलाई भिजिट भिसामा पठाउने क्रम बढेको हो । त्यो क्रम श्रम भिसा खुला भएपछि पनि जारी छ । त्यसरी जाँदा कामदारको लागत खर्च बढ्नुका साथै ठगीमा पर्ने जोखिम पनि बढेको छ । अनुगमन कम हुँदा केही एजेन्ट र म्यानपावर कम्पनीको मिलेमतोमा भिजिट भिसामा श्रमिकको तस्करी हुन थालेको स्वयं व्यवसायी स्विकार्छन् । धनगढीका तिलक साउदलगायत २७ नेपालीले यूएई प्रवेश गर्दा र त्यहाँ पुगेपछि भोगेको सास्तीबाट पनि मिलेमतो प्रस्ट हुन्छ ।१५ जुलाई २०१९ मा नेपाल र यूएईबीच पारिमार्जन गरिएको श्रम सम्झौताअनुसार भर्ना प्रक्रिया पूरा गरेर मात्रै संस्थागत र व्यक्तिगत रूपमा यूएई जान पाउने बाध्यकारी प्रावधान छ । अदक्ष श्रमिक भिजिट भिसामा गएर काम खोज्न छुट छैन तर पछिल्लो समय यूएईले श्रमिक भिसामा जान रोक लगाएपछि नेपालीले भिजिट भिसामा जान चार लाख रुपैयाँसम्म तिरेको देखिन्छ । भिजिट भिसाले ट्राभल व्यवसाय चल्यो, कम्पनीले स्थानीयस्तरमै कामदार छनोट गर्न पाए, अर्कोतिर यूएई सरकारलाई पनि दुई वटा फाइदा पुग्यो, भिजिट भिसाबाट राजस्व पनि आयो, भिजिट भिसालाई आवासीय भिसामा परिवर्तन गर्दा थप १३७० दिराम राजस्व पनि आयो, उनले भने, घाटा भने कामदारलाई मात्रै भइरहेको छ ।नेपाल सरकारले भने वैदेशिक रोजगारमा जाने कामदारलाई भिजिट भिसाको प्रयोग गर्न बन्देज गरेको छ । वैदेशिक रोजगार बोर्डका कार्यकारी निर्देशक राजनप्रसाद श्रेष्ठले भिजिट भिसामा जाँदा सरकारबाट पाउने कानुनी सुविधा र क्षतिपूर्ति दिलाउन नसकिने बताए । वर्किङ भिसामा जाने कामदारले करारपत्रअनुसार तलब र सेवासुविधा नपाएमा म्यानपावरमाथि कारबाही हुन्छ । म्यानपावरको धरौटीबाट काटेर कामदारको लागत खर्च फिर्ता गरिन्छ, बोर्डका कार्यकारी निर्देशक श्रेष्ठले भने, भिजिट भिसामा जाने अलपत्र भए कोही जिम्मेवार हुँदैन । पीडित झन् पीडित हुन्छन् ।भिजिट भिसामा पुगेर अलपत्र पर्ने नेपालीको संख्या बढ्दै गएपछि यस विषयमा दुबईस्थित नेपाली दूतावासले चासो देखाउन थालेको छ । भिजिट भिसामा आउनेहरू निकै समस्यामा पर्न थालेपछि दूतावासले यसलाई निकै गम्भीरतापूर्वक लिएको छ । दक्ष श्रमिकले उच्च तहमा काम खोज्न आउनु स्वाभाविकै होला तर केही नजानेका श्रमिक आउँदा निकै समस्यामा परेको छ, यूएईका लागि नेपाली श्रम काउन्सिलर निर्मला थापाले भनिन्, भिजिट भिसामा आउने कामदार दैनिकजसो अलपत्र परेको भन्दै दूतावासमा आउन थालेका छन् । भिजिट भिसामा आएर अलपत्र पर्नेको समस्यालाई सल्टाउन कानुनी लडाइँ लड्न पाइँदैन । उनीहरू मल्टी समस्यामा परेका छन् । अनस्किल्ड कामदार भिजिट आउने भएकाले रोजगारको लागि प्रतिस्पर्धा पनि गर्न सक्दैनन् । हालै दुबईमा आयोजित आवुधाबी डाइलगको बैठकमा सहभागी हुन पुगेका श्रमसचिव सूर्यप्रसाद गौतमले यूएईका समकक्षीसमक्ष भिजिट भिसामार्फत त्यहाँ पुगेका अदक्ष नेपाली श्रमिकले पाइरहेको सास्ती र हन्डरबारे सांकेतिक रूपमा उठाएका थिए ।"
ऋणको बन्धनमा परें,"दुबई जान म्यानपावरको खोजीमा थिएँ । विदेश जाने साथीको मेडिकल गराउन आउँदा काठमाडौंको एउटा होटलमा दुबई पठाउने एजेन्ट कलेश्वर ठाकुर र रुद्रबहादुर पौडेलसँग चिनजान भयो । कलेश्वरले भिजिट भिसामा जाने भए १५ सय दिरामसम्म तलब पाउने काम दिलाइदिने बतायो । दुबईमा काम खोजिदिने जिम्मा लियो । उसलाई भरोसा गरें, भिजिट भिसामा जान १ लाख ७५ हजार रुपैयाँ एजेन्टलाई बुझाउनुपर्ने भयो । त्योभन्दा कममा उसले पठाउन मानेन । जग्गा धितोमा राखेर साहुसँग ९ प्रतिशत ब्याजदरमा दुई लाख रुपैयाँ लिएँ । काठमाडौंको होटलमा एक महिना बसेपछि मात्रै जनवरी २७ मा दुबई आइपुगें । नेपालबाट काम गर्न भिजिट भिसामा आउन नपाइने रहेछ । त्यो थाहा थिएन । नेपालमा विमानस्थलको सेटिङ एजेन्टले नै गरिदियो । दुबई आउँदा साथमा एक हजार डलर थियो । त्यो पैसा मलाई लिन आउने एजेन्टलाई दिएँ । मेरो भिसाको म्याद एक महिनाको मात्रै थियो । दुबईमा एक जना पाकिस्तानीेले आवासीय भिसा लगाइदिन्छु भन्दै मलाई निर्माणको काममा लगायो । त्यहाँ तीन महिना काम गर्दा पैसा दिएन, भिसा पनि लगाइदिएन । भिसाको म्याद सकिएर ओभरस्टे हुन पुगें । भिसाको अवधि सकिएपछि काम पाइएन । खाना खान पनि गुहार माग्नुपर्यो ।नेपाली समुदायका अगुवा कृष्ण थापाले सारजाह अध्यागमनमा गई जरिवाना मिनाहा गर्न सहयोग गरे । घर फिर्ने टिकट पनि उनैले प्रबन्ध गरिदिए । फर्केर नेपाल आउँदा पनि मैले एजेन्टविरुद्ध मुद्दा हाल्न पाएको छैन । भिजिट भिसामा गएको केस वैदेशिक रोजगार विभागले हेर्दो रहेनछ । ९ महिनामा एक पैसा घर पठाउन पाएको छैन । गरिबको छोरोलाई उल्टो दुई लाख ऋण थपियो ।"
भक्तपुरे महिलाको मखमली जीवन,"(भक्तपुर)  चाँगुनारायण नगरपालिका९ ताथलीकी सरु वनमालाका पुर्खाले सबेरै फूल पुर्याएपछि मात्र भक्तपुर बजार क्षेत्रका घरघरमा पूजा सुरु हुन्थ्यो । समय क्रमसँगै चलन फेरिँदै गयो । सरुले टोलटोलमा फूल पुर्याउने काम त गरिनन् तर मखमली फूलको व्यवसायलाई भने निरन्तरता दिएकी छन् । चैत लागेदेखि नै उनलाई तिहारको चटारो सुरु हुन्छ । चैतमा मखमली फूलको ब्याड राख्छौं, जेठमा रोप्छौं, उनले भनिन्, असारको पहिलो सातादेखि माला उन्छौं, मखमली ओइलिँदैन । उनी वार्षिक २ हजारदेखि ३ हजार मखमलीको माला बेच्छिन् । पहिले पुर्खाले घरघरमा फूल पुर्याएबापत स्थानीयले दिएको चामल, भेटीबाट गुजारा चल्थ्यो, उनले भनिन्, अहिले त्यो जमाना छैन, अब त व्यवसाय गर्नुपर्छ । पुर्खाले सम्हाल्दै आएको पेसालाई उनले आत्मनिर्भर हुने व्यवसायमा ढालेकी छन् । वार्षिक कम्तीमा डेढ लाखदेखि २ लाख रुपैयाँ कमाइ मखमली फूलबाटै हुन्छ । ताथली बालाटोलकी सन्तमाया बाला बुधबार मखमली बेच्नमा व्यस्त थिइन् । विशेषगरी तिहारमा नभई नहुने मखमली टिप्न, गाँस्न र बेच्न यतिखेर ताथली, गुन्डुलगायत क्षेत्रका कृषक व्यस्त छन् । मखमली फूलका लागि सूर्यविनायक, गुण्डु र चाँगुनारायणको ताथली प्रसिद्ध छ । केही वर्षदेखि यस भेगका कृषक महिलाको मुख्य आयस्रोत नै मखमली फूल खेती बनेको छ । मखमलीले आत्मनिर्भर बनाएको छ, सन्तमायाले भनिन्, दसैंतिहारका लागि अन्यत्र खर्च खोज्नुपर्दैन, चाडपर्व मनाएर पनि बचत निकाल्न सकिन्छ । मखमलीसँगै अन्य जातका फूल र फूलबारीमै भटमास, मकै लगाएर पनि उनीहरू थप आम्दानी गर्छन् ।प्रत्येक वर्ष गुन्डु र ताथलीका करिब ७ सय महिलाले ३ करोड रुपैयाँभन्दा बढीको मखमली फूल बिक्री गर्दै आएका छन् । फूलका लागि व्यापारीहरू घरघरमै आउँछन् । दिदीबहिनीले दाजुभाइलाई कहिल्यै नओइलाउने मखमली फूलको माला लगाएर तिहारमा आशीर्वाद दिने प्रचलन छ । सोही प्रचलनअनुसार मखमलीको माग बढ्दो छ । मखमलीको मालाको माग साउनदेखि नै सुरु हुन्छ, गुन्डुकी बुद्धकुमारी नगरकोटीले भनिन्, मखमलीको विकल्पमा सयपत्रीलगायत अन्य फूलको माला लगाइदिने चलन पनि छ तर, मखमली फूललाई विशेष मानिन्छ । आफूले चैतवैशाखमा ब्याड राख्ने, जेठमा रोप्ने र असारको अन्त्यबाटै टिपेर माला गाँसी झुन्ड्याएर राख्ने गरेको उनी बताउँछिन् ।प्रत्येक वर्ष यस भेगका महिलाले मखमली फूलबाट कम्तीमा ५० हजार रुपैयाँसम्म आम्दानी गर्छन् । पुरुषहरू अन्य काममा व्यस्त हुन्छन्, फूल खेतीको मुख्य श्रेय महिलाहरू नै हुन्, ताथलीकी सरस्वती कपालीले भनिन्, बालबच्चा हुर्काउँदै र पारिवारिक जिम्मेवारीसँगै फूल खेती पनि चलिरहेको छ । पहिलेपहिले वनमाला, बाला समुदायले मात्र मखमली फूल खेती गर्दै आएका थिए । पछिल्लो समय उनीहरूको सिको गर्दै अरुले पनि व्यवसाय विस्तार गरेका छन् । घरमा बसीबसी माला गाँस्छौं, फूल गाँस्न अन्य क्षेत्रका मानिसहरू पनि आउँछन्, सरस्वतीले भनिन्, एउटा माला गाँसेको पाँच रुपैयाँ ज्याला पाउँछन् । एक रोपनी जग्गामा लगाएको मखमलीबाट करिब ३ हजारदेखि ५ हजार माला बन्ने उनले बताइन् । उनका अनुसार एउटा मालाको ३५ देखि ४०५० रुपैयाँ र आकारअनुसार त्योभन्दा पनि बढीमा बिक्री हुन्छ । तिहारका लागि मात्र होइन छठ पर्वमा पनि मखमलीको माग आउने गरेको महिलाहरू बताउँछन् । तिहारकै लागि जापान, क्यानडा, अस्ट्रेलिया, अमेरिकालगायत देशमा पनि भक्तपुरको माला पुग्ने गरेको माया वनमालाले बताइन् । विदेशमा बस्ने नेपालीले पनि नओइलाउने भएकाले मखमली फूल मगाउने क्रम बढेको छ, उनले भनिन् । मखमली फूलमा लागेको मिहिनेतको तुलनामा आम्दानी भने सोचेजस्तो नभएको उनीहरूको गुनासो छ । मखमलीको बिरुवा जोगाउनै मुस्किलपर्छ, सरस्वतीले भनिन्, जरा कुहिने, डढुवा रोग लाग्ने भएकाले औषधि तथा भिटामिनको प्रयोग अत्यधिक गर्नुपर्छ ।"
कलाघर बनाउन देउसीभैंलो,"सिन्धुली (कास) राष्ट्रिय कला संग्रहालय निर्माणका लागि रकम उठाउन सिन्धुलीका कलाकारले देउसीभैलो सुरु गरेका छन् । बुधबार एकैदिन ६९ हजार संकलन भएको कमलामाई नगरपालिका३ चपौलीस्थित कलाघरका अध्यक्ष सुमन आईडुले बताए । जिल्लामा राष्ट्रिय कला संग्रहालय निर्माणका लागि पाँच करोड लागत अनुमानसहिते डीपीआर तयार भएको छ । स्थानीय तह, प्रदेश सरकार र संघिय सरकारले समेत धेरथोर रकम कलाघर निर्माणका लागि छुटयाएकाले देउसी भैलोबाट समेत जुटाउन लागि परेको अध्यक्ष आइडुको भनाइ छ ।"
दरबार हाई स्कुलमा दुई पुस्तकालय,काठमाडौं (कास) दरबार हाई स्कुलमा दुई वटा पुस्तकालय स्थापना भएका छन् । स्कुलमा बुधबारदेखि पाणिनी र दरबार पुस्तकालय सुरु भएका हुन् । उक्त पुस्तकालयमा विद्यार्थीले अनलाइन पुस्तक पढ्न सक्ने हाई स्कुलले जानकारी दिएको छ । यसबाट विद्यार्थीहरूलाई अनलाइनमार्फत सिक्ने प्रवृत्तिसँग परिचित हुने अवसर र अनुसन्धानका लागि उपयोगी हुने सामग्रीसमेत उपलब्ध हुनेछ । जोन्टा क्लब काठमाडौंको सहयोगमा माया राणा तुफोले आफ्ना बुबा प्रभाकर एसजेबीको सम्झनामा उक्त पुस्तकालय स्थापना गरेकी हुन् । पुस्तकालयले विद्यार्थी र शिक्षक दुवैलाई प्रोत्साहन गर्ने उनले विश्वास व्यक्त गरिन् । उक्त पुस्तकालयको उद्घाटन काठमाडौं महानगरपालिका मेयर विद्यासुन्दर शाक्यले गरे । विद्यालयमा पुस्तकालयको साथ विद्यार्थीमा पढ्ने संस्कृति तथा जीवन भर सिक्ने बानीलाई प्रोत्साहित गर्ने लक्ष्य रहेको क्लबकी प्रेसिडेन्ट सीमा गोल्छाले बताइन् । क्लबले यी दुबै पुस्तकालयको हेरचाहका लागि एक लाइब्रेरियन र लाइब्रेरी एसिस्ट्यान्ट नियुक्त गरेको छ । जसले विद्यार्थीहरूलाई पुस्तक छनोटमा सहयोग गर्ने क्लबले जानकारी दिएको छ । दरबार हाई स्कुलमा संस्कृत मावि र भानु मावि गरी दुई विद्यालय छन् ।
अन्तिमसम्म टिक्लान् नेतृत्वका आकांक्षी ?,"पुनः मतगणनाको मागरामेछाप कांग्रेसको हालै सम्पन्न रामेछाप जिल्ला अधिवेशनको मतगणना पुनः हुनुपर्ने मागसहित नेताहरूले केन्द्रीय निर्वाचन समितिमा निवेदन दिएका छन् । धाँधली भएको उनीहरूको आरोप छ । महाधिवेशन प्रतिनिधिको मतपेटिकामा जिल्ला समितिका पदाधिकारीको मत भेटिएको, जिल्ला कार्यसमितिका पदाधिकारीहरू र सदस्यको मतपेटिकामा महाधिवेशन प्रतिनिधिका ४९ मत भेटिएको र त्यस्तो मत गणना नभएको भन्दै मंगलबार केन्द्रीय समितिमा निवेदन परेको हो । जिल्लाको उपसभापति पदका उम्मेदवार वेदराज लामा, महाधिवेशन प्रतिनिधिका उम्मेदवार गजेन्द्रबहादुर कार्की, झनक श्रेष्ठ, सृजना खड्का, सुमित्रा मोक्तान र डा सुमन कर्माचार्यले निवेदन दिएका हुन् । निवेदकहरू विजय भएका उम्मेदवारबाट झिनो मतको अन्तरमा पराजित भएका थिए । हिमाली जिल्ला रामेछापमा गत असोज २६ मा जिल्ला कार्यसमिति र महाधिवेशन प्रतिनिधिका लागि मतदान भएको थियो । जिल्ला निर्वाचन अधिकृत विष्णु लुइँटेलले मत परिणाम घोषणासहितको प्रतिवेदन केन्द्रीय निर्वाचन समितिलाई बुझाइसकेका छन् ।"
ओलीको प्राथमिकता पूर्वमाओवादी,"(काठमाडौं)  एमालेको प्रथम विधान महाधिवेशन बहिष्कार गरेका प्रभु साह अध्यक्ष केपी शर्मा ओलीले असन्तुष्टि सम्बोधन गरेपछि गत शुक्रबार केन्द्रीय कमिटीको बैठकमा उपस्थित भए । तीन दिनपछि सोमबार उनले सार्वजनिक कार्यक्रममा बाँचुन्जेल ओलीलाई साथ दिने घोषणा गरे । एमालेको भरतपुर महानगर अधिवेशनलाई सम्बोधन गर्दै उनले भनेका थिए, ओली अगाडि बढ्नुपर्छ, बढ्नु हुनेछ । उहाँ जिउँदो हुँदासम्म निःस्वार्थ साथ दिनेछु, देशको सपना पूरा गर्न सबैले साथ दिनुपर्छ । पार्टीभित्र असन्तुष्टिका बीच आफ्ना दुई नेता कुन्दन कुशवाह र मोहम्मद समीरलाई केन्द्रीय सदस्यमा मनोनीत गरिएपछि साहबाट यस्ता अभिव्यक्ति आउन थालेका हुन् । एमालेले अंगीकार गरेको जनताको बहुदलीय जनवाद नै नेपाली समाज रूपान्तरणको मार्गदर्शक सिद्धान्त रहेको दाबी गर्दै आएका अर्का नेता रामबहादुर थापाले पनि ओलीप्रति उच्च सम्मान व्यक्त गर्दै आएका छन् । एमालेमै केही असन्तुष्ट नेताहरूले ओलीको कार्यशैली र अभिव्यक्तिमाथि प्रश्न उठाइरहेका बेला थापाले उनलाई निर्विकल्प नेता का रूपमा चित्रण गरेका छन् । गृह जिल्ला चितवनमा सोमबार थापाले सत्ता गठबन्धनलाई परास्त गर्न सक्ने हैसियत ओलीमा भएको दाबी गर्दै भनेका थिए, प्रचण्ड र माधव नेपालले दक्षिणपन्थीको प्रतिनिधि गर्छन् । हामीले दक्षिणपन्थी अवसरवाद परास्त गर्नुपर्छ । एमाले नेतृत्व यसका लागि सक्षम छ । पार्टी उपाध्यक्ष भीम रावलले दसबुँदे सहमति कार्यान्वयनमा इमानदार नभएको भन्दै प्रश्न उठाइरहेकै बेला ओली सुदूरपश्चिमकै अर्का नेता लेखराज भट्टलाई लिएर कात्तिक पहिलो साता गृह जिल्ला झापा गएका थिए । झापामा नेता भट्टले ओलीजस्तो नेता भेटाइदिएकामा माओवादी केन्द्रका अध्यक्ष पुष्पकमल दाहाललाई धन्यवादसमेत दिए । झापाको बिर्तामोडमा कात्तिक ९ मा उनले ओलीको नेतृत्वमा नयाँ र शक्तिशाली एमाले बनाउने दाबी पनि गरे । तत्कालीन नेकपा सर्वोच्च अदालतको आदेशबाट एकतापूर्वको अवस्थामा पुगेपछि आफ्नो पुरानो पार्टी माओवादी केन्द्रमा नफर्कीकन एमालेमै रहेका थापा, भट्ट र साहलगायतका नेतालाई ओलीले विशेष महत्त्व दिइरहेका छन् । त्यही कारण एमालेकै एक थरी नेताहरूले ओलीको कार्यशैलीप्रति आलोचना गरिरहेका बेला पूर्वमाओवादी नेताहरूले गुणगान गाइरहेका छन् । पार्टीभित्रका असन्तुष्ट मतप्रति अनुदार ओलीले पूर्वमाओवादी समूहलाई महत्त्व दिएर माओवादी केन्द्रका अध्यक्ष दाहालमाथि दबाब बढाउन खोजेको नेताहरू बताउँछन् । एक नेताका अनुसार थापाकै आग्रहमा ओलीले चितवनमा पार्टीको महाधिवेशन (मंसिर १०१२) गराउने निर्णय गरेका हुन् । चितवन नेता थापा र माओवादी केन्द्रका अध्यक्ष दाहालको गृह जिल्ला हो । दाहालले लोकतन्त्रवादी (गठबन्धन) र प्रतिगामी शक्ति (एमाले) बीच चितवनमा महाभारत हुने बताएको एक साता नपुग्दै ओली र थापा चितवन गएका थिए । ओलीले थापालाई नै महाधिवेशन मूल व्यवस्थापन समितिको नेतृत्व दिएका छन् । पूर्वमाओवादी नेताले महाधिवेशनबाट केकस्तो जिम्मेवारी पाउने भन्नेबारे भने अझै निर्क्योल भइनसकेको एक पूर्वमाओवादी नेताले बताए । चुनाव लडे पनि सर्वसम्मति भए पनि हामीले के पद पाउने भन्ने ओलीकै चाहनामा भर पर्छ, उनले भने । ओलीले पूर्वमाओवादी नेताहरूसँग व्यक्तिगत संवाद गरिरहेका छन् । उहाँले हामीसँग सामूहिक संवाद गर्नुभएको छैन । व्यक्तिगत रूपमा भेटेर चासो सम्बोधन गर्न खोज्नुभएको छ, एक नेताले भने, पूर्वमाओवादीलाई देखाएर पार्टीभित्रका असन्तुष्टहरूमाथि दबाब बढाउने रणनीति पनि होला । यो समूहमा वरिष्ठ नेता पूर्वगृहमन्त्रीसमेत रहेका थापा हुन् । तर उनले एमालेका पूर्वमाओवादीलाई एकढिक्का बनाएका छैनन् । समूहगत छलफल गर्दा बार्गेनिङ हुन सक्ने भय ओलीमा छ । पूर्वमाओवादी नेताहरू थापा, टोपबहादुर रायमाझी, भट्ट र साहले महाधिवेशनमार्फत पदाधिकारी बन्ने आकांक्षा राखेका छन् । थापा नेकपाको ९ सदस्यीय सचिवालयमा सदस्य थिए भने रायमाझी र भट्ट स्थायी कमिटी सदस्य थिए । चितवनमा दाहालसँग तथा सिंगो माओवादीसँग लड्न आफूलाई महत्त्वपूर्ण पद दिनुपर्ने थापाको मत छ । रायमाझीले माओवादीमा हुँदा पटकपटक अनुशासनको कारबाही भोगेका थापाभन्दा आफू वरिष्ठ भएको दाबी गर्थे । उनले निकटहरूसँग उपाध्यक्ष बन्ने चाहना व्यक्त गरिरहेका छन् । सुदूरपश्चिममा भत्केको एमालेलाई उठाउन सक्ने र ओलीको विश्वास पात्र रहेको भन्दै भट्टले पनि पदाधिकारीमा आकांक्षा राखेका हुन् । मधेसमा आफ्नो पक्षमा बलियो शक्ति रहेको दाबी गर्दै साहले पनि पदाधिकारी बन्न चाहेका छन् । ओलीलाई साथ दिँदा पूर्वमाओवादी समूहका सात मन्त्री र प्रतिनिधिसभाका चार सांसदको पद गएको थियो । देशको अहिलेको राजनीति र पार्टीको स्थितिलाई हेर्दा हामीले सहमतिबाट नेतृत्व चयन गर्नुपर्छ । वरिष्ठता, योग्यता, क्षमता, पार्टी एकताको मर्म र भावनालाई ध्यान दिनुपर्छ, रायमाझीले भने, वडा र पालिका अधिवेशनको नेतृत्व सर्वसम्मतबाट छान्यौं । महाधिवेशन पनि सर्वसम्मतबाट गर्नुपर्छ भन्ने मान्यता छ । हुँदै भएन भने चुनावमा पनि जानुपर्यो । त्यसको तयारी पनि भइरहेको छ । आसन्न महाधिवेशनले एमालेमा १५ पदाधिकारीसहित २ सय २५ सदस्यीय केन्द्रीय कमिटी गठन गर्नेछ । जसमा १ अध्यक्ष, १ वरिष्ठ उपाध्यक्ष, ४ उपाध्यक्ष, १ महासचिव, १ उपमहासचिव र ७ सचिव हुनेछन् । सबै पदाधिकारी सम्मिलित १५ सदस्यीय केन्द्रीय सचिवालय रहनेछ । केन्द्रीय कमिटीका पदाधिकारीसहित स्थायी कमिटी ४५ सदस्यीय रहनेछ । ओली पनि पूर्वमाओवादी नेताहरूलाई केन्द्रीय कमिटीमा सम्मानजनक सहभागिता गराउने पक्षमा छन् । कात्तिक १२ को केन्द्रीय कमिटी बैठकमा ओलीले यसको संकेत गरिसकेका छन् । सर्वसम्मत नेतृत्वका लागि कोसिस हुने उनको भनाइ छ । कान्तिपुरसँगको कुराकानीमा एमाले प्रवक्ता प्रदीप ज्ञवालीले पनि एमाले नेकपाकै निरन्तरता भएकाले पूर्वमाओवादी नेताहरूलाई सम्मानजनक तवरले समेटिने बताएका थिए । हालै भएको वडा र पालिका अधिवेशनमा भने पूर्वमाओवादीको उल्लेखनीय उपस्थिति देखिएको छैन । कम्तीमा हालको केन्द्रीय कमिटीमा रहेको उपस्थिति महाधिवेशनबाट पनि पूरा होस् भन्ने आकांक्षा पूर्वमाओवादी नेताहरूको छ । हालको केन्द्रीय कमिटीमा २५ र स्थायी कमिटीमा ५ जना पूर्वमाओवादी नेता छन् । पूर्वमाओवादी नेताहरू कति प्राथमिकतामा छन् भन्ने पुष्टि ओलीले दसबुँदे सहमति रचनात्मक रूपमा कार्यान्वयन गर्ने निर्णयमार्फत नै गरिसकेका छन्, एमालेकै एक नेताले भने ।"
एकीकृत समाजवादीको पहिचान अस्वीकार,"काठमाडौं (कास) एमालेले आसन्न दसौं महाधिवेशनमा सत्तारूढ एकीकृत समाजवादीलाई निमन्त्रणा नगर्ने भएको छ । विपक्षी शक्तिसँग मिलेर केपी शर्मा ओली सरकारलाई बहिर्गमन गराएका नेताहरूले गठन गरेको एकीकृत समाजवादीलाई एमालेले अझै राजनीतिक दलका रूपमा स्वीकार गर्न नसकेको हो । दसौं राष्ट्रिय महाधिवेशनबारे जानकारी दिन बुधबार पार्टी मुख्यालयमा आयोजित पत्रकार सम्मेलनमा एमाले सचिव तथा प्रचार विभागका प्रमुख योगेश भट्टराईले एकीकृत समाजवादीको वैधानिकतामाथि प्रश्न उठाउँदै मंसिर १०१२ मा हुन लागेको महाधिवेशनमा निमन्त्रणा नदिने स्पष्ट पारे । महाधिवेशनमा प्रमुख राजनीतिक दलहरूलाई हामीले आमन्त्रण गर्छौं । प्रमुख राजनीतिक दलहरूको पहिचान स्पष्ट छ, ठेगाना छ । कतिपय राजनीतिक दलको पहिचान र ठेगाना स्पष्ट छैन । पत्राचार गर्ने ठाउँ स्पष्ट छैन, उनले भने, अवैध सम्बन्ध र अवैध गर्भधारणबाट बनेका पार्टीहरू छन्, त्यस्ता पार्टीहरूलाई महाधिवेशनमा बोलाइरहनुपर्छ जस्तो लाग्दैन ।भट्टराईका अनुसार एमालेसँग भाइचारा सम्बन्ध रहेका मुलुकका, मैत्रीपूर्ण सम्बन्ध रहेका, दक्षिण एसियाका सत्तारूढ तथा विपक्षी दल र आइक्याप (आईसीएपीपी) का स्थायी कमिटीका सदस्यहरूलाई महाधिवेशनमा निमन्त्रणा गरिएको छ । नेपालस्थित विभिन्न कूटनीतिक निकायका प्रमुख र नेपालका प्रमुख राजनीतिक दलहरूलाई पनि महाधिवेशनमा निम्तो गरिएको छ । निमन्त्रणा नगर्नुलाई एमाले अध्यक्ष ओलीको अराजनीतिक र दुस्ट्याइँपूर्ण प्रतिक्रिया भनेर एकीकृत समाजवादीले टिप्पणी गरेको छ । कानुनले हामीलाई राजनीतिक दल भनेको छ, ओलीले होइन भनेर केही फरक पर्दैन । भर्खर विद्रोह गरेर बनेको पार्टी भएको हुँदा उहाँहरूले बढी ईर्ष्या गर्नुभएको छ । बढी वैरभाव राख्नुभएको छ, एकीकृत समाजवादीका प्रवक्ता जगन्नाथ खतिवडाले कान्तिपुरसँग भने, जुन दिन चुनाव जितेर उहाँहरूभन्दा ठूलो हुनेछौं, त्यो बेला हामीसँग सहकार्य गर्न आउनुहुनेछ । त्यो दिनको पखाईमा बस्नुस्, एमालेलाई हाम्रो खुला चुनौती छ । सरकारले भदौ १ मा ल्याएको राजनीतिक दलसम्बन्धी अध्यादेशअनुसार एमालेको केन्द्रीय कमिटीका २० प्रतिशत बढीको साथ लिएर माधवकुमार नेपालले आफ्नो नेतृत्वको नयाँ पार्टी बनाएका हुन् । एकीकृत समाजवादीलाई निर्वाचन आयोगले भदौ ९ मा प्रमाणपत्र दिएको थियो । लगत्तै संसद् सचिवालयमा समेत एकीकृत समाजवादी दर्ता भएको थियो । नयाँ दल दर्ताअघि एमालेले नेपाल समूहका सांसदलाई कारबाही गरेको जानकारी दिँदै पदमुक्तका लागि संसद्मा सिफारिस गरेको थियो । उक्त सिफारिस कार्यान्वयन नगरेको भन्दै सभामुख अग्निप्रसाद सापकोटाको विरोधमा एमालेले गएको संसद् अधिवेशनमा प्रतिनिधिसभा बैठक निरन्तर अवरोध गरेको थियो । एकीकृत समाजवादीले वाग्मती र प्रदेश १ सरकारको नेतृत्व गरेको छ । संघीय सरकार र अन्य प्रदेश सरकारमा एकीकृत समाजवादी सहभागी छ । एमालेको विधान महाधिवेशन (असोज १५१७) मा पारित अध्यक्ष ओलीको राजनीतिक प्रतिवेदनमा पनि एकीकृत समाजवादीलाई दलको मान्यता दिन अस्वीकार गरिएको छ । अध्यादेशले पार्टी विभाजन गर्ने बाटो खोलिदिएपछि एमालेबाट अलगिएर केही व्यक्तिहरूले नेकपा एकीकृत समाजवादी नामको समूह गठन गरेका छन् । ती व्यक्तिहरूको बहिर्गमन र तिनीहरूबाट गठन गरिएको अलग समूह पछाडि कुनै सैद्धान्तिक, राजनीतिक या नीतिगत आधार छैनन्, ओलीले प्रतिवेदनमा लेखेका छन्, यो त केबल आर्थिकसामाजिक रूपान्तरणको संवाहकका रूपमा रहेको एमालेलाई जसरी पनि विभाजित गरी छाड्ने बृहत् योजनाको एउटा अंगको रूपमा घटित घटना हो । एकीकृत समाजवादीले पनि एमालेलाई कम्युनिस्ट पार्टी नभएको दाबी गर्दै आएको छ । केपी ओलीको गुटका रूपमा रहेको एमालेलाई राजनीतिक दल सम्झेका छौं । तर कम्युनिस्ट पार्टी होइन । यसले कम्युनिस्ट पार्टीका आदर्श, विचारको रक्षा गर्दैन । कम्युनिस्ट पार्टीलाई सिध्याउनका निम्ति षड्यन्त्रकारी भूमिकामा आफूलाई प्रस्तुत गरिरहेको छ । उसलाई कानुनतः रहेको राजनीतिक दलका रूपमा सम्मान गर्छौं, एकीकृत समाजवादीका प्रवक्ता खतिवडाले भने । एमाले नेतृत्वको सरकारलाई जुनसुकै मूल्यमा हटाउन, प्रदेशहरूमा एमाले सरकारलाई विफल पार्न र पार्टीका उम्मेदवारहरूलाई पराजित गर्न नेता नेपालले भूमिका खेलेको ओलीको दाबी छ । उनले राजनीतिक प्रतिवेदनमा लेखेका छन्, निहित स्वार्थ, कुण्ठा र प्रतिशोधको जगमा उभिएको तथा विपक्षी शक्तिहरूको दुरुत्साहन र योजनामा जन्मिएको यस समूहप्रति पार्टीका अधिकांश नेता, कार्यकर्ता र आम जनताको आपत्ति, आक्रोश र तिरष्कार छ । एउटा उचाइमा पुगेको कम्युनिस्ट आन्दोलनलाई कमजोर गर्ने यस समूहका अवसरवादी, विभाजनकारी र आन्दोलन विरोधी चरित्रलाई जनस्तरसम्मै खण्डन, आलोचना र भण्डाफोर गर्नुपर्छ । एमालेलाई विभाजन गराउन र उनीहरूलाई वैधता दिन अदालत, निर्वाचन आयोग र सभामुखको समेत सहयोगी भूमिका रहेको ओलीको निष्कर्ष छ । पार्टी विभाजनपछि एमाले अध्यक्ष ओली र एकीकृत समाजवादीका अध्यक्ष माधवकुमार नेपालबीच सार्वजनिक रूपमै आरोपप्रत्यारोप जारी छ । पार्टी निर्णय र निर्देशन उल्लंघन गरेको भन्दै ओलीले नेपाललाई कम्युनिस्ट आन्दोलनकै गद्दार सज्ञा दिएका छन् । उनले आफ्नो सरकार ढल्नुमा प्रमुख जिम्मेवार नेपाललाई ठहर्याएका छन् । नेपालले भने ओलीकै कारण नेकपा भंग र एमाले विभाजन भएको दाबी गरेका छन् । ओलीले नेपाललाई एक्लै चुनाव जितेर देखाउन चुनौती दिएका छन् भने नेपालले एमालेलाई आगामी निर्वाचनमा टर्च बालेर खोज्नुपर्ने दाबी गर्दै आएका छन् ।"
भारततर्फ खुलेको बिजुलीको ढोका,"दशकौंदेखि बिजुली बेचेर भारतसितको व्यापार घाटा कम गर्ने सपना देखिरहेको नेपालका निम्ति यसतर्फको ढोका खुल्नु आफैंमा उत्साहजनक उपलब्धि हो । अपेक्षाअनुरूप नेपालले बिजुली बेच्न सक्लानसक्ला, र त्यसले भारतसितको ठूलो व्यापार घाटालाई कम गराउलानगराउला, त्यो भने भोलिको भारतीय व्यवहार र नेपालले गर्ने गृहकार्यमा भर पर्नेछ कम्तीमा बल्ल नेपालले त्यहाँको बजारमा बिजुली बेच्ने अवसर पाएको छ, हालका निम्ति यो नै सुखद सन्देश तथा महत्त्वपूर्ण कोसेढुंगा हो । अब यसलाई सुखद भविष्यको संकेतका रूपमा पनि बदल्न तथा क्षेत्रीय बजारमा नै ऊर्जा व्यापारको सपना पूरा गर्न नेपालले थप प्रसारण लाइन निर्माणका अतिरिक्त लाभको व्यापारका निम्ति अत्यावश्यक अरू तयारी पनि गर्नुपर्छ । कोइला अभावमा चरम ऊर्जा संकट भोगिरहेको भारतले सोमबार इन्डियन इनर्जी एक्सचेन्जमा प्रतिस्पर्धामार्फत बिजुली बेच्न नेपाललाई अनुमति दिएको हो । यसअनुरूप मंगलबार पहिलो पटक प्रतिस्पर्धामा भाग लिएको नेपाल इन्डियन इनर्जी एक्सचेन्जमा भाग लिने प्रथम बाह्य मुलुकसमेत बनेको छ । यसअघि भारतले नेपाललाई बिजुली बेचे पनि नेपालबाट भने पैंचोमा मात्र बिजुली लिने गरेको थियो । बर्खायाममा उब्रेको बिजुली भारतलाई दिएर नेपालले हिउँदमा फिर्ता लिने गरेको थियो । उदीयमान अर्थतन्त्र भारतमा बिजुलीको माग बढ्दो छ, तर नेपालबाट लैजानुपर्ने अवस्था सदाका लागि यस्तै नरहन सक्छ । त्यसैले उपलब्ध अवसर जुन अबका केही वर्ष तथा दशक रहन सक्छ छोप्न नेपालले कुनै कसर बाँकी राख्नु हुँदैन । यसका निम्ति आवश्यकताअनुरूप सम्झौता गर्न र पूर्वाधार तथा संयन्त्रहरू बनाउन तीव्र पहल थाल्नुपर्छ । प्रत्येक दिन बोलकबोलका आधारमा मूल्य निर्धारण हुने एक्सचेन्ज बजारमा नेपालले बुधबार बेच्ने बिजुलीका लागि प्रतियुनिट औसत ४ रुपैयाँ ३३ पैसा (२७१ भारु) कबोलेको छ । जबकि अहिले नेपाल विद्युत् प्राधिकरणले आफैंले भने निजी क्षेत्रसँग वर्षायामका लागि प्रतियुनिट ४ रुपैयाँ ८० पैसा र हिउँदका लागि ८ रुपैयाँ ४० पैसामा विद्युत् खरिद सम्झौता (पीपीए) गरेको छ । त्यसो त, भारतसितको बिक्रीे दर सधैं उही रहन्छ भन्ने छैन, डे अहेड मार्केटमा विद्युत् प्रणालीमार्फत तय हुने मार्केट क्लियरिङ प्राइस का आधारमा विद्युत्को प्रतियुनिट बिक्रीदर तय हुन्छ । तर पनि विद्युत् प्राधिकरणले नेपालभित्र गर्ने विद्युत् खरिद सम्झौताभन्दा भारततर्फ सस्तोमा बेच्नुपर्यो भने लाभको व्यापार हुन सक्ला त भन्ने प्रश्न अहम् बन्छ । त्यसैले यो पाटोतर्फ पनि सम्बन्धित अधिकारीहरूले मनन गर्नु आवश्यक छ । नेपाल विद्युत् प्राधिकरणका कार्यकारी निर्देशक कुलमान घिसिङले आवश्यकताका आधारमा विद्युत् खरिद सम्झौता (पीपीए) हुने र पीपीए दर प्रतिस्पर्धाका आधारमा तोकिने जनाएका छन्, यस क्रममा अन्तरदेशीय बिजुली व्यापारलाई पनि दृष्टिगत गर्नु उचित हुन्छ । यस्तै, नेपालले अहिले भारतलाई बेचेको विद्युत् मूल्य आन्तरिक बजारमा बेचेको भन्दा निकै सस्तो हो । अहिले औद्योगिक ग्राहकहरूले अधिकतम प्रतियुनिट ११ रुपैयाँसम्म महसुल तिरिरहेका छन् । त्यसैले भारतलाई सस्तोमा र नेपाली उद्योगलाई महँगोमा बेच्दा यहाँका औद्योगिक उत्पादनहरूलाई प्रतिस्पर्धात्मक बजारमा टिक्न पनि गाह्रो हुन सक्छ, यो पक्ष पनि आफैंमा विचारणीय छ । यो सवाललाई विद्युत् बिक्रीलाई हतोत्साही तुल्याउनेभन्दा पनि नेपालले तुलनात्मक लाभ खोज्नुपर्ने चिन्ताका रूपमा लिइनुपर्छ । त्यसो त, नेपालमा खेर जाने बिजुली भारतलाई सस्तैमा भए पनि बेच्नु नेपालका लागि हितकारी हुन्छ, यसले आर्थिक दायित्व घटाउन सघाउँछ । त्यसैले ऊर्जा व्यापारका सबै आयामलाई सरकारले मध्यनजर गर्नुपर्छ । अर्को विषय, पछिल्लो समय भारतले भारतीय लगानी भएको बिजुली मात्र खरिद गर्ने नीति अवलम्बन गरेको छ । नेपालले मंगलबार रातिदेखि २४ मेगावाटको त्रिशूली र १५ मेगावाटको देवीघाट विद्युत् आयोजनाबाट उत्पादित विद्युत् भारतलाई पठाएको छ, यी दुवै भारतीय लगानीका आयोजना हुन् । भारतले नै यिनका लागि मात्र स्वीकृति दिएको थियो । तर नेपालले अरू आयोजनाबाट पनि विद्युत् बेच्ने अनुमति लिन पहल गर्नुपर्छ । भारत पनि आफ्नै राष्ट्रिय आवश्यकताका खातिर यसमा उदार हुन सक्नुपर्छ । भारतलाई ऊर्जा चाहिएको हो, त्यो जसको लगानीमा उत्पादित भए पनि उसलाई फरक पर्नु हुँदैन । आखिर नेपालमा सबै आयोजनाको उत्पादन एकीकृत प्रसारण प्रणालीमा समाहित हुने भएकाले कुनै आयोजनाको मात्रै छुट्टै बेच्न सम्भव पनि त छैन । त्यसैले भारतले आफ्नै लगानीको मात्र किन्छु भन्ने अनावश्यक अत्तो थाप्न छाड्नुपर्छ । अहिले नेपालमा दिउँसो २ सय र राति ५ सय मेगावाट हाराहारी विद्युत् खेर गइरहेको छ, भारत यसबाट लाभान्वित हुन खोज्नुपर्छ, यो नै दुवै देशको हितमा छ । नेपालको मुख्य सवाल भनेको फेरि पनि अन्तर्राष्ट्रिय व्यापारमा बिजुलीलाई तुलनात्मक लाभको क्षेत्रका रूपमा स्थापित गर्नु नै हो । यसका लागि भारतसित मात्र होइन, बंगलादेश र चीनको तिब्बतमा पनि बिजुली निर्यात गर्न थाल्नुपर्छ । भारतलाई विद्युत् बेच्न ४ सय केभी क्षमताको ढल्केबरमुजफ्फरपुर प्रसारण लाइन प्रयोग हुनेछ । अहिले राजविराजकटैया, वीरगन्जरक्सौल, गण्डकरामनगर, महेन्द्रनगरटनकपुर र ढल्केबर मुजफ्फरपुर गरी ५ वटा प्रसारण लाइनबाट विद्युत् आदानप्रदान भइरहेको छ । तर भोलिका निम्ति यी लाइन मात्र पर्याप्त हुन्नन् । त्यसैले अन्तरदेशीय प्रसारण लाइनका रूपमा बुटवलगोरखपुर, दुहबीपूर्णिया, कोहलपुरलखनउ र लम्कीबरेली आयोजनाको निर्माण यथाशीघ्र सम्पन्न गर्ने तदारुकता सरकारले देखाउनुपर्छ । बंगलादेशलाई बिजुली बेच्ने सवालमा पनि भारतसहित तीन देशबीच सम्झौता आवश्यक पर्छ, यस दिशामा सहकार्य अघि बढाउनुपर्छ । यस्तै चीनसित पनि विद्युत् लाइन जोड्न गल्छीरसुवागढीकेरुङ प्रसारण लाइनको निर्माणलाई अविलम्ब टुंग्याइनुपर्छ । यी सबै पक्षमा ध्यान दिएर यथोचित तयारी गरिएमा मात्रै अहिलेको प्रस्थानविन्दुबाट सार्थक ऊर्जाव्यापार यात्रा सम्भव हुनेछ ।"
मध्यकालीन भक्तपुरको अवशेष,"ट्यांकी खन्दा भेटियो टेपु लोहः समाचारले भेटिएको पुरातात्त्विक सामग्रीलाई प्रकाशमा ल्याएको छ । इतिहासको सुरुआतीकालदेखि मध्यकालसम्म भक्तपुर नेपालमण्डलको राजधानी थियो । त्यसैले यहाँ धेरै ठाउँमा पुरातात्त्विक अवशेषहरू माटोमुनि दबिएका छन् । यसको विस्तृत अध्ययनअनुसन्धान हुनु जरुरी छ । मल्लकालीन भक्तपुरको ५५ झ्याले दरबारमा ९९ चोक थिए । यो ऐतिहासिक तथ्य वर्तमानसँग भने मेल खाँदैन । आज तीमध्ये केही चोक मात्र बाँकी छन् । धेरैजसो भूकम्प र अन्य प्रकोपका कारण नष्ट भए । भुल्न नसकिने र सबैभन्दा ठूलो क्षति भने मध्यकालीन राजनीतिले गर्यो । जसरी मध्यकालमा काशी भारतमा शिक्षाको केन्द्र थियो, त्यसै गरी मध्यकालीन नेपालको शिक्षाको केन्द्र थियो भक्तपुर । पृथ्वीनारायण शाहले यही केन्द्रबाट शिक्षादीक्षा ग्रहण गरेका थिए । उनले उपत्यका विजय गर्ने क्रममा भक्तपुरमा ठूलो युद्ध भएको थियो । त्यही क्रममा ५५ झ्याले दरबारका ९९ चोक कोपभाजनमा परे । भारतको नालन्द विश्वविद्यालय मुगल आक्रमनकारीले जलाए जसरी यहाँ पृथ्वीनारायण शाहले आफूले अध्ययन गरेको पाठशाला आफैंले जलाएर नष्ट पारे । अहिले जुन ठाउँमा पुरातात्त्विक वस्तु फेला परेको छ, त्यो मध्यकालीन पुस्तकालय भवनको भग्नावशेषहरू हुन सक्छ । उक्त भवनको प्रवेशद्वार भने जीर्ण अवस्थामा अहिले पनि देख्न सकिन्छ । वीरेन्द्र सुवाल, ब्यासी, भक्तपुर"
भीडभाड काम गरौं,"सडक बजार जहाँतहीँ तिहारका लागि सामग्रीहरू खरिद गर्नेहरूको भीड बढिरहेको छ । भीड हेर्दा, आमजनमा कोरोनाको डर हराइसकेझैं लाग्छ । विषेशतः बालबालिकाले अझै कोरोनाविरुद्वको खोप लगाएका छैनन् । कतिपय युवा वा पौढले पनि लगाउन पाएका छैनन् । अनि खोप लगाउँदैमा सुरक्षित पनि भइँदैन । यस्तोमा झन् सतर्कता अपनाउनु जरुरी छ । बजारमा पाइला टेक्ने ठाउँ छैन । भीडमा सबैले मास्क पनि लगाएका हुँदैनन् । स्वास्थ्य मापदण्ड अपनाउने कुरा त परै जाओस् । यस्तोमा कोरोना संक्रमण फैलिने डर ज्यादा हुन्छ । अब स्वयम् नै सुरक्षित हुनुबाहेक अरू विकल्प छैन । यसर्थ हामी सबैले उच्च सतर्कता अपनाई आफू र आफ्नो परिवारलाई सुरक्षित बनाऔं । अच्युतमानसिंह प्रधान, बालुवाटार, काठमाडौं"
चाडपर्वलाई मितव्ययी बनाऔं,"लुगाको उपभोग अवधि केही लामो हुन्छ । खानेकुराको उपभोग अवधिचाहिँ छोटो र चाडकै बेलामा आवश्यकताभन्दा बढी उपभोग गरिने भएकाले, हाम्रा कुनै पनि चाडपर्व आउनासाथ फजुल खर्चको ग्राफ ह्वात्तै बढ्छ । हामीकहाँ सबैभन्दा बढी आयात गरिने वस्तु पेट्रोलियम पदार्थ हो । यो बाध्यता हो, यसको विकल्प छैन । तर प्रत्येक चाडपर्व आउनासाथ त्यसलाई भव्यताका साथ मनाउने नाममा विदेशबाट सामान आयात गरिनुचाहिँ बाध्यता नभएर हाम्रो फजुलखर्ची र विलासी स्वभाव हो । दसैंमा मासुका लागि तिब्बतबाट भेँडाच्यांग्रा आयात नगर्दा पनि चल्थ्यो । आखिर मासु नै खानु छ भने स्वादिलो र महँगो किन खाने ? यतै पनि पाइने गुनिलो र पोसिलो (हो भने) ब्रोइलर, कालिज, बट्टाई, राँगा, सुँगुर इत्यादिको खाए हुनुपर्ने हो । तर धनीमानी, स्वादे र फजुलखर्चीलाई भनेको के लाग्थ्यो ? एउटा तथ्यांकअनुसार, यो दसैंमा ७५ अर्बको त मासु नै खाइयो रे ! त्योसँगसँगै मसला र मदिराको हिसाब पनि थोरै छैन होला । तिहारलाई लक्षित गरेर झिलीमिली सामान बजारमा आइसकेका छन् । वास्तवमा तिहारका लागि हामीकहाँ नपाइने बदाम, नरिवल, ओखर, स्याउ, किसमिस, सप्तरंगी नै चाहिन्छ भन्ने छैन । यहाँ जे उपलब्ध हुन्छ त्यसैको प्रयोग गरेर मनाउँदा मात्रै चाडको स्वाभाविकता र मौलिकता रहन्छ । तर विगत एक वर्षमा २८ करोडको त तास आयात गरेको तथ्यांक आएको छ । यत्रो वनजंगल भएको कृषिप्रधान देशमा तिहारलाई पुग्ने फूल पनि उब्जिँदैन, आयात गर्नुपरिरहेको छ । तिहारको अर्को पीर आतसबाजी र पटका हो । यी अग्निजन्य वस्तु हुन् । बेलाबेलामा श्रवणशक्ति नै गुमाउने गरी पड्केका पटकाले दिक्कै लगाउँछ । कतिपय अवस्थामा पटका र आतसबाजीमा रमाएका बाबुनानीहरू दुर्घटनाको सिकार बन्दा तिहार फूलमय नभई बारुदमय र दुर्घटनामय बन्छ । त्यस्ता वस्तु रमाइलोका लागि किनिदिने अभिभावक पनि कस्ता होलान् ! पसलेलाई त मौकामा नाफा कमाउनु छ । लुकीचोरी आयात गर्न सकिने वातावरण मिलाउने अभिभावक सरकार कस्तो होला ! तासजुवा खेल्नेलाई जहिले पनि पक्राउ गरिने तर छिनछिनमा पटका पड्काएर आतंकित बनाउनेलाई चाहिँ रमाइलो गरेको ठानिने !तिहारमा देउसीभैलो, भाइमसला र दक्षिणाको ढर्रा र विकृति पनि निकै बोझिलो छ । सरकारले चाडपर्वलाई मितव्ययी बनाउने हेतुले अनिवार्यबाहेक यस पटक पर्वलक्षित कुनै पनि सामग्री नल्याउने आह्वान व्यापारी वर्गलाई गर्न सकेको भए, बेलैदेखि वैकल्पिक वस्तुहरूको खोजी गर्न पनि थालिन्थ्यो होला । जहाँ जे उपलब्ध हुन्छ, देवीदेवता पनि त्यही चढाएर खुसी हुने हुन् । चाहे ती लक्ष्मी हुनु, चाहे सरस्वती । बढ्ता जान्ने हुने त हामी नै हौं नि ! महँगा मदिरा, सुक्खा फलफूललगायत अनेक सामानका साथै, चीनबाट झिलझिले बत्ती ल्याएर र विद्युतीय लोड बढी हुने गरी रातभरि बालेर लक्ष्मी खुसी पार्ने तरिका नै बेठीक छ । रेमिट्यान्सले चलेको मुलुकमा झन् व्यापार घाटा बढाउन यसले सहयोग गर्ने भयो । सहज, मितव्ययी र आत्मनिर्भर जीवनयापन गर्ने गराउनेतर्फ सरकार र आमनागरिकको बुद्धि कहिले आउला ? कमला राजभण्डारी, सिर्जनानगर, भक्तपुर"
नेताहरूलाई माला : सम्मान कि चाकडी,"पछिल्लो समय नेताहरूलाई सम्मानस्वरूप किलोका किलो माला लगाइदिने प्रथा मौलाएको छ । कुन नेतालाई कति ठूला माला लगाइदिने भनेर होडबाजी नै चल्छ, यस्तो राम्रो होइन । जति ठूलो माला लगाइदियो त्यति नै ठूलो सम्मान पाइयो भनेर नेताले सोच्नु सरासर गलत हो । ठूलो मालाभित्र के षड्यन्त्र लुकेको छ, नेताले चाल पाउनुपर्छ । विदेशबाट करोडौं रुपैयाँमा आयात गरेको फूल यसरी फजुल खर्च गर्न हुँदैन । बरु यस्ता पैसालाई विकासमा लगाउने हो भने गाउँको मुहारै परिवर्तन हुने थियो । फूलको माला आज लगायो, भोलि छैन । किन यसरी फजुल खर्च गरिँदै छ ? स्वागत नै गर्नुपरे सानो मालाले गर्न सकिन्थ्यो । माला ठूलो लगाइदिएर सम्मान पनि धेरै गरेको सन्देश जाँदैन । एउटा फूलको गुच्छाले पनि अतिथिलाई खुसी बनाउन सकिन्छ । आफूलाई क्रान्तिकारी हुँ भन्ने माओवादी नेता पुष्पकमल दाहाल, जसपाका बाबुराम भट्टराईले समेत किलोका किलो मालाको हारको सम्मान थापेका छन् । उनीहरूले यो ठीक होइन भनेर कार्यकर्तालाई बुझाउनसम्झाउन सकेका छैनन् । अरू दलका नेताहरूको पनि हविगत यही हो । नेतालाई खुसी पार्न, सके काम लिन पो सकिन्छ कि भनेर यस्ता विकृति बढेका छन् । नेताहरूमा पनि सम्मानमोह कायमै छ । आजसम्म कम्युनिस्ट हुन् या कांग्रेस कुनै नेताले पनि यस्तो प्रथाका विरुद्ध बोलेझैं लाग्दैन । उनीहरू पनि यस्तो चाकडी पाएर मख्ख परेका छन् । नेताहरूलाई सम्मान त गरौं तर यसरी किलोका किलो माला लगाइदिएर होइन । उनीहरूलाई आफ्ना कामका लागि ध्यानाकर्षण चाकडी गरेर होइन प्रस्टसँग आफ्नो कुरा राखेर गर्नुपर्छ । नेतालाई बिगार्ने यस्तै प्रवृत्तिले नै त हो । अब यसको अन्त्यका लागि सबैतिरबाट विरोध हुनुपर्छ । पहिले त नेताहरूले नै यसका विरुद्धमा आवाज उठाउनुपर्छ । पुरुषोत्तम घिमिरे, जोरपाटी, काठमाडौं"
बाढीपछि वायु प्रदूषणको चिन्ता,"वायु प्रदूषण नियन्त्रणमा प्रतिगमननेपालमा वायु प्रदूषण नियन्त्रणको कुरा नीतिमै लेखिन थालेको पनि तीन दशक भइसक्यो । सन् १९९३ मा बनाइएको नेपाल वातावरण नीति र कार्ययोजनामा वायु प्रदूषण घटाउन सवारी साधनबाट निस्कने धूवाँ नियन्त्रण गर्ने कुरा उल्लेख छ । प्रदूषण नियन्त्रणका लागि २७ वर्षअघि सुरु भएको सार्वजनिक विद्युतीय सवारी साधन (सफा टेम्पो) अहिले खुम्चिएको छ । बिजुली बस गराजमा थन्किएको छ । कुनै बेला उपत्यकाभित्र मात्र लागू गरिएको सवारी साधनको प्रदूषण जाँचलाई अहिले देशभर विस्तार गरिए पनि त्यसको कार्यान्वयन कर्मकाण्डी बन्न पुगेको छ । पैसा तिर्ने हो भने सवारीको प्रदूषण जाँचैबिना घरमै हरियो स्टिकर आइपुग्ने समाचार पढिन्छसुनिन्छ । फितलो परीक्षण प्रणालीका कारण काठमाडौंमा गुड्ने ५० प्रतिशत सवारी अपर्झट प्रदूषण जाँच गर्दा फेल भएका थिए । प्रदूषण नियन्त्रणमा भएको यस्तो प्रतिगमनले वायु प्रदूषणको समस्या अब संकटतर्फ उन्मुख छ । गत वर्ष पुसमा काठमाडौं विश्वकै एक नम्बर प्रदूषित सहर बन्न पुग्यो । गत चैतमा तीन दिन त्रिभुवन अन्तर्राष्ट्रिय विमानस्थलबाट हुने १३८ उडान रद्द भए । पोखरा, भरतपुरलगायतका विमानस्थलमा पनि उडान गर्न सकिएन । प्रदूषण वृद्घिले देशभरका शिक्षण संस्थाहरू चार दिनसम्म बन्द गरिए । वायु प्रदूषणका कारण उडान रद्द भएको र शैक्षिक संस्था बन्द गर्नुपरेको घटना सम्भवतः नेपालकै इतिहासमा पहिलो हो । वायु प्रदूषणको समस्या प्रकोपबाट विपत्मा रूपान्तरण हुन नदिन केही प्रणालीगत र कार्यगत सुधार जरुरी छ । गाडी र इँटाभट्टाबाट निस्कने धूवाँ, सडकको धूलो, फोहोरको भस्मीकरण हाम्रा स्थानिक वायु प्रदूषणका स्रोत हुन् । तर यहाँ गुड्ने सबै गाडीले प्रदूषण गर्दैनन् । भनिन्छ, लगभग ५० प्रतिशत प्रदूषणको कारण केवल २० प्रतिशत गाडी हुन् । त्यस्ता प्रदूषक गाडीहरूलाई नियन्त्रण गर्ने हो भने यहाँको प्रदूषण उल्लेख्य कम हुन सक्छ । अव्यवस्थित सडक निर्माण, सडकमा निर्माण सामग्री अलपत्र पारिने र जथाभावी सडक खन्नेपुर्ने गर्दा हाम्रा सडकहरू धूलाम्मे बनेका छन् । ती कार्यहरूलाई निरुत्साहित गर्ने र सहरका खुला ठाउँमा बिरुवा रोप्ने र वनस्पतिले छोप्ने हो भने सडकको धूलो उल्लेख्य कम हुन्छ । फोहोर संकलनलाई नियमित र छरितो बनाउने र फोहोर बाल्ने कार्यलाई निरुत्साहित (दण्डजरिवाना गरेर, जनचेतना जगाएर) गर्ने हो भने वायु प्रदूषण कम हुन्छ । त्यसैले यो हिउँदलाई पोहरको जस्तो नबनाउन पनि यी कार्यहरूको थालनी तत्कालै गर्नुपर्छ ।अन्त्यमा, यतिखेर स्कटल्यान्डको ग्लास्गोमा विश्व जलवायु शिखर सम्मेलन चलिरहेको छ, जहाँ जलवायु परिवर्तनको न्यूनीकरणका लागि हरितगृह ग्यासको उत्सर्जनमा कटौती गर्नुपर्ने विषयमा छलफल भइरहेको छ । जलवायु परिवर्तनको वैश्विक कारक हरितगृह ग्यास उत्सर्जन भए पनि हाम्रो सन्दर्भमा वायु प्रदूषण पनि त्यसको प्रमुख हिस्सा बन्न पुगेको छ । दुर्भाग्यवश, जलवायु परिवर्तनको चपेटामा परेका नेपालजस्ता गरिब देशहरू नै वायु प्रदूषणको मारमा पिल्सिएका छन् । यहाँ बाढीपहिरोजस्ता जलवायुजन्य विपत्सँगै वायु प्रदूषणजस्ता वातावरणीय विपत्को जोखिम पनि सन्निकट छ । त्यसैले वायु प्रदूषण नियन्त्रण जनस्वास्थ्यको हिसाबले मात्रै होइन, जलवायु परिवर्तनका असर न्यूनीकरणका लागि, आर्थिक भार कम गर्नका लागि समेत लाभदायक छ । सिंगो हिउँद बाँकी छ, अब वायुको चिन्ता गर्ने कि ?"
प्रधानन्यायाधीशले जोगाउनुपर्ने साख,"सर्वोच्च अदालत दुई हप्तायता अनिर्णयको बन्दी छ । यो अवस्था एकाएक आएको होइन । यो बुझ्न नेपालको अदालतको इतिहास बुझ्यो भने सजिलो हुनेछ । कुनै पनि संस्थाले सामना गरिरहेको संकट संस्थाभित्रबाटै निःसृत हो कि संस्थाबाहिरबाट सृजित हो भनेर हेरिनुपर्छ । सर्वोच्चको वर्तमान संकट संस्थाभित्रबाटै निःसृत हो । नेपालको अदालती परम्परामा सर्वोच्च अदालत यसरी अन्तरिक कारणले गर्दा संकटमा फसेको पहिलो पटक हो । सर्वोच्च अदालतलाई बाह्य कारणले २०१२ सालमा संकट परेको थियो । त्यो संकटको व्यूह तानाशाही वृत्तिका राजा महेन्द्रले रचेका थिए । तत्कालीन प्रधानन्यायाधीश हरिप्रसाद प्रधानले राजा महेन्द्रको हुकुम प्रमांगीलाई न्याय सम्पादनका क्रममा मान्न इन्कार गरेपछि उनलाई तह लगाएर सम्पूर्ण न्याय प्रणालीलाई आफ्नो कब्जामा लिनका लागि राजाले न्यायालयउपर षड्यन्त्र रचेका थिए ।राजा महेन्द्रको करकापलाई हरिप्रसाद प्रधानले सोझै इन्कार गरिदिएका थिए । कुनै बेला कलकत्तामा कानुनको अध्ययन सकेर दार्जिलिङमा वकालतको अभ्यास गर्दा बीपी कोइरालाले प्रधानको मातहत बसेर काम गरेका थिए । २००७ सालको क्रान्तिलगत्तै अन्तरिम समयमा बीपी कोइराला गृहमन्त्री भएपछि तिनै प्रधानलाई नेपाल सरकारले दार्जिलिङबाट झिकाएर प्रधान न्यायालयको प्रमुख नियुक्त गरेको थियो । प्रधानलाई व्यक्तिगत श्रेय र प्रेयभन्दा पनि न्यायालयको स्वतन्त्रता मुख्य कुरा थियो । उनी शक्ति सन्तुलनको सिद्धान्तमा अडिग थिए र न्यायपालिकाको स्वायत्तताका बारेमा प्रस्ट थिए ।न्यायपालिका कार्यपालिकाको लाचार छाया होइन । त्यो त कार्यपालिकाले गरेका निर्णयउपर स्वतन्त्र रूपमा विवेक पुर्याएर संविधान र कानुनअनुसार फैसला गर्ने थलो हो । राजा महेन्द्रलाई यो कुरा पाच्य भएन । महेन्द्रले न्यायपालिकाको मौजुदा संरचनामा प्रहार गर्दै त्यसलाई पूर्ण रूपमा परिवर्तन गरे । न्यायालयको नामकरण सर्वोच्च अदालत गरियो । सर्वोच्च अदालत ऐन जारी भयो । यसरी दरबारको कोपभाजनमा परेर प्रधान न्यायाधीश हरिप्रसाद प्रधानलाई पदबाट जबर्जस्ती हटाइयो । उनको पुनर्नियुक्ति गरिएन । त्यसपछि अनिरुद्धप्रसाद सिंह प्रधानन्यायाधीश बनाइए । तत्कालीन प्रधानमन्त्री टंकप्रसाद आचार्यले राजा भएको देशमा संविधानसभाको चुनाव जरुरी नहुने भन्दै भाषण गरेपछि बीपी कोइरालाले हालेको संविधानसभासम्बन्धी मुद्दामा सर्वोच्च अदालतले संविधानसभाको निर्वाचन नभएर आम निर्वाचन गर्नुपर्ने फैसला सुनाएको थियो । त्यसरी अदालतको एउटा फैसलाले संविधानसभाको चुनाव नभएर राजाले नै संविधान जारी गर्ने र संसद्को मात्र चुनाव हुने भावभूमि तयार गरिदिएको थियो । अदालतको त्यो एउटा पश्चगामी निर्णयले संविधानसभाबाटै संविधान लेखिनुपर्ने विषय निकै लामो समयका लागि पछि धकेलियो । अदालतले यसरी देशको राजनीतिकसामाजिक जीवनमा दीर्घकालीन र सूक्ष्म प्रभाव पारिरहेको हुन्छ । बहालवाला प्रधानन्यायाधीश त्यसरी गलहत्तिन पुगेपछि सर्वोच्च अदालतमा विराजमान अरू न्यायाधीशको न्याय सम्पादनमा लामो समय मनोवैज्ञानिक त्रास देखा पर्नु स्वाभाविक थियो । त्यस्तो अवस्थाबाट पनि माथि उठेर सर्वोच्च अदालत आफ्नो न्यायिक स्वतन्त्रता र निष्पक्षता जोगाइराख्न सक्षम भएको थियो । गणतन्त्रको युगमा निरन्तर रूपमा संस्थाहरूमा क्षयीकरण भइरहेको छ । प्रधानमन्त्री संस्था, राष्ट्रपति संस्था, संसद् सबैले एकएक गरेर आम मानिसको विश्वास गुमाउँदै गइरहेका छन् । त्यो लहरमा अब न्यायालयसमेत मिसिन पुगेको छ । यो स्वस्थ र कामकाजी लोकतन्त्रका लागि राम्रो संकेत होइन । गणतन्त्रको पहिलो संसद्लाई भुत्ते बनाउने कार्यमा प्रधानमन्त्री केपी ओली उद्यत रहेका थिए । जहिले उनले आफ्नो मनोकांक्षामा संसद्ले ब्रेक लगाउने देखे तब उनले संवैधानिक धारा कुल्चेर संसद् विघटनको सिफारिस गरे । त्यो असंवैधानिक कार्यलाई सदर गराउने कोसिसमा ओलीले सर्वोच्च अदालतका प्रधानन्यायाधीशलाई साझेदार बनाउन पुगे । साझेदारी संवैधानिक नियुक्तिहरूमा असरल्ल भएर सार्वजनिक हुन पुग्यो । यसरी ओलीले कार्यपालिका प्रमुखका रूपमा न्यायपालिकाको प्रमुखलाई आफ्नो असंवैधानिक कार्य अनुमोदन गराउन प्रलोभनमा पार्न सफल भए । नेपालको इतिहासमा न्यायपालिका प्रमुख कार्यपालिकाको साझेदार बन्ने घृणित कार्यमा लागेको यो पहिलो पटक थियो । यसरी सर्वोच्च अदालतले पञ्चायतदेखि बहुदल कालसम्ममा आर्जन गरेको विश्वास र निष्ठा एकाएक धूलिसात् हुन पुग्यो । ओलीसँग संवैधानिक नियुक्तिमा हिस्सा पाएका प्रधानन्यायाधीश चोलेन्द्रशमशेर राणाले नयाँ मन्त्रिपरिषद्मा आफ्नो हिस्सा सुरक्षित गर्दै पारिवारिक नाताभित्रका व्यक्तिलाई मन्त्रीमा नियुक्त गराए । त्यसरी लाभान्वित भएर मन्त्री भएका गजेन्द्र हमालले दुई दिन नपुग्दै नैतिकताको कसीमा राजीनामा दिए । लाभान्वित पक्षले पद त्याग गर्दै नैतिकताको प्रदर्शन गरिसक्यो, तर लाभ दिलाउने पक्ष पानीमाथिको ओभानो बन्न लागिपर्यो । अब फाटेको वस्त्र टालेर टालिनेवाला थिएन । नेपथ्यमा जेजस्तो घृणित कार्य गरे पनि ती कुराको भेद असह्य भएर पर्दाफास नहुन्जेल चोलेन्द्र श्रीमान् सम्मानित थिए । अब सबै कुरा छताछुल्ल भइसकेपछि उनको नैतिक विचलन सर्वोच्च अदालतको प्रतिष्ठासँग जोडिन पुग्यो । उनले निरन्तर बाटो बिराएपछि सर्वोच्च अदालतका न्यायाधीशहरू मात्र नभएर नेपाल बार एसोसिएसनसमेत सर्वोच्चको अनुहारमा कालो पोत्ने श्रीमान्लाई बिदाइ गर्ने अभियानमा सहभागी भएका हुन् । चोलेन्द्र श्रीमान्लाई अब यो वा त्यो बहानामा अदालतको नेतृत्वमा बसिरहने छुट हुनु हुँदैन । उनले क्वेस्चनेबल एक्सरसाइज अफ पावर अर्थात् शक्तिको शंकास्पद प्रयोग गरेका छन् । म तिम्रा लागि यो गरिदिन्छु, तिमी मेरा लागि त्यो गरिदेऊ भन्ने प्रवृत्तिलाई बढावा दिएका छन् । उनी आफू पर्दाभित्र सम्बद्ध भएका मुद्दाहरूमा पेसी नतोकेर अब्स्ट्रक्सन अफ जस्टिस अर्थात् न्यायिक प्रक्रियालाई नै अवरुद्ध पार्ने कार्यमा लीन भएका छन् । यस्तो कार्यमा सामेल भएर उनले न्याय प्रशासनमा खेलबाड मात्र गरेका छैनन्, न्यायिक विचलनसमेत गरेका छन् । उनले घरबिदामा बसेर पेसी तोक्ने नजिर पनि कायम गरिसकेका छन् । नैतिक रूपमा विचलित भएर रसातलमा पुगिसकेको व्यक्तिले सम्मानजनक बहिर्गमनको हल्ला पिट्नु शोभनीय कार्य होइन । चोलेन्द्र श्रीमान्ले आफूलाई संवैधानिक विधिबाट हटाउने चुनौती विरोधीहरूसामु पेस गरेका छन् । यो अदालतभित्रबाट उनको व्यक्तिगत आचरणका कारण सृजित समस्या हो । त्यो कुरा उनीसँगैका उन्नाइस जना न्यायाधीशले भनिसकेका छन् । उनीहरू अदालतको समस्या अदालतभित्रबाटै हल गर्ने कोसिस गर्दै छन् । समयले नेटो काटेपछि प्रमुख प्रतिपक्षी नेता केपी ओलीको अडानले मात्र उनको आसन जोगाउन सक्नेछैन । जनमतको दबाबमा संविधानको रक्षा गर्न भनी बनेको गठबन्धनले ढिलोचाँडो महाभियोगको संवैधानिक प्रावधान उनीउपर कार्यान्वयन गर्नेछ । संविधान जोगाउने गठबन्धनको नेतृत्व गरेका प्रधानमन्त्री शेरबहादुर देउवालाई जुन आपराधिक गतिविधिमा उनका पूर्ववर्ती ओली सहभागी थिए त्यसैलाई निरन्तरता दिने छुट किमार्थ छैन । ग्लास्गो सम्मेलनमा जानुपूर्व नै उनले निर्णय गर्नुपर्थ्यो । यसै पनि चोलेन्द्र श्रीमान्सँग कोही पनि बेन्च सेयर गर्न तयार छैनन् । वर्तमान समस्याको निकास हावामा बहिरहेको छ, त्यसलाई बेलैमा बुझ्न नसक्नुले बहिर्गमनलाई असहज बनाउँदै लैजाने मात्र हो । न्यायपालिकाको प्रमुख कार्यपालिकाको अंग बन्न खोज्दापुग्दा यस्तो दुर्दशाको घडी आएको हो । चोलेन्द्र श्रीमान्नजिकका मानिसहरूका अनुसार, ओलीले संसद् पहिलो पटक विघटन गर्दा कतै तपाईं खिलराज रेग्मी बन्ने मार्गमा त हुनुहुन्न भन्ने प्रश्न गर्दा उनी भन्ने गर्थे, म खिलराजजी जस्तो बन्दिनँ । खिलराजले एउटा राष्ट्रिय संकटलाई निकास दिएका थिए र कार्यकारी बन्दा उनले सर्वोच्च अदालतको न्यायिक प्रक्रियालाई हस्तक्षेप गरेका थिएनन् । तर अहिले ठीक उल्टो चोलेन्द्र श्रीमान् नेपाली इतिहासको सबभन्दा विवादास्पद र अक्षम प्रधानन्यायाधीशको कोटिमा दर्ज हुन पुगेका छन् । उनले गरेका विवादास्पद फैसला यसै पनि शंकास्पद नै छन्Ù विधिशास्त्रीय दृष्टिकोणबाट, कानुनी नजरबाट कमजोर छन् । संसद् पुनःस्थापनाबाट आर्जन गरेको शंकाको सुविधाबाट समेत उनी च्युत भएका छन्, न्यायलाई सौदाबाजीको, विनिमयको वस्तु बनाएकामा । त्योभन्दा रोचक कुरा त उनी पनि प्रतिनिधिसभा विघटनको मुद्दामा दुवै पटक पुनःस्थापनाका पक्षमा थिएनन्, अल्पमतमा परेकाले मात्रै उनले बहुमतको रायलाई सर्वसम्मत बन्न दिएका थिए ।अदालतको गरिमा जोगाउने अदालतले नै हो । त्यसमा राजनीतिक दलहरूलाई दोष दिएर मात्र हुँदैन । एउटा सचेत नागरिकले आफ्नो अध्ययन, बुझाइ, ज्ञान र अनेक कारणले केही खास विचारमा आस्था राख्नु सामान्य हो । तर जब ऊ न्यायमूर्तिका रूपमा अदालतरूपी मन्दिरभित्र प्रवेश गर्छ, उसले आफ्नो राजनीतिक आस्थाको आवरणलाई, श्रद्धालुहरू जुत्ताचप्पल बाहिरै खोलेर मन्दिर प्रवेश गरेझैं, बाहिरै छाड्नुपर्छ । पञ्चायतकालमा राजदरबारअन्तर्गत बिन्तीपत्र निक्सारी अड्डा हुन्थ्यो । अदालतले गरेको निर्णयउपर राजदरबारमा उजुरी पुग्दा दरबारले अदालती फैसलामार्फत अन्याय भएकामा पुनर्विचार गरिदिनू भनेर भन्थ्यो तर फैसला यो वा त्यो गर्नू भनेर कहिल्यै मुख खोल्ने कार्य गर्थेन । अदालतले सामान्य निष्पक्षता र न्यायिक स्वतन्त्रता त्यसरी जोगाएर राखेको थियो । कुनै एक व्यक्तिको सनक वा लहडका भरमा सम्मनित संस्थाको प्रतिष्ठामा आँच पुर्याउने छुट कसैलाई छैन । अमेरिकी न्यायिक इतिहासको एउटा प्रकरण मिडनाइट जजेस का नामले प्रसिद्ध छ । बहालवाला उपराष्ट्रपति थोमस जेफर्सनसँग पराजित भएपछि राष्ट्रपति जोन एडम्सले जेफर्सनलाई अवरोध पुर्याउने नियतले सत्ता छाड्नुअगाडि मध्यरातमा प्रधानन्यायाधीशलगायतको नियुक्ति गरे । त्यसरी प्रधानन्यायाधीश हुने व्यक्ति जोन मार्सल थिए । उनले पैंतीस वर्ष अमेरिकी सर्वोच्च अदालतलाई अविच्छिन्न नेतृत्व मात्र दिएनन्, अमेरिकी अदालत प्रणालीलाई आजको अवस्थामा ल्याउन कोसेढुंगा साबित हुने कार्यसमेत गरे । मतलब राजनीतिक नियुक्तिमा समस्या वा खराबी छैन, नियुक्ति खाइसकेपछि आफ्नो कर्तव्यबाट स्खलित हुनुचाहिँ समस्याको जड हो ।नेपालको प्रधानन्यायाधीश सर्वोच्च अदालतको मात्र प्रधान नभएर देशभरिका अड्डाअदालत र न्यायिक निकायको प्रधान हुन्छ । उसलाई व्यक्तिगत मुलाहिजा गर्ने छुट हुँदैन । संसद्ले भोग्नुपरेको अभूतपूर्व संकटलाई सर्वोच्च अदालतको फैसलाले त्राण दिएको थियो । संसद् विघटनका दुवै मुद्दाउपर भएका पुनःस्थापनाको फैसलाले सर्वोच्चको सान र मान मात्र बढाएको थिएन, त्यसको नेतृत्वप्रति समेत सम्मान भाव वृद्धि गरेको थियो । तर पुनःस्थापनाको फैसलापश्चात् जसरी अदालतको नेतृत्व गैरन्यायिक कार्यमा लिप्त रहेका सूचनाहरू बाहिर आए, त्यसले जनमानसमा अदालतको सम्मान घटाएको छ । संसारभर जब न्यायमूर्ति निष्ठा र आचरण शंकाको घेरामा पर्छ, उसले प्रचलित परम्पराअनुसार तत्काल पद त्याग्नुपर्छ । चोलेन्द्र श्रीमान् त्यसको अपवाद रहिरहन सक्दैनन् ।"
हाम्रा चाडपर्व र वातावरण,"दिनदिनै बढ्दो वातावरण प्रदूषणका कारण समस्त विश्व आतंकित छ । वातावरण प्रदूषणकै कारण विश्व तापमानमा वृद्धि भई विभिन्न रोगव्याधि देखा पर्न थालेका छन् । विभिन्न आविष्कारले मानव जीवनलाई सजिलो बनाए पनि वातावरणमा पर्दै गएका विकासका नकारात्मक असरहरूले आम मानिसको निद्रा नै खलबल्याउने गरेका प्रशस्त संकेत देखिन थालेका छन् । विश्वव्यापी तापक्रममा वृद्धि, बाढी, पहिरो, सुक्खा, खडेरी, ठूलठूला आगलागी, रूखबिरुवाको नास, बेमौसमी वर्षाजस्ता समस्याहरू देखा पर्नु वातावरण असन्तुलनका ज्वलन्त उदाहरण हुन् ।हाम्रो देश चाडपर्वमा धनी छ । चाडपर्वले देशविदेशमा रहेका नेपालीमाझ एकता ल्याउन मुख्य भूमिका खेलेका हुन्छन् । चाडपर्वले कुनै नकारात्मक प्रभावबिना वातावरणको सुरक्षा गरी जीव र बोटबिरुवाबीच सन्तुलन कायम गरेका हुन्छन् । चाडपर्वले मनोरञ्जन मात्रै दिँदैनन्, नजानिँदो तरिकाले मानिस, पशुपन्छीलगायत जीवजन्तुको सुरक्षासमेत गरेका हुन्छन् । हाम्रा केही यस्ता चाडपर्व छन् जसले वातावरण सन्तुलनमा भूमिका निर्वाह गरेका छन् ।तिहार ः यो पर्वमा काग, कुकुर, गाई र गोरुको पूजा गरेर अबोध जनावहरूप्रति माया दर्साइन्छ । यसले मानवका विभिन्न काममा प्रयोग हुने र वातावरण सन्तुलनमा सहयोग पुर्याउने यी जनावरहरूको रक्षा गर्न प्रेरित गर्छ । यो पर्वले घरका कुनाकाप्चादेखि गल्लीबाटासम्म सफा राख्न सबैलाई हौसला दिन्छ । यसले भाइबहिनीबीचको सम्बन्धलाई झन् गहिरो बनाउँछ । यो पर्वमा फूलहरू अनिवार्य चाहिने हुँदा त्यसका लागि निकै पहिलेदेखि फूल रोप्ने गरिन्छ । फूलका बिरुवा रोप्नाले वातावरणमा हरियाली थपिन्छ । फूलहरूबाट माहुरी, भमरा, पुतलीजस्ता परागसेचनका लागि महत्त्वपूर्ण मानिएका कीराफट्यांग्राहरूले आफ्नो खाना बनाउँछन् ।छठ ः छठ पर्व विशेष गरी तराईमा मनाइने गरेको भए पनि बिस्तारै देशैभरि विस्तार भएको छ । यो पर्वमा अस्ताउँदो र उदाउँदो सूर्यको पूजा गरिन्छ र यसका लागि पूजा गर्न खोला, नदीनालालाई सफा गरी सजाइन्छ । यसबाट वर्षमा एकचोटि भए पनि पानीका मुहानहरू सफा हुन्छन् । यो पर्वले पानीका मुहानहरूको संरक्षण गर्नुपर्छ भन्ने चेतना जगाइदिन्छ । यसले खोलानदीनजिक बस्नेहरूलाई प्रत्यक्ष फाइदा पुर्याउँछ । जस्तो, काठमाडौंको गौरीघाट क्षेत्रमा छठमा वाग्मतीको सफाइ गरिने भएकाले, हिउँद सुरु भएसँगै पानीको कमी हुन थालेदेखि जेठअसारसम्म स्थानीय बासिन्दाहरू त्यहाँ नुहाउन र लुगा धुन जाने गरेको देख्न सकिन्छ ।तुलसी पूजा ः हाम्रा धर्मग्रन्थअनुसार तुलसीलाई जति पटक प्रयोगमा ल्याए पनि बासी मानिँदैन । भगवान् विष्णुको प्रियका रूपमा तुलसीलाई लिइन्छ । घरमा तुलसी विवाह हुनु भनेको विवाह, व्रतबन्धजस्ता शुभ कार्यको थालनी हुनु मानिन्छ । यही दिन भगवान् विष्णु चार महिना लामो निद्राबाट जागेर लक्ष्मी रूपमा रहेकी तुलसीसँग विवाह गर्छन्, अनि मात्र चार महिनादेखि बाँकी रहेका शुभ कार्यको थालनी भएको मानिन्छ । वैज्ञानिक रूपमा पनि तुलसीलाई औषधिको भण्डारका रूपमा लिइन्छ । रातदिनै अक्सिजन दिने यो सानो बिरुवा सानै ठाउँमा पनि रोप्न मिल्छ । प्रत्येक घरको आँगन वा छतमा रोपिने तुलसीले वातावरणमा अक्सिजनको मात्रा पूर्ति गर्न र घरका सदस्यहरूलाई स्वच्छ अक्सिजन उपलब्ध गराउन महत्त्वपूर्ण भूमिका खेल्ने गर्छ । शरीरलाई चिसोबाट जोगाइराख्न पनि हाम्रो समाजमा औषधिका रूपमा तुलसीको अत्यधिक प्रयोग गरिन्छ ।वटवृक्ष पूजा ः तरार्ईमा वटवृक्ष (वर) लाई भगवान्को रूप मानेर पूजाआराधना गर्ने गरिन्छ । वरको फेदलाई ब्रह्मा, मध्यभागलाई महादेव र टुप्पोलाई विष्णु भगवान्को रूप मानेर पूजा गरिन्छ । धर्म संस्कृतिका नाममा चलिआएको यो परम्पराले विशाल तथा हरियालीको भण्डार वटवृक्ष संरक्षणमा टेवा पुर्याएको छ । माघे संक्रान्ति ः यो पर्वमा खोलानदीमा नुहाउन जाने चलन छ, जसले तिनको महत्त्व झल्काउने गर्छ । त्यस्तै, यस दिन बजारका पत्रु र विषादीयुक्त खानाभन्दा तरुल, पिँडालु, सखरखण्ड, चाकु, तिलको लड्डुजस्ता घरमा पकाइएका ताजा परिकार खाने परम्परा छ । यसबाट जाडोमा स्वस्थ रहन मद्दत मिल्छ । तिहार, छठजस्ता चाडपर्वले मानव, जीवजन्तु र बोटबिरुवाबीच सन्तुलन मिलाउन भूमिका खेल्ने गर्छन् । यी चाडपर्व मानव जीवनको हितमा छन् ।"
संघीय राज्यमा पनि एकै पटकको चुनाव !,"विज्डम अफ द क्राउड को नेपालीमा उल्था हुन्छ जनसमूहको मनीषा । यो शब्दावली मैले फ्रान्सिस गाल्टनलाई पढ्दा थाहा पाएको थिएँ । चर्चित प्रकृतिविद् चार्ल्स डार्बिनका भतिजा ग्याल्टन पशु मेलामा भएको प्रतियोगिता अवलोकन गर्दै थिए, जहाँ प्रतियोगीहरूले एउटा गोरुको तौलको अनुमान लगाउनुपर्ने थियो । तर, पशु चिकित्सक, प्रकृतिविद् तथा साधारण व्यक्ति कसैले पनि गोरुको तौल अनुमान गर्न सकेनन् । उनीहरूको अनुमान जनावरको औसत तौलभन्दा एक पाउन्ड मात्र बढी थियो । ग्याल्टनले यसै प्रतियोगिताको उदाहरण दिँदै जनसमूहको मनीषा अवधारणा अघि सारेका थिए । उनले भनेका छन्, औसत प्रतियोगी गोरुको तौलको सही अनुमान गर्न उपयुक्त पात्र थिए, त्यस्तै एक औसत मतदाता राजनीतिक मुद्दाहरूको सार परख गर्न योग्य हुन्छ । उनले लोकतान्त्रिक प्रणालीको विश्वसनीयता महसुस गरे र विश्वासयोग्य भएको स्विकारे पनि । उनको यो धारणा नेपालको अहिलेको राजनीतिक परिस्थितिमा पुनरवलोकन गर्नु सान्दर्भिक हुन्छ । अहिलेको सत्तारूढ गठबन्धन अर्थात् एकीकृत समाजवादी, माओवादी केन्द्र, जनता समाजवादी पार्टी तथा नेपाली कांग्रेसको गठबन्धन बनाउनु घुँडा र कम्मर जोडेर नाडी भाँचिएको निको पार्न खोज्नुजस्तै हो । यसबाहेक, यो लोकतन्त्रविरोधी हो किनभने यो गठबन्धन आमनिर्वाचनमा जनताले दिएको मत विपरीत छ । तत्कालीन प्रधानमन्त्री केपी शर्मा ओलीको महत्त्वाकांक्षाका कारण वर्तमान गठबन्धन स्थापना भएको थियो । उनको महत्त्वाकांक्षाले पुष्पकमल दाहाल र माधव नेपालको महत्त्वाकांक्षालाई पनि पछि पारेको थियो । त्यसकारण लोकतन्त्र, स्थायित्व र विधिको शासनभन्दा पनि महत्त्वाकांक्षा, वैमनस्यविद्वेष र हताशा यस गठबन्धनको प्रमुख उत्प्रेरक हो । मन्त्रिपरिषद् ८० दिनपछि विस्तार हुनुले पनि यस तर्कलाई बल दिन्छ । कुनै पनि मेसिनले बिग्रेको लक्षण देखाउन थालेपछि, त्यो नष्ट गर्न लायक छ भन्ने बुझिन्छ । मन्त्रिपरिषद् विस्तार, एमसीसीदेखि हालको न्यायिक पराजयसम्मका मुद्दाहरूमा गठबन्धनका साझेदारहरूबीच विश्वासको कमी देखियो, सरकार पनि मेसिनकै बाटोमा छ । अंग्रेजीको प्रसिद्ध उक्ति माई वे अर दी हाईवे (मेरो बाटो कि त मूलबाटो) झैं अब आमनिर्वाचन गराउनुबाहेक विकल्प छैन ।अनिश्चितताको यो समयमा जनताको इच्छा र त्यसलाई मापन गर्ने एक मात्र निश्चित उपाय निर्वाचन हो । जनसमूहको मनीषाको अवधारणालाई राष्ट्रहरूमा लागू गर्न सकिने एक मात्र तरिका चुनाव हो । तर, अर्ली चुनावमा जानु सोचेजस्तो सजिलो छैन । किनभने अर्ली चुनाव राजनीतिक कलाकारहरूका लागि वरदान कि अभिशापमा परिणत हुन्छ भन्ने अहिलेसम्म निश्चित भएको छैन । अर्ली चुनावमा नेपाली कांग्रेस सबैभन्दा बढी लाभान्वित हुने देखिन्छ । स्थिर मतदाता भए पनि कम्युनिस्ट दलहरू छिन्नभिन्न भएकाले कांग्रेसले आगामी संसद्मा धेरै सिट जित्ने आशा गरेको छ । तर, असन्तुष्ट कार्यकर्ता र भ्रममा परेका मतदाताले घेरिएको कांग्रेस फेरि उठ्न कसरी सक्ला र ! प्रमुख प्रतिपक्षी नेकपा एमाले आफू राष्ट्रकै सबैभन्दा लोकप्रिय दल हो भन्ने ठान्छ । यस्तो सोचको मुख्य प्रेरक ओली राजनेता हुन् भन्ने आदर्श हो । यस भनाइसँग सहमत हुन नसके पनि ओली अहिलेका सबैभन्दा बलियो नेता हुन् र उनको नजिक अरू नेता पुग्न सकेका छैनन् भन्नचाहिँ सकिन्छ । उनको अराजकता तथा पोटेम्किन लोकतन्त्रले उनलाई देशको केही स्थानमा लोकप्रिय पनि बनाएको छ । तर, उनको शासनका अन्तिम दिनहरू निरंकुशतातर्फ उन्मुख थिए, उनको अन्धराष्ट्रवाद आकाशमा थुकेजस्तै उनीमाथि नै खसेको थियो । उनको बलियो संगठन अहिले चिरा परेको छ । यस्तो पृष्ठभूमिमाझ यो चुनाव ओलीका लागि वरदान साबित हुनेमा शंका छ । अन्य चार प्रमुख दल पनि आआफ्नासंघर्षमा छन् । माओवादीको संघर्ष राष्ट्रिय राजनीतिमा आफूलाई सान्दर्भिक बनाइराख्नु हो, एकीकृत समाजवादीको भने आफूलाई मूलधारमा स्थापित गर्नु हो । जसपा र लोसपाको चुनौती मधेसको हितमा काम गर्ने पार्टीको रूपमा आफूलाई उभ्याउनु हो । यी सबैका लागि एक मात्र परीक्षण आमनिर्वाचन नै हो अनि यसलाई कसरी सञ्चालन गर्ने विषय अधिक महत्त्वपूर्ण छ । बुद्धिजीवीहरूले चाँडो निर्वाचन गर्न सुझाइरहेका छन्, त्यो पनि तीनै तहको एकै पटक । यदि यस्तो सम्भव भएन भने तीनवटै निर्वाचन १२ महिनाभित्र गराउन सल्लाह दिइरहेका छन् । निर्वाचन आयोगलाई कर्मचारी प्रशासन, सुरक्षा व्यवस्था, मतदाता शिक्षाको काम एकीकृत रूपमा गर्न सजिलो हुनुका साथै राजनीतिक दलहरू पनि खर्च पटकपटक गर्नुपर्ने अवस्थाबाट जोगिन सम्भव हुन्छ भन्ने उनीहरूको मत छ । तर, एक पटक वा थोरै समयको फरकमा चुनाव गर्नुले राष्ट्रलाई हितभन्दा पनि हानि नै गर्छ । सिंगो देश, एक चुनाव अवधारणा अहिले स्थापित गर्न खोजिँदै छ । यसले नवजात संघीयताले प्रारम्भिक चरणमै सास फेर्न छाड्ने डर मडारिँदै छ ।एकै पटक निर्वाचन भएमा स्थानीय, प्रदेश र संघीय प्रतिनिधिबीच ग्रामीणसहरी भेगका मतदाताले के फरक पाउलान् ? तिनले तीनै तहका प्रतिनिधिसँग सडक मर्मत, सडकबत्ती जडानजस्ता स्थानीय माग मात्रै राख्नेछन् । के माग्ने र के दिने भन्नेबारे न मतदाता न त नेताहरू नै निश्चित हुनेछन् । सबै तहको निर्वाचन गाभ्नाले नेताहरूमा आफ्ना कमजोरीहरूको दोष अन्त थोपर्ने प्रवृत्ति मौलाउँछ र नियन्त्रणमा रहेका मुद्दाहरूको जिम्मेवारी लिनबाट उम्किने अभ्यासलाई संस्थागत गर्छ ।निर्वाचन अपरिहार्य छ, तर त्यसका लागि संयुक्त निर्वाचन हुनुपर्छ भन्ने मान्यता समस्याग्रस्त छ । संयुक्त निर्वाचन विकृति हो, जहाँ एक तहको निर्वाचनले अर्को तहको निर्वाचनलाई प्रभाव पार्छ । २०७४ को प्रदेश र संघीय संसद् निर्वाचनको परिणामले यसलाई पुष्टि गरेको छ । उक्त निर्वाचनमा नेकपा एमाले संघीय संसद्मा प्रत्यक्षतर्फ ८०१६५ सिट ल्याई विजयी भएको थियो, यो भनेको ४८ प्रतिशत हो । प्रदेशसभा निर्वाचनमा भने १६७३३० सिट ल्याएको हो, जुन ५० प्रतिशत हो । कांग्रेस प्रत्यक्षतर्फ २३ सिट ल्याई पराजित भयो, यो १४ प्रतिशत हो । त्यस्तै प्रदेश संसद्मा ४१ सिट जितेको थियो, जुन लगभग १३ प्रतिशत हो । यो तथ्यांकको सार के हो भने, जबसम्म संयुक्त रूपमा निर्वाचन हुन्छ तबसम्म संघीयताको वास्तविक लाभ हामीले लिन सक्नेछैनौं । संघीय र प्रदेश संसद्को परिणाम लगभग मिलेको छ, जुन संघीयतामा हुनु हुन्नथ्यो, यसो हुँदा संघीय र एकल राज्य प्रणालीमा खास अन्तर रहँदैन । यही नतिजाको विकृति हामीले २०७४२०७८ सम्मको संघ र प्रदेशको शक्ति संघर्षको रूपमा भोग्नुपर्यो, जसले संघीयता मात्रै हैन, विधिको शासन तथा संविधानलाई पनि धरापमा पार्यो । संघीयताका महत्त्वपूर्ण पक्ष शक्ति बाँडफाँट हो । माथि उल्लिखित तथ्यांकबाट संयुक्त निर्वाचनले संघीयताको अवधारणाको जगलाई कसरी ध्वस्त पार्न सक्छ भन्ने देखाएको छ । संयुक्त चुनावले जनसमूहको मनीषालाई झुन्ड मानसिकताले ओझेलमा पार्ने सम्भावना अधिक हुन्छ ।संघीयतालाई कानुन र भावनामा लागू गर्न वर्षौंदेखि प्रतिनिधि छनोटको प्रक्रिया अघि बढाउनुपर्छ । हरेक तहको निर्वाचनबीच यथोचित अन्तर हुनुपर्छ, ताकि एकले अर्कोलाई अनुचित प्रभाव नपारोस् । यसले जनता र नेता दुवैलाई फाइदा पुग्छ । जनताले शासनका विभिन्न तहबारे जान्न र सोहीअनुसार प्रतिनिधिहरू छान्न पाउँछन् भने नेताहरूले आफ्नो क्षेत्राधिकारभित्र बसेर जनताका लागि उचित कार्यमा संलग्न हुने वातावरण । संघीय जनप्रतिनिधिलाई विधायिकी कार्यका लागि र स्थानीय जनप्रतिनिधिलाई त्यसको कार्यान्वयनका लागि उत्तरदायी बनाएको दिन संघीयता साँचो अर्थमा लागू भएको ठानिनेछ ।"
डेढ खर्ब लगानी जोखिममा,"एक महिनामै ३५ हजार मेट्रिक टन स्पन्ज आइरन आयात बिलेट आयातकर्ता उद्योगीहरूका अनुसार स्पन्ज आइरनमा अन्तःशुल्क र भन्सार शून्य भएपछि यसको आयात एकाएक बढेको छ । नेपाल फलामे छड उत्पादक संघका उपाध्यक्ष किरण साःखले आर्थिक ऐन कार्यान्वयनपछिको करिब २ महिनामा मात्र १ लाख ५ हजार मेट्रिक टनभन्दा बढी स्पन्ज आयात भएको बताए । यो तथ्यांक वीरगन्ज भन्सारबाट आयात भएको स्पन्जको मात्रै रहेको उनको भनाइ छ । अघिल्ला वर्षहरूमा वर्षभरि करिब सवा लाख मेट्रिक टन मात्र स्पन्ज भित्रिन्थ्यो । तर पछिल्लो २ महिनामा वीरगन्जबाट मात्र १ लाख ५ हजार मेट्रिक टनभन्दा बढी स्पन्ज आयात भएको छ, उनले भने । अर्थ मन्त्रालयले अर्थ समितिलाई बुझाएको विवरणअनुसार आर्थिक ऐन कार्यान्वयन भएपछिको पहिलो महिनामा ३५ हजार मेट्रिक टनभन्दा बढी स्पन्ज आइरन आयात भएको देखिन्छ । गत भदौ २६ देखि असोज ३१ सम्म ३५ हजार ३ सय ७ मेट्रिक टन स्पन्ज आयात भएको मन्त्रालयको तथ्यांक छ । मूल्यमा हेर्दा यो अवधिमा १ अर्ब ८६ करोड ४१ लाख रुपैयाँ बराबरको स्पन्ज आइरन आयात भएको हो । यही समयमा बिलेटको आयात भने ७ सय ४० मेट्रिक टन अर्थात् साढे ११ करोड रुपैयाँ बराबर मात्रै देखिन्छ । जबकि नेपालमा बिलेट आयात गर्ने उद्योगहरूको संख्या दुई दर्जन र स्पन्ज आइरन आयात गर्ने उद्योगको संख्या आधा दर्जन बराबर मात्रै छ । पञ्चकन्या स्टिल्सका कार्यकारी निर्देशक उज्ज्वल श्रेष्ठका अनुसार स्पन्ज आइरन आयातलाई बढावा दिने सरकारको नीतिले गुणस्तरहीन डन्डी उत्पादन बढ्छ भने नेपालभित्रको रोजगारी गुम्छ, उपभोक्तालाई फलाम र स्टिल पनि महँगो पर्न आउँछ । उनीहरूले उत्पादन गर्ने स्पन्ज गुणस्तरीय छैन । पत्रु पगाल्ने भट्टी वातावरणीय हिसाबले पनि राम्रो होइन । यसमा मूल्य अभिवृद्धि (भ्यालु एड) ५० प्रतिशतसम्म हुने भन्ने पनि यथार्थ होइन, उनले भने । कच्चा पदार्थमा अन्तःशुल्क बढेको कारण देखाउँदै पछिल्लो समय फलाम तथा स्टिल उद्योगहरूले आफ्ना उत्पादनमा धमाधम मूल्यसमेत बढाइरहेका छन् ।"
अति विपन्नलाई अनुदान दिन कार्यविधि,"(काठमाडौं)  सरकारले करिब ५ लाख अति विपन्न घरपरिवारलाई नगद अनुदान वितरण गर्ने भएको छ । यसका लागि सरकारले तयार गरेको कोभिड१९ महामारीबाट प्रभावित अति विपन्न परिवार नगद हस्तान्तरण कार्यविधि २०७८ राजपत्रमा प्रकाशित भइसकेको छ । योसँगै मापदण्ड पुगेका अति विपन्न परिवारले नगद पाउने निश्चित भएको हो । कार्यविधिअनुसार कोभिड१९ का कारणले आम्दानी गुमेको र आवेदन दिँदाको मितिसम्म आयको कुनै पनि स्रोत नपाएका घरपरिवारले मात्र अनुदान पाउनेछन् ।अर्थमन्त्री जनार्दन शर्माले ल्याएको प्रतिस्थापन बजेटमा कोभिड१९ का कारणले आम्दानी गुमाएका परिवारलाई नगद अनुदान वितरण गर्ने कार्यक्रम उल्लेख छ । सोही कार्यक्रमलाई लागू गर्न कार्यविधि बनाइएको हो । कोभिड१९ को प्रभावबाट रोजगारी र आयआर्जन गुमाएका अनौपचारिक एवं असंगठित क्षेत्रमा रहेका अति विपन्न गरिब ५ लाख परिवारलाई राहतस्वरूप एक पटकका लागि प्रतिपरिवार १० हजार रुपैयाँका दरले निश्चित मापदण्डका आधारमा नगद अनुदान प्रदान गर्ने प्रबन्ध गरिएको छ, प्रतिस्थापन बजेटमा उल्लेख छ ।महामारी नियन्त्रणका लागि गरिएको लकडाउनको कारणबाट भइरहेको पेसा, व्यवसाय वा श्रम गर्ने अवसर गुमाई आर्थिक रूपमा अति विपन्न परिवारलाई राहतस्वरूप प्रतिपरिवार १० हजार रुपैयाँका दरले नगद हस्तान्तरण गरिने कार्यविधिमा उल्लेख छ । राहत पाउने योग्य घरपरिवारले आफ्नो खाता रहेको वाणिज्य बैंक वा विकास बैंक वा फाइनान्सकम्पनीमार्फत रकम लिन सक्नेछन् ।कार्यविधिअनुसार विगतमा गर्दै आएको रोजगारी पूर्ण रूपमा गुमाएको र रोजगारीको अर्को अवसरसमेत प्राप्त गर्न नसकी बेरोजगार भएको असंगठित क्षेत्रका मजदुर वा कामदारले उक्त सुविधा पाउनेछन् । यस्तै, खुला सडक, फुटपाथ वा चौरमा खर्पन नाङलो, डोको आदिमा सामान बेच्ने अति विपन्न व्यवसायी, दैनिक ज्यालादारी गर्ने भरिया, कृषि मजदुर, गोठाला, खेताला, ज्यालादारी श्रमिक, रिक्सा चालक, ठेलागाडा मजदुर, सार्वजनिक यातायातका मजदुर र पर्यटक मजदुरले पनि नगद अनुदान पाउनेछन् । कोभिड१९ का कारणबाट एकाघर परिवारको आयआर्जन गर्ने मुख्य सदस्यको मृत्यु भई आर्थिक संकट झेल्नु परेको परिवार तथा अभिभावक गुमाएका असहाय नाबालकलाई स्याहार गर्ने परिवार पनि नगद अनुदान सुविधाका लागि योग्य हुने कार्यविधिमा उल्लेख छ । तर निवेदन दिँदाको समयमा निवेदकको एकाघर परिवारका कुनै सदस्यले सरकारी, निजी वा अन्य कुनै संघसंस्थामा वा वैदेशिक रोजगारीमा स्थायी, अस्थायी वा करारमा रोजगारीको अवसर प्राप्त गरी आयआर्जन गरिरहेको परिवारले उक्त सुविधा पाउने छैनन् । यस्तै, परिवारको कुनै सदस्यले नेपाल सरकारबाट उपलब्ध हुने अन्य सामाजिक सुरक्षा (ज्येष्ठ नागरिक, एकल महिला, दलित वा अपाङ्ग) बापतको भत्ता वा नेपाल सरकार वा सरकारको पूर्ण वा अधिकांश स्वामित्व भएको संस्थाबाट निवृत्तिभरण वा विदेशी सरकारबाट पेन्सन सुविधा प्राप्त गरिरहेको परिवारले पनि उक्त सुविधा पाउनेछैन ।सञ्चित आय वा पैत्रिक सम्पत्तिबाट तत्कालको आवश्यकता पूरा गर्न सक्ने अवस्था रहेको र संघ, प्रदेश तथा स्थानीय सरकारबाट सञ्चालित राहत कार्यक्रमबाट नगद प्राप्त परिवारले पनि सुविधा नपाउने व्यवस्था सरकारले गरेको छ ।राहत वितरणका लागि स्थानीय तहलाई जिम्मेवारी दिएको छ । कोभिड१९ महामारीबाट अति प्रभावित, अतिविपन्न परिवारलाई प्राथमिकतामा राखी कार्यविधिमा तोकिएको संख्या नबढ्ने गरी स्थानीय तहको कार्यपालिकाले लाभग्राही छनोट गर्नुपर्नेछ, कार्यविधिमा भनिएको छ, छनोटमा परेका लाभग्राहीलाई स्थानीय तहको कार्यपालिकाले वडास्तरमा रहेको परिवार संख्या, गरिबीको अवस्था र आवश्यकतासमेतका आधारमा न्यायोचित रूपमा वडागत बाँडफाँट गर्न सक्नेछन् । नगद अनुदान वितरणका लागि १५ दिनको समय दिएर सार्वजनिक रूपमा सूचना जारी गर्नुपर्नेछ । यस्तो सूचना मन्त्रालय र स्थानीय तहको वेबसाइटमा समेत प्रकाशन गर्नुपर्नेछ ।योग्य परिवारले सूचनामा तोकिएको अवधिभित्र आफ्नो नागरिकताको प्रतिलिपिका साथ आफू बसोबास गरेको वडा कार्यालयमा निवेदन दिनुपर्नेछ, कार्यविधिमा भनिएको छ, निवेदन दिँदा अनिवार्य रूपमा निवेदकको बैंक खातासम्बन्धी विवरण पनि उल्लेख गर्नुपर्नेछ । वडाभित्र अस्थायी बसोबास गर्दै आएका निवेदनको हकमा एकाघर परिवारका सदस्यबाहेक छिमेकमा बस्दै आएका अन्य कुनै नेपाली नागरिक वा निज बहालमा बस्दै आएको घरधनीले उक्त कुरा सनाखत गरेको हुनुपर्ने व्यवस्था कार्यविधिमा छ । यसरी अन्तिम सूची तयार भएको ३ दिनभित्र निवेदकको बैंक खातामा स्थानीय तहले प्रतिपरिवार १० हजार रुपैयाँका दरले नगद हस्तान्तरण गर्नुपर्नेछ ।नगद राहतका लागि प्रत्येक स्थानीय तहभित्रका अधिकतम लाभग्राहीको संख्या, उक्त स्थानीय तहको कुल परिवार संख्या, स्थानीय तहको मानव विकास सूचकांक र सामाजिक आर्थिक असमानतालगायतका आधारमा लाभग्राही संख्या निर्धारण गरिने बताइएको छ ।"
महामारीमा पर्यटक उद्धार गर्नेमा नेपाल उत्कृष्ट,"काठमाडौं (कास) कोरोना महामारी फैलिएका बेला नेपालका ३३ वटा गन्तव्यमा अलपत्र परेका पर्यटकलाई उद्धार गर्दै उनीहरूको मुलुक फर्काउन उत्कृष्ट कार्य गरेबापत नेपालले ९ वटा मुलुकलाई उछिन्दै बेस्ट रेस्पोन्स टु दी प्यानडामिक गोल्ड अवार्ड पाएको छ । पर्यटन क्षेत्रमा एडभेन्चर र ट्राभल विधामा विश्वभर कहलिएको बेलायतको चर्चित वन्डरलस्ट म्यागजिनले मंगलबार केन्जिङटन प्यालेस गार्डनमा आयोजित कार्यक्रममा यो पुरस्कार संस्कृति, पर्यटन तथा नागरिक उड्डयनमन्त्री प्रेम आलेलाई हस्तान्तरण गरेको हो । कोरोना फैलिएलगत्तै नेपालले ०७६ चैतमा लकडाउन गर्दा सगरमाथा, अन्नपूर्णलगायत पर्यटकीय गन्तव्यमा करिब २ हजार पदयात्री तथा आरोहणमा गएका विदेशी अलपत्र परेका थिए । यसरी अलपत्र परेका पर्यटकलाई पर्यटन बोर्डको संयोजनमा सीसीएमसी र जिल्ला प्रशासनको पास बनाई काठमाडौं ल्याई चार्टर उडानबाट स्वदेश फर्काइएको थियो । पर्यटन बोर्डका सीईओ धनञ्जय रेग्मीका अनुसार बोर्डले त्यतिबेला सीसीएमसीसँग संयोजन गर्दै काठमाडौंमा रोकिएका ४ हजार हाराहारीसमेत गरी ६० मुलुकका ६ हजार विदेशीलाई उनीहरूकै मुलुक फर्काइएको थियो । नेपालजस्तै मनोनयनमा परेका मुलकहरूमा साउदी अरेबिया, लुइसियाना राज्य (अमेरिका), थाइल्यान्ड, स्लोभेनिया, कोलम्बिया, क्रोएसिया, क्रिट (ग्रिस), माल्दिभ्स र इजरायल छन् ।"
मेगाका ग्राहकलाई दृष्टि आई केयरमा छुट,"काठमाडौं (कास) मेगा बैंक नेपालका ग्राहकहरूले कलंकीस्थित दृष्टि आई केयरमा छुट पाउने भएका छन् । बैंक र आई केयरबीच बुधबार भएको सम्झौताअनुसार बैंकको डेबिट तथा क्रेडिट कार्ड प्रयोगमार्फत ग्राहकले आई केयरको ओपीडीमा २०, शल्यक्रिया शुल्कमा १०, शल्यक्रिया प्याकेजमा ५, आँखाको परीक्षण र ल्याबमा ५५ तथा चस्मा खरिदमा ७५ प्रतिशतसम्म छुट पाउनेछन् ।"
बैंकर्स संघको अध्यक्षमा उपाध्याय,काठमाडौं (कास) वाणिज्य बैंकहरूको छाता संगठन नेपाल बैंकर्स संघको अध्यक्षमा अनिलकुमार उपाध्याय निर्विरोध भएका छन् । यही कात्तिक २३ मा हुन लागेको संघको वार्षिक साधारणसभाले उनलाई अध्यक्षमा नियुक्ति गर्नेछ । अध्यक्षका लागि बुधबारसम्म उम्मेदवारी दिने समय तोकिएकोमा उनको मात्र आवेदन परेपछि उनी नै निर्विरोध भएका हुन् । कृषि विकास बैंकका प्रमुख कार्यकारी अधिकृत उपाध्याय हाल संघका उपाध्यक्ष छन् । अध्यक्ष भुवन दाहालको दुई वर्षे कार्यकाल पूरा भएपछि उक्त पद खाली हुँदै छ ।
सल्यानमा आरबीबीको शाखा विस्तार,काठमाडौं (कास) राष्ट्रिय वाणिज्य बैंक (आरबीबी) ले सल्यानको शारदा नगरपालिकामा शाखा कार्यालय विस्तार गरेको छ । बैंकले आइतबारदेखि उक्त शाखा सञ्चालनमा ल्याएको हो । योसँगै बैंकका शाखा कार्यालयहरूको संख्या २ सय ५६ पुगेको छ ।
सानिमा बैंकको अध्यक्षमा पौडेल,काठमाडौं (कास) सानिमा बैंकको सञ्चालक समितिको अध्यक्षमा तुकप्रसाद पौडेल नियुक्त भएका छन् । बैंकको सञ्चालक समितिको बैठकले पौडेलाई अध्यक्षमा नियुक्त गरेको हो । नवनियुक्त अध्यक्ष पौडेलले राष्ट्र बैंकको गभर्नर महाप्रसाद अधिकारीसमक्ष गोपनीयताको शपथग्रहणसमेत गरेका छन् । पौडेलले यसअघि बैंकको संस्थापक समूहका तर्फबाट ८ वर्षदेखि निरन्तर सञ्चालकको रूपमा रही काम गरिसकेका छन् । उनले नर्वेबाट हाइड्रोपावर डेभलपमेन्टमा स्नातकोत्तर गरेका छन् ।
मधुमेह दिवसमा नर्भिकको हेल्थ प्याकेज,"काठमाडौं (कास) विश्व मधुमेह दिवसको अवसरमा नर्भिक इन्टरनेसनल अस्पतालले एक्सक्लुसिभ हेल्थ प्याकेज को घोषणा गरेको छ । यो प्याकेजअनुसार मधुमेह जाँच सहुलियत दरमा लिन सकिने अस्पतालले जनाएको छ । विश्व मधुमेह दिवस नोभेम्बर १४ मा मनाइन्छ । यस दिन बिरामीहरूले ६ रुपैयाँमा प्याकेज खरिद गर्न सक्छन् । यो शुल्कमा रेन्डम ब्लड सुगर, एचबीए वानसी, एसजीओटी, एसएसजीपीटी, जी जीटी, युरिया, क्रेटिनाइन, लिपिड प्रोफाइल, युरिक एसिड, सीआरपी, ईएसआर र सीबीसीजस्ता परीक्षणहरू हुनेछन् । सामान्य अवस्थामा यी सबै परीक्षण गर्दा करिब १० हजार रुपैयाँ लाग्ने गरेको अस्पतालले जनाएको छ । यसैगरी, हाईब्लड सुगरको सम्भावित समस्या पत्ता लगाउने उद्देश्यले गरिने एचबीए वान सी परीक्षणमा पनि २५ प्रतिशत छुट दिइएको छ ।"
बैंक अफ काठमान्डूको सीईओमा मास्के,काठमाडौं (कास) बैंक अफ काठमान्डूको प्रमुख कार्यकारी अधिकृत (सीईओ) मा श्रवणलाल मास्के नियुक्त भएका छन् । बुधबार बसेको बैंकको सञ्चालक समितिको बैठकले मास्केलाई उक्त पदमा नियुक्त गरेको हो । उनी तीन महिनादेखि बैंकको कायममुकायम प्रमुख कार्यकारी अधिकृतका रूपमा कार्यरत थिए । तीन दशकभन्दा बढी समय बैंकिङ क्षेत्रको अनुभव उनीसँग रहेको बैंकले जनाएको छ ।
ग्लोबल आईएमई बैंकका एकसाथ ३ शाखा,"काठमाडौं (कास) ग्लोबल आईएमई बैंकले बुधबारदेखि तीनवटा नयाँ शाखा सञ्चालनमा ल्याएको छ । बैंकले काठमाडौंको महाराजगन्ज, नरेफाँट र चण्डोलमा एकैसाथ तीन नयाँ शाखाहरू सञ्चालनमा ल्याएको हो । योसँगै बैंकका शाखा कार्यालयको संख्या २ सय ८६ पुगेको छ ।"
एनआईसी एसिया बैंकको एप प्रयोग गरी एटीएमबाट रकम,काठमाडौं (कास) एनआईसी एसिया बैंकको मोबाइल एप प्रयोग गरी एटीएमबाट रकम झिक्न सकिने भएको छ । बैंकले आफ्नो मोबाइल एपबाट एटीएम कार्डबिनै रकम झिक्न मिल्ने सुविधा सुरु गरेको हो । यो सुविधासँगै ग्राहकहरूले अब देशभरका एटीएम बुथबाट मोबाइल एप प्रयोग गरी रकम झिक्न सक्ने बैंकले जानकारी दिएको छ । यसका लागि एपमा रहेको क्यास कार्डलेस विथड्र आइकनमा ट्याप गरी चाहेको रकम उल्लेख गरी ट्रान्जेक्सन पिन वा फिंगरप्रिन्ट राखेर भेरिफाईपछि बैंकमा दर्ता भएको मोबाइल नम्बरमा ओटीपी नम्बर पाइनेछ । उक्त नम्बर एटीएमको स्क्रिनमा रहेको कार्डलेस ट्रान्जेक्सनमा गई आफूले चाहेको रकम निकाल्न सकिने बैंकले जानकारी दिएको छ ।
दराजको ११११ सेलमा ११ जनाले मोटरसाइकल जित्न सक्ने,"काठमाडौं (कास) अलिबाबा समूहको अनलाइन सपिङ दराजले ११११ सेल सुरु गर्ने भएको छ । दराज एपमा कात्तिक २५ का दिन चल्ने उक्त सेलमा ग्राहकहरूले ११ लाख उत्पादनहरूमा ५ करोड रुपैयाँसम्मको छुट पाउनेछन् । साथै ११ जना ग्राहकले टीभीएस मोटरसाइकलसमेत जित्न सक्ने दराजले जनाएको छ । दराज ११११ मा २२ वटा ब्रान्डमा छुट, १५ साझेदार बैंकबाट १५ प्रतिशत छुट र चार साझेदार बैंकले क्रेडिट कार्डमार्फत शून्य प्रतिशत ब्याजदरमा मासिक किस्ता योजना लिई सामान खरिद गर्न सकिने दराज नेपालका प्रबन्ध निर्देशक लिनो अलरिंगले बताए ।"
महाकविका ड्राइभर,"(काठमाडौं)  राणासाहेब का घरमा आठपहरिया काम गरेका ९४ वर्षीय हरिबहादुर देउजासँग उहिलेको कुरा त्यति धेरै सम्झनामा छैन । बबरमहलका राणासाहेब हरूलाई ट्युसन पढाउन मैतीदेवीदेखि एक जना माडसाप लाई गाडीमा राखेर ल्याउनेलैजाने गरेको भने बिर्सिएका छैनन् । कुनै स्कुलका माडसाप हुनुपर्छ भन्ठान्थें । अग्लो र खँदिलो जीउ, हँसिलो चेहरा तर हरदम चुरोट पिइरहने ती माडसाप कवि लक्ष्मीप्रसाद पो रहेछन् ! देउजाले भने । चार वर्षजति माडसाप लाई गाडीमा ओसारेर आठपहरिया जागिर छाडेपछि मात्रै उनी महाकवि देवकोटा रहेको देउजाले थाहा पाएका थिए । भक्तपुर नलिनचोकका उनले बुधबार आफ्नै निवासमा महाकवि देवकोटाबारे केही विशृंखल क्षणहरू सुनाए । उनका अनुसार, २००० सालपछि बबरमहलमा राणाहरूको निजी स्कुलजस्तै थियो त्यसमा भरतशमशेर, जगदीशशमशेर, श्याम (हजुर), केशव (हजुर) लगायत पढ्न भेला हुन्थे । त्यही निजी स्कुलमा पढाउन आउने देवकोटालाई धेरैजसो देउजाले र यदाकदा डिल्लीबजारकै हेमलाल नामको ड्राइभरले गाडीमा ल्याउनेलैजाने गर्थे । धेरैजसो बेलुका ४ बजे पढाइ सुरु हुन्थ्यो, १ घण्टाजति । म मैतीदेवीको घरमा गएर माडसापलाई गाडीमा लिएर आउथें, फेरि पढाइ सकेपछि घर पुर्याउन जान्थें । बाटोभर चुरोट पिउँदै र केही नबोली उहाँ गाडीमा बसिरहनुहुन्थ्यो, देउवाले सुनाए, कहिलेकाहीं त उध्रिएको सुरुवाल लाएर डिल्लीबजारतिर हिँडिरहेको पनि भेटिनुहुन्थ्यो । पढाइलेखाइ गर्नै नपाएका देउजाले ती माडसापको लहडी बानीबारे राम्रैसँग ख्याल गरेका रहेछन् । कहिलेकाहीं बबरमहलबाट घर फर्कने बेला सिंहदरबारनेर पुगेपछि मलाई वसन्तपुरतिर छाडिदिनु बाबु भन्नुहुन्थ्यो, म त्यसै गर्थें, उनले सम्झिए । उनका अनुसार यसैगरी एकातिर जानुपर्नेमा अर्कातिर लागेको घटना धेरै थिए । त्यसमा पनि वसन्तपुरछेउ उत्रिएर त्यहाँको दरबार पटांगिनी र मन्दिर वरपर रहेका परेवाको जत्था हेर्नमा देवकोटा दत्तचित्त भइरहेका हुन्थे । राणाजीको घरमा पढाउने माडसाप केकता जानुभयो भन्नेबारेमा मैले त हुलिया दिनैपर्ने हुन्थ्यो । म पनि त्यतैउदी लुकेर माडसाप गएतिरै हेरिरहन्थें । कुमारी घरका सामुमा बसेर माडसाप परेवाको हूल हेरिरहनुहुन्थ्यो, परेवाको माकुरघुर सुन्दै रमाइरहेको म देख्थें, देउजाले सम्झिए । डिल्लीबजार घर पुगेपछि धेरैजसो चिया पिएर जाऊ भाइ भन्दै घरभित्र पस्ने गरेको उनले सम्झिए । उनको घरमा गेटको झिंगटी झरेको देखेर एक पटक सँगै गएका श्याम हजुरले भनेका थिए, ओ प्रोफेसरजी, के हो यस्तो ? गेटको झिंगटीसिंगटी झरेको छ, यो बनाउनुपर्यो नि । देवकोटाको जवाफ थियो आज यो बनायो त भोलि अर्को भत्कन्छ । फेरि अर्को बनाउन मन लाग्छ, यो दुई दिनको डेरा त हो । राणा शासन रहिन्जेल बबरमहलमा आठपहरिया रहेका देउजा राणाहरूले स्वराज छाडेपछि भने यातायात संस्थानमा जागिरे भएका थिए । अलिक पछि (२०१४ साल) ती माडसाप शिक्षामन्त्री भएका छन् रे भन्ने सुनें तर मैतीदेवी घरमा गएर भेट गर्ने आँट आएन, देउजाले भने, शिक्षामन्त्री भएपछि उनी त ठूला मान्छे रहेछन् भन्ने थाहा भयो । संस्कृतिविद् तेजेश्वरबाबु ग्वंग २०१० सालमा महाकवि देवकोटाका विद्यार्थी थिए । देवकोटाले आफूलाई सधैंका भेटमा के छ मिस्टर ? भनेर सम्बोधन गर्ने गरेको ग्वंग सम्झिन्छन् । मैले एसएलसीको पढाइमा देवकोटा गुरुसँग ट्युसन पढेको थिएँ, हिसाबबाहेकका सबै विषय पढाउनुहुन्थ्यो, ८७ वर्षीय ग्वंगले सम्झिए, एक महिनाको ट्युसन शुल्क १६ रुपैयाँ बुझाएको थिएँ । ग्वंगका अनुसार विज्ञान विषय पनि साहित्यिक बिम्ब मिसाएर पढाउने शैलीका कारण ट्युसन पढ्न गएका विद्यार्थी महमा मौरी झुम्मिएझैं गरिरहेका हुन्थे । एकपटक एकाबिहानै पढाइरहेकै बेला कवि गोपालप्रसाद रिमाल आएर झ्यालकै आडमा टुक्रुक्क बस्नुभयो, ग्वंगले सुनाए, उहाँ निकै थकित मुद्रा र मैलोधैलो कपडामा हुनुहुन्थ्यो । सुरुवाल त आधी जति च्यातिएको थियो । हामीले त उहाँलाई चिनेनौं तर महाकविले तुरुन्तै गोपालजी तपाईं त्यहाँ बस्ने हो ? भन्दै तानेर आफूसँगै राख्नुभयो । त्यसपछि घरमा काम गर्नेलाई बोलाउँदै देवकोटाले माथि गुरुआमासँग पैसा लिएर १ धार्नी मासु ल्याउनु, आज गोपालजीसँगै मासुभात खाने भनेर अह्राएका थिए ।ग्वंगका बुझाइमा, देवकोटालाई धेरैले गरिबविपन्न भने पनि हरदम भावुकताको चरमचुलीमा रहने उनी गरिब थिएनन् । महाकवि देवकोटाकी पत्नी बढी धर्मभिरु हुनुहुन्थ्यो । उहाँ हरेरामहरेकृष्ण कीर्तनमा लागेकै कारण त्यसमा बढी खर्च भएको हामी देख्थ्यौं । हलुवा, जेरी, स्वारी र फलफूलमै निकै खर्च भएको देखिन्थ्यो, ग्वंगले सम्झिए, देवकोटा आफैंमा दिलदार भएकाले गरिबी रहेजस्तो देखिएको हो ।"
त्यागीका दुई बाछिटा,"काठमाडौं (कास) साहित्यकार अमर त्यागीका कविताका दुई कृति सार्वजनिक भएको छ । कौशिकी साहित्य प्रतिष्ठान र राष्ट्रिय बाछिटा प्रतिष्ठानले बुधबार राजधानीमा आयोजना कार्यक्रममा प्रज्ञा प्रतिष्ठानका कुलपति गंगाप्रसाद उप्रेतीले कविता संग्रह अदृश्य र अक्लान्त सार्वजनिक गरे । दुवै कृति कविताको सबैभन्दा छोटो रचनामा आधारित बाछिटा संग्रह हुन् । विकासशील साहित्यमा अनेक प्रयोग हुन्छन्, नयाँ विधाको सिर्जना र सिद्धान्तसहितको कृतिबारे कुलपति उप्रेतीले भने, संरचनागत हिसाबले हाइकुसँग निकटता देखिए पनि बाछिटा एक भिन्न र स्वतन्त्र काव्यिक उपविधा हो । जापानमा विकास भएको हाइकु ऋतृबोधक हुन्छ भने नेपालीपनले सुगन्धित बाछिटा प्रकृतिबोधक रहेको देखिन्छ । यसको अन्तरवस्तुमा नविता छ । समालोचक लक्ष्मण गौतमले साहित्यकार त्यागीले नयाँ सिर्जनात्मक विधाको सैद्धान्तिक, दार्शनिक अवधारणसहित बाछिटा विधाको पहिलो कृति सार्वजनिक भएको बताए । यो त्रिपदीय संरचनागत विधा हो, उनले भने, पहिलो हरफ तीन, दोस्रो हरफ पाँच र अन्तिम हरफ तीन अक्षरको संरचना रहेको छ । प्राज्ञ देवी नेपालले बाछिटा लेखन नयाँ प्रयोगका रूपमा रहेको बताए । कविताको लघुतम रूप, मितव्ययी अभिव्यक्ति, प्रभावकारी प्रस्तुति जसले विद्युतीय झड्का दिन्छ, समालोचक नेपालले भने, नेपाली भाषामा हालसम्म कविताका ३० वटाभन्दा बढी रूप देखापरेका छन् । बारा जिल्लाका त्यागी हाल अमेरिका बस्छन् । छोटो समयका निम्ति स्वदेश फर्किएका त्यागीले सूत्रहाइकु, लघुहाइकु नभनेर नेपालीपनसहितको बाछिटा विधा अघि बढाएको दाबी गरे । उनको बाँसुरीमा आँसुको गीत, अक्षरहरूको देश, अनुभूतिको जुलुस, अभियुक्त ईश्वर र अन्धसत्ता प्रकाशित छन् ।"
आधुनिकताले बिर्साएको सहरको कथा,"(काठमाडौं)  सहर भन्नेबित्तिकै मानसपटलमा कस्तो दृश्य आउला ? अग्लाअग्ला भवन, सडक, सवारीका ताँती, चर्को ध्वनि, अव्यवस्थित बजार, अव्यवस्थित ढल, मानिसका भीड र व्यस्त दैनिकी । सहरको विकासक्रम योभन्दा पृथक पक्कै छैन । सहरको चिनारीप्रति चिन्तितको जमात छ, जो परिचयको दायरा फराकिलो पार्दै फरक रूपमा चिनाउने प्रयासमा छ । तिनैमध्येका एक हुन् चित्रकार सुजन डंगोल । उनीसँगै कलाकारको समूहले सहरको कथा खोतल्ने प्रयत्न गरेका छन् । एउटा सहर बन्न हजारौं वर्षको समय लाग्छ, उनी भन्छन्, सहरसँगै यहाँको सभ्यता, संस्कृति, भाषा, कृषि, खानपान, भेषभूषा, बाजागाजाजस्ता अनेक पक्षहरू जोडिएका छन् । आधुनिकीकरण सहरका जान्नैपर्ने कथालाई छोपिरहेको उनको भनाइ छ । वास्तविक सहरको कथालाई आम जनमानसमा पुर्याउन डंगोलसहित अनिल रञ्जित, अभिषेक शाह, शर्मिला श्रेष्ठ, अशेष डंगोल, रुपेशमान सिंहलगायतको समूहले कला प्रदर्शनी गर्ने जमर्को गरेको छ । बबरमहलस्थित सिद्धार्थ आर्ट ग्यालरीमा गत शुक्रबारदेखि जारी टेल अफ ए सिटी शीर्षक प्रदर्शनीमा समूहले चित्र, फोटो, विभिन्न बीउविजन तथा परालको सहायताका बनाएका कलाकृति, पुस्तक तथा खानाको सहायतामा काठमाडौं उपत्यकाको सांस्कृतिक र ऐतिहासिक पक्षका मौलिकता बोकेको कथालाई प्रस्तुत गरेको छ । सहरको कथाअन्तर्गत नै रहेर प्रदर्शनी सुरुवातकै दिन उपत्यकामा प्रचलित नेवारी बाजा, धुन तथा नृत्यसमेत प्रस्तुति गरिएको थियो । प्रदर्शनीमा सहरलाई चिनाउने चित्रकार डंगोलका कलम र मसी माध्यमबाट तयार गरिएका दुई दर्जन चित्र छन् । उनको रेखाचित्रहरूले धार्मिक, सांस्कृतिक तथा सम्पदाहरू समेटिएको सहरको विस्तृत वर्णन छ । लिच्छवि, मल्ल तथा शाहकालीन समयमा बनेका प्यागोडा शैलीका मन्दिर, मूर्ति, चैत्य तथा परम्परागत घरका संरचनालाई उनले निकै सजीव बनाई चित्रण गरेका छन् । प्रदर्शनी अवलोकन गरिरहँदा कल्की, वराह, भगवान् कृष्ण, भगवान् गणेशजस्ता चित्रहरूले सहरी मौलिक कथाहरू बोलिरहेको भान हुन्छ । हामीले मौलिक अस्तित्व गुमाइरहेको सहरको पुरानो कथालाई प्रदर्शनीमार्फत ब्युँताउने कोसिस गरेका हौं, डंगोल भन्छन्, सहर भनेको भौतिक संरचना मात्र होइन, जोडिएर आउने सांस्कृतिक तथा सामाजिक देखाउनु हाम्रो उद्देश्य हो । चार वर्षदेखि सहरलाई चिनाउने चित्रहरू प्रदर्शन गर्न थालेको उनले सुनाए । भन्छन्, मैले सानो छँदा देखेको माटोका घरहरू भत्काएर नयाँ घरहरू बन्दै गए । सहरलाई पैसा, व्यापार, भौतिक संरचनासँग मात्र तुलना गरियो । यहाँका आफ्नो भन्ने माया जगाउने कुराहरू नै धरापमा छन् । सबै कुरा चित्रमा मात्र बुझाउन र देखाउन सम्भव नहुने भएकाले सबैजसो आर्ट फर्ममा प्रदर्शनी गरिएको उनी सुनाउँछन् । प्रदर्शनीसँगै सहरको लोक तथा दन्त्य कथा बुझाउने पुस्तकहरूसमेत सहभागीले अध्ययन गर्न र समय बजीजस्ता नेवारी खानाको स्वाद चाख्न पाउँछन् । खोकनाको नेवार समुदायको धार्मिक तथा सांस्कृतिक अभ्यासलाई देखाउने प्रिन्ट चित्र तथा फोटोहरू, अशेष डंगोलको नेवारी समुदायमा चलिआएको सिकाली जात्रा का तस्बिरहरूले उपत्यकाको सहरको चिनारी दिन्छन् । प्राचीन सहर चिनाउने चित्रहरूसँगै ग्यालरीका भित्तामा सजिएका शर्मिला श्रेष्ठका सिड्स शीर्षक राखेर मिक्स मिडियाका माध्यममा प्रस्तुत गरिएका छन् । चामल, मस्याङ, बोडीजस्ता गेडागुडीलाई परालबाट बुनिएका चकटी, ससाना सुकुलमा राखेर प्रकृति र जीवनसँग जोड्दै आर्ट फर्ममा ढालिएका छन् । प्रकृतिमा एउटा बीउ उब्जिएर सुरु हुने बिरुवा बन्ने प्रक्रियासँग उनले मानिसको उत्पत्तिलाई जोडेकी छन् । यसबाट उनले मानिसलाई स्वार्थ त्यागेर प्रकृतितर्फ नै फर्कन उनको अनुरोध छ ।प्रदर्शनीले आममानिसलाई सहरको वास्तविक कथा बुझ्नेतिर झकझक्याउने कलाकर्मी समूहको विश्वास छ । उपत्यकाको आफैंमा वास्तुकला तथा शिल्पकलाले भरिएको सांस्कृतिक सम्पदाको सहरको इतिहास रहेको प्रदर्शनीमा सहभागी जर्मनका वास्तुविद् निल्स गुत्सोले बताए ।"
रोनाल्डो फेरि निर्णायक,"पेरिस (एएफपी) क्रिस्टियानो रोनाल्डोले अर्को एक खेलमा अन्त्यतिर गोल गरी म्यानचेस्टर युनाइटेडलाई च्याम्पियन्स लिगको समूह चरणमा एटलान्टासँगको हारबाट जोगाएका छन् । उनको पूर्वक्लब युभेन्ट्स र जर्मन महारथी बायर्न म्युनिक भने आआफ्नो खेल जितेर दुई खेलअगावै अन्तिम १६ लाई छनोट भएका छन् ।खेलको इन्ज्युरी समय सकिन एक मिनेट बाँकीमा रोनाल्डोले बक्सबाहिर (२० यार्ड) बाट गरेको प्रहार गोल भएपछि एटलान्टाको मैदानमा खेल २२ मा सकियो । यो बराबरीपछि म्यानचेस्टरले समूह एफ बाट नकआउट चरणको सम्भावना कायमै राखेको छ ।यूईएफए च्याम्पियन्स लिगका सर्वकालीन सर्वाधिक गोलकर्ता रोनाल्डोले पहिलो हाफको इन्ज्युरी समयमा पनि टिमका लागि बराबरी गोल फर्काए । घरेलु टोली एटलान्टाका जोसिप इलिसिचले सुरुआती अग्रता दिलाएका थिए ।सेन्टर डिफेन्डर राफेल भाराने पहिलो हाफमै चोटका कारण मैदानबाट निस्केपछि रक्षात्मक रूपमा कमजोर बनेको युनाइटेडले ५६ औं मिनेटमा गोल खाएको थियो । ह्यारी मगायरलाई पछि पार्दै डुभान जापाटाले एटलान्टाबाट गोल गरेका हुन् ।रोनाल्डोको अन्तिम मिनेटको गोललाई रेफ्रीले मान्यता दिएका थिएनन् । तर भिडियो असिस्टेन्ट रेफ्रीले अफसाइड नभएको प्रमाणित गरेपछि गोलले मान्यता पाएको हो । ओल्ड ट्राफोर्ड फर्केपछि ११ खेलमा ९ गोल गरेका रोनाल्डोले च्याम्पियन्स लिगमा सर्वाधिक गोलकर्ताको कीर्तिमान विस्तार गर्दै १३९ पुर्याएका छन् । हामीले अन्तिमसम्म विश्वास गुमाएका थिएनौं । मैले आफ्नो टिमका लागि कम्तीमा एक अंक दिलाउन सक्यौं, रोनाल्डोले भने, हामी कहिल्यै हार मान्दैनौं । मेरो विचारमा यो हाम्रा लागि निकै राम्रो नतिजा हो ।३६ वर्षीय रोनाल्डोले यसअघिका खेलमा पनि इन्ज्युरी समयमा गोल गरी टिमको उद्दार गरेका छन् । सेप्टेम्बरमा भिल्लारियलमाथि २१ को जित तथा दुई साताअघि घरेलु मैदानमा एटालान्टासँग २० ले पछि परेको स्थितिमा ३२ को जित निकाल्दा उनले अन्तिम मिनेटमा गोल गरेका थिए ।ओले गनर सोल्सायरबाट प्रशिक्षित युनाइटेड र भिल्लारियलको समान ७ अंक भएको छ । एकै दिन स्विस च्याम्पियन योङ ब्वाइजमाथि २० को जितसँगै भिल्लारियल शीर्षस्थानमा पुगेको छ । स्पेनिस टिम भिल्लारियलका लागि इटियन कापोगेले पहिलो हाफमा गोल गरेका थिए । दोस्रो हाफको अन्त्यतिर अर्नाउट डन्जुमाले निर्णायक गोल गरे । कप्तान पाउलो डिबालाले दुई गोल गरेपछि टुरिनमा जेनिट सेन्ट पिटर्सबर्गमाथि ४२ को जित हासिल गर्यो । समूह एच मा शतप्रतिशत जितसाथ युभेन्ट्सले दुई खेल बाँकी छँदै अन्तिम १६ मा स्थान बनायो । डिबालाले खेलको सुरुआतमै गरेको गोल भारले रद्द गरिदिएको थियो । त्यसलगत्तै लियोनार्डो बोनुचीले आत्मघाती गोल गर्दा युभेन्ट्स पछि पर्यो । तर अर्जेन्टिनी स्ट्राइकरले दोस्रो हाफमा गोल गरे । लगत्तै पेनल्टीमा अर्को गोल फर्काए । युभेन्ट्सका फेडेरिको सेसे र अल्भारो मोराटाले ११ गोल थपे । जेनिटमा सरदार आजमोनले एक गोल फर्काएका थिए । युभेन्ट्सले साबिक विजेता चेल्सीसँग ३ अंकको दूरी कायम राखेको छ । चेल्सीले स्विडेनको माल्मोमाथि १० को संघर्षपूर्ण जित पाएको थियो । थोमस टचेल नेतृत्वको टोलीमा रोमेलु लुकाकुको अनुपस्थिति भए पनि हाकिम जियचले निर्णायक गोल गरे । चेल्सीलाई नकआउट चरणमा पुग्न कम्तीमा एक जित आवश्यक छ । रोवर्ट लेवान्डोस्कीले ह्याट्रिक पूरा गरेपछि बायर्न म्युनिकले पोर्चुगलको बेन्फिकामाथि ५२ को जित निकाल्यो । समूह ई बाट ४ खेलमा शतप्रतिशत नतिजापछि बायर्नले नकआउटको यात्रा सुरक्षित गरेको छ । टोलीलाई समूहको शीर्षस्थान सुरक्षित गर्न कम्तीमा १ अंक आवश्यक छ । लेवान्डोस्कीले सुरुआती गोल गरे र सर्जी जनब्रीले गरेको दोस्रो गोललाई चतुर्याईंपूर्वक पास उपलब्ध गराए । बेन्फिकाका मोराटाले हेडर गोलमार्फत खेलमा फर्काउने प्रयास गरे । पहिलो हाफमा लेवान्डोस्कीले एउटा पेनाल्टीमा गोल गर्न सकेनन् । तर लेरोय सानेले गोल गरी ३१ को अग्रतामा पुर्याए । त्यसपछि लेवान्डोस्कीले एलियान्ज एरिनामा दुई सानदार गोल गरे । अन्त्यतिर पाहुना टोली बेन्फिकाका डार्विन नुनेजले सान्त्वना गोल फर्काएका थिए । यो लेवान्डोस्कीका लागि अविस्मरणीय खेल पनि रह्यो । यो उनको सयौं च्याम्पियन्स लिग खेल थियो । उनले यो प्रतियोगितामा अहिलेसम्म ८१ गोल गरेका छन् । उनीभन्दा अगाडि रोनाल्डो र लियोनल मेसीमात्र छन् । यति धेरै खेल खेल्न पाउँछु र गोल गर्न सक्छु भनेर मैले कहिल्यै पनि सोचेको थिइनँ, खेलपछि लेवान्डोस्कीले अमेजन स्पोर्ट्ससँग भनेका छन् । यही समूहको अर्को खेलमा प्रशिक्षकविहीन बार्सिलोनाले डिनामो किभमाथिको जितसाथ आफ्नो नकआउट चरण प्रवेशको सम्भावना जीवित पारेको छ । बार्सिलोनाका लागि अंशु फाटीले निर्णायक गोल गरे ।"
विजेतालाई ४ लाख,"पोखरा (कास) पोखरा म्याराथनको आयोजक नेपाल भूतपूर्व खेलाडी मञ्चले पुरस्कार राशिमा शतप्रतिशत वृद्धि गरेको छ । बुधबार पोखरामा आयोजना गरेको पत्रकार सम्मेलनबाट खुला ४२१९५ किमि म्याराथन विजेताले ४ लाख रुपैयाँ पुरस्कार पाउने जनाएको छ । यो पुरस्कार राशि गत वर्षको १५ औं सस्करणभन्दा दोब्बर हो । फागुन १९ मा पोखरामा हुने १६ औं पोखरा म्याराथनतर्फ हुने सबै २१ किमि महिला हाफ म्याराथनबाहेक १० किमि महिला र पुरुष तथा ५ किमि छात्रछात्रा दौड हुनेछ । ह्विलचियर र दृष्टिविहीन दौडतर्फ पनि पुरस्कार राशि बढाइएको जनाइएको छ । दौडतर्फ ५५ हजार पुरस्कार बढाइएको छ । नेपाली म्याराथन इतिहासमा नै पोखरा म्याराथनको पुरस्कार सर्वाधिक हो । मञ्चका अध्यक्ष हरिप्रसाद पराजुलीले दोस्रोले २ लाख, तेस्रो हुनेले १ लाख र चौथो हुनेले ३० हजार प्राप्त गर्ने बताए । अध्यक्ष पराजुलीले सबै विधातर्फ गरी कुल २८ खेलाडी पुरस्कृत हुने बताए । उनका अनुसार गत वर्ष पुरस्कार राशि कुल ८ लाख रहेकामा यसपल्ट १२ लाख ३० हजार पुर्याएको छ ।"
हिमालयन शेर्पा च्याम्पियन,(विराटनगर)  हिमालयन शेर्पा क्लब काठमाडौंले यस सिजन पहिलो उपाधि जितेको छ । बुधवार सशस्त्र प्रहरी बलको एपीएफ क्लबलाई ३१ ले पराजित गर्दै चौथो बेलबारी गोल्डकप फुटबलको ट्रफी उचालेको हो । हिमालयन शेर्पाले ५ लाख रुपैयाँ नगद पुरस्कार पायो । एपीएफले २ लाख ५० हजार रुपैयाँमा चित्त बुझायो ।एन्जल गुरुङले चौथो मिनेटमै गोल गर्दै हिमालयन शेर्पालाई अग्रता दिलाएका थिए । उनले आफैले भली गरेको कर्नर किकमा मुतुम्बाले हेडमार्फत उपलब्ध गराएको पास सदुपयोग गर्दै आकर्षक गोल गरेका थिए । प्रतिस्पर्धात्मक खेलमा पटकपटक फिनिसिङमा चुकेको एपीएफबाट ४३ औं मिनेटमा रवि थिङले गोल गर्दै खेल बराबरीमा ल्याए । उनले आवास लामिछानेको क्रस उपयोग गरेका थिए । हिमालयनका लागि ७१ औं मिनेटमा मुतुम्बा र ८८ औं मिनेटमा सुरेश कुमालले गोल गर्दे टोलीलाई उपाधि दिलाएका थिए । शेर्पाका सन्जित राई म्यान अफ द म्याच भए । हिमालयनका विश्वास श्रेष्ठ सर्वोत्कृष्ट खेलाडी भए । उनले ३१ हजार पुरस्कार पाए । एपीएफका आशिष लामा सर्वाधिक गोलकर्ता हुँदै २१ हजार जित्न सफल भए । हिमालयनका किशोर गिरी गोलकिपर र मुतुम्बा फरवार्डमा उत्कृष्ट तथा आयोजक डाँगीहाट युथका रोहन कार्की उदीयमान खेलाडी घोषित भए । सबैले जनही ११ हजार पाए ।
न्युजिल्यान्डको सम्भावना कायमै,"दुबई (एएफपी)को ९३ रन मदतमा न्युजिल्यान्डले ट्वान्टी२० विश्वकपमा बुधबार स्कटल्यान्डलाई १६ रन हराएको छ । गुप्टिल अन्तर्राष्ट्रिय ट्वान्टी२० क्रिकेटमा ३ हजार रन पूरा गर्ने दोस्रो ब्याट्सम्यान भएका छन् । पहिले ब्याटिङ गरेको न्युजिल्यान्डले ५ विकेटमा १ सय ७२ रन बनाएपछि त्यसको जवाफमा स्कटल्यान्डले ५ विकेटकै क्षतिमा सम्मानजनक १ सय ५६ रन बनाएको थियो । न्युजिल्यान्डले सुपर १२ चरणका तीन खेलमा दोस्रो जित निकालेपछि टोलीको सेमिफाइनल सम्भावना जीवन्त रह्यो । प्रतियोगिताको समूह टु बाट पाकिस्तानले सेमिफाइनल यात्रा तय गरिसकेको छ । अन्तिम चारमा पुग्ने दोस्रो टिमका लागि न्युजिल्यान्ड, अफगानिस्तान र भारतबीच प्रतिस्पर्धा हुनेछ । पहिले ब्याटिङ निम्तो पाएको न्युजिल्यान्डका ३५ वर्षीय प्रारम्भिक ब्याटर गुप्टिलले ग्लेन फिलिप्ससँग चौथो विकेटमा १ सय ५ रनको साझेदारी गरे । गुप्टिलले ५६ बलमा ६ चौका र ७ छक्का प्रहार गरे । उनले एलास्डर इभान्सको बलमा छक्का प्रहार गर्ने क्रममा ३ हजार रन पूरा गरे । ट्वान्टी२० मा यो उपलब्धि भारतका कप्तान विराट कोहली पाएका थिए । फिलिप्सले ३७ बलमा ३३ रन बनाए । उनी ब्राड ह्विलको बलमा आउट भए । उनले नै १९ औं ओभरमा गुप्टिललाई पनि आउट पारे । सुरुआती दुई बलमा दुई विकेट लिएका ह्विलले आफ्नो चार ओभरमा ४० रन खर्चे । सफायन सरिफले १३ रन बनाएका ड्यारिल मिचेललाई आउट गरेलगत्तै चार बलपछि न्युजिल्यान्डका कप्तान केन विलियम्सनलाई शून्यमा पेभेलियन पठाए । गुप्टिलले आफ्नो १८ औं अर्धशतक प्रहार गर्नु अगाडि न्युजिल्यान्ड ३ विकेट गुमाएर ७० रनको स्थितिमा थियो । उनले अर्धशतकका लागि ३५ बलमात्र उपयोग गरे । आफ्नो १ सय ५० औं खेल खेले । स्कटिस बलरमध्ये सरिफ सबैभन्दा सफल रहे । उनले २८ रन खर्चेर २ विकेट लिए । जवाफमा स्कटल्यान्डले सुरुआती १० ओभरमा २ विकेट गुमाएर ९६ रन बनाई बलियो जवाफ फर्कायो । म्याथ्यु क्रसले उपयोगी २७ रन बनाए । उनले एक समय एडम मिल्नेलाई ५ बलमा ५ चौका पनि प्रहार गरेका थिए । त्यसपछि म्याथ्यु लिस्कले २० बलमा ४२ रन बनाएर स्कटल्यान्डको चुनौती कायम राखे । उनले तीन चौका र तीनै छक्का प्रहार गरे । तर खेलको अन्त्यमा अनुभवी न्युजिल्यान्ड नै अगाडि रह्यो । ट्रेन्ट बोल्टले २९ रनमा २ विकेट लिए । टिम साउथीले २४ रनमा १ विकेट लिए । मिचेल सान्टनरले ४ ओभरमा २३ रन दिए पनि कुनै विकेट लिन सकेनन् ।"
