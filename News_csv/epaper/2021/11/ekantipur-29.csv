शीर्षक,विवरण
मत थुनेर महाधिवेशन,"यो काम राति नगरौं भन्ने भयो । अहिले निर्वाचनका सबै प्रक्रिया स्थगित गरिएको छ । सोमबार बिहान ८ बजेदेखि सुरु हुन्छ, सुब्बाले कान्तिपुरसँग भने ।निर्वाचन कार्यक्रम स्थगित भएसँगै उम्मेदवार र प्रतिनिधिहरू अलमल परेका थिए । एकाएक ओली बन्दसत्रमा आएर प्रस्तावित केन्द्रीय कमिटीका सदस्यहरूको नामावली पढ्न थाले । करिब १७ मिनेटमा ३ सय जनाको नाम पढेपछि उनले अन्त्यमा आफ्नो नाम पढौं कि नपढौं बनेर सोधे । सबैले तालीले स्वागत गरेपछि उनले आफ्नोसमेत घोषणा गरे । त्यसपछि बन्दसत्र केही समयका लागि स्थगित भयो । १९ सदस्यीय केन्द्रीय पदाधिकारीको नाम घोषणा गर्न बाँकी नै थियो । दिनभर पनि नेताहरूबीच समझदारी हुन नसकेकाले अन्तिम छलफलका लागि ओली अध्यक्षमण्डलका सदस्यहरूसँग बसे । ओलीनिकट नेताहरूले छिनछिनमा भनिरहेका थिए अब १५ मिनेटमा पदाधिकारीको पनि नामावली प्रस्ताव हुन्छ । तर, राति २ः३५ सम्म पनि ओली अध्यक्षमण्डलसँग छलफलमा थिए । रावल र भुसालले भने सर्वसम्मतिका नाममा व्यक्तिले कमिटी घोषणा गर्न नपाइने भन्दै निर्वाचन प्रक्रिया सुरु गर्न माग गरिरहेका थिए । निर्वाचन प्रक्रियाबिना नाम घोषणा गरेर केन्द्रीय कमिटी बनाए । महाधिवेशनको वैधानिकतालाई चुनौती दिन आफू अदालतसमेत जाने भनेर नेता रावलले चुनौती दिएपछि संस्थापन पक्ष केही हच्किएको थियो । उता सूचीमा नाम परेका केन्द्रीय सदस्य उत्साही छन् भने नाम छुटेकाहरू भने आक्रोशित भएका छन् । सहमतिका लागि नाम प्रस्ताव गरें, सहमत नहुनेहरूले चुनाव लड्न पाइन्छ, यद्यपि हामीलाई भोलि सोमबार बस्ने ठाउँ छैन, समस्या छ, उनले भने । अध्यक्षमण्डलमा लामो छलफलपछि नामावली घोषणा गरेको ओलीले बताए । तर अध्यक्षमण्डलमै रहेका रावलले ओलीलाई सर्वसम्मत गराउने प्रस्ताव अस्वीकार गरेका थिए । अध्यक्षमा उठ्ने राजनीतिक घोषणा गरिसकेको छु र मनोनयनपत्र भरिसकेको छु । आयोगले जहिले भन्छ तहिले मनोनयनपत्र दाखिला गर्छॅ । अध्यक्षमा उम्मेदवारी दिन्छु भनेर मैले अध्यक्षमण्डलको बैठकमा पनि भनेको छु, उनले बन्दसत्रमा भने । केन्द्रीय सदस्यको सूचीमा पनि अध्यक्षमण्डलमा सहमति नभएको रावलको भनाइ छ । यो सूचीबारे कुनै सहमति भएको छैन, यो सम्पूर्ण प्रक्रियामा मेरो असहमति छ, उनले भने । उपाध्यक्षमा उम्मेदवारी दर्ता गर्न लागेका नेता घनश्याम भुसालले आफू पछि नहटेको बताएका छन् । अध्यक्षले नाम सुनाउनुभयो, चित्त नबुझेका साथीहरूले फारम भर्नुहोस् भन्नुभएको छ, मैले पनि फारम भर्छु, उनले कान्तिपुरसँग भने । पार्टीको नीति र लोकतान्त्रिक मान्यताअनुसार आफूले प्रतिस्पर्धा गर्ने उनको अडान छ ।"
निकासका लागि जबराको बहिर्गमन,"समितिको यो सन्देशपछि पनि जबराले निकास नदिएपछि सत्ता गठबन्धनका नेता तातिएका हुन् । बार आन्दोलनमा छ, प्रधानन्यायाधीशले राजीनामा नदिएसम्म उनको बेन्चमा बहस नगर्ने अडान वकिलहरूको छ, न्यायाधीशहरू प्रधानन्यायाधीशसँग बेन्च सेयर नगर्ने भनिरहेका छन्, अब यसरी लामो समय न्यायालयलाई राख्न हुन्न, नेताहरूबीचको संवाद उद्धृत गर्दै स्रोतले भन्यो, संवैधानिक परिषद् अध्यक्षको हैसियतले प्रधानमन्त्रीले राजीनामा दिन लगाउनुपर्छ । नेपालकै भनाइमा सहमति जनाउँदै दाहालले पनि जबराको राजीनामाबेगर न्यायालयको विवाद समाधान नहुने बताएका थिए ।नेपाल बार एसोसिएसनका पदाधिकारीले मंसिर ९ मा प्रधानमन्त्री देउवालाई भेटेर न्यायालयको विवाद समाधानका लागि अग्रसरता लिन आग्रह गरेका थिए । जबराबाट न्यायालयको विवाद समाधान हुन नसक्ने र उनको बहिर्गमन नै मुख्य सर्त रहेको भन्दै बार पदाधिकारीले प्रधानमन्त्रीको ध्यानाकर्षण गराएका थिए । सत्ता गठबन्धन दलले सुझाव दिँदा पनि राजीनामा नदिए महाअभियोग दर्ता गर्नुपर्ने माग बार पदाधिकारीले राखेपछि देउवाले सत्ता गठबन्धन दलका नेतासँग छलफल गरेर अघि बढ्ने आश्वासन दिएका थिए । आइतबार बिहान भएको छलफलमा देउवा, दाहाल र नेपालबीच कार्यकारीले प्रत्यक्ष हस्तक्षेप होइन, निकासका लागि पहल गरेका सन्देश नजाने गरी भूमिका निर्वाह गर्ने समझदारी बनेको स्रोतको दाबी छ ।बालुवाटार बैठकपछि नेपालले न्यायालयको विवाद लामो समय लम्बिँदा राष्ट्रकै इज्जत र प्रतिष्ठामा प्रश्न उठ्न थालेको भन्दै चाँडै निकास आउने बताएका छन् । नेपाल बारका पदाधिकारीको ध्यानाकर्षण पत्र बुझ्दै नेपालले कांग्रेसको महाधिवेशनका कारण प्रधानमन्त्रीको व्यस्तता भएको र आफूहरू पनि पार्टी निर्माणमा जुट्नुपरेकाले ढिलाइ हुन गएको बताएका थिए । न्यायालयमा समस्या छ, समाधान निकाल्नुपर्छ, यस सन्दर्भमा सरोकारवालालाई वार्तामा बसेर समाधान खोज्नका लागि आग्रह गरिएको हो, अन्ततः घुमिफिरी कार्यपालिकाकै टाउकोमा आएको छ, प्रधानमन्त्रीले केही दिनमै समाधान निकाल्छु भनेर आश्वासन तपाईंहरूलाई दिनुभएको छ, बारका पदाधिकारीसँग नेपालको भनाइ थियो, कसरी समाधान निकाल्ने ? लामो समय रहँदा देशकै इज्जत प्रतिष्ठामाथि गलत सन्देश गएको छ । अब चाँडै हल गर्नुपर्छ ।उच्चस्तरीय राजनीतिक समितिका संयोजक पौडेलले पनि आइतबार जबराले राजीनामा दिएर निकास दिनुपर्ने बताएका छन् । चाँडै राजीनामा दिँदा उनको सम्मानजनक बहिर्गमन हुने भन्दै पौडेलले संवैधानिक निकायका पदाधिकारी नियुक्तिदेखि नै भागबन्डामा सेटिङ गरिएको बताए । बालुवाटारमा भएको तीन नेताको छलफल र प्रधानन्यायाधीशलाई राजीनामा दिन सुझाव दिने भन्नेबारे आफूलाई जानकारीमा नआएको उनले जनाए । समितिको बैठक कहिले बस्ने भन्ने विषयमा आफूले सोमबार छलफल गर्न लागेको पौडेलको भनाइ छ । मैले समितिको बैठकमै प्रस्ट भनेको छु, अब सरकार प्रस्ट हुनुपर्छ, उनको भनाइ थियो ।नेपाल बार एसोसिएसनका अध्यक्ष चण्डेश्वर श्रेष्ठका अनुसार नेकपा (एकीकृत समाजवादी) का अध्यक्ष माधवकुमार नेपालले सुरुमा गठबन्धनले न्यायालयको समस्या समाधान त्यहींभित्रबाट होस् भन्ने धारणा राखेको भए पनि अहिलेसम्म समाधान हुन नसकेकाले आफूहरूको ध्यानाकर्षण भएको बताएका थिए । न्यायालयको विवाद लामो समयसम्म राख्न राम्रो हुन्न भन्नेमा हामी स्पष्ट छौं, नेता नेपालको भनाइ उद्धृत गर्दै बार अध्यक्ष श्रेष्ठले भने, अब यस्तो विवाद लामो समयसम्म राख्न हुँदैन । हामी कसरी समाधान गर्ने भन्नेबारे उचित निकास दिन्छौं ।नेपाल बारले जबराको राजीनामालाई आफ्नो बटमलाइन बनाएकाले त्यसबाहेक कुनै पनि अवस्थामा सहमति नहुने श्रेष्ठले बताए । राजीनामाभन्दा तल जान सक्ने अवस्था छैन, उनले भने, ग्रेसफुल एक्जिट चाहन्छु भनेको अवस्थामा चाहिँ कसरी त्यो अवसर दिने भन्ने सोच्न सकिन्छ ।सर्वोच्च अदालतका १८ जना नै न्यायाधीश जबरासँग इजलास सेयर नगर्ने समझदारीमा छन् । आगामी बुधबारदेखि सुरु हुन लागेको गोला प्रक्रियाद्वारा पेसी सूची प्रकाशनमा जबरालाई गोला नतान्न आग्रह गर्ने समझदारी पनि उनीहरूबीच भएको छ । गत बिहीबार सर्वोच्चका १८ जना न्यायाधीशले नेपाल बार र सर्वोच्च अदालत बार एसोसिएसनका अध्यक्षद्वय क्रमशः चण्डेश्वर श्रेष्ठ र पूर्णमान शाक्यसँग छलफल गरेका थिए । उक्त छलफलमा न्यायाधीश र बार दुवैले जबराको इजलास अस्वीकार गर्ने समान धारणा राखेका थिए । हामी सर्वोच्च अदालतका सबै न्यायाधीशले मंगलबारसम्म बन्दीप्रत्यक्षीकरण, मिलापत्र, निवेदन फिर्ता र तामेलीका निवेदन मात्रै सुनुवाइ गर्छौं, एक न्यायाधीशले भने, बुधबारबाट प्रधानन्यायाधीशबिनै गोला प्रक्रियाद्वारा इजलास सुरु गर्छौं । उनले गोला तानेछन् भने पनि न्यायाधीशले इजलास सेयर गर्दैनौं । वकिलहरूले पनि उनको इजलासमा बहस गदैनौं भनेका छन् । जबराले कति समय यसरी अदालत चलाउने हो भन्नेबारे आफैं सोचून् ।एक न्यायाधीशका अनुसार मुख्य रजिस्ट्रार लालबहादुर कुँवरलाई बोलाएर सर्वोच्च अदालतका वरिष्ठ न्यायाधीश दीपककुमार कार्कीले सबै न्यायाधीशको अगाडि प्रधानन्यायाधीश जबरालाई आफूहरूको समझदारी सुनाइदिन भनेका थिए । प्रधानन्यायाधीशले गोला तानेर इजलासमा नबसून् भन्ने सन्देश हामी सबैका तर्फबाट दीपक (कार्की) श्रीमान्ले मुख्य रजिस्ट्रारमार्फत प्रधानन्यायाधीशसमक्ष पुर्याउनुभएको छ, ती न्यायाधीशले भने । जबराले कात्तिक २९ पछि आफ्ना लागि कुनै इजलास तोकेका छैनन् । त्यसैका आधारमा न्यायाधीशहरूले जबराले सर्वोच्च अदालतबाट बहिर्गमन हुनुअघिसम्मको अवधिमा पनि थप इजलास नलेलान् भन्ने अपेक्षा गरेका छन् ।"
चुनाव प्रतीक्षामा रामलक्ष्मण,"निर्वाचनमा जाने प्रक्रिया सुरु भए मात्रै मेसिनले काम पाउँछ । उम्मेदवारको अन्तिम नामावली प्रस्तावित भएपछि मात्र मतदानका लागि मेसिनमा इन्ट्री गरिनेछ । हामी चुनाव गर्ने प्रक्रिया सबै गरिसक्छौं । चुनाव हुने भए सोमबार बिहान ९ बजेदेखि मतदान गराउन तयारी अवस्थामा छौं, लक्ष्मणले भने । मेसिनमा उम्मेदवारको नाम र फोटो राखिसकेपछि मतदानका लागि मेसिन तयार हुन्छ । विश्वसनीयताका लागि एकएक मेसिनमा उम्मेदवारको विवरण इन्ट्री गर्नुपर्ने उनले बताए । केही गरी गणनाका बेला मेसिनमा समस्या आए हामीले तीन ठाउँमा ब्याकअप राखेका छौं । मतदान गरेको डाटा सुरक्षित रहन्छ, उनले भने, मतदान गरिसकेपछि कसैले पनि ह्याक गर्न सक्दैन । मत तलमाथि गर्न सक्दैन ।चुनाव नभए तयारीका लागि गरेका सबै मिहिनेत खेर जाने लक्ष्मणको भनाइ छ । हाम्रो मेसिनबाट मतदान गराउन हामी व्यग्र प्रतीक्षामा छौं, उनले भने । इलेक्ट्रिक भोटिङ मेसिनको प्रयोगका लागि रिमालको टिमले एमालेसँग ५० लाख रुपैयाँको सम्झौता गरेको छ । अब चुनाव नै नभए के हुन्छ ? एमालेसँग छलफल गरेर कुरा टुंग्याइनेछ, उनले भने ।रामलक्ष्मणले हालसम्म मेसिनबाट ९२ वटा चुनाव गरिसकेका छन् । एमालेको महाधिवेशनपछि राप्रपाले रामलक्ष्मणको मेसिन कुरेर बसेको छ । राप्रपाको यही १५, १६, १७ का लागि काठमाडौंमा निर्वाचन हुने भनेर सम्झौता छ । त्यसका लागि पनि तयारी गरेका छौं, उनले भने, राप्रपाको ४५ सय जना प्रतिनिधि हुनुहुन्छ । त्यहीअनुसार काम सुरु गरिसकेका छौं । राप्रपाको दुई महाधिवेशन, कांग्रेसको महिला संघ, नेविसंघको चुनाव गर्यौं । राष्ट्रिय अपांग महासंघको चुनाव दृष्टिविहीन व्यक्तिले बोलेर भोट गर्ने बनाएर गरेका थियौं ।"
दिनभर कुरेको कुर्यै प्रतिनिधि,"(चितवन)  एमालेको १० औं महाधिवेशनका लागि सौराहामा रहेका प्रतिनिधि बन्दसत्र सुरु नहुँदा आइतबार दिनभर कुरेको कुर्यै भए । शनिबारका लागि बन्दसत्र तोकिए पनि सर्वसम्मत नेतृत्व छनोट गर्ने भन्दै आइतबारका लागि सारिएको थियो । नयाँ बिहानीसँगै सकारात्मक खबर पाउने अपेक्षामा प्रतिनिधिहरू बन्दसत्रका लागि तोकिएको होटल सेभेनस्टार पुगे पनि उनीहरूका सामु कुर्नु र समय कटाउनुको विकल्प रहेन । साँझ ७ बजेबाट बन्दसत्र सुरु हुने बताइएपछि साँझपख प्रतिनिधिहरूको जमघट बढ्न थाल्यो तर यसपल्ट पनि उनीहरू निराश बने । पूर्वनिर्धारित कार्यक्रमअनुसार नेतृत्व चयनका लागि मतदान भए मताधिकार सुरक्षित गर्ने वा सर्वसम्मत भए ताली बजाएर घर फर्किन्थे तर दिनभर त्यो अवसर जुरेन । उता सहमतिमै नेतृत्व छान्ने कसरतमा केन्द्रीय नेताहरू दिनभर बन्दसत्र स्थलभन्दा झन्डै ५ सय मिटर पर राप्ती किनारमा रहेको होटल फार्क सफारीमा छलफलमै व्यस्त रहे । त्यहाँबाट आउने नाम सुन्न आतुर प्रतिनिधिहरूले प्रतीक्षामै दिन बिताए । दिन ढल्किँदै गर्दा कतिपय भने दिक्दार मान्दै घुमफिरमा लागे । केहीले पुराना साथी (कमरेड) सँग भेटेर गफिँदै आफूलाई व्यस्त बनाई राखे ।बैतडीबाट प्रतिनिधिका रूपमा आएकी होमा भट्ट बन्दसत्र सुरु हुने साइत जुर्ला जस्तो नदेखेपछि घुम्न निस्किइन् । उनी चितवन राष्ट्रिय निकुञ्जमा वन्यजन्तु हेर्न साथीहरूसँगै जंगल सफारीमा निस्किइन् । कैलालीका नरबहादुर खड्का भने घुम्न गएनन् । बन्दसत्र सुरु हुने आसमा दिनभर कुरेरै बसे । साँझपख राप्ती तटसम्म भने पुगे । अर्का प्रतिनिधि लोकबहादुर डाँगीले बन्दसत्र सुरु हुने समय कुर्दा अत्यास लागेको बताए । तर धैर्य गर्यौं । बन्दसत्र सुरु भएपछि उहाँहरूले जुन नामावली पेस गर्नु हुनेछ, त्यसले हललाई उत्साहित गराउनेछ भन्ने ठूलो आशा राखेका छौं । नेताहरू दिनभर त्यसैका लागि जुटेका छन् भन्ने हामीले ठानेका हौं, डाँगीले भने । काठमाडौंबाट आएकी इन्दिरा पन्तलाई भने प्रतिनिधिहरूलाई दिनभर खाली राखेकामा चित्त बुझेको थिएन ।समसामयिकदेखि सैद्धान्तिक विषयमा प्रशिक्षण कार्यक्रम राखेको भए फलदायी हुने उनको भनाइ थियो । नेताजीहरू सहमतिबाट नेतृत्वकर्ताको सूची बनाउन व्यस्त हुनुभयो, त्यो राम्रो नै हो । तर कामविहीन प्रतिनिधिहरूका लागि पनि केही गर्न सकेको भए समयको सदुपयोग हुन्थ्यो, उनले भनिन् । विधान अधिवेशनले पारित गरेका दस्ताबेज र प्रतिवेदनका बारेमा प्रशिक्षण दिएको भए ठीक हुने उनले बताइन् । पार्टीका आन्तरिक र समसामयिक विषयहरू छन् । जस्तै कोभिडको असरका बारेमा पनि कुरा गर्न सक्ने जनशक्ति हामीसँग उपलब्ध छन् । नेताजीहरू छलफलमा व्यस्त रहँदा प्रतिनिधिहरूका माझमा यस्ता विषयमा प्रशिक्षण दिन सकिन्थ्यो, उनले विकल्प सुनाइन् । संखुवासभाका भविश्वर गुरुङले बन्दसत्र सुरु नहुँदा समय कटाउन पुराना साथीहरू खोज्दै हिँडेको सुनाए । पहिला अखिलमा राजनीति गरियो । अधिवक्ता भएका कारण बार एसोसिएसनमा पनि बसियो । महाधिवेशन साथीभाइहरू भेट्ने अवसर पनि हो । दिउँसो बन्दसत्र सुरु भएन । त्यसैले प्रतिनिधि भएर आएका संगठनका पुराना साथीहरू खोजें । भेटियो पनि । भलाकुसारी गरेर दिन कटाएँ, गुरुङले भने ।बन्दसत्र सुरु हुने आसमा प्रतिनिधिहरूले दिन बिताए पनि यो समय त्यसै खेर नजाने दाबी महाधिवेशन आयोजक समितिमा रहेका रामचन्द्र मण्डलको थियो । नेताजीहरू छलफलमा जुट्नुभएको हो । छलफल नसकिएर बन्दसत्र सुरु हुन सकेन । छलफल सर्वसम्मत नेतृत्व कसरी बनाउन सकिन्छ भनेर भएको हो । त्यसैले सार्थक कामका लागि नै समय खर्चिएको हो, नेता मण्डलले भने ।"
"स्याल जोगाउँदा बस दुर्घटना, ६ को मृत्यु","जाजरकोट (कास) बाटो काट्दै गरेको स्याल जोगाउन खोज्दा भएको बस दुर्घटनामा जाजरकोटमा ६ जनाको मृत्यु भएको छ भने २८ जना घाइते भएका छन् । नेपालगन्जदेखि रुकुम पश्चिमको राडीबजार आउँदै गरेको ना६ख २७५७ नम्बरको रात्रिबस कुदु बराहचौरनजिक आइतबार बिहान २ बजे दुर्घटना भएको हो । घटनामा मृत्यु हुनेमा जाजरकोटको कुशे९ की १८ वर्षीया अनिला नेपाली, नलगाड३ का २६ वर्षीय शेरबहादुर परियार, रुकुम पश्चिमको आठबीसकोटकी ४ वर्षीया दिव्या शाही, २४ वर्षीया सन्ध्या मल्ल शाही र जाजरकोटको सक्लास्थित दीपेन्द्र आधारभूत विद्यालयका शिक्षक सप्तरीको राजविराज१ का ४० वर्षीय गंगाराम यादवको घटनास्थलमै मृत्यु भएको प्रहरीले जनाएको छ । कुशे९ का ३५ वर्षीय वीरबहादुर नेपालीको नेपालगन्ज शिक्षण अस्पताल कोहलपुरमा उपचारका क्रममा मृत्यु भएको डीएसपी मधुकुमार थापाले बताए । उनका अनुसार बाटो काट्न खोजेको स्याललाई जोगाउन खोज्दा दुर्घटना भएको प्रहरीको प्रारम्भिक अनुसन्धानमा देखिएको छ । बस सडकबाट डेढ सय मिटर तल खसेको थियो । घटनापछि चालक चित्रबहादुर देनारलाई प्रहरीले नियन्त्रणमा लिई आवश्यक अनुसन्धान गरिरहेको छ । चालक निदाएकाले दुर्घटना भएको हुन सक्ने पनि प्रहरीले आशंका गरेको छ ।"
दक्षिण अफ्रिकीलाई नेपाल प्रवेशमा रोक,"(काठमाडौं)  कोरोना भाइरसको नयाँ भेरिएन्ट ओमिक्रोन संक्रमण भित्रिन नदिन सरकारले दक्षिण अफ्रिकी नागरिकलाई मुलुक प्रवेशमा रोक लगाएको छ । गत नोभेम्बर २४ मा दक्षिण अफ्रिकामा पहिलो पटक यो भेरिएन्ट पुष्टि भएको थियो । त्यसयता विभिन्न अफ्रिकी, युरोपेली र एसियाली मुलुकमा समेत यसका संक्रमित फेला परेपछि गृह मन्त्रालयले सतर्कता अपनाउन भन्दै दक्षिण अफ्रिकी नागरिकलाई अर्को व्यवस्था नभएसम्म नेपाल प्रवेशमा रोक लगाउने निर्णय गरेको हो ।निर्णय कार्यान्वयनका लागि गृह मन्त्रालयले आइतबार अध्यागमन विभाग, त्रिभुवन विमानस्थल कार्यालय र सीमा क्षेत्रका प्रशासन कार्यालयलाई निर्देशन दिएको गृह प्रवक्ता फणीन्द्रमणि पोखरेलले बताए । कूटनीतिक, सरकारी र आपत्कालीन कार्यका लागि आउनेबाहेक सबै अफ्रिकी मुलुकका नागरिकलाई अर्को व्यवस्था नभएसम्मका लागि नेपाल प्रवेशमा रोक लगाउन सम्बन्धित सबै कार्यालयलाई निर्देशन दिइएको छ, उनले भने, निर्देशनमा दक्षिण अफ्रिका हुँदै आएका अन्य देशका नागरिकलाई समेत कोरोना परीक्षण रिपोर्ट र औचित्यका आधारमा मात्रै आवश्यक निर्णय लिन भनिएको छ । गृहको निर्णय कार्यान्वयनका लागि अध्यागमन विभागले समेत आफू मातहतका कार्यालयलाई परिपत्र गरेको जनाएको छ ।विश्वभर कोरोना महामारी फैलिँदै गएपछि नेपालमा त्यसको रोकथाम तथा नियन्त्रण गर्न सरकारले पहिलो पटक २०७६ चैत पहिलो साताबाट अन्तर्राष्ट्र्रिय नाकामा स्वास्थ्य परीक्षण र आवागमन व्यवस्थापनको पहल थालेको थियो । चैत ११ बाट देशव्यापी लकडाउन नै घोषणा गर्दै केन्द्रमा कोभिड१९ संकट व्यवस्थापन केन्द्र (सीसीएमसी) को निर्देशन र जिल्ला तहमा जिल्ला कोभिड१९ संकट व्यवस्थापन केन्द्र (डीसीसीएमसी) को निर्णय र निर्देशनबाट विदेशी आवागमन व्यवस्थापन मिलाइयो । त्यसपछिको डेढ वर्षजति सरकारले सीमा नाका सिल गर्दै नियन्त्रित अवधारणा अन्तर्गत विदेशीलाई आवागमनको व्यवस्था मिलाएकोमा २०७८ असोज ५ मा मन्त्रिपरिषद् बैठकले बन्द सीमा नाका खोल्ने निर्णय गरेको थियो । त्यसपछि भने भारतीयले परिचयपत्र र तेस्रो देशका नागरिकले भिसाका आधारमा प्रवेश पाउँदै आएका थिए ।गृहको पछिल्लो निर्देशनपछि भने अब दक्षिण अफ्रिकालाई ट्र्रान्जिट बनाएर आउने विदेशीका हकमा समेत कडाइ गरिने भएको छ । अध्यागमन विभागका निर्देशक झंकनाथ ढकालले मन्त्रालयको निर्देशनसँगै अन्तर्राष्ट्रिय विमानस्थल र स्थल नाका हुँदै संक्रमणको जोखिम देखिएका मुलुकबाट आउने विदेशीलाई प्रवेशमा कडाइ गरिएको बताए । यद्यपि कूटनीतिक, सरकारी र अत्यावश्यक कामका सिलसिलामा आउनेको हकमा भने तोकिएको जनस्वास्थ्य मापदण्डका आधारमा निर्णय लिइने उनले जानकारी दिए ।कोरोना महामारीको नयाँ भेरिएन्ट देखिएका मुलुकबाट समेत विदेशी नागरिक नेपाल आउन सक्ने जोखिमलाई ध्यानमा राखेर सीमा नाकामा कडाइ गर्न मातहत संयन्त्रहरूलाई निर्देशन दिएका छौं, निर्देशक ढकालले कान्तिपुरसँग भने, आउनैपर्ने अत्यावश्यक अवस्था भएमा त्यसलाई दृष्टिगत गरेर होटल क्वारेन्टिनमा बस्नुपर्ने, दुवै मात्रा खोप लगाएको प्रमाणपत्र र पीसीआर रिपोर्ट भएको अवस्थामा फिल्डमै स्थानीय प्रशासनको आदेशअनुसार निर्णय लिइनेछ ।नेपालमा दक्षिण अफ्रिकाबाट कूटनीतिक, सरकारी र पर्यटक भिसामा मासिक सरदर २ सयको हाराहारीमा आगमन हुने गरेको अध्यागमन विभागको तथ्यांकबाट देखिन्छ । विभागका अनुसार दक्षिण अफ्रिकाबाट सन् २०२० मा २ हजार ३ सय ६, सन् २०१९ मा २ हजार २ सय ६४, सन् २०१८ मा २ हजार ३ सय ९८ र सन् २०१७ मा २ हजार १ सय १ जना नेपाल आएको देखिन्छ । यसैबीच, प्रधानमन्त्री तथा मन्त्रिपरिषद् कार्यालयमातहतको कोभिड१९ संकट व्यवस्थापन समन्वय केन्द्र (सीसीएमसीसी) को आइतबारको बैठकमा समेत ओमिक्रोनलाई नेपाल भित्रिन नदिनका लागि अपनाउनुपर्ने उपाय तथा नियन्त्रणका लागि चाल्नुपर्ने कदमबारे छलफल भएको छ । सीसीएमसीसीकी प्रवक्ता सुनीता नेपालका अनुसार समितिमा यसबारे छलफल भए पनि ठोस निर्णय भने भएन । अहिले सीसीएमसीसीले आफैं केही निर्देशन दिन मिल्दैन । हामीले छलफल गरेर सिफारिस मात्रै गर्ने हो । छलफल भएको छ, केहीनिर्णय भएको जानकारी मैले प्राप्त गरेको छैन, उनले भनिन् ।हाल दक्षिण अफ्रिका तथा त्यसका छिमेकी मुलुक हुँदै यात्रा गरेकाहरूमा ओमिक्रोन भेरिएन्टको संक्रमण पुष्टि हुन थालेपछि विश्वभर त्रास बढाएको छ । यस्ता संक्रमितहरू नेदरल्यान्ड्स, इटाली, बेल्जियम, बेलायत, अस्ट्रेलिया, अमेरिका र इजरायलमा फेला परिसकेका छन् । भारतको बैंग्लोरमा समेत दक्षिण अफ्रिकाबाट आएका २ जनामा संक्रमण देखिएपछि थप परीक्षण भइरहेको बताइएको छ । ओमिक्रोन यसअघिका भेरिएन्टभन्दा बढी संक्रामक रहेको अनुसन्धानकर्ताहरूको भनाइपछि विश्वका विभिन्न मुलुकले यसको नियन्त्रण तथा रोकथामका लागि कडा निर्णयहरू लिन थालेका छन् । इजरायलले १४ दिनका लागि विदेशीलाई मुलुक प्रवेशमा प्रतिबन्ध लगाएको छ भने युरोपका अधिकांश देशले अफ्रिकी मुलुकबाट हुने हवाई उडान पूर्णरूपमा रोकेका छन् । केही मुलुकले अफ्रिकी मुलुक हुँदै यात्रा गर्नेहरूलाई अनिवार्य क्वारेन्टिन र परीक्षण गर्नुपर्ने व्यवस्था लागू गरेका छन् ।"
निगरानी बढाउनू : डब्लूएचओ,"विश्व स्वास्थ्य संगठन (डब्लूएचओ) ले ओमिक्रोनलाई भेरिएन्ट अफ कन्सर्न भनेको छ । ओमिक्रोन भेरिएन्ट कत्तिको संक्रामक छ भनेर यकिन हुन अझै केही साता लाग्ने उसको भनाइ छ । यद्यपि उच्च सतर्कता, नियन्त्रण र रोकथामको तयारी गर्न भने सचेत गराएको छ । डब्लूएचओको दक्षिणपूर्वी एसिया हेर्ने क्षेत्रीय कार्यालयले एक प्रेस विज्ञप्ति जारी गर्दै नेपाललगायतका मुलुकहरूलाई उच्च सतर्कता अपनाउन भनेको हो । निगरानी गर्न, जनस्वास्थ्यका मापदण्ड पालना गर्नगराउन तथा खोप कार्यक्रमलाई बढावा दिन विज्ञप्तिमा जोड दिइएको छ । यस क्षेत्रका अधिकांश मुलुकहरूमा कोरोना संक्रमितहरूको संख्या तुलनात्मक रूपमा कम हुँदै गए पनि विश्वका केही देशमा नयाँ भेरिएन्ट फेला परेको छ । यसले अझै पनि संक्रमणको जोखिम पूर्णरूपमा नहटिसकेको स्पष्ट हुन्छ । यसलाई नियन्त्रण गर्न हामीले हाम्रो शतप्रतिशत योगदान दिन जरुरी छ, डब्लूएचओकी क्षेत्रीय निर्देशक डा पुनम क्षेत्रपाल सिंहले जारी गरेको विज्ञप्तिमा भनिएको छ ।सबै मुलुकले अन्य मुलुकबाट नयाँ भेरिएन्ट भित्रिन नदिन अन्तर्राष्ट्रिय यात्रा गर्नेहरूमाथि थप निगरानीका साथै नियन्त्रणका उचित उपायहरू अपनाउनसमेत सुझाव दिइएको छ । जति छिटो संक्रमण नियन्त्रणका उपायहरू अवलम्बन गरिन्छ, त्यति नै क्षति कम गर्न मद्दत पुग्छ । कोभिड१९ गराउने भाइरस जति धेरै फैलिन्छ, त्यति नै त्यसमा उत्परिवर्तन देखिन्छ र नियन्त्रण गर्न कठिन हुन्छ, सिंहले भनेकी छन् । अहिले पनि भाइरस नियन्त्रणको सबैभन्दा सजिलो उपाय मास्कको उचित प्रयोग, सामाजिक दूरीको पालना, सेनिटाइजेसन र खोपको प्रयोग नै रहेको उनको भनाइ छ । आइतबारसम्म यस क्षेत्रका ३१ प्रतिशतले पूर्ण खोप, २१ प्रतिशतले एक मात्रा लगाइसकेका छन् भने ४८ प्रतिशत अझै खोपको पहुँचमा छैनन् । त्यसैले ठूलो संख्या अहिले पनि संक्रमणको जोखिममा छ, उनले भनेकी छन् ।"
मानव तस्करलाई ३० वर्ष जेल,"काठमाडौं (कास) अफ्रिकी मुलुक केन्यामा नेपाली युवतीको तस्करी गर्ने क्यानेडियन व्यापारी असिफ अमिरेल अलिबई जेथलाई त्यहाँको मोम्बासा अदालतले ३० वर्षको जेल सजाय तोकेको छ । उनलाई १२ नेपाली युवतीलाई गैरकानुनी रूपमा आफ्नो डान्स क्लबमा नृत्य गर्न लगाएको आरोपमा प्रहरीले २०१९ मा पक्राउ गरेको थियो ।अदालतले विदेशी नागरिकलाई मानव तस्करी गरी, श्रम इजाजत नलिई काममा लगाएको ठहर गर्दै जेल सजाय र १० लाख सिलिङ (केन्याली मुद्रा) जरिवाना तोकेको स्थानीय सञ्चारमाध्यमले जनाएको छ । अदालतले उनलाई १२ नेपाली युवतीलाई बन्धक बनाई शोषणसमेत गरेको ठहर गरेको छ । उनले मोम्बासास्थित अम्के प्लाजामा रंगिला ग्रिल एन्ड वार सञ्चालन गर्दै आएका थिए । मुजरा नाच गर्न त्यहाँ पुर्याइएका १२ नेपालीमध्ये दुई जनाको उमेर १६ र १७ थियो भने आठ जनाको २२ देखि २६ वर्षभित्रका थिए । दुई जना भने ३० वर्षमाथिका थिए । त्यसअघि पनि स्थानीय प्रहरीले वेस्टल्यान्ड क्षेत्रका दुई रात्रिकालीन क्लबबाट २१ नेपाली युवतीलाई उद्धार गरेको थियो । पछिल्लो समय केन्याको मानव बेचबिखन प्रतिरोध तथा बाल रक्षा एकाइ र अपराध इकाईको संयुक्त टोलीले रात्रिकालीन क्लबमा मानव तस्करी गरी ल्याएका नेपालीसहित विदेशी युवतीलाई उद्धार गर्ने अभियान नै चलाइरहेको छ । केन्यास्थित अवैतानिक नेपाली दूत जिम्मी अस्कारले मानव तस्करहरूले नेपाली युवती ल्याउने कार्य भने अझै नरोकिएको बताए । केन्याका डान्सबारमा नर्तकी र यौनकर्मीका रूपमा काम गर्ने युवतीको खोजी गर्दै केन्याली नागरिक नै काठमाडौं आउने गरेको पाइएको छ । नेपाल प्रहरीले पनि केन्यामा युवती पठाउन सक्रिय रहेको भन्दै एजेन्ट ललितसिंह सुवाललाई पक्राउ गरेको थियो । उनको भनाइअनुसार आफूले भनेजस्तो उचाइ, वर्ण र ढाँचा नमिलेको भन्दै नेपाली युवतीको खोजीमा केन्याबाट बार मालिकहरू आफैं आउने गरेका छन् । एउटा युवती पठाएबापत् एजेन्टलाई ५० हजार रुपैयाँ दिने गरिएको छ । नेपाली युवतीलाई स्थलमार्ग हुँदै भारत र त्यहाँबाट यूएई हुँदै केन्या पुर्याउने गरिन्छ । मासिक डेढ लाख रुपैयाँसम्म कमाइ हुने लोभ देखाएर लगिने युवतीलाई डान्सबारका मालिकले बन्दी बनाएर राख्ने गर्छन् ।नेपालीका लागि अनअराइभल भिसा दिइने अफ्रिकाका केन्या र तान्जानियामा नक्कली कागजातका भरमा युवतीलाई लगिने गरेकोबारे कान्तिपुरले गरेको स्थलगत रिपोर्टिङपछि केन्द्रीय अनुसन्धान विभागले उद्धार अभियान चलाएको थियो । केन्याका नैरोवी र मोम्बासा सहरमा एक दर्जनभन्दा बढी डान्स सेन्टर सञ्चालनमा रहेको र त्यहाँ नेपाली युवतीलाई मुजुरा नचाइने गरेको सूचना सार्वजनिक भएपछि केन्याको मानव बेचबिखन प्रतिरोध तथा बाल रक्षा एकाइले यस्ता सेन्टर बन्द गर्न पहल गर्दै आएको छ ।"
'डा केसीले अब अनशन बस्नु पर्दैन,"बागलुङ (कास) शिक्षा, विज्ञान तथा प्रविधिमन्त्री देवेन्द्र पौडेलले डा गोविन्द केसीले अब अनशन बस्नु नपर्ने बताएका छन् । शिक्षा र चिकित्सा क्षेत्रको सुधारमा काम थालिएको दाबी उनले गरे । डा केसीसँग भएको सम्झौताअनुसारको शिक्षा नीति तयार भए पनि केही प्राविधिक विषयको समस्याले कामको परिणाम नदेखिएको उनको भनाइ थियो ।अब ऐन छिट्टै आउँछ, संसद् बैठक सुरु भएलगत्तै ऐन पाइन्छ, प्रेस सेन्टर बागलुङले आइतबार गरेको पत्रकार भेटघाटमा उनले भने, विश्वविद्यालयले ३ सय बेडको अस्पताल बनाउन नसक्ने, नर्सिङ कलेजले पनि १ सय बेड बनाउन नसक्दा फेरि विद्यार्थी विदेश जानुपर्ने बाध्यता भयो । संख्या घटाएर भए पनि व्यवस्थापन गर्नुपर्छ भनेर छलफलमा छौं ।शिक्षालाई लिएर जिल्ला र स्थानीय तहमा भएका अन्योल पनि हटाउने प्रयास भइरहेको उनले जनाए । संघअन्तर्गतको शिक्षा विकास तथा समन्वय इकाइ र गाउँनगर शिक्षा शाखाबीचको अधिकारको लडाइँ पनि छिट्टै अन्त्य हुनेछ । ऐनले भूमिका प्रस्ट पारेपछि यी सबै समस्या सुल्झिनेछन्, उनले भने ।"
कान्तिपुरकर्मी घिमिरेलाई पितृशोक,विराटनगर (कास) कान्तिपुर दैनिकका प्रदेश १ ब्युरो प्रमुख माधव घिमिरे र पत्रकार महासंघका पूर्वकेन्द्रीय सभापति विष्णु निष्ठुरीलाई पितृशोक परेको छ । उनीहरूका ९१ वर्षीय पिता दधिराम घिमिरेको आइतबार बिहान झापाको विर्तामोडस्थित निवासमा निधन भएको हो । पुर्ख्यौली घर इलाम भएर पछिल्लो समय विर्तामोड बस्दै आएका दधिराम उच्च रक्तचापबाट पीडित थिए । उनका तीन छोरा र चार छोरी छन् । उनको आइतबार नै माईखोलामा अन्त्येष्टि गरिएको छ ।
अरनिको पाहुना घरमा बनेन मूर्ति,"(ट्याङथली, सिन्धुपाल्चोक)  राष्ट्रिय विभूति कलाकार अरनिकोलाई सम्झँदै भोटेकोसी गाउँपालिका५ मार्मिङ ट्याङथली गाउँमा निर्माणाधीन १० वटा अरनिको पाहुना घरमा उनको मूर्ति नहुँदा अपूर्ण भएको छ । ढुंगाका छाना, इँटा र चिटिक्क देखिने घरका लस्कर, छेउमै रंगीन पीपल, फूलबारी बनाइँदै गरिए पनि अरनिको मूर्ति बनाउन आर्थिक अभाव हुँदा समस्या भएको हो ।समृद्ध नेपालका अभियन्ता कुमार राउतका अनुसार नौ वटा पाहुना घर बनिसकेका छन् । एक घर र भान्सा घर बन्दै छ । यीबाहेक आकर्षक अरनिको मूर्तिजस्ता अन्य संरचना ठड्याउने आर्थिक स्रोत नभएपछि निर्माण अन्योलमा अधुरै हुने अवस्थामा पुगेको उनले बताए । चरम आर्थिक समस्या झेल्नुपर्दा मूर्ति बनाउन सकिएन, जसले अरनिको गाउँ पूरै अपूर्ण भएको छ, उनले भने । अरनिको पाहुना घरमा होमस्टे, यहाँ चीन र नेपालको सबै संस्कृति झल्कने पोसाकलगायतका वेशभूषा सजाउने तयारीमा रहेको उनको भनाइ छ । स्थानीय वृद्धवद्धाका अनुसार पैदल चीन जाने क्रममा बाटैमा रात परेपछि अरनिको कलाकारको टोलीसहित भोटेकोसी ४ ट्याङथलीकै तत्कालीन स्थानीय अगुवा वृद्धा ६० वर्षीया बुद्धिमाई तामाङको छाप्रोमा बास बसेका थिए । सन् १२४५ मा राजा अभय मल्लको पालामा काठमाडौंमा जन्मिएका मानिने अरनिको राजा जय भीमदेव मल्लको पालामा ८० जना वास्तु कलाकार, शिल्पकारको नेतृत्व गरेर तिब्बत पुगेका थिए । अरनिको बास बसेको ऐतिहासिक स्थान ट्याङथलीलाई समृद्ध नेपालको समन्वयमा स्थानीय एक भएर अरनिको गाउँमा आकर्षक घर बनाइसकेको उनले जनाए । स्थानीय कथनअनुसार अरनिको वास्तुकार, शिल्पकारको समूह यही पुरानो पैदल रुट ट्याङथली, भीर, दुगुना, खरानी खोला निस्किएर चीनको खासा, ल्हासा हुँदै तिब्बत पुगेका थिए । केही समयअघिसम्म तिब्बतको भोटमा नुन र पछिसम्म व्यापारका लागि यही बाटो प्रयोग हुने गर्थ्यो । तत्कालीन युआन वंशका चीनका सम्राट कुब्ला खाँको अनुरोधमा तिब्बतका संघनायक पाहसपाले नेपालबाट कलाकार मगाएपछि अरनिको कलाकृति प्रदर्शनमा चीन पुगेको मानिन्छ ।तिब्बती शाक्य गुम्बाको मण्डपमा दुई वर्षभित्र सुवर्ण चैत्य निर्माणपछि प्रभावित संघनायकले कुब्लाको दरबारमा लगेको र कुब्लाले बिग्रेको ढलोटको मूर्ति मर्मत गर्न लगाएर परीक्षा लिए । अरनिकोले त्यो मूर्ति पहिलेभन्दा उत्कृष्ट बनाएपछि सम्राटले त्यो बेलाको राजधानी तातु बेइजिङमा श्वेत चैत्य बनाउन लगाएका थिए । अरनिको गाउँ ट्याङथलीभर ५ सय २० परिवारको बसोबास भए पनि चाँडै सबैतिर पुरानै शैलीका घर बनाइने लक्ष्य राखिएको छ ।"
प्राणी विज्ञान सम्मेलन,"काठमाडौं (कास) नेपालमा जैविक विविधतासम्बन्धी तीन दिवसीय अन्तर्राष्ट्रिय वैज्ञानिक सम्मेलनको आयोजना हुँदैछ । त्रिभुवन विश्वविद्यालय प्राणीशास्त्र केन्द्रीय विभाग र यसको भूतपूर्व विद्यार्थी समाजले आयोजना गर्ने उक्त सम्मेलन भर्चुअल माध्यमबाट मंसिर १३ देखि सुरु हुने छ । यो सम्मेलनमा खास गरेर प्राणी विज्ञानका क्षेत्रमा कार्य गर्ने वैज्ञानिक, प्राध्यापक, अनुसन्धाता, विद्यार्थी र सरकारी नीति निर्माता सहभागी हुने छन् । प्राणी विज्ञानमा भएका उपलब्धी र यसले मानव समाजलाई दिएको योगदानको बहस गरिने आयोजक संस्था प्राणीशास्त्र केन्द्रीय विभागका प्रमुख प्राध्यापक तेजबहादुर थापाले जानकारी दिए । थापाका अनुसार सम्मेलनमा नेपाललगायत स्विट्जरल्यान्ड, जर्मनी, संयुक्त राज्य अमेरिका, फ्रान्स, चीन, क्यानाडालगायतका देशका जीव वैज्ञानिकहरूले कार्यपत्र प्रस्तुत गर्नेछन् ।"
६० प्रतिशत चेपाङ लालपुर्जाविहीन,"(हेटौंडा)  पुस्तौंदेखि बसोबास छ । खनीखोस्री गर्दै जीवन धानिरहेका छन् । तर घरजग्गामा चेपाङ समुदायको स्वामित्व अझै स्थापित हुन सकेको छैन । चेपाङ समुदायलाई मूलधारमा ल्याउने भन्दै सरकारले प्रजा विकास कार्यक्रम लागू गरेको पनि थियो । जसबाट धेरैको ओडारको बास घरमा स्थानान्तरण भएको थियो । तर सरकारले बनाइदिएको घर र खनीखोस्री गर्दै आएको खोरिया अहिलेसम्म उनीहरूको नाममा भएको छैन । तत्कालीन जिविसकै नाममा छ जग्गाधनी पुर्जा ।यो कार्यक्रमअन्तर्गत मकवानपुर, धादिङ, चितवन र गोरखाका ३ सय चेपाङ परिवार घरमा बसिरहेका छन् । आसपासको जग्गा खनजोत गरिरहेका छन् । यसरी सरकारबाटै प्राप्त घरजग्गा उनीहरूकै नाममा गरिदिन नेपाल चेपाङ संघले अनुरोध गर्दै आएको छ । तीनै तहका सरकारसँग सम्बन्धित चेपाङहरूको नाममा घरजग्गा पास गरिदन माग गरेका छौं, संघ अध्यक्ष जितेन्द्र चेपाङले भने, त्यतातर्फ कसैले काम गरेको देखिएको छैन ।वाग्मती प्रदेशसभा सदस्य सन्तराम चेपाङले प्रदेशसभा बैठकमा तत्कालीन जिविसको नाममा रहेको घरजग्गाको लालपुर्जा चेपाङकै नाममा गरिदिन माग गर्दै आएको बताउँछन् । प्रदेशसभामा चेपाङ समुदायबाट उनको मात्रै प्रतिनिधित्व छ । यसअघि संघले योसहित ५ सूत्रीय माग सरकारसमक्ष राखेको थियो । जग्गाधनी पुर्जा उपलब्ध गराएपछि घरजग्गा २० वर्षसम्म बिक्री गर्न नपाइने र श्रीमान्श्रीमती दुवैको नाममा लालपुर्जा बन्नुपर्ने माग गरेका थियौं, पूर्वसांसद गोविन्द चेपाङले भने, त्यति बेलाको सरकारले कुरा सुन्यो तर काम गरिदिएन ।सरकारले प्रजा विकास कार्यक्रममार्फत निर्माण गरिदिएका घरहरू पक्की छन् भने खेती गरेर खान समथर जमिन पनि उपलब्ध गराएको थियो । अहिले यो कार्यक्रमसमेत सरकारले हटाएको छ । जनतासँग निकट मानिने स्थानीय तहहरूले पनि यसतर्फ ध्यान दिएको पाइँदैन । २०६८ को जनगणनाअनुसार मुलुकभर चेपाङको जनसंख्या ६८ हजार ३ सय ९९ छ । संघको पछिल्लो तथ्यांकअनुसार कुल जनसंख्याको ६० प्रतिशत चेपाङ लालपुर्जााविहीन छन् । यो समुदायमा ६ पुस्तादेखि पुर्जा नपाउनेहरू पनि छन् ।चेपाङ समुदायको बढी बसोबास चितवन, मकवानपुर, धादिङ र गोरखामा छ । चितवनमा २८ हजार ९ सय ८९, मकवानपुरमा १९ हजार २ सय ३३, धादिङमा १४ हजार ४ सय ९२ र गोरखामा ३ हजार ४ सय ५४ जना चेपाङ बसोबास गर्छन् । चितवनमा सबैभन्दा धेरै ४० प्रतिशत चेपाङको लालपुर्जा छैन । उनीहरूको बास डाँडापाखा र विकट क्षेत्रमा छ ।यसैगरी, मकवनापुरमा २५ प्रतिशत, धादिङमा १५ र गोरखामा १० प्रतिशत चेपाङको लालपुर्जा छैन । चितवनको राप्ती नगरपालिकाको लोथर र कोराक, मकवानपुरको राक्सिराङ र कैलाश गाउँपालिकाको भार्ता, काँकडा र डाँडाखर्कका अधिकांश चेपाङको आफ्नो नाममा लालपुर्जा छैन । त्यस्तै, ९ महिनालाई पुग्ने २५ प्रतिशत, ६ महिनालाई पुग्ने ४२ प्रतिशत र ३ महिनालाई पुग्ने चेपाङ २७ प्रतिशत मात्र छन् । अति सीमान्तकृत समुदाय चेपाङको मुख्य समस्या भनेको खाद्यान्न हो, संघका शिक्षा विभाग प्रमुख तिलक चेपाङले भने, चेपाङहरूको विकास गर्न दलहरू उदासीन रहँदै आएका छन् । निर्वाचनमा भोट बैंकको रूपमा प्रयोग गर्ने, अरू बेला उनीहरूको हितका निम्ति काम नगर्ने प्रवृत्ति छ । उनका अनुसार २३ प्रतिशत चेपाङ साक्षर छन् । ३५ प्रतिशतको नागरिकतासमेत छैन ।"
सिन्धुलीका जुनारमा किराको प्रकोप,"(सिन्धुली)  गोलन्जोर गाउँपालिकाको खनियाँखर्क बजार नजिकै पारिलो घाममा बसेर जुनारका केस्रा छुट्याउँदै गरेका नवराज कार्कीले सेता खुम्ले किरा भेटे । जुनारको केस्राभित्र किरा भेटेपछि उनले फालिदिए । बीपी राजमार्ग हुँदै काठमाडौं हिँडेका उनले अरू थप खरिद गरेनन् । बरु व्यापारीलाई जुनारमा किरा भएको भन्दै गुनासो पोखे ।उनले काठमाडौंमा कोसेली लैजान जुनार नै खरिद गरेनन् । यतिखेर महाभारत क्षेत्रको बीपी राजमार्ग किनारमा जहींतहीं जुनारले बजार पहेंलपुर भएको छ । उपभोक्ताहरूले भने जुनारभित्र किरा रहेको थाहा पाउँदैनन् । जुनारमा किरा भएको सुनेको थिएँ तर यो पाला आफैं फेला परियो, सदरमुकाम सिन्धुलीमाडीकी नैनकला थापाले गुनासो पोखिन्, बाहिरबाट आउने पाहुनालाई स्थानीय उत्पादन जुनारमा जोड दिएको थिएँ, किरा भेटेपछि खल्लो भयो । किरा भएको जुनार बिक्रीमा राख्नु सरासरी ठगी भएको उनको बुझाइ छ । जुनारमा किरा भेटिएपछि व्यापारीहरू रोजीछाडी जुनार छान्न थालेका छन् । व्यापारीका अनुसार किरा मार्ने औषधि नछिटेको बगैंचाको जुनार कामै नलाग्ने हुन्छ । जुनार फल पूरा पाकिसक्दा किरा भएको बोटमै झर्ने भएकाले अधकल्चो नै बजारमा ल्याउने गरिएको छ ।महाभारत उत्तरतर्फका अधिकांश किसानको रोजगारी भनेकै जुनार, सुन्तला खेती हो । उनीहरूले यसबाटै घर खर्चदेखि लिएर सबै जोहो टार्नुपर्छ । गत वर्ष जुनार र सुन्तलाबाट २ लाख रुपैयाँ आम्दानी लिएका किसान नारायण कुँवरका अनुसार जुनार खेतीमा व्याक्टोसेरा मिनाक्स नामक किरा लाग्न थालेको छ । जुनारको फल लाग्नेबित्तिकै उक्त किराले फुल पार्ने र पछि त्यसबाट औंसा किरा जुनारभित्र हुर्कंदै जानाले त्यही औंसा लार्भाले रस चुसेपछि जुनार झर्छ । सबै किसानले औंसा किरा नियन्त्रणका लागि प्रोटिनवेट विषादी प्रयोग नगरेकाले बजारमा किरा भएको जुनार प्रशस्तै गएको उनको भनाइ छ ।जुनारको व्यावसायिक खेती गर्ने गोलन्जोर, सुनकोसी, फिक्कल र सुनकोसी गाउँपालिका तथा कमलामाई नगरपालिकाका दुई हजारभन्दा बढी किसान जुनार खेतीमा रहेको कृषि प्राविधिक जहानबहादुर कार्की बताउँछन् । चार वर्षअघि किराले बोटका सबै जुनार सखाप पारेको सुनाउँदै गोलन्जोर गाउँपालिका माझकुभिण्डेकी शान्तिकुमारी मगर विषादीको प्रयोग गरेपछि ८० प्रतिशत जुनार सग्लो भएको बताउँछिन् । भन्छिन्, चार वर्षअघि किराले बोटमा जुनार एक दाना पनि रहेन । विषादी प्रयोगपछि केही दाना मात्र झरेको छ ।प्रधानमन्त्री कृषि आधुनिकीकरण परियोजना जुनार सुपरजोन कार्यक्रमले १० लाख र कृषकका तर्फबाट १० लाख लगानी गरेर किरा मार्ने विषादी प्रयोग गरेपछि किरा कमी आउन थालेको छ । टोली परिचालन गरेर कीटनाशक औषधि छर्ने कार्य वैशाखदेखि असारसम्म गरिएको कृषि प्राविधिक कार्कीले बताए । पहाडका जग्गाजमिन मिलेको नहुनाले पूरै नियन्त्रणमा तथा व्यवस्थापन गर्न सबै क्षेत्रमा एकै पटक विषादीको प्रयोग गर्नुपर्ने हुन्छ । जुनार फुल्न थालेपछि १० सातासम्म प्रोटिन वेट ग्रेटफ्रुट फ्लाइवेट नामक विषादीको प्रयोग गर्नुपर्ने उनको भनाइ छ । गत आवमा जिल्लामा १३९० हेक्टर क्षेत्रफलमा जुनार खेती भएकोमा ७३५ हेक्टर उत्पादनशील बगैंचाबाट ९४४५ मेट्रिक टन जुनार उत्पादन भएको थियो । जसबाट कृषकहरूले ४० करोडको हाराहारीमा आम्दानी लिएका थिए ।"
कांग्रेसमा ८ हजार नयाँ नेतृत्व,"(काठमाडौं)  कांग्रेसको १४ औं महाधिवेशन नेतृत्व विकासका लागि ठूलो अवसर बनेको छ । महाधिवेशनबाट वडादेखि केन्द्रसम्म करिब ८ हजार ७६ जना कार्यसमिति सभापति चुन्ने क्रम चलिरहेको छ । सभापतिसहित पदाधिकारीमा पुग्नेको संख्या झन्डै ६४ हजार ६ सय हाराहारी छ ।कांग्रेसको संशोधित विधानअनुसार वडा, पालिका, प्रदेशसभा निर्वाचन क्षेत्र, प्रतिनिधिसभा निर्वाचन क्षेत्र, जिल्ला, प्रदेश र केन्द्र गरी ७ तहमा कार्यकारी अधिकारसहितका संरचना छन् । नेपालमा अहिले ६ हजार ७ सय ४३ वडा, ७ सय ५३ पालिका, ३ सय ३० प्रदेशसभा निर्वाचन क्षेत्र, १ सय ६५ प्रतिनिधिसभा निर्वाचन क्षेत्र, ७७ जिल्ला, ७ प्रदेश र एक संघीय तह छन् ।भदौ १८ देखि वडा तहको अधिवेशन सुरु गरेको कांग्रेसले अधिकांश जिल्लामा जिल्ला अधिवेशनसमेत गरिसकेको छ । कांग्रेसको आन्तरिक जीवनमा यस पटक लोकतन्त्रको ठूलो अभ्यास भएको छ, यसले पार्टीको आन्तरिक लोकतन्त्रमात्र नभई समावेशितालाई समेत मजबुत बनाएको छ, कांग्रेस केन्द्रीय सदस्य कल्याण गुरुङ भन्छन्, अब पोजिसन (पद) मा पुगेका व्यक्तिमा लोकतन्त्र र सिद्धान्तप्रतिको प्रतिबद्धता भयो भने समग्र पार्टी र देशलाई फाइदा गर्छ ।१३ औं महाधिवेशनमा करिब पौने ५ लाख क्रियाशील सदस्य रहेको कांग्रेसमा यस पटक यो संख्या करिब साढे ८ लाख पुगेको छ । देश संघीयतामा गएपछि कांग्रेसले पहिलो पटक सबै तहको निर्वाचन गरिरहेको छ । यसअघि पुरानो संरचनाबाट निर्वाचित वडा, पालिका, प्रतिनिधिसभा निर्वाचन क्षेत्र र जिल्ला कार्यसमिति मात्र क्रियाशील थिए । राज्य पुनःसंरचना हुँदा कतिपय वडा र प्रतिनिधिसभा निर्वाचन क्षेत्रमा कार्यसमिति समायोजन भएका थिए । प्रदेशसभा निर्वाचन क्षेत्रमा जिल्ला कार्यसमितिबाट सभापति तोकिएका भए पनि प्रदेश संरचना अधुरै थियो । कांग्रेसनिकट कानुन व्यवसायी अधिवक्ता अरुण पौडेलले महाधिवेशन प्रक्रियामा विभिन्न अवरोध भए पनि यस पटक कांग्रेसमा लोकतान्त्रिक प्रणालीको सक्रिय अभ्यास भएको बताए । लोकतान्त्रिक पद्धतिबाट कतै निर्वाचनबाट त कतै सर्वसम्मत वडादेखि नै नयाँ कार्यसमिति चयन भएका छन्, उनले भने, यसले कांग्रेसको आन्तरिक लोकतन्त्रलाई मजबुत बनाउँछ ।सभापति र पदाधिकारीबाहेक विभिन्न तहका कार्यसमिति सदस्यमा निर्वाचित हुनेको संख्या पनि ठूलो छ । वडामा मात्र करिब १ लाख ६० हजार कार्यसमिति सदस्य चुनिएका छन् । विधानअनुसार गाउँपालिका वडा समितिमा १५ जना, नगरपालिका वडा समितिमा २० जना, उपमहानगरपालिका वडा समितिमा २५ जना र महानगरपालिका वडा समितिमा ३० सदस्य हुन्छन् । पालिका, प्रदेशसभा निर्वाचन क्षेत्र, प्रतिनिधिसभा निर्वाचन क्षेत्र, जिल्ला र प्रदेश कार्यसमितिमा भने सम्बन्धित क्षेत्रको बनोटअनुसार सदस्य चुनिने व्यवस्था छ । केन्द्रीय कार्यसमितिमा सभापतिसहित विभिन्न क्लस्टर बाट १ सय ३४ जना पदाधिकारी तथा सदस्य निर्वाचित हुने व्यवस्था छ । समावेशी सिद्धान्तअनुसार सभापतिले ३३ जना मनोनीत गर्न पाउँछन् ।कांग्रेसका विभिन्न भ्रातृ संघ तथा शुभेच्छुक संस्थामा राजनीति गर्नेहरूका लागि पार्टीको १४ औं महाधिवेशन अवसर बनेको छ । ३० भ्रातृ संघ तथा शुभेच्छुक संस्थामध्ये अधिकांशको अधिवेशन हुन सकेको छैन । अधिवेशन नहुँदा त्यहाँ जाने नेताकार्यकर्ता पार्टीको मूलधार राजनीतिमा प्रवेश गरिरहेका छन् । नेपाल तरुण दलका महासचिव भइसकेका युवा नेता भूपेन्द्रजंग शाही भ्रातृ संघ तथा शुभेच्छुक संस्थामा नेतृत्व विकासको गति अवरुद्ध भएपछि सबैको ध्यान पार्टीको महाधिवेशनमा मोडिएको बताउँछन् । भ्रातृ संस्थाका अधिवेशन समयमै भइदिएको भए विद्यार्थी, युवालगायत आआफ्नै मोर्चामा नेतृत्व सम्हालिरहेका हुन्थे तर दुईतीन कार्यकालसम्म पनि अधिवेशन भएन, शाहीले भने, त्यतातिर अन्योल भएपछि पार्टी महाधिवेशनमा वडादेखि केन्द्रसम्मको प्रतिस्पर्धामा सामेल भएका छन्, यसलाई सबैले ठूलो अवसरका रूपमा उपयोग गरिरहेका छन् । १४ औं महाधिवेशनमा नेतृत्व तहमा युवा सहभागिता पनि उल्लेख्य बढेको छ । कांग्रेसका साढे ८ लाख क्रियाशील सदस्यमध्ये करिब ३४ प्रतिशत ४० वर्षमुनिका छन् । यसले गर्दा वडादेखि केन्द्रसम्म विभिन्न पदमा युवा नेतृत्वमा स्थापित हुने अवस्था सिर्जना भएको छ । दैलेखको दुल्लु नगरपालिका३ मा १८ वर्षीया स्वस्तिका महत वडा सभापति र सोलुखुम्बुकी २१ वर्षीया पूजा फुयाल महाधिवेशन प्रतिनिधि निर्वाचित भएका छन् । विश्वप्रकाश शर्मा, गगन थापा, प्रदीप पौडेलजस्ता युवा नेताले केन्द्रीय महामन्त्रीमा दाबी गरिरहेका छन् । नेतृत्वमा युवाको पहुँच पुग्नु भनेको पार्टीको भविष्य पनि उज्ज्वल हुनु हो, वडा सभापति महत भन्छिन्, अध्ययनशील युवाले पार्टीलाई सही बाटोमा डोर्याउन भूमिका खेल्न सक्छन् ।समावेशिताको दृष्टिले समेत १४ औं महाधिवेशनमार्फत कांग्रेसका विभिन्न तहमा सबै क्षेत्र, वर्ग, जाति, समुदायको प्रतिनिधित्व हुने भएको छ । कांग्रेसका हरेक तहका कार्यसमितिमा महिला प्रतिनिधित्व सुनिश्चित गरिएको छ । यसका साथै दलित, आदिवासीजनजाति, खसआर्य, मधेसी, थारू, मुस्लिम, पिछडिएको क्षेत्र, अल्पसंख्यक र घाइते तथा अपांगता भएकालाईहरूको प्रतिनिधित्वलाई कार्यसमितिमा अनिवार्य गरिएको छ । उनीहरूलाई समावेशिताको सिद्धान्तअनुसार प्रतिनिधि भएर माथिल्लो तहमा जाने व्यवस्था पनि विधानमा गरिएको छ । महाधिवेशनबाट निर्वाचित हुने १ सय ३४ सदस्यीय कार्यसमितिमा ८ सहमहामन्त्री र ६५ केन्द्रीय सदस्य विभिन्न क्लस्टर बाट निर्वाचित हुने व्यवस्था छ । सबैभन्दा तल्लो तह वडा कार्यसमितिलाई जनतासँग प्रत्यक्ष सम्पर्क तथा समन्वय गर्ने, पार्टी गतिविधिलाई प्रचारप्रसार गर्ने, पार्टी अभियानलाई गाउँटोलसम्म विस्तार गर्ने जिम्मेवारी दिइएको छ । यसका साथै क्रियाशील सदस्यता वितरणको अभियान सञ्चालन गर्ने, सदस्यता वितरण तथा नवीकरणका लागि सार्वजनिक सूचना जारी गर्ने र सदस्यता वितरण तथा नवीकरणका लागि अभिलेख राखेर माथिल्लो निकायमा विवरण पठाउने जिम्मा वडा कार्यसमितिलाई दिइएको छ । गाउँनगर कार्यसमितिलाई आफ्नो क्षेत्रभित्र पार्टी अभियान सञ्चालन गर्ने, वडा समितिबीच समन्वय गर्ने र वडाबाट आएको सदस्यतालाई माथिल्लो निकायमा पठाउने अधिकार दिइएको छ ।विधानमा नयाँ थपिएको प्रदेश कार्यसमितिलाई जिल्ला कार्यसमिति, प्रतिनिधिसभा क्षेत्रीय कार्यसमिति र प्रदेशसभा क्षेत्रीय कार्यसमितिबीच आवश्यक समन्वय गर्न निर्देशन दिने, तीनवटै तहका निर्वाचनमा प्रदेशभित्र पार्टीका सबै निकायलाई परिचालन गर्ने, समन्वय गर्ने र आवश्यकताअनुसार निर्देशन दिने अधिकार दिइएको छ । त्यस्तै प्रदेश कार्यसमितिलाई विभिन्न तहको निर्वाचनमा पार्टीका तर्फबाट उम्मेदवारको नाम केन्द्रीय समितिमा सिफारिस गर्ने र निर्णय गर्ने अधिकार दिइएको छ । उक्त धारामा नगरपालिका, उपमहानगरपालिका र जिल्ला समन्वय समितिका प्रमुख तथा उपप्रमुखको उम्मेदवारी निर्णय गर्ने अधिकार दिइएको छ ।कांग्रेस विधानमा हरेक तहका कार्यसमितिमा महिला, दलित, आदिवासीजनजाति, मधेसी, मुस्लिम, थारू, खसआर्य, अल्पसंख्यक र अपांगता भएका व्यक्तिका लागि कार्यसमितिमा आरक्षण दिइए पनि पदाधिकारीमा भने वञ्चित गरिएको छ । जिल्लाभन्दा तलका सबै कार्यसमितिमा सभापतिसहित ७ पदाधिकारी व्यवस्था गरिए पनि सबै खुलाबाट छ । प्रदेश कार्यसमितिमा एक जना महिला सहमहामन्त्री व्यवस्था गरिएको छ भने केन्द्रीय समितिमा ८ सहमहामन्त्री विभिन्न क्लस्टरबाट राखिएको छ ।महाधिवेशन प्रक्रिया चलिरहेको बेला केन्द्रीय निर्वाचन समितिका संयोजक महादेव यादवले राजीनामा दिएका छन् । उनको ठाउँमा समितिका सदस्य गोपालकृष्ण घिमिरेलाई जिम्मेवारी दिइएको छ । यादवले बिहीबार पदबाट राजीनामा दिएका भए पनि पार्टी सभापति शेरबहादुर देउवाले आइतबारमात्र स्वीकृत गरेका हुन् । मैले पहिले पनि राजीनामा दिएको थिएँ तर स्वीकृत भएको थिएन, यसपटक भने राजीनामा स्वीकृत भएको छ, उनले भने, मेरो राजीनामा कुनै दबाब वा प्रभाव होइन, व्यक्तिगत कारणले नभ्याएकाले मात्र हो ।डडेलधुरालगायत विभिन्न जिल्लामा अधिवेशन विवादित भएका छन् । निर्वाचन समितिका एक सदस्यका अनुसार ती विवादमा संस्थापन पक्षले उनीमाथि दबाब दिँदै आएको थियो । डडेलधुराको विवादमा त उनी थप संकटमा थिए । वडा अधिवेशनपछि भदौमै जिल्ला सभापति कर्णबहादुर मल्ल समूहले उजुरी दिए पनि निर्वाचन समितिले छानबिन थालेको थिएन । एकातिर डडेलधुराका आन्दोलनरत पक्षको दबाब, अर्कोतिर नेतृत्वको, समितिका एक सदस्यले भने, धेरै दबाब थेग्न नसक्ने स्वभावका कारण उहाँले राजीनामा दिएको हुनुपर्छ ।"
पौडेलले ल्याए रूपान्तरणका दस सूत्र,"(काठमाडौं)  कांग्रेसका केन्द्रीय पदाधिकारी र सदस्यहरूको मनोनयन हुनु एक साताअघि कांग्रेस वरिष्ठ नेता रामचन्द्र पौडेलले पार्टी रूपान्तरणका दस सूत्र अघि सारेका छन् । आफैंले नेतृत्व गरेको संस्थापनइतर खेमाबाट सभापतिका लागि सर्वसम्मत उम्मेदवार बन्न नसकिरहेका बेला पौडेलले अरू आकांक्षीभन्दा अगाडि बढेर रूपान्तरणसम्बन्धी वैचारिक दृष्टिकोण अघि सारेका हुन् ।कांग्रेसको अबको बाटो, रूपान्तरणका दस सूत्र नामक २० पृष्ठको पुस्तक सार्वजनिक गर्दै पौडेलले आफूहरूबीच उम्मेदवारी सर्वसम्मत बनाउन प्रयास जारी भएको बताए । उम्मेदवारीका विषयमा छलफल गरिरहेका छौं, दुईचार दिनभित्र एउटा टुंगोमा पुग्छौं, उनले भने । कांग्रेसको महाधिवेशन मंसिर २४ बाट हुने भए पनि केन्द्रीय पदाधिकारी र सदस्यको मनोनयन २१ गते नै हुनेछ ।पौडेलले कांग्रेस रूपान्तरणका लागि सार्वजनिक गरेका दस सूत्र पुस्तकमा आफ्नै पार्टीदेखि प्रमुख प्रतिपक्ष एमाले र माओवादी केन्द्रलगायतका मुख्य दलहरूमा आन्तरिक लोकतन्त्र चिन्ताजनक बनेको बताएका छन् । कमजोर पार्टीको बलियो नेता लोकतन्त्रका लागि हितकर नहुने उल्लेख गरेका छन् । कुनै पनि लोकतान्त्रिक दलमा नेता होइन, नीति अपरिहार्य हुनुपर्छ, विधि पद्धति र नियम अपरिहार्य हुनुपर्छ, यसो भए मात्रै पार्टीमा आन्तरिक लोकतन्त्र सुनिश्चित हुन्छ, उनले भनेका छन्, नेताको अनुकूलमा विधि पद्धति होइन, विधि पद्धतिअनुकूल नेता चल्नुपर्छ । चाहे पार्टी सञ्चालन होस् या राज्य, व्यक्ति होइन, विचार र विधिप्रधान हुनुपर्छ । पौडेलले आन्तरिक लोकतन्त्रप्रति प्रतिबद्ध आफ्नै पार्टीलाई नेतृत्वले विधि र विधानअनुसार नचलाएको बताएका छन् । अन्य पार्टीहरूलाई मार्गनिर्देशन दिनुपर्ने कांग्रेस नेतृत्वले नै पटकपटक विधान मिचेर यसका व्यवस्थाहरूको ठाडो उल्लंघन गरेको आरोप पौडेलको छ । महाधिवेशनभन्दा एक वर्षअघि वितरण गरिसक्नुपर्ने क्रियाशील सदस्यता महाधिवेशन ढोकैमा आइसक्दा पनि विवादित छ, भ्रातृ संस्था भताभुंग छन्, विभाग र प्रतिष्ठानमा मनपरीतन्त्र छ, महाधिवेशन सम्पन्न भएको ६ महिनामा पूर्णता दिनुपर्ने विभागहरूलाई विधान नाघेर गठन गरिएको छ, स्वयं सभापतिको गृहजिल्लामा सिंगो जिल्ला समितिलाई बाहिर राखेर वडा अधिवेशनको नाटक मञ्चन भएको छ, पौडेलले भनेका छन्, पार्टी प्रवेशका नाममा अन्धाधुन्ध आफ्ना नातागोता भरेर निष्ठावान कार्यकर्तालाई पाखा लगाइएको छ । नीतिनियम र विधानविपरीत हजारौं चिठी काटिएका छन् । पौडेलले संविधानको निष्ठापूर्वक कार्यान्वयन, न्याय, निष्पक्षता र पारदर्शी मूल्यांकनसहित आन्तरिक लोकतन्त्रको अभ्यास, निष्ठाको राजनीति, आर्थिक, सामाजिक र राजनीतिक रूपले पछि पारिएका महिला, दलित, जनजाति, मधेसी तथा विपन्न जनताकेन्द्रित कार्यक्रम, निमुखालाई न्याय, विपन्नलाई आयमा आधारित कार्यक्रम, विधानको शासन, कृषि क्रान्ति र पर्यटनको विस्तार, असंलग्नतामा आधारित राष्ट्रवादको विचार र पार्टीलाई दिशानिर्देश गर्ने विचार अघि सारेका छन् । यी दस सूत्रले मात्रै पार्टीलाई अघि बढाउन सकिने तर्क उनको छ ।सभापतिसमेत रहेका शेरबहादुर देउवा आफ्नो उम्मेदवारीसहित टिम घोषणाको तयारीमा जुटिसकेका बेला संस्थापनइतर खेमाबाट भने सभापतिको को उम्मेदवार हुने भन्ने रस्साकसी चलिरहेको छ । संस्थापन पक्षबाटै उपसभापति विमलेन्द्र निधिको उम्मेदवारीले पनि संस्थापनइतर खेमामा समझदारी हुने सम्भावना कम छ । दुईभन्दा बढी उम्मेदवार बन्दा पहिलो चरणमै पचास प्रतिशत बढी मत ल्याएर निर्वाचित हुन कठिन पर्ने अनुमानका आधारमा संस्थापनइतर समूहबाट एकभन्दा बढी उम्मेदवार हुने सम्भावना छ । पार्टी विधानले सभापति निर्वाचित हुन ५० प्रतिशतभन्दा बढी मत प्राप्त गर्नुपर्ने हुन्छ । ५० प्रतिशत मत कटाउन नसकेमा सबैभन्दा बढी मत ल्याउने दुई उम्मेदवारबीच पुनः मतदान हुने प्रबन्ध विधानमा छ । दुईभन्दा बढी उम्मेदवार रहेका अधिकांश जिल्ला सभापतिको निर्वाचन दोस्रो चरणमा टुंगिएको छ । संस्थापनइतर खेमामा सभापतिमा पौडेलका अतिरिक्त महामन्त्री शशांक कोइराला, पूर्वमहामन्त्री प्रकाशमान सिंह र नेता शेखर कोइराला मुख्य आकांक्षी छन् । उनीहरूबीच कसलाई अघि सार्ने भन्नेबारेमा धेरै चरणमा छलफल चले पनि अहिलेसम्म समझदारी बन्न सकेको छैन ।"
सीटीईभीटीको गैरकानुनी जिद्दी,"२०७५ सालमा जारी चिकित्सा शिक्षा ऐनअनुसार नर्सिङ पठनपाठन गराउने शिक्षण संस्थाले सय बेडको आफ्नै अस्पताल सञ्चालन गर्नुपर्छ । र, विभिन्न विश्वविद्यालयबाट स्नातक र स्नातकोत्तर तहमा नर्सिङ कक्षा सञ्चालन गर्नेले प्रमाणपत्र तह (पीसीएल) पठनपाठन गराउन पाउँदैनन् । यी मापदण्डअनुसार प्राविधिक शिक्षा तथा व्यावसायिक तालिम परिषद् (सीटीईभीटी) अन्तर्गत प्रमाणपत्र तह (पीसीएल) नर्सिङ पढाउन पाउने शिक्षण संस्था २४ वटा मात्रै छन् । तैपनि सीटीईभीटीले गत बुधबार ऐनविपरीत ४५ वटा शिक्षण संस्थामा भर्ना आह्वान गरेको छ । उसले विश्वविद्यालयबाट सम्बन्धन पाएका अरू २१ वटा मेडिकल कलेजलाई पनि पीसीएल नर्सिङमा ४०४० जनाका दरले भर्ना खुलाएको हो । ऐनविपरीत भर्ना खुलाएपछि सीटीईभीटीसँग शिक्षा मन्त्रालयले स्पष्टीकरण सोधेको छ भने चिकित्सा शिक्षा आयोगले ऐन उल्लंघन नगर्न निर्देशन दिएको छ । मन्त्रालय र आयोगले यो प्रक्रियालाई गम्भीरतापूर्वक अघि बढाउनुपर्छ, र जानाजान कानुनको धज्जी उडाउन खोज्ने पदाधिकारीहरूलाई कारबाहीको दायरामा ल्याउनुपर्छ । नर्सिङको प्रमाणपत्र तहमा भर्ना लामो समयदेखि रोकिएका बेला पछिल्लो प्रकरणले विद्यार्थी तथा अभिभावक थप अन्योलमा परेका छन् । ऐनमा उल्लिखित प्रावधानहरूको पालनामा सीटीईभीटीको आनाकानीका कारण समस्या लम्बिएको हो । सीटीईभीटीका आंगिक, साझेदारी र सम्बन्धन दिएका निजी गरी १०९ नर्सिङ शिक्षण संस्था छन् । तीमध्ये ४३ वटा निजी शिक्षण संस्थाका मात्रै आफ्नै अस्पताल सञ्चालनमा छन् । आफ्नै अस्पताल भएकामध्ये पनि स्नातक र स्नातकोत्तर तह सञ्चालन गरेका २१ वटाले पीसीएलमा भर्ना लिन पाउँदैनन् । ऐन जारी हुँदा शिक्षण संस्थालाई अस्पताल बनाउन दुई वर्षको समयावधि दिइएको थियो । तीन वर्षसम्म पनि शिक्षण संस्थाले अस्पताल बनाएका छैनन् । उनीहरूले कोभिड१९ को कारण देखाए पनि यो बहाना मात्रै भएको बुझ्न गाह्रो छैन । वास्तवमा, उनीहरू यो व्यवस्था अटेर गरेरै अघि बढ्न चाहन्थेचाहन्छन् । ऐनको मापदण्ड आत्मसात् गर्न तयार नरहेको सीटीईभीटीले यसअघि त पीसीएल नर्सिङको सम्बन्धन पाएका १०९ वटै शिक्षण संस्थामा भर्ना खोलाउन मन्त्रिपरिषद्सम्म लबिइङ गर्दै आएको थियो । निजी प्राविधिक शिक्षालयका सञ्चालकसमेत रहेका खगेन्द्रप्रसाद अधिकारीलाई १७ महिनाअघि नियम मिचेर सीटीईभीटी उपाध्यक्षमा नियुक्त गरिएकाले पनि स्वार्थको द्वन्द्वका कारण यो समस्या आएको हो । निश्चय पनि ऐनका मापदण्डहरूमा बहस गर्न सकिन्छ । यसबाट नर्सिङ जनशक्ति उत्पादनको आकार र गुणस्तरमा पार्ने प्रभावबारे मात्र होइन, राष्ट्रियअन्तर्राष्ट्रिय बजारको मागको दृष्टिकोणबाट पनि विमर्श हुन सक्छन् । कुनै मापदण्ड परिवर्तनीय लागेमा सरकारले यसलाई परिमार्जन गर्ने प्रक्रिया संसद्मा अघि बढाउन सक्छ, सांसदहरूले यसमा छलफल गरी आफ्नो विवेकपूर्ण निर्णय दिन सक्छन् । तर ऐन यथावत् नै रहेको अवस्थामा यसले बाध्यकारी बनाएको व्यवस्थालाई उल्लंघन गर्न कसैले पनि मिल्दैन । शिक्षामन्त्री नै अध्यक्ष रहने सीटीईभीटीले नै ऐन पालना नगर्नु त झनै विडम्बनापूर्ण छ । र, शिक्षामन्त्री स्वयंले नै सीटीईभीटीलाई ऐनको प्रावधानभित्र रहेका शिक्षण संस्थामा मात्र भर्ना खुलाउन निर्देशन दिनुपर्ने अवस्था आउनुले हाम्रो चिकित्सा शिक्षा प्रणालीको बेथितिको नमुना पनि झल्काउँछ । सीटीईभीटीले निजी कलेजमा ४० तथा आंगिक र साझेदारीमा सञ्चालित कलेजमा २० जनाका दरले कोटा तोकेको छ । कलेजको पूर्वाधारको अवस्थाअनुसार सिट तोक्न आयोगको स्वीकृति लिनुपर्ने व्यवस्थाको पनि धज्जी उडाउँदै सीटीईभीटीले आफूखुसी सिट तोकेको हो । त्रिभुवन, काठमाडौं, पूर्वाञ्चललगायत विश्वविद्यालयबाट सम्बन्धन लिएर स्नातक नर्सिङ पठनपाठन गराउँदै आएका मेडिकल कलेजले पीसीएल नर्सिङ भर्नाको अनुमति पाएकाले आयोगले सम्बन्धित शिक्षण संस्थाहरूलाई स्पष्टीकरण सोध्दै स्नातक नर्सिङ वा पीसीएलमध्ये एक मात्र अध्यापन गराउन पाउने ऐनको व्यवस्था भएकाले एउटा रोज्न भनेको छ । ऐनले चिकित्सा विधाका सबै विषयको पढाइलाई एउटै छातामुनि ल्याएपश्चात् स्नातक र स्नातकोत्तर तहको एकीकृत प्रवेश परीक्षा सञ्चालन गर्न थालेको चिकित्सा शिक्षा आयोगले प्रमाणपत्र तहअन्तर्गतका कार्यक्रमको पनि प्रत्यक्ष नियमन गर्छ ।जहाँसम्म ऐनका प्रावधानको औचित्यको प्रश्न छ पहिलो, सय बेडसम्म अस्पताल हुनुपर्ने ऐनको प्रावधानका कारण तत्काल केही कठिनाइ भए पनि दीर्घकालमा नर्सिङ क्षेत्र र मुलुकलाई फाइदै पुग्छ । यसबाट नर्सिङ शिक्षा मात्र नभएर जनस्वास्थ्यको पाटोमा पनि सुधार आउँछ । र, आफ्नै अस्पतालमा प्रयोगात्मक सिकाइ हुने भएपछि उत्पादित नर्सहरूको गुणस्तरमा पनि सुधार आउँछ । ती नर्सहरूले स्वदेशमै काम गरेमा मुलुकको जनस्वास्थ्यमा टेवा पुग्छ, उनीहरू बिदेसिएमा नेपाली नर्सिङ शिक्षाको प्रतिष्ठा बढ्छ । त्यसैले सीटीईभीटी र अन्तर्गतका शिक्षण संस्थाहरूले आफ्नो पूर्वाधारमा सुधार गर्न छाडेर यसबारे अनावश्यक अत्तो थाप्न जरुरी छैन । दोस्रो, ऐनका कारण नर्स उत्पादन कम हुने र बजारको माग धान्न नसक्ने जुन प्रश्न छ, यसबारे थप बहस गरेर यथोचित समाधान खोज्न सकिन्छ । विगतका वर्षहरूमा पीसीएल नर्सिङ अध्ययन गर्न २० हजार हाराहारी विद्यार्थीले प्रवेश परीक्षाका लागि आवेदन दिन्थे र ४ हजार ६ सय सिटमा विद्यार्थी पढ्न पाउँथे । अब आंगिकसाझेदारी र मापदण्ड पुगेका निजीमा तत्काल करिब १ हजार विद्यार्थीले अध्ययन गर्न पाउँछन् । त्यसैले सरकारले मुलुकका लागि आवश्यक नर्सिङ जनशक्ति संख्या ठम्याएर त्यहीअनुसार पठनपाठनको प्रबन्ध मिलाउनुपर्छ । तर जनशक्ति उत्पादन र मुलुकमा आवश्यक जनशक्तिबीचको तालमेल मिलाउने सन्दर्भमा तत्कालमा कसैको लाभहानिभन्दा पनि दीर्घकालीन राष्ट्रिय हित हेरिनुपर्छ । तेस्रो, स्नातकोत्तर र स्नातक सञ्चालन गर्नेले प्रमाणपत्र तह पनि चलाउँदा प्रयोगात्मक अभ्यासका लागि असहज हुने मात्र होइन, यसबाट उच्च शिक्षाका अवधारणामा पनि ठेस पुग्छ । त्यसैले ऐनका प्रावधानहरूको उचित पालना हुनुपर्छÙ यसमा केही परिवर्तन जरुरी छ भने प्रक्रियागत ढंगले समाधान खोजिनुपर्छ, तर यसको उल्लंघन गर्ने छुट कसैलाई पनि हुनु हुन्न ।"
न्यायालयको स्वच्छता,"बारसँग छलफल गर्दै प्रधानमन्त्री समाचार पढेर उदेक लाग्यो । प्रधानन्यायाधीश चोलेन्द्रशमसेर जबराविरुद्ध आन्दोलन चर्काइरहेका नेपाल बार एसोसिएसन र सर्वोच्च बार एसोसिएसनका पदाधिकारीसँग प्रधानमन्त्रीले गत शुक्रबार छलफल गरेको बाहिर आएको छ । प्रधानन्यायाधीश जबराका कारण एक महिनादेखि न्यायालय बन्धक बनेको छ, नागरिकका विभिन्न मुद्दामा न्याय सम्पादन हुन सकेको छैन । यसले नेपालको अन्तर्राष्ट्रिय छवि धमिलो हुने देखिन्छ । प्रधानन्यायाधीश जबरालाई अवज्ञा गर्दै सर्वोच्च अदालतका १९ जना न्यायाधीशले इजलास बहिष्कार गरेका छन् भने नेपाल बार एसोसिएसनमा आबद्ध कानुन व्यवसायीहरू पनि एक महिनादेखि नै सम्पूर्ण काम ठप्प पारेर आन्दोलनमा होमिएका छन् । प्रधानन्यायाधीश जबराको बहिर्गमन मात्र नभई उनको सम्पत्तिको समेत छानबिन गर्न जोडदार माग राख्दै दिनहुँ चर्कंदो आन्दोलनप्रति सत्तारूढ गठबन्धनले वास्ता गरेको छैन । अदालतको मामिलामा राजनीतिक दलहरूले हात नहाल्ने संकेत देखिन थालेको छ । तर प्रधानन्यायाधीश जबराको पदमुक्तिको माग राख्दै बहालवाला साथै पूर्वन्यायाधीशहरूसमेत आन्दोलनमा उत्रिरहेका बेला दलहरू भने मौन बस्नु आपत्तिजनक छ । यसैका कारण पनि प्रधानन्यायाधीश जबराले राजीनामा नगरेको तथ्य सबैका सामु छ । आफ्नै न्यायालयका १९ जना न्यायाधीश, नेपाल बार एसोसिएसन, सर्वोच्च अदालतकै बार एसोसिएसन तथा पूर्वन्यायमूर्तिहरूसमेतले प्रधानन्यायाधीशको बहिर्गमन खोज्नुले प्रधानन्यायाधीशको न्याय सम्पादन विवादरहित भएको कसरी मान्न सकिन्छ र ? लोकतान्त्रिक गणतन्त्रात्मक मुलुकमा लोकतन्त्रलाई शक्ति पृथकीकरणबाट चल्ने हो र यसरी नै चल्न दिनुपर्छ । तर, एक महिनादेखि दैनिक सर्वोच्च न्यायालय घेराउमा पर्ने, नागरिक अन्यायमा पिल्सिने गर्दा पनि सरकार चुप लागेर बस्न मिल्दैन । अतः यथाशीघ्र सरकार, नेपाल बार एसोसिएसन, सर्वोच्च अदालत बार एसोसिएसनसँग बैठक बसी आवश्यक कदम चाल्नुपर्छ । यदि राजीनामा नगरे प्रतिनिधिसभाबाटै कानुनी प्रक्रिया पुर्याएर प्रधानन्यायाधीश जबरालाई बहिर्गमन गराउन अति जरुरी भएको छ । अनि मात्र न्यायालय तथा सरोकारवालाले न्याय पाउँछन् । गंगाराज अर्याल, पाणिनि८, अर्घाखाँची"
चितवनमा सूर्य,"एमाले महोत्सव समाचार पढेपछि सोबारे केही टिप्पणी गर्न मन लाग्यो । यथार्थमा मुलुकभरि छरिएर रहेका एमाले नेता, कार्यकर्ता नारायणी नदी किनारमा जम्मा भएको परिदृश्यले कुम्भमेलाको झल्को दिएको थियो । एमालेले उपत्यकाबाहिर आयोजना गरेको दसौं महाधिवेशनमा यत्रो मानवसागर देखिएला भनी धेरैले सोचेका थिएनन् । जिल्लाजिल्लाबाट कार्यकर्ता उतारेका कारण चितवन भने बिहीबार रातिदेखि नै अस्तव्यस्त बनेको थियो । दलीय एकता, सुदृढीकरण, नेतृत्व चयन एवं समर्थकको मन जित्ने उद्देश्यले आयोजना गरिएको महाधिवेशनको बन्दसत्रमा पार्टी अध्यक्ष केपी शर्मा ओलीले तीन दशकभित्र ठूलै उपलब्धि हासिल गरेको विवरण पनि सुनाएका थिए, जसलाई धेरैले कथाजस्तो ठानेका छन् । नेतृत्व चयन सम्बन्धमा १९ पदाधिकारी, ३०१ केन्द्रीय कमिटी सदस्यका साथै निष्क्रिय अवस्थामा रहेका पोलिटब्युरोलाई ९९ सदस्य हुने गरी ब्युँताइएको छ । यद्यपि महोत्सव आलोचित नभइरहन सकेको देखिएन । सामाजिक सञ्जालहरूमा सो कुम्भमेलामाथि अपशब्द, गालीगलौजका वर्षा भएको पनि देख्नु, सुन्नुपर्यो । आकस्मिक उपचारका लागि एम्बुलेन्समा लाँदै गरेका बिरामी, एमालेको भीडभाडले बाटो अवरुद्ध हुँदा गाडीमाथि पीडाले छट्पटिनुपरेको थियो । सोबाहेक दुई दिनसम्मको यातायात बन्दका कारण कामदार, मजदुर एवं हजारौं सर्वसाधारण प्रभावित हुनुका साथै बन्दको असर राजधानी काठमाडौंमा पनि देखियो । महोत्सवका कारण चितवनको पर्यटनमाथि परेको सकारात्मक प्रभावलाई भने नकार्न सकिँदैन । यो महाधिवेशनलाई दसैं पर्वको पनि महादसैं ठानेर केही सञ्चार माध्यमले प्रत्यक्ष प्रसारण गरेको पनि देखियो । यसलाई दलमाथिको भरोसा, विश्वास, समर्थनको रूपमा लिन सकिन्छ । तथापि यस्ता राजनीतिक पर्व, महोत्सव, हंगामा जति पटक भए पनि जनताको व्यथा २० को १९ हुन सकेको छैन । यहाँनिर प्रश्न उठ्छ, त्यहीँ नारायणी किनारमा कैयन पटक कृषि, पशु मेला, औद्योगिक मेलाहरू सम्पन्न भइसकेका छन्, जसको प्रचारप्रसार नगन्य देखिन्छ । जबसम्म नारायणी किनारजस्ता स्थानमा उद्योग व्यवसाय, सामाजिक एवं आर्थिक गतिविधि प्रवर्द्धन गर्न नेता र सरोकारवालाहरू हातमा हात मिलाएर अघि बढ्दैनन्, तबसम्म राजनीतिक हंगामाले मात्र मुलुकको सुधार हुँदैन । भुवनेश्वर शर्मा, चन्द्रागिरि२, काठमाडौंएमालेको सूर्यमेला चितवनमा सुरुमेला हेर्न धेरै मान्छे आउलान खुरुखुरुकाठमाडौंको धुम्म आकाश यतातिर घामसूर्योदय हेर्ने भए नारायणी आऊँधेरै सूर्य उदाएर चितवन भयो रातोयो देखेर उडिसक्यो प्रचण्डको सातोचितवनवासी हाम्फाल्लान् कि अब सूर्यतिरयही शंकाले प्रचण्डलाई पर्यो उल्कै पीर समाउने र टेक्ने ठाउँ हराउँदै गयोत्यही हुनाले आज यिनलाई उखर्माउलो भयो । कृष्ण कुम्पुरे, आदमटार, धादिङ"
नयाँ भेरिएन्टको जोखिम र पूर्वतयारी,"डेल्टा भन्दा पनि बढी जोखिम भएको कोभिड विषाणुको नयाँ स्वरूप ओमिक्रोन को संक्रमण भएमा हाल प्रचलनमा रहेका खोपसमेत प्रभावहीन हुने खबरले, यसबाट सुरक्षित रहन सरकारी तयारीलाई तीव्र बनाउनुपर्ने आवश्यकता सृजना गरेको छ । उन्मूलनमा जति प्रयास गर्यो, त्यति नै बलियो र क्षेत्र विस्तार गर्दै जाने यो विषाणु मानव सभ्यताका लागि चुनौती बनिरहेको छ । यसबाट बच्न, औषधिभन्दा पनि आचारव्यवहारमा बलियो गरी बस्न सक्नुपर्छ भन्ने विगतको अनुभवबाट थाहा पाइयो । सकभर बाहिरी मानिसको सम्पर्कमा नआउने, सरसफाइमा विशेष ध्यान दिने र मास्क सधैं लगाउने गरे यस प्रकोपबाट सुरक्षित भइन्छ । यसका साथै भीडभाडयुक्त ठाउँमा नजाने हो भने, यसबाट केही हदसम्म जोगिइन्छ । खोपको पूर्ण डोज लिइसकें भनी मास्क प्रयोग गर्न छाड्ने हामी नयाँ भेरिएन्टका सिकार हुन सक्छौं । स्वास्थ्य तथा जनसंख्या मन्त्रालयले यसबाट बच्न उपयुक्त तयारी गर्नु जरुरी छ । महेन्द्रसिंह बम, टीकापुर१, कैलालीकोभिडको नयाँ भेरिएन्ट ओमिक्रोन लाई फैलन नदिन पूर्वतयारीमा सरकारले तत्काल ध्यान दिनुपर्छ । भोलि भेरिएन्ट आइसकेपछि हारगुहार गर्नुभन्दा आउनै नदिनु राम्रो हो । यो भेरिएन्ट अहिलेसम्म देखिएको भन्दा चाँडो सर्ने र अझ खतरनाक भएको स्वास्थ्यविज्ञहरू बताउँछन् । यसलाई खोपले पनि रोक्न नसक्दैन रे । अब स्वास्थ्य तथा जनसंख्या मन्त्रालयले यसबाट बच्न विज्ञहरूको रायसल्लाहमा आवश्यक तयारी गर्न ढिला गर्नु हुन्न । कोरोनाको पहिलो र दोस्रो लहर आउने निश्चतप्रायः भइसक्दा पनि सरकारले यथेष्ठ पूर्वतयारीमा ध्यान नदिएका कारण नागरिकको अनाहकमा ज्यान गएको जगजाहेरै छ । अब यस्तो नदोहोरियोस् भन्नेमा सरकार सतर्क हुनैपर्छ । दक्षिण आफ्रिकामा भेटिएको यस भेरिएन्ट भारत आइसकेको छ । भारतबाट नेपाल आउन त्यति समय लाग्दैन पनि । अब सीमा नाकामा निगरानी बढाउनुपर्छ, साथै त्रिभुवन विमानस्थलले पनि दक्षिण अफ्रिकाबाट कोही आएका छन् कि छैनन् भन्नेमा सतर्क हुनुपर्छ । यदि कोही आएको फेला पारे क्वारेन्टिनको व्यवस्था गुनपर्छ । हाम्रोजस्तो अल्पविकसित देशमा यो भित्रियो भने कोरोनाको दोस्रो लहरको भन्दा बढी वितण्डा मच्चाउन सक्छ । कोभिड नियन्त्रणका लागि गठन गरिएको सीसीएमसीमा यस विषयमा छलफल हुनुपर्छ । नेपालमा अहिले कोरोना केही मन्थर भएको छ । तर, पूरै निर्मूल भने होइन । आमनागरिकले यो कुरा बुझ्नुपर्यो र स्वास्थ्य सुरक्षाका मापदण्डको पालना गर्न हेलचेक्य्राइँ गर्नु भएन । आफ्नो स्वास्थ्यको ख्याल आफैंले राख्ने हो । पुरुषोत्तम घिमिरे, जोरपाटी, काठमाडौं"
महाधिवेशनहरूको मदारीमनोरञ्जन,"क्रमभंग किन भएन ?सबै दलभित्रको दोस्रो वा त्यसपछिको युवा, ऊर्जावान् र पठित पुस्ताले नेपाली राजनीतिको यो द्रुत क्षयीकरणलाई दृष्टिकोण, साहस र नैतिक इमानदारीका साथ क्रमभंग गर्ने हिम्मत देखाउला भन्ने आस आम मानिसको थियो । अझै कतै न कतै छ । तर, परिआए सहिद हुन तत्पर हुनुपर्ने यो युवा भनिएको पुस्ता झन धिङ्न्याहा, जोखिम नलिने र शक्तिशाली पूर्ववर्तीहरूको ढोकामा पदको च्याँखे थाप्ने प्रवृत्तिको देखियो । अघिल्लो दिनसम्म केपी ओलीलाई अधिनायकवादी, अलोकतान्त्रिक भनिरहेका एमालेका दोस्रो पुस्ताका सबैले आफ्नो सुविधाको राजनीतिमा असर पर्ने देख्नेबित्तिकै उनै ओलीलाई आदर्श पुरुष देखे । कांग्रेसमा देउवाले पार्टीलाई रसातलमा पुर्याएको आरोप लगाएर नथाकेका नयाँ पुस्ताका भनिनेहरू कसैले पनि पार्टी निर्माणको प्रस्ट वैकल्पिक खाका प्रस्तुत गर्ने आवश्यकता ठानेनन् । माओवादी केन्द्रका अध्यक्ष दाहालको सम्पत्ति, जीवनशैली, परिवारवाद र शंकास्पद पृष्ठभूमिका व्यापारीहरूसँगको साँठगाँठबारे अनौपचारिक रूपमा जति धेरै चर्चा हुन्छ, त्यसलाई औपचारिक आरोप बनाएर नेतृत्वमा चुनौती दिने दोस्रो पुस्ता तयार भएन । सबै दलभित्रको नेतृत्वको पुस्तान्तरणको मुद्दा स्थापन पक्ष को शक्तिकेन्द्रीकरणले जति प्रभावित गरेको छ, त्योभन्दा ठूलो प्रभाव अर्को पुस्ताले मुलुक र लोकतन्त्रप्रति गरेको बेइमानी र शक्तिको सौदाबाजीले गरेको छ । सिद्धान्त र आदर्शको बहसबाट युवाहरू झन् टाढा पुगेका छन् ।यथार्थमा, अहिले भइरहेका दलहरूका महाधिवेशन नामका आत्मा र सारवस्तुशून्य भीड र भोजभतेरले नेपालको लोकतन्त्र र संघीयतालाई बलियो बनाउन सघाएका छैनन् । मुलुकको औसत आर्थिक भविष्य, उन्नत हुन नसके पनि क्रियाशील लोकतन्त्र र सहन गर्न सकिनेसम्मको कानुनी राज्यको अस्तित्व जोगाइराख्नसमेत नेपालको वर्तमान राजनीतिमा आम बनाइएको महाधिवेशन नामको मदारीले बाँदरको नाच देखाउने र वरिपरि बसेकाले मनोरञ्जन लिँदै ताली ठोक्ने अभ्यासमा पूर्णविराम लाग्नु अपरिहार्य छ । त्यो ऐतिहासिक जिम्मेवारी वहन गर्न आदर्शवान् र इमानदार पात्र नै आवश्यक पर्छ । त्यो कति छिटो होला ? अनुमान लगाउन सहज छैन । तर, त्योभन्दा अर्को बाटो छैन ।"
झन्झन् गहिरिँदो महँगीको जरो,"मुद्रास्फीति नियन्त्रणमा राज्य र राजनीतिको भूमिकामाथि उल्लेख गरिएझैं, धेरैवटा समष्टिगत अर्थतन्त्र र नीतिगत अवयवहरूले मुद्रास्फीतिलाई प्रभाव पारिरहेका हुन्छन् । यसबाट पर्ने जोखिम पनि एक्लाएक्लै अवयवको सुधार वा नियन्त्रणबाट सम्भव हुँदैन । मुद्रास्फीतिलाई सहज र आम मानिसले धान्न सक्ने बनाउनका लागि एकीकृत प्रस्ताव आवश्यक पर्छ । एकीकृत प्रस्ताव निर्माण गर्न वास्तविक तथा वित्तीय नीतिहरू तय गरिनुपर्ने हुन्छ । आम जनताप्रतिको दायित्व बुझ्ने राज्यले मुद्रास्फीति नियन्त्रण गर्न चाहँदा उसले दुई किसिमका साधन प्रयोग गर्न सक्छ वित्तीय नीति र मौद्रिक नीति ।वित्तीय नीतिमार्फत राज्यले रोजगारीको माहोल बनाउन खर्च गर्ने आँट गर्नुपर्छ । उक्त खर्च जगेडा गर्न कर प्रणालीमा व्यापक सुधार आवश्यक पर्छ । यसको अर्थ राज्यद्वारा गरिने खर्च र कर प्रणालीबीच तादात्म्य आवश्यक हुन्छ । जस्तो कस्तो परियोजना तयार छÙ त्यो परियोजना खोज तथा अनुसन्धानमा आधारित छ कि छैनÙ त्यसमा कसरी र कति खर्च गर्नेÙ खर्च गर्ने संस्थागत क्षमता (मानव संसाधन तथा आवश्यक भौतिक पूर्वाधार) छ कि छैनÙ त्यस परियोजनाले कति आर्थिक उपार्जन गर्छ वा रोजगारी कति उत्पादन गर्छÙ पुँजीगत खर्च, पुँजीनिर्माण तथा रोजगारीको अनुपात सरदर कति हुन्छ भन्ने विषय वित्तीय नीतिमार्फत तय गरिन्छन् । राज्यले अख्तियार गर्ने वित्तीय नीतिले प्रत्यक्षअप्रत्यक्ष रूपमा व्यक्तिगत खर्च, पुँजीगत खर्च, मुद्रा विनिमय दर र ब्याजदर आदिलाई प्रभाव पार्ने हुन्छ जसलाई मौद्रिक नीतिमार्फत सम्बोधन गरिन्छ । खर्च कटौती गर्ने नवउदारवादी समष्टिगत नीति (अस्टेरिटी ड्रिभन म्याक्रो इकोनोमिक पोलिसी) ले नेपालमा मात्रै होइन, संसारभर हाल वृद्धि भएको मुद्रास्फीतिको कहर रोक्न सक्दैन । त्यसैले राज्यले कम्तीमा किन्सद्वारा प्रतिपादित मिश्रित अर्थतन्त्रलाई आधार बनाएर वित्तीय तथा मौद्रिक नीतिलाई अघि बढाउनुको विकल्प देखिँदैन ।बहुराष्ट्रिय निगमहरूले हाँकेको भूमण्डलीकरणले आम नागरिकलाई खास गरी श्रमजीवी जनतालाई (जीविकोपार्जनमुखी किसान र ज्यालादारी मजदुर) आफ्नो वित्तीय शक्तिको बलमा सम्पत्ति र आय आर्जनवाट वञ्चित गराउँदै लग्यो । राज्यलाई फगत क्रेता बनाइयो । राज्यका पार्टपुर्जाहरू कमजोर बनाइए । यसले गर्दा देशभित्रै पुँजी निर्माणमा सहभागिता जनाउने अर्थात् अल्पकालीन र दीर्घकालीन रोजगारी बढाउने उद्यमहरूको विकास हुन सकेन । कृषि, उद्योग, पूर्वाधार विकास, पर्यटनजस्ता उत्पादनमूलक क्षेत्रमा उत्पादन र रोजगारी वृद्धिमा ह्रास आउँदा डच डिजिज निम्तियो र अत्यधिक परनिर्भरता बढ्यो । भुक्तानी सन्तुलन धान्न सस्तो शारीरिक श्रम निर्यातलाई बढावा दिइयो । जुनसुकै नाममा गरिने श्रमिक निर्यातको यो धन्दा निरुत्साहित गर्दै मुलुकभित्रै रोजगारी सृजना गर्नु आवश्यक छ । यसको अर्थ राज्यको भूमिका बढाउन दशकौंदेखि असफल साबित भएको नवउदारवादी नीति उल्टाउन जरुरीे छ, ताकि पुँजीगत खर्च गर्ने क्षमता, उत्पादन र रोजगारीसँगसँगै बढ्न सकून्, जहाँ आम श्रमजीवीको न्यूनतम मागको सुनुवाइको वातावरण बनोस् र आम मानिको जीवनस्तर उकास्न सम्भव होस् । गरिबी निवारण रणनीतिको रटान लगाउन थालिएको दशकौं भइसकेको छ । झारा टार्न ल्याइएका यी रणनीतिहरू सफल भएनन् । किनकि यी सबै रणनीति यथार्थ अनुसन्धान र जनताका वास्तविक आवश्यकतामा आधारित थिएनन् । शिक्षा र स्वास्थ्यजस्ता क्षेत्रबाट राज्यले हात झिकेर, रोजगारमूलक औद्योगिकीकरणमा राज्यको भूमिका हटाएर, अझै दुईतिहाइ श्रमिक शक्ति अल्झिएको कृषि क्षेत्रलाई दिइँदै आएका सुविधाहरू कटौती गरेर अनि सदियौंदेखिको राज्यको आर्थिकसामाजिक संरचनालाई यथावत् राखेर कहीँकतै गरिबी निवारण भएको छैन र नेपालमा पनि हुन्थेन, भएन । लगभग चार दशकको अनुभवअनुसार, राज्यले शिक्षा र स्वास्थ्यको दायित्व लिनैपर्छ । गरिबी मापनको पुरानो परिपाटी त्यागेर नयाँ व्यवस्थापन गर्दै सामाजिक कल्याणका कार्यक्रमहरू तय गर्नैपर्छ । त्यसो गर्न करको दायरा फराकिलो पार्ने नाममा जनताको ढाड सेक्ने गरी अप्रत्यक्ष कर थोपर्ने मात्र होइन, धनी उद्योगीव्यापारी र बहुराष्ट्रिय निगमहरूलाई पोस्ने कर राजस्व नीति खारेज गरेर प्रगतिशील कर प्रणाली विकास गर्नैपर्छ । महामारीबाट आक्रान्त अर्थतन्त्रमा नयाँ ढंगले पुनर्ताजगी ल्याउन सबैभन्दा पहिला गरिबी र आर्थिक असुरक्षामा रहेका जनताको यथार्थ गणना आवश्यक हुन्छ । उनीहरूका लागि आधारभूत आवश्यकताको जोहो गरिदिनु जरुरी छ । आधारभूत आवश्यकता पूरा गर्न अल्पकालीन, मध्यकालीन र दीर्घकालीन योजना अनि तिनलाई सम्बोधन गर्न नयाँ संस्थागत संरचना आवश्यक पर्छ । मुद्रास्फीतिलाई नियन्त्रण गर्ने योजनाको सफलता राजनीतिका वाहक शक्तिहरूले आफूलाई कसरी संस्थागत गर्छन् भन्नेमा भर पर्छ । नेपालमा प्रत्येक पटक गरिने आम निर्वाचन होस् या प्रदेश र स्थानीय निर्वाचन, ती सम्पन्न भइरहँदा महँगी अचाक्ली बढ्छ । लाग्छ, निर्वाचन मुद्रास्फीति बढाउनलाई गरिन्छ । अब त पार्टीहरूले सम्पन्न गर्ने महाधिवेशनपछि पनि मुद्रास्फीति बढ्ने संकेतहरू देखा पर्न थालेका छन् । किनकि महाधिवेशनहरूमा पर्याप्त मात्रामा फजुल खर्च बढ्छ र त्यसको स्रोत सार्वजनिक गरिन्न । यस्ता खर्चहरूको स्रोत भ्रष्टाचार, वैदेशिक सहयोगका नाममा गरिने सम्पत्ति शुद्धीकरण हो भनी अनुमान लगाउन कसैलाई पनि गाह्रो पर्दैन । सामान्य जनतालाई प्रभावित पार्न गरिने तडकभडकले जनताका पक्षमा सुधारका कार्यक्रम तय गर्न र महँगी घटाउन सघाउँदैनन् । दलहरूले गैरराजनीतिक, गैरसामाजिक र गैरसांस्कृतिक रबैया सुधारेनन् भने बढ्दो मुद्रास्फीतिका कारण निकट भविष्यमा देखा पर्ने आक्रोशको आगोमा उनीहरूको अस्तित्व पनि खतरामा पर्न सक्ने कटुसत्यलाई नकार्न सकिन्न ।"
जनगणना र घरेलु श्रममाथिको राजनीति,"घरेलु श्रम र कामकाजी महिला घरधन्दामा पुँजी खर्च हुँदैन, किनभने घरधन्दा हालको सामाजिक संरचनाअनुसार महिलाको भागमा पारिएको क्षेत्र हो । र यसका लागि मूल्य तिर्नुपर्दैन किनभने घरका छोरी, बुहारी, आमा, बहिनीको श्रम बिनासर्त घरधन्दाका लागि हो, चाहे ती महिला अन्य आर्थिक क्रियाकलापमा संलग्न होऊन् वा नहोऊन् । यहाँनिर महत्त्वपूर्ण र बिर्सन नहुने पक्ष के छ भने, कुनै महिलाले आर्थिक उपार्जनमा संलग्न रहेरै घरधन्दा पनि सम्हालिरहेकी भए उसले चौबीस घण्टामा चौधदेखि सोह्र घण्टासम्म श्रम गरेकी हुन्छिन्, जसबाट परिवारमा प्रत्यक्षअप्रत्यक्ष दुवै रूपमा उल्लेख्य आर्थिक योगदान भएको हुन्छ । तर जनगणनाको आर्थिक अभिलेखीकरणमा यो पक्ष कतै उल्लेख थिएन । आजको परिवर्तित अवस्थामा एउटी महिलाले परिवारको आर्थिक समृद्धिका लाग्िी त्यति नै महत्त्वपूर्ण भूमिका निर्वाह गरेकी हुन्छिन् जति विगतदेखि राज्यले आर्थिक रूपमा गणना नगरेका कार्य (जस्तै भात पकाउने, भाँडा माझ्ने, बच्चा हेर्ने, वृद्धवृद्धाको हेरचाह गर्ने आदि) मा खेलेकी छन् । तर प्रश्नावली र सन्दर्भपुस्तिका दुवै यस विषयमा मौन रहे । यसरी देशको महत्त्वपूर्ण दस्तावेजले नै आधा जनसंख्याले खर्चिएको श्रमको लेखाजोखा नगर्नु भनेको राज्यबाट नियतवश गरिएको महिलाको श्रमको अपमान र संरचनागत बहिष्करण हो । यी प्रश्न किन महत्त्वपूर्ण छन् ?जुनसुकै महिलाको बाल्यकालदेखि वृद्धावस्थासम्म अत्यधिक समय परिवारको हेरचाह र घरधन्दामै खर्च भएको हुन्छ । राज्यले आर्थिक रूपमा गणना हुने मानेको क्षेत्रमा विविध कारणले महिलाहरू सहभागी हुन सकेका हुन्नन् । उनीहरूलाई त्यो क्षमता प्राप्त गर्ने मौकै हुँदैन या त क्षमता भएर पनि समय र वातावरण हुँदैन, जसले गर्दा पढ्नेलेख्ने, आराम गर्ने, मनोरञ्जन गर्ने वा अन्य आर्थिक, सामाजिक वा सृजनात्मक काममा सहभागी हुने अवसरबाट वञ्चित हुन्छन् । यस्तो वञ्चितीकरणले प्रत्यक्षअप्रत्यक्ष रूपमा महिलाहरू पुरुषका तुलनामा पछाडि पर्छन्् वा पारिइन्छन् र यसको असर उनीहरूको जीवनको गुणस्तरमा पर्छ । यस्तो हुनु भनेको समानताका निम्ति भएका अन्य प्रयास पनि व्यर्थ जानु हो । सँगै, आजको परिवर्तित समाजमा घरधन्दामा महिलापुरुष दुवैको बदलिँदो भूमिकाअनुरूप पुरुषको सहभागिता पनि नगण्य रूपमै भए पनि बढेको छ । तर जनगणनामा छुटेको यस अभिलेखीकरणले घरधन्दामा पुरुष सहभागिता कस्तो छ र विगतमा भन्दा कति परिवर्तन आएको छ भन्ने तथ्य पनि छुटायो । यो तथ्य आउन सकेको भए राज्यले लैंगिक समानताका निम्ति भविष्यमा बनाउने नीति र रणनीतिका निम्ति पक्कै फलदायी हुने थियो । यसरी राज्यले नै श्रमको मूल्यांकनमाथि संस्थागत विभेद गर्नु भनेको पितृसत्तात्मक सोच र अवधारणालाई निरन्तरता दिनु अनि जनगणनाका विविध पक्षलाई महिलावादी दृष्टिकोणबाट विश्लेषण नगरिनु हो, जुन नेपालले अन्तर्राष्ट्रिय रूपमा हस्ताक्षर गरेका सन्धिअभिसन्धिहरूको विरुद्ध पनि हो । सन् १९९५ मा भएको बेइजिङ सम्मेलनले नै महिला र पुरुषबीचको श्रमको असमान वितरण समानताको बाधक हो भनिसकेको छ । त्यस्तै, सिडलगायत यूएनका अन्य अन्तर्राष्ट्रिय दस्तावेजहरूले घरेलु श्रमको मूल्यांकन हुनुपर्ने र श्रमको समान वितरण हुनुपर्ने सुझाव दिएका छन् । नेपालको संविधानले नै लिंगका आधारमा कुनै पनि भेदभाव गर्न नहुने कुराको ग्यारेन्टी गरेको अवस्थामा यस जनगणनाले घरेलु श्रमको पहिचान र अभिलेखीकरण नगर्नुलाई राज्यले महिलाको श्रममाथि गरेको नकारात्मक राजनीतिको एउटा उदाहरणका रूपमा लिन सकिन्छ ।"
डा बाँस्तोलालाई टेकुबाट हटाइँदै,"काठमाडौं (कास) ओमिक्रोन भेरियन्टले विश्व नै त्रसित बनाइरहेका बेला कोभिड१९ महामारीको पहिलो लहरदेखि नै बिरामीको उपचारमा अहोरात्र खटिएका शुक्रराज ट्रपिकल तथा सरुवा रोग अस्पतालका निर्देशक डा अनुप बाँस्तोलालाई स्वास्थ्य मन्त्रालयले अन्यत्र सरुवा गर्ने भएको छ । विश्व स्वास्थ्य संगठनले आइतबार नेपालसहित अन्य मुलुकलाई कोभिड१९ को नयाँ भेरियन्टका सम्बन्धमा सतर्कता अपनाउन निर्देशन दिइसकेको छ । तर, यही बेला स्वास्थ्य तथा जनसंख्यामन्त्री विरोध खतिवडाले मन्त्रीस्तरीय निर्णय गरी डा बाँस्तोलालाई भक्तपुरको क्षयरोग केन्द्रमा सरुवा गर्न लागेका हुन् । कोरोना पहिलो र दोस्रो लहरमा खटिएका अनुभवी चिकित्सकलाई अन्यत्र सरुवा गर्न लागेकोप्रति स्वास्थ्य मन्त्रालयकै कर्मचारीहरूसमेत असन्तुष्ट छन् । मन्त्रालय स्रोतका अनुसार बाँस्तोलाको सरुवा पत्र तयार भइसकेको छ । अघिल्लो सरकारले कोरोना महामारीका बेला उत्कृष्ट काम गरेको भन्दै पुरस्कृत गरिएका बाँस्तोलालाई निर्देशकको जिम्मेवारी दिएको पाँच महिनामै खतिवडाले सरुवा गरेका हुन् । बाँस्तोलालाई हटाएर निर्देशकको जिम्मेवारी डा मनीषा रावललाई दिन लागिएको छ । उनको सरुवाको पत्र तयार भएको मन्त्रीको सचिवालयले समेत पुष्टि गरेको छ । उहाँको सरुवा भएको हो । बाँस्तोलालाई सरुवा गर्दा आलोचना हुन्छ भनेर हामीले मन्त्रीलाई सल्लाह पनि दिएका थियौं तर रोकिएन, सचिवालयका एक सदस्यले भने । बाँस्तोलाले पनि आफ्नो सरुवाको हल्ला मिडियाबाट थाहा पाएको बताए । सरुवा भएको भन्ने सुनेको हो तर अरू केही थाहा छैन, उनले भने । कोरोना संक्रमितको उपचार, नियन्त्रण र रोकथाम गर्न मात्रै योगदान नभई निर्देशक भएपछि अस्पतालको व्यवस्थापनसमेत सुधार गरेका छन् । उनी निर्देशक भएपछि अस्पतालको ओपीडी व्यवस्थित भएको छ । अस्पतालको कुनामा रहेको फार्मेसीलाई सबैले देख्ने ठाउँमा सारेर अस्पतालका बिरामीले बाहिर महँगोमा किन्नुपर्ने बाध्यता हटाएका छन् । अस्पताल परिसर र स्टोर चिटिक्क पारिएको छ । परिसरका थोत्रा सामान र गाडी सबै सामान लिलामी गरेका छन् । अस्पतालमा नयाँ अक्सिजन प्लान्ट जडान गरिएको छ । त्यस्तै अक्सिजन सुविधा नभएका बेडमा अक्सिजन पोर्ट जडान गरिएको छ । उनी निर्देशक भएपछि गरिब र विपन्न नागरिकलाई प्रदान गरेको विवरण हरेक महिना सार्वजनिक गर्ने व्यवस्था मिलाएका छन् । यो व्यवस्थापछि पहुँचवाला बिरामीहरू निःशुल्क सेवा लिन हच्किन थालेका छन् । त्यस्तै अस्पतालमा पूरा समय काम नगर्ने, हाजिर नहुने चिकित्सक, स्वास्थ्यकर्मी र कर्मचारीको नाम सूचना पाटीमै टाँस्ने व्यवस्था गरिएको छ । जसले गर्दा उनीहरू कार्यालय समय छलेर बाहिर जाने क्रम पनि केही हदसम्म रोकिएको छ ।"
संघीय मन्त्रालयको पुनःसंरचना गर्ने तयारी,"(काठमाडौं)  सरकारले निजामती कर्मचारी सरुवा र संघीयतासम्बन्धी विषयलाई दुई छुट्टाछुट्टै विभागअन्तर्गत राख्ने गरी संघीय मामिला तथा सामान्य प्रशासन मन्त्रालयलाई पुनःसंरचना गर्ने भएको छ । मुलुक संघीय संरचनामा गए पनि मन्त्रालयको काम भने कर्मचारी सरुवामा मात्रै केन्द्रित भएपछि नीतिगत सुधार र कर्मचारी सरुवाको काम सम्बन्धित विभागअन्तर्गत रहने गरी मस्यौदा लेखन भइरहेको छ ।संघीय मामिलामन्त्री राजेन्द्र श्रेष्ठको प्रस्तावअनुसार मन्त्रालयलाई समन्वयकारी भूमिकामा रहने गरी पुनःसंरचना गर्न लागिएको हो । मन्त्री श्रेष्ठले मुलुक संघीयतामा गइसकेको अवस्थामा सिंहदरबारमै अधिकार केन्द्रित गर्न नहुने उद्देश्यले मन्त्रालय पुनःसंरचना गर्न लागेको बताए । उनले भने, अहिले संघीय मन्त्रालय सरुवा मन्त्रालयजस्तो भएको छ । अब मन्त्रालयको नाम पनि कामअनुसार हुन्छ । उनका अनुसार मन्त्रालयको नाम नै फेर्ने प्रस्ताव तयार गरिएको छ ।पुनःसंरचना प्रस्ताव तयार गर्न सहसचिव वसन्त अधिकारीको संयोजनमा आन्तरिक समिति गठन गरिएको छ । अधिकारीले आफूले आन्तरिक रूपमा होमवर्क गरिरहेको बताए । उनले भने, मन्त्रीज्यूकै अवधारणाअनुसार मन्त्रालयलाई समन्वयकारी भूमिका दिने गरी संरचना बनिरहेको छ । साबिक सामान्य प्रशासन मन्त्रालयले २०६६ सालमा आन्तरिक रूपमा तयार गरेको संगठन तथा व्यवस्थापन सर्वेक्षण प्रतिवेदनले मानव संसाधन तथा व्यवस्थापन मन्त्रालय बनाउन प्रस्ताव गरेको थियो । झन्डै १२ वर्षअघि तयार प्रतिवेदनमा मन्त्रालय कर्मचारीको सरुवा, बढुवा र प्रशासनिक कार्यमा संलग्न भएको निष्कर्ष निकालेको थियो । प्रतिवेदनमा प्रशासन सुधार, अध्ययन, अनुसन्धान, जनशक्ति योजना, सेवा सञ्चालन र व्यवस्थापनसम्बन्धी अनुगमनमा केन्द्रित हुनुपर्ने उल्लेख छ । उक्त प्रस्ताव कार्यान्वयन नगर्दै पुनःसंरचनाको नयाँ प्रस्ताव सुरु गरिएको छ ।अहिले तयार भइरहेको मस्यौदाअनुसार मन्त्रालयको नाम फेरेर समन्वयकारी भूमिकामा सीमित गरिनेछ । मन्त्रालयको नयाँ नाम भने यकिन भएको छैन । स्रोतका अनुसार एकथरी कर्मचारीले स्थानीय मामिला तथा निजामती कर्मचारी व्यवस्थापन मन्त्रालय राख्नुपर्ने प्रस्ताव अघि सारेका छन् । स्रोतका अनुसार मन्त्री श्रेष्ठले भने मानव संसाधन मन्त्रालय राख्नुपर्ने प्रस्ताव गरेका छन् । प्रस्ताव गरिएको नयाँ संरचनाको मन्त्रालयअन्तर्गत कर्मचारी तथा अभिलेख व्यवस्थापन विभाग र संघीय मामिला विभाग रहनेछ । विभागको नेतृत्व सहसचिवले गर्नेछन् । हालको राष्ट्रिय निजामती किताबखानालाई कर्मचारी तथा अभिलेख विभागमा परिणत गरेर अधिकृतसम्मको सरुवाको जिम्मेवारी दिने प्रस्ताव तयार गरिएको छ । उपसचिवमाथिका पदहरूको सरुवा मात्र मन्त्रालयले गर्ने मस्यौदा तयार गरिएको स्रोतले जानकारी दियो । मन्त्री श्रेष्ठका अनुसार अहिले मन्त्रालयले नीति निर्माण, अध्ययन अनुसन्धानभन्दा पनि सरुवामै अलमलिनुपरेको अवस्था छ । मन्त्रालय मातहतमा कर्मचारी व्यवस्थापन महाशाखा, संघीय मामिला महाशाखा, योजना तथा अनुगमन महाशाखा र शासकीय सुधार महाशाखा रहनेछ । हाल मन्त्रालयमा ६ जना सहसचिव रहेकामा पुनःसंरचनापछि चार जना रहनेछन् । मन्त्रालयका १ सय ७२ जना कर्मचारी दरबन्दीलाई एक सयमा झारिनेछ । अवधारणाअनुसार संघीय मामिलासम्बन्धी विभागले संघ, प्रदेश र स्थानीय तहको क्षमता विकासका लागि सघाउनेछ ।राजनीतिक रूपमा संघीयताको अभ्यास सुरु भएर तीन तहको सरकार सञ्चालन भए पनि कर्मचारी प्रशासन भने संघीय ढाँचामा गइसकेको छैन । समायोजन ऐनअनुसार समायोजन भएका कर्मचारी फेरि संघको दरबन्दीमा फर्किरहेका छन् । संसद्ले संघीय निजामती कर्मचारी विधेयक पारित नगर्दा मन्त्रालय अहिले त्यही काममा अल्झेको छ । मन्त्री श्रेष्ठले भने कर्मचारीको सेवा अवधि कति वर्ष राख्नेजस्ता एजेन्डाले प्रशासन सुधार नहुने बताए । उनले मन्त्रालयबाटै पुनर्संरचना सुरु नगरी संघीयताको मर्म जनतामा नपुग्ने दाबी गरे । २०७६ चैतमा संघ, प्रदेश र स्थानीय तहमा ९९ हजार कर्मचारीको दरबन्दी मिलाइएको थियो । समायोजन ऐनमा भएको त्रुटिका कारण अदालतले प्रदेश र स्थानीय तहमा गएका कर्मचारीको सरुवालाई धमाधम उल्ट्याउन थालेपछि संघीय मन्त्रालय सरुवाको विषयमा अल्झिरहेको छ । सरकारले अध्यादेशमार्फत संघीय निजामती विधेयक ल्याउने तयारी गरेको छ ।"
कवि शिरोमणिको मधेस घर,"(पर्सा)  पुरानो भएकाले हेर्दा जर्जर देखिन्छ । तर दुईतले काठको घर भव्य छ । फराकिलो आँगन भएको घरको एकातिर ठूलो धनसार र भण्डारण । अर्कोतिर भत्किएको गोठ र भान्साघर । पर्साको जिराभवानी गाउँपालिका२ काठमाडौं टोलमा रैथाने थारू बस्तीबीच ठडिएको यो घरआँगनले पुरानो दरबार परिसरकै झल्को दिन्छ । इतिहासको साक्षी यो घरआँगन कवि शिरोमणि लेखनाथ पौड्यालको हो । कविले जीवनका कुनै कालखण्ड यही घरमा बिताएका थिए । काठमाडौंबाट उनी बर्सेनि जाडो छल्न सपरिवार यहाँ आउथे । प्रायः कात्तिकमा मधेस झरेपछि उनी यहाँ लाग्ने प्रसिद्ध जिराभवानी मेला भरेर होली पर्व सकिएपछि मात्रै काठमाडौं फर्किन्थे । यो उनको र परिवारका सदस्यको वार्षिक तालिका जस्तै थियो । स्थानीय ८० वर्षीय लक्ष्मण खाँ थारूका अनुसार कवि शिरोमणिले यो घर २०१२ सालतिर बनाएका थिए । त्यतिबेला राजपरिवारबाट पौड्यालले करिब १ सय ५० बिघा जग्गा बक्सिस पाएका थिए । जग्गा रेखदेख गर्न मधेसमै घर बनाएर कवि र उनको परिवारका सदस्यमध्ये कोही न कोही नियमितझैं बस्ने गरेको पनि थारू सम्झन्छन् । उहाँ हिउँदमा यहाँ आएर सपरिवार ३४ महिना बस्नुहुन्थ्यो । उहाँको अवसानपछि छोरा अनन्तनाथ, छोरीज्वाइँ पुण्यप्रभा र बुद्धिनाथ, कुन्ती र विश्वनाथ पनि आउनुहुन्थ्यो, उनले भने, माओवादी द्वन्द्वकाल अघिसम्म बर्सेनि उहाँहरू बाली उठाउन काठमाडौंबाट आएर यहाँ लामो समय बस्ने, अनि जाडो घटेपछि फर्कने क्रम चलिरहेको रहेको थियो । सशस्त्र द्वन्द्व सुरु भएपछि पौड्याल परिवारका सदस्य यहाँ आउन छाडेको अर्का स्थानीय तथा छिमेकी नथुनी मृगदाहा थारू बताउँछन् । सम्भवतः बढी खेतीपाती र ठूलो घर भएकाले माओवादीले क्षति गर्लान् भनेर उहाँहरू यहाँ आउन डराउन थाल्नुभयो, थारूले भने, एक जना विश्वास पात्रको जिम्मा लगाइएको घर जीर्ण हुँदै गयो । खेतीपाती पनि बिस्तारै बिक्री भयो, अन्त्यमा यही घर पनि उहाँहरूले करिब १५ वर्षअघि बेच्नुभयो । कविको मधेसको खेतबारीमा २२ वर्ष ट्र्याक्टर चलाएका स्थानीय ७६ वर्षीय कमल साहको मुहार अहिले पनि संस्मरणले उज्यालिन्छ । कविजी जाडो छल्न ४५ महिना यहाँ ढुक्कले बस्न आउनुहुन्थ्यो । त्यतिबेला उहाँहरूको यहाँ प्रशस्त जग्गाजमिन भएकाले त्यसको रेखदेखका लागि भए पनि आइराख्नुहुन्थ्यो, उनले भने, त्यतिबेला म भर्खर युवा थिएँ । उहाँको व्यक्तित्व अनौठो लाग्थ्यो, जाजल्यमान अनुहार, सेतो कुर्ता पाइजाम लगाउने र कहिल्यै दारीकपाल नकाट्ने कविजी अत्यन्त गम्भीर पनि हुनुहुथ्यो । उतिबेला व्यक्तित्वबारे धेरै भेउ पाइन, उहाँ बितेपछि पो देशकै ठूलो कवि रहेछन् भन्ने थाहा पाएँ । अझै पनि पुस्तक, पत्रपत्रिका वा टेलिभिजनमा कवि शिरोमणिको तस्बिर देख्दा वा चर्चा सुन्दासमेत पुराना दिनहरू सम्झना आउने उनले बताए । कविको परिवार यहाँ आएर घर बनाएर बस्न थालेपछि गाउँकै नाम काठमाडौं टोल रहन गएको साह बताउँछन् । पौड्याल परिवारकै प्रयासमा पर्साको ग्रामीण भेगमध्ये पोखरियापछि यहाँ बिजुली पुगेको थियो । कविजीको परिवार यहाँ बस्न थालेपछि स्थानीयले पनि पढाइप्रति रुचि देखाएर आफ्ना सन्तानलाई पढन पठाउन थालेका थिए, उनले भने । कविको परिवारबाट स्थानीय भगतजीले खरिद गरेको घरजग्गा अहिले जानकी टोलाका समसुल मियाँले किनिसकेको साह बताउँछन् । मियाँले पनि बेच्न खोजेका छन् । स्थानीय प्रकाश थारू मूर्धन्य साहित्यकारको घरजग्गालाई जोगाएर राख्नुपर्नेमा कसैले वास्ता नगर्नु विडम्बना रहेको बताउँछन् । यो घरजग्गा खरिदबिक्री हुँदा त्यतिबेला स्थानीयमा चेतना भएन र घर जीर्ण भएर अहिले बेहाल हुन पुग्यो, उनले भने, जनप्रतिनिधिले कविको चिनोलाई जोगाउन सोचिदिए हुन्थ्यो । चिनो जोगाए साहित्यमा रुचि भएकाहरूका लागि महत्त्वको हुने थारूको भनाइ छ । यसलाई संग्रहालय वा पर्यटकीय स्थलकै रूपमा पनि विकास गर्ने सम्भावना अझै पनि छ, उनी थप्छन्, अझै पनि यो घरलाई स्थानीय तहले किनेर संरक्षण गरे हुन्छ । ६ दशकअघि बनेको घरमा शयन कक्ष, पुस्तकालय, बैठकलगायत छन् । त्यसबाहेक आँगनमा धनसार, भण्डार, गोठ, भान्सा, शौचालय छन् । जिराभवानी गाउँपालिका अध्यक्ष रामप्रित महतोले आफ्नो गाउँपालिकामा कवि शिरोमणिको घर रहेको कुरो हालसम्म जानकारी नरहेको बताए । यो कुरो अहिलेसम्म मलाई थाहा थिएन, तपाईंले भनेपछि मात्र थाहा पाएँ, उनले भने ।"
'आकाशगंगाको किनार विमोचन,"पोखरा (कास) कवि अजित उत्सवले कवितासंग्रह आकाशगंगाको किनार ल्याएका छन् । पोखरामा आयोजित कार्यक्रममा साहित्यकार सरुभक्त श्रेष्ठ, प्राज्ञ रमेश श्रेष्ठलगायतले संयुक्त रूपमा कवितासंग्रह विमोचन गरे । सरुभक्तले अजितलाई कविका रूपमा स्थापित गर्न कवितासंग्रहले भूमिका खेल्ने बताए । प्राज्ञ श्रेष्ठले संग्रहका कविताले आफू प्रभावित भएको बताए । कवितासंग्रहको समीक्षा समालोचक सञ्जीव पौडेलले गरेका थिए । उपप्राध्यापक परशुराम कोइरालाले कवि अजित उत्सवको जीवनी र व्यक्तित्वमाथि प्रकाश पारे । युवा कवि रोशन तिमिल्सिनाले विमोचित कृतिभित्रका कविता वाचन गरे । संग्रहमा ५६ वटा कविता छन् । सगरमाथा साहित्य प्रतिष्ठानको आयोजनामा भएको विमोचन कार्यक्रममा कवि अजित उत्सवले निकट भविष्यमै एउटा कथा र कवितासंग्रह सार्वजनिक गर्ने बताए ।"
बेमौसमी वर्षापीडित किसानलाई ५५ हजारसम्म मात्र राहत,"(काठमाडौं)  बेमौसमी वर्षाका कारण आएको बाढी, पहिरो र डुबानबाट धानबालीमा क्षति बेहोरेका किसानले ५५ हजार रुपैयाँसम्म मात्रै राहत पाउने भएका छन् । धानबाली क्षति भएको करिब डेढ महिनापछि मंसिर २ मा बसेको मन्त्रिपरिषद् बैठकले स्वीकृत गरेको बेमौसमी वर्षाका कारण धानबालीमा क्षति पुगेका किसानलाई राहत उपलब्ध गराउने मापदण्ड २०७८ मा यस्तो व्यवस्था छ ।कात्तिक ११ मा बसेको मन्त्रिपरिषद् बैठकले बेमौसमी वर्षाबाट पीडित किसानलाई पूर्ण र आंशिक क्षतिका आधारमा राहत दिने निर्णय गरेको थियो । पूर्ण क्षतिका हकमा साना किसान (१० कट्ठासम्म) लाई उत्पादन लागतको ६५ प्रतिशत राहत दिने निर्णय भएको थियो । प्रतिकट्ठा १ हजार ९ सय २१ रुपैयाँका दरले प्रतिबिघा ३८ हजार ४ सय २० रुपैयाँको राहत व्यवस्था गरिएको जनाइएको थियो । मझौला किसान अर्थात् ११ देखि ४० कट्ठासम्म धानबाली लगाउने किसानलाई उत्पादन लागतको ३९ प्रतिशत राहतको व्यवस्था गरिएको थियो । प्रतिकट्ठा ८ सय ८७ रुपैयाँका दरले प्रतिबिघा १७ हजार ७ सय ४० रुपैयाँ राहत दिइने भनिएको थियो । ठूला किसान ४१ कट्ठाभन्दा बढी जग्गामा धानबाली लगाउने किसानलाई अधिकतम २० प्रतिशतसम्म राहत दिने निर्णय थियो । प्रतिकट्ठा ५ सय ९१ रुपैयाँका दरले प्रतिबिघा ११ हजार ८ सय २० रुपैयाँ राहत दिइनेछ । १ लाख ९१ हजार हेक्टरमा लगाइएको धानमा राहत दिन करिब ५ अर्ब ५२ करोड रुपैयाँ खर्च हुने अनुमान गरेको सरकारले मंसिर २ मा स्वीकृत मापदण्डबाट ५५ हजारभन्दा बढी नदिने निर्णय गरेको हो ।मापदण्डबमोजिम उपलब्ध गराइने राहत रकम ५५ हजार रुपैयाँभन्दा बढी हुनेछैन, मापदण्डमा लेखिएको छ । एक साता आएको बेमौसमी वर्षाका कारण सात प्रदेशमा १ लाख ९२ हजार ३ सय ९४ हेक्टर प्रभावितमध्ये १ लाख ११ हजार ६ सय ९ हेक्टरमा क्षति पुर्याएको थियो । ११ अर्ब ८७ करोड ५१ लाख रुपैयाँको ४ लाख २४ हजार १ सय १३ टन धानमा क्षति पुगेको कृषि तथा पशुपन्छी विकास मन्त्रालयको विवरणमा उल्लेख छ । पीडित किसानलाई तत्काल राहत दिन कार्यविधि बनाउन प्रधानमन्त्री तथा मन्त्रिपरिषद् कार्यालयका सचिवको संयोजकत्वमा कार्यदल बनाइएको थियो ।कार्यदलले ५ दिनभित्र कार्यविधि बनाई मन्त्रिपरिषद्मा पेस गर्ने कात्तिक ११ मा बसेको मन्त्रिपरिषद् निर्णय सार्वजनिक गर्दै सञ्चारमन्त्री ज्ञानेन्द्रबहादुर कार्कीले बताएका थिए । सुरुमा कार्यविधि भनिए पनि मंसिर २ मा स्वीकृत गर्दा मापदण्ड नामकरण गरेर आयो । मापदण्डमा धेरै फेरबदल भएको छ, मन्त्रालयका एक अधिकारीले भने ।किसानले संयुक्त रूपमा धानखेती गरेको भए पनि मापदण्डबमोजिमको एक जनाले पाउने बराबर राहत दिइने मापदण्डमा उल्लेख छ । मापदण्डअनुसार सरकारी वा सार्वजनिक जग्गा अतिक्रमण गरी गरिएको धानबालीमा क्षति पुगेको भए त्यसमा राहत दिइने छैन । क्षति भएको धानबालीको बिमा गरिएको भए त्यसमा पनि राहत दिइनेछैन । तर प्रदेश सरकार वा स्थानीय तहबाट प्राप्त राहत वा क्षतिपूर्ति बापतको रकम मापदण्डबमोजिम प्रदान गरिने राहत रकमभन्दा कम भएको अवस्थामा नपुग रकम उपलब्ध गराउन भने बाधा पर्नेछैन, मापदण्डमा भनिएको छ ।"
बक्यौता तिर्न अटेरी गरेपछि हेलोको सेवा खारेज,"(काठमाडौं)  नेपाल दूरसञ्चार प्राधिकरणले नेपाल स्याटलाइट टेलिकम प्रालि (हेलो नेपाल जीएसएम) लाई दिएको आधारभूत दूरसञ्चार सेवाको अनुमतिपत्र (लाइसेन्स) खारेज गरेको छ । सरकारलाई बुझाउनुपर्ने महसुल नतिरेकाले लाइसेन्स रद्द गरिएको प्राधिकरणको भनाइ छ ।दोस्रो किस्ता नतिरेपछि शुक्रबार बसेको प्राधिकरण सञ्चालक समिति बैठकले लाइसेन्स खारेजीको निर्णय गरेको हो, प्राधिकरणका प्रवक्ता सन्तोष पौडेलले भने, असारसम्ममा ३३ करोड चानचुन रुपैयाँ बुझाउनुपर्ने थियो, कात्तिकसम्म पनि बक्यौता किस्ता तिरिएन । प्राधिकरणले कम्पनीलाई आधारभूत सेवाको अनुमतिपत्र खारेज किन नगर्ने ? भन्दै स्पष्टीकरण सोधेको थियो । जवाफ चित्तबुझ्दो आएन, पौडेलले भने, त्यसपछि खारेज गरिएको हो ।व्यापारी अजेयराज सुमार्गीको नेपाल स्याटलाइटले सरकारलाई १ अर्ब हाराहारी रकम तिर्न बाँकी रहेको पौडेल बताउँछन् । लामो समयसम्म बक्यौता रकम नतिरेपछि कम्पनीलाई २०७६ सालमा सरकारले पाँच वर्ष समयसीमा दिएर किस्ताबन्दीमा बक्यौता तिर्ने सुविधा दिएको थियो । त्यसमध्ये गत असारसम्ममा ३३ करोड रुपैयाँ मात्रै बुझाए हुने थियो । तर त्यो पनि बुझाएन । पहिलो किस्तामा कम्पनीले गत वर्ष २९ करोड १५ लाख रुपैयाँ तिरेको थियो । तर यसपालि असार मसान्तसम्म तिर्नुपर्ने दोस्रो किस्ता नबुझाएपछि प्राधिकरणले कम्पनीलाई कात्तिक १२ मा स्पष्टीकरण सोधेको थियो ।पहिले पनि बक्यौता नतिरेर खारेज गरिएको कम्पनीले एकचोटि खारेज गरेपछि पटकपटक खारेज गर्न मिल्दैन भन्ने जवाफ पठाएको पौडेलले जनाए । नेपाल स्याटलाइटले नेसनवाइड लाइसेन्स लिन खोजिरहेको छ, पौडेलले भने, हालसम्म आफ्नो पूर्वाधारमा ९ अर्ब रुपैयाँ लगानी गरिसकेको छ । तर ग्राहक नभएकाले आम्दानी नै नभएर बक्यौता तिर्न नसकेको बताउने गरेको छ ।हेलो नेपालले आफ्नो वेबसाइटमा मध्यपश्चिमाञ्चल हुँदै पश्चिमाञ्जल र सुदूरपश्चिमाञ्चलमा हेलो नेपालका विभिन्न प्याकेजका सिम र अन्य सेवा विस्तार गर्ने उल्लेख गरेको छ । यसले काठमाडौंमा सेवा विस्तारको अनुमति दिए मात्रै बक्यौता तिर्ने सर्त राखेको बताइन्छ । सरकारको सहयोग र राजनीतिक संरक्षण पाएर कम्पनीले लाइसेन्स र फ्रिक्वेन्सी दस्तुरमा सुविधा पाइरहे पनि सरकारलाई तिर्नुपर्ने महसुल तिर्न लामो समयदेखि अटेरी गर्दै आएको छ ।अनुमतिपत्र खारेज भए पनि सरकारले बाँकी रकम कम्पनीबाट असुल गर्ने प्राधिकरणका सूचना अधिकारी सूर्यप्रसाद लामिछानेको भनाइ छ । लाइसेन्स मात्र खारेज हो, कम्पनी खारेज गरिएको होइन, उनले भने, सञ्चार मन्त्रालयलाई जानकारी गराई सरकारी बाँकी असुल सरहको प्रक्रियामा जान मिल्छ । यसको अर्थ बक्यौता रकम भविष्यमा असुल गर्ने बाटो कायमै छ । नेपाल स्याटलाइटले पहिले झैं यसपटक पनि सरकारसमक्ष पुनरावलोकनका लागि निवेदन दिन सक्छ । नेपाल दूरसञ्चार ऐनको दफा २८ मा प्राधिकरणले लाइसेन्स रद्द गरेपछि ३५ दिनभित्र पुनरावलोकनका लागि मन्त्रिपरिषदमा निवेदन दिन पाउने प्रावधान छ । यही प्रावधानअनुरूप २०७६ मा कम्पनीले सरकारसमक्ष पुनरावलोकनका लागि निवेदन दिएको थियो । त्यसबेला प्राधिकरणको आदेशविरुद्ध कम्पनीले सर्वोच्च अदालतमा रिट निवेदन दर्ता गरेको थियो । अदालतले प्राधिकरणको निर्णय जायज भएको फैसला सुनाएपछि कम्पनीले पुनः सञ्चार तथा सूचना प्रविधि मन्त्रालयसमक्ष पुनरावलोकनको माग गरेको थियो ।कम्पनीको मागअनुसार सञ्चार मन्त्रालयले २०७६ पुस २१ को मन्त्रिपरिषद् बैठकमा प्रस्ताव लगेर प्राधिकरणको निर्णय उल्ट्याई दिई कम्पनीको पक्षमा निर्णय गरेको थियो । र, कम्पनीले बुझाउनुपर्ने साँवाब्याजसहित सबै किसिमको बाँकी बक्यौता वर्षैपिच्छे गरी पाँच किस्तामा चुक्ता गर्न समय दिएको थियो ।नेपाल स्याटलाइट टेलिकम प्रालिसहित दूरसञ्चार कम्पनीहरूले लामो समयसम्म बक्यौता रकम नतिरेपछि संसद्को अर्थ समितिले यसबारे शृंखलाबद्ध छलफल र निर्देशन जारी गरेको थियो । बक्यौता असुल गर्न र नतिर्नेको लाइसेन्स खारेज गर्न सञ्चार तथा सूचना प्रविधि मन्त्रालय र दूरसञ्चार प्राधिकरणलाई निर्देशन दिएको थियो ।"
'एनआरएनएबारे परराष्ट्रको निर्देशन कार्यान्वयन नगर,"काठमाडौं (कास) उच्च अदालत पाटनले गैरआवासीय नेपाली संघ (एनआरएनए) को अन्तर्राष्ट्रिय समन्वय समितिको समायवधि र नयाँ निर्वाचन प्रक्रियाबारे परराष्ट्र मन्त्रालयले दिएको निर्देशन तत्काल कार्यान्वयन नगर्न आदेश दिएको छ । मुख्य न्यायाधीश नृपध्वज निरौलाको एकल इजलासले आइतबार मंसिर १९ मा परराष्ट्र र एनआरएनए दुवै पक्षलाई छलफलका लागि बोलाएको छ । उक्त दिन दुवै पक्षको बहसपछि अदालतले न्यायाधीश निरौलाले आइतबार जारी गरेको अल्पकालीन अन्तरिम आदेशलाई निरन्तरता दिनेनदिनेबारे निर्णय गर्नेछ, उच्च अदालतका रजिस्ट्रार ठगीन्द्र कट्टेलले भने । त्यतिन्जेल एनआरएनएका अध्यक्ष कुमार पन्त नेतृत्वको अन्तर्राष्ट्रिय समन्वय समितिले निर्वाचन प्रक्रिया जारी राख्न पाउनेछ । परराष्ट्रले असोज ११ र कात्तिक १७ मा पत्र पठाई निर्वाचनबारे विभिन्न निर्देशन दिएको थियो । ती सबै निर्देशनलाई आगामी १९ सम्म कार्यान्वयन नगर्ने उच्च अदालतले आदेश दिएको हो ।एनआरएनएको निर्वाचनमाथि परराष्ट्र मन्त्रालयले निरन्तर हस्तक्षेप गर्दा नेतृत्व छनोट प्रक्रिया अनिश्चित बनिरहेको छ । महाधिवेशन प्रतिनिधिसम्बन्धी विवाद रहेको भन्दै परराष्ट्रले फेरि चुनावी तालिका स्थगन गर्न निर्देशन दिएको थियो । एनआरएनएले परराष्ट्रसँग समन्वय गरी गत शुक्रबार निर्वाचनको नयाँ मिति मंसिर २९ (डिसेम्बर १५) का लागि सार्वजनिक गरेको थियो ।परराष्ट्रले संघलाई गरेको पत्राचारअनुसार अब निर्वाचन गराउने जिम्मेवारी एनआरएनएको संरक्षक परिषद्लाई तोकिएको थियो । जसको नेतृत्व एनआरएनएका पूर्वअध्यक्ष शेष घलेले गरिरहेका छन् । यसको अर्थ कुमार पन्त अध्यक्ष रहेको संघको वर्तमान अन्तर्राष्ट्रिय समन्वय परिषद्ले निर्वाचन गराउन पाउने गरी परराष्ट्रले निर्देशन दिएकोमा उच्च अदालतको आदेशले रोकिदिएको हो । हामीमाथि शृंखलाबद्ध रूपमा परराष्ट्र मन्त्रालयले अन्याय गरिरहेको थियो, अध्यक्ष पन्तले भने, उच्च अदालतको आदेशले न्यायको महसुस भएको छ ।पन्तका अनुसार निर्वाचन समितिको बैठक सोमबार बोलाइएको छ । परराष्ट्रले निर्देशन दिए पनि हामीले निर्वाचनका गतिविधि रोकेका थिएनौं, उनले भने, यो आदेशपछि निर्वाचनका कार्यक्रमलाई झन् तीव्रता दिन बाटो खुला भएको छ ।"
स्वदेशी कम्पनीमा मात्र पुनर्बिमा गर्नुपर्ने निर्देशनको विरोध,"(काठमाडौं)  जोखिम एकै स्थान र क्षेत्रमा केन्द्रित गर्न नहुने बिमाको सिद्धान्तविपरीत स्वदेशी कम्पनीमा मात्र पुनर्बिमा गर्नुपर्ने बिमा समितिको निर्देशन व्यावहारिक नभएको सरोकारवालाहरूले बताएका छन् । यस विषयमा निजी क्षेत्रका संघसंगठन, बिमा कम्पनी र बिमा विज्ञहरूले विरोध गर्दै आएका छन् । पछिल्लो निर्देशन खुला बजार अर्थतन्त्र र बिमाको विश्वव्यापी सिद्धान्तविपरीत भएको उनीहरूको धारणा छ ।जीवन बिमा कम्पनी र निर्जीबन बिमा कम्पनीका संघहरूले छुट्टाछुट्टै बैठक बसेर उक्त विषयमा नियामक निकायसमक्ष आफ्नो धारणा राख्ने निर्णयसमेत गरेका छन् । कुनै पनि पक्षबाट यो निर्देशन व्यावहारिक छैन, स्वदेशी पुनर्बिमा कम्पनीले मात्र जोखिम वहन गर्न सक्दैनन्, ती कम्पनीलाई विदेशी पुनर्बिमा कम्पनीले विश्वास गर्दैनन् । त्यसैले विविध कारणले समितिको निर्देशन उपयुक्त छैन, बैठकमा सहभागी एक कम्पनीका प्रमुख कार्यकारी अधिकृतले भने, समितिले सम्भावित जोखिम र व्यावहारिक पक्षको बेवास्ता गर्दै उक्त निर्देशन जारी गरेको देखिन्छ । यस विषयमा बिमक संघहरूले समितिमा लिखित रूपमा विरोध जनाउने निर्णय भएको छ । नेपालका पनि केही ठूला ग्राहकले आयोजनाहरूको बिमा गर्दा ए ग्रेडको रेटिङ पाएका कम्पनीमा मात्र पुनर्बिमा भएको हुनुपर्ने भन्ने तोकिएको हुन्छ । तर हाम्रा पुनर्बिमा कम्पनीहरूको रेटिङ नै नभएकाले अन्तर्राष्ट्रिय जगत्मा राम्रो छवि बन्न नसकेको अर्का एक प्रमुख कार्यकारी अधिकृतले बताए ।समितिले गत साता निर्देशन जारी गरेर स्वदेशी कम्पनीमा मात्र पुनर्बिमा गर्नुपर्ने व्यवस्था गरेको छ । प्रत्यक्ष हिस्सास्वरुप प्रदान गरिएको पुनर्बिमाबाहेक बाँकी हुन आउने सबै पुनर्बिमा व्यवसाय स्वदेशी पुनर्बिमकहरूलाई प्रदान गर्ने, निर्देशनमा भनिएको छ । निर्देशनअनुसार अब बिमा कम्पनीहरूले नेपालमा रहेका पुनर्बिमा कम्पनीमा मात्र पुनर्बिमा गर्नुपर्नेछ । स्वदेशी पुनर्बिमा कम्पनीले अस्वीकार गरेको अवस्थामा मात्र कम्पनीहरूले विदेशी कम्पनीमा पुनर्बिमा गर्न पाउनेछन् । स्वदेशी पुनर्बिमा कम्पनीले पुनर्बिमा अस्वीकार गरेको खण्डमा त्यसरी अस्वीकार गरेको अंशको पुनर्बिमा पुनर्बिमा निर्देशिका २०७८ मा उल्लेख भएबमोजिमको योग्यता पुगेको विदेशी कम्पनीसँग गर्न पाउने, निर्देशनमा उल्लेख छ । यो बाध्यात्मक व्यवस्था हो । कम्पनीहरूले आपसी समझदारीमा व्यवसाय नगरेपछि हस्तक्षेप गर्नुपरेको बिमा समितिको दाबी छ । स्वदेशको पैसा देशभित्रै रहोस भन्न यो निर्देशन जारी गरिएको हो, बिमा समितिका कार्यकारी निर्देशक राजुरमण पौडेलले भने, पुनर्बिमा कम्पनीले पनि अर्को पुनर्बिमासँग बिमा गर्नुपर्ने भएकाले जोखिम स्थातान्तरण नहुने भन्ने हुँदैन । हाल नेपाल पुनर्बिमा र हिमालयन पुनर्बिमा गरी दुईवटा कम्पनी सञ्चालनमा छन् । ती कम्पनीको व्यापार सुरक्षित गरिदिन विदेशी कम्पनीसँग पुनर्बिमा गर्न नपाइने निर्देशन बिमा समितिबाट आएको कम्पनीहरूको आरोप छ । हाल बिमा कम्पनीहरूले आफूले आर्जन गरेको बिमा व्यवसायको २० प्रतिशत प्रत्यक्ष हिस्साअन्तर्गत नेपाल पुनर्बिमा कम्पनीमा पुनर्बिमा गर्नुपर्ने अनिवार्य व्यवस्था छ । पछिल्लो निर्देशनमा बिमा समितिले उक्त व्यवस्था यथावत् राखेको छ । विदेशी पुनर्बिमा कम्पनीलाई भुक्तानी गर्न समितिसँग पुनर्बिमा सापटी सिफारिस माग गर्दा स्वदेशी पुनर्बिमा कम्पनीले पुनर्बिमा अस्वीकार गरेको प्रमाण पेस गर्नुपर्ने पनि निर्देशनमा उल्लेख छ । हवाई बिमाजस्ता प्राविधिक ज्ञान धेरै हुनुपर्ने क्षेत्रमा स्वदेशी पुनर्बिमा कम्पनीहरूको विशेषज्ञता कम हुने भएकाले पनि उल्लिखित निर्देशन अव्यावहारिक भएको जानकारहरू बताउँछन् ।"
वेस्ट ह्याममाथि सिटीको दबदबा,पीएसजीलाई सफलतापेरिस पेरिस सेन्ट जर्मेन (पीएसजी) ले आइतबार फ्रान्सेली लिग वानमा १० खेलाडीमा सीमित सेन्ट इटेयनलाई ३१ ले हराएको छ र लिग तालिकाको शीर्षस्थानमा १४ अंकको अग्रता लिएको छ । पीएसजीले एक गोलले पछाडि रहेको स्थितिमा यो जित निकालेको हो । डेनिस बोन्गाले सेन्ट स्टेयनलाई सुरुआती अग्रता दिलाएयता मारक्विन्होसले दुई तथा एन्जेल डी मारियाले एक गोल गरे । पीएसजीको १५ खेलबाट ४० अंक भएको छ ।
एमएमएमा प्रोफेसनल डेब्यु गर्दै नेपाली युवा,"लन्डन (कास) जापनिज नाम भए पनि युकी आङ्देम्बे नेपाली हुन् । बेलायतमा मिक्सड मार्सल आर्ट्स (एमएमए) अर्थात् केज फाइट पनि भनिने खेलमा सफलता चुमिरहेका २२ वर्षीय युवा युकीले आउँदो १० डिसेम्बरमा लन्डनमा प्रोफेसनल डेब्यु गर्दै छन् । योर्क हलमा उनको म्याच तय छ । पूर्ण तयारी गरिरहेको छु, चुनौती छ तर उत्साहित पनि छु, युकीले कान्तिपुरसँग भने, ट्रेनिङ पार्टनर व्यावसायिक र अनुभवी भएकाले राम्रो प्रशिक्षण पाएर म्याच जित्ने विश्वास पनि छ । नेपालीमा सहन शक्ति र आँट बढी हुने भएकाले खेलमा सफलता प्राप्त गर्न सकिन्छ भन्ने आत्मविश्वास उनमा छ ।ग्रेट ब्रिटेन टप टिमबाट प्रतिनिधित्व गर्दै केज फाइटमा उत्रिएका उनी अहिले ग्रेट ब्रिटेन टप टिम एमएमए जिम साउथ लन्डनमा बिहान, दिउँसो गरी दैनिक ४ घण्टा प्रशिक्षण लिइरहेका छन् । बेलायतमा एमेच्योर खेलाडीका रूपमा ७ वटा खेल जितिसकेका उनी यूके, आयरल्यान्डको पाँचौंतहसम्म पुग्न सफल भएका थिए । दमक झापामा जन्मिएका उनी १० वर्ष छँदा ब्रिटिस लाहुरे बाबु र आमासँगै बेलायत आए । उनले हरेक खेलमा नेपाली झन्डा बोकेर नेपालका लागि प्रतिनिधित्व गरेका छन् । म अंग्रेजको देशमा बसे पनि मेरो रगत र मन मुटुमा नेपाल छ, मलाई नेपाली हुनुमा गर्व छ, उनी भन्छन्, गोर्खाली इतिहास र साहस विश्वभर सम्मानित छ । म बाबु, बाजेको इज्जत जोगाउँंदै नेपाललाई खेलका माध्यमबाट अझ बढी चिनाउन चाहन्छु ।एमएमए खेल चुनौतीपूर्ण ठान्छन् उनी । यसमा बक्सिङ, रेस्टलिङ, जुडो, कराते, थाइ बक्सिङ आदि खेलको टेक्निक सम्मिश्रण हुने भएकाले बढी चनाखो हुन जरुरी छ, युकी भन्छन् । खेलले आफ्नो स्वास्थ्यमात्र नभई अनुशासनमा बस्न र कडा परिश्रम गर्न सिकाउने उल्लेख गर्दै मार्केटिङ ग्रयाजुएट विद्यार्थी युकी अध्ययन गरेर पनि खेलमा लाग्न सकिने बताउँछन् ।"
आर्मी र मछिन्द्रलाई जित्नैपर्ने खेल,पुलिसको पहिलो जितवैकल्पिक सुमन लामाको उत्कृष्ट गोलसँगै पुलिसले जावलाखेल युथ क्लबलाई १० ले पन्छाउँदै आइतबार नयाँ सिजनमा पहिलो जित हात पारेको छ ।दशरथ रंगशालामा भएको खेलको ७० औं मिनेटमा रवि पासवानले मैदानको आफ्नै क्षेत्रबाट पेनाल्टी क्षेत्रमा दिएको बललाई सुमनले आकर्षक रूपमा वान टच मै बललाई जाली चुमाउँदै निर्णायक गोल गरेका थिए । उक्त गोलको प्रयासमा सुमनको दौड बडो गज्जब थियो । उनी बुद्ध बल तामाङको स्थान लिंदै ५१ औं मिनेटमा मैदान प्रवेश गरेका थिए । निकै रोमाञ्चक प्रतिस्पर्धामा चार सहज अवसर उपयोग गर्न नसकेपछि जावलाखेलले लगातार दोस्रो हार बेहोरेको हो । गोलकिपरद्वय शत्रुघन चौधरी (पुलिस) र टेकेन्द्र सिंह थापा (जावलाखेल) को प्रदर्शन पनि उत्कृष्ट रह्यो । २०६० सालमा लिगमा फर्किएयता पुलिस जावलाखेलविरुद्ध हारेको छैन । उसले १५ मध्ये १० खेल जितेको छ ।
नेपाल फेरि असफल,"काठमाडौं (कास) नेपालले ट्वान्टी२० महिला विश्वकप एसिया छनोट प्रतियोगिता जित्ने मौका गुमाएको छ । दुबईमा भइरहेको प्रतियोगिताको राउन्ड रोबिन लिगको अन्तिम खेलमा नेपाललाई आइतबार घरेलु टोली यूएईले ४८ रनले पराजित गर्यो । ग्लोबल छनोटमा पुग्न जित्नैपर्ने खेलमा नेपालले निकै कमजोर प्रदर्शन गर्यो । नेपालले टस जितेपछि ब्याटिङको निम्तो पाएको यूएईले निर्धारित २० ओभर खेल्दै ५ विकेट गुमाई १ सय २७ रन बनायो । छनोट हुन नेपालले यो खेल १८४ ओभरमा जित्नुपर्ने थियो । तर आईसीसी एकेडेमी मैदानमा नेपाल १९४ ओभरमा ७९ रनमा अलआउट भयो । यूएई सबै ५ खेल जितेर विजेता बनी २०२२ मा हुने ग्लोबल छनोटमा पुगेको छ । नेपालले अन्तिम खेलमा यूएईलाई पराजित गर्न सकेको भए विजेता बन्ने थियो । तर हारले नेपाल अंक तालिकाको तेस्रो स्थानमा झरेको छ । कुवेतलाई आफ्नो अन्तिम खेलमा ३५ रनले पराजित गरेको हङकङ दोस्रो स्थानमा उक्लेको छ । अपराजित रहेको यूएईले १० अंक बटुल्यो । हङकङ ८, नेपाल ६, मलेसिया ४ र भुटान २ अंकसहित दोस्रोदेखि पाँचौं स्थानमा रहे । कुवेतले सबै ५ खेलमा पराजय भोग्यो । पहिलो खेलमा हङकङसँग पराजित नेपालले त्यसपछि भुटान, कुवेत र मलेसियालाई हराएर उपाधि दौडमा यूएईसँग उभिएको थियो । प्रतियोगितामा नेपाल आईसी महिला ट्वान्टी२० को हिसाबमा उच्च वरीयताको टिम थियो । पहिलो ओभरमा कविता कुँवरले इशा ओजालाई ४ रनमा बोल्ड गरे पनि नेपालका लागि त्यो खुसी लामो समय रहेन । थिर्थ सतिश र कभिसा इगोडजेले दोस्रो विकेटमा ५८ रनको साझेदारी गरे । इगोडजेले २७ बलमा १ चौकासहित २२ र सतिशले ४६ बल खेली ३ चौका प्रहार गर्दै ४७ रन बनाए । चमानी सेनेभिरत्नाले ३६ बलमा ७ चौका प्रहार गर्दै ५२ रन बनाई यूएईलाई मजबुत स्थितिमा पुर्याइन् । सेनेभिरत्नालाई अन्तिम ओभरमा कविताले बोल्ड गरिन् । दुई विकेट लिनेक्रममा कविताले ४ ओभरमा २१ रन खर्चिइन् । सबनम राई, सीता रानामगर र संगीता राईले ११ विकेट लिए । नेपालबाट ओपनरद्वय सीता र इन्दु बर्माले क्रमशः १३ र १५ रन बनाए । यी दुईबाहेक अन्यले दोहोरो स्कोर बनाउन सकेनन् । सीताले ३ र इन्दुले १ चौका प्रहार गरिन् । त्यो बाहेक नेपाली खेलाडीले प्रहार गरेको एक चौका काजोल श्रेष्ठको नाममा थियो । कविता ४, कप्तान रुबिना क्षेत्री २, सरिता मगर र काजल समान ८, अप्सरी बेगम ४, कविता जोशी १, करुणा भण्डारी र सबनम २२ रनमा आउट भए । संगीता ३ रनमा अविजित रहिन् ।"
भारतद्वारा न्युजिल्यान्डलाई कठिन लक्ष्य,कानपुर (एएफपी) भारतले न्युजिल्यान्डसामु पहिलो टेस्टको चौथो दिन आइतबार जितका लागि २ सय ८४ रनको लक्ष्य दिएको छ । भारतीय पुछारका ब्याट्सम्यानले बलियो प्रदर्शन गरेपछि घरेलु टिम चुनौतीपूर्ण लक्ष्य तयार पार्न सफल भएको थियो । यसअघि न्युजिल्यान्डले भारतको माथिल्लो क्रमलाई सस्तोमा समेटेको थियो । रविचन्द्रन आश्विनले दोस्रो अन्तिम ओभरमा विल योङको विकेट लिए र उनले खालि दुई रन मात्र बनाउन सके ।तर उनले आफ्नो विकेट गुमाएको स्थिति भने दुर्भाग्यपूर्ण रह्यो । न्युजिल्यान्डको पहिलो इनिङ्समा ८९ रन बनाएका योङले समयमै रिभ्यु लिन सकेनन् । अन्यथा आश्विनको बलले स्टम्प छुने थिएन । अब अन्तिम दिनको खेलमा टम लथानले दुई रनबाट अगाडि खेल्नेछन् र टिम एक विकेट गुमाएर चार रनको स्थितिमा छ । उनलाई साथ दिइरहेका स्पिनर विलियम समरभेलले खाता खोलेका छैनन् । भारतको पहिलो इनिङ्समा डेब्यु शतक बनाएका श्रेयस ऐरले दोस्रो इनिङ्समा पनि अर्धशतक बनाए । उनले आश्विन र रिद्धिमान साहसँग दुई महत्त्वपूर्ण साझेदारी गरे । श्रेयसले ६५ रन बनाए । रिद्धिमन भने ६१ रनमा अविजित रहे र भारतले चिया सत्रपछि सात विकेट गुमाएर २ सय ३४ रनमा आफ्नो दोस्रो इनिङ्स समाप्तिको घोषणा गर्यो । भारतले दिनको सुरुआत एक विकेट गुमाएर १४ रनको स्थितिमा गरेको थियो र त्यति बेला घरेलु टिमलाई ६३ रनको अग्रता प्राप्त थियो । अक्षर पटेलले पाँच विकेट लिएपछि न्युजिल्यान्ड शनिबारको खेलमा २ सय ९६ रन बनाएर अलआउट भएको थियो ।तर न्युजिल्यान्डका केली जेमिसन र टिम साउथीले घातक बलिङ गर्दै खेल आफ्नो पक्षमा मोडे । त्यस स्थितिमा भारत पाँच विकेट गुमाएर ५१ रनको स्थितिमा पुगेको थियो । श्रेयसले आश्विनसँग ५२ रनको साझेदारी गर्दै टिमलाई संकटबाट मुक्त गरे । आश्विन जेमिसनको बलमा ३२ रन बनाएर आउट भए । जेमिसनले चेतेश्वर पुजारालाई २२ रनमा आउट गर्दै भारतको माथिल्लो विकेटको पतन सुरु गरेका थिए । भारतले ४१ रन बनाउँदासम्म निमित्त कप्तान अजिन्के रहानेलाई पनि गुमाएको थियो ।त्यसपछि साउथीको विकेट लिने पालो थियो र उनले आफ्नो मेडन ओभरमा दुई विकेट लिए । अनुभवी बलरले मयन्क अग्रवाललाई १७ बलमा आउट पारे । उनी दोस्रो स्लिपमा टम लथानबाट समातिए । लगत्तै उनले अलराउन्डर रविचन्द्र जडेजालाई शून्यमा आउट पारे र भारत खराब स्थितिमा पुगेको थियो । चिया सत्रसम्म पुग्दा सम्हालिएको भारत सात विकेट गुमाएर १ सय ६७ रनमा पुगेको थियो । श्रेयस आफैं पनि साउथीको सिकार बने ।
सन्तोषको शतकमा प्रदेश २ को जित,"सुदूरपश्चिमको पहिलो जितसुदूरपश्चिमले पहिलो जित हात पारेको छ । मूलपानीमा भएको खेलमा सुदूरपश्चिमले कर्णालीलाई १० विकेटले पराजित गर्यो । पहिला ब्याटिङमा निम्त्याइएको कर्णाली १६५ ओभरमा ६६ रनमै अलआउट भयो । प्रकाश जैसी १५, रमेश बुढा १२ र रूपक दाहाल ११ बाहेक अन्यले दोहोरो स्कोर बनाउन सकेनन् । सुदूरपश्चिमका आकाश चन्द, नारायण जोशी र शेर मल्लले ३३ विकेट लिए । खडक बोहराले ४२ बलमा ४१ र नरेश भट्टले ३१ बलमा १६ रन बनाएपछि सुदूरपश्चिमले १२१ ओभरमा लक्ष्य पूरा गर्यो । खडकले ५ चौका र २ छक्का तथा नरेशले ३ चौका प्रहार गरे । वाग्मती, सुदूरपश्चिम, कर्णाली र गण्डकीको ११ जित रहेको छ । वाग्मती र कर्णालीले ४४ तथा सुदूरपश्चिम र गण्डकीले ३३ खेल खेलेका छन् । प्रदेश १ र लुम्बिनी प्रदेश ६६ अंकका साथ पहिलो दुई स्थानमा छन् ।"
