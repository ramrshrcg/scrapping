शीर्षक,विवरण
शुद्धीकरण अभियान संघर्षपूर्ण,"लक्ष्य गरेर प्रहार गर्नु अपराध हो, आदेश दिने अपराधी हुन् र त्यसरी प्रहार गर्नेलाई कारबाही नगर्नु पनि अपराध हो भन्यौं, उनले भने । अर्यालका अनुसार एसपी रेग्मीले बाहिरको सुरक्षा हेर्ने जिम्मा महानगरीय प्रहरी परिसर, काठमाडौंको भएको र भित्र पनि बल प्रयोग गर्ने सुरक्षाकर्मी आफ्नो कमान्डमा नभएको बताएका थिए । बारले विरोध प्रदर्शनमा भएको बल प्रयोगको अनुसन्धान गर्न राष्ट्रिय र अन्तर्राष्ट्रिय मानवअधिकार संगठनलाई आह्वान गरेको छ । बार अध्यक्ष श्रेष्ठले विज्ञप्तिमा भनेका छन्, आजको बर्बरतापूर्ण आक्रमणको अनुसन्धान र आगामी कार्यक्रममा अनुगमन गर्न हामी राष्ट्रिय तथा अन्तर्राष्ट्रिय सबै मानवअधिकारसम्बन्धी संघसंस्थाहरूलाई आह्वान गर्छौं । साथै अदालत परिसरबाट दंगा प्रहरी हटाउन गृह प्रशासन र अदालत प्रशासनको गम्भीर ध्यानाकर्षण गराउँछौं ।राष्ट्रिय मानवअधिकार आयोगले पनि बारको शान्तिपूर्ण आन्दोलनमा अनावश्यक बल प्रयोग नगर्न भन्दै विज्ञप्ति जारी गरेको छ । आयोगका प्रवक्ता टीकाराम पोखरेलले बिहीबार अदालत परिसरमा भएको घटनालाई राष्ट्रिय तथा अन्तर्राष्ट्रिय कानुनविपरीतको कार्य भन्दै छानबिन गरी दोषी देखिएकालाई कारबाहीको दायरामा ल्याउन भनेका छन् । बिहीबार सर्वोच्च अदालत नियमावली संशोधन गर्न बसेको न्यायाधीशहरूको पूर्ण बैठकले पनि कानुन व्यवसायीमाथि भएको धरपकडमा दुःख व्यक्त गर्दै यस्ता घटना दोहोरिन नदिन सर्वोच्च प्रशासनलाई निर्देशन दिएको छ । सर्वोच्च अदालतसँगै जोडिएको नेपाल बारको कार्यालय परिसरमा बिहीबार दिउँसो पौने १ बजेतिर चार जना प्रवेश गरेर बार र कानुन व्यवसायीविरुद्ध अपशब्द प्रयोग गर्दै चेतावनी दिएका थिए । कालो कोट लगाएका वकिल, पत्रकार र न्यून मात्रामा सेवाग्राही प्रवेश पाउने बारको गेटबाट बेरोकटोक उनीहरू छिरेका थिए । त्यति बेला बारको सभाहलमा विरोध प्रदर्शनमा सुरक्षाकर्मीले बल प्रयोग गरेको र बारका अध्यक्ष चण्डेश्वर श्रेष्ठ घाइते भएको र केन्द्रीय सदस्य प्रकाश महर्जन अस्पताल नै भर्ना हुनुपरेको घटनाका विषयमा समीक्षा बैठक भइरहेको थियो । उनीहरूमध्ये एकले भने, ए वकिलहरू यहाँ आन्दोलन गर्ने होइन । तिमीहरूका काला कोट च्यातेर बाल्दिन्छौं । जुत्तैजुत्ताले हान्छौं । के पैसा आउँछ भन्दैमा गलत मुद्दा लिने, गलत ऊ गर्ने ? लाज लाग्दैन (अपशब्द) पैसाले कहिले पुग्छ तिमीहरूलाई ? तिमीहरूलाई यही बारमै आएर कुट्छौं । त्यहाँ रहेका एक कानुन व्यवसायीले तिमी को हो ? भनेपछि ती व्यक्तिले आफ्नो टिसर्टमा रहेको चिलको तस्बिरतिर देखाउँदै भने, अमेरिकन इगल हुँ म बुझिस् !बारको ढोकामा कानुन व्यवसायीमाथि अपशब्द बोल्दै औँला ठड्याएर चेतावनी दिइरहेका बेला नजिकै रहेका प्रहरी भने मूकदर्शक बनेका थिए । बारमा प्रवेश गर्ने ढोकामा रहेका प्रहरीले पनि कुनै चासो देखाएनन् । वकिल, कर्मचारी र पत्रकारलाई परिचयपत्र हेरेर तथा सेवाग्राहीलाई अदालतले दिएको मुद्दा पेसी चढेको पर्चा हेरेर मात्रै प्रवेश दिने प्रहरीले उनीहरूलाई भने केही नभनी प्रवेश गर्न दिएका थिए । विवाद बढ्दै गएपछि वकिलहरूले ती चार जनालाई बाहिर लखेटेका थिए । उनीहरूमध्येका एक जनालाई कानुन व्यवसायीले तानेर नियन्त्रणमा लैजाऊभन्दा पनि प्रहरीले पक्राउ नगरी छाडिदिएको थियो ।सर्वोच्च अदालतमा भएको बल प्रयोग र बारमा चार जनाले गरेको व्यवहारको घटनामा प्रहरी अधिकारीहरू आफू जिम्मेवार नभएको भन्दै पन्छिएका छन् । बार परिसरमा हुलहुज्जत गर्ने मानिसलाई प्रहरीले नियन्त्रणमा लिएर अनुसन्धानसमेत गरेन । अरू बेला यस्ता घटनामा संलग्न व्यक्तिलाई नियन्त्रणमा लिएर अनुसन्धान गर्ने गरिन्थ्यो । सर्वोच्च अदालतको सुरक्षाको नेतृत्व गरिरहेका एसपी रेग्मीले बारबाहिर तैनाथ भएका सुरक्षाकर्मी आफू मातहतका नभएको बताए । अदालतभित्रको सुरक्षा जिम्मेवारी मात्रै आफ्नो भएको र बाहिर खटिएका प्रहरी महानगरीय प्रहरी परिसरको भएको उनको भनाइ छ । महानगरीय प्रहरी परिसरका एसपी रमेश बस्नेतले बारमा झगडा गर्नेहरूको खोजी भइरहेको बताए । उनले भने, त्यहाँ झगडा परेर हानाहान भएको अवस्था थिएन । सामान्य डिस्कस परेको होला ठानेर छाडिदिए । भित्रको कुरामा अनभिज्ञ छु । उनीहरू त्यहाँ किन गएका रहेछन् भनेर खोजिरहेका छौं । महानगरीय प्रहरी कार्यालयका डीआईजी उत्तमराज सुवेदीले त चार जनाले गरेको दुर्व्यवहारमा उल्टो कानुन व्यवसायीलाई नै घटनाका लागि जिम्मेवार ठानेका छन् । उनले बार परिसरभित्र प्रवेश गरेर नाराबाजी र हुलहुज्जत गर्ने व्यक्तिहरूलाई कानुन व्यवसायीले नै प्रवेश गराएको हुन सक्ने बताए । नेपाल बारमा पुगेर नााराबाजी र हुलहुज्जत गर्ने व्यक्ति कानुन व्यवसायीकै मद्दतमा प्रवेश गरेको पाइएको छ, उनले भने, पछि सुरक्षाकर्मीकै सक्रियतामा अप्रिय घटना हुन पाएन ।"
कर्मचारीले अवकाशलगत्तै राजनीतिक नियुक्ति नपाउने !,"उनीहरूले राजनीतिज्ञहरूले राज गर्ने र कर्मचारीले शासन गर्ने सर्वमान्य मान्यता भए पनि त्यस्तो हुन नसकेको बताए । बैठकमा सहभागी एक सहसचिवले पूर्वप्रशासकको भनाइ उद्धृत गर्दै भने, राजनीतिक व्यक्तिले नीति बनाउने भन्दा पनि शासन गर्न खोज्दा प्रशासन संयन्त्रमा समस्या देखिएको छ । मन्त्रालयका अधिकारीहरूका अनुसार संघीय मन्त्री राजेन्द्र श्रेष्ठले पुनःसंरचनाको विषयलाई टुंगोमा पुर्याउनुपर्ने बताएपछि सुझाव संकलनका लागि छलफल आयोजना गरिएको छ । संघीय मन्त्रालयको काम सरुवा गर्ने मात्र देखिएकाले पुनःसंरचनाको कुरा उठेको छ । प्रवक्ता अधिकारीका अनुसार मन्त्रालयको कामका विषयमा पूर्वप्रशासकहरूले सुझाव दिएका छन् ।"
एकतिहाइ पदाधिकारीमा महिलाको दाबी,"(काठमाडौं)  दसौं महाधिवेशन नजिकिँदै गर्दा एमालेमा केन्द्रीय पदाधिकारीका लागि एक दर्जन महिला आंकाक्षी देखिएका छन् । १५ सदस्यीय पदाधिकारीमा विधानले आरक्षणको व्यवस्था नगरेकाले विवेकसम्मत ढंगले महिलालाई निर्वाचित गराउनुपर्ने माग पनि उठिरहेको छ । मंसिर १०१२ मा हुने महाधिवेशनले पदाधिकारीतर्फ अध्यक्ष, एक वरिष्ठ उपाध्यक्ष, चार उपाध्यक्ष, एक महासचिव, एक उपमहासचिव र सात सचिव चयन गर्नेछ । उपाध्यक्ष अष्टलक्ष्मी शाक्यको चाहना वरिष्ठ उपाध्यक्षमा छ । त्यसमा सम्भव नभए उपाध्यक्षमा नै दोहोरिन उनले चाहेकी छन् । उपाध्यक्षमा गोमा देवकोटा, राधा ज्ञवाली, सीता पौडेललगायतको दाबी छ । देवकोटा अखिल नेपाल महिला संघकी इन्चार्ज र ज्ञवाली पूर्वमन्त्री हुन । पूर्व प्रदेश प्रमुख पौडेल लामो समयदेखि एमालेको केन्द्रमा रहेर राजनीति गर्दै आएकी छन् । नेतृ विन्दा पाण्डे उपमहासचिवमा आकांक्षी देखिएकी छन् । सचिवमा पद्मा अर्याल, शिवमाया तुम्बाहाङ्फे, सुजिता शाक्य, थममाया थापा, सुशीला नेपाल, टुका हमाललगायत आकांक्षी छन् । प्रतिनिधिसभाका सांसद रहेकी पाण्डेले नवौं महाधिवेशनमा खुलातर्फका केन्द्रीय सदस्य निर्वाचित हुने एक मात्रै महिला नेता हुन् । नवौ महाधिवेशनमा केन्द्रीय सदस्यमा निर्वाचित भएकी अर्याल निर्वाचत लडेर जिल्ला कमिटी अध्यक्ष हुने पहिलो महिला नेता हुन् । केन्द्रीय सदस्यमा निर्वाचित हुँदा अर्याल स्याङ्जा जिल्ला कमिटीकी अध्यक्ष थिइन् । अखिलकी पूर्वउपाध्यक्ष तुम्बाहाङ्फे प्रतिनिधिसभाकी पूर्वउपसभामुख र पूर्वमन्त्री हुन् । विद्यार्थी राजनीतिबाट पार्टीमा आएका शाक्य एमालेका केन्द्रीय सदस्य हुन् । थापा पूर्वमन्त्री हुन् । हमाल अनेरास्ववियु चितवनकी पहिलो सचिव हुन् । केन्द्रीय कमिटीमा ३३ प्रतिशत महिला प्रतिनिधित्व सुनिश्चित गराउन सदस्यमा मात्र कोटा तोकिएको छ । पदाधिकारीमा आकांक्षी महिला नेताहरूसँग अनेमसंघले बिहीबार छलफल पनि गरेको थियो । कम्तीमा ५ पदाधिकारीमा महिलाले उमेद्वारी दिनुपर्छ भन्नेमा एक मत छ । तर कुन पदमा को जाने भन्ने छलफल हुन बाँकी छ, देवकोटाले भनिन् । केन्द्रीय सदस्य अर्याल विधानले पदाधिकारीमा अनिवार्य नगरे पनि नेतृत्वले विवेक पुर्याएर महिलालाई ल्याउनुपर्ने बताउँछिन् । महाधिवेशन नेतृत्व स्थापित गर्ने थलो हो । अहिले भइरहेको जिम्मेवारीमा भन्दा थप जिम्मेवारीको आकांक्षा सबैको हुन्छ, उनले भनिन्, धेरै कुराको व्यस्थापन गर्नुपर्ने हुन्छ । नेतृत्वले विवेकसम्मत ढंगले समावेशितालाई हेक्का राख्दै प्रतिनिधित्व गराउँछ भन्ने विश्वास छ । एमाले विधानमा निर्वाचित १५ पदाधिकारीलाई समेटेर केन्द्रीय सचिवालय निर्माण गरिने उल्लेख छ । महत्त्वपूर्ण राजनीतिक र संगठनात्मक विषयमा निर्णय लिने शक्तिशाली निकायका रुपमा सचिवालयलाई लिइएको छ । एमालेले यस्तो संगठनात्मक संरचना पहिलो पटक व्यवस्था गर्न लागेको हो । सो संरचनामा महिलाको प्रतिनिधित्व सुनिश्चित नहुँदा पार्टीका महत्त्वपूर्ण निर्णयहरू समावेशीमूलक नहुन सक्ने महिला नेताहरू बताउँछन् । एमाले प्रवक्ता प्रदीप ज्ञवालीले प्रतिस्पर्धा वा अरू हिसाबले पदाधिकारीमा महिला आउने विश्वास गरिएको बताए । राज्यका सबै संरचनामा महिला सहभागिता सुनिश्चित गर्न आवाज उठाउने एमाले नै हो । आफूले पहल गरेको पार्टीको नाताले कार्यान्वयनको दायित्व पनि हाम्रो हो, उनले भने । विधानमा व्यवस्था नहुँदा नहुँदै पनि आठौं महाधिवेशनमा १ जना र नवौं महाधिवेशनमा उपाध्क्षमा २ जना महिला निर्वाचित भएको ज्ञवालीले बताए । पदाधिकारीमा रहेर जिम्मेवारी सम्हाल्न सक्ने महिला पर्याप्त हुनुहुन्छ, उनले भने, त्यसकारण उपाध्यक्षमा मात्रै होइन अरू पदमा पनि महिलाको सहभागिता हुन्छ भन्ने विश्वास छ । २०७१ मा भएको एमालेको ९ औं महाधिवेशनबाट १४ पदाधिकारीमा विद्यादेवी भण्डारी र अष्टलक्ष्मी शाक्य उपाध्यक्षमा निर्वाचित भएका थिए । भण्डारी भने राष्ट्रपतिमा निर्वाचित भएपछि पार्टीबाट अलग्गिइन् । एमालेले विधानमा व्यवस्था नगरेकाले र सर्वसम्मत चयनमा प्राथमिकता दिइरहेकाले पदाधिकारीमा महिला आउन शीर्ष नेतृत्वको विवेक र निगाहमा भर पर्नुपर्ने देखिएको छ । विधानले केन्द्रीय कमिटीमा कति महिला आउँछन् भन्ने सुनिश्चित गरेको छ । तर, पदाधिकारीमा महिलाका लागि कोटा छुट्टाइएको छैन, यस्तोमा सर्वसम्मत हुने भए नेतृत्वको निगाह र चुनाव हुने भए प्रतिनिधिको विवेकले तय गर्छ, पार्टी अध्यक्ष केपी शर्मा ओलीनिकट एक स्थायी कमिटी सदस्यले भने । केन्द्रीय सदस्य अर्याल भने पार्टीको निर्वाचन आयोगले महिलाको सुनिश्चितताका लागि विधि बनाउने विषयमा छलफल गरिरहेको जानकारी दिइन् । हाम्रो कुरा पदाधिकारीमा पनि ३३ प्रतिशत हुनुपर्छ भन्ने छ । पार्टीको निर्वाचन आयोगले विधि बनाउँदै छ । विधि बनाउँदा सम्बोधन गर्ला, उनले भनिन् । पार्टी अध्यक्ष ओली, दसबुँदे सहमति पक्षधर र पूर्वमाओवादी समूह आआफ्नै टिमभित्रका नेतालाई पदाधिकारी बनाउने कसरतमा छन् । पदाधिकारीसहित केन्द्रीय नेतृत्व सर्वसम्मत बनाउने ओलीको प्रयास जटिल बन्दै गएको छ । सर्वसम्मत नभए चुनावबाट केन्द्रीय नेतृत्व चयन हुनेछ । प्रतिनिधिमा पनि ३३ प्रतिशत महिला सहभागिता गराउने एमालेको नीति छ । एमालेले धेरैजसो ठाँउमा सर्वसम्मत प्रतिनिधि चयन गरेको छ । सर्वसम्मत प्रतिनिधि चयन गर्दा कतिपय ठाउमा महिला प्रतिनिधित्व तलमाथि भएको छ । त्यसकारण ३३ प्रतिशत पुग्न अलि गाह्रो हुन्छ कि जस्तो छ, अर्यालले भनिन् । पदाधिकारीमा नसमेटिएका महिलालाई स्थायी कमिटीमा राख्ने विकल्प एमालेमा छ । महाधिवेशनबाट निर्वाचित केन्द्रीय कमिटीले केन्द्रीय सदस्यबाट ४५ सदस्यीय स्थायी कमिटी बनाउँछ, जहाँ महिलाको सम्मानजनक उपस्थितिको सम्भावना हुन्छ । तर अध्यक्ष ओलीमाथि महिला सहभागितालाई सुनिश्चित गर्ने विषयमा अनुदार रहेको आरोप लाग्दै आएको छ । तत्कालीन नेकपाको ४ सय ४१ सदस्यीय केन्द्रीय कमिटीमा १७ प्रतिशत मात्रै महिला थिए । केन्द्रीय सदस्य तुम्बाहाङ्फेले नेतृत्वसँग छलफल गरेर केन्द्रीय पदाधिकारीमा उमेद्वारी दिने बताइन् । को कसरी जाने भनेर हामीले छलफल गर्न बाँकी छ । पदाधिकारीमा पनि एकतिहाइ महिला सहभागिता हुनुपर्छ भन्ने हाम्रो कुरा हो, उनले भनिन् ।"
खुला प्रतिस्पर्धामा पनि हामी जानुपर्छ,"विधान महाधिवेशनबाट पारित विधानले केन्द्रीय कमिटीमा ३३ प्रतिशत महिला अनिवार्य गरेको छ । तर १५ सदस्यीय पदाधिकारीमा महिला अनिवार्य छैन । यसले मुख्य नेतृत्वमा महिलाको उपस्थिति कमजोर हुन्छ कि भन्ने लाग्दैन ? पहिले केन्द्रीय कमिटीमा महिलाको प्रतिनिधित्व साढे १७ प्रतिशत मात्रै थियो । अहिले ३३ प्रतिशत सदस्य अनिवार्य गरिएको छ । त्यसकारण पहिलाभन्दा बलियो उपस्थिति रहन्छ । तर यसमा कानुनको थप स्पष्टता आवश्यक देखिन्छ । निर्वाचन आयोगले पनि कतिपय कुरा स्पष्ट गर्न आवश्यक छ । दल दर्तासम्बन्धी कानुनमा हरेक तहको कमिटीमा कम्तीमा एकतिहाइ महिला अनिवार्य हुनेछ भनेर लेखिएको छ । हाम्रो विधानमा अध्यक्षको नेतृत्वमा पदाधिकारी रहेको सचिवालय हुने व्यवस्था छ । स्थायी कमिटी र केन्द्रीय कार्यालयको व्यवस्था छ । विधानभित्र समावेश भएका यी कमिटी हरेक तहको कमिटीभित्र पर्छन् कि पर्दैनन् ? विधानमा उल्लेख भएका कमिटीमा कम्तीमा एकतिहाइ महिला अनिवार्य भनेर व्याख्या हुने खालको स्थिति हो भने स्थायी, सचिवायमा एकतिहाइ महिला हुन्छन् । विधानमा १५ पदाधिकारीको व्यवस्था छ । यी पदमा महिलाले उम्मेदवारी दिन रोकेको छैन । जो पुरुष कामरेड अब लड्ने मानसिकतामा हुनुहुन्छ, उहाँहरू जत्तिकै योगदान गरेको, अनुभवी र क्षमतावान् थुप्रै महिला साथी हुनुहुन्छ । अब महिला साथीहरूले त्यो ठाउँमा उम्मेदवारी दिनुपर्छ । सुनिश्चित गरेको ठाउँमा मात्रै उम्मेदवारी दिने होइन । खुला प्रतिस्पर्धामा पनि हामी जानुपर्छ ।विधान महाधिवेशनमा महिलाको उल्लेखनीय सहभागिता थियो । तपाईंहरूले त्यहीँ केन्द्रीय पदाधिकारीमा पनि एकतिहाइ महिला अनिवार्य गर्नुपर्छ भनेर मुद्दा उठाउन सक्नुहुन्थ्यो । किन चुक्नुभयो ? कुरा उठेको हो । दल दर्तासम्बन्धी कानुनले हरेक तहको कमिटीमा कम्तीमा एकतिहाइ महिला भनेको हुँदा हरेक कुरा विधानमा सुनिश्चित गर्नु पर्दैन । पहिला त महिलाहरूले उम्मेदवारी पनि दिनुपर्यो । दोस्रो, हरेक तहको कमिटीका पदाधिकारीमा एकतिहाइ महिला हुन जरुरी छ । किनभने यो एमालेको मात्रै कुरा रहेन । राजनीतिक दल भनेको भोलि सरकारमा गएर सिंगो नेपालीलाई कानुनीराजको प्रत्याभूति दिने संगठन हो । कानुनी राज्यको प्रत्याभूति दिनुपर्ने पार्टीका प्रतिनिधिले मतदान गर्दा पदाधिकारीदेखि सबै तहमा कम्तीमा एकतिहाइ महिला हुनुपर्छ भनेर विवेक पुर्याउनुपर्छ । महाधिवेशनका प्रतिनिधि चयन गर्दा पनि एकतिहाइ महिला पुर्याउने भनिएको थियो । तर अहिलेसम्मको अवस्था हेर्दा पुग्दैन कि भन्ने देखिन्छ नि ? केहीकेही ठाउँका प्रतिनिधि आउन बाँकी छन् । प्रतिनिधिको संख्या शुक्रबारसम्म आइसक्छ । त्यो आएपछि कति प्रतिशत कुन प्रदेशबाट महिला आउनुभयो भन्ने हेर्छौं । नपुगेको अवस्थामा ५ प्रतिशत प्रतिनिधि मनोनयन गर्ने व्यवस्था छ । त्यो भनेको करिब १ सय संख्या हुन्छ । मनोनयन गर्दा एकतिहाइ पुर्याउनुपर्छ भनेर हामी सुझाव दिन्छौं । नेृतत्वले पनि यसबारे सोच्नुपर्छ । महाधिवेशनमा महिला नेताहरूले पक्कै पदाधिकारीमा उम्मेदवारी दिनुहोला । यस विषयमा महिला नेताबीच सामूहिक छलफल हुन्छ कि व्यक्तिगत निर्णय लिनुहुन्छ ? अखिल नेपाल महिला संघले विभिन्न ठाउँमा रहेर योगदान गरेका महिलाको नेतृत्व गर्ने गरेको छ । महाधिवेशन प्रतिनिधिमा एकतिहाइ पुग्छ कि पुग्दैन भनेर पार्टी स्थायी कमिटीले निर्णय गर्नुअघि कुरा गर्नु पर्यो । सहमतिमा नेतृत्व चयन हुँदा एकतिहाइ महिला नघट्ने गरी योगदान, क्षमता, लगानी सबै हेरेर नेतृत्वले निर्णय गर्नुपर्छ । निर्वाचन हुने स्थिति भए महिला साथीहरू कसकसले कुनकुन पदमा कसरी उम्मेदवारी दिने भन्नेबारे अनेम संघले समन्वय गर्नुपर्छ भनेर कुरा राखेका छौं । तपाईंचाहिँ कुन पदको आकांक्षी ? पदाधिकारीमा जानुपर्छ भन्ने कुरामा म तयार छु । कुनै पनि पदमा गएर काम गर्न सक्छु । तर केमा जाने भन्नेबारे छलफल गर्छौं । पदाधिकारीमा जान मापदण्ड पुगेका र जान सक्ने थुप्रै महिला हुनुहुन्छ । कम्तीमा पदाधिकारीदेखि स्थायी कमिटीमा एकतिहाइ महिलाको उम्मेदवारी पर्नुपर्छ । त्यसका लागि हामी तयारी गर्छौं । तर पनि यहाँ चुनाव लड्छु वा सर्वसम्मत भए मेरो यस पदमा दाबी हो भन्ने सोच त होला नि ? अध्यक्ष र महासचिवमा उम्मेदवारी राख्दिनँ । यीबाहेक कुनै पनि पदमा आवश्यकताका आधारमा मनोनयन गर्नुपर्दा गर्न सक्छु ।सहमतिमा पदाधिकारी चयन हुने स्थितिमा चाहिँ ? त्यसबारे अहिले म केही बोल्दिनँ ।"
साझा उम्मेदवार तयार गर्न पौडेल समूहलाई सकस,"(काठमाडौं)  चार वर्ष अघिदेखि नै शेरबहादुर देउवाले कांग्रेस चलाउन नसकेको निष्कर्षका साथ नेतृत्व परिवर्तनको मुद्दा उठाउँदै आएको वरिष्ठ नेता रामचन्द्र पौडेल समूहलाई महाधिवेशनको मुखमा साझा उम्मेदवार तयार गर्नै सकस परेको छ । नेतृत्व दोहोर्याउन देउवा रणनीतिका साथ अघि बढिरहेका बेला पौडेल समूहभित्रका नेताहरू भने आआफ्ना लागि दौडधुपमा छन् । संस्थापनइतर पक्षका मुख्य आकांक्षीमध्ये वरिष्ठ नेता पौडेल, महामन्त्री शशांक कोइराला, पूर्वमहामन्त्री प्रकाशमान सिंह र नेता शेखर कोइरालामध्येबाट एक जना साझा उम्मेदवार बन्नुपर्ने दबाब तीव्र छ । तर एकले अर्कोलाई स्विकार्ने परिस्थिति हुन सकेको छैन । समझदारी जुटाउन पौडेलले बिहीबार चाक्सीबारी गएरै गणेशमान पुत्र प्रकाशमान सिंहसँग करिब एक घण्टा छलफल गरेका थिए । मन्त्री छनोटको विषयलाई लिएर पौडेल र सिंहबीच बोलचालसमेत भएको थिएन । सिंहले सांसद राजन केसीलाई मन्त्रीका लागि अघि सारेका थिए । पौडेल र महामन्त्री शशांक कोइरालाले दिलेन्द्र बडू र मीनेन्द्र रिजाललाई मन्त्री बनाएपछि सिंह पौडेलसँग रुष्ट बनेका हुन् । त्यसपछि टुटेको संवादहीनता बिहीबार निवासमै पुगेर ब्रेक गरे पनि पौडेल साझा उम्मेदवार बनाउने प्रयासमा सफल हुन सकेनन् । गत शनिबार सिंह अनुपस्थित रहेको संस्थापनइतर पक्षको बैठकमा पौडेलले कोइरालाद्वय र सिंहबीच सहमति बने आफू उम्मेदवार नहुने बताएका थिए । समझदारी नबने तीनै जनाले आफूलाई स्विकार्नुपर्ने पौडेलको प्रस्ताव थियो । तीन जनाबीच सहमति हुन सकेन भने एक वर्षका लागि मलाई सहयोग गर्नुहोस् । सभापति बनेपछि तीनै तहका निर्वाचन सम्पन्न गराएर एक वर्षमै नेतृत्व तपार्इंहरूलाई सुम्पिन्छु । म प्रधानमन्त्री पनि बन्दिनँ, पौडेलको प्रस्ताव थियो, साझा उम्मेदवारी दिन सकेनौं भने हामीले लिएको अभियान पूरा हुन सक्दैन । त्यही कुरा पौडेलले बिहीबार चाक्सीबारीमा सिंहलाई सुनाएका थिए । तर, सिंहले त्यसलाई स्वीकार गर्न नसकिने भन्दै आफू उम्मेदवारीबाट पछि नहट्ने जनाउ दिए । जिल्लाजिल्लाबाट आम साथीहरूले शेरबहादुरजीले पार्टी चलाउन सक्नु भएन, सँगै रामचन्द्र पौडेलबाट पनि पार्टी चल्न सक्दैन भनेका छन् । मैले तपाईंलाई होच्याउन र चित्त दुखाउनका लागि यो भनिरहेको छैन । तपाईंसँग प्राइभेट कुराकानी र समूहको बैठकमा पनि प्रस्टताका साथ भनेको हुँ, यही भावनालाई लिएर तपाईं निर्णय लिनुहोस् । तपाईं सिनियर नेता पनि हो, अग्रज पनि हो । तपाईंले बोक्दै आएको भारी अब मलाई बोकाउनुहोस् । तपाईंलाई सम्मानसाथ कहाँ कसरी राख्नुपर्छ म तयार छु, आफ्नै निवासमा भेट्न आएका पौडेलसँग सिंहले भनेका थिए, १३ औं महाधिवेशनमा तपाईं कार्यवाहक सभापति हुनुहुन्थ्यो । तपाईंलाई जिताउन जीउज्यान लगाएर सहयोग गरेकै हो । विभिन्न कारणले सफल हुन सकिएन । अहिले त्योभन्दा प्र्रतिकूल परिस्थिति छ । तपाईंले सक्नु हुन्न । मलाई सहयोग गर्नुहोस् । सिंहले थपेका थिए, तत्कालीन राजा ज्ञानेन्द्रले शाही आयोग गठन गर्दा कोही बोलेनन् । म एक्लै यो असंवैधानिक छ भनेर लडें । २०५६ मा काठमाडौंसहित १६ जिल्लाको कार्यसमिति भंग गर्दा पार्टीभित्र आन्तरिक लोकतन्त्र र विधिका लागि लडेको मान्छे हुँ । अरूजस्तो म छैन ।सार्वजनिक रूपमा बोलिसकें । बोलेपछि पछि हट्ने बानी छैन । म उम्मेदवार हुन्छु । तपाईंले सहयोग गर्नुहोस् ।सिंहसँगको भेटपछि निराश बनेर फर्केका पौडेललाई कोइराला दाजुभाइबीचको अन्तरसंघर्षले पनि सन्तोष दिन सकेको छैन । शशांक र शेखर दाजुभाइबीच नै उम्मेदवार बन्ने होड छ । दुई दाजुभाइबीच समझदारी भत्किएपछि पौडेल समूहभित्र नेतृत्वको विषयले अन्योल ल्याएको छ । शेखर निवासमा मंगलबार साँझ भएको समझदारीअनुसार शशांकले आफ्नो दाबी छाड्ने भन्ने थियो । शशांकले दाबी छाडेर शेखरलाई सघाउने घोषणा पत्रकार सम्मेलनमार्फत गर्ने भइरहेकै बेला शशांकले युटर्न लिएका थिए । पौडेल समूहभित्र समझदारी नबने युवाले चारमध्ये एक जनालाई छानेर देउवासँग प्रतिस्पर्धा गर्ने टिम घोषणा बनाउने नेता चन्द्र भण्डारीले बताए । १४ औं महाधिवेशन सम्झौता हो । १५ औं महाधिवेशन हाम्रो नेतृत्व हो, उनले भने, समझदारी बने जो आए पनि हामीलाई स्वीकार्य छ । सहमति भएन भने हामी हस्तक्षेप गरेर नेता नै रोज्छौं । गगन थापा, धनराज गुरुङ, गुरुराज घिमिरे, बद्री पाण्डे, जीवन परियारलगायतका युवा एउटै टिममा हुन्छौं ।"
उपसभापतिमा आचार्यको दाबी,"काठमाडौं (कास) कांग्रेस नेता महेश आचार्यले आसन्न १४ औं महाधिवेशनमा उपसभापति पदमा उम्मेदवारी दिने घोषणा गरेका छन् । मैले पार्टीको उपसभापतिमा उम्मेदवारी दिन्छु । यही विषयमा अहिले साथीभाइसँग छलफल गरिरहेको छु, आचार्यले कान्तिपुरसँग भने । कांग्रेस संस्थापक बीपी कोइरालाबाट प्रभावित आचार्य कांग्रेसभित्र विचार र निष्ठाको राजनीति गर्ने नेताका रूपमा प्रतिष्ठित छन् । कांग्रेसको विधानले पार्टीको उपसभापति केन्द्रीय नीति, अनुसन्धान र प्रशिक्षण विभागको प्रमुख रहने व्यवस्था गरेको छ । नेता आचार्यले पार्टीलाई वैचारिक रूपले सशक्त बनाउन त्यही विभागमा बसेर नीति, अनुसन्धान र प्रशिक्षणको कार्य गर्ने उद्देश्यले उपसभापतिमा उम्मेदवारी दिने निर्णयमा पुगेको बताए । हामी धेरै पछाडि परेका छौं, पार्टीको भूमिका सशक्त बनाउन सक्छु भन्ने सोचेर नै मैले उपसभापतिमा उम्मेदवारी दिन लागेको हुँ, उनले भने । पञ्चायतविरोधी आन्दोलनदेखि नै राजनीतिमा होमिएका आचार्य बीपी र गिरिजाप्रसाद कोइरालाहरूसँगै विभिन्न आन्दोलनमा सक्रिय भए । नेपाल विद्यार्थी संघ हुँदै पार्टी राजनीतिमा पसेका आचार्य २०४८ सालमै अर्थ राज्यमन्त्री बनेका थिए । आचार्य २०५६ सालमा कृष्णप्रसाद भट्टराई नेतृत्वको ९ महिने सरकारको अर्थमन्त्री भए । मोरङबाट पटकपटक निर्वाचित उनी वनमन्त्रीसमेत भए । आचार्य कोइराला परिवारका भान्जा हुन् । उनी हाल वरिष्ठ नेता रामचन्द्र पौडेल समूहमै छन् ।"
नेपालअमेरिका सम्बन्ध सन्तोषजनक,"(काठमाडौं)  प्रधानमन्त्री शेरबहादुर देउवा र नेपाल भ्रमणमा रहेका दक्षिण तथा मध्य एसियाली मामिला हेर्ने अमेरिकी सहायक विदेशमन्त्री डोनाल्ड लु र उपसहायक विदेशमन्त्री केल्ली किडरलिङको टोलीबीच बिहीबार भेटवार्ता भएको छ । भेटमा दुवै पक्षले नेपालअमेरिका सम्बन्ध सन्तोषजनक रहेको उल्लेख गरेका थिए । अमेरिकी सहयोग नियोग मिलेनियम च्यालेन्ज कर्पोरेसन (एमसीसी) सँगको सम्झौता कार्यान्वयनमा ढिला भइरहेका बेला नेपालअमेरिका सम्बन्धमा यस्तो धारणा आएको हो । सहायक विदेश मन्त्री लु र उपसहायक विदेशमन्त्री किडरलिङ अमेरिकी राजदूत र्यान्डी बेरीलाई लिएर प्रधानमन्त्री देउवालाई भेट्न बिहीबार साँझ प्रधानमन्त्रीको सरकारी निवास बालुवाटार पुगेका थिए । त्यहाँ प्रधानमन्त्री देउवा मुख्यसचिव शंकरदास वैरागी, परराष्ट्र सचिव भरतराज पौड्याल र प्रशासनिक सल्लाहकार पूर्वसचिव जनार्दन नेपालसहित उपस्थित थिए । झन्डै एक घण्टा लामो भेटवार्तामा नेपालअमेरिका सम्बन्ध, कोभिड१९ महामारीका बेला नेपाललाई भएको सहयोग, कोभिड१९ पछिको आर्थिक पुनरुत्थानबारे छलफल भएको थियो । नेपाल र अमेरिकाबीच सन् १९४७ मा कूटनीतिक सम्बन्ध स्थापना भएको हो । प्रधानमन्त्री देउवाले ट्वीट गर्दै अमेरिकी सहायक विदेशमन्त्री लुसँग भेट्न पाउँदा खुसी लागेको उल्लेख गरेका छन् । उनले लेखेका छन्, हामीले लामो समयदेखिको नेपालअमेरिका मित्रता, सहयोग र बहुआयामिक द्विपक्षीय सम्बन्धका विभिन्न पक्षका विषयमा विचार आदानप्रदान गरेका छौं । अमेरिकी राजदूत र्यान्डी बेरीले भेटवार्तापछि ट्वीट गर्दै नेपाल भ्रमणमा रहेका सहायक विदेशमन्त्री लु र उपसहायक मन्त्री किडरलिङले नेपालसँगको सहयोग र साझेदारी जारी राख्ने प्रतिबद्धता गरेको जनाएका छन् । उनले ट्वीटरमा लेखेका छन्, वार्तामा उनीहरू (लु र किडरलिङ) ले पारस्परिक हितको क्षेत्र कोभिड१९, जलवायु परिवर्तन र अन्य क्षेत्रमा नेपालसँगको सहयोग र साझेदारी जारी राख्ने अमेरिकाको प्रतिबद्धता दोहोर्याए । प्रधानमन्त्री देउवा र अमेरिकी टोलीबीच एमसीसीको ५ सय मिलियन अमेरिकी डलर अनुदान रहने नेपालको सडक र ऊर्जा पूर्वाधारसम्बन्धी परियोजनाका लागि भएको सम्झौताबारे पनि छलफल भएको थियो । बैठकमा सहभागी एक अधिकारीका अनुसार प्रधानमन्त्री देउवाले एमसीसी सम्झौता कार्यान्वयनमा नेपाल सकारात्मक रहेको विश्वास भ्रमण टोलीलाई दिलाएका थिए । ४ वर्ष बित्दा पनि एमसीसी सम्झौता नेपालको संसद्बाट अनुमोदन नहुँदा कार्यान्वयन सुरु भएको छैन । पाँचदलीय सत्ता गठबन्धनभित्र नै एमसीसी सम्झौता अनुमोदन गराउने सम्बन्धमा विवाद छ ।भेटवार्तापछि परराष्ट्र मन्त्रालयद्वारा जारी विज्ञप्तिअनुसार प्रधानमन्त्री देउवाले नेपालको सामाजिकआर्थिक विकासमा निरन्तर सहयोग गरेकामा अमेरिकी सरकारलाई धन्यवाद दिएका थिए । देउवाले नेपाललाई कोभिड१९ विरुद्धको खोप सहयोगप्रति प्रशंसा गरेका थिए । सहायक मन्त्री लुले शुक्रबार परराष्ट्रमन्त्री नारायण खड्का, रक्षामन्त्री मीनेन्द्र रिजाल, गृहमन्त्री बालकृष्ण खाँणलगायतसँग सिंहदरबारमा भेटवार्ता गर्ने कार्यक्रम छ । विभिन्न दलका शीर्ष नेतासँग पनि सिंहदरबारमै भेटवार्ता गर्ने कार्यक्रम छ । लुले बिहीबार बिहान स्वास्थ्य तथा जनसंख्यामन्त्री विरोध खतिवडासँग अमेरिकी अनुदानमा प्राप्त फाइजर खोप वितरणबारे शिक्षण अस्पतालमा अवलोकन गरे ।"
भारतको मुख ताक्दा जनगणना अवरुद्ध,"(काठमाडौंदार्चुला)  दार्चुलाको सीमावर्ती भारतीय प्रशासनले केन्द्र सरकारको आदेशबिना आफ्नो भूमि हुँदै नेपालीलाई छाङरु र टिंकर जाने पास दिन नसकिने बताएको छ । जिल्ला प्रशासन कार्यालय दार्चुलाले भारतीय बाटो हुँदै छाङरु जानका लागि अनुमति माग्दै पिथौरागढस्थित भारतीय प्रशासन डिस्ट्रिक मेजिस्ट्रेट (जिल्लाधिकारी) लाई कात्तिक २५, ३० र मंसिर १ मा पत्र पठाएको थियो ।भारतीय बाटो हुँदै छाङरु र टिंकर जान नपाएपछि कात्तिक २५ बाट केन्द्रीय तथ्यांक विभागका कर्मचारी सदरमुकाम खलंगामा रोकिएका छन् । तर, सरकारले जनगणनामा खटिएका कर्मचारीलाई नेपाली भूमिबाटै त्यसतर्फ पठाउने विकल्पका बारेमा छलफलसम्म गरेको छैन । गणकलाई सैनिक वा निजी हेलिकोप्टर चार्टर गरेर छाङरु पठाउन सकिने विकल्प सरकारसँग छ ।स्रोतका अनुसार पिथौरागढका जिल्लाधिकारी आशिष चौहानले केन्द्र सरकारको आदेश नआएसम्म अनुमति दिन नसक्ने व्यहोरासहितको पत्र पठाइसकेका छन् । दार्चुला प्रशासन भने अझै पनि भारतीय अनुमति पर्खेर बसेको छ । तथ्यांक विभागका निर्देशक ढुण्डीराज लामिछानेले यस विषयमा छलफल भइरहेको बताए । गृह र परराष्ट्र मन्त्रालयसँग समन्वय भइरहेको उनले दाबी गरे । अझै समय छ, भारतीय पक्षले अनुमति दिन्छ होला, दिएन भने अरू विकल्पमा पनि छलफल भइरहेको छ, लामिछानेले कान्तिपुरसँग भने, अहिले नै आत्तिइहाल्नु पर्दैन ।उनले त्यहाँ जाने विकल्पको टुंगो लाग्नेबित्तिकै एकदुई दिनमै त्यस क्षेत्रको जनगणना सकिने बताए । यसअघिको अनुमानित तथ्यांकअनुसार छाङरुमा करिब १ सय २५ र टिंकरमा करिब ७५ घरधुरी छन् । टिंकर नेपालचीन सीमा क्षेत्र हो भने छाङरु नेपालभारत सीमावर्ती गाउँ हो । गृह मन्त्रालयका प्रवक्ता फणीन्द्रमणि पोखरेलले यससम्बन्धी केके विकल्प हुन्छन् भन्नेमा विभागबाट मन्त्रालयमा जानकारी नआएको बताए । जनगणनाको सबै जिम्मेवारी विभागको भएका कारण गृह मन्त्रालयले आवश्यक सहजीकरण र समन्वय गर्ने उनले स्पष्ट पारे । जिल्ला तहबाट दार्चुला प्रशासनले यसबारे समन्वय गरिरहेको छ तर भारतीय बाटोको विकल्पमा केके हुन सक्छ भनेर विभागबाट मन्त्रालयमा औपचारिक जानकारी आएको छैन, प्रवक्ता पोखरेलले कान्तिपुरसँग भने, विभागले यससम्बन्धी सहयोगका लागि माग गरेमा विकल्पबारे आवश्यक समन्वय, सहयोग र सहजीकरण गर्छौं । विभागले कात्तिक २५ देखि मंसिर ९ सम्म जनगणनाका लागि तथ्यांक संकलन सक्ने तालिका बनाएको छ । सोहीअनुसार देशभर गणक खटिएका छन् तर दार्चुलाको व्यास गाउँपालिका१ मा पर्ने छाङरु र टिंकर नेपाली बाटो भएर जान भौगोलिक कठिनाइ छ ।"
व्यक्तिगत खर्चमा सडक मर्मत,"सिन्धुपाल्चोक (कास) वर्षाले सडक भासिँदा अरनिको राजमार्गअन्तर्गत लामोसाँघुबसेरीटोप्का खण्ड ४ महिना अवरुद्ध बन्यो । ९ किलोमिटर लामो यो खण्ड ठप्प हुँदा स्थानीयलाई अत्यावश्यक कामका लागि आउजाउ गर्नुपर्दासमेत घण्टौं हिँड्नुबाहेकको विकल्प रहेन । यस्तो बाध्यता स्थानीयले जनप्रतिनिधिलाई सुनाए । बलेफी गाउँपालिका८ ले २ लाख रुपैयाँ खर्चेर मर्मतसम्भार त गर्यो तर सडक सञ्चालन हुन सक्ने अवस्था बनेन ।एम्बुलेन्स नै पुग्न नसक्ने अवस्था महिनौंसम्म रहँदा गाउँका गम्भीर, असक्त र प्रसूतिसम्बन्धी बिरामीलाई आपत नै पर्यो । यस्तो दूरवस्थाको साक्षी बनिरहन स्थानीय सुवास तिमल्सिनाको मनले मानेन । सडक बनाउन आफैं किन नलाग्ने सोच लिएर उनले रकम जुटाउन थाले । ऋणधन गरेर जम्मा गरे ४ लाख रुपैयाँ । उक्त रकमबाट सडक मर्मतसम्भार र ग्राभेल सकिएर अहिले सञ्चालनमा आएको छ । सडकमा गाडी गुड्न थालेपछि स्थानीयले उनलाई खुबै धन्यवाद दिए । फेरि गाउँमै गाडी पुग्न थालेपछि आफ्नो मन पनि हलुका भएको र स्थानीयबाट पनि आशिर्वाद पाएको उनले सुनाए ।९ किमि सडकको सुधार म धनी भएर गरेको हैन । आफ्नो गाउँ आफैं बनाउनुपर्छ भन्ने लाग्यो । त्यसमाथि जनप्रतिनिधि जत्तिकै हामी पनि त जिम्मेवार हुनुपर्छ, उनले भने । कोरोना महामारी फैलँदा पनि उनले गाउँका विपन्न परिवारलाई खाद्यान्न र स्वास्थ्य सामग्री सहयोग गरेका थिए ।"
जनगणना गर्न २ रात जंगलको बास,"(दोलखा)  चीनसँग सीमा जोडिएको जिल्लाकै अति विकट बिगु गाउँपालिका१ लप्ची उपत्यकामा सरकारी उपस्थिति छैन । बिगु१ कै लामाबगरबाट लप्ची पुग्न ३ दिन लाग्छ । लप्चीका बासिन्दा लामाबगर नझरेकै ६ महिना बित्यो । बाढीपहिरोले गोरेटो छिन्नभिन्न भएपछि सम्पर्कविहीन बनेको लप्चीमा जनगणना गर्न पहिलो पटक गणक पुगेपछि स्थानीय अचम्ममा परेका छन् । कात्तिक २५ बाट देशैभर जनगणना सुरु भयो । तर लप्चीवासीलाई जनगणना हुँदै छ भने पत्तोसमेत थिएन । २१ वर्षीय युवक नूतन बुढाथोकी गणना गर्न पुग्दा सबै अचम्ममा परे । गाउँपालिकाको ४ जनाको टोली जाँदै छ भन्ने पत्तो पाएपछि बुढाथोकी उनीहरूकै पछि लागेर जोखिम मोल्दै लप्ची पुगेका हुन् । कात्तिक २४ मा लामाबगरबाट हिँडेका उनी २६ गते लप्ची पुगे । पहिरो छिचोल्दै एकअर्काको हात समातेर ३ दिनमा लप्ची पुगेको उनले बताए । तामाकोसी नदीमाथिको भीरमा गलले भित्ता कोपेर साँघुरो बाटो बनाइएको रहेछ, उनले भने, चिप्लिए सक्किगो । ५ वटा ठूला पहिरो एकअर्काको हात समातेर छिचोल्यौं । बाटोमा कतै बस्ने ठाउँ नहुँदा उनीहरू २ रात जंगलमा बास बसेका थिए । जंगली जनावरको त्रासमा रात काट्यौं, बुढाथोकीले भने, १२ जना मात्र भएको भए बाटैबाट फर्कन्थ्यौं । कतै डोरी त कतै हातको सहारामा सीमासम्मै पुगेको उनले सुनाए । शेर्पा समुदायको बसोबास रहेको लप्चीमा ३० घरपरिवारको गणना गरिएको छ । २०५८ र २०६८ को जनगणनामा गणकहरू यहाँ पुगेका थिएनन् । नेपाली भाषा अलिअलि बुझ्ने र बोल्ने पेम्बा शेर्पाले अहिलेसम्म यहाँ जनगणना गर्ने टोली आएको थाहा नभएको बताए । लप्चीमा विद्यालय र स्वास्थ्य संस्था पनि छैनन् । सञ्चारविहीन गाउँ रहेछ, कोही बिरामी पर्यो भने जडीबुटीकै भर रहेछ, बुढाथोकीले भने, निको नभए भगवान् भरोसा रहेछ, स्वास्थ्य संस्था पुग्न त कल्पना पनि नगरे हुन्छ । कात्तिक पहिलो साता घर गणनाका लागि सुपरिवेक्षक धनबहादुर तामाङ पनि त्यहाँ पुगेका थिए । तामाङकै अनुभव सुनेर जंगल छिचोली आफू लप्ची पुग्न सकेको बुढाथोकी बताउँछन् । बाटोमा खाने सबै सामान लिएर लप्ची पुगेका उनी सोमबार फर्किएका छन् । गणक र सर्वेक्षक दुवै पठाएका थियौं, जिल्ला जनगणना प्रमुख सन्तोष कार्कीले भने, नूतनले एक्लै भए पनि जान्छु भनेर आँट कसे ।तामाकोसी जलविद्युत् आयोजनाको बाँधको माथिल्लो भागबाट लप्ची पुग्ने गोरेटो बनिरहेको छ । लप्ची पुग्न बाँधस्थलमा राखिएको मोटरबोट चढेर जानुपर्छ । स्थानीय कर्मा शेर्पाका अनुसार बाढीपहिरोका कारण यसअघिको बाटो भत्किएकोले लप्चीवासी ६ महिनादेखि लामाबगर झरेका छैनन् ।"
अपांगताको अँध्यारो पक्ष,"अघिल्लो साता हामीले राजनीतिशास्त्रमा एमए गर्दै गरेका दृष्टिविहीन कपिल विकले रोजगारीका लागि सिंहदरबार धाउनुपरेको रिपोर्टलाई प्राथमिकताका साथ प्रकाशित गरेका थियौं । उनको माग साधारण थियो सीपअनुसारको रोजगारी । कोभिड महामारीअघि उनी धूप बाटेर, दिनको जेनतेन २४ सय रुपैयाँ कमाउँदा रहेछन् । लकडाउनका कारण उनको यो काम बन्द भयो, छोराको विद्यालय शुल्क र घरभाडा अझै तिर्न सकेका छैनन् । लकडाउनका बेला उनको मात्र होइन, अपांग भएका अधिकांश व्यक्तिको रोजीरोटी गुम्यो, बिहानबेलुकी छाक टार्नै मुस्किल भयो, स्वास्थ्य सेवा पनि पाएनन् । त्यति बेला सबै जना गाउँ फर्के तर अपांगता भएकै कारण उनीहरूले काठमाडौंमै कष्टकर जीवन बिताउन बाध्य हुनुपर्यो । २०६८ सालको जनगणनाअनुसार कुल जनसंख्याको १९४ प्रतिशत अर्थात् ५ लाख १३ हजार ९ सय ९३ जना अपांगता भएका व्यक्तिहरू छन्, जसलाई सरकारको विशेष ध्यानको आवश्यकता पर्छ, अझ प्रकोपको बेला त झनै । कोभिड महामारीका बेला खाद्यान्न, स्वास्थ्य सामग्रीलगायतका राहत केही गैरसरकारी संस्था तथा स्थानीय तहहरूले नबाँडेका होइनन्, तर ती पर्याप्त र भरपर्दो भएनन् । बिस्तारै जनजीवन पहिलेकै अवस्थामा फर्किरहँदा पनि उनीहरूको जीवनको गति अझै अवरुद्ध छ । उनीहरूलाई पुनःस्थापित गर्न आयआर्जनका माध्यमको खाँचो छ, जसका लागि सरकारी स्तरबाटै तत्काल सम्बोधन हुनुपर्ने देखिन्छ ।अपांगता भएका व्यक्तिहरूको हितका लागि ऐनकानुन नबनेका होइनन् तर यसले खासै फरक पारेको छैन । पछिल्लो समय ल्याइएको अपांगता भएका व्यक्तिहरूको अधिकारसम्बन्धी नियमावली२०७७ मा सहायक सामग्री उपलब्ध गराउनेदेखि निःशुल्क शिक्षा, स्वास्थ्य सेवा, आवास, रोजगारी, पुनःस्थापनालगायतको व्यवस्था सरकारले गर्नुपर्ने भनिएको छ । यस्ता प्रावधानहरू, सरकारले विभिन्न अन्तर्राष्ट्रिय सन्धिसम्झौतामा हस्ताक्षर गरेकाले बाध्यतावश बनाउनुपर्ने हुन्छ, जुन कार्यान्वयनको तहसम्म पुग्दै पुग्दैन । कार्यान्वयन हुँदो हो त, कपिल विकहरूले क्षमताअनुसारको काम माग्दै वर्षौंसम्म मन्त्री, प्रधानमन्त्री र पूर्वप्रधानमन्त्रीहरूको दैलो चहार्नु पर्दैनथ्यो । सेवासुविधा सुनिश्चित गर्ने यस्ता कानुनी अधिकारलाई सरकारले ऐच्छिक होइन, अनिवार्य बनाउनुपर्छ । संघीयतापछि, अपांगता परिचयपत्र पालिकाहरूले नै वितरण गर्न थालेका छन् । अपांगता भएका व्यक्तिहरूको सम्पूर्ण तथ्यांक स्थानीय प्रशासनसँग हुनुले यस्ता अधिकारका धाराहरू कार्यान्वयन गर्न झनै सहज हुनुपर्ने हो । उनीहरूलाई सहानुभूतिभन्दा पनि रोजगारीको वातावरण बनाउनेतर्फ अग्रसरता दिनुपर्ने हो । जस्तो, स्थानीयस्तरमा साना तथा घरेलु उद्योगको स्थापना गर्न सकिन्छ । अचेल अपांगता भएका व्यक्तिहरूलाई काम दिने रेस्टुराँ पनि बढ्न थालेका छन् । रोजगारी सृजनाका यस्ता सृजनशील उपायहरूको खोजी सरकारी स्तरबाटै हुनु जरुरी छ ।निजामती सेवामा अपांगता भएका व्यक्तिहरूलाई पाँच प्रतिशत आरक्षणको व्यवस्था गरिएको निकै भयो । तर, त्यहाँसम्म पुग्नका लागि अपरिहार्य संरचना बनेका छैनन् । उनीहरूलाई शैक्षिकसामाजिकसांस्कृतिक गतिविधि गर्न सक्षम नबनाई आरक्षणको कुनै अर्थ पनि छैन । लोकसेवा लड्न पनि त पढ्नुपर्यो, त्रिविमा पढाइने पुस्तकहरू ब्रेल लिपिमा भेटिँदैनन्, न त अडियो पुस्तकालय नै उपलब्ध छ । अझ विद्यालय शिक्षाको हालत झनै नाजुक छ, अपांगता भएका व्यक्तिहरूले सामान्य विद्यालयमै पढ्नुपरिरहेको छ । त्यहाँ प्रचलित कान नसुन्ने, दृष्टिविहीन, हातखुट्टा नभएकाहरू लगायतलाई जनाउने शब्दहरू निकै अमर्यादित छन्, तिनको प्रहारले उनीहरू दिनहुँजस्तो अपहेलित हुनुपर्छ । विभेद त्यहीँबाट सुरु हुन्छ, जसले उनीहरूको व्यक्तित्व विकासमा पनि निकै असर पुर्याइरहेछ । अवचेतन वा अज्ञानतावश यस्ता शब्दहरू अझै समाजमा प्रचलित छन् । र, यसलाई मर्यादित बनाउन समाजका हरेक तहतप्काको भूमिका आवश्यक छ ।त्यस्तै हाम्रा सहरी वा ग्रामीण संरचना अपांगमैत्री छैनन् । अपांगता भएका व्यक्तिहरूलाई सार्वजनिक यातायात प्रयोग गर्न निकै अप्ठ्यारो पर्छ, दृष्टिविहीनहरूका लागि काठमाडौंका पेटीहरूमा ट्याक टाइल त राख्न थालिएको छ, तर त्यो कतिखेर पोलमा गएर वा बिरुवामा गएर टुंगिन्छ, थाहा हुन्न । दुर्घटनामा पर्ने जोखिम जहिल्यै हुन्छ । अपांगमैत्री सडक बनाउन खोजेजस्तो पनि देखिन्छ, तर यस्ता त्रुटि र बेवास्ताले सरकारी निकायको असंवेदनशीलता झल्काइरहेको छ । त्यस्तै ह्वीलचेयर प्रयोग गर्नेहरूले पनि सार्वजनिक तथा निजी संस्थाका सेवा लिन निकै कठिनाइ बेहोर्नुपरिरहेको छ । भौतिक संरचना तथा सञ्चार सेवा अपांगमैत्री नहुँदा सामुदायिक जीवनको अधिकारबाट उनीहरू वञ्चित छन् । यसले रोजगारी वा आयआर्जन गर्ने क्षमतालाई पनि खुम्च्याइरहेको छ । जबसम्म उनीहरूको दैनिकी सहज बनाउने संरचनाहरूमा परिणाममुखी लगानी हुँदैन, तबसम्म गुणस्तरीय जीवन बाँच्ने उनीहरूको आकांक्षाले मूर्तरूप लिन सक्दैन । अपांगता भएका व्यक्तिहरू प्रायः सीमान्तकृत समुदायमा पर्छन्, त्यसमाथि पनि कपिल विकहरू त सीमान्तकृतको पनि सीमान्तकृत भए । हाम्रोमा दलित, आदिवासी, जनजातिलगायत सीमान्तकृत समुदायको मुद्दा उठाउँदा त्यही समुदायभित्रका अपांगता भएकाहरूलाई छुटाइन्छ । यस्तो प्रवृत्तिले अपांगता भएका व्यक्तिहरूको मुद्दा मुखर हुन सकिरहेको छैन । अब यस्तो प्रवृत्ति परिवर्तन गर्नुपर्ने बेला आइसकेको छ ।"
गणकको कठिनाइ,"भौगोलिक विकटता र भौतिक विकासमा पिछडिएका कारण आफ्नै जिल्लामा भारतको बाटो भई जानुपर्ने नेपालीको बाध्यता रहेको छ । यसै कारण ०७८ साउन १५ मा जयसिंह धामी नेपालबाट नेपालमै आउनका लागि तुइनबाट भारत जाँदै गर्दा लट्टा चुँडालिदिँदा मृत्यु भएको र खोजतलासका लागि नेपाली पक्षलाई ड्रोन प्रयोग गर्ने अनुमतिसमेत भारतले दिएन । दार्चुलाको टिंकर र छांगरुको जनगणनामा खटिने गणकहरूलाई भारतको बाटो भएर जाने अनुमति नदिएको खबरले, भारतले कालापानीसम्बन्धी विवादलाई पूर्वाग्रही भएर हेरेको पुष्टि हुन्छ । नेपालको विकास निर्माण सम्बन्धमा हुने लापरबाही, ढिलासुस्तीले दुर्गम अझै सुगम हुन सकेका छैनन् । आफ्नै भूमि पुग्न अर्काको भूमि टेक्नुपर्ने अवस्था कायमै छ । नेपालीले स्वावलम्बी बन्न यस्तो अवस्था बदल्नु जरुरी छ । यसका लागि सरकारले युद्धस्तरमा विकास निर्माणलाई बढाउनु जरुरी छ । नेता, कार्यकर्ता र पदाधिकारीहरूलाई हेलिकप्टर सयर गराउन सक्ने सरकारले, राष्ट्रिय जनगणनामा खटिने गणकहरूलाई सम्बन्धित ठाउँमा पुग्न अविलम्ब हेलिकप्टर सुविधा प्रदान गरोस् । महेन्द्रसिंह बम, टीकापुर१, कैलाली"
चीनको विकास नीति र नेपाल,"माओ त्सेतुङले चीनको अस्तव्यस्त राजनीतिलाई निश्चित आकार दिए पनि उनको सर्वहारा उत्थानको सिद्धान्त त्यहाँ पुरानो भइसक्यो । धनी र गरिबबीचको खाडल पुर्ने हिसाबले पुँजीवादी सिद्धान्तलाई केन्द्रमा राखेर मिलीजुली विकास अभियान कार्यान्वयनमा ल्याएपछि यतिबेला चीनको समृद्धिबाट विश्व आश्चर्यचकित र स्तब्ध बनेको छ । चीनमा मुलुकलाई अल्झाउने किसिमका राजनीतिक गतिविधि कतै देखिँदैन । आफ्नै बलबुताबाट निर्मित पुँजीले मात्र दिगो विकास गर्न सकिन्छ भन्ने युगान्तकारी दृष्टिकोण आत्मसात गरेका कारण चीनमा गरिबी निवारण र बहुआयामिक विकास सम्भव भएको हो । हाम्रो राजनीतिक वृत्त भने असफलताको संघारमा उभिएको छ, अकर्मण्यताको दलदलमा फसेको छ । नेताको बोली छेपाराको उखानजस्तो भइदिँदा मुलुक सामाजिक र आर्थिक रूपमा जर्जर बन्न पुगेको छ, असफलताको पहाडले थिचिएको छ । कम्युनिस्टहरूको कुरा गर्ने हो भने, युग नसुहाउने शताब्दी पुरानो सिद्धान्त बोकेर कुर्लने, भट्याउँदै हिँड्ने, कोही कोठाभित्र लुकेर मन्त्र जपिरहने, विकासका नाममा माखो नमार्ने संस्कार मुलुकभरि व्याप्त छ । अधिकांश राजनीतिक दलको अकर्मण्यता यस्तै हालतको छ । गाउँगाउँमा विकासको नवीन स्तम्भ खडा हुने आसमा स्थापित प्रदेश सरकारहरू निद्राबाट ब्युँझेका छैनन्, केहीको थातथलो अझै अनिश्चित छ । निराशाको एउटा उदाहरण, वर्षौंदेखि त्रिपालले छोपेर राखेको नयाँ रेल सञ्चालन गर्ने चासो प्रदेश २ सरकारले लिएको छैन, घरआँगनको बेथिति टुलुटुलु हेरेर बसेको छ । यसरी सर्वत्र निराशा छर्न पल्केका नेतृत्वलाई कतिन्जेल बुई चढाइराख्ने ? आर्थिक विकासमा अब पनि जोड नदिने हो भने, मुलुक भड्खालोमा पर्ने निश्चित छ । भुवनेश्वर शर्मा, चन्द्रागिरि२, काठमाडौं"
अदालत बन्धक नहोस्,"बारले प्रधानन्यायाधीश चोलेन्द्रशमशेर जबरालाई बहिष्कार गरिसकेको छ । एउटा सामान्य व्यक्तिलाई जसरी उनीहरूले सर्वोच्च न्यायालय प्रमुखलाई आरोप लगाइरहेका छन् । पछिल्ला दिनहरूमा त प्रधानन्यायाधीशलाई न्यायालय प्रवेशमै रोक लगाइरहेका छन् । यस्तो भद्रगोल भइसक्दा पनि राजनीतिक दलहरू प्रधानन्यायाधीशविरुद्ध आवाज उठाउन किन सकिरहेका छैनन् ? कानुन व्यवसायीहरूले निकै तल्लोस्तरको आरोप लगाइरहँदा पनि प्रधानन्यायाधीशले नैतिकताका आधारमा राजीनामा दिएका छैनन् । यति लामो समयसम्म अदालत यस्तो गम्भीर समस्याबाट गुज्रँदा पनि नबोल्ने दलहरूलाई के भन्ने आमनागरिकले ? न्यायालयलाई यसरी बन्धक बनाउन पाइँदैन । अदालतप्रतिको जनविश्वासलाई कमजोर बनाउनु हुन्न । प्रधानन्यायाधीश जबराका बारे दलहरूको धारणा के हो बाहिर आउनुपर्छ । रामकृष्ण बराल, जोरपाटी५, काठमाडौं"
सम्पदा पुनर्निर्माण र विवाद,"भक्तपुरको दरबार स्क्वायरमा रहेका २०७२ को भूकम्पले भत्किएका सम्पदाहरू धमाधम पुनर्निर्माण हुँदै छन् । कुनै सकिसकेका छन् भने कुनै निर्माणाधीन अवस्थामा छन् । त्यसमध्ये शिलु महादेव (गोसाइँकुण्ड महादेव) मन्दिरको पुननिर्माण कार्य हुँदै छ । शिखर शैलीको यो मन्दिर १९९० सालमा पनि भत्किएको थियो । राणाकालमा उक्त मन्दिरको पुनर्निर्माणमा पुरानै शैली अपनाइएको थिएन । शिखर शैलीको यो मन्दिर पुनर्निर्माण गर्दा उचाइ घटाएर पुड्को बनाएकै कारण स्थानीय नेवार समुदायमा यसलाई फसिदेग अर्थात् पुड्को मन्दिर भनेर सम्बोधन गर्ने गरेको पाइन्छ । हाल भने यस मन्दिरको पुनर्निर्माण पुरानै शिखर शैलीमा हुँदै छ । ९० सालको भूकम्पपश्चात् भत्किएका सबै सम्पदा पुनर्निर्माण गरिएन । यसरी पुनर्निर्माण नगरिएका सम्पदाका काम लाग्ने निर्माण सामग्रीहरू, कलात्मक झ्यालढोका, थाम तथा मूर्तिहरू अन्यत्रै सारेर पार्टी पौवा तथा अन्य संरचनामा जडान गरी नासोको रूपमा संरक्षण गरिएको थियो । ५५ झ्याले दरबारअगाडिको च्यासिं मण्डप पनि ९० सालमा पुनर्निर्माण गरिएको थिएन तर यसका कलात्मक थामहरू लगेर भक्तपुर सल्लाघारीस्थित चोङा गणेश मन्दिरसँगै दुइटा पाटी बनाएर संरक्षण गरिएको थियो । त्यही संरक्षित कलात्मक थामहरू सल्लाघारीबाट ल्याएर च्यासिं मण्डपको पुनर्निर्माण गरिएको थियो । माथि उल्लिखित शिलु महादेव मन्दिर ९० सालमा पुनर्निर्माण गर्दा पुरानै आकारमा नबनाई पुड्को बनाएकै कारण त्यस मन्दिरका चारै दिशामा रहेका ढुंगाका उड्ने सिंह शार्दूलहरू राख्न नमिल्ने भएपछि, भविष्यका लागि संरक्षण गर्न दुइटा सिंह शार्दूलहरू पुरानो नगरपालिका भवनको प्रवेशद्वारमाको दायाँबायाँ र दुइटा गोलमढी टोलस्थित ढुंगेधाराको दायाँबायाँ राखिएको थियो । पुनःनिर्मित मन्दिरमा सिंह शार्दूलहरू पुनर्प्रतिस्थापण गर्नासाथ पुरानो नगरपालिका भवनको प्रवेशद्वारको दायाँबायाँबाट झिकेर पुनः मन्दिरमा प्रतिस्थापित गरियो तर गोलमढी टोलस्थित ढुंगेधाराका सिंह शार्दूलहरू लिन जाँदा स्थानीय बासिन्दाले ती ढुंगेधाराको पहिचान भइसकेको भन्दै झिकेर लान दिएनन् । वास्तवमा ती सिंह शार्दूलहरू ९० सालको भूकम्पमा पूर्ण रूपमा निर्माण गर्न नभ्याएकाले पछिका लागि सुरक्षित होस् भन्ने हेतुले नासोस्वरूप ढुंगेधाराको दायाँबायाँ राख्न दिएको मात्र थियो । भक्तपुरको गोलमढी टोलका नागरिकहरूमा ती दुई सिंह शार्दूलहरूलाई मन्दिरमा पुनःस्थापित गर्ने अनुरोध छ । वीरेन्द्र सुवाल, ब्यासी, भक्तपुर"
श्रीमान्को अमानवीय यातना,"जसले श्रीमतीलाई नरक पुर्याए समाचार पढ्दा निकै पीडा भयो । सँगै बाँच्ने सँगै मर्ने वाचा गरेको श्रीमान्ले नै यस्तो अपराध गर्ला भन्ने कल्पना कुन महिलाले गर्छ होला र ? जीवनभरि खुसी दिने श्रीमान्ले कहिल्यै भुल्न नसक्ने पीडा र यातनाको महासागरमा डुबाउला भनेर कसले सोचेको हुन्छ र ? जीवनसंगिनीलाई नारकीय जीवन भोग्न बाध्य पार्नु अपराधको परकाष्ठा हो । विभिन्न प्रलोभनमा पारेर आफन्तमार्फत नै विवाह बन्धनमा बाँधिएका कैयौं नारीले श्रीमान्का कारण नारकीय जीवन बिताउन बाध्य भएका समाचारहरू आउनु कुनै नौलो रहेन अब । गुल्मीकी २३ वर्षीय निशा शर्मा (नाम परिवर्नत) ले आफ्नै श्रीमान्बाट भोगेका यातनाले नेपाली समाजमा महिलामाथि हुने गरेका हिंसा कति निर्दयी छन् भन्ने देखाउँछ । विशेष गरी भारतसँग नजिक रहेका जिल्लाबाट युवतीहरूलाई प्रेममा फसाएर ललाईफकाई भारतीय कोठीमा पुर्याउने गरेका समाचारहरू आइरहन्छन् । यस्ता अपराधीहरूले त पैसाले प्रहरी प्रशासन नै आफ्नो हातमा रहेको भनी झुटो बोलेर पीडितलाई थप त्रासमा राख्ने गरको पाइन्छ । आफैं मायाप्रेममा परेर विवाह गरी बेचिने वा आफन्तमार्फत मागी विवाह गरेर श्रीमान्बाट बेचिने श्रीमतीहरूको सूची पनि लामै छ । श्रीमतीलाई नारकीय जीवन बिताउन बाध्य पार्ने यस्ता कुख्यात अपराधीविरुद्ध राज्य कठोर रूपमा उभिन सकेको छैन । विद्यमान कानुनको संशोधन गरेर भए पनि यस्ता अपराधीहरूलाई आजीवन जेलमा सडाउने नीति राज्यले अख्तियार गर्नु जरुरी छ । आफन्तहरूले विवाहका लागि प्रस्ताव ल्याउँदा धेरै पटक विचार गर्ने र सबै कुरा बुझेर मात्रै राजी हुनुपर्ने यथार्थ विभिन्न घटनाक्रमले देखाएका छन् । नजिकको मानिसले बुझेको छ भनेर विश्वास गर्दा निशाको जस्तो यातना भोग्नुपर्ने प्रबल सम्भावना देखिएको छ । राज्यले यस्ता अपराधीहरू निमिट्यान्न पार्न जबसम्म कठोर नीति अवलम्बन गर्दैन तबसम्म कैयौं श्रीमती, श्रीमान्बाट हुने यातनाको जाखिममा रहिरहन्छन् । कुनै पनि श्रीमान्ले श्रीमतीलाई यानता दिने व्यवहार गर्छ भने, त्यस्तो श्रीमान्को पछि लागेर जता पनि जाने हैन, सामान्यभन्दा फरक व्यवहार हुन थालेपछि सम्भावित यातना हुने जोखिमलाई केलाउन जरुरी ठान्नुपर्छ । यस्ता अपराधीलाई कानुनको कठघरामा उभ्याएर आजीवन सजायको व्यवस्था गर्ने र पीडितको संरक्षण गर्ने व्यवस्था राज्यले गर्नुपर्छ । गोविन्द विक, बूढानीलकण्ठ१२, काठमाडौं"
नेकपा एमाले : के हो महाधिवेशनको मुख्य काम ?,"दोस्रो मुख्य काम ः वाम एकता झट्ट हेर्दा अहिले नेपाली राजनीतिको मुख्य अन्तरविरोध कम्युनिस्टहरूकै बीचमा छ । नेकपा एमाले, नेकपा माओवादी र नेकपा एकीकृत समाजवादीका बीचमा जुन तहका आरोपप्रत्यारोप भएका छन्, त्यसले उनीहरूको विवादको स्तर बताउँछ । जबकि त्यस्तो विवादका वैचारिकसैद्धान्तिक कारण छैनन् भन्ने कुरा तिनका दस्तावेजले नै भन्छन् । जस्तो कि एक, यी तीनवटै पार्टीको कार्यदिशा एउटै छ, दलाल पुँजीवादलाई अन्त्य गर्दै र राष्ट्रिय पुँजीको विकास गर्दै समाजवादको तयारी गर्ने । दोस्रो, तीनवटै पार्टीको मार्गदर्शक सिद्धान्त मार्क्सवादलेनिनवाद हो । तेस्रो, समाजवादको बाटो शान्तिपूर्ण तथा लोकतान्त्रिक हो । चौथो, एमाले र माओवादी केन्द्रको एकता इतिहासको आवश्यकता थियो । जुन भिन्नता देखाइएका छन्, ती केवल राजनीतिक छन् । खास गरी संसद्को विघटन र २० प्रतिशत सांसद वा केन्द्रीय कमिटी सदस्यले पार्टी विभाजित गर्न पाउने अध्यादेशबारे मुख्य विवाद छ । तर आज दाबीका साथ भन्न सकिन्छ ः इतिहासले ती दुवै घटना गलत थिए भन्ने प्रमाणित गर्नेछ । संसद् विघटनभन्दा अगाडि र पछाडिका कैयौं आरोपप्रत्यारोप या त सांगठनिक छन् या व्यक्तिगत छन् । त्यस्ता कारणले कम्युनिस्ट आन्दोलनको भविष्यमाथि नै खेलबाड गर्नु तर्क, विज्ञान, व्यवहारका हिसाबले औचित्यपूर्ण हुन्छ त ? आउने चुनावसम्म त अहिलेको आक्रोशले राजनीति चल्न सक्छ, त्यसपछि के हुन्छ ?त्यसबाहेक कमरेड मोहन वैद्य, विप्लव, आहुतिले नेतृत्व गरेका पार्टीहरू र विभाजित नेकपाका तीनवटा समूहका बीचमा समाज र राजनीतिका कैयौं विषयमा समानता छन् । यदि आजको कार्यक्रम निर्माण गर्ने हो भने ती सबै पार्टीबीच अझ धेरै समानता हुनेछन् र कम्युनिस्ट एकताको टुटेको कडी फेरि जोडिन सक्छ । विज्ञानलाई अगाडि राखेर छलफल गर्ने हो भने अहिलेका धेरै भिन्नताहरू व्यर्थ हुन् भन्ने स्पष्ट हुन्छ । आजको समाजवादी कार्यदिशाको सैद्धान्तिक अगुवा नेकपा एमाले भएको हुँदा कम्युनिस्ट एकताको पहलकदमी पनि एमालेले नै गर्नुपर्छ । संक्षेपमा,हरेक महान् आन्दोलनहरू बलियो बौद्धिक तथा सांस्कृतिक जगमा उभिन्छन् । नेकपा एमाले एकपछि अर्को धक्का खाएर यहाँ आइपुगेको छ । सामान्यतः धक्काको बेला हताशा र बदलाले आन्दोलनलाई प्रभावित पार्न खोज्छ । एमालेले धैर्य र विचारले काम गर्नुपर्छ । समाजवाद र समृद्धिको कार्यक्रम र कम्युनिस्ट एकताको बाटोबाटै भविष्यको कम्युनिस्ट आन्दोलन अगाडि बढ्नेछ ।"
'कायत जाति सूचीकृत नभएपछि जनगणना बहिष्कार,"बागलुङ (कास) दस वर्षअघिको राष्ट्रिय जनगणनामा ढोरपाटन नगरपालिका७ का शिक्षक यामबहादुर कायत सुपरिवेक्षक थिए । उनले आफ्नै समुदायको तथ्यांक निकाल्दा वडामा मात्रै ७७ घरधुरीमा कायत जाति बसोबास गर्थे । जनगणनाको नतिजा आउँदा तथ्यांक विभागको प्रतिवेदनमा यो जाति देखिएन ।झन्डै ४ सय जनसंख्या रहेको कायतको थर तथ्यांक विभागले सफ्टवेयरमै नचढाएको पाइएको तथ्यांक कार्यालय बागलुङका प्रमुख तथ्यांक अधिकृत मुकुन्द शर्माले बताए । १० वर्षअघि कायत लेख्दा सफ्टवेयरले कायस्थ देखाएछ, सबै जनाको तथ्यांक उतै जोडिएको पाइयो, शर्माले भने, प्रतिवेदनमा १ सय २५ जाति देखिएकामा कायत थपिए १ सय २६ हुनेछन् । आफ्नो समुदायको नाम र जाति नै अघिल्लै जनगणनामा नभएको भन्दै स्थानीयले यसपटक गणना बहिष्कार गरेका छन् । आफ्नो जातिको पहिचान नभएसम्म गणना हुन नदिने भन्दै उनीहरूले गणकलाई कुनै विवरण नदिई फर्काइदिएका हुन् । हामी लोपोन्मुख आदिवासी जनजाति हौं, तर हाम्रो कतै पनि जाति उल्लेख छैन, यामबहादुर कायतले भने, देशभरका जातिको विवरणमा नपरेपछि हामीले किन तथ्यांक लेखाउनुपर्यो ? तथ्यांक अधिकृत र प्रमुख जिल्ला अधिकारी आएर गाउँलेलाई सम्झाउनुपर्ने उनको भनाइ छ । हाम्रो तथ्यांक समावेश हुन्छ, हामी जातिमा गनिन्छौं भनेमात्रै तथ्यांक दिन तयार छौं, कायतले भने, नत्र हामी राज्यको प्राथमिकतामा नपरेपछि किन जनगणनामा सहभागी हुने ? राज्यका निकायले लोपोन्मुख जातिकै उपेक्षा गरेको उनको भनाइ छ । कायत सयौं वर्षदेखि बोबाङ गाउँमै बस्दै आएको उनीहरूको दाबी छ ।ढोरपाटन क्षेत्रमा बस्ने कायत जस्तै यहाँ अदै, भण्डारीलगायत अन्य जाति पनि छन् । उनीहरूले आफूहरू नौथरे भएको बताउँछन् । दलित र जनजाति मिलेर बसेको गाउँ भएकाले उनीहरूको बोलीचाली समावेशी प्रकारको छ । वडाध्यक्ष दीपक थापाले कुनै पनि जाति, भाषाको पहिचान गुम्ने काम गर्न नहुने बताए । उहाँहरू लोपोन्मुख जनजाति समूहमा पर्नुहुन्छ, तर के कारणले छुट्नुभएको हो, म बुझेर छलफल चलाउँछु, थापाले भने, प्राविधिक वा नीतिगत रूपमा छुटेको भए अबको गणनामा उहाँहरूको पहिचान खुल्नुपर्छ । तथ्यांक अधिकृत मुकुन्द शर्माले पनि पहिचान बनाउने कुरामा पहल गर्ने बताए । तपाईंहरू तथ्यांकमा आउनुहोस्, प्राविधिक कारणले भएको त्रुटि सच्याउने र जातिगत पहिचानमा ल्याउन पहल गर्छौं, शर्माले भने, कायत लेख्दा सफ्टवेयरको कायस्थ भएको देखिन्छ, अब त्यो जातिको महल छुट्टै बनाउन लगाउँछौं ।"
दोभासेको अभावमा सुस्तश्रवण गर्भवती जोखिममा,"(काठमाडौं)  हेटौंडाकी जसोधा कँडेल पाँच महिनाअघि गर्भ जँचाउन पहिलोपटक अस्पताल पुगिन् । आफू गर्भ जाँच गर्न आएको भनेर उनले हेटौंडा अस्पतालका नर्सलाई बुझाउन सकिनन् । उनी बोल्न सक्ने भए पनि पटक्कै सुन्दिनन् । सञ्चार सम्पर्क गर्न सांकेतिक भाषाको दोभासे चाहिन्छ तर अस्पतालमा दोभासेको सुविधा छैन । उनले कापीमा लेखेर नर्ससँग स्वास्थ्य अवस्थाबारे जानकारी गराउन खोजिन् । कान सुन्दिनँ भन्दा पनि झन् जोडले बोल्न लगाउने, बल्लतल्ल म बहिरा हो भनेर बुझाएपछि जाँच गरिदिए, उनले अस्पतालमा भोगेको सास्ती म्यासेन्जरको कुराकानीमा खुलाइन् । उनी ६ महिनाकी गर्भवती छिन् । चारपटक गर्भ जाँच गराइसक्दा पटकैपिच्छे नर्स फेरिएका हुन्छन् । त्यति नै पल्ट उनले कापीमा लेखेर आफू बहिरो व्यक्ति हो भनेर चिनाउनुपर्छ । कतिपयको अक्षर बुझिँदैन, हेटौंडाकै शान्ति बहिरा आधारभूत विद्यालयकी शिक्षिका उनले भनिन्, मैले त यति धेरै झमेला बेहोर्नुपर्छ भने गाउँमा लेखपढ नगरेका, बोल्ने आँट नभएका बहिरा दिदीबहिनीको हालत कस्तो हुँदो हो ? सुरक्षित मातृत्व तथा प्रजनन स्वास्थ्य अधिकार ऐन, २०७५ ले प्रजनन स्वास्थ्य, सुरक्षित मातृत्व, प्रसूति तथा नवजात शिशुलगायतका सेवा अपांगतामैत्री हुनुपर्ने व्यवस्था गरेको छ । अपांगता भएका व्यक्तिका लागि पहुँचयुक्त भौतिक संरचना तथा सञ्चार सेवा निर्देशिका २०६९ मा कुनै व्यक्ति, संस्था, समूह वा निकायले बहिरा वा सुस्त श्रवण व्यक्तिसँग सञ्चार वा विचार आदानप्रदान गर्नुपर्ने आवश्यकता भएमा त्यस्तो निकायले दोभासेको व्यवस्था गर्नुपर्ने उल्लेख छ । तर, हेटौंडाकी जसोधाजस्ता बहिरा गर्भवती सुत्केरीलाई दोभासे उपलब्ध नहुँदा स्वास्थ्य संस्थामा प्रजनन स्वास्थ्य तथा सुरक्षित मातृत्वको सेवा पाउन कठिन छ । सञ्चार अवरोध र झन्झटकै कारण बहिरा गर्भवती र सुत्केरी स्वास्थ्य संस्था जान हच्किने र धेरैले नियमित जाँचसमेत छुटाउने गरेका छन् । गर्भावस्था, सुत्केरी भनेको एकदमै संवेदनशील र जटिल अवस्था हो तर अस्पताल पुगेका बहिरा गर्भवती सुत्केरी स्वास्थ्यकर्मीको प्राथमिकतामा पर्दैनन्, राष्ट्रिय बहिरा महासंघ नेपालकी वरिष्ठ उपाध्यक्ष सत्यदेवी वाग्ले भन्छिन्, सुत्केरी हुने बेला सुरु भइसकेको हुन्छ, पेट दुख्न थाल्छ, एकछिन पख्नुस् भन्दाभन्दै ज्यानको जोखिम भइसक्छ । आठ वर्षअघि थापाथलीको प्रसूति गृहमा यस्तै नराम्रो घटना भयो । सुत्केरी हुने मिति आएपछि श्रीमान्लाई साथै लिएर एक बहिरा महिला अस्पताल पुगिन् । प्रसूति वार्डमा स्वास्थ्यकर्मीले एकछिन जाँच गरेर छाडे । उनलाई पेट दुखाइले गाह्रो बनाइरहेको थियो । श्रीमान् पनि बहिरा भएको कुरा अस्पताल कर्मचारीलाई भन्न सकेनन् । तत्कालै उनको सुत्केरी गराउनेतिर स्वास्थ्यकर्मीको ध्यान पुगेन । साता दिनपछि नवजात शिशु मृत जन्मियो । अस्पतालले पाठेघरमा पानी भरिएर शिशुको गर्भकै मृत्यु भएको जानकारी दियो । राम्रोसँग सञ्चार सम्पर्क, हेरविचार, संवेदनशीलता र समयमा सुत्केरी गराउन ध्यान पुगेको भए बहिरा जोडीले त्यो नियति भोग्नुपर्ने थिएन, वाग्लेले उक्त घटना सम्झँदै भनिन् । त्यसको तीन वर्षपछि ती बहिरा महिला पुनः गर्भवती भइन् । यसपल्ट भने उनीहरूले बहिरा महासंघमा दोभासेको व्यवस्था गरिदिन माग गरे । ललितपुरको पाटन अस्पतालमा नियमित जाँच गर्न र सुत्केरी गराउने बेला महासंघले दोभासे उपलब्ध गरायो । सकुशल छोराको जन्म भयो । चार वर्षअघि प्रसूतिगृहमै एक बहिरा महिला सुत्केरी भइन् । अस्पतालबाटै श्रीमान् बेपत्ता भएपछि बहिरा महासंघलाई खबर आयो । सहजीकरणका लागि वरिष्ठ उपाध्यक्ष वाग्ले दोभासे लिएर प्रसूति गृह पुगिन् । अस्पतालमा दोभासे थिए भने उनीहरूले दोहोरो सञ्चार गर्न पाउँथे, वाग्लेले गुनासो गरिन्, नेपालमा कुनै सरकारी निकायमा दोभासे नै छैनन् । प्रसूतिगृहकी प्रमुख संगीता मिश्र दोभासेका लागि राज्यले नै नीति बनाउनुपर्ने बताउँछिन् । बहिरा सेवाग्राही कमै आउने भएकाले कुरुवा आएका परिवारका सदस्यआफन्तबाटै सहयोग लिएर सेवा प्रवाह गरिरहेका छौं, उनले भनिन्, प्रत्येक स्वास्थ्य संस्थामा दरबन्दी सिर्जना गरेर दोभासे राख्न सरकारी नीति लागू गर्नुपर्यो । थापाथली प्रसूतिगृह देशकै पहिलो र पुरानो प्रसूति अस्पताल हो । यहाँ वार्षिक २२ हजारदेखि २५ हजार आमाले बच्चा जन्माउँछन् । सरकारी अस्पतालमा मात्रै होइन, निजी अस्पतालले पनि दोभासे सेवामा ध्यान दिएका छैनन् । थापाथलीस्थित नर्भिक इन्टरनेसनल अस्पताल ले बहिरा सेवाग्राही आउँदा चिकित्सक, नर्स तथा कर्मचारी आफैंले संकेत गरेर सञ्चार गर्ने गरेको प्रवक्ता सोमनाथ बाँस्तोलाले बताए । यहाँ दोभासे राख्ने व्यवस्था छैन, उहाँहरू कमै पनि आउनु हुँदोरहेछ, उनले भने, आइहाल्नुभएको खण्डमा डाक्टर आफैंले बुझाउने कोसिस गरेर सेवा दिनुहुन्छ । स्वास्थ्य तथा जनसंख्या मन्त्रालयका प्रवक्ता डा कृष्णप्रसाद पौडेलले यो विषय संवेदनशील भए पनि दोभासे सेवा लागू गर्नेबारे सरकारबाट निर्देशन आएको बारे जानकारी नभएको बताए । अहिल्यै पनि समग्र प्रसूति सेवाको लक्ष्य पूरा गराउन सकिरहेका छैनौं, गर्नुपर्ने काम धेरै छन्, आवश्यकता र माग बढ्दै जाँदा दोभासे सेवालाई सम्बोधन गर्दै जानुपर्ने हुन्छ, उनले भने । स्वास्थ्य सेवाजस्तो आधारभूत सेवा पाउने निकायमा दोभासे नहुँदा झन्झट र जोखिम झेल्दै आएकालाई बहिरा महासंघ र जिल्लास्थित बहिरा संघले सहयोग गर्दै आएका छन् । दोभासेलाई महासंघले भाषा अनुवाद गरेबापतको पारिश्रमिक दिन्छ । उपत्यकाका तीन जिल्लाबाट महिनामा तीनदेखि पाँच जना बहिरा गर्भवती र सुत्केरी अस्पताल जानु छ, दोभासे चाहियो भन्दै भृकुटीमण्डपस्थित महासंघ कार्यालय आइपुग्छन् । राजधानीमै भए पनि सधैं दोभासे पाइँदैनन् । बहिरा महासंघका अनुसार अल्पकालीन तालिम (६ महिने) लिएका तथा बहिरा व्यक्तिसँग कुराकानी गर्दागर्दै दोभासे भएकाहरू देशभर २८ जना मात्रै छन् । महासंघले सकेसम्म परिवारका सदस्यसँग अस्पताल जान सुझाउँछ । कोही सहयोगी नभएको अवस्थामा मात्रै दोभासे उपलब्ध गराउँछ । बहिरा महासंघका महासचिव सन्तोष केसी भन्छन्, स्वास्थ्य संस्थालगायत सरकारी र सार्वजनिक निकायले अनिवार्य रूपमा निःशुल्क दोभासे सेवा लागू गर्नुपर्छ । महिला, बालबालिका तथा ज्येष्ठ नागरिक मन्त्रालयका प्रवक्ता उमेश ढुंगानाले सार्वजनिक थलोमा सांकेतिक भाषा र दोभासेको सवालमा दीर्घकालीन योजना बनाउने बताए ।"
खोलामा बस खस्दा ४ को मृत्यु,रोल्पा (कास) माडी गाउँपालिकाको घर्तीगाउँमा बिहीबार भएको बस दुर्घटनामा ४ जनाको मृत्यु भएको छ । १७ यात्रु घाइते छन् । प्रहरीका अनुसार दाङको घोराहीबाट छुटेको ना३ख ५५१८ नम्बरको बस बिहीबार साँझ ५ बजेर ४० मिनेटमा रोल्पाको तार्केबाङस्थित सहिद मार्गबाट करिब १ सय फिट तल माडी खोलामा खसेको हो । दुर्घटनामा ज्यान गुमाउनेमा तीन पुरुष र एक महिला छन् । मृतकहरूको पहिचान भइनसकेको प्रहरी नायब उपरीक्षक नरेशराज सुवेदीले बताए । दुर्घटनामा गम्भीर घाइते भएका तीन जनालाई उपचारका लागि जिल्ला अस्पताल रोल्पा ल्याइएको छ भने अन्यको घर्तीगाउँस्थित स्वास्थ्य संस्थामा उपचार भइरहेको छ । दुर्घटनालगत्तै प्रहरीसहित स्थानीयहरू उद्धारका लागि जुटे पनि अँध्यारो भएकाले उद्धारमा ढिलाइ भएको थियो । दुर्घटनापछि उद्धारका लागि सदरमुकामबाट प्रहरी टोली र दुईवटा एम्बुलेन्स पठाइएको थियो । दुर्घटनाको कारण भने थाहा हुन नसकेको प्रहरीले जनाएको छ । घर्तीगाउँ नजिकै गत साता भएको जिप दुर्घटनामा पनि ४ जनाले ज्यान गुमाएका थिए । बिग्रेको सडक तथा सवारीसाधनको नियमित जाँच नगरिँदा पछिल्लो समय रोल्पामा सवारी दुर्घटनामा वृद्धि भएको छ । प्रशासनले आवश्यक अनुगमन र कारबाही नगरेकाले दुर्घटना हुने गरेको स्थानीयको गुनासो छ ।
ह्युमत टोलको काष्ठकला सिकागोमा,काठमाडौं (कास) जैसीदेवलसँगै विष्णुमती किनारभित्र रहेको नारायण मन्दिरस्थित काष्ठकला अमेरिकाको सिकागोस्थित निजी संग्रहालयमा भेटिएको छ । सन् ८० को दशकमा हराएको मानिने पुरुष आकृतिको काष्ठकला सिकागोको प्रिज्कर कलेक्सन मा भेटिएको हराएकाचोरिएका नेपाली सम्पदाको खोजी अभियानमा संलग्न लस्ट आटर््स अफ नेपाल ले जनाएको छ । उक्त काष्ठकला १२ औं शताब्दीको सिर्जना मानिन्छ । काठमाडौं महानगर पालिकाको वडा नं १२ मा पर्ने ह्युमत टोलमा रहेको मन्दिरबाट यो सम्पदा हराए पनि खोजीनिती हुन सकेको थिएन । अन्वेषक मेरी स्लसरको पुस्तक द एन्टिक्विटी अफ नेप्लिज वुड कार्भिङ मा पनि यो प्राचीन काष्ठकलाबारे उल्लेख गरिएको छ ।
राष्ट्रिय सभा निर्वाचन माघ १२ मा,काठमाडौं (कास) राष्ट्रिय सभामा रिक्त रहेका १९ पदका लागि माघ दोस्रो साता निर्वाचन हुने भएको छ । बिहीबार बसेको मन्त्रिपरिषद् बैठकले रिक्त पदका लागि माघ १२ गते निर्वाचन गर्ने मिति तोकेको स्वास्थ्य तथा जनसंख्यामन्त्री विरोध खतिवडाले जानकारी दिए । राष्ट्रिय सभाका २० सदस्यको कार्यकाल आगामी फागुन २० गते सकिँदै छ । उनीहरूमध्ये एक जना राष्ट्रपतिबाट मनोनीत हुन् भने १९ जना निर्वाचनबाट आउनेछन् । संविधानले राष्ट्रिय सभाका सदस्यको पदावधि सकिनुभन्दा ३५ दिनअगावै निर्वाचन गरिसक्नुपर्ने व्यवस्था गरेको छ । त्यहीअनुसार निर्वाचन आयोगका पदाधिकारीहरूले सरकारलाई माघको दोस्रो साताभित्र निर्वाचन गर्न प्रस्ताव गरेका थिए । सरकारले आयोगको प्रस्तावबमोजिम नै निर्वाचन मिति तोकेर तयारी अघि बढाउन आग्रह गरेको हो ।
सर्वोच्चको समस्याबारे साझा धारणा बनाउँछौं,"धनगढी (कास) नेकपा (एकीकृत समाजवादी) का अध्यक्ष माधवकुमार नेपालले सर्वोच्च अदालतका विषयमा पाँच दलीय गठबन्धनले छलफल गरेर समस्याको समाधान खोजिनुपर्ने बताएका छन् ।धनगढीमा बिहीबार पार्टी कार्यालयको उद्घाटनपछि पत्रकारसंँग संक्षिप्त कुराकानी गर्दै नेपालले अदालतको समस्या छिटोभन्दा छिटो समाधान गरिनुपर्ने बताए । अदालतका विषयमा गठबन्धनभित्र साझा धारणा बनाउने निर्णय भएको छ, उनले भने, अब चाँडै समस्याको समाधान खोजिनेछ । नेकपा एमाले अब गैरकम्युनिस्ट चरित्र भएकाहरूको मात्र पार्टी रहेको नेपालको भनाइ छ । कम्युनिस्ट आदर्श र सिद्धान्तप्रति समर्पित हुनेहरू सबै आफ्नो पार्टीमा आइसकेका दाबी गर्दै उनले पार्टीलाई जनतामाझ पुर्याउन ठूलो अभियान लिएर जाने बताए ।"
भारतको उत्तर प्रदेशसँग पनि विद्युत् व्यापारको तयारी,"(काठमाडौं)  नेपालले भारतको उत्तर प्रदेश राज्यसँग पनि विद्युत् व्यापारको तयारी थालेको छ । इन्डियन इनर्जी एक्सचेन्ज बजारमा विद्युत् बेच्न भारतले गत कात्तिक तेस्रो साता नेपाललाई सहमति दिएको थियो । यही अवधारणामा नेपालले अहिले बिहार राज्यलाई बिजुली बेचिरहेको छ ।ऊर्जा सचिव देवेन्द्र कार्कीसहितको नेपाली टोली मंगलबार भारतका ऊर्जा सचिव आलोक कुमारसँग यस विषयमा छलफल गरेर फर्किएको हो । कार्कीसँगै नेपाल विद्युत् प्राधिकरणका कार्यकारी निर्देशक कुलमान घिसिङ र प्राधिकरणका व्यापार शाखा प्रमुख प्रबल अधिकारी भारत गएका थिए । उत्तरप्रदेशसँग पनि विद्युत् व्यापार गर्नेबारे भारतीय पक्षसँग छलफल भएको घिसिङले बताए । उत्तर प्रदेशसँग विद्युत् व्यापारका लागि प्रसारण लाइन जोड्ने विषयमा छलफल भएको छ । हामीले चालु आर्थिक वर्षभित्र प्रसारण लाइन बनाइसक्छौं भनेका छौं, उनले भने, मैनैयासम्पत्तिया १३२ केभी प्रसारण लाइनबाट भारतको उत्तरप्रदेशसँग पनि प्रसारण लाइन जोड्ने तयारी हो । त्यसका लागि भारतले सहजता प्रदान गर्ने भनेको छ । रूपन्देहीको मैनैया सीमापारिपट्टि भारतको २२० केभी क्षमताको सबस्टेसन रहेकाले बुटवल लाइनको विद्युत् त्यहाँ पठाउन सकिने सम्भावना छ । मैनैयासम्पत्तिया प्रसारण लाइन बनाउने विषय पहिल्यैदेखि उठ्ने गरे पनि भारतीय पक्षसँग मंगलबार भएको छलफलमा थप स्पष्टता खोजिएको घिसिङको भनाइ छ । अहिले भारतको बिहार राज्यलाई मात्र बिजुली बेचिरहेको नेपालले यो प्रसारण लाइन निर्माणपछि उत्तर प्रदेशसँग पनि व्यापारको बाटो खोल्ने अपेक्षा गरिएको छ । उनीहरूले चाहेका बेला हामीले दिने र हामीलाई चाहिएका बेला उताबाट ल्याउने इनर्जी बार्टर सिस्टम मात्र होइन, स्पट मार्केटमा पनि जान सक्ने भन्ने हो । उत्तर प्रदेशलाई नेपालले दुई सय मेगावाटसम्म विद्युत् उपलब्ध गराउन सक्छ, घिसिङले भने ।अहिले भारतले नेपालका दुई वटा जलविद्युत् आयोजना त्रिशूली र देवीघाटबाट उत्पादित ३९ मेगावाट बराबर मात्रै बिजुली किनिरहेको छ । नेपालले थप तीन आयोजनाको बिजुली बेच्न भारतलाई प्रस्ताव गरिरहेको छ । अहिले ३९ मेगावाटको मात्रै विद्युत् बेच्न सहमति दिएको छ । तर हामीले अरु आयोजनाबाट विद्युत् पठाउन पनि आवेदन दिएका छौं । त्यसबारे पनि भारतीय पक्षसँग छलफल भयो, घिसिङले भने, भारतका ऊर्जा सचिवले आफूहरू त्यसमा सकारात्मक रहेको बताएका छन् । नेपालले ४५६ मेगावाट क्षमताको माथिल्लो तामाकोसी, ६९ मेगावाटको मर्स्याङ्दी र ४५ मेगावाटको माथिल्लो भोटेकोसीबाट उत्पादित विद्युत बेच्न आवेदन दिएको छ । अहिले त्यो रिभ्युकै क्रममा रहेको र भारतले सकारात्मक रूपमा हेरेको भन्ने आश्वासन दिएको घिसिङले बताए । आफ्नोबाहेक अरू देशका लगानी जोडिएका आजोजनाको विद्युत् नकिन्ने भारतीय नीतिका कारण यी आयोजनाको विद्युत् बेच्न नेपालले अनुमति पाउन नसकेको देखिन्छ ।भारतीय ऊर्जा सचिवसँगको छलफलमा बुटवलगोरखपुर ४ सय केभी प्रसारण लाइन बनाउन संयुक्त कम्पनी बनाउने दुई देशबीचको सहमति कार्यान्वयनका लागि पहल भएको जनाइएको छ । यो प्रसारण लाइन बनाउने संयुक्त कम्पनीमा लगानी गर्न नेपाल विद्युत् प्राधिकरणलाई भारत सरकारले सहमति दिन बाँकी छ, घिसिङले भने, त्यसका लागि पनि हामीले आवेदन दिएका छौं । त्यसका लागि पनि चाँडै सहमति दिने आश्वासन पाएका छौं ।नेपाल र भारतबीच ऊर्जा क्षेत्रमा काम गर्न सचिवस्तरीय संयुक्त विज्ञ समूह (जोइन्ट स्टेयरिङ कमिटी) र सहसचिवस्तरीय (जोइन्ट टेक्निकल ग्रुप) को संरचना बनाइएको छ । सचिवस्तरीय बैठक लामो समयदेखि बस्न सकेको छैन । उक्त बैठक चाँडै बोलाउने र त्यहाँ उठाइने सम्भावित एजेन्डाबारे पनि छलफल भएको घिसिङले जानकारी दिए । दुई देशबीच ऊर्जा व्यापारका लागि सकारात्मक छलफल भए पनि महाकाली सन्धिअन्तर्गतको पञ्चेश्वर बहुउद्देश्यीय आयोजनाबारे भने छलफल नभएको जनाइएको छ ।"
यस वर्ष भारतबाट ९ अर्बको विद्युत् आयात घट्ने,"(काठमाडौं)  गत आर्थिक वर्षको तुलनामा चालु आर्थिक वर्ष २०७८७९ मा भारतबाट आयात हुने विद्युत् घट्ने देखिएको छ । नेपाल विद्युत् प्राधिकरणले विद्युत् नियमन आयोगलाई उपलब्ध गराएको विवरणअनुसार गत वर्षको तुलनामा यस वर्ष भारतबाट १ अर्ब २५ करोड ३९ लाख ७६ हजार किलोवाट घण्टा कम विद्युत् आयात हुनेछ । जुन गत वर्षको तुलनामा करिब ९ अर्ब रुपैयाँ कम हो । गत आर्थिक वर्षमा प्राधिकरणले भारतबाट २१ अर्ब ३९ करोड ४४ लाख ८५ हजार रुपैयाँ बराबरको २ अर्ब ८२ करोड ६२ लाख ९ हजार युनिट बिजुली आयात गरेको थियो । तर चालु आर्थिक वर्षमा भने १२ अर्ब ४० करोड १८ लाख ४९ हजार रुपैयाँ बराबरको मात्रै विद्युत् आयात हुने प्राधिकरणको अनुमान छ । उसका अनुसार यस वर्ष १ अर्ब ५७ करोड २२ लाख ३३ हजार युनिट विद्युत् मात्रै आयात हुनेछ ।अपर तामाकोसी र निजी क्षेत्रबाट प्रवर्द्धित आयोजनाबाट थपिने विद्युत्समेत राष्ट्रिय प्रसारण लाइनमा जोडिने भएकाले गत वर्षको तुलनामा यस वर्ष आयातित विद्युत्को परिमाण घट्नेछ, विद्युत् नियमन आयोगले बिहीबार सार्वजनिक गरेको नेपाल विद्युत् प्राधिकरणको विद्युत् उपभोक्ता महसुल दर निर्धारणसम्बन्धी प्रतिवेदनमा भनिएको छ, यसबाट विद्युत् खरिदबापतको खर्चसमेत घटेर जानेछ ।प्रतिवेदनअनुसार आयोगले स्वीकृत गरेको विद्युत् आयातको परिमाण भने अझ कम छ । यस वर्ष भारतबाट १ अर्ब ५६ करोड ४५ लाख ८० हजार युनिट बराबर मात्रै हुने आयात गर्ने गरी आयोगले प्राधिकरणले स्वीकृति दिएको छ । उक्त परिमाणमा विद्युत् आयात गर्न १२ अर्ब ३४ करोड ३३ लाख १९ हजार रुपैयाँ बराबर खर्च हुनेछ । जुन प्राधिकरणले माग गरेको भन्दा ५ करोड ८५ लाख ३० हजारले कम हो । प्राधिकरणले आफ्नो वार्षिक आम्दानी तथा खर्चको सिलिङ आयोगलाई पठाउने र आयोगले त्यसलाई स्वीकृत गर्नुपर्ने प्रावधान छ । आयोगले स्वीकृत गरेको सीमा नाघ्न नहुने बाध्यकारी व्यवस्था भने छैन । प्राधिकरणले एउटा अनुमान पेस गरेको थियो । त्यसलाई थप अध्ययन गरेर हामीले केही कम गरिदिएका छौं । अनुमानभन्दा केही तलमाथि हुन सक्छ, विद्युत् नियमन आयोगका सचिव नूतनप्रकाश शर्माले भने । आयोगले यस वर्ष भारतबाट विद्युत् आयातका लागि प्रतियुनिट औसत मूल्य ७ रुपैयाँ ८९ पैसा तोकेको छ । भारतबाट आयात गरिनेमात्र नभई नेपालभित्रै खरिद गरिने विद्युत्को सिलिङ पनि आयोगले घटाइदिएको छ । विद्युत् प्राधिकरणले चालु आर्थिक वर्षमा निजी क्षेत्रबाट ३८ अर्ब १ करोड ६५ लाख ६५ हजार रुपैयाँ बराबरको ६ अर्ब ५० करोड ३० लाख १७ हजार युनिट विद्युत् किन्ने अनुमानसहितको प्रस्ताव आयोगमा पेस गरेको थियो । तर आयोगले भने ३७ अर्ब २६ करोड ६७ लाख २० हजार रुपैयाँ बराबरको मात्रै विद्युत् किन्न स्वीकृति दिएको छ । यसको अर्थ प्राधिकरणले निजी क्षेत्रबाट ६ अर्ब ५० करोड ३० लाख १७ हजार युनिट बराबर मात्रै विद्युत् किन्नका लागि अनुमति पाएको हो । गत वर्षको भन्दा यस वर्ष प्राधिकरणले निजी क्षेत्रबाट विद्युत् किन्नका लागि १७ अर्ब ३० करोड ४ लाख रुपैयाँ बढी खर्च गर्नेछ । प्राधिकरणका अनुसार गत आर्थिक वर्षमा उसले निजी क्षेत्रबाट २० अर्ब ६ करोड ६३ लाख ११ हजार रुपैयाँ बराबरको विद्युत् किनेको थियो । यो ३ अर्ब २३ करोड ९२ लाख १ हजार युनिट बराबर हुन जान्छ । अपर तामाकोसी जलविद्युत् आयोजनाबाट मात्रै यस वर्ष ८ अर्ब ५ करोड ४३ लाख रुपैयाँ बराबरको १ अर्ब ८९ करोड ३ लाख ३७ हजार युनिट विद्यत् प्राधिकरणले खरिद गर्ने अनुमान गरिएको छ । त्यस्तै, हिमाल पावर लिमिटेडबाट प्रवर्द्धित खिम्ती१ जलविद्युत् आयोजनाबाट १ अर्ब ४९ करोड ४६ लाख ९१ हजार रुपैयाँ बराबरको विद्युत् खरिद गर्न आयोगले स्वीकृति दिएको छ । हिमाल पावर लिमिटेड र प्राधिकरणबीच उक्त आयोजनाको विद्युत् प्रतियुनिट २ रुपैयाँमा खरिदबिक्री गर्ने गरी अन्तरिम सम्झौता भएको थियो । तर हिमाल पावरले प्रतियुनिट ४ रुपैयाँ माग्दै आएको छ । तर आयोगले प्राधिकरणलाई खिम्ती१ बाट खरिद हुने विद्युत्मा प्रतियुनिट २ रुपैयाँ मात्रै भुक्तानी गर्न भनेको छ ।"
महानिर्देशक नहुँदा नेटवर्किङको अनुसन्धान रोकियो,"(काठमाडौं)  २०६८६९ सालताका नेटवर्किङ व्यवसायमार्फत लाखौं सर्वसाधारणबाट करोडौं रकम ठगेका विभिन्न कम्पनी सञ्चालकले पुनः नयाँ कम्पनी दर्ता गर्न कानुनी वैधताका लागि वाणिज्य आपूर्ति तथा उपभोक्ता हित संरक्षण विभागमा निवेदन दिए । विभागले पर्याप्त अध्ययनअनुसन्धानबिनै सर्वसाधारणलाई ठगी गर्ने त्यस्ता गिरोहलाई वस्तुको प्रत्यक्ष बिक्रीका नाममा नेटवर्किङ व्यवसाय गर्न अनुमति दियो । २०७७ असार १६ बाट पुनः इजाजत पाएका उनीहरूले सामाजिक सञ्जाल, जुम मिटिङलगायत माध्यमबाट नेटवर्किङ धन्दा चलाइरहेका छन् । कतिपय कम्पनी विभागबाट इजाजत नलिई यस्तो धन्दामा सक्रिय छन् । तर यसबारे विभागले सुरुमा चासो दिएन । छानबिनमा बेवास्ता भइरहँदा विभागको नेतृत्व गत २०७७ फागुन १६ देखि प्रकाश पौडेलले सम्हाले । वस्तुको प्रत्यक्ष बिक्रीका नाममा नेटवर्किङ भइरहेकोबारे जानकार पौडेलले ९ वटा कम्पनीमा छापा मारी उनीहरूका गतिविधि र हिसाबकिताबबारे अध्ययन अघि बढाए । वस्तुको प्रत्यक्ष बिक्रीका नाममा इजाजत लिएका कम्पनीहरूले ऐनविपरीत कारोबार गरिरहेको प्रारम्भिक अध्ययनबाट देखिएको थियो । पौडेल असोज १७ मा राजस्व अनुसन्धान विभागमा सरुवा भएपछि अनुसन्धान ठप्प छ, वाणिज्य विभागका एक अधिकारीले भने ।विभागले भदौमा नेचर हर्ब्स इन्टरनेसनल प्रालि, न्यु विवेक इन्टरप्राइजेज प्रालि, हेल्दी लिभिङ नेपाल प्रालि, ग्लोबल ओरियन्स प्रालि, आइबोस ग्लोबल लाइफ इन्टरनेसनल प्रालि, केयर मार्ट्स इन्टरप्राइजेज प्रालि, युटर्न इन्टरनेसनल प्रालि, अपी लाइफ इन्टरनेसनल प्रालि र केयर नेसन इन्टरनेसनल प्रालिको कार्यालयमा छापा मारी कागजात जफत गरेको थियो । कानुनमा उल्लेख भएअनुसार वस्तुको प्रत्यक्ष बिक्रीको उद्देश्य स्वदेशी उत्पादनलाई प्रोत्साहन गर्ने, आर्थिक गतिविधि बढाउने, आयात प्रतिस्थापन गरी सर्वसुलभ मूल्यमा सर्वसाधारणलाई वस्तु उपलब्ध गराउनु थियो । तर ती कम्पनीबाट जफत कागजात र कारोबारको अध्ययनले उनीहरूका गतिविधि वस्तुको प्रत्यक्ष बिक्री (व्यवस्थापन तथा नियमन गर्ने) ऐन २०७४ तथा नियमावली २०७६ को उद्देश्यविपरीत पाइएको थियो । इजाजत पाएका कम्पनीहरूले ऐनको उल्टो काम गरेको देखियो । स्वदेशी उत्पादन, संकलन, प्रशोधन गरेको देखिएन । कम्तीमा ५० प्रतिशत स्वदेशी सामान बेच्नुपर्नेमा त्यो पनि भएको छैन । त्यसो नहुँदा स्वदेशी वस्तुको प्रवर्द्धन कसरी भयो ? रोजगारी सिर्जना कहाँ भयो ? त्यसैले ऐनको उद्देश्यभन्दा फरक हो कि भन्ने देखिन्छ , प्रारम्भिक अध्ययनपछि पौडेलले भनेका थिए, ऐनमा घरेलु तथा साना उद्योगबाट संकलित वस्तुलाई परिमार्जन गर्ने र ठूला उद्योग सञ्चालन गर्ने भनिएको छ तर कारोबार त्यो खालको देखिँदैन । व्यवसायीले टिपिकल सामानलाई मात्रै प्रत्यक्ष बिक्रीमा ल्याएका छन् । राष्ट्रिय वस्तुको उत्पादनबिक्री गरेको देखिँदैन । सेयर होल्डर नै नभएका व्यक्ति सोझै सेलिङ एसोसिएसनको अध्यक्ष बनेको भन्नेसमेत प्रश्न उठेको र त्यसको पनि अध्ययन भइरहेको उनले बताएका थिए । विदेशी डाइरेक्ट सेलिङ कम्पनीका नाममा दर्ता भएर विदेशकै सामान बिक्री भइरहेको छ । पहिलो चरणमा प्रतिवेदन बनाएर उद्योग वाणिज्य तथा आपूर्ति मन्त्रालयमा पठाउँछौं, सच्चिने खालको अवस्था नदेखिए कारबाहीस्वरूप व्यवसाय नै स्थगन हुन्छ, उनले भनेका थिए, इजाजत अनुमति रद्द गर्न सक्ने अधिकार कानुनमा छ । त्यो पनि प्रयोग गर्न सकिन्छ । पौडेलको सरुवा भएपछि ती कम्पनीमाथिको अनुसन्धान मात्रै ठप्प छैन, पछिल्लो समय केही सांसदहरूले कम्पनी दर्ता गरिदिन दबाबसमेत दिइरहेका विभाग स्रोत बताउँछ । संसद्को उद्योग तथा वाणिज्य र श्रम तथा उपभोक्ता हित समितिले कात्तिक दोस्रो साता डाकेको बैठकमा ४ वटा कम्पनीलाई दर्ता गर्ने एजेन्डा नै राखेको थियो । तर वाणिज्य तथा आपूर्ति सचिव र विभागका महानिर्देशक उपस्थित नभएपछि यो विषय टुंगो लागेन । सचिवज्यू विदेशमा हुनुहुथ्यो । वाणिज्य विभाग अझै पनि नेतृत्वविहीन नै छ, विभागका एक अधिकारीले भने, समितिको एजेन्डा नै ४ नयाँ कम्पनीलाई इजाजत दिने रहेछ । नेटवर्किङ गरिरहेका कम्पनीलाई नियन्त्रण गर्नमा ध्यान नै छैन । उल्टै प्रलोभनमा परेर नयाँलाई इजाजत दिनमै समितिको पनि चासो देखियो । इजाजत पाएका कम्पनीले ३३ महिनामा कर विवरण बुझाउनुपर्ने विभागको प्रारम्भिक अध्ययन छ । तर कुनैले पनि बुझाएका छैनन् । ऐनमा तोकिएको जस्तो नेपाली उत्पादन प्रस्टसँग बिक्री गरेको पनि देखिँदैन । बरु केन्द्रदेखि बिक्रेतासम्म मूल्य फरक राखेको आशंका विभागको छ । तर संसदीय समितिले यसतर्फ ध्यान दिएको छैन, न त विभागले नै चासो दिएको ती अधिकारीले बताए । ठगी गर्ने व्यवसायीलाई विभागबाटै प्रोत्साहन भएको थियो । पछिल्लो समयको छानबिनले केही आशा जगाइएको थियो, उपभोक्ता हित संरक्षण मञ्चका अध्यक्ष ज्योति बानियाँले भने, तर महानिर्देशकको सरुवापछि अनुसन्धान पूरै ठप्पै छ । जनताप्रति बेइमानी भइरहेको छ । महानिर्देशकको नियुक्तिमा ढिलाइ हुँदा ठगी गर्ने गिरोह सल्बलाएका छन्, चलखेल गर्न मौका पाएका छन् । उनका अनुसार केही महिनाअघि तत्कालीन महानिर्देशक प्रकाश पौडेल, प्रहरी र मञ्चका अधिकारीहरूबीच भएको छलफलमा उनीहरूमाथि ठगी मुद्दा चलाउने सहमतिसमेत भएको थियो । नयाँ कम्पनी दर्ताको क्रममा प्रहरी कार्यालयबाट रिपोर्ट माग्ने, अभिलेख राख्ने विषयमा पनि छलफल भएको थियो । तर पछिल्लो समय विभागले पत्र नै पठाएन, उनले भने, यसले पनि आशंका उब्जेको छ । विभागका वैदेशिक व्यापार तथा नियमन शाखा निर्देशक भेषराज कुँवरले अनुसन्धान ठप्प भएको स्विकारे । उजुरी नपरेकाले छानबिन नभएको उनको भनाइ छ ।"
दुर्गममा महँगो ठेक्का रोक्न आदेश,"काठमाडौं (कास) खाद्य व्यवस्था तथा व्यापार कम्पनीले किलोमै ४२ रुपैयाँ महँगो कबुल्नेलाई दुर्गममा खाद्यान्न ढुवानी जिम्मा दिने निर्णय गरेपछि उच्च अदालत पाटनले ढुवानी रोक्न अन्तरिम आदेश जारी गरेको छ । न्यायाधीश दुर्गाबहादुर विश्वकर्माको एकल इजलासले ढुवानी रोक्न आदेश जारी गरेको हो । खाद्यले कानुनविपरीत बढी रकम कबोल गर्नेलाई ढुवानी ठेक्का दिने सूचना प्रकाशन गरेपछि समिट एयर प्रालिका तर्फबाट प्रवीण खरेलले उच्च अदालत पाटनमा मुद्दा दर्ता गराएका थिए । न्यायाधीश विश्वकर्माको एकल इजलासले बिहीबार आन्तरिम आदेश जारी गर्दै छलफलका लागि मंसिर १२ को समय तोकेको छ । तत्कालका लागि आन्तरिम आदेश जारी भयो, आपत्कालीन छलफलका लागि दुवै पक्षलाई मंसिर १२ मा बोलाइएको छ, खरेलले भने । यसअघि सार्वजनिक खरिद पुनरावलोकन समितिले पनि ढुवानी ठेक्का अनधिकृत ठहर गर्दै बदर गरिदिएको थियो । समितिका अध्यक्ष भीमकुमार ओझा र सदस्य महेन्द्रबहादुर गुरुङको इजलासले कात्तिक ४ मा पुनः मूल्यांकन गर्न आदेश दिएको थियो । समितिले हुम्लामा खाद्य ढुवानी प्रक्रिया पुनः मूल्यांकन गरेर अघि बढाउनसमेत भनेको थियो । महँगो प्रस्ताव गर्ने श्रीर्मिका एयर काग्रो सर्भिसलाई १० हजार क्विन्टलको ठेक्का दिन कम्पनीले कात्तिक २९ मा सूचनासमेत गरेको थियो । त्यसपछि समिटले पुनः उच्च उदालत पाटनमा मुद्दा दर्ता गराएको थियो । खाद्यले हुम्लामा नेपालगन्जबाट ४ हजार र सुर्खेतबाट ६ हजार क्विन्टल खाद्यान्न ढुवानी गर्न बोलपत्र आह्वान गरेको थियो । श्रीर्मिकाले नेपालगन्जदेखि हुम्ला सरदमुकाम सिमकोटसम्म भ्याटबाहेक प्रतिकिलो १ सय १२ रुपैयाँ र सुर्खेतबाट सिमकोटसम्म १ सय ५ रुपैयाँ कबोल गरेको थियो । श्रीर्मिकाको दरमा ठेक्का हुँदा १० हजार क्विन्टल ढुवानी गर्न १० करोड ७८ लाख (भ्याटबाहेक) खर्च हुन्छ । श्रीर्मिकाबाहेक सीता एयरले सुर्खेतसिमकोटका लागि प्रतिकिलो ६३ रुपैयाँ र नेपालगन्जसिमकोटका लागि प्रतिकिलो ७८ रुपैयाँ कबुलेको थियो । उक्त दरमा ढुवानी हुादा ६ करोड ९० लाख (भ्याटबाहेक) रुपैयाँ खर्च हुन्छ ।"
नेपालको 'क्लिन स्विप,"(काठमाडौं)  सीता रानामगरले नेपाली महिला खेलाडीकै उच्च स्कोर बनाएपछि नेपालले कतारलाई १ सय ९ रनले पराजित गरी तीन खेलको शृंखलामा क्लिन स्विप गरेको छ । अर्को साता यूएईमा हुने ट्वान्टी२० महिला विश्वकप छनोटको तयारीका लागि दोहामा रहेको नेपाली टोलीले ट्वान्टी२० शृंखलामा कतारलाई कुनै मौका दिएन । सीताले ८२ रन बनाएपछि दोहाको वेस्ट इन्ड पार्क अन्तर्राष्ट्रिय क्रिकेट रंगशालामा पहिला ब्याटिङ गरेको नेपालले ३ विकेट गुमाई १ सय ६४ रन जोड्यो । सीताले नेपाली महिला खेलाडीकै व्यक्तिगत उच्च स्कोर बनाएकी हुन् । यसै शृंखलामा इन्दु बर्मा र कप्तान रुबिना क्षेत्रीले अर्धशतक बनाएका थिए । नेपालको स्कोर पनि ट्वान्टी२० मा अहिलेसम्मकै उच्च स्कोर हो । यसै शृंखलाको पहिलो खेलमा नेपालले १ सय ४६ रन बनाएको थियो । बिहीबार सीताले ७२ बल खेल्दै ७ चौका प्रहार गरिन् । काजोल श्रेष्ठ ७ रनमा आउट भएपछि उनले ज्योति पाण्डेसँग दोस्रो विकेटमा ६७ रन जोडेकी थिइन् । ज्योतिले २० बलमा १ चौकासहित २४ रन बनाइन् । डली भट्ट ९ बलमा १२ रन बनाएर आउट भइन् । सरिता मगर ११ बलमा १ चौका प्रहार गर्दै १७ रनमा अविजित रहिन् । कतारकी एन्जेलिन मेर, साची धाडवाल र कप्तान आयशाले ११ विकेट लिए । कतारले ७ विकेट गुमाई ५५ रनमात्र बनाउन सक्यो । एलिना खानले १९ र आयशाले १३ रन बनाउनुबाहेक अन्यले दोहोरो स्कोर बनाउन सकेनन् । सवनम राई, सरस्वती चौधरी र रुबिनाले ११ विकेट लिए । नेपाली टोली अब दोहाबाट सिधै दुबई लाग्नेछ ।"
चितवन वाग्मती च्याम्पियन,"काठमाडौं (कास) किशोर ब्याटर सूर्यांशु कोइरालाले प्रभुत्व जमाएपछि चितवन अपराजित यात्राका साथ वाग्मती प्रदेशस्तरीय वाईवाई यू१९ क्षेत्रीय छनोटको विजेता बनेको छ । चितवनले बिहीबार सम्पन्न फाइनलमा ललितपुरलाई ४८ रनले पराजित गर्यो । सूर्यांशुले ६८ रन बनाएपछि मूलपानीको माथिल्लो मैदानमा टस जितेको चितवन निर्धारित ४० ओभरमा ३८५ ओभर खेल्दै २ सय १६ रनमा अलआउट भयो । कप्तान विवेक रानामगरले ६७ रन बनाए पनि जवाफमा ललितपुर ३६३ ओभरमै १ सय ६८ रनमा अलआउट भयो । सूर्यांशुले अर्का ओपनर प्रशान्त महतसँग ११ ओभरभित्र ५२ रन जोडेर चितवनलाई राम्रो सुरुआत दिलाए । प्रशान्तले ३३ बल खेल्दै ३ चौकासहित २० रन बनाए । सुजन चापागाईं शून्य, अर्जित भण्डारी २३ रनमा आउट भए पनि सूर्यांशुले स्वप्निलसिंह अधिकारीसँग चौथो विकेटमा ७४ रन जोडे । सूर्यांशुले ८१ बलको इनिङ्समा ८ चौका प्रहार गरे । स्वप्निलले ४३ बलमा ४ चौका र १ छक्कासहित ४० रन जोडे । प्रतीक श्रेष्ठ १७, रोबिन तिमिल्सना ३, कप्तान गौतम केसी ९, किर्जन गुरुङ १० र विशाल यादव ६ रनमा आउट भए । सुजन भट्टराई ३ रनमा अविजित रहे । ललितपुरका परवेज खानले ४ विकेट लिए । उनले ७५ ओभरमा १ मेडन राख्दै ३६ रन खर्चे । सौरभ श्रेष्ठले २, योनेश थापा, तिलकराज भण्डारी र दुर्गेश थापाले ११ विकेट लिए । ललितपुरका ओपनरद्वय दुर्गेश र रोनिम तिवारी ११ रनमै पहिलो दुई ओभरमा आउट भए । विवेकले फारिद खानसँग दोस्रो विकेटमा ८८ रन जोडे । फारिदले ५६ बलमा १ चौका र ३ छक्कासहित ३७ रन बनाए भने विवेकले ९५ बल खेली ६ चौका प्रहार गरे । निराकर राई, चन्दन यादव २ र सौरभ श्रेष्ठ शून्यमा आउट भए । तिलकले २० बलमा ३ छक्का प्रहार गर्दै २६ रन बनाउँदा ललितपुरको केही आशा देखिएको थियो । तिलक र विवेक १० रनको अन्तरमा आउट भएपछि त्यो आस पनि समाप्त भयो । योनेश ८ र परवेज ७ रनमा आउट भए । चितवनका अर्जितले २३ ओभरमा ११ रन खर्चेर ३ तथा विशाल र प्रशान्तले २२, गौतम र प्रतीकले ११ विकेट लिए । सूर्यांशु प्लेयर अफ द फाइनल बने । उनले उत्कृष्ट ब्याटर र इमर्जिङ प्लेयरको उपाधि पाए । सूर्यांशुले दुई अर्धशतकसहित १ सय ५० रन बनाए । चितवनकै प्रतीक श्रेष्ठ प्लेयर अफ द सिरिज बने । उनले १ सय १ रन बनाउनुका साथै ५ विकेट लिए । ७ विकेटसहित भक्तपुरका सक्रियराज कार्की उत्कृष्ट बलर बने । स्पर्धाका उत्कृष्ट खेलाडी चुनेर प्रदेश टोली बनाइनेछ ।"
नेपालगन्ज म्याराथनको तयारी पूरा,"(नेपालगन्ज)  शनिबार हुने सातौं नेपालगन्ज म्याराथनमा चर्चित कलाकार राजेश हमाल पनि सहभागी हुने भएका छन् । म्याराथन सहभागीको हौसला बढाउन अभिनेता हमालको विशेष उपस्थिति रहने आयोजक नेपालगन्ज म्याराथनक्रिएटिभ ह्यान्ड्सले पत्रकार सम्मेलनमार्फत जानकारी गराएको हो ।प्रत्येक वर्ष मंसिर ५ मा नेपालगन्जमा म्याराथन हुँदै आएको छ । यसपालि शनिबार पार्न घोषित मितिभन्दा एक दिनअघि म्याराथन गर्न लागेको आयोजकले जनायो ।गत वर्ष कोरोना महामारीका कारण भव्य गर्न नसकिए पनि यसपालि म्याराथनलाई उत्सवमय बनाउने लक्ष्य लिएको क्रिएटिभ ह्यान्ड्सका अध्यक्ष टीएस ठकुरीले बताए । विश्वका ठूला सहरमा हुने सिटी म्याराथनको अवधारणामा हुन लागेको नेपालगन्ज म्याराथनमा मुख्य म्याराथन (४२१९५ किमि), हाफ म्याराथन (२१ किमि), १० किमि पुरुष खुला, ५ किमि महिला खुला, ५ किमि छात्र, ३ किमि छात्रा, किड्स रन (८ देखि १२ वर्ष), २ किलोमिटर कर्पोरेट रन, वाकाथन र ह्वीलचेयर दौड गरी १० इभेन्टमा प्रतिस्पर्धा हुनेछ । सातौं नेपालगन्ज म्याराथनको उद्घाटन युवा तथा खेलकुदमन्त्री महेश्वर गहतराजले गर्ने कार्यक्रम छ । सात हजार मानिसलाई दौडाउने योजनाअनुसार नेपालगन्ज म्याराथनको तयारी पूरा गरिएको आयोजकको दाबी छ । राष्ट्रिय स्तरका सबै र विदेशबाट समेत केही धावक नेपालगन्ज म्याराथनमा दौडिँदै छन् । सातै प्रदेशका खेलाडी नेपालगन्ज म्याराथनमा सहभागी हुँदै छन् । स्थानीयदेखि अन्तर्राष्ट्रिय खेलाडी एउटै दौडमा हुँदा त्यसले फरक सन्देश पक्कै दिनेछ, अध्यक्ष ठकुरीले भने, दौडमार्फत सहर चिनाउने एउटा अवसर पनि हो । चलचित्र अभिनेता हमाल नेपालगन्ज आउने भएपछि दौडको रौनक अझ बढ्ने उनले बताए । म्याराथनमा अधिकांश राष्ट्रिय खेलाडी दौडिँदै छन् । विधागत दौडमा भविष्यका धावक र विद्यार्थीको उत्साहपूर्ण सहभागिता देखिँदै आएको छ । ८ देखि १२ वर्ष उमेरका बालबालिका, कर्पोरेट र वाकाथनमा सहरका गन्यमान्य व्यक्तित्वले भाग लिनेछन् । नेपालगन्ज म्याराथनमा अपांगता भएकाहरूले पनि प्रतिभा देखाउने मौका पाउँदै आएका छन् ।"
एनओसीको साधारणसभा पुसमा,काठमाडौं (कास) नेपाल ओलम्पिक कमिटी (एनओसी) को साधारणसभा पुस १३ मा हुने भएको छ । कमिटीका अध्यक्ष जीवनराम श्रेष्ठको अध्यक्षतामा बसेको बोर्ड बैठकले यो निर्णय गरेको हो । बैठकले नेपाल स्पोर्टस लिडर मिट सन् २०२२ को जनवरीमा गर्ने निर्णय गरेको छ ।बैठकले २०२२ को अप्रिल ६ मा बुद्ध जन्मभूमि लुम्बिनीमा बृहत अन्तर्राष्ट्रिय कार्यक्रम गर्ने भएको छ । स्पोर्ट्स एन्ड डेभलपमेन्ट फर पिस डेको अवसरमा यो कार्यक्रम हुन लागेको हो । यस्तै नेपालले चिल्ड्रेन अफ एसिया इन्टरनेसनल स्पोटर््स गेम आयोजना गर्न प्रस्ताव गर्ने सुरुआती निर्णय गरेको छ ।कमिटीका उपाध्यक्ष तथा कार्यकारी निर्देशक चतुरानन्द राजवैद्यले पछिल्लो साता रुसको भ्याडिभोस्टोकमा भएको त्यससम्बन्धी कार्यक्रममा सहभागी जनाएका छन् । भ्लाडिभोस्टोकमा चिल्ड्रेन अफ एसिया इन्टरनेसनल स्पोर्ट्स गेम सेभ द सिसनको सेमिनार भएको थियो ।
आयुष र सक्षमलाई स्वर्ण,"काठमाडौं (कास) नेपालका आयुषमान हजुर घले र सक्षमविक्रम शाहको जोडीले काठमाडौंएसियन यू१४ र्याङकिङ टेनिसको सर्किट१ को ब्वाइज डबल्समा स्वर्ण जितेको छ । सातदोबाटोस्थित टेनिस कोर्टमा भएको फाइनलमा आयुश र सक्षमको जोडीले नेपालका राजवीर प्रधान र दर्शिल श्रेष्ठको जोडीलाई ६४, ४६, १०६ को सेटमा पराजित गरे । गर्ल्स सिंगल्समा नेपालकी प्रशंसा मोक्तानले नेपालकी इभा अधिकारीलाई ६१, ६१ को सोझो सेटमा हराउँदै फाइनलमा प्रवेश गरिन् । फाइनलमा प्रशंसाको भेट सुनिरा थापासँग हुनेछ । सुनिराले बुधबार नै फाइनलमा स्थान पक्का गरेकी थिइन् । ब्वाइज सिंगलमा भारतका सिद्धार्थ जिबु र नेपालका सक्षमविक्रम फाइनल तय गरे । सिद्धार्थले दर्शिल श्रेष्ठलाई ३६, ६१, ७५ र सक्षमले नेपालका आयुषमानलाई ४६, ६३, ६४ ले हराए ।"
"फरक टिम, फरक उद्देश्य","उर्जेन श्रेष्ठ (थ्रीस्टार क्लब)अब त लिग सुरु हुने समय आएको छ । त्यस अगाडि हामीले राम्रो तयारी गरेका छौं । थ्रीस्टार क्लब भएपछि यसले खेल्ने भनेको लिग उपाधिकै लागि हो । हामी यसका लागि पूर्णतः समक्ष छौं । तर मलाई लाग्छ, यसपल्ट लिगमा जति टिम छन्, सबै बराबरका छन् । त्यसैले उपाधिका लागि चर्को प्रतिस्पर्धा हुनेछ । जतिजति प्रतियोगिता अगाडि बढ्दै जानेछ, को कस्तो छ, त्यो थाहा हुनेछ । हामीले साढे एक महिनाको प्रशिक्षण गरेका छौं, त्यसमा खुसी छौं ।"
मनाङ उत्तिकै बलियो,"ॅअनुभवी र उत्कृष्ट खेलाडीमुख्य प्रशिक्षक तामाङले भने, स्वदेशी प्रायः सबै खेलाडी अनुभवी छन् । गोलकिपर विशालले एनएसएल र ए डिभिजन लिग खेलिसकेका छन् । उनी राष्ट्रिय यू२३ टिमका गोलकिपर पनि हुन् । दिनेश, पुजन र अञ्जनको उपस्थितिले टिमलाई बलियो पार्छ नै । क्लबमा फर्किएका प्रवेश पनि राम्रा छन् । समग्रमा हेर्दा सबै खेलाडी राम्रा छन् । मनाङले दक्षिण एसियाली कोटामा भारतीय मिडफिल्डर दयानन्द सिंहलाई निरन्तरता दिएको छ । विकल्पमा रूपेश केसी, निशान लिम्बू र प्रशान्त लामा पनि छन् । अनुभवी डिफेन्डर आदित्य चौधरी र फरवार्ड विमल राना टिममा यथावत् छन् ।ओलावाले, एडेलाजा, दयानन्दजस्ता अनुभवी र राम्रा विदेशी खेलाडी पाएका छौं, खेलाडी छँदा मनाङबाट लिगको उपाधि जितेका ४५ वर्षीय तामाङले भने, नेपाली टिममा विदेशी खेलाडीको प्रभाव छुट्टै पर्छ । उनीहरू जस्तो भए पनि मैदानमा उत्रँदा विपक्षी टिमलाई अलिकति धक्काचाहिँ पर्छ । मनाङले राखेका खेलाडीहरू राम्रा छन् । नाइजेरियन फरवार्ड एडेलाजाले मोहम्मडन, इस्ट बंगाल, चेन्नई सिटीजस्ता भारतका चर्चित क्लबहरूबाट खेलिसकेका छन् ।दुई सिजन एपीएफ क्लब सम्हालेपछि मनाङ पुगेका तामाङ राष्ट्रिय लिग २०७२ विजेता थ्रीस्टारका मुख्य प्रशिक्षक पनि हुन् । आरसीटी, मनाङ, मछिन्द्र र थ्रीस्टामा गरी राजधानीका क्लबमा करिब १२ वर्ष खेलका उनले मनाङमा फर्कंदा रमाइलो लागिरहेको बताए । उनले भने, हामी खेल्दा व्यवस्थापन राम्रै थियो । त्यो हिसाबमा अहिलेका खेलाडीलाई दिएको सेवासुविधा धेरै राम्रो छ । कुनै कुराको कमी छैन । खेलाडीमा खेल्नुपर्छ भन्ने भावना क्लबले दिलाइरहेको छ । खेलाडीले पनि ट्रेनिङमा समयमा जाने, नठग्ने पाएको छु । यसले क्लबलाई थप बलियो बनाएको छ ।एएफसी कोचिङ ए लाइसेन्सका आधारमा राजेन्द्र तामाङ मनाङ मुख्य प्रशिक्षक नियुक्त भएका हुन् । तर, फुजा काठमाडौं ओर्लिएमा टिम यी नाइजेरियन प्रशिक्षकले सम्हाल्नेछन् । अघिल्लो सिजन (२०७६) मा धनेश प्रजापति र २०७५ मा सुमन श्रेष्ठ मुख्य प्रशिक्षक भए पनि टिमको नेतृत्व फुजाले नै गरेका थिए । त्यस्तो भूमिकाका लागि पनि तामाङ तयार छन् । विदेशी प्रशिक्षकसँग केही सिक्न पाइन्छ कि भनेर आएको हुँ, तामाङले भने, उनी आउने कुरा छ । आए भने उनले नै टिमको रणनीति बनाउने हो । उनी नहुँदा टिम मैले हेर्ने हो ।देशकै लोकप्रिय र सधैं उपाधि दाबेदार क्लब मनाङको मुख्य प्रशिक्षक हुँदा दबाब पनि उत्तिकै पर्ने उनले सुनाए, दबाबचाहिँ एकदमै हुँदोरहेछ । राति निद्रा पनि राम्रोसँग पर्दैन । टिमको विशेषताको कुरा आउँछ, टिम सन्तुलनको कुरा आउँछ । टिम कसरी बनाउने भन्ने हुन्छ । मुख्यतः कोच र खेलाडीमा समझदारी हुनुपर्छ । त्यसपछि व्यवस्थापनलाई कसरी राम्रो नतिजा दिने भन्ने हो । टिम बलियो छ भनेर त्यतिकै छाड्ने होइन, हरेक खेल महत्त्वपूर्ण मानेर तयारी गर्नुपर्छ । उपाधि होडकात्तिक ३ देखि लिगको तयारी गरे पनि मैदानको समस्या र खेलाडीको अनुपस्थितिले प्रभाव परेको मुख्य प्रशिक्षक तामाङले बताए । मनाङले कहिले सेन्ट जेभियर्स स्कुलको गोदावरी मैदान त कहिले सानो गौचरणमा ट्रेनिङ गरिरहेको छ ।उपाधि होडबारे उनले बोले, चुनौती सबैभन्दा बढी डिफेन्डिङ च्याम्पियन मछिन्द्रको हुनेछ । उपाधि रक्षा गर्ने हिसाबमा उसले टिम अझै बलियो बनाइरहेको छ । त्यसपछि थ्रीस्टार बलियो छ । आर्मी सधैं राम्रै हुन्छ । उसले राम्रो खेलाडी राखिरहेको छ । यिनै दुईतीन क्लब उपाधि होडमा हुनेछन् । मनाङ गत सिजन तेस्रोमा थियो । टोलीलाई मछिन्द्र र आर्मीले पछाडि पारेको थियो । ए डिभिजनमा डेब्यु गर्दै २०४३ सालदेखि लिगको उपाधिमा ह्याट्रिक गरेको मनाङले पछिल्लोपल्ट २०७५ को लिग जितेको थियो । मनाङ २०६६६७ मा पाँचौं स्थानमा थियो । त्यो नै शीर्ष श्रेणीको लिगमा मनाङको सबैभन्दा खराब प्रदर्शन हो ।आक्रामक खेलका लागि मनाङ परिचित छ । टोलीले परिस्थितिअनुसार यसापालि ४२३१ वा ४३३ को संरचनामा खेल्न सक्छ । किनभने मनाङलाई अञ्जन, विमल, आफिज, एडेलाजा, दीपकजस्ता अग्रपंक्तिका प्रभावशाली खेलाडीको साथ छ । प्रशिक्षक तामाङ पनि टिमको सबैभन्दा बलियो पक्ष नै आक्रामक शैलीलाई मान्छन्, बल पोजेसनमा राम्रो छ । नअत्तालिने सबैभन्दा राम्रो हो । हाम्रा खेलाडीले आक्रामक खेल खेल्ने पूर्ण विश्वास छ । टिम नै अगाडि बढ्ने र काउन्टर आयो भने त्यसलाई रोक्न तीनजना डिफेन्सको सेट बनाएका छौं ।"
