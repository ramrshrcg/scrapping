शीर्षक,विवरण
यसरी मोडियो कोइराला बन्धुको समझदारी,"क्षेत्रीयस्तरको अधिवेशन सम्पन्न नहुँदासम्म उम्मेदवार घोषणा नगर्ने समझदारी वरिष्ठ नेता रामचन्द्र पौडेलसँग पनि भएको थियो । शेखरलाई उम्मेदवारी छाड्दा स्वयं शशांकको राजनीतिक पोजिसन के हुने, शशांकका पक्षमा लागेका नेताहरूको व्यवस्थापन कसरी गर्नेजस्ता सवाललाई लिएर आफ्नै निकटवर्तीले प्रश्न उठाएपछि उनी पछि हटेको एक नेताको दाबी छ । शशांकले भने आफूले सभापतिमा दाबी छाड्ने सहमति नभएको र आफू नै बलियो उम्मेदवार रहेको दाबी गरेका छन् । सहमति हुनुपर्छ, त्यसका लागि म लागिरहेको छु तर अहिल्यै शेखर दालाई छाडिसक्यो भन्ने सत्य होइन, संखुवासभामा रहेका उनले भने, सभापतिका लागि हाम्रो टिमबाट सबैभन्दा बलियो उम्मेदवार नै मै छु, उनले संखुवासभामा दुई दिन बसेर राजधानी फर्कने बताए । उनका प्रमुख स्वकीय सचिव तिवारीले शशांकसँग बुधबार बिहान टेलिफोनमा कुराकानी भएको स्विकारे । सँगै नभएपछि दिनमा चारपाँचपटक फोन हुन्छ । शेखर दाइकहाँ जानुअघि र पछि पनि फोन भएको हो । दाजुभाइको पारिवारिक एकता मैले किन भड्काउने ? पारिवारिक एकता गर्छौं भनेर बोल्ने विषय ठीक हो, उनले भने, तर, उम्मेदवार को हुने भन्ने विषय दुई जनाबीच मात्रै नभई रामचन्द्र पौडेल र प्रकाशमान सिंहसमेतको उपस्थितिमा घोषणा गर्न राम्रो हुन्छ भन्ने सुझाव दिएको हुँ । समूहको समझदारी पनि क्षेत्रीय तहको अधिवेशन सकिएपछि नै घोषणा गर्ने भन्ने थियो । शशांकले सोमबार सर्लाहीको हरिवनमा पार्टी कार्यकर्तामाझ आफू सभापतिका लागि उम्मेदवार नहुने संकेत गरिसकेका थिए । पार्टी सभापतिसमेत रहेका प्रधानमन्त्री देउवालाई हराउनुपर्ने मिसन रहेको बताउँदै उनले वरिष्ठ नेता रामचन्द्र पौडेल समूहबाट एक जना मात्र उम्मेदवार बन्नुपर्ने धारणा दोहोर्याएका थिए । वरिष्ठ नेता पौडेल र पूर्वमहामन्त्री प्रकाशमान सिंहले नसक्ने निष्कर्षसहित उनले कोइराला परिवारबाट शेखर नै उम्मेदवार हुने संकेत गरेका थिए । शेखर दाले अरूलाई पनि कन्भिन्स गराउन सक्नुपर्छ, उहाँले मलाई त गराइहाल्नु हुन्छ, उनको भनाइ थियो ।शशांकको साथ पाउनासाथ अरूलाई पनि समझदारीमा ल्याउन सकिने विश्वास शेखरको छ । संस्थापन पक्षबाट सभापतिसमेत रहेका प्रधानमन्त्री देउवालाई टक्कर दिन उपसभापति विमलेन्द्र निधिले पनि तयारी अघि बढाएका छन् । नेता गोपालमान श्रेष्ठले आफूलाई उत्तराधिकारीका रूपमा अघि बढाउन आग्रह गर्दै देउवालाई उम्मेदवार नबन्न सुझाउँदै आएका छन् । तर देउवाले आफ्नै समूहका निधि र श्रेष्ठको उम्मेदवारीलाई भन्दा वरिष्ठ नेता पौडेल नेतृत्वमा रहेको संस्थापनइतर पक्षमा सहमति जुट्छ कि जुट्दैन भन्नेमा बढी चासो राखेका छन् । स्थापनाकालदेखि अहिलेसम्म कोइराला परिवारको ठूलो प्रभाव कांग्रेसमा रहेकाले देउवाको मुख्य चासो दुई दाजुभाइमा को हुने भन्नेमा रहेको हो । संस्थापनइतर खेमामा वरिष्ठ नेता पौडेल, कोइरालाद्वय र प्रकाशमान सिंह सभापतिका लागि मुख्य दाबेदार छन् । पौडेलले दोस्रो पुस्ताका तीन नेताबीच समझदारी जुट्ने नदेखेपछि आफैंलाई सहयोग गर्न आग्रह गर्दै आएका छन् । संस्थापनइतर पक्षको शनिबारको बैठकमा पौडेलले तीन जना (कोइरालाद्वय र प्रकाशमान) बीच सहमति भए आफूले छाडिदिने, सहमति नजुटे एक वर्षका लागि आफूलाई दिन प्रस्ताव गरेका थिए । स्थानीय, प्रदेश र प्रतिनिधिसभाको निर्वाचन गराएपछि आफू पार्टी नेतृत्वबाट अलग हुने प्रस्ताव उनको थियो । शेखरले प्रधानमन्त्री नबन्ने र एकपटक सभापति भएपछि फेरि नदोहोरिने प्रस्ताव गरेका छन् । शशांक र शेखर दुवै एउटै पृष्ठभूमिबाट राजनीतिमा होमिएका हुन् । शशांक आँखाका विशिष्ट चिकित्सक हुन्, शेखर फिजिसियन । कोइराला परिवारको विरासत धान्न यी दुवै दाजुभाइलाई राजनीतिमा तत्कालीन सभापति गिरिजाप्रसाद कोइरालाले ल्याएका हुन् । केन्द्रीय कार्यसमितिमा यी दुवैको प्रवेश एघारौं महाधिवेशनबाट भएको हो । १३ औं महाधिवेशनमा शेखरले पनि महामन्त्रीको दाबी गरेका थिए । शशांकले इच्छा गरेपछि शेखरले छाडिदिए । अहिले भाइले आफूलाई छाड्नुपर्ने तर्क शेखरको छ । उमेरका हिसाबले शशांक शेखरभन्दा ८ वर्ष कान्छा छन् । शेखर अहिले ७१ वर्षमा पुगेका छन् भने शशांक ६३ वर्षमा छन् । उमेरका हिसाबले पनि शेखरले यसै पटक आफ्ना लागि अन्तिम प्रतिस्पर्धा ठानेका छन् ।"
मैले शेखर दालाई छाडिसकेको छैन : शशांक,"दाजुभाइबीच सहमति भएको र तोडिएको सुनियो, खासमा के भएको हो ?सहमति गराउनुपर्छ । सहमति भएन भने शेरबहादुरजीलाई हराउन सकिन्न । सहमति गराउने दिशामा म लागिरहेको छु । त्यसै सिलसिलामा मंगलबार शेखर दाको घरमा छलफल भएको हो । अहिले छलफलमै छौं ।सभापतिमा तपाईंले आफ्नो दाबी छाडेको भनेर बाहिर आएको छ नि ? मैले सभापतिको दाबी छाडिसकेको छैन । सभापतिका लागि अरूभन्दा बलियो म नै छु भन्दै आएको छु । भोलि परिस्थिति के हुन्छ भन्न सकिन्न । तर अहिले शेखर दालाई छाडिसकेको छैन । तपाईंले आफूलाई कसरी बलियो उम्मेदवार ठान्नुभएको छ ? म उम्मेदवार भएँ भने शेरबहादुरजीतिर भएका धेरै नेता मेरो टिममा आउँछन् । त्यसैले पनि म अरू तीन जना (रामचन्द्र पौडेल, प्रकाशमान सिंह, शेखर कोइराला) भन्दा बलियो छु । बिहान पत्रकार सम्मेलनमार्फत दाइ शेखरलाई तपाईंले सभापतिमा प्रस्ताव गर्ने भनेर तयारी भइरहेको थियो त ? त्यस्तो होइन । पत्रकारहरूलाई मैले बोलाएको थिइनँ । शेखर दाले खबर गरेको भए थाहा भएन । तपाईं अचानक संखुवासभा किन जानुभयो ? सभापति दीपक खड्काले कार्यकर्ता भेटघाट भनेर बोलाउनुभयो । म गएँ । अरू केही कारण होइन । तपाईंहरू एक हुन सक्नुहुन्छ त ? अन्तिममा कोको हुन्छ भन्न सकिन्नँ । मिल्न सजिलो बाटो पनि छैन । रामचन्द्र दाइ, प्रकाशमानजी सबै लागिरहनुभएको छ । तर, नमिलीकन सुख छैन । मैले एक हुने सम्भावना अझै देखिरहेको छु ।"
गोलाप्रथा लागू गर्न फुलकोर्ट बोलाउन प्रस्ताव,"हामी १८ जना न्यायाधीश बसेर निर्णयमा सही गरेर पठाइदिन्छौं, प्रधानन्यायाधीशले त्यसैमा सहमति जनाउनेछन्, ती न्यायाधीशले भने ।प्रधानन्यायाधीश जबराले फुलकोर्ट बोलाएमा बैठकले नियमावली संशोधनको निर्णय गर्नेछ । नियमावलीमा प्रधानन्यायाधीशले सर्वोच्च अदालतका इजलासहरूमा मुद्दा तोक्ने व्यवस्था छ । त्यसलाई संशोधन गरेर गोला प्रणालीबाट मुद्दा तोकिनेछ बनाइनेछ । सर्वोच्च अदालतको फुलकोर्टबाट निर्णय भएपछि त्यसलाई मुख्य रजिस्ट्रारले कानुन मन्त्रालयमा पठाउनेछन् । कानुन मन्त्रालयले राजपत्रमा प्रकाशित गरेपछि गोला प्रणाली लागू गर्ने व्यवस्था कार्यान्वयनका लागि कानुनी आधार पूरा हुनेछ । संशोधित नियमावली कहिलेदेखि लागू हुनेछ भन्नेबारे भने सर्वोच्चका न्यायाधीशहरूले टुंग्याउन बाँकी छ । नियमावलीमा तुरुन्त लागू हुनेछ वा फुलकोर्टले निर्णय गरेको मितिदेखि लागू हुनेछ भन्ने दुईमध्ये एक व्यवस्था राखिनेछ । नियमावली संशोधन गरेर गोला प्रणालीबाट पेसी तोक्ने व्यवस्था बनाए पनि गोला कसरी तान्ने र इजलास कसरी गठन हुन्छ भन्नेबारे विस्तृत व्यवस्थाका लागि गोला प्रक्रियाद्वारा पेसी व्यवस्थापनसम्बन्धी कार्यविधि निर्देशिका २०७८ बनाइएको छ । ९ पृष्ठको यो निर्देशिकाले गोला प्रणालीसम्बन्धी विस्तृत व्यवस्था गरेको छ । निर्देशिकाअनुसार इजलास गठन र पेसी सूची निर्धारण गर्न मुख्य रजिस्ट्रारले उक्त दिनका लागि तोकिएका मुद्दालाई समूहमा विभाजन गरेर उक्त दिन गठन हुन सक्ने इजलास संख्याबारे प्रधानन्यायाधीश र न्यायाधीशहरूलाई जानकारी गराउनुपर्ने हुन्छ । जसअनुसार प्रत्येक दिन बिहान १० बजे प्रधानन्यायाधीश, न्यायाधीश, मुख्य रजिस्ट्रार र मुद्दा व्यवस्थापनमा संलग्न कर्मचारी तथा सूचना प्रविधि प्राविधिकको उपस्थितिमा गोला प्रक्रियाद्वारा इजलास गठन र दैनिक पेसी सूची निर्धारणको कार्य प्रारम्भ हुनेछ । गोला प्रक्रियाद्वारा बृहत् पूर्णपूर्ण, एक न्यायाधीशको इजलास र संयुक्त इजलास गठन हुनेछ । गोला तान्न समान रूप, रङ, आकार र बनोटका गोटी प्रयोग गरिनेछ । निर्देशिकामा जनाइएअनुसार त्यस्ता गोटीलाई त्यसपछि अपारदर्शी थैलीमा राखिनेछ र न्यायाधीशहरूले वरिष्ठताका आधारमा एकएकवटा गोटी तान्नुपर्नेछ । त्यसरी तानेको गोटी सम्बन्धित न्यायाधीशले सीसी क्यामेरामा समेत रेकर्ड हुनेगरी सबैलाई देखाउनुपर्ने हुन्छ, जसको अभिलेख आन्तरिक कम्प्युटर सञ्जालमा समेत राखिन्छ । गोला प्रक्रियाद्वारा इजलास गठन गर्दा क्रमशः बृहत् पूर्ण वा पूर्ण, एक न्यायाधीशको इजलास र संयुक्त इजलास गठन हुनेगरी प्राथमिकता निर्धारण गरिने निर्देशिकामा छ । त्यसका लागि छुट्टाछुट्टै थैली र गोटीको व्यवस्था हुन्छ ।न्यायाधीश हरिकृष्ण कार्कीको नेतृत्वमा गत वर्ष गठन भएको समितिले गत साउन १४ मा सर्वोच्चमा पेसी सूची प्रकाशन गर्नुपूर्व नै चलखेल हुने गरेको ठहर्याएको थियो । तजबिजका आधारमा गठन हुने इजलासले भ्रष्टाचार बढाएको र बिचौलिया मौलाएको भन्दै सार्वजनिक टिप्पणी भइरहेका बेला न्यायाधीश कार्की नेतृत्वको समितिले त्यस्तो टिप्पणीलाई रिकग्नाइज गरेको थियो । त्यस्तो चलखेललाई रोक्न स्वचालित प्रणालीमा जानुपर्ने प्रतिवेदन दिएको थियो । त्यस्तो प्रणाली अपनाउन कानुनी र प्राविधिक आधा तय गर्न समय लाग्ने कारणले त्यसअघि गोला प्रणालीबाट पेसी सूची निर्धारण गर्ने व्यवस्था गर्नुपर्ने राय दिएको थियो । प्रतिवेदन पाएको १० दिनपछि साउन २४ मा बसेको सर्वोच्चको पूर्ण बैठकले गोलाप्रथाद्वारा पेसी व्यवस्थापन गर्न आवश्यक पर्ने तयारीबारे अध्ययन गर्न न्यायाधीश मीरा खड्काको संयोजकत्वमा समिति पनि बनायो । न्यायाधीशहरू आनन्दमोहन भट्टराई, प्रकाशकुमार ढुंगाना, हरिप्रसाद फुयाल र नहकुल सुवेदी सदस्य तथा रजिस्ट्रार नारायणप्रसाद पन्थी सदस्यसचिव रहेको समितिले गोला प्रणालीबाट इजलास गठन गर्न आवश्यक रहेको र तत्काल त्यसो गर्न सम्भव भएको प्रतिवेदन असोज १ मा दिएको थियो । त्यसलाई तत्कालै कार्यान्वयन गर्नुको साटो प्रधानन्यायाधीश जबराले उच्च अदालतका मुख्य न्यायाधीशहरू सहभागी राष्ट्रिय न्यायिक प्रतिष्ठानको कार्यक्रममा अदालतको परम्पराविपरीत हुने भन्दै त्यसलाई लागू गर्न नहुने धारणा राखेका थिए । कार्यान्वयनको चरणमा पुगेर रोकिएको गोला प्रणाली लागू हुने विषय अब फूलकोर्टले निर्णय गरेसँगै कार्यान्वयनमा जानेछ । यो निर्णयले मात्र समग्र न्यायालय सुधार हुनेछैन तर प्रधानन्यायाधीश जबराले पेसी तोक्दा नै गरेको मनपरीलाई नियन्त्रण गर्न सकिनेछ । यसले इजलासमा हुने सेटिङ र बेन्च सपिङलाई रोक्नेछ, सर्वोच्चका अर्का न्यायाधीशले भने, गोला प्रणाली लागू गर्न सहमत हुनुको अर्थ समग्र न्यायालय सुधारको एजेन्डाबाट हामी पछि हटेको होइन । प्रधानन्यायाधीश जबराको बहिर्गमनको मागमा हामी अडिग छौं । यसले नेपाल बार एसोसिएनले गरिरहेको आन्दोलनलाई पनि असर गर्नेछैन ।त्यस्तै सर्वोच्चका अर्का एक न्यायाधीशले गोला प्रणाली लागू भएपछि पेसी तोक्दा भइरहेको मनपरी रोकिने बताए । जसले इजलास गठनबाटै सुरु हुने सेटिङ र भ्रष्टाचार धेरै हदसम्म रोक्नसक्ने उनको भनाइ छ । गोला प्रणाली लागू भएपछि इजलास तोक्दा भइरहेको मनपरी रोकिन्छ तर प्रधानन्यायाधीश जबराले इजलासमा बस्न हुँदैन भन्नेमा हामी स्पष्ट छौं, उनले गोला तानेछन् भने पनि उनीसँग कसैले इजलास सेयर नगर्ने समझदारी गरेका छौं । बारले पनि उनको इजलास बहिष्कार गर्ने बताएको छ, अर्का न्यायाधीशले भने, तत्काल बन्दीप्रत्यक्षीकरण, मिलापत्र, निवेदन फिर्ता र तामेलीसम्बन्धी मुद्दाको मात्र सुनुवाइ हुन्छ । जबराको बर्हिगमनपछि पहिलो दिनबाटै लागू गर्न पनि अहिलेदेखि तयारी गर्नुपरेको हो ।यसैबीच जबराको राजीनामा मागेर दैनिकजसो सर्वोच्च पसिरमा धर्ना दिइरहेका बार पदाधिकारीले बुधबार सर्वोच्च अदालतका पाँच जना न्यायाधीशलाई भेटर छलफल गरेका छन् । मंगलबार सर्वोच्चका १३ न्यायाधीशसँगको छलफलमा सहभागी नभएका ती पाँच जनालाई भेटेर बारले आफ्नो आन्दोलनको एजेन्डाबारे जानकारी गराएको थियो । मंगलबारको छलफलमा सहभागी नभएपछि पाँच जना न्यायाधीश नियमित काममा फर्केको र प्रधानन्यायाधीश जबरालाई समर्थन गर्ने निष्कर्षमा पुगेको आशंका गरिएको थियो । सर्वोच्च अदालत बार एसोसिएसनका सचिव ऋषिराम घिमिरेका अनुसार पाँच जना न्यायाधीशले बुधबारको भेटमा आफूहरूले सीमित मुद्दामात्र हेरेको र अहिलेको संकटको निकासका लागि प्रधानन्यायाधीशको सम्मानजक बहिर्गमन हुनुपर्छ भन्ने पक्षमा रहेको प्रष्टीकरण दिएका छन् ।"
गणकलाई छाङरु जान भारतले दिएन बाटो,"यसअघिको तथ्यांकअनुसार टिंकरमा करिब ७५ र छाङरुमा करिब १ सय २५ घरधुरी थिए । गृह मन्त्रालयका प्रवक्ता फणीन्द्रमणि पोखरेलले यस विषयमा दार्चुला प्रशासनसँग थप बुझेर जानकारी गराउन सकिने बताए । भारतीय अतिक्रमणमा परेको नेपाली भूमि कालापानी क्षेत्रका तीन बस्ती गुन्जी, नावी र कुटीसमेतको विभिन्न माध्यमबाट अनुमानित जनसंख्यातथ्यांक निकाल्ने प्रयास सरकारले गरेको छ । नेपालकै प्रशासनिक र सुरक्षा पहुँचमा रहेका टिंकर र छाङरु जानसमेत उसको बाटो प्रयोग गर्न नदिएको भारतले अतिक्रमण गरी सुरक्षा फौजले अड्डा जमाएर घेरा हालेका तीन गाउँको जनगणना गर्न दिने कुरा असम्भवजस्तै छ । अतिक्रमणमा परेका तीन वटा गाउँको अनुमानित जनसंख्या ८ सयदेखि १ हजारको बीचमा रहेको बताइन्छ । तीन वटै गाउँ व्यास१ अन्तर्गत पर्छन् । भारतको बाटो हुँदै छाङरु पुग्न करिब ८५ देखि ९० किलोमिटर दूरीमा चार ठाउँमा भारतीय सुरक्षा फौजको चेकप्वाइन्ट पार गर्नुपर्छ । धार्चुलामा भारतीय सशस्त्र सीमा बल (एसएसबी) को फौजले परिचयपत्र हेरेर प्रवेश दिने गर्छ । त्यसपछि भारतीय भूमि छियालेकमा एसएसबीकै फौजले नेपालीलाई खानतलासी गरेर मात्रै प्रवेश दिने गरेको छ ।छियालेकबाट अघि बढेपछि गर्ब्याङ भन्ने ठाउँ आउँछ । त्यहाँ एसएसबीका अलावा भारतचीन सीमा सुरक्षार्थ तैनाथ इन्डोटिबेट बोर्डर पुलिस (आईटीबीपी) को फौजको क्याम्प छ । त्यहाँ पनि उसले खानतलासी गरेर प्रवेश दिन्छ । त्यहाँबाट अघि बढ्दै नेपालभारत सीमा क्षेत्र सीता पुल पुगिन्छ । महाकालीको सीता पुल तरेपछि छाङरु पुगिन्छ । सीता पुलबाट कालापानीतर्फ जान भारतीय सुरक्षा फौजले दिँदैन । भारतीय नागरिकलाई पनि निगरानीमा राखेर मात्रै अघि बढ्न दिन्छ । २०७७ वैशाखबाट छाङरुमा सरकारले सीमा सुरक्षार्थ सशस्त्र प्रहरीको फौज तैनाथ गरेको छ । त्यहाँ सशस्त्र प्रहरी बस्न थालेपछि भारतीयले उसको बाटो भएर ओहोरदोहोर गर्न केही कडाइ गर्न थालेको थियो ।त्यहीताका कालापानी, लिपुलेक र लिम्पियाधुरालाई समेटेर सरकारले नेपालको राजनीतिक तथा प्रशासनिक नक्सा सार्वजनिक गरेपछि नेपालीलाई परिचयपत्र जारी गर्नेदेखि सामान्य आउजाउमा पनि निगरानी गर्न थालेको थियो । पछिल्लोपटक जनगणनाको कुरा उठेपछि त उसले नेपालीलाई खलंगाबाट आफ्नो भूमि भएर आउजाउमै कस्न थालेको छ । अरू बेला सदरमुकाम खलंगाबाट भारतीय बाटो हुँदै छाङरु ओहोरदोहोर गर्न सहज रूपमा परिचयपत्र बन्ने गरेकामा जनगणनामा कालापानी क्षेत्रसमेत समेट्ने विषय बाहिर आएपछि भारतीय प्रशासनले आपत्कालीन अवस्थाबाहेक अरूलाई आउजाउमा कडाइ गरेको छ । जनगणनाका कर्मचारी भनेपछि त झनै पास नै नबनाएर उसले अलमल्याएको हो ।यसअघि २०७८ साउन १५ मा दार्चुलाका जयसिंह धामी तुइनबाट खसेर महाकाली नदीमा बेपत्ता भएको घटनामा अनुसन्धान गर्ने प्रयोजनसहित पारितर्फको नदी किनारमा ड्र्रोन उडाउन अनुमति माग्दा पनि भारतले व्यवधान खडा गरेको थियो । दार्चुला प्रशासनले साउन २३ मा औपचारिक रूपमै पत्राचार गरी मागेको अनुमतिको जवाफ उसले अहिलेसम्म पठाएको छैन । पछिल्लोपटक जनगणनामा पनि त्यही रबैया अपनाएर उसले सीमा क्षेत्रमा बलमिच्याइँपूर्ण व्यवहार देखाएको हो ।"
"कांग्रेस अधिवेशनलाई स्कुल बन्द, दाहाल आउने खुसी मा नगर बिदा","(बैतडी)  कांग्रेसको जिल्ला अधिवेशनका लागि भन्दै बैतडीको दशरथचन्द नगरपालिकाले चार विद्यालयलाई तीन दिन पठनपाठन बन्द गर्न भनेको छ । नगरपालिकाले सदरमुकाम आसपासका वीरेन्द्र मावि शाहीलेक, दशरथचन्द मावि सुन्दरखाली, जगदम्बा मावि रानीबुंगा र दशरथचन्द आधारभूत विद्यालय गढीलाई पठनपाठन बन्द गरी भवन र फर्निचर उपलब्ध गराइदिन आग्रह गरेको हो । दशरथचन्द नगर प्रमुख नरेन्द्रसिंह थापाद्वारा हस्ताक्षरित पत्रमा बैतडीमा कांग्रेसको १४ औं जिल्ला अधिवेशनका लागि मंसिर ५ देखि तीन दिनसम्म विद्यालय बन्द गर्न भनिएको छ । वीरेन्द्र माविका प्राचार्य कैलाश कनौजियाले विद्यालयलाई पत्र आइसकेपछि यस विषयमा जिल्ला प्रशासन कार्यालय र शिक्षा विकास तथा समन्वय इकाईलाई पत्र पठाइएको जानकारी दिए । बुधबार ३ बजेतिर पालिकाको स्थानीय बिदामा कटाउने गरी तीन दिन विद्यालय बन्द गर्ने भनेर पत्र आएको थियो । विद्यालयले यसरी बन्द गराउन नमिल्ने होला भनेर हामीले माथिल्लो निकायलाई पत्र पठाएका छौं । भोलिसम्म जवाफ आउला, उनले भने । कांग्रेसको बैतडी जिल्ला कार्य समितिले पनि वीरेन्द्र माविलाई चार दिनका लागि विद्यालय भवन र फर्निचर उपलब्ध गराइदिन छुट्टै पत्र लेखेको छ । यसैबीच पूर्वप्रधानमन्त्री एवं नेकपा माओवादी केन्द्रका अध्यक्ष पुष्पकमल दाहालले स्वास्थ्य केन्द्र उद्घाटन गर्ने कार्यक्रमका लागि महोत्तरीको रामगोपालपुर नगरपालिकाले बुधबार सार्वजनिक बिदा घोषणा गरेको थियो । नगर प्रमुख अशोककुमार मण्डलले मंगलबार सूचना जारी गर्दै आधारभूत स्वास्थ्य केन्द्रहरू वडा नं २, ३, ४, ६, ७, ८ र ९ मा उद्घाटन कार्यक्रमका लागि बिदा दिएको जनाएका थिए । तर नेता आउँदा बिदा दिएको भन्दै विरोध हुन थालेपछि नगरपालिकाले बुधबार सच्याएर विज्ञप्ति जारी गर्दै समाचकेवा पर्वका लागि बुधबार र बिहीबार शैक्षिक संस्था मात्र बिदा हुने निर्णय गरेको जनाएको छ ।"
६१ वर्ष पुरानो सपना नारायणगढमा पूरा हुँदै,"(चितवन)  प्रमुख प्रतिपक्ष दल एमाले १०औं महाधिवेशनको संघारमा छ । मंसिर १०१२ मा हुने उद्घाटन कार्यक्रम नारायणगढस्थित नारायणी नदी किनारमा गर्ने र पाँच लाख जनालाई सहभागी गराउने एमालेको तयारी छ । महाधिवेशनका लागि नारायणगढ कम्युनिस्टको नजरमा पहिलो पटक परेको हैन । ६१ वर्षअघि पनि यहीं महाधिवेशन गर्ने तयारी थियो । २००६ सालमा स्थापना भएको कम्युनिस्ट पार्टीको तेस्रो महाधिवेशन नारायणगढमा हुँदै थियो । चितवनको कम्युनिस्ट इतिहासबारे सोध गरेका वीरेन्द्र बहुमुखी क्याम्पसमा इतिहास पढाउने राजेन्द्रप्रसाद रेग्मीका अनुसार कम्युनिस्ट पार्टीको २०१७ भदौको केन्द्रीय समिति बैठकले तेस्रो महाधिवेशन त्यही वर्ष फागुन ७ बाट चितवनको नारायणगढमा गर्ने निर्णय गरेको थियो । त्यसबेला केन्द्रीय समितिमा रहेका अहिले नेकपा (मसाल) का महामन्त्री मोहनविक्रम सिंहले नारायणगढमा महाधिवेशन गर्ने निर्णय भएपछि तयारी पनि धेरै अगाडि बढेको सम्झिए । तर पुस १ मा तत्कालीन राजा महेन्द्रले कांग्रेसको जननिर्वाचित सरकार अपदस्थ गरे । त्यसपछि पार्टी गतिविधि ठप्प भयो । नेताहरू समातिए । म पनि समातिएर कपिलवस्तु जेलमा परें । पछि २०१९ सालमा भारत बनारसमा तेस्रो महाधिवेशन भयो, टेलिफोनमा नेता सिंहले भने । देशको केन्द्र भाग र पार्टीको आधार पनि रहेकाले नारायणगढ रोजेको उनले बताए । कम्युनिस्ट पार्टीमा सुरुदेखि नै मतमतान्तर रहे पनि ििवभाजनको शृंखला तेस्रो महाधिवेशनपछि सुरु भएको हो । नेताहरू कोही जेलमा, कोही भारत निर्वासनमा हुँदा जिल्लाजिल्लामा विभिन्न समूह अस्तित्वमा आउन थाले । जेल परेका कारण तेस्रो महाधिवेशनमा सहभागी हुन नपाएका सिंह २०२७ सालमा जेलबाट छुटे । उनले पार्टी संगठन निर्माणका लागि २०२८ मंसिरमा केन्द्रीय न्युक्लियस बनाए । त्यसले विभिन्न जिल्लाका कम्युनिस्ट समूह र समर्थकलाई समेट्दै २०३१ सालमा बनारसमा पार्टीको चौथो महाधिवेशन गर्यो । त्यो बेला यो समूह अन्यभन्दा प्रभावकारी देखिएको र नेकपा (चौम) का नामले चिनिएको शोधकर्ता रेग्मीले बताए । २०२८ सालेखि नै झापामा संघर्ष गर्दै आएका युवाले पनि अनेक समूह र समर्थकलाई समेट्दै २०३५ सालमा नेकपा (माले) गठन गरे । त्यतिबेला कम्युनिस्टका अरू समूह भए पनि चौम र मालेको प्रभाव देशव्यापी थियो, रेग्मीले भने ।नेपालमा अहिले विभिन्न नाम गरेका कम्युनिस्ट पार्टी छन् तर मुख्य दल भनेर चिनिने एमाले माले समूहबाट तयार भएको हो । त्यसैगरी माओवादी पार्टी चौम समूहबाट टुटफुट र जुट पनि हुँदै अस्तित्वमा आएको हो । चौम समूह २०४० को दशकमै तीन चिरा भएको थियो । बहुदलीय व्यवस्थाको पुनर्बहालीपछि २०४७ मंसिरमा चौमबाट विभाजित भएका दुई घटक निर्मल लामा र पुष्पकमल दाहालको सूमहमा अन्य घटक मिसिएर नेकपा (एकता केन्द्र) गठन भएको थियो । सो पार्टी गठन हुने महाधिवेशन चितवनकै माडीमा भएको थियो । केही समयपछि एकताकेन्द्र फुट्यो । पुष्पकमल दाहालले नेकपा (माओवादी) गठन गरे । सीपी मैनालीले नेतृत्व गरेको मालेको आठौं महाधिवेशन केही दिनअघि चितवनमै भएको थियो । िििएकातिर केन्द्रीय न्युक्लियस हुँदै नेकपा (चौम) बन्यो । अर्कातिर झापाली समूहबाट कोअर्डिनेसन केन्द्र (कोके) हुँदै माले जन्मियो र कालान्तरमा एमाले भयो । केन्द्रीय न्युक्लियसका लागि चितवनमा मोहनविक्रम सिंह, निर्मल लामा जस्ता केन्द्रीय नेताले नै चासो र सक्रियता देखाए । तर को के हुँदै माले गठन गर्न केन्द्रीय नेतृत्वको त्यो अनुपातको पहल रहेन । राजनीतिमा रुचि राख्ने एक व्यक्तिको हुटहुटीले चितवनमा माले भित्रियो । तनहुँमा जन्मेका विष्णु घिमिरे २०१७ सालमा चितवन आए । उनी २०२५ सालतिर हालको वीरेन्द्र क्याम्पस र त्यस बेलाको वीरेन्द्र इन्टर कलेजमा अर्थशास्त्र पढ्थे । अर्थशास्त्रमा अर्थतन्त्र र समाजवादका विषयमा पढाइ हुन्थ्यो । समानता जस्ता कुराले उनको मन तान्यो । सोही इन्टर कलेजमा प्रिन्सिपल भएर आनन्ददेव भट्ट आए । चितवनमा बुद्धिजीवीमाझ वामपन्थी प्रभाव विस्तारमा उनको योगदान देखिने रेग्मी बताउँछन् । चितवनमा २०२४ सालमा कम्युनिस्ट पार्टीको केन्द्रविहीन समूह (ननसेन्टर) गठन भएको थियो । आनन्ददेव भट्ट योसँग नजिक थिए । उनी यसको प्रभाव विस्तारका लागि सक्रिय थिए । भट्ट सरको प्रभावले म पनि ननसेन्टरमा लागें, घिमिरेले सुनाए । केन्द्रविहीन समूह २०२९ मा केन्द्रीय न्युक्लियसमा आबद्ध भयो । महाधिवेशनपछि यस समूहमा आबद्ध भएकाहरूले नेकपा चौमको जिल्ला समितिमा रहेर काम गरे । घिमिरे पनि सदस्य थिए ।शिक्षाशास्त्र पढ्न घिमिरे काठमाडौं लागे । त्यहीँ पढ्ने ईश्वर पोखरेलसँग उनको भेट भयो । कोअर्डिनेसन केन्द्रका अन्यसँग पनि उनको सम्पर्क हुन थाल्यो । जनकपुरका शीतल झासँग सम्पर्क भयो । उनी कोकेका जिम्मेवार मान्छे रहेछन् । उनले पार्टीका प्रकाशन र डकुमेन्ट पढ्न दिए । कोकेप्रति मेरो झनै आकर्षण बढ्यो । पढाइ सकेर फर्कने बेला निर्मल लामालाई भेटेर चौम परित्याग गरेँ भनें, घिमिरेले सुनाए । २०३२ सालतिर उनी चितवन आएर कोके समूहको वकालत गर्न थाले । संगठन निर्माणमा खटे । चौम समूहलाई संशोधनवादी भन्दै झापाली समूहमा मान्छे आबद्ध गर्न थाले तर चितवन आएसँगै कोकेका प्रतिनिधिसँग उनको सम्पर्क टुट्यो । काठमाडौंमा रामकुमार श्रेष्ठ भन्ने साथी हुनुहुन्थ्यो, चौम समूहप्रति उहाँ पनि सहमत हुनुहुन्थेन, उहाँलाई कोकेको सम्पर्क खोज्न भनें, उनले भने । २०३४ सालमा श्रेष्ठले बल्ल पार्टीको सम्पर्क सूत्र फेला पारे । त्यस वर्षको असोजमा अशोक राईसँग घिमिरे र श्रेष्ठ बसेर चितवनमा कोकेको संगठन विस्तारको ठोस योजना बनाए । राईसँग भेटेर फर्केपछि घिमिरेले नरबहादुर खाँडलाई भेटेर कोकेको सचिव बनाए । २०३५ मंसिरमा घिमिरेको घरमा नै भेला भएर संगठन निर्माण भएको थियो । त्यो समितिले २०३५ सालको फागुनमा मान्यता पायो । कोके त्यो बेला मालेमा रूपान्तरित भइसकेको थियो । तर जनमत संग्रहका विषयमा पार्टीको भूमिका अन्योलग्रस्त भयो भन्दै खाँडले राजीनामा दिएपछि मालेमा संकट आयो । पार्टीले केदार न्यौपाने, मुकुन्द न्यौपाने जस्ता अनुभवी कार्यकर्ता चितवन पठायो । िििएमालेले चितवनमा १० औं महाधिवेशन गर्ने तय गरेपछि माओवादी केन्द्रका अध्यक्ष पुष्पकमल दाहालले आक्रोशपूर्ण अभिव्यक्ति दिँदै आएका छन् । एमालेले आफूविरुद्ध प्रहार गर्न चितवनमा महाधिवेशन गर्न लागेको उनको बुझाइ छ । दाहाल चितवनकै हुन् ।चितवनमा माले गठन हुँदा दाहाल नेकपा चौमको जिल्ला समितिमा सक्रिय थिए । हाल पार्टी राजनीतिमा नरहेका र अध्ययन अनुसन्धानमा संलग्न साहित्यकार डीआर पोखरेल र पुष्पकमल दाहाल एकै समितिमा थिए । २०३५ सालमा अमिक शेरचनको घरमा नेकपा चौमको दोस्रो चितवन सम्मेलन भएको थियो, पोखरेलले भने । सम्मेलनले शेरचनलाई सचिव र कार्य समितिको सदस्यमा पोखरेल, दाहालसहित १० जना चयन गर्यो । त्यसपछि फड्को मार्न दाहाललाई समय लागेन । चौममा फुट हुन थालेपछि २०४६ कात्तिकदेखि मशाल, एकताकेन्द्र हुँदै माओवादीसम्मको नेतृत्वमा उनी ३२ वर्षदेखि कायम छन् । फुट लगत्तै नारायणगढमा महाधिवेशन गर्न लागेको एमालेले नारायणीमा आफ्ना अप्ठ्याराहरूलाई बगाउँछ वा साख र हैसियतलाई ? आउँदै गरेका चुनावमा प्रकट हुने जनमतले प्रस्ट्याउनेछन् ।"
समझदारीमा नेतृत्व छनोट गर्नुपर्छ,"महाधिवेशन व्यवस्थापनको काम कसरी अघि बढेको छ ? मूल व्यवस्थापनअन्तर्गत विभिन्न १२ वटा कमिटी छन्, तिनले आआफ्नो जिम्मेवारीअनुसारका काम गरिरहेका छन् । अहिले धेरै सक्रिय भनेको प्रतिनिधि व्यवस्थापन कमिटी हो । सबै प्रतिनिधि छनोट भएपछि त्यसको अधिकांश काम सकिन्छ । त्यसपछि कार्ड बनाउने र बन्दोबस्तीको विषय आउँछ । महाधिवेशन उद्घाटन स्थल र बन्दसत्रका लागि नयाँ संरचना बनाउनुपर्ने छ । उद्घाटनका लागि नारायणी नदी किनारमा मञ्च बनाउनुपर्ने छ । त्यसका लागि मञ्च व्यवस्थापन कमिटी र स्वयंसेवक परिचालन गर्ने दुईवटा कमिटीले काम गर्छन् । बन्दसत्रका लागि पनि नयाँ हलहरू बनाउनुपर्ने छ । जनपरिचालन व्यवस्थापनका लागि सुरेन्द्र पाण्डेको नेतृत्वमा परिचालन कमिटी बनाएका छौं । यो महाधिवेशनको मुख्य उद्देश्य जनपरिचालन र नेतृत्व छनोट हो । त्यसमा साथीहरू लागिरहनुभएको छ । महाधिवेशनको खर्च कति लाग्छ भन्ने अनुमान छ ?३४ वटा महाधिवेशनको खर्चको समीक्षा गरेका छौं । ८औं महाधिवेशन सवा २ करोड, काठमाडौंबाहिरको जनपरिचालन नगरीकन गरिएको नवौं महाधिवेशनमा सवा ४ करोड र कार्यकर्तामात्रै परिचालन गरिएको विधान महाधिवेशनमा ५ करोड रुपैयाँ खर्च भएको छ । यो सबैको रेसियो हेर्दा साढे ७ करोडको बजेट बनाएका छौं । त्यसमा पनि परिचालन, खाना, आवाससहितको विषयमा कतिकति खर्च लाग्छ भनेर बजेट तयार पारेका छौं । एमालेले पहिलो पटक ईभीएम मेसिन प्रयोग गरेर नेतृत्व छनोट गर्दै छ, त्यसको व्यवस्थापन कसरी हुन्छ ?हामीले नवौं महाधिवेशनमै यो मेसिनको प्रयोग गर्न खोजेका थियौं, विभिन्न कारणले सम्भव भएन । यसबीचमा त्यो मेसिन अझै परिष्कृत बनेको छ । स्थायी समितिमा त्यसलाई डेमो नै गर्यौं । प्राविधिक समस्या केही देखिएको छैन । नवौं महाधिवेशनमा गुटबन्दी रहेकाले त्यसको प्रयोग गर्न समस्या भएको थियो । अहिले त्यो समस्याबाट पनि मुक्त छौं । यसको प्रयोगमा सबै नेताहरू सहमत हुनुहुन्छ । मेसिनमा समानान्तर रूपमा चिपको प्रयोग हुन्छ र मतदान गरेको प्रिन्ट कागज पनि आउँछ । कागजैबाट पनि भोट गन्न सकिन्छ ।एक जना प्रतिनिधिलाई मतदान गर्न कति समय लाग्छ ?यसमा कति जना उम्मेदवार हुन्छन् भन्ने विषयले फरक पार्छ । अहिले जति पद छ, त्यसको दोब्बर उम्मेदवार होलान् भन्ने अनुमान हो । हाम्रो पदको संख्या केन्द्रीय कमिटीमा २ सय २५ र आयोगहरूमा ३० जना हो । २ सय ५५ पदमा भोट हाल्ने हो । त्यसको दोब्बर हुँदा पनि ५ सयभन्दा बढी नहुनुपर्ने हो । पदाधिकारीमा मतदान गर्न त्यति समय लाग्दैन । सदस्यमा समावेशीको क्लस्टरमा समस्या हुँदैन, खुलामा अलि समय लाग्न सक्छ । एक जनाले मतदान गर्न २०२५ मिनेट लाग्ला । महाधिवेशनको रौनक खासै देखिएको छैन नि, किन ?रौनक त गोदावरीमा छँदै थियो नि ? सञ्चारमाध्यमले हाम्रो कार्यक्रमलाई ग्रेट हल अफ द पिपुल्स सँग तुलना गरेर समाचार आएकै हो । एमाले सकियो भनेको समयमा जुरुक्क उठेको देखियो नि, त्यही हो रौनक । चितवनमा जनता आउँछन्, रौनक देखिन्छ । त्यसपछि एमालेले एकीकृत नेतृत्व चुन्छ, त्यसले अर्को रौनक दिन्छ । त्यसपछि आउने चुनावमा आफूले जित्ने गरी जान्छ । पार्टीले विषय दिने हो ।नेतृत्वको छनोट प्रतिस्पर्धाबाट हुन्छ कि सर्वसम्मत हुन्छ ?एमालेले धेरै हन्डर ठक्कर खाएर आएको छ, त्यसैले नेतृत्व सर्वसम्मत गर्दा राम्रो हुन्छ । साथीहरूले प्रतिस्पर्धा नै गर्न चाहनुभयो भने मेसिनको व्यवस्था गरिसकेका छौं तर यस पटक प्यानल बनाउन भने दिइँदैन । प्यानलसहित चुनाव लड्ने विषयले साह्रै नमिठो अनुभव दियो । चुनावमा हारजित भएपछि त्यसलाई बिर्सिदिएको भए तलमाथि पर्दैनथ्यो तर त्यो स्थायी प्रकृतिको अर्को पार्टी बनाउने गरी विकसित भयो । प्यानलसहितको चुनावी प्रतिस्पर्धाले पार्टी विभाजनको कृत्रिम आधार दियो । त्यसैले समझदारीमा नेतृत्व छनोट गर्नुपर्ने हुन्छ । कोही ७० वर्षतिर दौडिरहेको नेताले यस पटक म बन्छु भन्यो भने ५५ वर्षका साथीले छाडिदिएर उच्च समझदारी पनि देखाउन सकिन्छ । पदाधिकारी बढाएर पनि सहमति गर्न कोसिस हुन्छ ?असोजमा भएको विधान महाधिवेशनले पारित गरेको विधानलाई अहिलेको महाधिवेशनले संशोधन गर्छ जस्तो लाग्दैन । नत्र विधान महाधिवेशन आवश्यक पनि हुने थिएन । चुनावको हिसाबले गर्दा विचारको विषयमा कुनै प्रकारको सम्झौता नहोस् र ठीक ढंगले पार्टी चलोस् भनेर दुईवटा महाधिवेशन गर्नुपरेको हो । जे पद छ, त्यसमै सम्झौता गर्ने हो । नवौं महाधिवेशनबाट निर्वाचित १२ जना पदाधिकारी छन् र बाहिरका आकांक्षी पनि निकै छन् । यस विषयलाई कसरी सम्बोधन हुन्छ ?यस विषयमा छलफल भएको छैन । ककसले कसरी आकांक्षा राख्नुभएको छ र नयाँ साथीहरू कसरी आउन चाहनुभएको छ, त्यो केही पनि छलफल नै भएको छैन । त्यो विषयमा सामूहिक रूपमा छलफल हुन्छ । कमिटीगत रूपमा छलफल हुन सक्छ । टिममै बसेर पनि छलफल होला । त्यसपछि समझदारी बनिहाल्छ ।"
'मुलुकको स्वार्थ हेरेर परराष्ट्र नीति,"चीन र अमेरिकाबीचको भूराजनीतिक टकरावले नेपाललाई प्रभाव पार्छ कि पार्दैन ?करिब चार दशकको निरन्तर विकाससँगै चीन उदीयमान शक्तिबाट एक स्थापित शक्तिराष्ट्रमा रूपान्तरित भएको छ । यसले दोस्रो विश्वयुद्धपछि आफ्नो नेतृत्वमा निर्माण भएको विश्व व्यवस्थालाई नै संरचनात्मक चुनौती दिइरहेको बुझाइका आधारमा अमेरिकाले हिन्दप्रशान्त क्षेत्रमा केन्द्रित भएर चीनलक्षित विभिन्न रणनीति र परियोजना अघि सारेको छ । सैन्य एवं रणनीतिक गठबन्धन शीतयुद्धका बेला जेजसरी विकसित हुन्थे, अहिले झन्डै त्यस्तै स्वरूपमा हुन थालेको देखिन्छ । क्वाड र इन्डोप्यासिफिक रणनीतिपश्चात् हालसालै सैन्य गठबन्धन निर्माणको प्रारूपस्वरूप अमेरिका, बेलायत र अस्ट्रेलियाबीच भएको अकुश सम्झौता लाई नयाँ शीतयुद्धको द्योतकका रूपमा हेरिएको छ । उता, चीनले पनि अर्थराजनीतिक परियोजनामार्फत आफ्नो अन्तर्राष्ट्रिय दायरा बिस्तार गर्दै लगेको छ । विश्व भूराजनीतिको पछिल्लो केन्द्रबिन्दु दक्षिण चीन सागर अर्थात् साउथ चाइना सी का अलावा दक्षिण एसियासहितको हिमालय क्षेत्र र हिन्दप्रशान्त क्षेत्रसम्म विस्तार भएको छ । अमेरिका र चीनसँग उत्तिकै सुमधुर सम्बन्ध रहेको नेपालका लागि विकसित भूराजनीतिक टकरावले निकै प्रभावित पार्न सक्ने देखिन्छ ।छिमेकी भारत र चीनसँगको हाम्रो सम्बन्ध कस्तो पाउनुहुन्छ ?नरेन्द्र मोदीको पहिलो सत्तारोहणपश्चात् नेपालभारत सम्बन्ध नयाँ ढंगबाट अगाडि बढ्ने अपेक्षा गरिएको थियो । तर भारतसँग नेपालको संविधान निर्माण भएयता सम्बन्ध सुमधुर बन्न सकेको छैन । संविधान जारी गर्दा भारतीय असन्तुष्टि मात्र प्रकट भएन, नेपालमाथि आर्थिक नाकाबन्दी नै लगाइयो । त्यसमाथि, सन् २०१९ को अन्त्यतिर भारतले नेपालको कालापानी, लिम्पियाधुरा र लिपुलेकसहितको भूभाग समेटेर नयाँ राजनीतिक नक्सा जारी गरेपछि द्विदेशीय सम्बन्ध थप कमजोर बन्न पुग्यो । नेपालभारत सीमासम्बन्धी मुद्दा, ईपीजी प्रतिवेदन बुझ्नेलगायत रणनीतिक विषयमा दुई देशबीच राजनीतिक तवरमा खुलेर संवाद हुन वातावरण बन्न सकेको देखिन्न । भारतमा नेपाललाई हेर्ने नीतिमा जुन परम्परागत सोच हावी छ, त्यसमा तात्त्विक भिन्नता देखिँदैन । अर्कातिर चीनसँग मूलतः राजनीतिक एवं आर्थिक सम्बन्ध विस्तार भएको छ । दुई देशबीच उच्चस्तरीय राजनीतिक भ्रमणको आदानप्रदान भयो । २३ वर्षको अन्तरालमा भएको चिनियाँ राष्ट्रपतिको नेपाल भ्रमणका क्रममा दुई देशले आर्थिक सहकार्यका लागि रणनीतिक साझेदारी विकास गर्ने प्रतिबद्धता जनाए । चीनको महत्त्वाकांक्षी परियोजना बेल्ट एन्ड रोड इनिसिएटिभ (बीआरआई) मा नेपालले साझेदार मुलुकका रूपमा हस्ताक्षर गरेको छ । दीर्घकालीन महत्त्वको यातायात तथा पारवहन सम्झौता भएको छ । नेपालको आर्थिक एवं सामाजिक विकासलाई सघाउनका लागि दुई देशबीच सीमापार बहुआयामिक पूर्वाधार सञ्जालको मार्गचित्रका साथ अघि बढ्ने समझदारी बनेको छ । समग्रमा हेर्दा नेपालचीन सम्बन्ध विगतमा भन्दा गुणात्मक रूपमा विकास र विस्तार हुँदै गएको देखिन्छ ।नेपालका लागि अमेरिका र अन्य मुलुकसँगको सम्बन्ध कति महत्त्वपूर्ण छ ?नेपालको आर्थिक विकासमा अमेरिकाले आफ्नो उपस्थितिलाई विस्तार गर्दै लान खोजेको देखिन्छ । एकातर्फ पछिल्ला वर्षमा अमेरिका र भारतबीच सहकार्य व्यापक हुँदै जानु र अर्कोतर्फ अमेरिकाको चीनसँगको बढ्दो प्रतिद्वन्द्विताले आगामी दिनमा नेपालको अमेरिकासँग गरिने सहकार्यले रणनीतिक अर्थ राख्ने देखिन्छ ।नेपालको अन्तर्राष्ट्रिय सम्बन्ध कस्तो हुनुपर्छ ? हाम्रो जस्तो जटिल भूराजनीतिक अवस्थितिमा रहेको मुलुकका लागि असंलग्न परराष्ट्र नीति र पञ्चशीलको सिद्धान्त आज पनि सान्दर्भिक छन् तर पर्याप्त हुँदैनन् । अहिले राष्ट्रिय स्वार्थको प्रवर्द्धन गर्नु भनेको नेपालको राष्ट्रिय सुरक्षा र सार्वभौमिकतालाई संरक्षण गर्दै विकास र समृद्धिको राष्ट्रिय आकांक्षा पहिल्याउनु हो । असंलग्न नीति र पञ्चशीलको सिद्धान्तलाई अझ विकसित र परिमार्जित गर्दै त्यसभित्र रणनीतिक स्वायत्तता का आधारमा अन्तर्राष्ट्रिय सम्बन्धको विस्तार खोज्न सक्नुपर्छ ।"
अब राहदानीको थर्ड जेनेरेसन,"(काठमाडौं)  उनले जब श्रीलंकाको यात्रा गरेका थिए, त्यसबेला राहदानी थिएन । सरकारी छापसहितको कागजमा जोसँग सम्बन्धित को एउटा सिफारिस पाए । यात्रा गर्न मिल्यो । संस्कृतिविद् सत्यमोहन जोशीको राहदानी बन्यो २००७ सालमा । उक्त राहदानी लिएर चीनको यात्रा गर्दा पत्नी र छोराका लागि छुट्टै राहदानी थिएन, बरु उनकै राहदानीमा परिवारको फोटो टाँस्दा काम चलेको थियो । उनै शताब्दी पुरुष जोशीले नेपालमा बुधबारदेखि जारी भएको थर्ड जेनेरेसन को पहिलो राहदानी प्राप्त गरेका छन् । विद्युतीय संस्करणमा सुधारिएको प्रविधिसहितको ईपासपोर्ट उनलाई परराष्ट्रमन्त्री नारायण खड्काले हस्तान्तरण गरे । राजधानीमा आयोजित कार्यक्रममा ईपासपोर्ट पाउँदा परिवर्तनका साक्षी जोशीले पहिलो राहदानी र राहदानीबिनै विदेश यात्राको सात दशकअघिका क्षण स्मरण गरे । राहदानीले नेपालको पहिचान बोक्ने उल्लेख गर्दै उनले निकै महत्त्व हुने बताए । राहदानी विभागले ईपासपोर्ट बुधबारदेखि प्रयोगमा ल्याएको हो । सन् २०१० सम्म नेपालमा राहदानी हस्तलिखित थियो । त्यसपछि मेसिन रिडेबल पासपोर्ट (एमआरपी) प्रयोगमा आयो । अब त्यसमा सुधारिएको प्रविधिसहितको ल्याइएको हो । हस्तलिखित फर्स्ट र एमआरपी सेकेन्ड जेनेरेसनको पासपोर्ट हो, राहदानी विभागका महानिर्देशक डोरनाथ अर्यालले भने, अहिलेको विद्युतीय राहदानीलाई थर्ड जेनेरेसनको पासपोर्ट भनिन्छ । विद्युतीय पासपोर्टमा चिप हुन्छ, जुन प्रविधिमैत्री र बढी सुरक्षित हुने दाबी गरिएको छ । बायोमेटिक (जैविक) सूचनाहरू तस्बिर र औंठा छाप हुन्छन् । विद्युतीय चिप कार्बोनेट अर्थात् बुकलेटको बीचको पानामा हुन्छ । विद्युतीय राहदानीलाई गृह मन्त्रालयसँग समन्वय गरेर सरकारले अघि बढाएको राष्ट्रिय परिचयपत्रसँग पनि आबद्ध गरिएको महानिर्देशक अर्यालले बताए । उनका अनुसार विभागले एक घण्टामा एक हजार विद्युतीय राहदानी निकाल्न सक्नेछ । विभागले साधारण, कूटनीतिक, विशेष, अस्थायी, सिम्यास रेकर्ड बुक र सर्भिससहितका ६ प्रकारका विद्युतीय राहदानी उपलब्ध छन् । यस अघि कूटनीतिक राहदानी रातो रङमा, विशेषलाई आकाशे नीलो, साधारणलाई हरियो रङको थियो । अब भने कूटनीतिक राहदानी सिम्रिक रातो, विशेष आकाशे नीलो, सर्भिस सुन्तले, साधारण राहदानी चकलेटी खैरो, ट्राभल डकुमेन्ट कालो, सिम्यान्स अभिलेख किताब स्लेट खैरो तथा अस्थायी राहदानी चकलेटी खैरो रंगका जारी हुने विभागले जनाएको छ । महानिर्देशक अर्यालले अबका तीन सातापछि सम्पूर्ण रुपमा विद्युतीय राहदानी सर्वसाधारणले लिन सक्ने बताए । ७ हजार ५ सय वटा जारी गरेर विद्युतीय राहदानीको परीक्षण गरिएको र सबै ठीक भएको उनले प्रस्ट पारे । अहिलेका लागि एमआरपी र विद्युतीय दुवै पासपोर्ट लिन सकिन्छ । तीन सातापछि नेपालका सबै जिल्ला प्रशासन कार्यालय र विदेशस्थित नेपाली नियोगहरूबाट पनि विद्युतीय राहदानी पाउन सकिन्छ, उनले भने । अब विद्युतीय राहदानी लिन धेरै समय नलाग्ने पनि उनले बताए । पहिलेको भन्दा ७० प्रतिशत समय कम लाग्छ । अनलाइनबाटै मिति र समय बुकिङ गरेर लिन सक्ने हुँदा सेवाग्राही लाइन बस्नुपर्ने समस्या हुन्न, उनले भने । परराष्ट्रमन्त्री खड्काले विद्युतीय राहदानीको कारण अन्तर्राष्ट्रिय जगत्मा नेपालको छविलाई उचो बनाउन पनि महत्त्वपूर्ण भूमिका निर्वाह गर्ने बताए । परराष्ट्र सचिव भरत पौड्यालले हस्तलिखित पासपोर्टबाट एमआरपी हुँदै विद्युतीयसम्म आइपुग्नु सुखद भएको बताए । नेपालले सन् २०१० को डिसेम्बर २६ देखि मेसिन रिडेबल पासपोर्ट (एमआरपी) लागू गरेको थियो । एमआरपी लागू गरेको बेलामा कूटनीतिक, पदाधिकारी, साधारण र ट्राभलतर्फ गरी जम्मा ७० लाखवटा छापेको थियो । विश्वका विकसित मुलुकहरूले लागू गरिसकेको इपासपोर्ट प्रयोगमा आउन थालेपछि नेपालले पनि लागू गरेको हो । सरकारले तीन पटक टेन्डर आह्वानपछि एक वर्ष अघि फ्रेन्च कम्पनी आइडिमियासँग नयाँ एनआरपी छाप्न सम्झौता भएको थियो । उक्त सम्झौताअनुसार नेपालले ५० लाख इपासपोर्ट प्राप्त गर्छ । पूर्वपरराष्ट्रमन्त्री प्रदीपकुमार ज्ञवालीले छोटो समयमै विद्युतीय राहदानी ल्याउन सफल भएकोमा खुसी व्यक्त गरे । मेरो कार्यकालमा यसलाई ल्याउनका लागि प्रयास गरेको थिए । यसमा मन्त्रालय र राहदानी विभागले महत्त्वपूर्ण भूमिका खेलेको छ, उनले भने, कोरोना भाइरस संक्रमणका बाबजुद पनि सबैले काम गरेर यो अवस्थामा आइपुग्नु सुखद कुरा हो ।"
घरमूली नभेट्दा विवरण लिनै सकस,"(काठमाडौं)  सरकारले १२ औं राष्ट्रिय जनगणना सहज रूपमा भइरहेको दाबी गरिरहँदा सहरी क्षेत्रमा खटिएका गणकले भने जनगणनाको महत्त्व बुझाउनै गाह्रो भइरहेको बताएका छन् । घरपरिवारको मूली नभेटिँदा सही सूचना पाउन गाह्रो हुनेजस्ता समस्या देखिएको उनीहरूको भनाइ छ । मेरो जनगणना, मेरो सहभागिता नारासहित कात्तिक २५ गतेदेखि सुरु जनगणना मंसिर ९ मा सकिनेछ । मुलुक संघीय संरचनामा गएपछि पहिलो पटक जनगणना भइरहेको हो । जनगणनाका लागि देशभर ८ हजार ५ सय सुपरिवेक्षक र ४० हजार गणक कर्मचारी खटाइएका छन् । एक गणकले कम्तीमा दिनमा १२ परिवारको लगत लिनुपर्ने हुन्छ । जनगणनाको १५ दिने अवधिमा एक जना गणकले सरदर १ सय ७५ घरपरिवारको लगत लिनुपर्नेछ । तर गणकहरूले व्यहोर्नुपरेको सकसलाई हेर्दा सहरी क्षेत्रमा १५ दिनमा लगतको त्यो लक्ष्य पूरा गर्न कठिन देखिन्छ । धेरैजसो मूली भेट्नै मुस्किल भइरहेको छ, ललितपुर१५ मा खटिएकी गणक अचला गैरेले भनिन्, घरको ढोकामा पुगेर घण्टी बजाउँदा फोहोरमैलाको पैसा उठाउन आउने सम्झेर बाहिर निस्किँदैनन् । कतिमा वृद्धवृद्धा बाआमा, नानीहरू मात्र भेटिन्छन् । कतिपयमा जनगणनाबारे जानकारी नभएको उनले सुनाइन् । उनका अनुसार परिवारका सदस्यको जन्ममिति, विवाहलगायत विवरण थाहा नहुँदा समस्या हुने गरेको छ । मैले कम्तीमा दुई सय घरपरिवारको जनगणना लिनुछ र अहिले ६ दिनमा सय घरजतिको लगत लिएँ, उनले भनिन्, यसअघि सुपरभाइजरले कतिपय घर तथा घरपरिवार सूचीकरणमा छुटाएका छन् । कतिपय घरमूलीको विवरण फरक परेका छन् भने कति घर नम्बरसमेत पत्ता लगाउन मुस्किल भएको छ । ललितपुर जिल्ला जनगणना कार्यालय ख का प्रमुख जितेन्द्र बस्न्यातले घरमा पुग्दा परिवारमूली नभेटिने जस्ता समस्या देखिएको बताए । तर अन्तिम चरणको जनगणना भएकाले हरेक गणकले यकिन विवरण लिनैपर्ने बाध्यता रहेको उनको भनाइ छ । जनगणना सीमित समय छ तर घरमा पुग्दा परिवारमूली नभेटिने समस्या छ, उनले भने, कतिले चाहिँ यसअघि जगणना दिइसक्यौं फेरि किन चाहियो भन्ने गरेका छन् । कतिले फोन गरेर सम्पर्क पनि गरिरहनुभएको छ । विभागका निर्देशक ढुण्डीराज लामिछानेले जनगणनामा खटिने गणकलाई बानी पर्दै गएकाले विवरण भर्न क्रमशः सहज हुँदै जाने दाबी गरे । सुरुमा घरपरिवार सूचीकरणमा छुटेकालाई समेट्ने र सबै परिवारले आफ्नो यथार्थ विवरण भराउने क्रम बढेको छ, ग्रामीण भेगमा गणना सहज ढंगले भइरहेको छ, उनले भने, काठमाडौं उपत्यकाका मुख्य चोकमा माइकिङ गरेर विवरण भराउन समुदाय नै जुटेका छन् । एक जना गणकले सीमित क्षेत्रभित्र दुई सय घरपरिवारमात्र तथ्यांक लिनुपर्ने भएकाले कोही छुट्न र कोही दोहोरिन नदिन अनुगमन तीव्र पारिने उनले बताए । यसैबीच, केन्द्रीय तथ्यांक विभागले जनगणना पर्यवेक्षणका निम्ति विभिन्न संस्थालाई अनुमति दिएको जनाएको छ । पर्यवेक्षणका लागि पर्यवेक्षण राष्ट्रिय समिति, एनडीआरसी, इन्टरनेसनल एलर्टलगायतलाई विभागले अनुमति दिएको छ । यसैगरी जनगणना पर्यवेक्षणका लागि संयुक्त राष्ट्रसंघ जनसंख्या कोष (यूएनएफपीए) ले आफ्नै संयन्त्र परिचालन गरेको छ । पर्यवेक्षणमा संलग्न जनसंख्याविद् बालकृष्ण माबुहाङले विगतभन्दा १२ औं जनगणनालाई चासोका साथ हेरिएको बताए । जातजाति, भाषिक, धार्मिक, लैंगिक, सीमान्तकृत समुदायको पहिचानलाई ध्यानाकर्षण भइरहेको छ, उनले भने, जनगणनामा सकेसम्म सहभागी भएर आफ्नो विवरण दुरुस्त दिऊँ र दिनुपर्छ भन्नेबारे समुदायमा चेतनाको विकास भएको छ । अल्पसंख्यक, सीमान्तकृतको यकिन तथ्यांक आउनुपर्ने मान्यतासहित म पनि पर्यवेक्षणमा संलग्न रहेको हुँ ।"
राजधानीमै नक्कली नोट छपाइ,"(काठमाडौं)  राजधानीमै नेपाली नक्कली नोटको छपाइ र कारोबार हुने गरेको पाइएको छ । महानगरीय प्रहरी वृत्त बौद्धले बुधबार नक्कली नोट बनाउने मेसिन र नोटसहित ५ जनालाई पक्राउ गरेको हो । पक्राउ पर्नेमा सिन्धुपाल्चोक इन्द्रावती८ घर भई काठमाडौं गोकर्णेश्वर६ नारायणटार बस्ने ५६ वर्षीया गोमा श्रेष्ठ, ४१ वर्षीया पुष्पा थापा मगर, रामेछाप सिरुवारी२ घर भई बूढानीलकण्ठ११ कपन बस्ने २६ वर्षीय समरोज थापा मगर, सिन्धुपाल्चोकको हेलम्बु२ घर भई बूढानीलकण्ठ१० मिलनचोक बस्ने १९ वर्षीय चिरञ्जीवी जोती र २३ वर्षीय सुजन जोती छन् ।गोकर्णेश्वर७ दक्षिणढोका क्षेत्रमा केही व्यक्तिले नक्कली नोटबाट सामान किन्न लागेको सूचनाका आधारमा वृत्तका प्रहरी निरीक्षक कृष्ण श्रेष्ठको टोलीले अनुसन्धान गर्दा गोमा श्रेष्ठलाई शंकास्पद अवस्थामा फेला पारेको थियो । काठमाडौंका प्रहरी प्रवक्ता एसपी रमेशकुमार बस्नेतका अनुसार श्रेष्ठको साथबाट १०० रुपैयाँको नक्कली नोट फेला पर्यो । अनुसन्धान गर्दै जाँदा श्रेष्ठले नक्कली नोट पुष्पा थापा मगरबाट लिएको भन्ने खुल्न आएको र उनको बूढानीलकण्ठ११, कपनस्थित कोठामा ५०० रुपैयाँ र १००० रुपैयाँको नक्कली नोट फेला परेको प्रहरीले जनाएको छ । अनुसन्धानकै क्रममा पुष्पाका छोरा समरोज थापा मगरले कोठामा नक्कली नोटहरू छाप्ने गरेको खुलेको छ । उक्त कोठामा तयारी गरी राखेको अवस्थाको १०० रुपैयाँ दरको नक्कली नोटहरू र नोट बनाउन प्रयोग हुने १०० रुपैयाँ दरको रंगीन प्रिन्ट कागजहरू फेला परेको प्रहरीले जानकारी दिएको छ । त्यसमा चिरञ्जीवी जोती र सुजन जोतीको समेत संलग्नता देखिएको छ । उनीहरूको साथबाट प्रहरीले सक्कलीजस्तो देखिने रकम ६५ हजार ३३५ रुपैयाँ, नक्कलीजस्तो देखिने तयारी अवस्थाको १०० रुपैयाँ दरको नोट १६६ थान, नक्कलीजस्तो देखिने तयारी अवस्थाको १००० रुपैयाँ दरको नोट ३६ थान, नोट बनाउन प्रिन्ट गरी काटेर राखेको अगाडिको भाग मात्रको १००० रुपैयाँ दरको ११६ थान र पछाडिको भागको ९२ थान कागज बरामद गरेको छ । उनीहरूले दुई महिनादेखि नक्कली नोट छाप्न थालेको प्रहरीसँगको बयानमा बताएका छन् । साथै हालसम्म १०० रुपैयाँ दरका १५ सय थान नक्कली नोट बौद्धजोरपाटी क्षेत्रमा पठाएको आरोपितहरूले बताएको प्रहरीले जनाएको छ । प्रहरीले नोट बनाउन प्रिन्ट गरी काटेर राखेको अगाडिको भाग मात्रको ५०० रुपैयाँ दरको ५६ थान र पछाडिको भागको ५६ थान, एफोर साइजको प्रिन्ट पेपरको एक पेजमा ३ वटा १०० रुपैयाँ दरको नोट रंगीन प्रिन्ट गरी छापिएको ३० थान पाना, एफोर साइजको प्रिन्ट पेपरको एक पेजमा ३ वटा १०० रुपैयाँ दरको नोटको अगाडिको भागलाई रंगीन प्रिन्ट गरी छापिएको १८९ पाना बरामद गरेको छ ।उनीहरूको साथबाट कागज टाँस्ने फेबिकोलको बट्टा २ थान, मोबाइल २ थान, पैसा छाप्न प्रयोग हुने रंगीन प्रिन्टर १ थान र उक्त प्रिन्टरभित्र फोटोकपी गर्न तयारी अवस्थामा टेपले टाँसेर राखिएको १०० रुपैयाँ दरको सक्कलीजस्तो देखिने नोट ३ थान, सोही प्रिन्टरमा प्रयोग हुने एचपीजीटी ५२ लेखिएको रङ प्रयोग नभएको मसीको बट्टा ३ थान र प्रयोग भएको मसीको खाली बट्टा ४ थान, लाँलीगुरास छाप भएको स्ट्याम (छाप) १ थान, काटिएको विभिन्न कागजका मसिना टुक्राहरू र पेपर काट्ने कैंची १ थान बरामद भएको एसपी बस्नेतले बताए ।"
बन्धक बनाई यौनकार्य गराएको आरोपमा पक्राउ,काठमाडौं (कास) किशोरीलाई बन्धक बनाएर यौनकार्यमा लगाएको आरोपमा पक्राउ परेका गुल्मी सत्यावती गाउँपालिका४ घर भई ललितपुरको इमाडोल बस्ने ५२ वर्षीय नेत्रलाल ज्ञवालीलाई प्रहरीले बुधबार सार्वजनिक गरेको छ । ज्ञवालीलगायतले १६ वर्षीया किशोरीलाई २०७८ वैशाख दोस्रो सातादेखि कोटेश्वरस्थित नेवारी खाजा घरमा बन्धक बनाई गालीगलौज तथा धम्की दिएर परपुरुषसँग शारीरिक सम्बन्ध राख्न लगाएको अनुसन्धानमा खुलेको प्रहरीको मानव बेचबिखन अनुसन्धान ब्युरोले जनाएको छ । ब्युरो प्रवक्ता एसपी अनुराग द्विवेदीका अनुसार ज्ञवालीले पीडित किशोरीलाई अन्य गेस्ट हाउसमा समेत लगेर दिनमा ३ देखि ५ जनासम्म पुरुषसँग शारीरिक सम्बन्ध राख्न लगाई व्यवसाय सञ्चालन गर्दै आएका आए । ज्ञवालीलाई ब्युरोले कात्तिक १७ मा पक्राउ गरी अनुसन्धान थालेको थियो । पीडित किशोरीलाई ब्युरोले भदौ २५ मा उद्धार गरेको एसपी द्विवेदीले बताए ।
भूउपग्रह बनाउँदै विद्यार्थी,"काभ्रे (कास) माध्यमिक तहमा अध्ययनरत ९ जना विद्यार्थीले भूउपग्रह निर्माण थालेका छन् । जिल्लास्थित काठमाडौं युनिभर्सिटी हाई स्कुलका ६ जना, आजाद मावि र चैतन्य मावि र धुलिखेलस्थित सञ्जीवनी नमुना माविका ११ जनाको सहभागितामा भूउपग्रह निर्माण थालिएको हो । विज्ञान तथा प्रविधि प्रज्ञा प्रतिष्ठान (नास्ट), अन्तरिक्ष प्रतिष्ठान नेपाल र काठमाडौं युनिभर्सिटी हाई स्कुलको साझेदारीमा २ वर्षभित्र सक्ने गरी विद्यालय भूउपग्रह नक्षत्र परियोजना सुरु भएको प्रमुख अनुसन्धानकर्ता रहेका नेपाली वैज्ञानिक आभाष मास्केले जानकारी दिए ।"
यूएईमा श्रमिक भर्नाको खर्च रोजगारदाताकै,"(काठमाडौं)  नेपाली श्रमिकको प्रमुख गन्तव्य संयुक्त अरब इमिरेट्स (यूएई) ले रोजगारदाताले नै श्रमिक भर्नाको सबै खर्च बेहोर्नुपर्ने स्पष्ट कानुनी व्यवस्था गर्दै मंगलबार नयाँ श्रम कानुन जारी गरेको छ । यसअघिको श्रमिक भर्नाको खर्च रोजगारदाताले बेहोर्ने भनिए पनि श्रम कानुनमै प्रस्ट रूपमा लेखिएको थिएन । यूएईका राष्ट्रपति शेख खालिफा विन जायद अल नाहयानले निजी क्षेत्रमा लागू हुने गरी नयाँ श्रम नीतिसहितको श्रम कानुन (सन् २०२१ को कानुन नम्बर ३३) जारी गरेका हुन् । यो कानुन आगामी फेब्रुअरी २ देखि कार्यान्वयनमा आउने छ । यूएईका मानव संसाधन तथा इमिरेती मन्त्री अब्दुल्लाह रहमान अल अवारले मंगलबार दुबईमा पत्रकार सम्मेलन गर्दै श्रम कानुनमा गरिएको नयाँ व्यवस्थाबारे जानकारी गराएका हुन् । खाडीमा जाने नेपाली श्रमिकले सबैभन्दा बढी खर्च यूएई जानका लागि गर्छन् । यूएईमा झन्डै ३ लाख नेपाली छन् । यूएईमा सेवा क्षेत्रमा काम गर्ने नेपालीको संख्या धेरै भएकाले कोभिडको समयमा झन्डै ५० हजारले रोजगारी गुमाएका थिए । मानव संसाधन मन्त्रालयले नयाँ श्रम कानुन रोजगारदाता र श्रमिकका लागि निकै लचिलो भएको दाबी गरेको छ । पहिलोपटक घण्टाका आधारमा काम गर्न पाइने, तीनवर्षे करारपत्रको समय तोकिनुका साथै संयुक्त रोजगारी (सेयर जब) को मोडललाई श्रम बजारमा प्रवेश गराइएको मन्त्रालयको भनाइ छ । यसअघि रोजगारदाताले दुई वर्षको करार अवधि तोक्ने गरेका थिए । कतिपय अवस्थामा करार अवधि नतोकी पनि काममा लगाउने गरिएको थियो । नयाँ व्यवस्थाअनुसार श्रमिकलाई इच्छाविपरीत काममा लगाउन पाइने छैन । यूएई पुगेपछि कामप्रति चित्त नबुझेको खण्डमा श्रमिकले स्वदेश नफर्की अर्को रोजगारदातासँग करार सम्झौता गरी काम गर्न पाइने छ । ६ महिनाभित्र कम्पनी परिवर्तन गर्नुपरेमा भने एक महिनाअघि नै सूचना दिनु पर्नेछ । ६ महिना पूरा गरेपछि भने श्रमिकले दुई साताको पूर्वसूचना दिई कम्पनी परिवर्तन गर्न पाउनेछन् । श्रमिक भर्ना प्रक्रियामा लागेको खर्च नयाँ रोजगारदाताले पुरानो रोजगारदातालाई सोधभर्ना गर्नु पर्नेछ । नयाँ कानुनले सातामा ४० घण्टा काम गर्नुपर्ने नियम बनाएको छ । ४० घण्टा तीन दिनभित्रै समाप्त गरी बस्न पनि सुविधा दिइएको छ । नयाँ श्रम कानुनले एउटा कम्पनीको तोकिएको घण्टा समाप्त गरेपछि अर्कोमा पनि पार्टटाइम गर्न पाउने सुविधा दिएको छ, यूएईमा कार्यरत मेघराज सापकोटाले भने, यो हाम्रा लागि निकै महत्त्वपूर्ण सुधार हो । नयाँ श्रम कानुनले करार अवधि समाप्त हुनासाथ रोजगारदाताले श्रमिकको इच्छाविपरीत स्वदेश पठाउन पाउने छैन । अब पुरानो कम्पनीसँगको करार अवधि समाप्त भएपछि श्रमिकले आफ्नो क्षमताअनुसार अर्को नयाँ कम्पनी खोजेर काम गर्न पाउने छन् । नयाँ श्रम कानुनले राष्ट्रियता, लिंग र जातका आधारमा तलबमा भेदभाव गर्न रोक लगाएको छ । यूएईमा हुने आबुधाबी डाइलग बैठकमा नेपालले राष्ट्रियताका आधारमा तलबमा भेदभाव हुने गरेको भन्दै त्यसको अन्त्य हुनुपर्ने माग राख्दै आएको थियो । हाम्रो माग सम्बोधन भएको छ, सापकोटाले भने । श्रम कानुनले सुत्केरी बिदा बढाउनुका साथै काजकिरियाका लागि पनि बिदा दिइने सुविधा थपेको छ । ६० दिनको सुत्केरी बिदा पाइने व्यवस्था गरेको छ । जसमा ४५ दिन तलबी बिदा, १५ दिनको आधा तलबी बिदा पाइनेछ । थप ४५ दिनको बेतलबी बिदाको सुविधा पनि पाइनेछ । बुबाआमा मृत्यु भएमा ५ दिनसम्मको तलबी बिदाको सुविधा दिइएको छ । त्यस्तै, नयाँ कानुनले उपदान पाउने दिन बढाएको छ । ५ वर्षसम्म काम गरेकालाई २१ दिनको उपदान दिनुपर्ने व्यवस्था गरिएको छ । यूएईको श्रम कानुनलाई नजिकैबाट हेर्दै आएका नेपाल ट्रेड युनियन महासंघ (जिफन्ट) का उपाध्यक्षसमेत रहेका पूर्वमहान्यायाधिवक्ता रमेश बडालले बिनाशुल्क अदालतमा मुद्दामामिला गर्न पाइने नीति श्रमिकमैत्री रहेको बताए । यूएईमा श्रम समस्यामा परेपछि अदालतमा मुद्दामामिला गर्न निकै कठिन छ । पैसा तिरेर मुद्दामामिला गर्न सकिने अवस्था थिएन । यसलाई नयाँ कानुनले सम्बोधन गरेको देखिन्छ, उनले भने । श्रम कानुनमा सुधार गरे पनि यूएईले अझै न्यूनतम तलब तोक्ने कार्य नगरेको उनले बताए । यूएईले भने आगामी ५० वर्षसम्म श्रम बजारलाई हेरेर लचिलो श्रम कानुन ल्याइएको दाबी गरेको छ । नयाँ श्रम कानुनले कार्य क्षेत्रमा भइरहेको परिवर्तनलाई सम्बोधन गरेको छ । श्रम बजारमा थप लचकता अपनाई काम गर्ने वातावरणलाई प्रतिस्पर्धी बनाइएको छ, मन्त्री अवारले पत्रकारहरूसँग भने, कानुनले रोजगारदाता र श्रमिक दुवैलाई काम गर्न प्रोत्साहित गर्छ ।"
कोरियाली भाषा परीक्षा तय,"काठमाडौं (कास) वैदेशिक रोजगार विभागले रोजगार अनुमति प्रणाली (ईपीएस) मार्फत दक्षिण कोरियाबाट फर्केका श्रमिकलाई पठाउनका लागि विशेष भाषा परीक्षा (सीबीटी) को मिति तय गरेको छ । नेपालले पाउने कोटा नै तलमाथि हुन सक्ने कोरियाले चेतावनी दिएको थियो । त्यसपछि विभागले विशेष भाषा परीक्षाको मिति तय गरेको हो । परीक्षाका लागि आफ्नो भिसाको अवधिभित्रै सन् २०१० जनवरी १ पछि कोरियाबाट स्वैच्छिक रूपमा फिरेकाहरूले आवेदन दिन सक्नेछन् । आवेदनका लागि मंसिर ६ देखि ८ सम्मको मिति तोकिएको छ । आवेदकले पुस १ देखि ७ सम्म हुने भाषा परीक्षामा सहभागी हुन पाउनेछन् । सन् २०२० मा नै सीबीटीको परीक्षा हुनुपर्थ्यो । कोरियाले श्रमिक लैजान अन्य देशबाट भाषा परीक्षा गरिसकेकाले नेपालबाट मात्रै नभएको भन्दै घुमाउरो ढंगले चेतावनी दिएपछि परीक्षाको मिति तय गर्यौं, वैदेशिक रोजगार विभाग ईपीएस शाखाका निर्देशक सुरेश राउतले भने, हामीले समयमा नै भाषा परीक्षा नलिँदा कोटा नै गुम्ने अवस्था सिर्जना भयो ।कोरियामा काम गर्दा प्रतिबद्ध श्रमिक को हैसियत नपाएका श्रमिकले मात्रै परीक्षामा सहभागी हुन पाउनेछन् । कोरिया पुगेका श्रमिकले रोजगारदाता परिवर्तन नगरी ४ वर्ष १० महिना काम गरेकालाई रोजगारदाताले प्रतिबद्ध श्रमिकको रूपमा पुनः नियुक्त गर्न पाउने सुविधा छ । कोरियाको श्रम कानुनमा त्यस्तो श्रमिक स्वदेश फिरेको तीन महिनापछि पुनः सोही रोजगारदाताले भर्ना लिन पाउने व्यवस्था छ । कोरोना महामारीयता कोरियाले नयाँ श्रमिकका लागि भाषा परीक्षाको मिति तय गरेको छैन । २२ महिनायता नयाँ श्रमिक पनि लगेको थिएन । गत कात्तिक दोस्रो साताबाट भने प्रतिबद्ध श्रमिक लैजान थालेको हो । पहिलो चरणमा प्रतिबद्ध श्रमिकलाई प्राथमिकता दिइएको छ । डिसेम्बरबाट भने नयाँ श्रमिक लैजाने तयारी छ । डिसेम्बरको लागि ५ सय जनाको सूची आएको छ, राउतले भने, छनोटमा परेकाहरू जान पाउँछन् । नेपालकोरिया संयुक्त प्राविधिक समितिको गत साता भएको बैठकमा नेपालले भाषा परीक्षा उत्तीर्ण सबैलाई लैजाने प्रस्ताव राखेको थियो । उत्तीर्ण भएका झन्डै १० हजार जना कोरिया जान पाएका छैनन् ।"
अदालतमा आगो लागिरहँदा दलहरू भाग्न पाउँदैनन्,"मुलुकको सर्वोच्च न्यायालय इतिहासकै सर्वोच्च संकटमा छ, इजलासहरू तीन सातादेखि ठप्पप्रायः छन्, पदासीन प्रधानन्यायाधीशमा चरम विचलन देखिएको भन्दै स्वयं न्यायाधीशहरू र बार आन्दोलित छन्, तापनि निकास निस्कने चाँदीको घेरासमेत देखिएको छैन । लोकतान्त्रिक राज्यका तीन स्तम्भ कार्यपालिका, व्यवस्थापिका र न्यायपालिकाबीच शक्तिपृथकीकरण र शक्ति सन्तुलनको सम्बन्ध हुन्छ । कुनै पनि स्तम्भमा संकट उत्पन्न भए अरू स्तम्भले भूमिका खेल्नुपर्छ भन्ने सिद्धान्त र अभ्यास पनि छ । त्यसैले कार्यपालिका र न्यायपालिका प्रमुखको चयन तथा उनीहरूमाथिको कारबाहीमा व्यवस्थापिकाको प्रत्यक्ष भूमिका हुन्छ । व्यवस्थापिका भनेको कुनै अमूर्त बिम्ब होइन, जनताबाट निर्वाचित प्रतिनिधिहरूको मूर्त संरचना हो, जसको परिचालन दलहरूले गर्छन् । त्यस्तै कार्यपालिका प्रमुख पनि दलका नेता नै हुन्, जसले संवैधानिक परिषद्को अध्यक्षता गरेका हुन्छन् । यसरी प्रधानन्यायाधीशको नियुक्तिको सिफारिस गर्ने संवैधानिक परिषद् तथा अनुमोदन र कारबाहीसमेत गर्ने व्यवस्थापिकाको नेतृत्व गर्ने जिम्मा पाएको राजनीतिक नेतृत्व किनारामा उभिएर रमिते बन्ने होइन, आफ्नो संवैधानिक जिम्मेवारी पूरा गर्नुपर्ने कर्तव्यबाट विमुख हुँदा संकट झन् थपिएको छ । प्रधानन्यायाधीशमाथि न्यायालयभित्रबाहिर जेजस्तो आरोप लागेको छ, जुन खाले चौतर्फी अविश्वास उत्पन्न भएको छ, यसको सहज निकास भनेको उनले बिनासर्त राजीनामा दिनु नै हो । नैतिक दृष्टिले पनि उपयुक्त यही हो तर प्रधानन्यायाधीश चोलेन्द्रशमशेर राणा जुनसुकै स्तरको आलोचना सहेर पनि जवाफदेहिताबिना पदमा रहन खोजेका छन् । जबरा टसको मस नभएपछि अदालतको गतिरोध लम्बिएको छ । आमरूपमा न्यायप्रणाली न्यायालयको आन्तरिक मामिला हो, त्यसमा बाह्य हस्तक्षेप ग्राह्य हुँदैन । कुन मुद्दामा कस्तो फैसला दिने भन्ने विषय देशको संविधान, कानुनी व्यवस्था र न्यायमूर्तिको योग्यता र विवेकमा भर पर्ने हो । तर अहिले भइरहेको बहस कुनै विशिष्ट मुद्दा विशेषमा होइन, समग्र न्यायालयको गरिमाको विषयमा हो । यो प्रतिष्ठा संकटमा परेको भन्दै सर्वोच्चकै २० मध्ये १९ न्यायाधीश अवज्ञामा उत्रिएका छन्, न्यायालयको वाचडग को भूमिकामा रहने नेपाल बार र सर्वोच्च बार आन्दोलनमा छन् । सर्वोच्च न्यायालय परिसरमा हरेक दिन प्रधानन्यायाधीशविरुद्ध नाराबाजी भइरहेको छ, बारले सिर्जना गरेको बार बल्लतल्ल छलेर अदालत प्रवेश गरेका प्रधानन्यायाधीशले आफ्ना सहकर्मीलाई इजलासमा बसाउन सकेका छैनन् । त्यसैले यो समग्र न्याय प्रशासनको विषय हो, जसमा व्यवस्थापिका र कार्यपालिकाको भूमिका अपेक्षित मात्र होइन, अनिवार्य नै हुन्छ । राजनीतिक रूपमा पनि पहिलो दायित्व सत्तारूढ दलहरूको हो किनकि उनीहरूले नै संवैधानिक परिषद्, कार्यपालिका र व्यवस्थापिकाको नेतृत्व गरिरहेका हुन्छन् । त्यसैले राज्य सञ्चालनको मुख्य जिम्मेवारी लिएका प्रधानमन्त्री शेरबहादुर देउवा र उनका सहयोगी पुष्पकमल दाहाल, माधवकुमार नेपाललगायत नेताहरू अब आँखा चिम्लेर बसिरहन पाउँदैनन् । उनीहरूले आफ्नो दायित्व निर्वाह नगर्दा न्यायालय ध्वस्त भयो भने सार्वजनिक जवाफदेहिताबाट उनीहरू उम्कन पाउने छैनन् । दोस्रो, संवैधानिक परिषद्मा रहेर प्रधानन्यायाधीश नियुक्तिको निर्णयमा प्रत्यक्ष सामेल हुने प्रतिपक्षी नेता र उनको नेतृत्वमा रहेको दलको पनि यसमा भूमिका जोडिन्छ । नियमित शासनप्रशासन चलाउने जिम्मा सरकारको भए पनि राज्य सञ्चालनको बृहत्तर दायित्व प्रमुख प्रतिपक्षको समेत हुने भएकाले नै संवैधानिक परिषद्मा विपक्षी नेताको प्रतिनिधित्व रहने व्यवस्था गरिएको हो । त्यसैले आफ्नो विवेक र ऐतिहासिक दायित्वबाट प्रमुख प्रतिपक्ष पनि भाग्न पाउँदैन ।तेस्रो, प्रधानन्यायाधीश जबरा स्वयंले मार्गप्रशस्त नगरेमा सार्वजनिक सरोकारको यो मामिला स्वतः संसद्मा जान्छ, जहाँ भूमिका खेल्नुपर्ने राजनीतिक दलहरूले नै हो । न्यायालयमा चरम विशृंखलता भएको बखत न्यायिक प्रणालीलाई थप पथभ्रष्ट हुन नदिने प्रमुख अभिभारा स्वतः संसद्मा स्थानान्तरण हुन्छ । यो विषयको गाम्भीर्य बुझ्न संसद्मा प्रतिनिधित्व गर्ने ठूला दलहरूले जति ढिलाइ गर्छन्, त्यति नै क्षति बढ्दै जान्छ । अहिले प्रधानन्यायाधीशमाथि बार र बेन्च दुवैतिरबाट लागेको आरोप सहमतिका नाममा पनि बिर्सिन मिल्ने स्तरका छैनन् । कुनै तार्किक निकासबिनै यो मुद्दा अलमलियो भने सम्पूर्ण न्यायिक प्रणाली गिजोलिने मात्र होइन, अदालतप्रति जनआस्था शून्यसमेत बन्न जान्छ, राज्यसत्ताको एउटा मुख्य धरोहरप्रतिकै विश्वास समाप्त हुन सक्छ । यसले अन्ततोगत्वा न्यायिक सर्वोच्चता र लोकतान्त्रिक व्यवस्थामाथि नै प्रश्न उठाउनेछ । जतिसुकै सर्वोच्च र सम्मानित भए पनि, न्यायका मूर्तिहरूमा समेत विचलन आउन सक्ने तथा उनीहरूबाट अक्षम्य गल्तीसमेत हुन सक्ने भएकैले न्यायालयलाई मर्यादित परिधिबाहिर जानबाट रोक्न संविधानमा महाभियोगको प्रावधान राखिएको हो । उदेकलाग्दो के छ भने, दलहरू त्यो बाटोबारे छलफल गर्नसम्म तयार देखिएका छैनन् । खासगरी प्रमुख प्रतिपक्षी एमालेले यो विषयलाई राजनीतीकरण गर्ने चाहस्वरूप संसद् विघटनसम्बन्धी मुद्दा फैसला गर्ने सबै न्यायाधीशलाई नै महाभियोग लगाउनुपर्ने धारणा अघि सारेकाले सत्तारूढ दलहरूलाई पनि मौन बस्न बहाना मिलेको छ । तर, यो विषयबाट भाग्ने सुविधा न सत्तापक्षलाई छ न प्रतिपक्षलाई । किनभने, नेपालको संविधानले नै राज्य सञ्चालनको बृहत्तर जिम्मेवारीमा सत्तारूढ दलसँगै प्रमुख प्रतिपक्षीलाई समेत संलग्न गरेको छ । त्यसैले न्यायालयको साखको प्रश्नलाई कसैले राजनीतिक सौदाको विषय बनाउनै मिल्दैन । अहिले राज्य सञ्चालकसामु दुइटा जिम्मेवारी सँगैसँगै आएका छन् । पहिलो, प्रधानन्यायाधीश प्रकरणलाई यथाशीघ्र निकास दिने । दोस्रो, न्यायालयका तमाम विकृतिविसंगति हटाउन संरचनागत र प्रवृत्तिगत सुधार थाल्ने । सवाल न्यायालयको संकटमाथि खोजिने संसदीय निकासले कुन दल तथा नेतालाई कस्तो असर पर्छ भन्ने होइन, लोकतान्त्रिक मुलुकका लागि राज्यको एउटा अंगलाई सग्लो राख्ने कि नराख्ने भन्ने हो, यसप्रति जनआस्थालाई अक्षुण्ण राख्ने कि क्षतिग्रस्त हुन दिने भन्ने हो । अतः न्यायालयमा भैरहेको सर्वोच्च संकटप्रतिको यो बेवास्ता लोकतान्त्रिक मान्यताप्रति संवेदनहीनताको द्योतक हो । यसका पछाडि अनेक कारण हुन सक्छन्, तर यति भन्दा फरक नपर्ला सर्वत्र अन्योलको यो अवस्था हाम्रा नेताहरूको अत्यन्त आत्मकेन्द्रित स्वार्थी राजनीतिको उपज हो । आफ्नो व्यक्तिगत र दलीय गाथगद्दी मै विघ्नबाधा नआउन्जेल मुलुकमा जत्रै प्रलय आए पनि रमिते बन्ने दलीय प्रवृत्ति नै निकासको बाधक बनिरहेको छ । दलीय नेतृत्वले बेलैमा बुझ्नुपर्छ हिजोको संसदीय कालखण्डका असोज १८ वा माघ १९ तत्कालीन राजा ज्ञानेन्द्रको अतिरिक्त महत्त्वाकांक्षाका यस्तै प्रवृत्तिका उपज हुन् । अहिले प्रश्रय पाइरहेका प्रवृत्तिले भविष्यमा त्यस्तै दुर्घटना आमन्त्रण गर्न सक्छन् । कत्ति पनि औचित्य नहुँदासमेत हिजो एक लोकप्रिय प्रधानन्यायाधीशमाथि समेत महाभियोगको अस्त्र प्रहार गर्न संकोच नमानेका दलहरू अहिले औचित्य नै आइलाग्दा पनि सम्पूर्ण रूपमा मौन रहनु कसै गरी स्वाभाविक र शोभनीय होइन । यो नेपालको समग्र राजनीति र दलीय नेतृत्वको बौद्धिक र तार्किक दुखान्त मात्र होइन, विपरीत बुद्धिको पनि चरम नमुना हो । मुलुकको समसामयिक मामिलाप्रति रुचि राख्ने साधारण जनमानसलाई पनि धेरथोर पक्कै ज्ञान छ दलहरू किन यस्ता छन् वा यस्ता भए ? त्यसैले दलहरूको यो अकर्मण्यतामा सुधार नआउने हो भने अहिले सर्वोच्च नेतृत्वमाथि न्यायिक वृत्तबाट जुन विरोध भैरहेको छ, त्यस्तै विरोध आम तहबाट दलीय नेतृत्वविरुद्ध पनि नहोला भन्न सकिन्न । राज्यको एउटा अंगमा आएको संकटको उचित हल ननिस्किएमा त्यसले सर्वत्र क्षति पुर्याउन सक्ने निश्चित छ । किनभने, समुन्नत लोकतन्त्रका लागि स्वतन्त्र र सम्मानित न्यायालयजस्तै राजनीतिक नेतृत्व पनि भरपर्दो हुनु उत्तिकै आवश्यक छ । यसका निम्ति अहिले उनीहरूमा अदालत जोगाउने गहिरो चिन्ता देखिनुपर्छ । राजनीतिक भूमिका जबराको पक्षमा वा विपक्षमा होइन, संविधानको रक्षार्थ अपरिहार्य छ । सत्ता र प्रतिपक्षी दलहरूलाई प्रधानन्यायाधीश जबरामाथि नै पूर्ण विश्वास छ भने उनीहरूले स्पष्टतः भन्न सक्नुपर्छ बार, बेन्च र सार्वजनिक वृत्तबाट जबरामाथि जेजति संगीन आरोप लागेका छन्, ती सबै मिथ्या हुन् ! त्यसैले हामी उनीमाथि महाभियोग लगाउन तयार छैनौं । के देउवा, दाहाल र ओली प्रधानन्यायाधीशको प्रतिरक्षामा यसरी उभिन तयार छन् ? होइन भने अदालतमा आगो लागिरहँदा मुख्य दलहरू आफ्नो संवैधानिक दायित्वबाट पन्छिन पाउँदैपाउँदैनन् । सर्वोच्चको संकटबारे पोजिसन नलिई भाग्ने छुट अब कुनै नेतालाई छैन । उनीहरूले संसद्, संवैधानिक परिषद् र सत्ता सञ्चालकका रूपमा आफ्नो कर्तव्य निर्वाह गर्नैपर्छ । अदालतको दुर्गतिको दर्शक बनिरहन मिल्दैन, पाइँदैन । तसर्थ दलहरूले यो मामिलालाई सम्भावित जयपराजयको गणितका रूपमा मात्र नलिएर लोकतन्त्र र राज्य व्यवस्थामाथिकै प्रश्नका रूपमा लिनुपर्छ र त्यहीअनुसार मार्गदर्शनको उचित उपाय पहिल्याउनुपर्छ । अपेक्षा गरौं दलहरूले न्यायालयको साख जोगाउने गरी निर्णय लिनेछन् र आफ्नो पनि नाक राख्नेछन् ।"
खाद्यान्नमा अचाक्ली मूल्यवृद्धि,"लामै अन्तरालपछि मंगलबार आमनगरिकले नेपाल बन्दको सामना गर्नुपर्यो । इन्धनमा भएको मूल्यवृद्धि फिर्ता हुनुपर्ने माग राखेर बन्द गरेको नेकपाले योभन्दा पनि खाद्यान्न नागरिकका लागि अत्यावश्यक हो भन्ने किन बुझ्न सकेन ? इन्धनको मूल्यवृद्धि ठीक हो भन्न खोजिएको अर्थ नलागोस् यो पनि अच्चाक्ली भएको छ तर योभन्दा पनि खाद्यान्नमा भएको दोब्बर मूल्यवृद्धिले सर्वसाधारणको जीविकोपार्जनमा प्रत्यक्ष प्रभाव पारिरहेको छ । खाद्यान्नमा मूल्यवृद्धि भएको निकै समय भइसक्दा पनि कानमा तेल हालेर बसेका राजनीतिक दल र तिनका भ्रातृ सङ्गठनहरू नेपाल आयल निगमले पछिल्लो पटक गरेको मूल्यवृद्धिपछि एकाएक किन झस्किए ? अहिले बाजरमा हेर्ने हो भने खाने तेलको मूल्य दैनिक मजदुरी गनेहरूले खानै नसक्ने गरी बढेको छ । खाने तेलमा शतप्रतिशत मूल्यवृद्धि भएको न सरकारले देख्यो न त कुनै राजनीतिक दल र तिनका भ्रातृ सङ्गठनले नै । जनताका लागि आन्दोलन गर्ने हो भने सबैभन्दा पहिले सर्वसाधारणको चुलोमा जुन चीज पुग्छ, त्यस्ता वस्तुमा भएको अनियमिततालाई सुधार्न सडकमा उत्रनु उचित हुन्छ । अनि विरोधका नाममा बन्द गरेर तिनै दैनिक ज्यालादारी गर्नेहरूको ढाड सेकाउनु हुन्न । सुजन देवकोटा, पालुङ्टार४, गोरखा"
देउवा र कांग्रेसको भविष्य,"शीर्ष भनेर चिनिएका नेताहरूमध्ये नेपाली कांग्रेसका सभापति शेरबहादुर देउवा निकै भाग्यमानी नेतामा पर्छन् । पूर्वराजा ज्ञानेन्द्र शाहको कार्यकालमा समेत प्रधानमन्त्री बनेर सिंहदरबार छिरेका देउवा त्यसपछि पनि पटकपटक उक्त पदमा पुगे । आफूलाई संस्थापक नेता बीपी कोइरालाको सच्चा अनुयायी भनी चिनाउन चाहने यिनी दुर्भाग्यवश जनताका नजरमा भने दूरदर्शिता र आकर्षण नभएका नेतामा गनिन्छन् । देश र जनतालाई कुनै सपना र योजना दिन नसक्ने उनी आमनेपाली, आफ्नै दलका नेताकार्यकर्ताभन्दा पनि ज्योतिषी र पण्डितहरूमा बढी विश्वास राख्छन् । देशकै ठूलो, पुरानो तथा ऐतिहासिक पार्टी भनेर चिनिएको नेपाली कांग्रेस गत निर्वाचनमा थला पर्ने गरी हारेको भए पनि उनले त्यसको जिम्मेवारी लिएनन् । धेरैअघिदेखि १४ औं महाधिवेशन गरेर नयाँ जीवन दिनुपर्ने दललाई अलमलमा राखेर फेरि उनी सत्ता स्वादका लागि नेकपा माओवादीका पुष्पकमल दाहाल, समाजवादीका माधव नेपाल तथा जसपाका उपेन्द्र यादवसँग गठबन्धनमा लहसिएका छन् । स्पष्ट विचार र योजनामा चलाउनुपर्ने दललाई धन र बलको सहारामा चलाउँदा कांग्रेस अहिले इतिहासकै कमजोर अवस्थामा पुगेको छ । देशभरिका कांग्रेसी नेताकार्यकर्ताहरू निराश छन् । उनी भने माओवादीका अस्थिर नेता दाहालको डिजाइनमा घुमेर कांग्रेसलाई रसातलमा पुर्याउने गरी लागिरहेका छन् । दलका केही नेता तथा कार्यकर्ताले उनलाई सचेत गराउन खोजे पनि सुझावको सुनुवाइ भएको देखिँदैन । जनाधार सकिएर पीँधबिनाका लोटा बनेका दाहाल र नेपालले काँधमा बोकिदिएर अब कांग्रेस कतिन्जेल चल्ला ? यो गम्भीर अवस्थाको मनन गरी पार्टीलाई वैचारिक ढंगले चुस्त बनाउँदै दाहालनेपालको बैसाखी टेक्न छोडे मात्र कांग्रेसको अस्तित्व जोगिएला । अन्यथा कांग्रेसलाई एमालेका युवा नेता महेश बस्नेतले भनेझैं भूगोलमा होइन, गुगलमा खोज्ने दिन आउन बेर छैन । कृष्ण कुम्पुरे, आदमटार, धादिङ"
यौन शिक्षाको चुनौती,"दीप्स शाहको यौन शिक्षाको अपरिहार्यता र अमृता अनमोलको किशोरकिशोरीलाई यौन शिक्षा लेखले विद्यालय शिक्षामा यौन शिक्षाको आवश्यकताको सबाल उठाएको छ । लेखहरूको तर्कसँग मेरो असहमति छैन यद्यपि यौन शिक्षा दिने र लिने काम ज्यादै संवेदनशील र चुनौतीपूर्ण छ । जीवनोपयोगी अरू विषयजस्तै यौनबारे पनि आधारभूत जानकारी पाउने पहिलो स्रोत परिवार नै हो । तर, अभिभावकले छोराछोरीलाई यौन शिक्षा दिन त्यति सजिलो छैन, जति सोचिन्छ । फेरि अभिभावक आफैं यौनको वैज्ञानिक पक्षबारे कति जानकार छन् हाम्रोजस्तो समाजमा ? सन्तान हुनु वा नहुनुलाई अझै पनि दैवको लीला मान्दै आएका अभिभावकहरूबाट समुचित यौन शिक्षाको अपेक्षा राख्न सकिँदैन । त्यसै गरी शिक्षकहरू पनि खासै भरपर्दा स्रोत होइनन्, यौन विषयमा । किनकि उनीहरूलाई यौन शिक्षणको विशेष तालिम दिने गरिएको छैन । विवाहित हुँदैमा वा सन्तान जन्माउँदैमा यौनको वास्तविक ज्ञाता होइन्छ भन्न मिल्दैन । यौन शिक्षामा छोराछोरी वा विद्यार्थीहरूसँग अभिभावक र शिक्षक वर्गको कतिको मित्रवत् सम्बन्ध र व्यवहार छ भन्ने नै मुख्य प्रश्न हो । यदि त्यस्तो घनिष्ठता छैन भने यौन शिक्षा लिन र दिन सकिँदैन किनकि यो अरू विषयजस्तो सहज होइन । विकसित देशका शिक्षालयहरूमा यौन शिक्षा दिइन्छ तर त्यहाँ पनि यौन विकृति र अपराध नियन्त्रण भएको छैन, झन् बढ्दो छ । यौन शिक्षाका विभिन्न आयाम हुन्छन्, जस्तै प्रजनन् स्वास्थ्य, यौनको रोमाञ्चक पक्ष, यौन अपराध आदि । पुरुष, महिला सबैका लागि यी सबै पक्षबारे राम्रो जानकारी हासिल गर्नु जरुरी छ, तर सजिलो छैन । यौन शिक्षा दिँदा भरखर नवयौवनमा प्रवेश गर्न लागेका किशोरकिशोरीमा यौन जिज्ञासा झन् बढ्ने सम्भावना अत्यधिक हुन्छ । यसले हुनु नपर्ने घटनालाई निम्त्याउन सक्छ । यौन शिक्षासँगै नैतिक शिक्षा र कानुनी शिक्षा पनि दिने व्यवस्था भएमा बढी प्रभावकारी हुन सक्छ । कैयौं युवालाई यौन अपराध गरेमा कस्तो सजाय भोग्नुपर्छ र जिन्दगी कसरी बर्बाद हुन्छ भन्ने नै जानकारी नभएको पनि पाइएको छ । तसर्थ यौन शिक्षा बहुआयामिक र जटिल विषय हो, यसलाई त्यस्तै गम्भीर व्यवस्थापनबाट सञ्चालन गर्न सकियो भने मात्र सकारात्मक परिणाम आउनेछ । श्रीरामसिंह बस्नेत, वनस्थली, काठमाडौं"
बौद्घिक संस्कृतिमा मार्क्सवादी छाया,"सांस्कृतिक पुनर्जागरण भने पनि या आधुनिक बौद्घिक परम्पराको सुरुआत, नेपालमा यसको इतिहास सय वर्ष पुग्न पनि बाँकी नै छ । विक्रम संवत् १९९०२००० को दशकभन्दा पाँचसात सय वर्षअगाडिको भारतवर्ष का जुन सामूहिक ज्ञान परम्पराहरू छन्, तिनलाई अहिलेका आधुनिक राज्यहरूले गच्छेअनुसार आफ्नो भनेर दाबी गर्ने कर्म त इतिहासको नियमित प्रक्रिया नै हो । यो चली नै रहनेछ । तुलनात्मक दृष्टिले हेर्दा, सय वर्षभन्दा अगाडिका, नेपालको बौद्घिक संस्कृतिका पाँचसात सय वर्ष शुष्क थिए । त्यो इतिहासलाई त त्यति धेरै सच्याउन नसकिएला तर वर्तमान नेपालको परिदृश्यमा हामीले सच्याउन पर्ने र सकिने केही कुरा छन् । लेखको मूल हाइपोथेसिस लाई, घुमाउरो बाटो नगई, सुरुमै उल्लेख गरौं । नेपालको आफ्नो बौद्धिकसांस्कृतिक चेतनाको विस्तार र प्रजातान्त्रिक अभिलाषाका जागरुकताका अभियानहरू विक्रम संवत् १९९० को दशकमा एकैचोटि सुरु भएका हुन् । विश्वपरिवेशमा उत्तरऔपनिवेशिक कालको सुरुआत र छिमेकका स्वतन्त्रता एवं लोकतान्त्रिक अभियानका राजनीतिक सन्दर्भहरूको प्रभाव त त्यसमा हुने नै भयो । त्यस हिसाबमा नेपालको आधुनिकताको सांस्कृतिक र राजनीतिक सुरुआत एकैचोटि भएको हो । बौद्घिक इतिहासको प्राज्ञिक विधाले राजनीतिक चिन्तन प्रणाली, दार्शनिक उथलपुथल र कलासंस्कृतिले कुनै ऐतिहासिक कालखण्डमा एकअर्कालाई पारेको प्रभावलाई नछुट्याई, एकै ठाउँमा राखेर हेर्छ । ढिलो प्रारम्भ भए पनि विक्रमको एक्काइसौं शताब्दीका प्रथम तीन दशकको बौद्घिक विस्तार समग्रमा सन्तोषजनक थियो । आफ्नै विशाल जग नहुँदै, आफ्नो विश्वविद्यालय भर्खर खुलेको परिदृश्यमा त्यतिको विस्तारलाई सहानुभूतिपूर्वक हेरिनुपर्छ । तर ३० को दशकमा विस्तार भएको र वर्तमानसम्म झाँगिएको नेपालको मार्क्सवादी चिन्तन परम्पराले समग्रमा हाम्रो राष्ट्रिय बौद्घिक परम्परालाई फराकिलो हुनबाट रोकेको छ । यसले नेपालको भनेर दाबी गर्न मिल्ने आफ्नै (पूर्वीय) ज्ञान परम्परा र बाँकी विश्व का समकालीन परम्पराका विविधतासँग संवाद गर्ने दायरा खुम्च्याएको छ । यति पढ्दै गर्दै केही बौद्घिक हरू अलिकति प्रोभोक भइसकेको हुनुपर्छ । अलिकति प्रोभोकेटिभ प्रस्तावना सचेत रूपमै गरिएको हो । किनभने, त्यसै पनि नेपालको तथाकथित बौद्घिक वृत्त त्यस्तै चारपाँच सय मानिसको घेरामा होला । बौद्घिक, चिन्तक, लेखक, प्राध्यापक जोजो हुन्, सबै मिलाउँदा, तिनीहरूमध्ये धेरैले धेरैलाई व्यक्तिगत रूपमै चिन्छन्चिनिन्छ । चिनजान त राम्रै हो तर त्यसको गैरसृजनशील पाटो छ । एउटा विषयमा एक थोक लेख्न बस्यो, एक जना परिचित मित्र को अनुहार सम्झनामा आउँछ । ऊ रिसाउला भनेर या त त्यो विषयमा प्रवेशै नगर्यो या लेखे पनि बोधो भाषामा केही लेख्यो । अनि अर्को विषयमा अर्को दृष्टिकोण लेख्न बस्दा, अर्को कुनै मित्रलाई सम्झ्यो । अनि त्यो रिसाउला भनेर त्यो पनि नलेख्यो । सबैमा हैन, तर कतिपय लेखक र बौद्धिकमा त्यस्तो प्रवृत्ति देखिएको छ । कुनै बौद्धिक वा लेखकलाई सबैले मन पराइदिएको त राम्रो हो तर दुनियाँमा सबैले मन पराउने केही पनि छैन, खास गरी चिन्तन परम्पराका सन्दर्भमा । यो वृत्तमा अलोकप्रिय भइएला कि त्यो वृत्तमा भन्दाभन्दै राम्रै खुबीका कतिपय लेखकहरू हेर्दाहेर्दै भुत्ते भएका अनगिन्ती उदाहरण समकालीन नेपालमै बग्रेल्ती छन् । त्यसबाहेक, एउटा अर्को थरीको सानो वृत्त छ नेपालमा, जसले ज्ञान परम्पराको शुद्धतावादी जजमानी गर्छ । तिनीहरूको सधैंको गुनासो हुन्छ नेपालको बौद्धिकता विकास नभएको तिनका कुरा अरूले नसुनेर हो । आजीवन ज्ञानकर्मलाई नै पेसा बनाएका र अनुसन्धानमा जजमानी गरेका बाहेक अरूले बौद्धिक कुरा गरेको नै सुहाउँदैन भन्ने आग्रह पनि हुन्छ तिनीहरूको । तिनका कुरा त बरु रोचक नै लाग्छन् किनकि तिनले कम से कम मान्छेलाई एकै छिन भए पनि जुरुक्क पार्छन् । असहमत हुन जगाउँछन् । प्रतिक्रियास्वरूप नै भए पनि, अरूबाट थप संकथनको सृजना गराउँछन् । कार्ल मार्क्स नभइदिएका भए समाजलाई हेर्ने हामी धेरैको विश्वदृष्टि जे छ, त्यो अहिले भएको जस्तो हुने थिएन । पुँजीवाद पूर्णतः अँगालेका राष्ट्र नै किन नहोऊन्, श्रम, समानता र सामाजिक न्यायलाई हेर्ने विश्वदृष्टिमा मार्क्स कतै भेटिइहाल्छन् । त्यसैले विषय मार्क्सको होइन । विषय नेपालमा मार्क्सवादी विचार परम्पराको छायाले देशको समग्र बौद्घिक परम्परालाई कसरी ओझेल पारेको छ भनेर हेर्नु हो । यो चिन्तन परम्पराले कसरी आफूबाहेक अरू परम्परासँग संवाद नै गर्दैन भन्ने हो । मार्क्सवादी सिद्धान्तले भन्छ साहित्य, कला भनेको समाजको ऐना हुनुपर्छ । साहित्य, कला, संस्कृतिले सामाजिक यथार्थलाई उजागर गर्नुपर्छ । कलाको, विद्वत्ताको उद्देश्य हुनुपर्छ । त्यो उद्देश्य समाजलाई क्रान्तिका लागि, प्रगतिका लागि, अगाडि बढ्नका लागि प्रेरित गर्ने हुनुपर्छ । त्यसले निमुखा वर्गको बोली बोल्नुपर्छ । त्यसो नगर्ने सृजना फजुल हो । अन्यत्रका जस्तै, नेपालका प्रशिक्षण नलिएका तर वामपन्थी रुझानका बौद्घिकहरूको पनि ज्ञानसांस्कृतिक परम्परालाई हेर्ने दृष्टि यही हो । यसो सुन्दा, साहित्य, सृजना, कला सबैले समाजको सेवा गर्ने उद्देश्य बोकेको हुनुपर्छ भन्ने परम्परामा नराम्रो धेरै देखिँदैन । तर समस्या यहीँनेर सुरु भइहाल्छ । समग्रमा मार्क्सवादी परम्पराका बौद्घिकहरूको विडम्बना के छ भने, उनीहरू नेपालकै आधुनिक कालका सांस्कृतिक परम्पराहरूसँग संवाद गर्न डराउँछन् । किनकि हरेक ज्ञान र सृजनालाई त्यो मजदुरका पक्षमा लेखिएको छ कि छैन, त्यसले क्रान्ति को सेवा कसरी गर्छ, त्यसमा सामाजिक यथार्थवाद छ कि छैन भनेर हेर्नेबित्तिकै तिनीहरू लेखनाथ पौड्याल, माधवप्रसाद घिमिरेका सांस्कृतिक चेतका बारेमा खुलेर कुरा गर्न डराउँछन् । गरे भने पनि डिसमिसिभ हिसाबमा गर्छन् । अरू त छाडौं, आधुनिक नेपालको चेत निर्माण गर्ने सांस्कृतिक अभियानमा महाकवि लक्ष्मीप्रसाद देवकोटाकै बारेमा विमर्श गर्न उनीहरू डराए । अझै डराउँछन् । वैचारिक रूपमा आफ्नै अग्रणी भए पनि पारिजातकै शिरीषको फूल को कति कुरा गर्नु ठीक होला भनेर हच्किन्छन् । के मदनमणि दीक्षितकी माधवी माधवी हुनु ठीक थियो ? त्यो चिन्तनले त्यहाँ अरू सौन्दर्य परख गर्न दिँदैन । किनकि मार्क्सवादमा स्वच्छन्दताका लागि, बौद्घिक अराजकताका लागि, सृजनशील पागलपनका लागि छुट हुँदैन । बीपी कोइरालाको साहित्य वा विचारसँग इन्गेज भयो भने त वामपन्थी अछुत नै हुने खतरा अझै छ । सहमत हुनुपर्छ भन्ने त सवालै होइन । यहाँ बौद्घिक रूपमा पारस्परिक संवाद गर्ने कुरा मात्र गरिएको हो । यो चिन्तनले चौतर्फी रूपमा अरू बौद्धिक र सांस्कृतिक परम्परालाई एकै वाक्यमा तत्कालीन सामाजिक चेतनाको प्रतिनिधित्व नगर्ने, सामन्तवादी र पुँजीवादी वर्गको सेवा गर्ने भनेर खारेज गर्छ । अस्तित्ववादी बौद्घिक परम्परासँग उसले सामीप्य राख्न सक्दैन । मान्छे खान नपाएर मरिरहेका छन्, केको अस्तित्ववाद ? बेलुका के खाने भनेर संघर्ष गर्न लाग्नु कि जीवनको अर्थ खोज्न लाग्नु ? उत्तरआधुनिकता, विनिर्माण भनेका त बुर्जुवा अवधारणा हुन् ! मोहनदास करम चन्द गान्धी पनि सुधार गर्न खोज्ने मान्छेसम्म हुन् तर गान्धीका कुरा मार्क्सवादसम्मत छैनन् ! नेपालमा खास गरी ३० र ४० को दशकमा सामाजिक चेतना बढी भएका र शिक्षित युवाहरूको ठूलो पंक्ति वामपन्थी अभियानसँग जोडियो । त्यो सारा पंक्तिले नेपालकै आफ्नै ऐतिहासिक परम्परासँग नै अन्तरसंवाद गर्न सकेन । सबै सांस्कृतिक परम्परालाई मार्क्सवादी दृष्टिकोणबाट हेर्दै केवल खारेज गर्दै गयो । सबै विषयलाई मार्क्सवादी शुद्धताको कसीमा हेर्नुपर्ने भएकाले नेपालको आफ्नै जुन आंशिक पूर्वीय दार्शनिक परम्परा छ, त्यसमा बोल्न मिल्दैन जस्तो गर्छन् उनीहरू । मार्क्सवादी भएका कारण देवताका कुरामा नबोल्ने बुझ्न सकिन्छ तर त्यहाँबाट भगवान्लाई निकाल्दा जति बाँकी ज्ञान हुन्छ, त्यसमा कुरा गर्न पनि मार्क्सवादले दिँदैन । त्यो ज्ञानसँग सहमत हुनुपर्छ भनेको त हुँदै होइन । विषय संवाद नै गर्न नहुने अछुतपन हो । किनकि मान्छेले आफैंले कुरा बुझ्न सक्छ, बुझ्नका लागि देववाणी नै जरुरी हुँदैन भनेर स्थापित नहुन्जेल संसारका प्रायः सबै ज्ञान परम्परामा भगवान्को अवधारणा जोडिएकै थियो । भगवान्ले भनेको भनेपछि मान्छेलाई पत्याउने बनाउन सजिलो हुन्थ्यो । तर मार्क्सवादी भएपछि बुद्धको दार्शनिक ज्ञान परम्परामा पनि सीमितबाहेक अन्तरक्रिया हुँदैन । जब तपाईं हरेक कुरामा मार्क्सले भनेजस्तो वर्गको सेवा खोज्नुहुन्छ तब तपाईंलाई लिओनार्दो दा भिन्चीको मोनालिसा अर्थहीन लाग्छ । शेक्सपियरका वियोगान्त किन महान् छन् भन्ने अनुमति तपाईंलाई हुँदैन । महाकवि देवकोटाको स्वच्छन्दतावादले गर्नुपर्ने वर्गको सेवा गर्दैन भन्ने लाग्छ । साहित्य र कला समाजको ऐना भएको ठीक छ । तर व्यक्तिका निजत्वभित्र छिर्ने गैरसामाजिक संस्कृति पनि महत्त्वपूर्ण हुन्छ, सुन्दर हुन्छ । मार्क्सले भनेजस्तै, दार्शनिकहरूले अहिलेसम्म (उनको बेलासम्म) केवल जीवनजगत् के हो भन्ने मात्र कुरा गरे, खास दर्शनशास्त्रले गर्नुपर्ने यी सबैको परिवर्तन हो भन्ने पनि ठीक छ । तर दर्शनशास्त्रको काम केही परिवर्तन गर्नु होइन भन्ने कुराको पनि अर्थ हुन्छ । जीवनको विसंगति र अर्थहीनताको कुरा गर्ने दर्शनको पनि अर्थ हुन्छ । यसो सोच्नोस् त, नेपालको वामपन्थी बौद्धिक वृत्तले आफ्नो सन्दर्भका रूपमा संवाद गर्ने नेपालकै बौद्धिक परम्परा अति साँघुरो लाग्दैन ? बाँकी विश्वसँग उनीहरूको संवाद हेर्नुस् त, कति डराईडराई, आफ्नै गुरुकुलको कसले के भन्ने हो, आफ्नै पुरानो वाम अवचेतनले कता गाली गर्ने हो भनेर, तौलीतौली, सोचीसोची मात्र त्यसो गर्छन् ! वाम बौद्घिकहरू अझै पनि शीतयुद्घकालीन मार्क्सवादी शुद्घताको कैदमा आफैं कक्रक्क परेर बस्नुपरेको छ । त्यसले देशको आफ्नै ऐतिहासिकसांस्कृतिक चेतसँग उन्मुक्त संवाद गर्न नदिएर बौद्घिक परम्पराको विकासमै संकुचन पैदा गरेको छ ।"
पार्टी कब्जाको मनोविज्ञान,"नेपाली लोकतन्त्र दलतन्त्रमा परिणत भएको टीकाटिप्पणी केही समययता बाक्लिँदै गएको छ । लोकतन्त्र दलतन्त्रमा परिणत हुनुमा शीर्ष नेताहरूको चिन्तन र व्यवहारमा हावी भएको पार्टी कब्जाको मनोविज्ञानले महत्त्वपूर्ण भूमिका खेलेको छ । पार्टी कब्जाको मनोविज्ञानबाट सबै पार्टीका उच्च तहका नेताहरूलाई कसरी मुक्त बनाउने भन्नेबारे यो आलेख केन्द्रित रहनेछ ।विशेष गरी पश्चिमा देशहरूमा आम निर्वाचनको परिणाम आउनासाथ कुनै पनि पार्टी जनमतको आयतन घटेर सरकारमा सहभागी नहुने अवस्था आउँदा, पार्टीलाई बहुमत दिलाउँछु या पहिलो पार्टी बनाउँछु भनेर नेतृत्व हाँकिरहेको नेताले हतारहतार पदबाट राजीनामा दिएको देखिन्छ । अझ मतदाताहरूले मतदान गरिसक्दानसक्दै राजनीतिक पार्टीका मुख्यालयहरूमा अथवा सम्बन्धित पार्टीका नेताको वार रुम मा पार्टीको जित वा हारको वक्तव्य समानान्तर शैलीमा तयार गरिराखिएको हुन्छ । यो कुरा बेलायतको प्रधानमन्त्री भइसकेका टोनी ब्लेयरदेखि डेभिड क्यामरुनसम्मको आत्मकथामा प्रस्ट रूपमा उल्लेख छ ।एउटा उन्नत लोकतन्त्रका लागि न्यूनतम पूर्वसर्त भनेकै कुनै पनि पार्टी नेताले आम निर्वाचनमा सरकारको नेतृत्व गर्नका लागि आवश्यक जनमत प्राप्त गर्न नसके तुरुन्तै राजीनामा गरेर नयाँ नेतृत्वका लागि बाटो खुला गरिदिनु हो । इतिहास पल्टाएर हेर्ने हो भने, दोस्रो विश्वयुद्धयता विन्स्टन चर्चिलको अपवादलाई छाडेर कुनै पनि नेता एक पटक राजीनामा गरेपछि वा एउटा आम निर्वाचनमा पराजित भएपछि अर्को कार्यकाल पर्खेर प्रधानमन्त्री भएको रेकर्ड छैन । उन्नत लोकतन्त्रमा कुनै पनि आम निर्वाचनमा कुनै प्रमुख पार्टी पहिलो बन्न नसके त्यसको सम्पूर्ण र अन्तिम जिम्मेवारी सम्बन्धित पार्टी नेतृत्व गरेको नेताले लिएको हुन्छ । यसको सैद्धान्तिक आधार के हो भने, लोकतान्त्रिक परिपाटीमा पार्टीहरूले चुनाव जित्नु वा हार्नु भनेको पार्टीको तत्कालीन नेतृत्वलाई मतदाताबाट स्वीकृत वा अस्वीकृत हुनु हो । त्यही कारण कुनै खास निर्वाचनमा पार्टी पराजित हुनुलाई त्यो पार्टीको नेतृत्व अस्वीकृत भएको रूपमा लिने गरिन्छ र त्यो अस्वीकृत नेतृत्वले चार वा पाँच वर्षपछि हुने आम निर्वाचनमा पार्टीलाई नेतृत्व दिने हो भने पनि उसले पार्टी कार्यकर्ता पंक्तिबाट तुरुन्त अनुमोदित हुनुपर्छ वा नयाँ म्यान्डेट लिनुपर्छ ।बेलायतमा लेबर पार्टीका नेता एड मिलिब्यान्डले डेभिड क्यामरुन नेतृत्वको कन्जरभेटिभ पार्टीसँग चुनावमा पराजित भएलगत्तै राजीनामा गरेका थिए र जेरेमी कोर्बिन नेता बन्न पुगेका थिए । तिनै एड मिलिब्यान्ड अहिले जेरेमी कोर्बिनपछि लेबर पार्टीको नेता चुनिएका किर स्टार्मरको छाया मन्त्रिपरिषद्मा सहभागी भएर लेबर पार्टी नेतृत्वमा पुग्ने सोपानको खोजी गरिरहेका छन् ।नेपालमा चाहिँ पार्टी नेतृत्वमा रहेको नेताले, केही अपवादलाई छाडेर, आम निर्वाचनमा पार्टी पराजित भए पनि यो या त्यो बहानामा नयाँ नेतृत्वका लागि मार्गप्रशस्त नगर्ने चलन व्याप्त छ । पार्टी विधानहरूमा नेतृत्व परिवर्तनको बाध्यकारी व्यवस्था नभएकाले उनीहरूले यस्तो छुट पाउने गरेका हुन् । मानिलिऔं, संसदीय निर्वाचनमा दोस्रो ठूलो जनमत पाएको पार्टीको संसदीय दलको नेताले संवैधानिक सुविधासहित प्रमुख विपक्षी दलको नेताको राजकीय हैसियत पाउँछ । यो सुविधाअन्तर्गत आफ्नो व्यक्तिगत सुविधामा सीमित नभएर उसले संसद्मा पार्टीको प्रमुख सचेतक र संसदीय समितिका सभापतिहरूमा आफूनिकटका साथीहरूलाई राजकीय साधनस्रोत बाँड्ने हैसियत राख्छ । यो कुरा नेपालमा कुनै विशेष पार्टीमा मात्र नभई सबै राजनीतिक पार्टीका नेताहरूका हकमा लागू भएको पाइन्छ ।माथि नै उल्लेख भइसकेको छ उन्नत लोकतन्त्रमा आम निर्वाचनमा ठूलो पार्टी नहुनुलाई पार्टीविशेष अस्वीकृत भएको नभई त्यसको नेतृत्व मात्रै अस्वीकृत भएको मानिन्छÙ तत्कालीन पार्टी नेताले जुन एजेन्डा अगाडि सारेर जनमतका लागि आह्वान गरेको हुन्छ, उसको एजेन्डालाई जनताले अनुमोदन नगरेको ठहरिन्छ । आफ्नो एजेन्डा जनताले अनुमोदन नगरेपछि उसले पार्टी साथीहरूसँग आफूलाई जनताले अस्वीकार गरेको सहज स्वीकारोक्तिका साथ नयाँ नेतृत्वका लागि मार्गप्रशस्त गरिदिन्छ ।विकासशील देश वा तेस्रो विश्वका राजनीतिक पार्टीहरूमा स्थापित नेतृत्वको खिलाफ निरन्तर आन्तरिक प्रतिपक्षका रूपमा गुटको नेतृत्व गरेर नेतृत्वमा पुगेका नेताहरूले पार्टीलाई रूपान्तरण गर्दै सबल र सक्षम बनाउन एजेन्डा अगाडि सार्ने गरेका भए पनि आफू पार्टीभित्रको सत्तापक्ष बन्नेबित्तिकै कार्यकर्तासमक्ष गरेका वाचाहरू बिर्सने र परम्परागत रूपमै पार्टी हाँक्ने गरेको देख्न सकिन्छ । नेपाली कांग्रेसका हकमा झन्डै डेढ दशक पार्टीको प्रतिपक्षी नेता बनेका शेरबहादुर देउवा जुन संकल्पका साथ पार्टीलाई नयाँ गति र दिशा दिने कबोल गरेर तेह्रौं महाधिवेशनबाट सभापतिमा निर्वाचित भएका थिए, त्यो हेरी उनले कांग्रेसलाई नवीनता दिने संवैधानिक बाध्यकारी बदलावबाहेक केही गरेका छैनन् ।त्यस्तै, नेपालमा ठूलठूला राजनीतिक पार्टीहरू फुटेर, चोइटिएर दुइटामा परिणत हुँदासमेत पार्टी नेतृत्वले त्यो कुरा महसुस नगरेको देखिन्छ । जस्तो एमाले र माओवादी केन्द्र मिलेर बनेको नेकपा विभाजित भयो, एमाले र माओवादी केन्द्रले पूर्वस्वरूप ग्रहण गरे । पार्टी विभाजनको क्रम त्यतिमै नरोकिएर एमाले टुक्रिएर नेकपा (एकीकृत समाजवादी) समेत बन्यो । यसको सोझो अर्थ के हो भने, केपी ओलीले जुन एजेन्डा र आधार पेस गरेर पार्टी एकता गराएका थिए, त्यो एजेन्डा वा मान्यता एक पटक नभएर धेरै पटक अस्वीकृत भयो । यसको मतलब हो, ओलीको नेतृत्व नेकपाभित्र र एमालेभित्र अनुमोदित भएन । तर, यी दुइटा महत्त्वपूर्ण घटनाका बीच ओलीले आफ्नो नेतृत्व गर्ने शक्ति खण्डित भएको यथार्थलाई एकरत्ती स्वीकार गरेको देखिएन । यी सबै पक्षलाई बेवास्ता गर्दै ओलीले एमालेलाई एकांगी (मोनोलिथिक), उनको व्यक्तिपूजा गर्ने, फासिस्ट शैलीको वा नाजी शैलीको नेतृत्वपूजामा सीमित रहने पार्टीमा रूपान्तरित गर्दै लगिरहेका छन् । उनले पार्टीभित्र फरक मत राख्ने भीम रावलदेखि घनश्याम भुसालसम्मलाई गरेको व्यवहारले त्यस्तो संकेत गरेको छ । पार्टी कब्जाको मनोविज्ञानको योभन्दा विकृत स्वरूप अर्को हुन सक्दैन । ओली लोकतन्त्रीकरण हुँदै गइरहेको एमालेको नेतृत्व चयनको प्रक्रियालाई अवरुद्ध गरेर पार्टी कब्जा गर्न र त्यसका आधारमा राजकीय सुविधा दोहन गर्न दत्तचित्त भएर लागिरहेका छन् ।त्यस्तै, गत आम निर्वाचनमा नेपाली कांग्रेस पराजित भएपश्चात् पार्टी नेता देउवाले अर्को नेतृत्वका लागि अवसर दिनुपर्छ भन्ने आवाज मुखरित भएको थियो । पार्टीभित्र गगन थापालगायतले शीघ्र महाधिवेशनको कुरासमेत अगाडि सारेका थिए । उनीहरूको दलिल थियो आगामी आम निर्वाचनमा नेपाली कांग्रेसलाई प्रथम पार्टी बनाउन मौजुदा अवस्थामै नेपाली कांग्रेसमा कम्तीमा १० लाखदेखि १३ लाखसम्म नयाँ मतदाता भित्र्याउनुपर्छ । त्यसका लागि पार्टीलाई नयाँ शैलीमा संगठित गरिनुपर्छ । नेपाली कांग्रेसले शीघ्र महाधिवेशन त छाडिदिऔं, नियमित महाधिवेशनसमेत संवैधानिक र कानुनी रूपमा बाध्यकारी मिति आइपुग्दा बल्ल गर्न खोज्दै छ । यसले सिद्ध गर्छ नेपाली कांग्रेसलाई आधुनिक पार्टी बन्नबाट यो परम्परागत सोच र व्यवहारले रोकिरहेको छ । भलै, अहिले संयोग के परेको छ भने, आम निर्वाचनमा अस्वीकृत भएका देउवाको नेतृत्वमै नेपाली कांग्रेसले सरकार गठन गरेको छ । पार्टी नेतृत्वको विचार, कार्यशैली र व्यवहारमा कुनै नयाँ रूपान्तरणकारी बदलावबिना पार्टीहरूको नेतृत्वमा आवश्यक रूपान्तरणको प्रक्रिया कुण्ठित र अवरुद्ध हुन पुगेको छ । हुन त पार्टीविशेषले परम्परागत शैलीबाटै सरकारको नेतृत्व गर्ने अवसर पाउँछ भने त्यसलाई आधुनिक शैलीमा अगाडि लैजाने आवश्यकता परम्परागत नेतृत्वलाई किन परोस् ! वैकल्पिक राजनीतिक पार्टीहरूमा विवेकशील र साझा पार्टीको उदाहरण हेरौं । यी पार्टीहरू दुई पटक मिल्ने र फुट्ने गरिसकेका छन् । विवेकशील पार्टीका संस्थापक अध्यक्ष उज्ज्वल थापाले दुई पटकको आम निर्वाचनमा लगालग पराजयपश्चात् नयाँ नेतृत्वलाई अवसर दिए र मिलन पाण्डे विवेकशील पार्टीको अध्यक्षमा निर्वाचित भए । अहिले रवीन्द्र मिश्रले नेतृत्व गरेको विवेकशील साझा पार्टीमा उनले अगाडि सारेको विवादास्पद एजेन्डा अनुमोदित भएको छ । मिश्र परम्परागत नेतृत्वले जस्तै पार्टी कब्जाको अभियानमा लिप्त भएका देखिन्छन् । वैकल्पिक राजनीतिक शक्तिहरूले परम्परागत राजनीतिक पार्टीहरूलाई पार्टी लोकतन्त्रीकरणको नयाँ पाठ सिकाउँछन् कि भनेको, त्यो पनि काकताली बन्न पुगेको छ ।पार्टीभित्र निरन्तर प्रतिपक्ष बनी आफ्नो गुट बलियो बनाएर पार्टीको सत्तापक्ष बन्नेÙ सत्तापक्ष बनिसकेपछि प्राप्त सम्पूर्ण अवसरको उपयोग र दुरुपयोग गर्दै, संवैधानिक रूपमा प्राप्त राजकीय सुविधाहरू आफू वरिपरिकालाई दिएर रजगज गर्ने शैलीबाट पार्टीहरू मुक्त हुनैपर्छ । यो नभईकन लोकतन्त्र दलतन्त्रबाट माथि उठ्न सक्दैन । यो अवस्थामा पुग्नका लागि एकदमै सजिलो उपाय भनेको आम निर्वाचनमा पराजित हुनासाथ नेतृत्व परिवर्तनको बाध्यकारी व्यवस्था पार्टीहरूका विधानमा गर्नु नै हो । यदि पार्टी विधानमा आम निर्वाचन र पार्टीको आवधिक अधिवेशनलाई एकाकार गर्ने हो भने अहिलेको समस्याबाट राजनीतिक पार्टीहरूले मुक्ति पाउनेछन्, पार्टीहरूको आधुनिक शैलीको लोकतन्त्रीकरणको पहिलो पाइला पनि चालिनेछ । आम निर्वाचनमा पराजित भएको नेतृत्वले पदबाट राजीनामा दिँदै नयाँ अधिवेशन गरेर नेतृत्व चयन गर्नुपर्छ, जसमा उसले समेत प्रतिस्पर्धा गर्न भने पाउनेछ ।"
महिनावारी विभेदविरुद्ध बोलौं,"भाइटीकाका दिन बुटवलकी सीता घिमिरेले सामाजिक सञ्जालमा लेखिन्, सबै होस्, पापी महिनावारी कहिले नहोस्, टीका लगाउनबाट वञ्चित भएँ । दाजुभाइ मलिन छन् । म बेचैन । लगत्तै सहमति र विमतिका प्रतिक्रिया ओइरिए । के भयो कुन्नि, आधा घण्टापछि उनले त्यसलाई हटाइन् । त्यस्तै अर्को घटना, एकादशीका दिन मेरो छिमेककी एक आमाले पञ्चकन्या पुज्ने र टीका लगाउने भइन् । उनले वरिपरिका नानीहरू भेला पारेर सुरुमै महिनावारी सुरु भएको छछैन भनी सोधिन् । सुरु भइसकेकाहरूलाई टीका नलगाउने भनिछन्, ती नानीहरू रुँदै आआफ्ना घर फर्के । यी दुई उदाहरणले महिनावारीबारे कस्तो भ्रमविभेद छ भन्ने प्रस्ट पार्छन् । प्रजनन उमेरका स्वस्थ महिलामा हुने प्राकृतिक चक्र हो महिनावारी । यति बेला पाठेघरको भित्री पत्रमा बच्चा बस्ने प्रक्रिया नभए, त्यो फुटेर वा च्यातिएर रगत बाहिर आउँछ । महिनावारी आमा बन्नयोग्य भएको संकेत हो । र, यो पाप होइन जैविक प्रक्रिया हो । तर नेपाली समाजमा अझै महिलाको कमजोरी एवं पापका रूपमा यसलाई चित्रण गर्ने गरिएको छ । महिनावारी भएका महिलालाई फोहोरीका रूपमा विभेद गरिन्छ । नयाँ पुस्तामा समेत यसप्रतिको अन्धविश्वास हट्न सकेको छैन । नेपाली समाजमा महिनावारीलाई विभिन्न नाम दिइन्छ छुई हुनु, पर सर्नु, पाखा लाग्नु, पन्छिनु, बाहिर सर्नु, सान्नानीलाई ज्वरो आउनु, छाउ आदि । सुदूरपश्चिमका केही जिल्लामा महिनावारी भएका बेला महिलाहरूलाई छाउगोठमा बस्नुपर्ने बाध्यता छ, जहाँ उनीहरू बिरामी पर्ने गरेका, सर्पदंशले मृत्यु भएका समाचारहरू आइरहन्छन् । सरकारले २०६४ सालमा छाउपडी प्रथा उन्मूलन निर्देशिका जारी गर्यो । तत्पश्चात्, छाउगोठ भत्काउने अभियानहरू सुरु भए । तर, समस्या निर्मूल हुन सकेको छैन । महिनावारीका बेला अपनाउनुपर्ने कठोर नियम यथावतै छन् । महिनावारी हुँदा महिलाले आत्मग्लानि महसुस गर्नुपरिरहेको छ । संविधानले महिलालाई विभेदरहित बाँच्न पाउने अधिकार सुनिश्चित गरेको छ । यही अधिकारलाई देखाएर महिनावारीका नाममा हुने विभेदलाई अपराधका रूपमा परिभाषित गरिएको छ । मुलुकी अपराध संहितामा कसैले पनि महिनावारी भएकी महिलालाई छुवाछुत गर्ने वा छाउगोठमा राख्ने गरेमा तीन महिनासम्म कैद, तीन हजार रुपैयाँसम्म जरिवाना वा दुवै सजायको व्यवस्था गरिएको छ । तर, विभेदविरुद्ध कानुनी उपचार खोज्ने र महिनावारीलाई स्वाभाविक रूपमा लिने मानसिकता बनाउनेबारे भने चासो दिइएको छैन । महिनावारीलाई मर्यादित बनाउनेसम्बन्धी बहस कमै हुन्छन् । महिनावारीप्रतिको धारणाले विद्यालय जाने किशोरीहरू धेरै सताइएका छन् । विद्यालयमा हरेक दिन एक न एक छात्रा महिनावारी भएकै हुन्छन् तैपनि विद्यालयको वातावरणलाई महिनावारीमैत्री बनाउनेबारे ध्यान जान सकेको छैन । उदाहरणका लागि, अझै देशका कतिपय विद्यालयमा शौचालय छैनन् । शौचालय हुनेमा पनि ती छात्रामैत्री अर्थात् महिनावारीमैत्री छैनन्, प्याड फेर्ने वा फाल्ने ठाउँ हुँदैन । महिनावारी भएको थाहा पाए शिक्षक वा अन्य विद्यार्थीले विभेद गर्ने डर हुन्छ । धेरै छात्रा महिनाका तीन दिन गयल हुन्छन्, वर्षमा ३६ दिन । यही कारण महिनावारी सुरु भएपछि छात्राहरू पढाइमा कमजोर हुने गरेका छन् । विद्यालयले यो पक्षलाई ध्यान दिने हो भने छात्राहरूका यी समस्या हराउनेछन् ।महिनावारी विभेदका कारण संविधानले दिएको समानताको अधिकारसँगै छुवाछुत तथा भेदभावविरुद्धको हक, महिलाको हक र बालबालिकाको हकसमेत खोसिएको छ । यसैले महिनावारीलाई स्वाभाविक बनाउन यसाबारे खुलेर कुरा गर्ने वातावरण परिवारविद्यालयले बनाउनुपर्छ । महिनावारी हुनुअघि नै यसको चक्रबारे परिवारले नै छोरीहरूलाई जानकारी दिनुपर्छ ताकि यो प्राकृतिक प्रक्रियालाई तिनले अस्वाभाविक रूपमा नलिऊन् । महिनावारी के हो, किन हुन्छ भन्नेबारे विद्यालयमा शिक्षकविद्यार्थीबीच छलफल हुनुपर्छ, ताकि केटासाथीले समेत महिनावारीलाई स्वाभाविक रूपमा बुझून्, अरू बेलाजस्तै ती दिन पनि सँगै बसून्, केटीसाथीको रगत बगेको देख्दा गिज्याउने होइन प्याड खोजेर दिन सकून् वा रगत पखाल्न पानी दिन सकून् । महिनावारी विभेद गर्नेलाई कानुनी दायरामा ल्याउन जनप्रतिनिधिले सघाउनुपर्छ । हरेक सामाजिक संरचना महिनावारीमैत्री बनाउनुपर्छ । महिनावारी विभेद हटाउने मुद्दामा राजनीतिक दलहरू प्रतिबद्ध हुनुपर्छ । महिनावारी विभेद हटाउन राष्ट्रिय अभियान सुरु गर्नुपर्छ ।"
निजामती सेवा अध्यादेश : औचित्य र अन्योल,"अहिले निजामती सेवा अध्यादेश निकै चर्चामा छ । प्रशासनिक समाजका बहालवाला र अवकाशप्राप्तहरूलाई त यो विषयले तताउने नै भयो, सञ्चारमाध्यमहरूले पनि राम्रै मुद्दा बनाएको देखियो । यसको कारण के हो भने, निजामती कर्मचारीहरू साँच्चै शासन गर्छन् र राजनीतिक नेतृत्वले राज गर्ने मात्र हो । त्यसैले माला, मञ्च, मान नेताहरूलाई दिएर कर्मचारीहरूले वास्तविक शासनको छडी आफ्ना हातमा लिएका हुन्छन् । स्थायित्वको शक्ति, ज्ञानको शक्ति, विशेषज्ञता र सूचनामा पहुँचले गर्दा यो वर्गले नयाँ शक्तिकेन्द्रका रूपमा कर्मचारीतन्त्रको साम्राज्य (ब्युरोक्रेटिक अफिसियल्डम) निर्माण गरिसकेको छ । कर्मचारीहरूले कानुन कार्यान्वयन गरेर समाजमा रहेका व्यक्तिहरूका आचरणको नियमन गर्छन्, नीति कार्यान्वयन गरेर वाचा गरिएका सेवा वितरण गर्छन्, सामाजिक द्वन्द्वको समाधान गरेर सामाजिक स्थायित्वको प्रवर्द्धन गर्छ । यसै महत्त्वले गर्दा उनीहरूको प्रभाव राजनीतिक क्षेत्रदेखि सञ्चारमाध्यमसम्म हुन्छ र यसलाई आफूअनुकूल बनाउन दबाब सृजना गर्न खोज्छन् । अहिलेको हल्ला यसैको उपज हो ।निजामती कर्मचारीहरू राज्यभित्रको फरक स्वार्थ, मूल्य र आफ्नै जीवन भएको फरक शक्ति समूह भएकाले उनीहरूको सेवासर्त व्यवस्थित गर्ने ऐन जारी गर्न विधायकहरूलाई समेत निकै सकस हुने गर्छ । सेवाभित्रकै फरकफरक समूहका आआफ्नै स्वार्थले गर्दा राम्रा नीति बन्न नसकेका रोचक उदाहरणहरू छन् । निजामती सेवा ऐन२०४९ पहिलो संशोधन पारित गर्ने बेला प्रतिनिधिसभाको राज्य व्यवस्था समितिमा कर्मचारीहरूले अनावश्यक दबाब दिँदा ढोका बन्द गरेर कर्मचारी नराखी सांसदहरू मात्र बसेर निर्णय गरेका थिए । २०६४ मा यस ऐनको दोस्रो संशोधन गर्दा प्रधानमन्त्री गिरिजाप्रसाद कोइरालालाई कर्मचारी युनियनहरूको यस्तो प्रभाव परेको थियो, अरूका कुरै नसुन्ने अवस्था बन्यो । यसअघिको उदाहरण टंकप्रसाद आचार्यको पालाको छ । निजामती सेवालाई संस्थागत गर्न भन्दै निजामती सेवा ऐन२०१३ जारी भएपछि राणाकालीन कर्मचारीहरूको स्क्रिनिङ टेस्ट लिएर नतिजा प्रकाशित गरेपछि टंकप्रसाद आचार्यलाई प्रधानमन्त्रीबाट हटाइयो । अझ आश्चर्यको कुरो त यो टेस्टमा असफल हुनेहरू पदमा कायम मात्र गरिएनन्, धेरैलाई बढुवासमेत गरियो । आचार्यलाई हटाउन पुराना कर्मचारीहरूले राजालाई प्रभाव पारेका थिए भनिन्छ । केआई सिंहको सरकार पनि तत्कालीन कर्मचारीहरूको असहयोगमा गएको भनिन्छ । उनी प्रधानमन्त्री भएपछि मुख्यसचिव चन्द्रबहादुर थापासहित केही सचिवलाई कारबाही गर्ने भन्दै भाषण गर्न थालेपछि मुख्यसचिव र केही सचिव बिदामा बसे । फाइल लिएर आएका गृह मन्त्रालयका निमित्त सचिव अग्निप्रसाद श्रेष्ठलाई प्रधानमन्त्रीले त्यही फाइलले पिटेर घाइते बनाइदिए । मुख्यसचिवबाट यसबारे सुनेपछि राजा महेन्द्रले प्रधानमन्त्रीलाई हटाउने भनेको भवेश्वर पगेनी लिखित डा केआई सिंह शीर्षक किताबमा उल्लेख छ । यी उदाहरणहरूबाट कर्मचारीहरूको शक्ति कति हुन्छ भन्ने अनुमान गर्न सकिन्छ । फ्रान्सको कर्मचारीतन्त्रबारे डाइमन्टको रोचक भनाइ छ, गणतन्त्र गयो तर प्रशासन उस्तै रह्यो (रिपब्लिक पासेस बट एडमिनिस्ट्रेसन रिमेन्स) । मन्टेस्क्युले जागिरदारबारे लेखेका छन्, एउटा महान् जागिरदार त्यो हो जो सम्राट्सँग भेट्ने गर्छ, उनका मन्त्रीसँग कुराकानी गर्छ, जसका अग्रज छन् र जसले पेन्सन पाउँछ । यस्तो शक्ति समूहलाई प्रभाव पार्ने अध्यादेश जारी गर्न सजिलो भने छैन । निजामती सेवा नागरिक सेवा भएकाले यसको प्रभावकारितामा समग्र शासनप्रशासन निर्भर हुन्छ । निजामती सेवाले नै सार्वजनिक सेवाका अन्य सेवालाई दिग्दर्शन र नियन्त्रण गर्छ । सार्वजनिक प्रशासनमा नागरिक संस्कार (सिभिक कल्चर) कायम गरेर नागरिक सर्वोच्चताको अनुभूति गराउँछ । राजनीतिक नेतृत्वलाई तटस्थ विज्ञ परामर्श दिने, नीतिको निष्पक्ष कार्यान्वयन गर्ने, अर्धन्यायिक अधिकारको प्रयोग गरेर प्रशासनिकन्यायिक निरूपण गर्ने र राजनीतिक शून्यतामा शासनप्रशासनलाई निरन्तरता दिने गहन जिम्मेवारी यही सेवाले वहन गर्छ । सरकार राज्यका अन्य अंग नभए पनि चल्न सक्छ, तर कर्मचारीबेगर चल्न सक्दैन । त्यसैले जेके कोरीले यसलाई राज्यको चौथो शाखा (फोर्थ ब्रान्च) भनेका छन् । सुशासनका लागि त निजामती सेवा सबभन्दा महत्त्वपूर्ण क्षेत्र हुँदै हो । यस सम्बन्धमा प्रिन्सटन विश्वविद्यालयका प्राध्यापक इज्रा सुलेमनको यो भनाइ सान्दर्भिक देखिन्छ, सार्वजनिक सेवा यस्तो साधन हो जसबाट लोकतन्त्र बलियो वा कमजोर हुन्छ । यसको अभाव, अकुशलता वा राजनीतीकरणले सुशासनमा असाधारण प्रभाव पार्न सक्छ । निजामती सेवा अध्यादेश जारी गर्दा पर्याप्त ध्यान दिन सकिएन भने यसले सेवाभित्र घुनकीरा जन्माउँछ, जसले यसको आत्मा नै खाइदिन्छ । अन्य सेवाको छाता ऐन पनि यसलाई नै मानिने हुँदा समग्र प्रशासनभित्र विकृतिहरूको संक्रमण हुन जान्छ । प्रदेश सरकार र स्थानीय तहका सेवाहरूका लागि यसले मार्गदर्शन गर्ने हुँदा संघीय सुशासनसमेत यसमा निर्भर हुन्छ ।नेपाल सरकारले संविधान जारी भएको तीन वर्षपछि २०७५ पुसमा निजामती सेवा ऐनको मसौदा विधेयक संसद््मा प्रस्तुत गरेको थियो । प्रस्तावित विधेयक पहिलो त संघीयताको मर्मविपरीत थियो, केही प्रावधान समानताको हकविरुद्ध थिए, पद वर्गीकरण गर्ने कि श्रेणीगत वर्गीकरण गर्ने भन्नेमा अन्योल थियो । संविधानको निर्देशक सिद्धान्त र राज्यका नीतिहरू अनुरूपका प्रावधानहरू समेटिएका थिएनन् । यसको मसौदाउपर लोक सेवा आयोगले एक्काइसबुँदे परामर्श दिएको थियो । तर कुनै पनि परामर्श नसमेटीकन संसद््मा विधेयक प्रस्तुत गरिएको थियो । संसद््को राज्य व्यवस्था समितिमा व्यापक विवादबीच छलफल भएको थियो । समितिले यस विषयमा विज्ञ परामर्श लिन आवश्यक ठानेन । सरकारभित्रकै फरक समूहको ढिपी, विपक्षी दलको अपरिपक्व अडान र साना दलहरूको विरोधका लागि विरोध गर्ने शैलीले यससम्बन्धी विधेयक खिचडी बन्न पुग्यो अनि अन्तमा बहुमतका आधारमा संसद््मा प्रतिवेदन प्रस्तुत भयो । सहसचिव तहमा केही प्रतिशत खुलाबाट पदपूर्ति गर्ने व्यवस्था नराख्नेÙ प्रदेशका प्रमुख सचिव, सचिव र स्थानीय तहका प्रमुख प्रशासकीय अधिकृत संघीय सेवाबाट खटाउनेजस्ता विधेयक मसौदाका केही प्रावधान सच्याएर समितिले संसद्मा प्रतिवेदन प्रस्तुत गरेको थियो । यीबाहेक कर्मचारीहरूलाई जनताप्रति उत्तरदायी, सहभागितामूलक बनाउनेजस्ता पक्षमा समिति असफल रहेको देखियो । केही समयदेखि संसद् अवरुद्ध भइरहेकाले र संघीय निजामती सेवा ऐनको अभावमा तीनै तहका सरकारको प्रशासन व्यवस्थित नभएर विविध समस्या सृजना हुँदै गएपछि सरकारले विधेयक फिर्ता लिएर अध्यादेशमार्फत यसलाई सम्बोधन गर्न खोजेको देखिन्छ । आशय राम्रो भए पनि सेवाभित्रकै विविध स्वार्थ समूहले यसमा खेल्न सुरु गरिसकेकाले सरकार सचेत नभएमा यो विधेयक अहिलेको राजनीतिक र सामाजिक परिवेशविपरीत आउने शंका बढ्दै गएको देखिन्छ ।सार्वजनिक नीतिमा प्रतिविम्बित राज्यको इच्छा (स्टेट विल) कार्यान्वयन गर्ने र राजनीतिक प्रणालीका मूल्यहरू नागरिकहरूमा वितरण गर्ने मुख्य संयन्त्र भनेकै यही निजामती सेवा हो । यति महत्त्वपूर्ण संस्थालाई व्यवस्थित गर्ने सेवासर्तसम्बन्धी कानुनलाई विज्ञ परामर्श र सरोकारवाला निजी क्षेत्र, नागरिक समाज तथा उपभोक्ताहरूका संघसंस्थाको धारणा बुझेर अन्तिम रूप दिनुपर्छ । कर्मचारीहरूसँग उनीहरूका वृत्ति विकास, सुरक्षा र मनोबल बढाउने विषयमा छलफल गर्नुपर्छ । अवकाश, पदोन्नतिका आधार, निर्वाह गर्नुपर्ने उत्तरदायित्व, राजनीतिक र अन्य नियन्त्रण, मूल्यांकनजस्ता विषयमा बहालवाला कर्मचारीहरूको निजी स्वार्थ गाँसिने हुँदा उनीहरूबाहिरका विज्ञहरूसंग परामर्श लिनुपर्छ । निजामती सेवा ऐन२०४९ जारी हुँदा प्रधानमन्त्रीको निजी सचिवालयका एक कर्मचारीले सहायक सचिवको पद नै हटाइदिएको, केन्द्रमा मात्र बस्न रुचाउने प्रशासनिक नेतृत्वले दुर्गमको अंक घटाएको, आफू बढुवा हुन लेखा र राजस्व समूहमा सहसचिवस्तरको पद राखी पछि उक्त पद हटाएर उपसचिवसम्म मात्र राखेको, हुलाक समूह नै खारेज गरेको जस्ता उदाहरण छन् । अहिलेको निजामती कर्मचारीको सेवासर्तको कानुन पहिलेको नकारात्मक उपागम मा आधारित गर्न सकिँदैन । यस अवधारणाले सेवा सुरक्षा, संरक्षणवाद र लुटतन्त्रको खराबीबाट संस्थालाई बचाउन मात्र ध्यान दिन्थ्यो । अबको बदलिँदो सकारात्मक उपागम ले मानवीय संवेदनाउन्मुख, जनतालाई सेवा दिएर उनीहरूको सम्मति, सहमति र सहकार्यमा जोड दिन्छ । अबका प्रशासकहरूले आदेश र शासन शैलीमा सेवा दिने होइन, सेवाले मन जित्न र विश्वास आर्जन गर्न सक्नुपर्छ । जनताप्रति उत्तरदायी संस्थाले मात्र जनताको मन जित्न सक्छ । त्यसैले यिनै मूल मन्त्र र लोकतन्त्रका आधारभूत मूल्यअनुकूल हुने गरी अध्यादेश ल्याउन सकिन्छ ।राज्यव्यवस्था समितिको प्रतिवेदन र अहिले चर्चामा आएका केही विषय निकै नकारात्मक छन् । जुनसुकै क्लस्टरको सचिवलाई जुनसुकै स्थानमा सरुवा गर्न सकिने प्रावधानले अहिले सीमित रूपमा भए पनि कायम रहेको विशेषज्ञता र व्यावसायिकता पनि हराउनेछ । आन्तरिक प्रतियोगितात्मक परीक्षा हटाउनुको कारण के हो, बुझ्न सकिएको छैन । आन्तरिक प्रतियोगिताको प्रतिशत बढाएर सहसचिव तहमा खुलाबाट छड्के प्रवेश रोक्न लोक सेवा आयोगले तर्कसहित दिएको परामर्शभन्दा विपरीत प्रावधानहरू राखिएका छन् । बहालवाला कर्मचारीले खुला प्रतियोगितामा भाग लिएमा पहिलेको नोकरी नजोडिने प्रावधान आपत्तिजनक नै छ । खुला प्रतियोगितामा बहालवाला र बाहिरका उम्मेदवारहरूलाई समान व्यवहार हुनुपर्छ । उमेरको हद र अन्य योग्यता समान हुने प्रावधान राख्नु समानताको मौलिक अधिकारअनुकूल हुन्छ । यी आधारहरूमा बहालवाला कर्मचारी खुलामा अरूसरह भाग लिँदा पहिलेको नोकरी गणना हुने व्यवस्था राख्नुपर्छ । अहिलेको लोकतान्त्रिक गणतन्त्रमा कर्मचारीलाई जनताप्रति उत्तरदायी बनाउन संरचना र प्रक्रियामा सेवाग्राहीको प्रतिनिधित्व गराउने विषय परेको देखिएन । बढुवालाई योग्यता प्रणालीमा पूर्ण आबद्ध बनाउन वस्तुगत मूल्यांकनको व्यवस्था गर्ने र सो हुन नसके मूल्यांकनमा नकारात्मक सूचीमा परेका बाहेकलाई ज्येष्ठताका आधारमा बढुवा गरे बरु न्यायसंगत हुन्छ । विगतमा अल्जाइमरको बिरामीलाई पनि पूर्णांक दिएर सचिवजस्तो पदमा बढुवा गर्नुपरेका उदाहरण छन् ।पदोन्नतिको अवसर कम भएको भनेर हरेक श्रेणीमा एकएक तह थप गर्ने भन्ने चर्चामा आएको छ । यसो गर्नुभन्दा तहगत प्रणाली लागू गर्दै एकीकृत निजामती सेवामा जानु उपयुक्त हुन्छ । सहायक सचिव, अतिरिक्त सचिव, विशेष सचिवको व्यवस्था किन विगतमा खारेज गरिएको हो ? अध्ययन नगरी यस्तो तह थप गर्नु उपयुक्त हुँदैन । निजामती सेवा ऐन२०४९ मै तहगत प्रणाली र एकीकृत निजामती सेवामा नेपाल राजपत्रमा प्रकाशित भएको मितिदेखि लागू गरिने उल्लेख गरिएको छ । तर हाम्रा उच्च तहका प्रशासकहरू यसमा पटक्कै सकारात्मक देखिएनन् । नत्र २०२७ सालको पद वर्गीकरण योजना देखि प्रशासन सुधार आयोगहरूसम्मले सुझाव दिँदा पनि लागू हुन नसक्नुको कारण के हो ? तहगत प्रणाली लागू गर्न २०६४ मै अध्ययन भएको हो, जसको प्रतिवेदन सरकारसँग छँदै छ । यो लागू भएमा बढुवाको अवसर बढ्ने, कुनै पनि सेवालाई भेदभाव नहुने र विभिन्न श्रेणीबीच अहिलेको जस्तो मनोवैज्ञानिक पृथकताको अन्त हुने हुन्छ ।जनताको विश्वास आर्जन गर्नु, समाजका बेस्ट एन्ड ब्राइट लाई यस सेवामा भित्र्याउनु र परम्परागत सेवाका मूल्यहरूलाई लोकतान्त्रिक मूल्यअनुकूल बनाउनु अहिलेको ठूलो चुनौती हो । यसका लागि कर्मचारीका सेवासुविधालाई आकर्षक बनाइनुपर्छ । कर्मचारीको उत्तरदायित्वसम्बन्धी छुट्टै भाग नै राखिनुपर्छ ताकि को कसप्रति जवाफदेह हुने र एकभन्दा बढी उत्तरदायित्व केन्द्रबीच यस सम्बन्धमा द्वन्द्व भएमा कसप्रति उत्तरदायी हुने भन्नेमा द्विविधा नरहोस् । सिंगापुरको विकासको रहस्यबारे ली क्वान यूले आफ्नो किताबमा लेखेका छन्, सिंगापुरको विकासका मुख्य निर्णायक नै मन्त्रीहरूको सक्षमता र उनीहरूलाई सघाउने उच्च योग्यताका कर्मचारीहरू हुन् । नेपालले पनि यसलाई मन्त्रका रूपमा लिनुपर्छ ।"
मुख्यमन्त्री राईलाई विश्वासको मत,"मोरङ (कास) प्रदेश १ का मुख्यमन्त्री राजेन्द्र राईले प्रदेशसभाबाट बुधबार विश्वासको मत प्राप्त गरेका छन् । विश्वासको प्रस्तावको पक्षमा ५० र विपक्षमा २९ मत खसेको थियो । पाँचदलीय गठबन्धन दल कांग्रेसका २१, माओवादी केन्द्रका १५, एकीकृत समाजवादीका १०, जनता समाजवादी पार्टीका ३ र संघीय लोकतान्त्रिक राष्ट्रिय मञ्चका १ जना गरी ५० सांसदले विश्वासको प्रस्तावका पक्षमा मतदान गरेका हुन् । विपक्षमा एमालेका सांसदको मत परेको हो । ९२ सदस्यीय प्रदेशसभामा एमालेका सभामुखसहित ४१ जना रहेकामा ११ र राप्रपाकी एकमात्र प्रदेश सांसद इन्दिरा राई बैठकमा अनुपस्थित थिए । पाँचदलीय गठबन्धन दलको समर्थनमा एकीकृत समाजवादीका नेता राई कात्तिक १६ मा मुख्यमन्त्री नियुक्त भएका थिए । मुख्यमन्त्री राईले कार्यदल बनाई प्रदेशले धान्ने गरी मन्त्रालय थपेर मन्त्रिपरिषद्लाई पूर्णता दिने बताएका छन् । गठबन्धनको सरकार भएकाले मन्त्रालय बढाउनैपर्ने अवस्था रहेको उनको भनाइ थियो ।"
अवैध कलेजका प्रमाणपत्रलाई त्रिविको मान्यता,"(काठमाडौं)  शिक्षा, विज्ञान तथा प्रविधि मन्त्रालयले अवैध रूपमा सञ्चालन अनुमति दिएका कलेजको शैक्षिक प्रमाणपत्रलाई त्रिभुवन विश्वविद्यालयले मान्यता दिँदै समकक्षतासमेत प्रदान गरेको पाइएको छ । स्विट्जरल्यान्डमा समेत गैरकानुनी रहेको ईएचई युरोपियन युनिभर्सिटी युरेकाको सम्बन्धनमा शिक्षा मन्त्रालयले ४ वर्षदेखि केन्ट र फोर्ब्स नामक दुई कलेजलाई पठनपाठनको अनुमति दिएको थियो । ती अवैध कलेजले परीक्षा सञ्चालन गरेर दिने प्रमाणपत्रलाई त्रिविको पाठ्यक्रम विकास केन्द्रले प्रमाणित गर्दै वैधता दिने गरेको प्रमाण कान्तिपुरले भेटेको हो । २०७६ असार १२ गते केन्द्रका कार्यकारी निर्देशक प्राडा पारसनाथ यादवले युरेका विश्वविद्यालयबाट सञ्चालित भरतपुरको फोर्ब्स कलेजलाई शैक्षिक कार्यक्रमका लागि संस्थागत समकक्षताको मान्यता दिएका थिए । त्रिविले कलेजलाई लेखेको समकक्षता निर्धारणपत्रमा भनिएको छ, शिक्षा मन्त्रालयको स्वीकृत लिई समकक्ष मान्यता पाउन भनी दिएको निवेदनउपर कारबाही गर्ने सन्दर्भमा विदेशी विश्वविद्यालय वा शिक्षण संस्थाको सम्बन्धमा नेपालमा सञ्चालित शैक्षिक कार्यक्रमहरूको उपाधिलाई मान्यता दिनेसम्बन्धी निर्देशिकाअनुसार मान्यता तथा समकक्षता निर्धारण समितिले शैक्षिक कार्यक्रम मानी सञ्चालन गर्न संस्थागत मान्यता दिएको छ । त्रिविले फोर्ब्स कलेजको ४ वर्षे हस्पिटालिटी म्यानेजमेन्ट र कम्प्युटर साइन्स इन नेटवर्किङ टेक्नोलोजी एन्ड साइबर सेक्युरिटी विषयका लागि स्नातक तहको समकक्षता दिएको हो । कार्यकारी निर्देशक यादवले शिक्षा मन्त्रालयले दिएको अनुमतिका आधारमा केन्द्रले समकक्षता दिएको बताए । स्विट्जरल्यान्ड सरकारका अनुसार युरेका फर्जी विश्वविद्यालय हो । युरेकाले स्नातक र स्नातकोत्तर तहमा कक्षा सञ्चालन गर्न स्विट्जरल्यान्डमा समेत मान्यता पाएको छैन । परराष्ट्र मन्त्रालयको युरोपअमेरिका महाशाखाले २०७५ सालमा नै शिक्षा मन्त्रालयलाई युरेका फर्जी विश्वविद्यालय रहेको जानकारी दिएको थियो । शिक्षा मन्त्रालयले परराष्ट्र मन्त्रालयले दिएको जानकारीलाई बेवास्ता गर्दै अवैध कलेजको पठनपाठन, परीक्षा सञ्चालन र प्रमाणपत्र वितरणलाई समेत निरन्तरता दिँदै आएको छ । विदेशी विश्वविद्यालयका शिक्षण संस्थाले प्रत्यक्ष रूपमा शिक्षा मन्त्रालयको नियमन, अनुगमन र निर्देशनमा शैक्षिक गतिविधि सञ्चालन गर्नुपर्ने विदेशी विश्वविद्यालयको सम्बन्धमा उच्च शिक्षा सञ्चालन गर्नेसम्बन्धी निर्देशिका २०५९ मा उल्लेख छ । यस्ता कलेजको सञ्चालन र संरक्षणमा शिक्षामन्त्रीदेखि शिक्षा सचिव, सहसचिव र कर्मचारीसम्म संलग्न रहेको भेटिँदै आएको छ । निर्देशिकाअनुसार सम्बन्धित देशको प्रचलित कानुनबमोजिम स्वीकृतिगुणस्तर सुनिश्चितता (क्यूएए) प्राप्त गरेको विश्वविद्यालय वा शिक्षण संस्थाले मात्र यहाँ कलेज सञ्चालन गर्न पाउँछन् ।केन्द्रका निर्देशक यादवले मन्त्रालयले दिएको पत्रका आधारमा समकक्षता दिएकाले अवैध विश्वविद्यालयबारे छानबिन हुनुपर्ने माग गरे । शिक्षा मन्त्रालयले नै कक्षा चलाउन अनुमति दिएपछि हामी विश्वविद्यालयबारे धेरै कुरा बुझ्न लाग्दैनौं, उनले थपे, विश्वविद्यालयको मान्यता नै नपाएको संस्थाले यहाँ कलेज चलाएको छ भने त छानबिन हुनुपर्छ, यो त राज्यविरुद्धको अपराध हो, यस्ता ठगी गर्ने र त्यसमा संलग्नलाई कारबाही हुनुपर्छ । केन्द्रले विद्यार्थी विदेशमै पढेर आएको भए उसले पढेको शिक्षण संस्थाको आधिकारिता र मान्यता जाँच गरेर मात्र समकक्षता दिने गर्छ । शिक्षा मन्त्रालयको अनुमतिमा स्वदेशमा चलेका विदेशी शिक्षण संस्थालाई भने शिक्षा मन्त्रालयकै विश्वासमा समकक्षता प्रदान गर्ने गरिएको केन्द्रका कर्मचारीहरू बताउँछन् । शिक्षा मन्त्रालय उच्च शिक्षा महाशाखाका सहसचिव हरिप्रसाद लम्सालले अवैध कलेज सञ्चालन भइरहेको विषयमा मन्त्रालयभित्र आन्तरिक रूपमा सोधपुछ भइरहेको जानकारी दिए । शिक्षामन्त्री देवेन्द्र पौडेल र शिक्षा सचिव रामप्रसाद थपलिया युनेस्कोको महासभामा भाग लिन पेरिस गएकाले पनि छानबिन र कारबाहीको प्रक्रिया अघि बढ्न नसकेको मन्त्रालयले जनाएको छ । तत्कालीन शिक्षामन्त्री गोपालमान श्रेष्ठको पालामा यी कलेजले कक्षा सञ्चालनको अनुमति पाएका थिए । त्यसपछिका शिक्षामन्त्री गिरिराजमणि पोखरेल, कृष्णगोपाल श्रेष्ठ र अहिले पौडेलले पनि अवैध कलेज सञ्चालन गर्न दिइरहेका छन् । उच्च शिक्षा शाखाका उपसचिव लक्ष्मीकुमार खड्का र मन्त्रालयका तत्कालीन उपसचिव केशव अधिकारीको मिलेमतोमा कलेज सञ्चालक सञ्चय झाले अनुमति पाएका थिए । सोही शाखाले विदेशी शिक्षण संस्थाको अनुमति र अनुगमन गर्ने गर्छ । केन्ट कलेजको सेयर दिने भन्दै विभिन्न व्यक्तिलाई ठगी गरेको आरोपमा झा साढे दुई महिनादेखि पाटन उच्च अदालतको आदेशमा थुनामा छन् । स्रोतका अनुसार पूर्वउपसचिव अधिकारी विदेशी सम्बन्धनमा सञ्चालित यस्ता कलेजका सञ्चालकसँग मिलेर मन्त्रालयमा बिचौलिया को काम गर्छन् । उपसचिव खड्काले भने अवैध कलेज सञ्चालक भएको खुलासा भएपछि मन्त्रालयमा केन्ट र फोर्ब्स कलेजको विश्वविद्यालय परिवर्तन गर्नुपर्ने लबिइङ गर्दै आएका छन् । उनले कारबाहीको साटो गैरकानुनी विश्वविद्यालयबाट अन्य वैध विश्वविद्यालयमा सम्बन्धन परिवर्तन गर्न दिनुपर्ने तर्क गर्ने गरेका छन् । स्रोतका अनुसार खड्काको सुझावकै आधारमा सञ्चालकले विश्वविद्यालय परिवर्तनका लागि मन्त्रालयमा निवेदन दिइसकेका छन् । तीनै खड्कासँगको मिलेमतोमा झाले ठगी गरेको पीडितहरूले आरोप लगाएका छन् । उनले आर्थिक लेनदेनमा झालाई ठगी गर्न मन्त्रालयबाट फर्जी कागजात बनाएर सहयोग गरेको आरोप लागेको छ । तर शिक्षा सचिव थपलियाले उपसचिव खड्कालाई कारबाही गर्नुको साटो संरक्षण गरेको मन्त्रालयका एक उपसचिवले बताए । दसैंअघि मन्त्रालयले उनलाई अन्य शाखामा सरुवा गर्ने तयारी गरेको थियो तर ६ जना उपसचिवको सरुवा हुँदा खड्काको सरुवा भने सचिव थपलियाले रोकेको ती उपसचिवले कान्तिपुरलाई बताए ।"
राष्ट्र बैंक २०४६ अघिकै नीतिमा फर्किर्एको हो ?,"(काठमाडौं)  खुला बजार अर्थतन्त्रको उद्देश्यविपरीत राष्ट्र बैंकले घुमाउरो पाराले ब्याजदर तोकेपछि बैंक तथा वित्तीय संस्थाबीच स्वतन्त्र प्रतिस्पर्धा सकिएको विज्ञहरूले बताएका छन् । बजार माग र आपूर्तिका आधारमा ब्याजदर निर्धारण हुने वातावरण बनाउन सहजीकरण गर्नुपर्नेमा उल्टै दर नै तोकिदिएर राष्ट्र बैंकले गलत गरेको उनीहरूको आरोप छ ।एकै वर्गका बैंकहरूले ब्याजदर अघिल्लो महिनाको तुलनामा बढीमा १० प्रतिशत बिन्दुले मात्र बढाउन पाउने राष्ट्र बैंकको निर्देशनपछि २४ वटा वाणिज्य बैंकले मंसिरका लागि समान ब्याजदर तोकेका छन् । यस्तै, विकास बैंक र फाइनान्स कम्पनीहरूले पनि आपसमा भद्र सहमति गर्दै समान ब्याजदर तोकेका छन् । राष्ट्र बैंकको पछिल्लो निर्देशनको आधारमा एउटै वर्गका बैंकले समान ब्याजदर तोक्नुपर्ने अवस्था आएको बैंकरहरू बताउँछन् । जसअनुसार मंसिरका लागि व्यक्तिगत मुद्दती निक्षेपमा वाणिज्य बैंकले अधिकतम १००५, विकास बैंकले १०२५ र फाइनान्स कम्पनीले १०३५ प्रतिशत ब्याजदर तोक्दै सूचना प्रकाशन गरेका छन् । यसरी सबै बैंकमा समान ब्याजदर तोकिनुलाई विज्ञहरूले बैंकहरूबीच प्रतिस्पर्धा सकिएको रूपमा अर्थ्याएका छन् ।राष्ट्र बैंकले ब्याजदरमा प्रत्यक्ष हस्तक्षेप गरेसँगै मुलुक बन्द अर्थतन्त्रमा प्रवेश गरेको पूर्वगभर्नर चिरञ्जीवी नेपालले बताए । यसमा राष्ट्र बैंकभन्दा धेरै दोषी सरकार रहेको उनको ठहर छ । खुला बजारको पक्षमा वकालत गर्ने कांग्रेसले नै सरकारको नेतृत्व गरिरहेको बेला यस्ता गतिविधि हुनुले उक्त पार्टीको बोली र व्यवहारमा फरकपन देखिएको उनले औंल्याए । यसअघिसम्म बजार अर्थतन्त्रको पक्षमा देखाउन मिल्ने सूचक भनेको ब्याजदर निर्धारण थियो । अब त्यसमा पनि हस्तक्षेप भयो, उनले भने, अब मुलुक खुला बजार अर्थतन्त्रको पक्षपाती नभने पनि हुन्छ । सरकारले हामी बन्द अर्थतन्त्रमा पुनः प्रवेश गर्यौं भनेर घोषणा गरे हुन्छ । सरकार वा अरू कुनै बाह्य तत्त्वले दबाब दियो भन्दैमा राष्ट्र बैंकले पनि खुरुखुरु मानेर हस्तक्षेपकारी नीति ल्याउन नहुनु उनको भनाइ छ । मेरो पालामा पनि सरकारबाट ब्याजदर निर्धारणमा हस्तक्षेप गर्न पटकपटक दबाब आएको हो, उनले थपे, तर मैले त्यसो गर्न मानिनँ । बरु नैतिक दबाबमार्फत बैंकहरूलाई संयमित हुन भनिरहें । यस्तो अवस्थामा राष्ट्र बैंकले गर्न सक्ने भनेको नैतिक दबाब दिने नै हो । लिखित रूपमै निर्देशनमार्फत हस्तक्षेप गर्दा राम्रो सन्देश नजाने उनको धारणा छ । यतिबेला बैंकका सीईओहरू पनि दंग छन्, उनले भने, नयाँनयाँ रणनीति नि चाहिएन, नयाँ योजना पनि ल्याउनु परेन । राष्ट्र बैंकले हस्तक्षेप गरेको छ भने भइहाल्यो । बसीबसी तलब आइहाल्छ । यसकारण पनि सीईओहरूबाट उक्त नीतिको विरोध नआएको उनको आकलन छ । ब्याजदरमा राष्ट्र बैंकको हस्तक्षेप नयाँ होइन । यस्तो कदम पटकपटक चालिँदै आएको छ । २०४६ अघि राष्ट्र बैंकले बैंकहरूको ब्याजदर आफैं तोकिदिन्थ्यो । ब्याजदर निर्धारणलाई स्वतन्त्र छोडिदिनुपर्छ भन्ने धारणा, अन्तर्राष्ट्रिय अभ्यासलगायत कुरालाई ध्यानमा राखेर २०४६ भदौ १५ पछि हस्तक्षेप गर्न छोडेको थियो । यद्यपि पछिल्ला वर्षहरूमा ब्याजदरमाथिको हस्तक्षेप बढाउँदै आएको थियो । यही क्रममा राष्ट्र बैंक अहिले पुनः २०४६ अघिकै नीतिमा फर्किएको हो कि भनेर प्रश्न उठ्न थालेको छ । बजारलाई स्वतन्त्र रूपमा काम गर्न दिनुपर्छ । त्यसो हुँदा मात्र माग आपूर्तिका आधारमा बजारले ब्याजदरको संकेत गर्छ, राष्ट्र बैंकका पूर्वकार्यकारी निर्देशक नरबहादुर थापाले भने, त्यही संकेतको सहयोगमा नीति निर्माता अघि बढ्नुपर्छ । बजारलाई प्रत्यक्ष नभई अप्रत्यक्ष रूपमा प्रभाव पार्नुपर्छ । बजारलाई ब्याजदर निर्धारण गर्न दिने र राष्ट्र बैंकले त्यसलाई सहजीकरण मात्र गर्नुपर्ने उनको भनाइ छ । राष्ट्र बैंकका अर्का पूर्वकार्यकारी निर्देशक गोपाल भट्टले घुमाउरो ढंगले ब्याजदर तोकिदिएर राष्ट्र बैंकले बजार अर्थतन्त्रविपरीत काम गरेको बताए । नियत थाहा भएन तर ब्याजदरमा हस्तक्षेप राम्रो होइन, उनले भने, राष्ट्र बैंक फेरि २०४६ सालअघिकै नीतिमा फर्किएको छ । राष्ट्र बैंकको पछिल्लो निर्देशनले स्वतन्त्र ब्याजदर निर्धारण हुने वातावरण अन्त्य भएको उनको दाबी छ ।यो राम्रो लक्षण होइन । बजारलाई स्वतन्त्र चल्न नदिँदा त्यसले राम्रो गर्दैन । यो पूर्ण रूपमा कार्टेलिङ हो । बजार अर्थतन्त्रविपरीत हो, उनले थपे ।राष्ट्र बैंकले भने ब्याजदरमा हस्तक्षेप नभई नियमन मात्र गरेको दाबी गर्दै आएको छ । ब्याजदर अनियन्त्रित हुनुका साथै बैंकहरूबीच अस्वस्थ प्रतिस्पर्धा चलेकाले प्रभावकारी नियमन गर्नुपरेको राष्ट्र बैंकका प्रवक्ता देवकुमार ढकालले बताए । बजारमा अस्वस्थ रूपमा चलेको प्रतिस्पर्धालाई प्रभावकारी रूपमा नियमन गरेका मात्र हौं, उनले भने, ब्याजदर जता पनि जान सक्थ्यो । त्यसैले नियमन मात्र गरेका हौं । यसलाईहस्तक्षेप भन्न भएन ।बैंकहरूले भने यो विषयमा खुलेर बोल्न सकेका छैनन् । केही बैंक तथा वित्तीय संस्थाले गल्ती गरेकै कारण राष्ट्र बैंकले हस्तक्षेप गर्नुपरेको बैंकरहरूले बताउँदै आएका छन् । राष्ट्र बैंकले बजारमा देखिएको अस्वस्थ प्रतिस्पर्धा रोक्न र ब्याजदरमा स्थिरताकायम गर्न निर्देशन गरेको हो, बैंकर्स एसोसिएसनका उपाध्यक्ष सुनिल केसीले भने, यसले सबैलाई हित गर्छ ।"
यस्तो छ हस्तक्षेपको इतिहास,"राष्ट्र बैंकका पूर्वकार्यकारी निर्देशक नरबहादुर थापाका अनुसार राष्ट्र बैंकले नीति नै बनाएर २०२३ देखि प्रत्यक्षरूपमा ब्याजदरमा हस्तक्षेप थालेको थियो । त्यतिबेला साधारण र मुद्दती निक्षेपमा न्यूनतम ब्याजदर तोकिएको थियो । माथिल्लो सीमा तोकिएको थिएन । २०२८ वैशाख १ देखि सबै प्रकारको निक्षेप र कर्जामा दर तोकेर ब्याजदर संरचना नै लागू गरियो । हाल बैंक तथा वित्तीय संस्थाले प्रकाशन गर्ने ब्याजदर जस्तै ढाँचामा त्यतिबेला राष्ट्र बैंकले ब्याजदर प्रकाशन गर्ने गर्थ्यो । बैंकहरुले ग्राहकलाई त्यही ब्याजदर प्रदान गर्नुपर्थ्यो । यस्तो हस्तक्षेप झन्डै १३ वर्ष चल्यो ।२०४१ मंसिर १ देखि राष्ट्र बैंकले कर्जाको ब्याजदर तोक्न छोड्यो । त्यसपछि मात्रै बैंक तथा वित्तीय संस्थाले कर्जाको ब्याजदर आफैं तोक्न पाएका हुन् । त्यतिबेला राष्ट्र बैंकले निक्षेपको न्यूनतम ब्याजदर मात्र तोकिदिन्थ्यो । उक्त ब्याजदरमा १ देखि १५ प्रतिशत बिन्दुसम्म बढाउन पाउने सुविधा बैंक तथा वित्तीय संस्थालाई दिइएको थियो । २०४३ जेठ १५ देखि निक्षेपको न्यूनतम ब्याजदरमा जति पनि बढाउन पाउने सुविधा बैंकहरूलाई दिइयो । २०४६ भदौ १५ देखि पूर्ण रूपमा (निक्षेप र कर्जा दुवैमा) ब्याजदरमाथिको हस्तक्षेप खारेज गरियो । बजार माग र आपूर्तिका आधारमा स्वतन्त्र रूपमा ब्याजदर निर्धारण होस् भन्नकै लागि त्यसअघिका हस्तक्षेप खारेज गरिएको थियो । तर ब्याजदर निर्धारण प्रक्रिया लामो समयसम्म स्वतन्त्र हुन पाएन । तत्कालीन गभर्नर हरिशंकर त्रिपाठीको पालामा २०५० भदौ ६ बाट कर्जा र निक्षेपबीचको ब्याजअन्तर (स्प्रेड) मार्फत ब्याजदरलाई अप्रत्यक्ष रूपमा हस्तक्षेप सुरु भयो । त्यतिबेला अधिकतम ६ प्रतिशत स्प्रेड तोकिएको थियो । २०५५ मा गभर्नरमा सत्यन्द्रप्यारा श्रेष्ठ थिए । त्यही वर्ष साउन १ देखि स्प्रेडलाई घटाएर ५ प्रतिशतमा झारियो । त्यसपछि गभर्नर नियुक्त तिलक रावलका पालामा (२०५९ साउन १ देखि) राष्ट्र बैंकले स्प्रेड दर पूर्ण रूपमा खारेज गरिदियो । यो निर्णयपछि बैंकहरू ब्याजदरमा स्वतन्त्र हुन पाए । माग र आपूर्तिका आधारमा ब्याजदर निर्धारण हुन थाल्यो । आर्थिक वर्ष ०७०७१ देखि राष्ट्र बैंकले पुनः ५ प्रतिशत स्प्रेड लागू गर्यो । गत आर्थिक वर्षको मौद्रिक नीतिमार्फत वाणिज्य बैंकहरूका लागि स्प्रेड ५ प्रतिशतबाट घटाएर ४४ प्रतिशत बनाइएको छ ।पछिल्लो एक दशकमा राष्ट्र बैंकले पटकपटक कहिले निर्देशन त कहिले नैतिक दबाबमार्फत ब्याजदरमा हस्तक्षेप गर्दै आएको छ । युवराज खतिवडा राष्ट्र बैंकमा गभर्नर हुँदा मात्र होइन, अर्थमन्त्री हुँदा पनि ब्याजदरमाथिको हस्तक्षेप जारी रह्यो । अर्थ मन्त्रालयकै निर्देशनमा राष्ट्र बैंकले बैंक तथा वित्तीय संस्थालाई ब्याजदरमा भद्र सहमति गर्न बाध्य पार्दै आएको थियो । एक वर्षअघि वित्तीय प्रणालीमा तरलता पर्याप्त रहेको समयमा केही महिना बैंक तथा वित्तीय संस्थाले भद्र सहमति खारेज गरेका थिए । तरलता अभाव हुन थालेपछि अहिले राष्ट्र बैंकले नीतिगत व्यवस्थामार्फत नै ब्याजदर तोकिदिएको हो ।"
तयारीबिनै निर्णय गर्दा लागू भएन इम्बोस्ड नम्बर,"(काठमाडौं)  भौतिक पूर्वाधार तथा यातायात मन्त्रालयले गत कात्तिक २२ मा राजपत्रमा सूचना प्रकाशित गर्दै वाग्मती, गण्डकी, लुम्बिनी, कर्णाली र सुदूरपश्चिम प्रदेशमा मंसिर १ बाट सवारी सधानमा इम्बोस्ड नम्बर अनिवार्य लागू हुने घोषणा गर्यो । तयारीबिना गरिएको यो निर्णय तोकिएकै दिनबाट लागू हुन भने सकेन ।यातायात व्यवस्था विभागले तयारीमा ढिलाइ गर्दा वाग्मतीबाहेकका प्रदेशमा यो नियम कार्यान्वयनमा आउन नसकेको हो । वाग्मतीमा अनिवार्य नगरिएको भए पनि यसअघिदेखि यो व्यवस्था लागू छ । विभागले इम्बोस्ड नम्बर प्लेट छापेर समयमै प्रदेशहरूमा पठाउन नसक्दा समग्र प्रक्रियामै ढिलाइ भएको हो । विभागका निर्देशक रामचन्द्र पौडेलका अनुसार अहिले नम्बर प्लेट छाप्ने काम भइरहेको छ । छाप्न ढिलो भएकोले समयमै नम्बर प्लेट डेलिभर गर्न सकिएन, निर्देशक पौडेलले भने, जसले गर्दा बुधबारदेखि सबै प्रदेशबाट लागू गर्ने भनिए पनि सकिएन । वाग्मतीमा इम्बोस्ड नम्बर प्लेट लिन कुनै समस्या नरहेको उनको भनाइ छ । अन्य प्रदेशमा पनि करारमा कर्मचारी पठाउने, छुट्टै इन्टरनेट सेवा जडान गरेपछि नियम लागू गर्ने हो, उनले भने, यो प्रक्रियामै छ, बढीमा दुई साताभित्रै सबै प्रदेशमा नम्बर प्लेट पुगेर वितरण सुरु हुनेछ ।उनका अनुसार नम्बर प्लेट हुलाकबाट पठाइनेछ । अनलाइनमार्फत नम्बर प्लेटका लागि निवेदन दिन भने यही साताबाट मिल्नेछ । अनलाइन निवेदन दिएर राजस्व तिरिसकेपछि नम्बर प्लेट दिइनेछ, उनले भने, त्यसका लागि पहिला सबै कार्यालयमा नम्बर प्लेट पुग्नु पर्नेछ । वाग्मतीबाहेक गण्डकी, लुम्बिनी, कर्णाली र सुदूरपश्चिममा ६० हजार इम्बोस्ड नम्बर प्लेट पठाइने उनले जनाए । सुदूरपश्चिमको हकमा प्रदेशको नाम कसरी छोटो बनाएर लेख्ने भन्नेबारे छलफल भइरहेको उनले बताए । २०७३ जेठ १७ मा भएको ठेक्का सम्झौताअनुसार अहिलेसम्म २५ लाख सवारी साधनमा इम्बोस्ड नम्बर जडान भइसक्नुपर्ने हो । जसको ठेक्का बंगलादेश र अमेरिकाको डेकाटुरटाइगर आईटी कम्पनीले जोइन्ट भेन्चरमा लिएका थिए । जसको म्याद गत असारमा साढे दुई वर्ष थप भइसकेको छ । विभाग स्रोतका अनुसार ठेक्का लिने कम्पनीका कारण पनि नम्बर प्लेट वितरणमा ढिलाइ भएको हो । यसअघि मुद्दामामिलाले गर्दा काम रोकिएको तर अहिले समस्या नरहेको विभागको दाबी छ । थपिएको समयभित्र ती कम्पनीले सबै इम्बोस्ड नम्बर प्लेट ल्याइसक्नुपर्नेछ । ४ अर्ब ६८ करोड ५२ लाख ६२ हजार ५ सय रुपैयाँ (४ करोड ३७ लाख ८७ हजार ५ सय अमेरिकी डलर) मा ठेक्का लागेकोमा ३ करोड ६२ लाख ५६ हजार ४ सय ४१ रुपैयाँ भुक्तानी भइसकेको विभागले जनाएको छ ।२०७४ फागुनमा अंग्रेजी भाषामा इम्बोस्ड नम्बर प्लेट वितरणमा रोक लगाउन र देवनागरी लिपिमा लेखिनुपर्ने माग राख्दै सर्वोच्च अदालतमा रिट परेको थियो । सर्वोच्चले २०७६ मंसिरमा रिट खारेज गरिदिएको थियो । २०७७ साउन १ मा नम्बर प्लेट जडानको काम पुनः सुरु गरिए पनि कोरोना महामारीका कारण अपेक्षित प्रगति हुन सकेन ।यता, वाग्मती प्रदेशको भौतिक पूर्वाधार विकास मन्त्रालयअन्तर्गतको सानाठूला सवारी कार्यालय एकान्तकुनामा पनि नयाँ सवारी दर्तामा बुधबार इम्बोस्ड नम्बर अनिवार्य हुन सकेन । कार्यालयका प्रमुख नेत्र भट्टराईका अनुसार पुरानो प्रक्रिया अनुसारको इम्बोस्ड नम्बर मात्र नियमित छ । त्यसमा पनि इच्छुकले मात्रै यस्तो नम्बर प्लेट लिने गरेका छन् । राजपत्रमा मंसिर १ बाट नयाँ सवारी दर्तामा अनिवार्य इम्बोस्ड नम्बर लिनु पर्ने भनिए पनि प्रदेशको भौतिक मन्त्रालयमा सोमबार पूर्वाधार, दर्ता शाखा, नेटवर्किङका कुरा नभएको जानकारी गरायौं, उनले भने, कर्मचारी व्यवस्थापन र विधिगत रूपमा अघि लग्ने कुरामा निश्चित गरेर पूर्वाधार व्यवस्थापन कसरी गर्ने भन्दै निर्देशन मागेर पठाएका थियौं, मन्त्रालयबाट जवाफ आइसकेको छैन ।पूर्वाधार तयारीकै क्रममा भएकाले अहिले अनिवार्य गर्न नसकिएको उनको भनाइ छ । मन्त्रालयका प्रवक्ता नवीनकुमार सिंहसँग बुझ्दा नम्बर प्लेट अनिवार्य गरिएकोबारे उनी आफैं जानकार थिएनन् । अन्य प्रदेशका भौतिक मन्त्रालयहरूले भने तयारीबिना नै राजपत्रमा प्रकाशन गरिएको र अहिलेसम्म केही काम नभएको जनाएका छन् । गण्डकीको भोतिक पूर्वाधार, सहरी विकास तथा यातायात व्यवस्था मन्त्रालयका प्रवक्ता टीकाराम पौडेलका अनुसार यो प्रदेशमा इम्बोस्ड नम्बर लागू गर्नेबारे कुनै तयारी छैन । राजपत्र पनि हेरियो, यातायात व्यवस्था विभागले पठाएको चिठी पनि पढियो, उनले भने, त्यसका लागि विभागबाट प्राविधिक सपोर्टको काम अझै भइसकेको छैन । गण्डकीमा इम्बोस्ड नम्बर लागू हुन अझै एक महिना लाग्ने उनको भनाइ छ । मन्त्रीस्तरीय निर्णय गरेर राजपत्रमा प्रकाशन भएको कुरामा त्यहीअनुसार तयारी गर्नु पर्ने हो तर विभागको तयारी नपुगेको देखियो, उनले भने ।इम्बोस्ड नम्बर जडानका लागि प्राविधिक कर्मचारी व्यवस्थापनदेखि नम्बर प्लेटसम्मको व्यवस्थापन विभागले गर्नुपर्ने हो । प्रदेश १ र प्रदेश २ को नाम अहिलेसम्म नटुंगिएकाले ती प्रदेशमा भने यो नियम लागू हुने छैन । विभागले मंसिर १ बाट नयाँ दर्ता, फागुन १ बाट सवारी नाम र जेठ १ बाट नवीकरण गरिने सवारीमा अनिवार्य इम्बोस्ड नम्बर प्लेट लागू हुने जनाएको थियो । हालसम्म वाग्मतीमा करिब १३ हजार सवारी साधनमा मात्रै इम्बोस्ड नम्बर प्लेट जडान भएको छ । ठूला सवारीका लागि उत्पादन भएका ७ सय ५७ नम्बर प्लेटमध्ये ६५ थान, साना तथा मझौला सवारीका लागि उत्पादित ६५ हजार ४३ मध्ये ९ हजार ४ सय ८२ थान र दुईपांग्रेका लागि तयार भएका ४० हजार १ सय ७९ मध्ये ३ हजार ३ सय ६१ थान नम्बर प्लेट जडान भएको विभागले जनाएको छ ।"
सञ्चालन मोडालिटी नटुंगिँदा ११ महिनादेखि थन्किए विद्युतीय गाडी,"(भैरहवा)  लुम्बिनी भ्रमणमा आउने स्वदेशी र विदेशी पर्यटकका लागि प्रदूषणरहित विद्युतीय यातायात सञ्चालन गर्न एसियाली विकास बैंकले अनुदान सहयोग दियो । नेपाल सरकारले ठेक्का आह्वान गरेर पाँच ठूला बस र १४ भ्यान किन्यो । तर यी गाडी सञ्चालन हुनुको साटो ११ महिनादेखि लुम्बिनीको खुला आकाशमुनि घामपानी खाँदै थन्किएका छन् । लुम्बिनीको वातावरणलाई सघाउन ल्याइएका यी गाडी अत्याधुनिक सुविधासहितका करोडौं मूल्यका हुन् । सबै गाडी सोलार प्रविधिबाट चार्ज हुन्छन् । गाडी सञ्चालनका लागि अपनाउनुपर्ने प्रक्रियामा देखापरेका अन्योल मेटाउन नसक्दा सञ्चालनको गति अड्किएको हो । गाडी सञ्चालन प्रक्रियाको गाँठो लुम्बिनी विकास कोष र संस्कृति पर्यटन तथा नागरिक उड्डयन मन्त्रालयबीच बल्झिएको छ । विश्व सम्पदास्थल लुम्बिनीमा वातावरण प्रदूषण कम गर्न भित्रिएका यी बस र भ्यान समयमै सञ्चालन हुन नसक्दा बिग्रने जोखिम बढेको छ । गाडी सञ्चालनका लागि स्वच्छ प्रतिस्पर्धात्मक ढंगले टेन्डर आह्वान गर्ने निर्णय कोषको बोर्ड बैठकले एक महिनाअघि नै गरेको लुम्बिनी विकास कोषका सदस्यसचिव सानुराजा शाक्यले बताए । हामी सक्दो चाँडो विद्युतीय गाडी चलाउन तयार छौं, उनले भने । लुम्बिनी ल्याइएका ती गाडी कोषको जिम्मेवारी क्षेत्रमा राखिए पनि संस्कृति,पर्यटन मन्त्रालयबाट कोषलाई अहिलेसम्म हस्तान्तरण भने भएका छैनन् ।मन्त्रालयबाट कोषलाई गाडी हस्तान्तरण र सञ्चालनका लागि अपनाउनुपर्ने अन्य प्रावधान विनियमावलीमा समावेश गर्न मन्त्रालयबाट सहजीकरण नगर्दासम्म सञ्चालनमा अन्योल कायम भएको शाक्यले जनाए । मन्त्रालयले टेन्डर गरेर गाडी आयात गरे पनि गाडी आयातका क्रममा लागेको भन्सार महसुलबापत कोषको करिब ९ करोड खर्च भएको उनले बताए । भन्सारबाट छुटाउँदा लागेको कोषको उक्त रकम नेपाल सरकारले लुम्बिनी कोषलाई आउने पैसाबाट कटाइदिएको थियो । लुम्बिनी क्षेत्रको पर्यटकीय विकासका लागि ठूलो लगानी गर्दै आएको दक्षिण एसिया पर्यटन पूर्वाधार विकास परियोजनाले एसियाली विकास बैंकमार्फत वातावरण मैत्री विद्युतीय यातायात सञ्चालन गर्न भनेर ३० करोड रुपैयाँ नेपाल सरकारलाई दिएको थियो । यसअन्तर्गत पर्यटन मन्त्रालयले सोलार चार्जिङ हुने बस र भ्यानसहितको विद्युतीय गाडी उपलब्ध गराउन एउटा र लुम्बिनीमा चार्जिङ स्टेसन तयार गर्न अर्को बोलपत्र आह्वान गर्यो । विद्युतीय गाडी उपलब्ध गराउन चीनको बीवाईडी कम्पनी र चार्जिङ स्टेसन निर्माणका लागि जापानको इसाका इलेक्ट्रिक कप्पनी लिमिटेडसँग करिब १५ करोड रुपैयाँमा ठेक्का गरेको थियो ।बीवाईडी कम्पनीले प्रतिबस २ करोड ६५ लाख र प्रतिभ्यान ४० लाख रुपैयाँमा गाडी उपलब्ध गराएको हो । उसले २०७७ मंसिरदेखि पुस महिनाभित्रमा ती गाडी नेपाल ल्याएको थियो । यसअघि उक्त कम्पनीले लुम्बिनीका लागि ल्याएको विद्युतीय बस भैरहवा भन्सार कार्यालयबाट प्रधानमन्त्री कार्यालय जबर्जस्ती लगेर काठमाडौंमा उद्घाटन गरिएको थियो । तत्कालीन प्रधानमन्त्री केपी शर्मा ओलीले २०७५ कात्तिक ६ मा पुल्चोकबाट चढेर सिंहदरबार पुगेर विद्युतीय बसको शुभारम्भ गरेका थिए । त्यतिखेर उक्त बसमा तोकिएको मापदण्डअनुरूप गुणस्तर नभएपछि बस फिर्ता पठाएर ठेक्का बदर गरिएको थियो । त्यसपछि वीवाईडी कम्पनीले चीनबाट आयात गरेर अन्य बस र भ्यान पठाएको हो ।चार्जिङ स्टेसन कार्य जारी रहेको अवस्थामा तत्कालीन प्रधानमन्त्री ओलीले चार्जिङ स्टेसन लुम्बिनी गुरुयोजनाबाहिर लैजान निर्देशन दिएपछि वैकल्पिक स्थान खोज्ने क्रममा सात महिना ढिला भएको हो । चार्जिङ स्टेसन निर्माण त सकियो तर परीक्षणको काम बाँकी नै छ । कोरोना संक्रमण हुन थालेपछि र लकडाउन भए पनि ठेकेदार कम्पनीका प्राविधिक कर्मचारी र कामदारले काम छाडेर हिँडेपछि फर्केका छैनन् ।विद्युतीय ती गाडी कसरी सञ्चालन गर्ने भन्ने मोडालिटी नटुंगिएकाले सञ्चालनमा समस्या भइरहेको लुम्बिनी विकास कोषको योजना प्रमुख तथा इन्जिनियरिङ शाखाका प्रमुख सरोज भट्टराईले बताए । सञ्चालनका क्रममा गाडी सामान्य बिग्रेमा यहाँ बनाउने न वर्कसपमिस्त्री पाइन्छन्, न त सामान्य पार्टपुर्जा नै, उनले भने, यस्तै समस्या चार्जिङ स्टेसनमा पनि आउन सक्छ । निर्माणाधीन गौतम बुद्ध अन्तर्राष्ट्रिय विमानस्थललाई लक्षित गरी विद्युतीय सवारीको योजना अघि सारिएको हो । विमानस्थलबाट लुम्बिनी आउने स्वदेशी तथा विदेशी विशिष्ट पर्यटकलाई लुम्बिनी भ्रमणका लागिप्रदूषणरहित विद्युतीय यातायात सञ्चालनको तयारी गरिएको हो ।"
महिला लिगमा दोहोरो मापदण्ड,"(काठमाडौं)  घरेलु महिला फुटबलमा नेपाल प्रहरी, सशस्त्र प्रहरी र नेपाली सेनाका टिमको प्रभुत्व छ । गत वर्षको राष्ट्रिय महिला लिगको उपाधि होड यिनै विभागीय टिमबीच भएको थियो, त्यसमा सशस्त्र प्रहरीको एपीएफ क्लबले ट्रफी जितेको थियो । तीनै टिम यसपालि पनि उपाधि दाबेदार हुन् ।विभागीय टिमहरूले सिधै राष्ट्रिय लिग खेल्ने भए पनि उसका खेलाडीहरू आइतबार सम्पन्न उपमेयर कप राष्ट्रिय महिला लिग छनोटमा व्यस्त रहे । लिग च्याम्पियन एपीएफका मात्रै होइनन्, आर्मी र पुलिसका खेलाडीहरू पनि छनोटका हरेक टिममा मैदानमा देखिए । लिग च्याम्पियन भइसकेका र लिगकै क्लबमा अनुबन्धित रहेकै अवस्थामा खेलाडीहरू (जो अझै ती टिममा जागिर वा सम्झौतामा छन्) छनोट खेल्नु ठीक हो त ?राष्ट्रिय टिमकी कप्तान रेनुका नगरकोटे भन्छिन्, लिगको छनोट नखेल्ने भनेरै बसिरहेकी थिएँ । तर, खेल्न मिल्ने नियम रहेछ । सबैले खेल्नुपर्छ भने । अनि खेल्यौं । खासमा खेल्न चाहिँ नमिल्नुपर्ने हो । सिनियर खेलाडीले नै छनोट पनि खेल्दा स्थानीय र जुनियरहरूले खेल्न पाउने अवसरबाट बञ्चित हुने उनी मान्छिन् । एपीएफकी मिडफिल्डरसहित राष्ट्रिय महिला टिमका लगभग सबै खेलाडी लिगको छनोटमा विभिन्न नगरपालिका टिमबाट खेलेका थिए ।रेनुकासँगै राष्ट्रिय टिमका खेलाडीहरू डिफेन्डर गीता राना, फरवार्ड रश्मीकुमारी घिसिङ र पुलिसकी गोलकिपर सपना राई वाग्मती नगरपालिका (सर्लाही) बाट खेलेका थिए । उनीहरूको टिम नकआउट पुग्न सकेन । सातदोबाटोस्थित एन्फा कम्प्लेक्समा ३१ नगरपालिकाबीच कात्तिक ४ देखि २८ सम्म भएको छनोटबाट धनगढी उपमहानगर र ललितपुर महानगरपालिकाले आउने राष्ट्रिय लिगमा स्थान बनाए । यी दुई टिम पुलिसका खेलाडीहरूको बलबुतामा राष्ट्रिय लिगलाई छनोट भएको हो ।छनोटको फाइनलमा धनगढीले ३३ को बराबरीपछि टाइब्रेकरमा ललितपुरलाई ३१ ले हरायो । पेनाल्टी सुटआउटमा निर्णायक गोल रेखा पौडेलले गरेकी थिइन् । उनी पुलिसकी फरवार्ड हुन् । पाँच खेलमा दुई ह्याट्रिकसहित सात गोल गर्दै धनगढीको यात्रा सफल बनाएकी उनले लिगको टिमबाट छनोटमा झरेर खेलेकोबारे भनिन्, छनोटमा एउटा टिममा विभागका चार खेलाडी खेल्न पाउने नियम रहेछ, त्यसैले खेलेकी हुँ ।पुलिसकी डिफेन्डर रेविका पाण्डे त धनगढीकी कप्तान नै हुन् । पुलिसकी अर्की डिफेन्डर मनिका पुलामी मगर र गोलकिपर उषा नाथ पनि धनगढीको जर्सीमा निरन्तर उत्रिए । पुलिसका यी चारसहित फरवार्ड चन्द्रा भण्डारी र मिडफिल्डर सरस्वती रोकाय आफ्नो टिमका मुख्य खेलाडी भएको बताउँछन् धनगढीका प्रशिक्षक राघवन्दर कार्की । ललितपुर पनि मुख्यतः पुलिसका चार खेलाडी (फरवार्ड निर्मला बिक, मिडफिल्डरद्वय मनीषा राउत र शिवानी कुसवार तथा विंगर सम्झना लावती) कै प्रदर्शनमा छनोटमा उपविजेता भएर राष्ट्रिय लिगमा पुगेको हो ।छनोटका लगभग सबै टिमले विभागीय टोलीका खेलाडीहरूलाई खेलाएको थियो । विभागका ती खेलाडीहरू राष्ट्रिय लिगमा भने आफ्नै टिममा फर्कने छन् । लिगमै लामो समयका लागि अनुबन्धित रहेका खेलाडी अर्कै टिममा छनोट खेल्ने र फेरि लिगमा आफ्नै टिममा फर्किने पाउने नियमे विश्वमै कहींकतै पाइन्न । यसबारे एपीएफ क्लबका कुमार थापाले भने, महिला खेलाडीहरू ट्रेनिङ गरिरहेका थिए । प्रतियोगिता थिएन । एउटा लिग (छनोट र लिग) दुई टिमबाट खेल्न पाउने नियम भएकाले हामीले खेलाडीलाई खेलको अनुभव हुन्छ भनेर छनोटमा खेल्न पठाएका हौं । एउटै टिमबाट मात्र खेल्न पाउन भए हाम्रा खेलाडीलाई छाड्ने थिएनौं ।महिला लिगमा अपनाइएको दोहोरो मापदण्ड बारे अखिल नेपाल फुटबल संघ (एन्फा) की केन्द्रीय सदस्य पेमा डोल्मा लामाले भनिन्, महिला खेलाडी एकदमै कम छन् । विभागीय टिमका खेलाडी त्यतिकै बसिरहन्छन् । त्यसैले महिला फुटबलको विकासका लागि यो अवधारणा लिइएको हो । एन्फा महिला समितिकी संयोजकसमेत रहेकी उनले थपिन्, नयाँ खेलाडीलाई खेलाउँदा १०१५ गोल हुन्छ । त्यसैले टिम बलियो र प्रतिस्पर्धी बनाउन पनि पुराना (सिनियर) खेलाडीलाई खेल्न दिएको हो ।उनले भनेजस्तै महिला खेलाडीकै संख्या एकदमै कम भएको अवस्था भने छैन । किनभने ललितपुरले डेढ महिना सञ्चालन गरेको ट्रेनिङबाट १६ खेलाडी छनोट गरेको थियो । व्यवस्थापक नन्दकला थापाका अनुसार ललितपुरको छनोटमा नपरेका खेलाडीलाई लिएर महालक्ष्मी नगरपालिकाको टिम बनाइएको थियो ।धनगढीको छनोटमा त ठूलै भीड थियो । ट्रेनिङमा ४५ खेलाडी थिए । जसबाट २० खेलाडी (पुलिसका चार जनासहित) लिएर छनोट खेलेका हौं, प्रशिक्षक कार्कीले भने, विभागका सिनियर खेलाडीको उपस्थितिले नयाँ खेलाडीलाई कसरी खेल्ने, कसरी उत्साहित बनाउने भन्ने टिम निर्माणमा सहज भयो । अनुभवीसँगै खेल्दा जुनियर खेलाडीको प्रदर्शनमा सुधार आएको छ । छनोट खेलेका धनगढी र ललितपुरका चारचार खेलाडी राष्ट्रिय लिगमा पुलिसमा फर्किने छन् । त्यसैले लिगमा उत्कृष्ट खेलाडी ल्याउने चुनौती हुनेछ ।एन्फाले गत वर्ष नेपालगन्जमा भएको मोफसलका क्लबहरूको प्रतियोगिता एन्फा प्रेसिडेन्ट लिग मा पनि दोहोरो मापदण्ड अपनाएको थियो । उक्त प्रतियोगिताबाट चार टिम राष्ट्रिय लिगमा छनोट गरिएको थियो । तर, राष्ट्रिय लिगमा छनोट भइसकेका राजधानीको सहिद स्मारक ए डिभिजन लिगका खेलाडीलाई पनि प्रेसिडेन्ट लिगमा खेल्न दिइएको थियो ।"
लिगमा कतार एयरवेज,"(काठमाडौं)  कतार एयरवेजले सहिद स्मारक ए डिभिजन लिग २०७८ का लागि अखिल नेपाल फुटबल संघ (एन्फा) सँग बुधबार प्रायोजनको अनबुन्ध गरेको छ । पछिल्लो सिजन पनि लिगको प्रायोजक रहेको कतार एयरवेजले यसपल्ट अनुबन्ध दोहोर्याएको हो । लिगको मुख्य प्रायोजकका रूपमा अनुबन्ध १ लाख ५० हजार डलर रहेको छ । एन्फा कम्प्लेक्स सातदोबाटोमा आयोजित कार्यक्रममा संघका अध्यक्ष कर्माछिरिङ शेर्पा र कतार एयरवेजका कन्ट्री म्यानेजर मोहम्मद अल इमानले सम्झौतापत्रमा हस्ताक्षर गरे । इमानले नेपाली फुटबलका लागि कतार एयरवेजको सहयोग जारी रहने वचन दिँदै यो अनुबन्ध अझ लामो समयका लागि कायम रहने विश्वास पोखे । उनले भने, हामी विश्व खेलकुदको विकास र विस्तारको पक्षमा रहने गर्छौं । हामी नेपाली फुटबलको विकासमा सहयोग गर्न प्रतिबद्ध छौं । नेपाली फुटबलको सहयात्री भएकामा हामी खुसी छौं ।कतार एयरवेज विश्व फुटबलमा बायर्न म्युनिक र पेरिस सेन्ट जर्मेन (पीएसजी) जस्ता ठूला क्लबको पनि मुख्य प्रायोजक हो । कार्यक्रममा एन्फा अध्यक्ष शेर्पाले कतार एयरवेजले प्रायोजन अनुबन्ध फेरि दोहोर्याएकोमा खुसी व्यक्त गरे र अब आउने वर्षमा प्रायोजक रकम बढ्नेमा विश्वास पोखे । उनले भने, नेपालमा फुटबल विकासका लागि हामी कतारसँग विस्तृतमा सहकार्य गर्ने क्रममा छौं । ए डिभिजन शुक्रबार सुरु हुँदै छ । दशरथ रंगशालामा हुने उद्घाटन खेलमा सातदोबाटो युथ र फ्रेन्ड्स क्लब भिड्दै छन् ।"
हिमालयन शेर्पालाई नेपाल आइसको साथ,"काठमाडौं सहिद स्मारक ए डिभिजन लिग क्लब हिमालयन शेर्पाले बुधबार नेपाल आइससँग मुख्य प्रायोजन सम्झौता गरेको छ । यो अनुबन्धपछि क्लब औपचारिक रूपमा नेपाल आइस हिमालयन शेर्पाको नामले चिनिने छ । क्लबले नेपाल आइसको सीजी ब्रुअरीसँग प्रायोजन सम्झौतामा हस्ताक्षर गरेको हो । क्लबका कार्यबाहक अध्यक्ष फुपुदोर्जे शेर्पा र सीजीका बिजनेस हेड प्रदीप पुडासैनीले हस्ताक्षर गरे । एकवर्षे अनुबन्धको रकम भने खुलाइएको छैन । पुडासैनीले सामाजिक उत्तरदायित्व र फुटबल विकासका लागि प्रायोजना गरेको बताउँदै हिमालयन शेर्पासँग आबद्धता हुन पाएकोमा खुसी व्यक्त गरे । उनले थपे, हाम्रो संस्था नेपाली खेलकुदसँग जोडिँदै आएको छ र यसैक्रममा हामी हिमालयन शेपासँग आबद्ध भएका छौं । यसले एकातर्फ हाम्रो ब्रान्ड बलियो त हुनेछ भने सँगै फुटबल विकासमा पनि सहयोग हुनेछ । क्लब अध्यक्ष पनि रहेका अखिल नेपाल फुटबल संघ (एन्फा) का अध्यक्ष कर्माछिरिङले प्रायोजकको सहभागिताले नेपाली फुटबल अझ व्यावसायिक हुने धारणा राखे । हिमालयन शेर्पाले सहिद स्मारक लिगको पहिलो खेल संकटाविरुद्ध शनिबार खेल्नेछ । प्रतियोगिता भने शुक्रबार सुरु हुँदै छ । वर्ष २०६२ देखि नेपाली फुटबलको माथिल्लो डिभिजन खेल्न थालेको हिमालयन शेर्पाका मुख्य प्रशिक्षक युगलकिशोर राई छन् । कार्यक्रममा उनले प्रतियोगितमा आफ्नो टिमको प्रदर्शन राम्रो रहने दाबी गरे ।"
नेपाललाई ट्वान्टी२० शृंखला,"(काठमाडौं)  कतारविरुद्धको दोस्रो खेल ६१ रनले जितेपछि नेपाली राष्ट्रिय महिला क्रिकेट टोलीले एक खेलअगावै ट्वान्टी२० शृंखला आफ्नो पक्षमा पारेको छ । नेपाली टोली आईसीसी ट्वान्टी२० महिला विश्वकपको एसियाली छनोट तयारीमा छ ।दोहास्थित वेस्ट एन्ड पार्क अन्तर्राष्ट्रिय क्रिकेट रंगशालामा १ सय ३० रनको लक्ष्य पछ्याएको कतारलाई तीन बल बाँकी छँदा ६८ रनमा अलआउट पार्न नेपालकी सरस्वती चौधरीले घातक बलिङ गरिन् । उनले ४ विकेट लिइन् । त्यसका लागि उनले ४ ओभरमा १ मेडन राख्दै ८ रन खर्चिइन् । कप्तान रुबिना क्षेत्रीले २३ ओभरमा १२ रन खर्चेर २ विकेट लिइन् । सवनम राई, संगीता राई र कविता जोशीले ११ विकेट लिए । लगातार विकेट खेर फालेको कतारी टोलीका लागि कप्तान आयशा (२४) र केरी पाउनसेट (१५) ले मात्र दोहोरो अंकमा रन बनाउन सके ।यसअघि टस जितेर ब्याटिङ गरेको नेपालले कप्तान रुबिनाको अर्धशतक सहयोगमा ६ विकेटमा १२९ रन स्कोर खडा गरेको थियो । ओपनर ज्योति पाण्डे (६) र तेस्रो नम्बरमा आएकी काजल श्रेष्ठ (३) रनमा आउट हुँदा नेपाल २०२ को स्थितिमा थियो । तर कप्तान रुबिना र ओपनर कविता कुँवरले तेस्रो विकेटमा ५६ रनको साझेदारी गरेका थिए । ३० बलमा ३१ रन बनाएर कविता आउट भएपछि सरिता मगरले ४ र त्यसपछि आएकी डली भट्ट खाता नखोली आउट भए । इनिङ्सको २ बलअगाडि क्याचआउट हुनुअघि रुबिनाले अप्सरी बेगमसँग मिलेर छैटौं विकेटमा ४२ रनको साझेदारी गरेकी थिइन् । रुबिनाले ४८ बलमा ४ चौका र १ छक्का सहयोगमा ५० रन जोडिन् । अप्सरी २३ रनमा नटआउट रहिन् । कतारकी एंगेलिन मरेले २ विकेट लिइन् ।प्लेयर अफ द म्याच बनेकी रुबिना महिला ट्वान्टी२० अन्तर्राष्ट्रियमा अर्धशतक प्रहार गर्ने दोस्री नेपाली खेलाडी बनेकी छन् । यसअघि मंगलबार कतारमाथि १ सय १९ रन अन्तरको जित हासिल गर्दा इन्दु बर्माले अर्धशतक बनाएकी थिइन् । इन्दुलाई बुधबार प्रशिक्षक जगत टमाटाले आराम दिएका थिए । नेपालले पहिलोपल्ट ट्वान्टी२० अन्तर्राष्ट्रिय शृंखला खेलेको हो । नेपाल र कतारबीचको तेस्रो तथा अन्तिम ट्वान्टी२० खेल बिहीबार हुनेछ । आईसीसी महिला ट्वान्टी२० विश्वकपको एसिया छनोट अर्को सातादेखि यूएईमा सुरु हुँदै छ । नेपालले पहिलो खेल मंसिर ६ मा हङकङ, ७ मा भुटान, ९ मा कुवेत, १० मा मलेसिया र १२ मा आयोजक यूएईसँग खेल्दै छ । यो प्रतियोगिता विजेता टोलीले ग्लोबल छनोटमा स्थान बनाउने छ । नेपाली टोलीले अहिलेसम्म एसिया छनोट पार गर्न सकेको छैन ।"
चितवन र ललितपुर फाइनलमा,"(काठमाडौं)  चितवन र ललितपुरले यू१९ राष्ट्रिय एकदिवसीयका लागि वाग्मती प्रदेश छनोट प्रतियोगिताको फाइनल खेल्ने भएका छन् । राष्ट्रिय प्रतियोगिता मंसिर ७ देखि आयोजना हुँदै छ । मूलपानी क्रिकेट मैदान १ मा बुधबार भएको सेमिफाइनलमा चितवनले नुवाकोटलाई १७ रन र मैदान २ मा ललितपुरले भक्तपुरलाई ५ विकेटले पराजित गरेका थिए ।टस जितेर ब्याटिङ गरेको भक्तपुर निर्धारित ४० ओभरमा १२९८ को योगफलमै सीमित भयो । कप्तान सुवास खत्रीले अविजित ३३ रन बनाउनुबाहेक अन्यले राम्रो प्रदर्शन गर्न सकेनन् । प्रशान्त पण्डितले २२ र सक्रियराज कार्कीले २० रन बनाए । ललितपुरका सौरभ श्रेष्ठले ३, परवेज खानले २ र युनेश थापाले १ विकेट लिए । जवाफमा फरिद खानले नटआउट ५९ रनको इनिङ्स खेलेपछि ललितपुरले ३७१ ओभरमा ५ विकेट गुमाएर लक्ष्य भेट्टायो । फरिदले ६ चौका प्रहार गरे । ललितपुरले २६ अतिरिक्त रन पाएको थियो । अलराउन्ड प्रदर्शन गर्नेक्रममा भक्तपुरका सक्रियराजले २ विकेट पनि लिए । यसअघि पहिलो सेमिफाइनलमा टस जितेको चितवनले निर्धारित ४० ओभरमा २३४९ को योगफल खडा गरेको थियो । चितवनका सुजन चापागाईंले ५६ रनको अर्धशतकीय इनिङ्स खेले । उनले सात चौका हाने । ओपनर प्रशान्त महतले ३१ र सूर्यांशुले २२ रन बनाए । रविन तिमिल्सिनाले २५ कृजन गुरुङले २४ रनको योगदान दिए । चितवनले ३३ अतिरिक्त रन पायो । नुवाकोटका हैदर अली र रोशन विश्वकर्माले २२ विकेट लिए । जवाफमा नुवाकोट २१७६ मै सीमित भयो । अशोक पौडेल नकआउट ८२ रनको इनिङ्स खेले पनि टिमलाई जित दिलाउन असफल रहे । म्यान अफ द म्याच बनेका अशोकले ६० बलमा १० चौका र १ छक्का प्रहार गरे । ओपनर आयुश बस्नेतले ७ चौका र एक छक्का मदतमा ४५ रन जोडेका थिए । अमृत थापाले ५ चौका प्रहार गर्दै २८ रनको योगदान दिए । चितवनका प्रशान्त महतले ३ विकेट लिए ।"
घोडचढीलाई अन्तर्राष्ट्रिय सदस्यता,काठमाडौं (कास) अन्तर्राष्ट्रिय इक्वेस्ट्रियन महासंघ (एफईआई) र एसियन इक्वेस्ट्रियन महासंघ (एईएफ) ले नेपाल इक्वेस्ट्रियन (घोडचढी) संघलाई अन्तर्राष्ट्रिय एसोसिएट सदस्यका रूपमा मान्यता दिएका छन् । बेल्जियमको एन्टवर्पमा नोभेम्बर १४१७ सम्म आयोजित एफईआईको साधारणसभाबाट नेपाललाई एफईआई र एईएफको पूर्ण सदस्य बनाएको हो । यसअघि एफईआईको बोर्डले नेपाललाई अस्थायी सदस्य बनाएको थियो । ६ वर्षको अथक प्रयासपछि सबै सरोकारवालाको साथ र सहयोगले अन्तर्राष्ट्रिय सदस्यता हासिल गर्न सफल भएको नेपाल घोडचढी संघका अध्यक्ष रवि राजकर्णिकारले विज्ञप्तिमार्फत जनाएका छन् । उनले नेपालमा घोडचढी खेलको विकासका लागि अन्तर्राष्ट्रिय सदस्यता कोसेढुंगा साबित हुने अपेक्षा गरे ।
सुशील सेमिफाइनलमा,"काठमाडौं (कास) आर्मीका सुशील थापा बुधबार दोस्रो प्रकाश दाहाल स्मृति पुरुष तथा महिला राष्ट्रिय बक्सिङको सेमिफाइनल पुगेका छन् । पुरुष ४८ केजीमा सुशीलले उदयपुरका लक्ष्मण राईलाई हराए । एचटुओका रविन थापा, बाजुराका कमल विश्वकर्मा र सुर्खेतका मोहन गुरुङ पनि सेमिफाइनल पुगे । पुरुष ५१ केजीमा उदयपुरका नारायण भुजेल, आर्मीका सुवास तामाङ, रुकुमका जीवनकुमार पुन र एपीएफका प्रदीप महर्जन सेमिफाइनलमा पुगेका छन् । सातदोबाटोस्थित कराते हलमा पुरुष ५७ केजीमा एपीएफका पुरन राई र एचटुओका बुद्ध ग्याल्मो लामाले सेमिफाइनल तय गरे । पुरुष ६३ केजीमा थानकोटका मनीष श्रेष्ठ, आर्मीका दोलबहादुर चौधरी, कास्कीका सागर परियार र एपीएफका सोनम सार्की सेमिफाइलनल पुगेका छन् ।"
