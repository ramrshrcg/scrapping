शीर्षक,विवरण
प्रधानन्यायाधीश प्रकरणमा अग्रसरता लिन दललाई दबाब,"सर्वोच्च अदालतमा कानुन व्यवसायीहरूको विरोध प्रदर्शन जारी छ । न्यायालय नेतृत्वको विचलन ले सर्वोच्च अदालतमा एक सातादेखि उत्पन्न अवरोध हटाउन त्यहींका न्यायाधीशहरूले थालेको पहलकदमीमा जबरा बाधक बन्नुका पछि राजनीतिक दलको नेतृत्व तहको आडभरोसा मुख्य कारण रहेको राजनीतिक दलभित्रकै असन्तुष्ट नेताहरू बताउँछन् । प्रधानमन्त्री देउवाले प्रधानन्यायाधीश जबराको कोटा बाट गजेन्द्र हमाललाई मन्त्री बनाएपछि पछिल्लो विवाद चर्किएको हो । चर्को आलोचनाकै कारण हमालले दुई दिन नबित्दै पदबाट राजीनामा दिएका थिए । सत्तारूढ माओवादी केन्द्रका अध्यक्ष पुष्पकमल दाहाल र एकीकृत समाजवादीका अध्यक्ष माधवकुमार नेपाल न्यायालयको संकटमा सकभर पन्छिन खोजेको देखिन्छ । कांग्रेसका वरिष्ठ नेता पौडेलले मन्त्रिपरिषद् र संवैधानिक निकायका पदाधिकारीलगायत नियुक्तिहरूमा भएका भागबन्डा र सेटिङ कै कारण प्रधानन्यायाधीश जबरालाई निकास दिनका लागि आग्रह गर्न दलहरूको नेतृत्व तह डराइरहेको बताए । प्रधानन्यायाधीशलाई भाग दिने काम तत्कालीन प्रधानमन्त्री केपी शर्मा ओलीले संवैधानिक आयोगमा पदाधिकारी नियुक्तिबाटै सुरु गरेको उनको भनाइ छ । समस्या समाधानका लागि अब राजनीति दलकै कोर्टमा बल आएको छ, उनले भने । कांग्रेसकै केन्द्रीय सदस्य प्रदीप पौडेलले पनि सत्तारूढ दलले न्यायालयको विवाद समाधानका निम्ति पहल गर्नॅपर्ने बताए । नत्र आम रूपमा जे प्रश्न उठेको छ, त्यसलाई ढाकछोप गर्न खोजेको जस्तो देखियो, उनले भने । देउवा बिहीबार मात्रै फर्कंदै छन् । त्यसपछि गठबन्धन दलको बैठकमा प्रधानन्यायाधीश जबराका विषयमा छलफल हुन सक्ने कांग्रेस सहमहामन्त्री प्रकाशशरण महतले बताए । त्यतिञ्जेल पार्टी र गठबन्धनकै धारणा न्यायालयभित्रको समस्या त्यहींबाट समाधान होस् भन्ने नै हो । संविधानको सीमा उल्लंघन भएको भए संसद् आकर्षित हुन्थ्यो तर यो न्यायालयभित्रको कार्यसम्पादनसँग जोडिएको समस्या हो । राजनीतिक दलहरूले प्रधानन्यायाधीशलाई आड दिने काम गरेको भन्ने अर्थमा बुझ्नुभएन, उनले भने, न्यायालयको अवरोध बढ्दै जान थाल्यो, न्यायसम्पादन नै रोकिने अवस्था आयो भने त्यतिबेला निकास खोज्न गठबन्धन दलबीच छलफल हुन सक्छ । स्रोतका अनुसार कांग्रेस सभापतिसमेत रहेका प्रधानमन्त्री देउवा र प्रमुख प्रतिपक्ष एमालेका अध्यक्ष ओलीले महाअभियोगको अस्त्र नचलाउने संकेत गरेकै कारण प्रधानन्यायाधीश जबराको आत्मबल बढेको हो । प्रधानन्यायाधीश जबराले राजीनामा नदिँदा उनलाई हटाउने वैकल्पिक बाटो महाअभियोगको अस्त्र नै हो । प्रतिनिधिसभाका एक चौथाइ सांसदले प्रतिनिधिसभामा महाअभियोग प्रस्ताव दर्ता गरे जबरा स्वतः निलम्बनमा पर्छन् । प्रतिनिधिसभा तीन जना सदस्यले सूचना दर्ता गरेर पनि महाअभियोग दर्ता गर्न प्रक्रिया अघि बढ्न सक्छ । तर यो प्रक्रियाबाट महाअभियोग दर्ता गर्ने प्रक्रिया लामो हुन्छ । तीन सदस्यले दर्ता गराएको सूचनालाई प्रतिनिधिसभाको महाअभियोग सिफारिस समितिले अध्ययन गरेर सिफारिस गरेपछि मात्रै दर्ता हुन सक्छ । राजनीतिक दलको नेतृत्व तहले नचाहेसम्म महाअभियोग दर्ता हुने सम्भावना कम छ । सत्ता गठबन्धनमा रहेका कांग्रेस, माओवादी केन्द्र, एकीकृत समाजवादी र जनता समाजवादीसँग एक्लै महाअभियोग दर्ता गर्ने सांसद संख्या छैन । त्यसमा पनि गठबन्धनबीच समझदारी नभएसम्म जबराविरुद्ध महाअभियोग दर्ता हुने सम्भावना छैन । कांग्रेसका युवा नेताहरू चन्द्र भण्डारी, धनराज गुरुङ, कमला पन्त, रत्ना शेरचन, गगन थापा, बद्री पाण्डे, जीवन परियार, गुरुराज घिमिरे, प्रदीप पौडेल, सरिता प्रसाईं, रामकृष्ण यादव र किरण यादवले गत शुक्रबार संयुक्त विज्ञप्तिमार्फत पार्टी सभापतिसमेत रहेका प्रधानमन्त्री देउवालाई प्रधानन्यायाधीश जबराले निकास नदिए महाअभियोगका लागि कांग्रेसले पहल लिनुपर्ने दबाब दिएका छन् । एमाले संसदीय दलका प्रमुख सचेतक विशाल भट्टराईले न्यायालयभित्र अहिले देखिएको अस्थिरता अन्त्यका लागि न्यायाधीशहरूको नियुक्तिको प्रणाली नै परिवर्तन गर्नुपर्ने बताए । निजामती कर्मचारीमा जस्तै लोक सेवाबाट जाँच दिएर न्यायाधीश नियुक्ति गर्नुपर्ने प्रणालीको पक्षमा आफ्नो पार्टी रहेको उनको भनाइ छ ।"
राणाले झुक्याउन खोजेको ठहर,"हामीले प्रधानन्यायाधीशसँग कुराकानी गर्न गएका न्यायाधीशहरूलाई ग्रेसफुल एक्जिटको प्रस्ताव के रहेछ, केही समय बिदा बस्ने र त्यसपछि राजीनामा गर्ने भन्ने प्रधानन्यायाधीशको चाहना हो कि भनेर उहाँलाई सोध्यौं । उहाँहरूले प्रधानन्यायाधीशले त्यसबारे केही बताउनुभएन भन्नुभयो, ती न्यायाधीशले भने, कुराकानी हुँदै जाँदा त विवादका विषय साँघुरिँदै आउनुपर्ने हो । तर, त्यस्तो भइरहेको छैन । प्रधानन्यायाधीशले न्यायालयमा सुधार गर्न केही समय चाहियो भन्दै हुनुहुन्छ रे । केही समय भनेको कति हो ? उहाँ नै सुधारको बाधक हुनुहुन्छ । अब उहाँले के सुधार गर्न बाँकी छ र ? अलमल्याउने उद्देश्य मात्र राखेको देखियो ।प्रधानन्यायाधीश जबराले कार्यपालिकासँग राजनीतिक सौदाबाजी गरेको, न्यायिक विचलन देखिएको, न्यायमा अवरोध गरेको र न्याय प्रशासनमा खेलबाड गरेको भन्दै सर्वोच्च अदालतका न्यायाधीशहरू उनलाई न्यायिक नेतृत्वका रूपमा स्वीकार गर्न नसक्ने अडानमा छन् । जबराले संवैधानिक न्याय प्रणालीलाई नेतृत्व दिन नसकेको, न्यायिक क्षेत्रको नेतृत्वकर्ताका रूपमा विश्वसनीयतामा ह्रास आएको र त्यसले अदालतप्रतिको जनआस्थामा समेत गम्भीर क्षति पुगेको भन्दै सर्वोच्च अदालतकै न्यायाधीशहरू ९ कात्तिकदेखि इजलासमा गएका छैनन् । जबरा इजलास नबस्ने र बाँकी न्यायाधीशलाई पनि बन्दीप्रत्यक्षीकरणका मुद्दा मात्र तोक्ने समझदारीअनुसार न्यायाधीशहरू सोमबार इजलासमा गएका थिए । मंगलबार १० जना न्यायाधीशको ६ वटा इजलास तोकेकामा जबराले एउटा संयुक्त इजलासमा बन्दीप्रत्यक्षीकरणको मुद्दासँगै जोडिएको बैंकिङ कसुरको मुद्दा तोकेका थिए । पहिलेको समझदारीभन्दा बाहिर गएर प्रधानन्यायाधीशले मुद्दाको पेसी तोकेको भन्दै कोही पनि न्यायाधीश मंगलबार इजलासमा गएनन् । प्रधानन्यायाधीश आफूले पठाएको सम्मानजनक बहिर्गमनका बारेमा मात्र होइन, पेसी तोक्ने समझदारीबाट पनि पछि हट्न खोजेको न्यायाधीशहरूको आशंका छ । बुधबारका लागि पनि न्यायाधीशहरूले जबराका लागि इजलास तोक्न नहुने र आफूहरूलाई बन्दी प्रत्यक्षीकरणका मुद्दा तोकिए मात्र सुनुवाइ गर्ने अडान लिएका छन् ।प्रधानन्यायाधीश जबराको कार्यशैली र नेतृत्वमाथि प्रश्न उठाउँदै नेपाल बार एसोसिएसनको नेतृत्वमा कानुन व्यवसायीहरू निरन्तर आन्दोलनमा छन् । प्रधानन्यायाधीशको प्रस्तावमा छलफल गर्न न्यायाधीशहरूले तीन जनालाई जिम्मा दिएपछि संशकित देखिएका कानुन व्यवसायीहरूले मंगलबार सर्वोच्च अदालतमा आयोजना गरेको विरोधसभामा जबराले झुक्याउन सक्ने भन्दै न्यायाधीशहरूलाई खबरदारी गरे । कानुन व्यवसायीहरूले सम्मानजनक बहिर्गमनको प्रस्ताव पठाएर समय कटाउने र पदमा टिकिराख्ने जबराको योजना भएको भन्दै न्यायाधीशहरूलाई त्यसमा नअल्मलिनका लागि सचेत गराएका हुन् । सर्वोच्च अदालत बार एसोसिएसनका अध्यक्ष वरिष्ठ अधिवक्ता पूर्णमान शाक्यले प्रधानन्यायाधीश र न्यायाधीशहरूबीचको छलफलमा बारका प्रतिनिधिलाई पनि राख्न माग गरे । वरिष्ठ अधिवक्ता रमण श्रेष्ठले सम्मानजनक बहिर्गमनको प्रस्ताव जालझेल मात्र भएको बताए । बारलाई बाहिर राखेर सम्मानजनक बहिर्गमनको प्रस्तावमा डिल गर्न मिल्दैन, त्यसमा जालझेल लुकेको छ, उनले भने । वरिष्ठ अधिवक्ता हरिहर दाहालले जबराले तत्काल पद छाड्नु नै सम्मानजनक बहिर्गमन हुने बताए । नेपाल बार एसोसिएसनका अध्यक्ष चण्डेश्वर श्रेष्ठ तथा अधिवक्ता ओमप्रकाश अर्यालले पनि जबराका लागि तत्कालको राजीनामा मात्रै सम्मानजनक बहिर्गमन हुने धारणा राखे ।नेपाल बारको नेतृत्वमा आन्दोलनमा होमिएका कानुन व्यवसायीले बुधबार पनि सर्वोच्च अदालतमा धर्ना दिनेछन् । त्यसपछि बारको आन्दोलनको कार्यक्रम तिहारपछि मात्रै सुरु हुनेछ । बुधबारपछि अदालतमा पनि तिहार बिदा हुनेछ । सर्वोच्च अदालतका न्यायाधीश र बारमा आबद्ध कानुन व्यवसायीहरू तिहारको बिदासम्म पनि जबराको राजीनामा नआए अझ कडा कदम उठाउने योजनामा छन् । बारले देशभरका ९० वटा बार इकाइसँग छलफल गर्दै छ । बार अध्यक्ष श्रेष्ठका अनुसार अहिले सर्वोच्च अदालतमा सीमित रहेको बारको आन्दोलन देशैभरका अदालतमा पुग्नेछ भने आवश्यक परे सर्वोच्चमा प्रधानन्यायाधीश जबराको प्रवेश छेक्ने गरी उनीहरूले धर्ना दिनेछन् । उता सर्वोच्च अदालतका न्यायाधीशहरूसँग नियमित छलफलमा रहेका उच्च र जिल्ला अदालतका न्यायाधीशहरूले समेत प्रधानन्यायाधीश जबराको नेतृत्व अस्वीकारको घोषणा गर्ने तयारी गरेका छन् । त्यस्तो अवस्थामा कानुन व्यवसायी र न्यायाधीश दुवैको आह्वानमा देशभरका अदालत प्रभावित हुनेछन् ।"
भारतलाई बिजुली बेच्न खुल्यो बाटो,"यसमा नेपालले बुधबारका लागि न्यूनतम १६० भारुदेखि अधिकतम ४६८ भारु राखेर विद्युत् बेच्न लागेको हो । विद्युत् व्यापारका लागि स्वीकृति पाएसँगै नेपालले मंगलबार रातिबाट ३९ मेगावाट विद्युत् भारत पठाउनेछ । २४ मेगावाटको त्रिशूली र १५ मेगावाटको देवीघाट विद्युत् आयोजनाबाट उत्पादित विद्युत् भारतलाई बिक्री गर्न लागिएको प्राधिकरणले जनाएको छ । यी दुवै भारतीय लगानीका आयोजना हुन् । अरू आयोजनाबाट पनि विद्युत् बेच्न नेपालले सहमति मागेको प्राधिकरणका प्रवक्ता सुरेशबहादुर भट्टराईले बताए । तर यी दुई आयोजनाबाट उत्पादित विद्युत् मात्रै किन्न भारतले स्वीकृति दिएको हो । नेपालले ४ सय ५६ मेगावाटको माथिल्लो तामाकोसी, मर्स्याङ्दी जलविद्युत् केन्द्रको ६९ मेगावाट र माथिल्लो भोटेकोसी जलविद्युत् आयोजनाको ४५ मेगावाट विद्युत् बेच्न पनि नेपालले भारतसँग स्वीकृति मागेको जनाइएको छ । अरू आयोजनाबाट विद्युत् लिन चाहे भारतले त्यसको पूर्वस्वीकृति दिन्छ । यद्यपि हाम्रो एकीकृत प्रसारण प्रणाली भएकाले कुन आयोजनाको विद्युत् कसरी जान्छ भन्न सकिँदैन, प्रवक्ता भट्टराईले भने । प्राधिकरणका अनुसार अहिले दिउँसोको समयमा २ सय र राति ५ सय मेगावाट हाराहारीमा विद्युत् खेर गइरहेको छ । तर भारतले जारी गरेको अधिकारप्राप्त संस्थाहरूले विद्युत् आयातनिर्यातका लागि स्वीकृति तथा सहजीकरण प्रक्रियासम्बन्धी कार्यविधि २०२१ (प्रोस्युड्युर फर एप्रुभल एन्ड फेसिलेटिङ इम्पोर्टएक्सपोर्ट अफ इलेक्ट्रिसिटी बाई डेजिग्नेटेड अथोरिटी२०२१) मा अरू देशको लगानी रहेका प्रसारण र वितरण आयोजनाबाट विद्युत् नकिन्ने प्रावधान छ । भारतले त्रिशूली र देवीघाट जलविद्युत् आयोजनाको विद्युत् बेच्न स्वीकृति दिएर अरू आयोजनामा स्वीकृति नदिनुलाई अर्थपूर्ण रूपमा हेरिएको छ ।भारतलाई विद्युत् बेच्न ४ सय केभी क्षमताको ढल्केबरमुजफ्फरपुर प्रसारणलाइन प्रयोग हुनेछ । नेपालले अहिले राजविराजकटैया, वीरगन्जरक्सौल, गण्डकरामनगर, महेन्द्रनगरटनकपुर र ढल्केबर मुजफ्फरपुर गरी ५ वटा प्रसारणलाइनबाट विद्युत् आदानप्रदान गरिरहेको छ । प्राधिकरणका तर्फबाट एक्सचेन्ज बजारको सम्पूर्ण कारोबार भारतीय कम्पनी नेसनल थर्मल पावर कोअपरेसन लिमिटेड (एनटीपीसी) मार्फत हुनेछ । नेपालसँगको विद्युत् व्यापारका लागि यो सम्पर्क निकाय (नुडल एजेन्सी) हो ।"
सम्बन्ध बलियो बनाउने देउवा र मोदीको प्रतिबद्धता,"(ग्लास्गो, स्कटल्यान्ड)  प्रधानमन्त्री शेरबहादुर देउवा र भारतीय समकक्षी नरेन्द्र मोदीले दुई देशबीचको सम्बन्ध बलियो बनाउने प्रतिबद्धता व्यक्त गरेका छन् । देउवा प्रधानमन्त्री भएपछि पहिलोपटक ग्लास्गोमा भएको औपचारिक भेटवार्तामा दुवै प्रधानमन्त्रीले द्विपक्षीय सहयोगका विषयमा समेत छलफल गरेका थिए । प्रधानमन्त्री देउवाले मोदीसँगको भेट गम्भीर र सुमधुर भएको संक्षिप्त प्रतिक्रिया दिए । मैले उहाँलाई नेपाल भ्रमणको निम्तो दिएँ, उहाँले पनि भारत भ्रमणको निम्तिो दिनुभयो, उनले भने, द्विपक्षीय भ्रमणबारे काठमाडौं पुगेपछि मितिको टुंगो गरिनेछ ।जलवायु परिवर्तनसम्बन्धी २६ औं सम्मेलन (कोप२६) को उच्चस्तरीय सत्र (विश्व लिडर्स सम्मेलन) मा भाग लिन आइतबार साँझ ग्लास्गो आएका प्रधानमन्त्री देउवा र मोदीले त्यही दिन अनौपचारिक भेटवार्ता गरे पनि मंगलबार बिहान द्विपक्षीय औपचारिक भेटवार्ता भएको हो । लिम्पियाधुरा, लिपुलेक, कालापानीको सीमा विवादका नेपाल र भारतका बीचमा सम्बन्ध सुधार हुन नसकिरहेको बेला देउवा र मोदीबीच भएको भेटवार्तालाई अर्थपूर्ण रूपमा हेरिएको छ । नेपाल र भारतबीच पछिल्लो समय सीमा, दार्चुलाको तुइन घटनालगायतका विषय उठेका छन् तर मंगलबारको भेटवार्तामा ती विषयमा कुराकानी भएनभएको भन्नेबारेमा दुवै पक्षले खुलाएको छैन । परराष्ट्र मन्त्रालयका सचिव भरतराज पौड्यालले ग्लास्गोस्थित कोप २६ आयोजना स्थल स्कटिस एक्जिबिसन सेन्टर मा प्रधानमन्त्री देउवा र मोदीबीच द्विपक्षीय भेटवार्ता भएको जानकारी दिए । उहाँहरूबीच द्विपक्षीय सम्बन्ध अघि बढाउने र सहयोग आदानप्रदानबारे छलफल भयो, उनले भने । भेटवार्ता करिब २० मिनेट भएको थियो । भेटवार्तामा नेपालका तर्फबाट वन तथा वातावरणमन्त्री रामसहायप्रसाद यादव, परराष्ट्र सचिव पौड्याल र अन्य पदाधिकारीको सहभागिता रहेको थियो । मोदीसँग भने विदेशमन्त्री एस जयशंकर र राष्ट्रिय सुरक्षा सल्लाहकार अजित डोबलसहितका पदाधिकारी थिए ।चौथो पटक प्रधानमन्त्री भएपछि देउवाले २०७४ भदौमा भारत भ्रमण गर्दा मोदीसँग द्विपक्षीय भेटवार्ता गरेका थिए । त्यसपछि दुई नेताबीचमा भेटवार्ता भएको थिएन । देउवा पाँचौं पटक प्रधानमन्त्री भएको एक महिनापछि गत साउन ३ मा संसद्बाट विश्वासको मत लिएको दिन मोदीले फोन गरेर बधाई दिएका थिए । द्विपक्षीय भेटपछि भारतीय विदेश मन्त्रालयका प्रवक्ता अरिन्दम बाग्चीले ट्वीट गर्दै दुवै नेताहरूले नजिकको घनिष्ठ द्विपक्षीय सम्बन्धलाई थप बलियो बनाउने जनाएको उल्लेख गरेका छन् ।भेटवार्तामा व्यस्त देउवा कोप२६ को उच्चस्तरीय सत्रलाई सोमबार दिउँसो सम्बोधन गरेपछि देउवा औपचारिकअनौपचारिक भेटमा व्यस्त छन् । उनी सोमबार साँझ कोप२६ आयोजक मुलुक बेलायतका प्रधानमन्त्री बोरिस जोन्सनले आयोजना गरेको रात्रिभोजमा सहभागी भएका थिए । रात्रिभोजमा जोन्सनसहित अमेरिकी राष्ट्रपति जो बाइडेन, जर्मन चान्सलर एन्जेला मार्केललगायतका नेताहरूसँग देउवाले अनौपचारिक वार्ता गरेका थिए । प्रधानमन्त्री देउवाले सोमबार नै राष्ट्रसंघीय महासचिव एन्टोनियो गुटेरेससँग र भारतीय समकक्षी नरेन्द्र मोदीसँग पनि अनौपचारिक भेट गरेका थिए । त्यसक्रममा उनीहरूले कोप२६ मा पर्वतीय र हिमालय क्षेत्रको मुद्दा र दिगो विकासलाई जोडदार रूपमा अघि बढाउनुपर्नेमा जोड दिएका थिए । प्रधानमन्त्री देउवाले आफ्नो सम्बोधनमा पनि हिमालय क्षेत्रको बचाउ र तल्लो तटीय क्षेत्रको सुरक्षाका लागि विश्वको तापक्रम १५ डिग्री सेल्सियसमा सीमित गर्नुपर्ने र त्यसका लागि विकसित मुलुकहरूले महत्त्वाकांक्षी योजना सार्वजनिक गर्नुपर्ने बताएका थिए । देउवाले मंगोलियाका राष्ट्रपति उखना खुरेलसुख र श्रीलंकाका राष्ट्रपति गोटाबाया राजापाक्षसँग पनि भेटवार्ता गरे । उनले मंगलबारै वन तथा भूउपयोग व्यवस्थासम्बन्धी उच्चस्तरीय कार्यक्रमलाई सम्बोधन गरे । त्यसक्रममा उनले नेपालले स्वैच्छिक कार्बन बजार र उत्सर्जन घटाउने र द्रुत गति वन (एलईएएफ) उपकरणमा नेपालको चासो रहेको बताए ।"
नयाँ संक्रमितमध्ये १० प्रतिशत खोप लगाएका नै,दीर्घरोगीलाई फाइजर दीर्घरोग लागेर थलिएका १२ देखि १७ वर्षका बालबालिकालाई फाइजर खोप लगाइने भएको छ । कोभ्याक्स सुविधाअन्तर्गत कात्तिक ८ मा फाइजर बायोएनटेकको १ लाख ६ सय २० डोज खोप प्राप्त भइसकेको छ । यही खोप दीर्घरोगी बालबालिकालाई दिइने स्वास्थ्य मन्त्रालयका सहप्रवक्ता डा अधिकारीले बताए । फाइजर खोप ५० हजारलाई लगाउने लक्ष्य रहेको उनको भनाइ छ ।
बोलाउँदै खोप लगाउँदै,"(काठमाडौं)  मंगलबार मध्याह्न १ बजे भक्तपुरबाट कोटेश्वर आउने सवारीको चाप जडीबुटीसम्म थियो । ग्वार्कोतर्फ जाने मोटरसाइकल चालक भने जाम छल्न भर्खर खुलेको धुलाम्य सर्भिस ट्र्याक हुँदै अघि बढिरहेका थिए । त्यही भीडमा यो संवाददाता पनि मिसियो । कोटेश्वर चोकको ट्राफिक प्रहरी कार्यालयअगाडि एउटा टेन्ट खडा गरिएको थियो । त्यसैमा टाँगिएको ब्यानरमा लेखिएको थियो कोभिड१९ विरुद्धको खोप अभियान । अस्पताल र वडा कार्यालयमा मात्रै सीमित खोप केन्द्र चोकमै भएको जानकारी ब्यानरले दिइरहेको थियो । टेबलमा खोप कार्ड राखेर स्वास्थ्यकर्मी र स्वयंसेवक बसेका थिए । रेडक्रसका स्वयंसेवक र जनस्वास्थ्य कार्यालय काठमाडौंबाट खटिएका प्रतिनिधि पनि केन्द्रमा सक्रिय देखिन्थे । अगाडि आएर जिज्ञासु नजरले हेर्ने सर्वसाधारणलाई उनीहरू सोधिरहेका थिए, खोप लगाउने हो ?पहिलो डोज नलगाएको भए लगाउन आउनुस् । यहाँ नाम टिपाउनुस्, खोप भित्र लगाइन्छ, टेन्टमा बसेका एक युवा भनिरहेका थिए, चीनको भेरोसेल र जापानबाट आएको अस्ट्राजेनेका जुन लगाएको भए पनि दोस्रो डोज यहाँ लगाइन्छ । धूलो उड्ने सर्भिस ट्र्याकमा नाम लेखाएर खोप लगाउन ट्राफिक कार्यालयभित्र जानुपर्थ्यो । तर खोप लगाउने मानिस निकै कम देखिए । बिहीबार झापा जान लागेकी सुशीला शर्मा माइक्रोको टिकट काट्न कोटेश्वर आएका बेला खोप केन्द्र देखेपछि छिरेकी रहिछन् । काउन्टरतिर जाँदै गर्दा ट्राफिक कार्यालयअघि खोप कार्यक्रमको ब्यानर टाँगेको देखेपछि टिकट काट्न छाडेर खोप लगाउन पसेको उनले सुनाइन् । कहिले बिरामी, कहिले नभ्याएर खोप लगाउन पाएकी थिइनँ, उनले भनिन्, खोप लगाउन वडा कार्यालयमा भनसुन गर्नुपर्ने, धेरै समय लाइनमा बस्नुपर्ने सुनेकी थिएँ यति सजिलै खोप लगाउन पाइन्छ भन्ने सोचेकै थिइनँ । उनी जस्तै टीकाथली बस्ने निर्मला श्रेष्ठले पनि सहजै खोप लगाउन पाइन् । उनले पहिलो डोज जापान सरकारले उपलब्ध गराएको अस्ट्राजेनेका लगाएकी थिइन् । यहाँ दोस्रो डोज लगाएर फर्किइन् । उनीहरू जस्तै खोप लगाउन लामो दूरीका सवारीका मजदुरहरू पनि आइपुगेका थिए । यसअघिको खोप लगाउने समयमा हामी गाडी चलाइरहेका हुन्थ्यौं । खोप लगाउनै पाएका थिएनौं, बल्खुहेटौंडा सुमो चलाउने रामबहादुर ब्लोनले भने, हामी आराम गर्ने र यात्रु खोज्ने काउन्टरमै खोप लगाउन पाउँदा खुसी लाग्यो । स्वास्थ्य तथा जनसंख्या मन्त्रालयले तिहारमा गाउँ जाने सर्वसाधारणलाई लक्षित गरेर मंगलबार र बुधबार चोकचोकमा खोप कार्यक्रम चलाएको छ । जनस्वास्थ्य कार्यालय काठमाडौंका प्रमुख शम्भु काफ्लेका अनुसार कोटेश्वर, बल्खु, कलंकी र नयाँ बसपार्कमा खोप केन्द्र राखिएको छ । अस्पतालको केन्द्रमा पनि नियमित खोप लगाइरहेका छौं । सर्वसाधारणको भीडभाड हुने र चार नाकामा पनि खोप कार्यक्रम चलिरहेको छ, उनले भने । काठमाडौंमा प्रसूतिगृह, वीर, निजामती, त्रिवि शिक्षण र आर्मी अस्पतालमा नियमित खोप कार्यक्रम चलिरहेको छ । यसअघि खोप कार्यक्रममा सहभागी हुन नसकेका व्यक्तिलाई लक्षित गरेर नाकामा केन्द्र राखिएको स्वास्थ्य तथा जनसंख्या मन्त्रालयका सहायक प्रवक्ता डा समीरकुमार अधिकारीले बताए । नाकाका केन्द्रबाट पहिलो र दोस्रो दुवै डोज लगाउन पाइने व्यवस्था गरेका छौं, उनले भने, तिहार र छठ मनाउन गाउँ जाने यात्रुलाई लक्षित गरेर केन्द्र राखेका हौं । मन्त्रालयले काठमाडौंबाहिर जान चाहनेलाई खोप लगाउन आग्रह गर्दै सूचनासमेत जारी गरेको छ । तिहार मनाउनका लागि काठमाडौं बाहिर गइरहनुभएका यात्रुका लागि कात्तिक १६ र १७ गते कोभिडविरुद्धको खोप दिइँदै छ । नाम र उमेर खुल्ने परिचयपत्र लिएर खोप लगाउन जानु हुन सबैमा अनुरोध छ, सूचनामा भनिएको छ । भेरोसेल र एस्ट्राजेनेका बिहान साढे ७ देखि बेलुका ४ बजेसम्म दिइने मन्त्रालयले जनाएको छ । जनस्वास्थ्य कार्यालय प्रमुख काफ्लेले चारवटा नाकाका खोप केन्द्रमा मात्रै मंगलबार २ हजार ९ सय ९२ जनाले खोप लगाएको बताए । काठमाडौं जिल्लामा ४ हजार २ सय ५९ ले खोप लगाए । जनस्वास्थ्य विज्ञ डा शरद वन्तले छुटेको समूहलाई लक्षित गरी खोप लगाउनु राम्रो भए पनि खोप लगाउनेको विवरण व्यवस्थित रूपमा अध्यावधिक गर्नुपर्नेमा जोड दिए । यसरी खोप लगाएर गाउँमा पठाउँदा तत्काल सुरक्षित हुन्छ भन्ने भ्रममा पर्नु हुँदैन किनभने खोप लगाएपछि शरीरमा एन्टिबडी तयार हुन समय लाग्छ, उनले भने, चोकचोकमा खोप केन्द्र राख्दा लक्षित वर्ग आएमा यसलाई निरन्तरता दिन आवश्यक छ । काठमाडौंमा १५ लाख लक्षित जनसंख्यामध्ये १२ लाख ११ हजार ५ सय ९८ जनाले दोस्रो डोज लगाइसकेका छन् । त्यस्तै, भक्तपुरको लक्षित २ लाख ४६ हजार ८ सय ५१ मध्ये १ लाख ८७ हजार ३ सय ४३ जनाले र ललितपुरमा ३ लाख ८२ हजार ८ सय ६० लक्षित जनसंख्यामध्ये २ लाख ८९ हजार ६ सय ९३ जनाले पूर्ण खोप लगाइसकेको स्वास्थ्य सेवा विभागको परिवार कल्याण महाशाखाले जनाएको छ । काठमाडौं, ललितपुर, भक्तपुर, काभ्रेपलाञ्चोक, रसुवा, रामेछाप, मनाङ, मुस्ताङ, कास्की, लमजुङ, दार्चुला, संखुवासभामा लक्षित जनसंख्याको ५० प्रतिशतभन्दा बढीले पूर्ण खोप लगाइसकेका छन् । सरकारले चैतसम्म लक्षित सबै नेपालीलाई खोप लगाइसक्ने घोषणा गरेको छ ।"
मेवा खेतीमा युवा,"(चितवन)  वन विज्ञान विषयमा स्नातक उत्तीर्ण गरेका छन् २५ वर्षीय सुशनसिंह केसीले । विषयअनुसार उनी कुनै वन संरक्षण क्षेत्रमा जुट्नु पर्ने हो तर मेवा खेतीमा लागेका छन् । गुल्मी मदाने गाउँपालिका७ का सुशन अहिले भरतपुर१८ गुञ्जनगरस्थित कृषि फार्ममा व्यस्त भेटिन्छन् । त्यहाँ तीन बिघा जमिन भाडामा लिएर उनले ४ जना साथीहरूसँग मिलेर मेवा खेती गरिरहेका छन् ।मैले जे विषय पढें, त्योअनुसार सरकारी जागिर वा संघसंस्थामा काम पाउन खासै गाह्रो हैन तर त्यता ध्यान गएन, सुशनले भने । सुशनका मामा गणेश भुषालले पश्चिम चितवनमा २० बिघा जमिनमा तरकारीसहित मेवा खेती गरिरहेका छन् । मामाको खेतबारी देखेपछि उनी पनि यता लागेका हुन् । उनका बाबु, दिदीहरूले सरकारी जागिर नखाएका हैनन् तर सानैदेखि केही फरक गर्ने सोच बनाएका उनले खेती रोजेका हुन् ।मेवा घरगाउँ जताततै फलेको हुन्छ, खाने गरिन्छ । तर व्यावसायिक रूपमा खपत हुने मेवा ठूलो परिमाणमा भारतबाट आउने गरेको छ । देशभित्रै उत्पादन बढाए खपत पनि हुने देखेर यता लागेको हो, सुशनले भने ।उनका अन्य साथीहरू जागिर र व्यवसायमा छन् । मेवाको बजार खोज्ने जिम्मा उनीहरूको छ । उत्पादनका लागि फिल्डमा सुशन धेरै खट्छन् । खेतीमा संलग्न उनीहरू २५ देखि ३५ वर्ष बीचका छन् । प्रत्येकले ५५ लाख रुपैयाँ जुटाएर खेती सुरु गरेका थिए । गत फागुनमा ताइवानबाट बीउ ल्याएर रोपेका थिए । दसैंपछि फल टिपेर बेच्न सुरु भएको छ । होचा रुखमा लटरम्म फलहरू लागेका छन् । सुरुवाती बिक्रीले उत्साह दिएको सुशनले बताए । एउटा रुखले बढीमा दुई वर्षसम्म उत्पादन दिन्छ । तर फलको अवस्था हेरेर एकै वर्षमा फेर्ने योजना रहेको उनले सुनाए । उनका अनुसार दसैंयता ६ टन मेवा बिक्री भइसकेको छ । चैतसम्म ४० टन फल्ने आशा उनीहरूको छ ।८० रुपैयाँ किलोमा बिक्री सुरु भएको थियो । यो भनेको राम्रो मूल्य हो तर सधैं यस्तो हुँदैन । भारतीय मेवा आउन सुरु भएपछि मूल्य धेरै नै तल जान्छ । बिक्री भइराखेमा लगानी अनुरूपको आर्जन लिन गाह्रो छैन, सुशनले भने । उनका अनुसार भारतीय मेवा निकै सस्तो मूल्यमा नेपाल भित्रिन्छ । तुलनात्मक रूपमा स्वाद उत्कृष्ट नभए पनि हेर्दा राम्रो देखिने र सस्तो हुने भएका कारण व्यापारीले भारतीय मेवा नै रोज्ने गर्छन् ।भारतीय मेवा हुँदाहुँदै नेपालको मेवा लिन नसकिने व्यापारीले बताएका थिए । हामीले खेतीको सुरुवातदेखि फल टिप्दासम्मको सवै विवरण भएको भिडियो देखाएपछि उनीहरूले ल्याउनु न कटेसम्म राख्छौं भने । त्यसरी पठाएको मेवा बिक्री भएर नै होला मगाइरहनु भएको छ, सुशनले भने । नेपालमा मेवा खेती ठूलो परीमाणमा हुन सकेको छैन । मिहिनेत र लागत अनुरूपको मूल्य आए यसमा अरू आकर्षित हुने उनले देखेका छन् ।यसमा सरकारले सहयोग गर्नु पर्छ । सरकारी सहयोग भनेको अनुदान मात्र हैन । बजार निश्चित गर्ने हो । नेपाली मेवाको फाइदाका बारेमा प्रचार गर्ने, बिक्री हुने वातावरण, योजना र नीति सरकारले बनाए फलाउने, मिहिनेत गर्ने काम हामी किसानहरूले गरिहाल्छौं । मूल्य पाए, बिक्री भए खेती जसले नि गर्छ, मात्र हामीलाई साथ र हौसला चाहिएको छ, सुशनले भने ।भाइरस र ढुसीसँग सम्बन्धित रोगको समस्या मेवा खेतीमा छ । समस्याहरू व्यवस्थापन गर्दै खेती विस्तार गर्दै लैजाने योजना उनीहरूको छ ।"
प्रदेश १ मा समाजवादी,"(मोरङ)  प्रदेश १ को मुख्यमन्त्रीमा एकीकृत समाजवादीका नेता राजेन्द्र राई मंगलबार नियुक्त भएका छन् । उनी पाँचदलीय गठबन्धनको समर्थनमा मुख्यमन्त्री बनेका हुन् । राईले प्रदेश प्रमुख सोमनाथ अधिकारीबाट पद तथा गोपनीयताको शपथ लिएका छन् । मंगलबार नै नियुक्त चार मन्त्री र एक राज्यमन्त्रीले समेत शपथ लिएका छन् । माओवादी केन्द्रका नेता इन्द्रबहादुर आङ्बो आर्थिक मामिला तथा योजनामन्त्री बनेका छन् । यसअघि शेरधन राई नेतृत्वको सरकारमा आङ्बो २ वर्ष १० महिना आर्थिक मामिलामन्त्री बनेका थिए । आङ्बोलाई तत्कालीन मुख्यमन्त्री राईले सरकारमा बसेर आफूविरुद्ध अविश्वासको प्रस्ताव ल्याउने तयारी गरेको भन्दै मन्त्रीबाट गत २०७७ पुस ११ गते बर्खास्त गरेका थिए । कांग्रेसबाट भौतिक पूर्वाधार विकासमन्त्रीमा हिमाल कार्की, आन्तरिक मामिला तथा कानुनमन्त्रीमा केदार कार्की, एकीकृत समाजवादीबाट सामाजिक विकासमन्त्रीमा जयराम यादव नियुक्त भएका छन् । संघीय लोकतान्त्रिक राष्ट्रिय मञ्चकी एक मात्र सांसद विष्णुमाया तुम्बाहाम्फे सामाजिक विकास राज्यमन्त्री भएकी छन् । तत्कालीन मुख्यमन्त्री भीमप्रसाद आचार्यले सोमबार प्रदेशसभा बैठकमा मुख्यमन्त्री पदबाट राजीनामा दिने घोषणा गरेको पत्र बुझाएपछि प्रदेश प्रमुख अधिकारीले संविधानको धारा १६८ (२) अनुसार सरकार गठनका लागि दाबी पेस गर्न मंगलबार १ बजेसम्म समय दिएका थिए । पाँचदलीय गठबन्धन दलले ५० सांसदको समर्थनमा राईको नेतृत्वमा नयाँ सरकार गठनका लागि प्रदेश प्रमुख अधिकारीसमक्ष दाबी पेस गरेको पत्र बुझाएका थिए । नवनियुक्त मुख्यमन्त्री राईले विश्वासको मत लिएपछि मात्रै मन्त्रिपरिषद् विस्तार गर्ने बताएका छन् । उनले १० दिनभित्रै विश्वासको मत लिने जनाएका छन् । काम र सरकारमा सहभागी गठबन्धन दलको आवश्यकताका आधारमा मन्त्रालयको संख्या केही बढाउँछौं, उनले भने । मुख्यमन्त्री राईले प्रदेशको नामकरण आफ्नो प्राथमिकतामा रहेको बताए । बजेट सानो भएकाले प्रदेशमा विकासका काम हुन नसकेकाले वैदेशिक, संघीय सरकारलगायतबाट अनुदान लिएर र बजेटका नयाँ स्रोतहरू खोजेर कामलाई अघि बढाउँछौं, उनले भने । चालु आर्थिक वर्षका लागि अर्को बजेट ल्याउने सम्भावना रहेको उनको भनाइ ।"
कर्णालीमा कांग्रेसको नेतृत्व,"(सुर्खेत)  कांग्रेस संसदीय दलका नेता जीवनबहादुर शाही कर्णाली प्रदेशको मुख्यमन्त्री बनेका छन् । एकीकृत माओवादीका १२, कांग्रेसका ६ र नेकपा (एकीकृत समाजवादी) का ३ सहित २१ सांसदको समर्थनमा शाही मुख्यमन्त्री भएका हुन् । उनलाई मंगलबार साँझ प्रदेशप्रमुख गोविन्दप्रसाद कलौनीले शपथ ग्रहण गराएका छन् । सत्ता गठवन्धनका दलहरूबीच सहमति नहुँदा अरू मन्त्रीले भने मुख्यमन्त्री शाहीसँगै शपथ ग्रहण गर्न पाएनन् । तिहारपछि मात्र मन्त्रिमण्डल विस्तार हुने कांग्रेस सचेतक हिमबहादुर शाहीले बताए । तत्कालीन नेकपाबाट मुख्यमन्त्री बनेका महेन्द्रबहादुर शाहीले सोमबार राजीनामा दिएका थिए । एमाले र माओवादी पुरानै पार्टी संरचनामा फर्किएपछि उनी अल्पमतमा परेका थिए । ६ महिनाअघि एमालेले सरकारलाई दिएको समर्थन फिर्ता लिएको थियो । कांग्रेससहित माओवादी र तत्कालीन माधव नेपाल समूहबीच गत वैशाख २ मा सत्ता साझेदारीको सहमति भएको थियो । त्यतिबेला तीन दलबीच भएको सहमतिअनुसार ६ महिनापछि सरकारको नेतृत्व कांग्रेस संसदीय दलका नेता जीवनबहादुर शाहीलाई दिने उल्लेख थियो । उक्त सहमतिअनुसार महेन्द्रबहादुर शाहीले सोमबार राजीनामा दिएका थिए । नवनियुक्त मुख्यमन्त्री शाहीले कर्णालीका समस्या रोग, भोक र शोकसँग लड्न आफ्नो सरकार सफल हुने दाबी गरे । यसअघिको सरकारले पनि विभिन्न चुनौतीको सामना गर्यो, उनले भने, हामीबीच पनि चुनौती त छन् नै तर कर्णालीका न्यूनतम र आधारभूत आवश्यकता पूरा गर्न सकेसम्म पहल गर्नेछु । हुम्लामा २०२१ जन्मिएका ५७ वर्षीय शाही २३ वर्षको उमेरमै कांग्रेसको जिल्ला सभापति भएका थिए । हुम्ला कांग्रेसका संस्थापक सभापति शाही २०४६ देखि २०६२ सम्म जिल्ला सभापति भए । ११ औं महाधिवेशनबाट केन्द्रीय सदस्य निर्वाचित भएका उनी कांग्रेसको केन्द्रीय समितिमा छन् । २०६४ मा संविधानसभा सदस्यको उम्मेदवार बनेका शाही २०७० को दोस्रो संविधानसभा निर्वाचनमा विजयी भएका हुन् । २०७३ मा उनी संस्कृति, पर्यटन तथा नागरिक उड्डयन र खानेपानी मन्त्रीसमेत भएका थिए । कर्णालीमा प्रदेशसभा निर्वाचन२०७४ मा कांग्रेसबाट विजयी हुने प्रत्यक्षतर्फका उनी एक मात्र नेता हुन् ।"
न्यायालयको विवाद लम्बिनु हुन्न,"न्यायपालिकाभित्रको विवाद न्यायालयले नै हल गर्नुपर्छ । राजनीतिक दलहरूले राजनीतिक विषय हेर्ने हो । न्यायपालिकाभित्र राजनीतिक दलहरू छिर्न थाले न्यायालयको स्वतन्त्रता, गरिमा र विश्वसनीयता गुम्छ । तर अहिले जुन विवाद देखिएको छ, त्यो असाधारण हो । यस विषयमा गठबन्धनको बैठक चाँडै बसेर साझा धारणा बनाउँछौं । हुँदै भएन भने पनि गठबन्धनबाटै एउटा निर्णय गर्छौं । महाअभियोग भनेको ब्रम्हास्त्र हो । ब्रम्हास्त्र प्रयोग गर्नुअघि सय पटक सोच्नुपर्छ । कुनै पनि संस्थाको प्रमुख भएको व्यक्तिले त्यहाँको बेथितिविरुद्ध जुन स्तरमा विरोध भएको छ, त्यसपछि पनि त्यहीँ बसिरहन्छु भन्न सुहाउने कुरा होइन । प्रधानन्यायाधीशले नैतिकताको बोध गर्नुपर्छ । प्रधानन्यायाधीशले मन्त्रीमा भाग खोज्नुभयो भन्नेलगायतका कुरा पनि आइराखेका छन् । त्यसमा ककसले भित्र साँठगाँठ गरेका थिए, राज्यले छानबिन गर्नुपर्छ । स्वयं सर्वोच्च अदालतका न्यायाधीशहरूबाट पाइला चालिएको छ । नेपाल बार संघर्ष उत्रेको छ । राजनीतिक दल र तिनका नेताले अदालतले नै समाधान खोज्नुपर्छ, हाम्रो सरोकारको विषय होइन भनेर कसैले भन्छन् भने अत्यन्त गैरजिम्मेवार काम हुन्छ । न्यायालयको विवादमा दलहरूले पहलकदमी लिनुपर्छ भनेर सबैतिरबाट सुझाव आएको छ, यसलाई गम्भीरतापूर्वक लिएका छौं । यसबारे पार्टीमा छलफल गर्छौं र एउटा धारणा बनाउँछौं । तर अहिले नै दलहरूले कदम चाल्ने बेला आएको छैन । दलहरूले कदम चाल्ने बेला भयो भन्ने महसुस भएपछि मात्रै चाल्ने हो । समस्या न्यायालयभित्रैबाट समाधान होला भन्ने आशा गरेका छौं । अहिले दलहरू मौन बसे भन्ने कुरा आएको छ, त्यो गलत हो । हामीले मौकामौकामा मूल्य र मान्यतालाई ध्यानमा राखेर बोलिराखेका छौं । न्यायालयको अहिलेको अवस्था साह्रै गम्भीर छ । यसले सबैलाई स्तब्ध बनाएको छ । यो सर्वोच्च अदालतको आफ्नो मामला हो र सर्वोच्च अदालतले यसलाई चाँडै टुंगोमा पुर्याउनुपर्छ । उहाँहरूलाई हाम्रो सहयोग र समर्थन रहन्छ । विवाद समाधान गर्न दललाई गुहार्नु गलत हो ।अहिले न्यायालयभित्र जे भइराखेको छ, त्यो ठीक भइराखेको छैन । कसको कारणले यस्तो भयो भन्ने बहस छ । कसैले एउटा नेतालाई दोष दिन्छ, कसैले अर्कोलाई दोष दिएको छ । जनताको नजरमा राजनीतिक पार्टीहरूको भूमिका पुगेन भन्ने आएको छ, यसलाई गम्भीर रूपमा लिनुपर्छ । न्यायालयको विवाद जटिल प्रक्रियातर्फ गएको छ । किन यस्तो भयो, कसका कारण भयो, कहाँ के पुगेन र आगामी दिनमा यस्तो नहोस् भनेर नयाँ निकास दिन सके राम्रो हुन्छ । हामी गठबन्धनमा छौं । गठबन्धनमा छलफल गरेर मात्रै पार्टीले धारणा बनाउने भन्ने छ । न्यायपालिकाभित्रको विद्यमान परिस्थितिबारे दलहरूले मौनता साधेको जस्तो देखियो । निष्पक्षता कायम हुनुपर्ने र कतैबाट प्रश्न उठ्न नमिल्ने संस्थाको नेतृत्वका बारेमा प्रश्न उठिरहेको छ । न्यायाधीशहरूले बेन्च बहिष्कार गर्नु र नेपाल बार विरोधमा उत्रनु सामान्य घटना होइन । न्यायपालिकाको नेतृत्व लामो समयसम्म विवाद राखेर र त्यहींभित्र विभाजित भएर रहन सक्दैन । कि त समयमा समाधान गर्न सक्नुपर्यो कि राजीनामा दिएर निकास दिनु उपयुक्त हुन्छ । आम कार्यपालिकाको नेतृत्व गरेका सत्तारूढ दलले विवाद समाधानका निम्ति पहल गर्नुपर्छ । प्रस्तुति ः बबिता शर्मा"
हजारौंलाई रुवाएर खोजिएको 'खुसी,"सन् ९० को दशकमा भाषा, संस्कृति र पहिचानको मूलधारबाट बाहिर रहेका १ लाखभन्दा बढी आफ्नै नागरिकलाई देशनिकाला गरेपछि बाहिरी विश्वमा सुनिन र चिनिन थालेको भुटानले यसबीचमा आफ्नो छवि सुधार्न अनेक उपाय अवलम्बन गर्दै आएको छ । दक्षिणी भुटानका नेपालीभाषी ल्होत्साम्पा समुदायलाई भिन्न संस्कृति र जातीय अस्तित्व भएकै आधारमा देशनिकाला गरेको घटना ढाकछोप गर्न भुटान निरन्तर यत्नरत छ । कहिले राजा आफैंले पदत्याग गरी नेतृत्व हस्तान्तरण गर्ने र कहिले लोकतान्त्रिक प्रणाली स्थापित गर्न आवधिक निर्वाचन गर्नेजस्ता आवरणमा प्रशंसनीय कार्य गरेको यो हिमाली देशभित्रको यथार्थ भने बेग्लै हुनु बडो विरोधाभासपूर्ण छ । आफ्नै देशका नागरिकलाई अनाहकमा लखेट्नु र घरफिर्तीमा अस्वीकार गर्नु मात्र होइन, फरक मत राख्नेहरूलाई वर्षौंदेखि जेलमा राख्नुले नै उसको असली छवि उजागर गरेको छ, देखावटी रूपमा जतिसुकै कुल राष्ट्रिय खुसी (ग्रस नेसनल ह्याप्पिनेस) को नारा लगाए पनि । दक्षिणी भुटानबाट लखेटिएर फुन्चोलिङजयगाउँ नाका हुँदै भारतीय भूमिको झन्डै २ सय किलोमिटर बसयात्रापछि नेपालको पूर्वी नाका मेची पुलमा ल्याएर उतारिएका ती हजारौं भुटानी नागरिकको हकअधिकारका पक्षमा विश्वसमुदायले आवाज नउठाएको होइन । राष्ट्रसंघदेखि जेनेभा र ब्रसेल्ससम्मका अधिकारवादी मञ्चहरूमा सनातनी बहस चलेकै हुन् । नेपाल र भुटानबीच शृंखलाबद्ध वार्ता पनि भए । तर, भारतीय बाटो हुँदै षड्यन्त्रपूर्वक नेपालमा झारिएका ल्होत्साम्पाको अनागरिक स्थितिसम्बन्धी ती वार्तामा नेपाल र भुटानका बीचमा रहेको ठूलो छिमेकी भारतको उपस्थिति कहीँकतै देखिएन । यस मामिलामा भुटान केवल अन्तर्राष्ट्रिय दबाब झेल्न देखावटी रूपमा मात्र वार्तामा बसेको रहेछ भन्ने त शरणार्थीको घरफिर्ती हुन नसकेबाटै पुष्टि भइसकेको छ । शरणार्थी उत्पादक राष्ट्रको पहिचान बनाएको भुटानले फेरि नेपालभारतका सीमा वा भारतीय भूमिबाटै पक्रेर लगी आफ्ना नागरिकहरूलाई राजबन्दी का रूपमा थुनामा राखिरहेको छ, तापनि यसबारे बाहिरी विश्वले कहिल्यै थाहा नपाउनु र यथोचित चासो नदेखाउनु आफैंमा उल्कालाग्दो देखिन्छ । आफ्नै आँगन र करेसाबारी हुँदै चलिरहेका यी घटनाक्रममा भारतले समस्या समाधान गर्न नचाहेर भुटानलाई नै साथसहयोग पुर्याएको तथ्य त सर्वविदितै छ । देशनिकालामा परेर अनागरिक बनिसकेका भुटानीमध्ये कोही गाई बेचेको पैसा उठाउन भारतीय भूमि (भुटानी सीमावर्ती) मा पुगेका थिए, कोही सुपारी बेचेको २४ रुपैयाँको जोहो गर्न भारतको असमतिर डुलिरहेका थिए । तिनलाई राष्ट्रद्रोही र अवाञ्छित व्यक्तिको आरोप लगाएर भारतीय सुरक्षा निकायकै सहयोगमा पक्राउ गरी आफ्ना जेलमा थन्क्याएर भुटानले अन्याय गरिरहेको छ । शरणार्थीलाई विभिन्न ४ वर्गमा बाँडेर आपराधिक गतिविधि संलग्नबाहेकलाई देशफिर्ता गरिने सर्तमा आइसकेको भुटान झन्डै ७५ प्रतिशतलाई घरफिर्ता गर्नुपर्ने परिणाम आएपछि सधैंको उही रुन्चे बहानाबाजीसँगै वार्ताबाट भागेको थियो । यही बेला शरणार्थी हकअधिकारको अन्तर्राष्ट्रिय मान्यताको पहिलो सर्त स्वैच्छिक घरफिर्ती का बारे कहीँकतै बहस र अडान नराखीकनै अमेरिका, बेलायत र अरू युरोपेली मुलुकलगायतले तेस्रो देशमा पुनर्बसोबासको विकल्प ल्याइदिएपछि भुटानलाई त्यसै हाइसन्चो हुने भइहाल्यो । मानवअधिकार, स्वतन्त्रता र बाँच्न पाउने अधिकारका पक्षमा चर्को वकालत गर्ने विश्वकै लोकतान्त्रिक भनिएका मुलुकहरू शरणार्थीको घरफिर्तीका लागि दबाब दिनुको सट्टा आफ्नो देश भित्र्याएर तिनको श्रमपसिनाको लाभांश लिनैमा उद्यत देखिए । १ लाखभन्दा बढी शरणार्थीलाई पुनर्बसोबासमा लगिँदा शरणार्थी उत्पादक राष्ट्र भुटानसमक्ष पश्चिमा आश्रयदाता मुलुकहरूले कुनै दबाब नदिनु वा सर्त नराख्नु उत्तिकै ताज्जुबलाग्दो छ । कतिसम्म भने, उनीहरूले भुटानलाई तिम्रा जेलमा रहेका सयौं राजनीतिक बन्दी, तिमीले बेपत्ता बनाएका र सैन्य थुनामा रहेका गुमनाम नागरिकको स्थिति सार्वजनिक गर समेत भन्न सकेनन् । भारतले त सम्पूर्ण सत्यलाई नदेखेझैं गरिरह्यो, नेपालले पनि पश्चिमा जगत्मा सुखी र खुसी सांग्रिला छवि बनाएको मुलुक भुटानबारे अन्तर्राष्ट्रिय मञ्चहरूमा प्रभावकारी प्रश्न गर्न सकेन । भुटानभित्र थुनिएका राजनीतिक बन्दीबारे त विश्वमञ्चहरूमा प्रश्न उठाउने पनि कोही भएनन् । मानवअधिकार र स्वतन्त्रताको कुरामा आज कुनै गैरन्यायिक हत्या, बेपत्ता वा विस्थापनको मुद्दा न्युयोर्कदेखि जेनेभासम्मका मञ्चहरूमा उठ्ने गरेको छ । तिनै मञ्चहरूमा उभिएर भुटान भने संसारको खुसी राष्ट्रको इन्डेक्स मा बाहिरी विश्वलाई सहीछाप गराउन सफल बनिरहेको छ । यसबाट प्रश्न उठ्छ भुटानका लागि यस्तो विशेष छुट किन छ ? र के अब शरणार्थी समस्या समाधान भइसक्यो भनेर चित्त बुझाउन थालिएको हो ? मानवअधिकार र न्यायपूर्ण विश्वका लागि सम्बन्धित सबै आज यी प्रश्नहरूमा घोत्लिनु आवश्यक छ । आईसीआरसी, राष्ट्रसंघीय मानवअधिकार उच्चायोग वा शरणार्थी आयोगजस्ता आधिकारिक निकायले समेत भुटानभित्रको वस्तुस्थिति, त्यहाँका कारागारहरू र राजबन्दीसहितको यथास्थिति थाहा पाउन नसकेको यथार्थ र भुटान भ्रमणमै जान नपाइरहेको अवस्थाबारे अब त जेनेभा वा न्युयोर्कले केही धारणा बनाउन सक्नुपर्छ । आफ्ना नागरिकलाई देशनिकाला गर्ने तत्कालीन भुटानी गृहमन्त्री दागो छिरिङलाई विश्वकै लोकतान्त्रिकमध्येको एक मानिएको जापानले केही थाहा नपाएझैं गरेर अर्डर अफ द राइजिङ सन तक्मा दिने घोषणा गरेझैं अरू शक्तिराष्ट्रहरूले पनि थप निर्लज्जता देखाइरहनु शोभनीय हुँदैन । झन्डै ७ हजार भुटानी शरणार्थी पूर्वी नेपालका शिविरहरूमा अझै बसिरहेका छन् । नेपाल सरकारले तिनको घरफिर्तीबारे भुटानसित अझै वार्ता गर्ने भनिरहेकै छ । यसबीच भुटानी जेलहरूमा रहेका राजबन्दीको सूचना बाहिर आइसकेको छ । यस्तो अवस्थामा अब बिनासर्त यी बन्दीहरूले एमनेस्टी पाउनुपर्ने पक्षमा विश्वमा मानवअधिकारको दुहाइ दिने अमेरिकासहितका राष्ट्र र राष्ट्रसंघलगायतका अन्तर्राष्ट्रिय मञ्चहरूले आवाज बुलन्द गर्नुको विकल्प देखिँदैन । अन्यथा, खुसी र सुखीको अर्को बहाना खोज्दै भुटानले कुनै दिन हाम्रा कारागारहरूमा एउटै पनि बन्दी छैनन् भनेर अर्को ह्याप्पी इन्डेक्स को आधार बाहिरी विश्वलाई सुनाउन पनि सक्नेछ । र, भुटानको त्यस्तो उद्घोषमा अरू राष्ट्रहरूले करतल ध्वनिले गरेको अनुमोदन हजारौंहजार शरणार्थीले रुँदै हेर्नुसुन्नुपर्नेछ । कामना गरौं त्यस्तो दिन नआओस्, पीडित भुटानी नागरिकहरूको मानवअधिकार सुनिश्चित होस् ।"
वायुसेवा निगमका अध्यक्षलाई प्रश्न,"करिब ५० अर्ब हाराहारी घाटामा चलिरहेको सरकारी स्वामित्वको नेपाल वायुसेवा निगमलाई यथास्थितिमा चलाउन नसकिने निष्कर्षसहित पब्लिक कम्पनी बनाउने प्रस्तावको ड्राफ्ट बनाएर तालुक पर्यटन मन्त्रालयमा पठाएपछि हालका महाप्रबन्धक डीम प्रकाश पौडेल कर्मचारी आन्दोलनबाट लखेटिएर पर्यटन मन्त्रालयमै शरण लिएर बस्न बाध्य भए । यता निगममा क्रियाशील ट्रेड युनियनहरूले निगम कम्पनीकरणको विरोधमा र महाप्रबन्धकको राजीनामा माग राख्दै लगातार आन्दोलन जारी राखे । फलस्वरूप सरकारले निगमका ट्रेड युनियनहरूको माग सम्बोधन गर्दै निगमकै पूर्वनिर्देशक युवराज अधिकारीलाई कार्यकारी निर्देशक बनाउँदै हालका महाप्रबन्धकको अधिकार कटौती गरिदिएको छ ।पहिला निर्देशक हुँदा धुमिल भएको छवि कार्यकारी अध्यक्ष भएर आएपछि सुधार्ने अवसर यतिबेला अधिकारीले पाएका छन् । हालका कार्यकारी अध्यक्षलाई मेरो केही केही प्रश्न छन् । एक, के निगमलाई यथास्थितिमै चलाएर राष्ट्रिय ध्वजावाहककै रूपमा राखेर काँचुली फेराउन सम्भव छ ? दुई, निगममा करिब ५०० को हाराहारी अनावश्यक कर्मचारी ज्यालादारी र करारको नाममा पालिँदै आएको छ । अहिलेसम्म नेताहरूका आसेपासे भर्तीकेन्द्र बनिरहेको निगममा अब ज्यालादारी र करारका नाममा कर्मचारी भर्ती गर्ने क्रम रोकिएला ? तीन, आउँदा दिनमा निगमबाट हुने गरेका सबै अपारदर्शी काम रोकेर विवादरहित ढंगले सम्पादन गर्ने परिपाटी बसाउन सकिएला ? हिमांशु थापा, न्युरोड, काठमाडौं"
भुटान र नेपालका अनागरिक,"कान्तिपुरले केही दिनयता भुटानको ज्यादतीबारे शृंखलाबद्ध रिपोर्ट प्रकाशन गरिरहेको छ । भुटानले सन् १९९० मा नेपाली भाषा बोल्ने नागरिक धपाएर शरणार्थी बनायो । नागरिकलाई आँसुको भेलमा डुबाउने त्यहाँको राजतन्त्रले आफूलाई सुखी र खुसी देश दाबी गर्नु हास्यस्पद छ । धपाइएका शरणार्थीहरू हाम्रो देशको झापामा शरण लिएर बसे । नेपालमा भुटानी आमाबाबुका सन्तानहरू जन्मिँदै शरणार्थी भए । भुटानले आफ्नो नागरिक धपायो यता हाम्रोमा नागरिकता नपाएर धेरै नेपाली आन्तरिक शरणार्थी अर्थात् अनागरिकको हैसियतमा छन् । नेपालमा राजतन्त्रकै पालासम्म बाबुको पहिचानमा मात्र नागरिकता पाइन्थ्यो । २०६३ सालको अन्तिरम संविधानले आमाको नामबाट नागरिकताको अधिकार त दियो तर अहिले २०७२ को संविधानसम्म आइपुग्दा पनि उक्त अधिकार कार्यन्यवयनमा समस्या भइरहेको छ । यहाँ सीडीओहरूले आमाको नाममा नागरिकता भनेको बाबुको पहिचान खुलेको भए वा बाबु नेपाली भए भन्ने अर्थमा बुझेका छन् । बाबुको नाम उल्लेख नगर्नेहरू, बाबु बेपत्ता भएकाहरूले भने नागरिकता प्राप्त गर्न अदालतको ढोका ढकढक्याउनेबाहेक अरू उपाय छैन । २०७२ को संविधानसँग बाझिएको २०६३ को नागरिकता कानुनलाई संशोधन नगर्दा देशभित्रै आन्तरिक शरणार्थी बढिरहेका छन् । कति नेपाली अनागरिक भइरहेका छन् भन्ने लेखाजोखा सरकारसँग पनि छैन ।सुखी नेपाली, समृद्ध नेपाल भन्ने पूर्वप्रधानमन्त्री केपी शर्मा ओलीदेखि महिला मुक्तिका लागि भनेर बन्दुक बोकाएका पुष्पकमल दाहालदेखि वर्तमान प्रधानमन्त्री शेरबहादुर देउवासम्मले अनागरिक हुनु सामान्य विषयझैं ठानी मौन बसेका छन् । फिजीकरण, सिक्किमीकरणजस्ता शब्द प्रयोग गरेर कम्युनिस्ट पार्टीहरू आफूलाई राष्ट्रवादी ठानिरहेका छन् । मधेसी दल भने आफ्नो छोरी अनागरिक हुँदा चुप छन् तर आफ्नो छोराले ल्याउँदै नल्याएको विदेशी बुहारीको नागरिकताको सवालमा सडक तताउँछन् । अनि आफूलाई लोकतान्त्रिक ठान्ने नेपाली कांग्रेसजस्ता पार्टीहरू पनि आमाको नाममा नागरिकताको सवालमा दहिचिउरे प्रवृत्ति बोकेर चुप बसेका छन् । पूर्वराजा ज्ञानेन्द्र शाह राजतन्त्रकालमा मुन्टो हल्लाउँदै मैले बुझें भन्दै देश भ्रमण गर्थे अनि अहिले भुटानी राजा पनि हामी खुसी छौं भन्दै नेपालीभाषीलाई आँसुको भेलमा डुबाएर नक्कली हाँसो प्रदर्शन गरिरहेका छन् ।भुटानी शरणार्थी र नेपाली अनागरिकको आँसु एउटै हो । हाम्रो संविधानले देशनिकाला गर्नेविरुद्धको धारा नराखेको भए यहाँका शासकले पनि नागरिकता मागेकै आधारामा भुटानले झैं मातृभूमिबाट नागरिक धपाउँथ्यो होला । तर, कम्तीमा हामीले बोल्न पाएका छौं । सडकमा आएर विरोध गरेकै आधारमा भुटानमा झैं कालो कोठरीको जन्मकैदमा हालिँदैन । हामी नक्कली खुसीविरुद्ध बोल्न, लेख्न र प्रदर्शन गर्न सक्छौं तर भुटानभित्रै भुटानी यसरी बोल्न सक्दैनन् । मुलुकभित्रै अनागरिक भईकन पनि हामी भुटानी शरणार्थीभन्दा माथि छौं तर दुवैको व्यथा भने उही हो । सुरज हजारे दाहाल, पोखरा"
खानपान कूटनीतिको सम्भाव्यता,"नेपालका स्वादहरूस्थापित पद्धतिअनुसार नेपालको राजदूतावासका सुरक्षा सहचारी सैनिक अधिकारी हुन्छन् । र, सांस्कृतिक सहचारीमा साहित्यकार कहलिन सकिने पात्र खटाइन्छन् । कवि गोष्ठी, कथा वाचन एवं साहित्य सम्मेलनहरूमा सहभागिता देखाएर गरिने सार्वजनिक कूटनीतिको प्रभावकारिता यकिन गर्न भने सहज छैन । संगीत, नृत्य एवं नाटक मण्डलीहरूको प्रायोजित भ्रमणको लक्षित समूह पनि प्रायशः राजदूतावास रहेको राष्ट्रमा बसोबास गरिरहेका गैरआवासीय वा प्रवासी नेपाली तथा अन्य नेपालीभाषी नै हुने गर्दछन् । अनुवाद वा मौलिक लेखनमार्फत अन्तर्राष्ट्रिय उपस्थिति जनाएका नेपाली साहित्यकारहरूको संख्या औंलामा गन्न सकिने मात्र भएकाले तिनको लेखन जतिसुकै विश्वस्तर को भए पनि तिनलाई गैरनेपाली पाठकले चिन्दैनन् । नेपाली खेलाडी, सिनेकर्मी, कलाकार, नाट्यकर्मी, संगीतकार एवं गायकहरूको अवस्था पनि लगभग त्यस्तै छ । अहिलेसम्म पनि नेपाललाई लुम्बिनी र सगरमाथाको नाउँबाट चिनाउनुपर्ने अवस्था यथावत् छ । शान्तिदूत बुद्ध एवं लडाका गोर्खाली सैनिकको नाम सँगसँगै लिनुपर्दा असहज महसुस हुने भएकाले होला, बेलायतबाहिर नेपालको ब्रान्डिङ एक्सरसाइज बाट गोर्खा सिपाहीको प्रयोग घट्दै गएको छ । आफ्नो मौलिक उत्पादबाट चिनाउने क्षमता पनि विकसित हुन बाँकी छ । अन्तर्राष्ट्रिय छवि निर्माणको बन्जर परिदृश्यमा खानपान कूटनीति (गैस्ट्रडिप्लोमसी) भनिने विधि अपेक्षाकृत कम लागतमा तुलनात्मक रूपले बढी लाभ दिने तरिका ठहरिन सक्छ ।जुनसुकै व्यक्तिको मुटु छुने सबभन्दा छोटो र सहज बाटो उसको पेट भएर जान्छ भन्ने उक्ति पुरानै हो । त्यसैले ऐतिहासिक कालदेखि नै राजप्रतिनिधिहरूको खातिरदारीका लागि शाही खानसामां नियुक्त गरिन्थे । प्रतिष्ठित अंग्रेजी प्रकाशन द इकनमिस्ट साप्ताहिकले सन् २००२ तिर खानपान मनपरे देश मन पर्छ उपशीर्षकका साथ थाइल्यान्ड सरकारले सञ्चालनमा ल्याएको खानपान कूटनीतिको बखान गरेको थियो । खानपान कूटनीतिका आधारभूत मान्यताहरू अत्यन्त सहज छन् । खानेकुरा जुनसुकै राष्ट्रको सांस्कृतिक पहिचानको अभिन्न अंग हो । इन्चिलाडा नाम सुन्नासाथ मेक्सिको, पास्ताभन्दा इटली, खिम्ची भनेपछि कोरिया वा सुशीभन्दा जापानको तस्बिर मानसपटलमा आउँछन् । प्रतीकात्मक परिकारले सम्बन्धित देशको इतिहास, परम्परा एवं मूल्यमान्यताको सारलाई आफ्नो स्वादमा समेटेको हुन्छ । अन्तर्राष्ट्रिय श्रव्यदृश्य मिडियाको प्रचलन, अन्तर्जालको गहिरो पहुँच, बढ्दो आवतजावत, भूमण्डलीकरण एवं प्रविधिको विस्तारले गर्दा अब आफ्नो पहिचानात्मक परिकारलाई संसारको जुनसुकै कुनामा बस्ने पारखीहरूसँग सजिलैसँग बाँड्न सकिन्छ । कुनै खास ठाउँको खानपान मन पराउनेहरूमा सम्बन्धित देशप्रति सकारात्मक उत्सुकता उत्पन्न हुन्छ । राष्ट्रलाई ब्रान्डिङ एवं पर्यटनलगायत व्यापार प्रवर्द्धन गर्ने उर्वर भूमि तयार हुन्छ । जस्तोसुकै कूटनीति अन्ततः भूराजनीतिक स्वार्थबाट नै निर्देशित हुने हो, तर थाइल्यान्ड, जापान, कोरिया एवं ताइवानजस्ता देशहरूको अनुभवलाई हेर्ने हो भने खानपान कूटनीतिले सम्बन्धमा न्यानोपन ल्याउन भने केही मद्दत पक्कै गर्छ ।नामदार परिकारकर्मी (सेलेब्रिटी सेफ) सन्तोष साहले आफ्नो प्रकाशनोन्मुख पाककलासम्बन्धी पुस्तकको नाम अइला राखेको कुरा सुन्नमा आएको छ । उनको छनोट सुविचारित हो । धर्मभीरु मुसलमान वा कट्टर वैष्णवबाहेक कुनै न कुनै प्रकारको मद्यपान संसारका प्रायशः सबै संस्कृतिको अंग रहँदै आएको छ । जापानको साके, रुसको भोद्का र फ्रान्सको पस्टिसजस्तै नेवाः समुदायको अइला नेपालको पहिचानात्मक मद्यपेय बन्न सक्दछ । परिष्कृत परिकारमा पनि सुक्खा फलफूलको लेदो, मसलाको आधार तथा घ्यू वा तेलमा तैरिरहेको राणा खानपानभन्दा गुलियो, नुनिलो, तीतो, अमिलो, नौनी, पिरो, टर्रो तथा उमामी भनिने टिम्मुर वा काँचो च्याउको तीखोपनसँग मिल्दोजुल्दो स्वादजति जम्मैलाई सुविधाअनुसार सम्मिश्रण गर्न सकिने नेवाः व्यञ्जनहरू नेपालको खानपान ब्रान्डिङका लागि बढी उपयुक्त ठहरिन सक्दछन् । औसत नेपाली स्वादको सम्मिश्रणमा मध्य पहाडको मकैभात र सेलरोटी, हिमाली फापरको ढिँडो, मैथिल माछा र मिष्टान्न एवं अवधको बिरियानी र विविध अचार सामेल गर्न सकिन्छ । नेपाल पर्यटन बोर्ड तथा सार्वजनिक हित प्रवर्द्धनमा रुचि राख्ने नाफा क्षेत्रका ऊर्जावान् उद्यमीहरूसँगको सहकार्यमा संसारका तीन प्रमुख राजधानीमा टेस्ट्स अफ नेपाल रेस्टुराँ शृंखला चलाउनु नेपालको खानपान कूटनीति सञ्चालनको प्राथमिक प्रयोग ठहरिन सक्दछ । तिहारको मिठाईपछि छठको प्रसाद ठेकुवा र भुसवा खाने बेला पनि हुँदै छ । मुख मिठ्याएर बसेका सबै परिकारप्रेमीलाई समापनोन्मुख शरदोत्सवहरूको हार्दिक शुभकामना !"
खाँचो एकमुस्ट बहसको,"प्रधानन्यायाधीश र अदालतमा सेटिङलाई लिएर अहिले हामी बहसमा छौं । सर्वोच्च अदालतको यस्तो हालत छ भने न्यायपालिकाका तल्ला अंगहरूको स्थिति कस्तो होला भन्ने प्रश्नले हरेक विवेकशील नागरिकलाई लाजमर्दो स्थितिकै बोध गराइरहेको हुनुपर्छ । राजनीतिक मुद्दाहरू (जहाँ माननीय न्यायाधीशहरू तटस्थता र विद्वत्ताको प्रदर्शन गर्ने मौका पाउँछन्) मा त न्यायपालिकाका प्रमुखले नै सम्पूर्ण मर्यादालाई ताकमा राखेको भान भइरहेको छ भने आम नागरिकले याचना गर्ने न्यायका अन्य पक्षको स्थिति कस्तो होला ? विषयपिच्छे न्यायको मानसिकता र शैलीमा आइरहेको आम जनतालाई बिझ्ने किसिमको अन्तर विस्तारै असह्य हुँदै गइरहेको छ । जनताको नागरिकतासम्बन्धी अध्यादेशबारे एउटा मत र त्यहीँ राजनीतिक दलसम्बन्धी अध्यादेशमा फरक मत वा आनाकानीले लोकतन्त्रको सबभन्दा महत्त्वपूर्ण र मूल स्तम्भ न्यायपालिका क्षतविक्षत हुने गरी अस्थिर भइरहेको देखाउँछ, जसबाट देशको सम्पूर्ण प्रणाली कस्तो छ भनी लेखाजोखा गर्न सकिन्छ । यी सबै विषयमा हामी बहसमा त छौं तर त्यस्तो बहस टुक्राटुक्रामा भइरहेको छ । आइरहने पहिराहरूबारे अलगअलग चियोचर्चो गर्नुभन्दा पनि पहिराका मूल कारणहरू पहिल्याउनु बेस हुनेछ । अब टुक्राटुक्रामा बहसले काम चल्दैन । वर्तमान राजनीतिक नेतृत्व वा तिनका संगठनमा यसको निदान दिने हुती देखिन्न । अब त नागरिक समाज नै अगाडि आउनुपर्छ । परिवर्तनका लागि राजनीतिकलगायत सम्पूर्ण प्रणालीमा शल्यक्रिया नितान्त आवश्यक भएको छ र यसका निमित्त खास गरी नयाँ पुस्ता अघि सर्नु जरुरी छ ।कुनै देशलाई असफल कसरी र कुन बेला ठोकुवा गर्ने भन्ने कुनै निश्चित मापदण्ड छैन । नेपाल त्यस्तो स्थितिमा गइसकेको छैन भनेर तर्क गर्ने ठाउँ पनि बाँकी देखिन्न । हाम्रो राजनीतिक, आर्थिक अथवा सामाजिक प्रणाली केही पनि सही दिशामा गइरहेको छैन । बाटो बिराउनु वा बांगोटिंगो हिँड्नु एउटा कुरा हो, तर अहिले हामी प्रतिकूल दिशामै हिँड्दै छौं र हरेक गन्तव्य झन्झन् टाढा पार्दै छौं । सुधारको मार्ग देशको नेतृत्व गर्ने पिँढीले देखाउने हो, तर त्यो आफैं भ्रष्टाचार र विधिविरोधी कदाचारमा चुर्लुम्मै डुबेको छ । देशको नेतृत्व गर्ने वर्तमान पिँढीले आफूपछिको पुस्तालाई पनि त्यस्तै प्रदूषित गर्दै गइरहेको छ । खबरदारी र ठीकबेठीक भन्ने न्यायिक क्षेत्र अब न्यायिक भनाउने अभिलाषा बोक्न पनि तयार छैन भने, आर्थिक क्षेत्र अनुशासित रहने कुरै रहेन । मुलुकको विकास अर्थात् समृद्धिको आधार भनिने व्यावसायिक क्षेत्र धराशायी छ । सबैतिर कानुनीगैरकानुनी जसरी भए पनि उडाएर जम्मा गर्ने प्रवृत्ति देखिएको छ । समाजको भविष्यको निर्माण गर्ने सबै तत्त्व यसरी विशृंखलित भइरहेपछि देश असफल नभएर के हुन्छ ! गडबडीको स्रोत के हो ? आधुनिक कालमा देश र समाजका सबै अंगलाई परिचालित गर्ने मूल उपकरण राजनीतिक प्रणाली हो । हामी संघीय लोकतान्त्रिक गणतन्त्रको अभ्यासमा छौं । मानव सभ्यताको अहिलेसम्मको सम्पूर्ण अनुभवको समग्र निष्कर्षका आधारमा लोकतन्त्र नै सर्वश्रेष्ठ राजनीतिक प्रणाली हो । अन्य राजनीतिक प्रणालीहरू आफ्नै दोषले त्रुटिपूर्ण साबित भएका छन् । लोकतन्त्र जहाँ राम्रो र मान्य सिद्धान्तअनुरूप विधिसम्मत अभ्यासमा छ, त्यहाँ परिणाम राम्रै देखिन्छ । यस मतलब, हाम्रो लोकतन्त्रको सञ्चालन खोटपूर्ण नै हो त ? अथवा, यसमा भएको प्वालले यसका सारा सामर्थ्यलाई स्खलित तुल्याइरहेको हो ? कहीँ हाम्रो लोकतन्त्रको मूल आधार प्रतिनिधित्वको प्रणालीमै गडबडी त छैन ? प्रतिनिधित्वका सबै प्रणालीका आफ्नै विशेषताहरू छन् । पहिलो हुने निर्वाचन पद्धति, बहुमत प्राप्त गरेर मात्र निर्वाचित हुने पद्धति, समानुपातिक निर्वाचन पद्धति, मिश्रित निर्वाचन पद्धति आदि लोकतन्त्रका प्रचलित प्रतिनिधित्व प्रणाली हुन् । सबै मान्य पद्धतिहरूका आआफ्नै विशेषताहरू छन् । पहिलो हुने निर्वाचन पद्धतिबाट अहिले हामी मिश्रित निर्वाचन पद्धतिमा गएका छौं । पहिलो हुने निर्वाचन पद्धतिमा देखिएका खोटहरूको निवारण र लोकतन्त्रलाई समावेशी स्वरूपमा लैजान हामीकहाँ मिश्रित निर्वाचन पद्धति अपनाइएको हो । तर, अनुकूल परिणाम देखा परिरहेको छैन । पहिलो हुने निर्वाचन पद्धतिमा समानुपातिक मिसाइँदा पनि एकातिर प्रत्यक्ष भनिने चुनावमा विकृतिहरू ह्वात्तै बढेका छन् भने, समानुपातिक प्रतिनिधित्वको चयन पार्टीको नीति र कार्यक्रम अथवा पार्टीभित्र सम्बन्धितको योगदान हेरेरभन्दा नेताहरूको तजबिजमा अझ बढी पुगेको छ । विधि मान्ने र मान्य आधारमा विश्वास गर्ने सामान्य राजनीतिकर्मीहरूलाई निर्वाचनमा भाग लिने विषयमा सोच्नसम्म दिनानुदिन मुस्किल हुँदै गएको छ । निर्वाचन खर्च आकासिँदै गएको छ, जसको भरपाई भ्रष्टाचारबिना सम्भव छैन । निर्वाचन जितेपछि सामना गर्नुपर्ने परिस्थितिले समेत जनप्रतिनिधिहरूलाई भ्रष्टाचारतिरै दगुर्याउने गर्छ । यसको अर्को पाटो पनि त्यत्तिकै दूषित हुन पुगेको छ । व्यक्तिको चरित्र, कर्मठता, योग्यता, निरन्तरताभन्दा जात, समूहजस्ता प्रतिकूल प्रभाव दिने पक्षहरू हाबी भएका छन् । त्यसले लोकतन्त्रलाई मात्र निरीह बनाइरहेको छैन, समाजको स्तर नै डरलाग्दो स्थितिमा खस्काइरहेको छ । समानुपातिक मतका आधारमा हुने चयनमा सिटको खरिदबिक्री, नातावाद, नेतृत्वको अनुकूलताजस्ता कुचलन चलेको सबैलाई ज्ञात नै छ । अब त यसैलाई नियति मानेर बहस हुन पनि छाडिसक्यो । समानुपातिक प्रतिनिधित्वका कारण संख्यात्मक उपस्थितिको समावेशिता अवश्य भएको छ तर त्यसले समावेशिताको सही स्वाद दिन सकेको छैन ।राज्य संरचनाका हकमा हामी एकात्मकबाट संघीय संरचनामा गएका छौं । निश्चय नै, संघीयता नेपालको आवश्यकता हो । तर, के एकात्मकताका खोटहरू हराएका छन् वा हराउने स्थितिमा छन् ? उत्तर गम्भीरतापूर्वक खोज्नुपर्ने भइसकेको छ । संघीयताको विपक्षमा सबभन्दा जोडदार तर्क थियो कि, यसले अनावश्यक खर्च र भ्रष्टाचार बढाउनेछ । नभन्दै अहिले प्रदेश र स्थानीय सरकारहरूको स्थिति त्यस्तै देखिन थालेको छ । प्रदेश सरकारहरूले आआफ्ना प्रदेशको दीर्घकालीन गुरु लक्ष्य र त्यसअनुरूपको योजनाको पहिचानसम्म गर्न सकेका छैनन् । सरकारका पदाधिकारीहरू शानशौकत र सुविधा वृद्धितर्फ बढी केन्द्रित छन् । खर्च अर्थात् आर्थिक स्रोतको उपयोगप्रवृत्ति एकात्मक संरचनाका सरकारहरूको भन्दा भिन्न देखिन्न, बरु कति अंशमा माथि र तीव्र नै छ । स्थानीय सरकारहरूमा विधिविपरीत खर्च र भ्रष्टाचारजन्य विनियोजनको प्रवृत्ति बढेको यथार्थलाई इन्कार गर्न सकिन्न । संघीयताको परिणामलाई नै मार्ने यस कुलतलाई रोक्नतर्फ कसैको ध्यान छैन । संघीय सरकार संघीयताको मर्म नै ध्वस्त हुने गरी कानुन निर्माण गरेर प्रदेश र स्थानीय सरकारहरूको अधिकार कटौतीतिर लागेको छ, तर प्रदेश र स्थानीय सरकारले पाएका अधिकारको उचित र विधिसम्मत प्रयोगको सुनिश्चिततासँग मतलब नै राखेको छैन, जबकि संघीय सरकारको प्रमुख जिम्मेवारी र दायित्व प्रदेश र स्थानीय सरकारलाई झन्झन् अधिकारसम्पन्न बनाउँदै प्रत्यायोजित अधिकारहरूको विधिसम्मत प्रयोगको सुनिश्चितताका उपायहरू निर्धारण गर्नु हो । न्यायपालिकाको हबिगत सबैका अगाडि छ । न्यायपालिकाको नेतृत्वमाथि सेटिङको धन्दा चलाएको आरोप छ, जो प्रत्यक्षतः प्रमाणित भएकै छ । सेटिङको पैठ र त्यसको स्वरूपको विकरालता यस्तो छ कि, न्यायपालिकाका प्रमुखले सबैलाई मजाले खेलाइरहेका छन् । विधिको मजाक उडाउन विधिभित्रकै प्वालहरू प्रयोग गरिँदै छन् । अहिले दिनैपिच्छे दायर हुने रिटहरूमध्ये धेरै यस्तै प्रयोजनमुखी हुने गरेका छन् । अब त यतातिरबाट आम नेपालीको ध्यान मोड्न कानुन व्यवसायीहरू भौतिक रूपमा पनि भिड्न थालेका छन् । न्यायपालिका प्रमुख अदालतमाथि आस्था र विश्वासभन्दा व्यक्तिगत स्वार्थ र पक्ष जुटाउनमा व्यस्त छन् । व्यवस्थापिका पनि कहाँ पछाडि छ र ? व्यवस्थापिका जो देशको सबभन्दा मर्यादित र सर्वोच्च संस्था हो, जसका माध्यमबाट जनता सार्वभौमसत्ताको प्रयोग गर्छन्, त्यसको नेतृत्वले नै व्यवस्थापिकाले नै तय गरेको नियमविपरीत कुनै खास पार्टीको नेतृत्वको निर्देशन अनुसार संसद्लाई हिँडाउन खुल्लमखुल्ला अभ्यास गरिरहेको छ । व्यवस्थापिकाले बनाउने विधि सबैले पालना गर्नुपर्ने अनिवार्यता हुँदाहुँदै स्वयं विधि निर्माण गर्ने व्यवस्थापिका नै विधिअनुसार अगाडि बढ्न सकेको छैन । नेपालको कानुन निर्माणक्षेत्र नै ठूला राजनीतिक दलका नेताहरूको स्वार्थको हतियार बनेको देखिइरहेको छ । कसैलाई जुन बेला जस्तो कानुन चाहिएको छ, त्यस्तै बनाइने अभ्यास बढिरहेको छ । देशको आवश्यकताभन्दा पनि सत्तासीनहरूको आकांक्षाअनुसार कानुन निर्माण गर्ने गरिएको छ ।कार्यपालिकाको कुरा गरेर साध्य छैन । भएभरका विकृतिहरू छन् यसमा । अहिले कार्यपालिका राज्यका सबै अंगका कारण हुने उत्पातघटनाका पोकाहरू निस्कने स्थान बनेको छ । यस्तोमा लोकतन्त्रको छाती विधिको शासनको कस्तो अवस्था छ, सबैले अनुभूति गरेकै छन् । आन्तरिक र बाह्य हरेक मोर्चामा देशको अवस्था प्रतिकूल छ । आधुनिक युगमा विकास र समृद्धिका निमित्त आन्तरिक स्थायित्व अनिवार्य हुन्छ भने, वैदेशिक सुसम्बन्धमा स्थिरता पनि त्यति नै आवश्यक हुन्छ । वैदेशिक सम्बन्धको स्थिति अर्थात् वैदेशिक नीतिमा दोलनको अवस्थाले आन्तरिक अस्थिरता भित्र्याउँछ । वैदेशिक नीति बढीजसो देशको भूगोल एवं दुई देशका जनताबीचको सांस्कृतिक, सामाजिक, धार्मिकजस्ता जीवनशैलीसम्बद्ध सम्बन्धबाट स्वतः निर्धारित हुने विषय हो । यसमा उत्पन्न खलबलीबाट देशको समग्र क्रियाकलाप र आर्थिक गतिविधिमा प्रतिकूलता उत्पन्न हुन्छ । छिमेकीहरूबीच सन्तुलित र तटस्थताको नीति कूटनीति र आदर्श वाणी एवं नाराका निमित्त अत्यन्त मीठो भान हुने भए पनि व्यवहारमा त्यसलाई छिमेकी मुलुकहरूबीचको आपसी सम्बन्ध, सैन्य सन्तुलन र वैश्विक प्रभाव आदिले गर्दा उतार्न सकिँदैन । अहिले हामी आफ्ना दुई विशाल र शक्तिसम्पन्न छिमेकी मुलुकहरूमध्ये कुनैसँग पनि अनुकूलतम सम्बन्धमा छैनौं । सत्ता र स्वार्थको मानसिकताका कारण हरेक दृष्टिकोणले ठीक पारम्परिक सम्बन्ध सन्तुलनलाई छिचोल्दै यी दुवैबीच खेल्ने खेल भइरहेको छ जसले मुलुकलाई जोखिमजन्य क्षेत्रमा रूपान्तरित गर्दै छ । सत्ता र स्वार्थको यस खेलले मुलुक र खास गरी जनताको आवश्यकताको तथा हालको वैश्विक शक्ति सन्तुलनलाई समेत बिलकुलै बेवास्ता गरेको देखिन्छ । यसबारे समेत गम्भीर बहस भएको छैन । वैदेशिक सुसम्बन्धबारे प्रस्ट राष्ट्रिय धारणा बनाउन सकिएको छैन । यसरी समस्याहरूलाई खोतल्दै जाँदा दुइटा कुरा स्पष्ट हुन्छन् । पहिलो, समस्याहरू गुटमुटिएर रहेका भए पनि हाम्रो सोच समग्रतामा अग्रसर छैन । दोस्रो, तत्कालको स्वार्थलाई हेर्ने हाम्रो मानसिकता नै समस्याको स्रोत हो र यसलाई सही दिशामा मोड्ने मूल उपकरण हाम्रो राजनीतिक प्रणाली स्वयं अत्यधिक समस्याग्रस्त छ । नेपालमा क्रान्ति यस क्षेत्रमा आवश्यक छ । यसका लागि समग्रमा बहस आवश्यक छ र परिवर्तनका निमित्त समावेशी राष्ट्रिय धार विकसित हुनु जरुरी छ । तैपनि हामी एकमुस्ट बहसका निमित्त तयार छैनौं । बहसहरू टुक्राटुक्रामा भइरहेका छन् । अहिले अदालतको मुद्दा छ र त्यसको चर्चा भइरहेको छ । तर, त्यहीँ संसद्को, सभामुखसँग जोडिएका त्यत्तिकै महत्त्वपूर्ण विषयहरूको, भ्रष्टाचारले जकडिएको हाम्रो समाजको कुरा नाम मात्रका निमित्त चर्चामा छ । कतिपय महत्त्वपूर्ण विषय र वास्तविकता पार्श्वमा गएजस्ता देखिन्छन् । अहिले उठेको न्यायपालिकाको मर्यादा कायम राख्ने सवालले निकास पाउनैपर्छ तर त्यतिले पुग्दैन । न्यायपालिकाको गरिमा र मर्यादा कसरी दिगो हुने गरी कायम राख्ने, त्यसबारे पनि गम्भीर हुनुपर्ने आवश्यकता छ ।एकमुस्ट बहस, विश्लेषण, धारणा निर्माण र मानसिकतामा क्रान्तिको अभियान जीर्ण र उही स्वार्थवर्द्धक ओखती घोटिरहेका नेतृत्वपंक्तिहरूको बुताको विषय हुन सक्दैन र छैन पनि । पारम्परिक राजनीतिक दलहरूका साथै सीमान्तीकरण र विभेदबाट मुक्तिका निमित्त खडा भएका दलहरूका नेतृत्वसमेत यस्तै ओखतीको व्यसनमा परेकाहरूका हातमा छन् । त्यसैले अपेक्षित परिणाम आउन सकिरहेको छैन । यस परिवर्तनको वाहक त्यस्ता व्यसनहरूको अभ्यास प्रारम्भ गरिनसकेका र वाञ्छित मानसिकताप्रति प्रतिबद्ध नयाँ पुस्ता र नागरिक समाजको अभियान मात्र बन्न सक्छ ।"
किशोरकिशोरीलाई यौनशिक्षा,"गत चैतमा रूपन्देहीको लुम्बिनी क्षेत्रकी १२ वर्षीया किशोरीलाई खाना मीठो नहुने र वाकवाकी आउने भयो । मोटीघाटी उनी दुब्लाउँदै गइन् । महिनावारी रोकियो । आमाबाबुले उपचारका लागि बुटवल ल्याए । भिडियो एक्सरे गरियो । चिकित्सकले उनी गर्भवती भएको जानकारी दिए । त्यति सानी छोरी गर्भवती भएकामा बाबुआमा पिरोलिए । छोरीसँग यौनसम्बन्ध राख्नेलाई पत्ता लगाउने र कानुनी उपचार खोज्ने निधो गरे । अभिभावकले कसले गर्भवती बनाएको भनेर धेरैपटक सोधे तर किशोरीले बताउन सकिनन् । चिकित्सकको प्रयास पनि विफल भयो । दिक्क भएपछि किशोरीलाई लुम्बिनी प्रादेशिक अस्पतालको ओसीएमसी शाखामा पठाए । त्यहाँ नर्सहरूले यौनसम्पर्कको भिडियो देखाएर यस्तो कोसँग भएको थियो भनेर सोधे । किशोरीले बल्ल त्यस्तो यौनसम्बन्ध हो र यस्तो सम्बन्धले गर्भ रहन्छ भन्ने थाहा पाइन् । उनले छिमेकीको नाम दिइन् । बाबुले जाहेरी दिए । किशोरीसँग यौनसम्बन्ध राख्ने व्यक्ति अहिले थुनामा छ । किशोरी सुरक्षित गर्भपतनपछि सामान्य बनेकी छन् । तर, यस घटनाले यौनशिक्षा अभावमा किशोरकिशोरी कसरी दुर्घटनामा पर्छन् भन्ने उजागर गरेको छ । सामान्यतः १०१९ वर्ष उमेर समूहका व्यक्ति किशोरकिशोरी हुन् । यस अवस्थामा उनीहरूमा शारीरिक र मानसिक परिवर्तन देखा पर्छन् । प्रजनन अंगमा परिवर्तन आउने, लजाउने, विपरीतलिंगीप्रति आकर्षित हुने र यौनचाहना उत्पन्न हुने हुन्छ । किशोरकिशोरी यौनबारे बढी नै जिज्ञासु हुन्छन् । तर यौन के हो भन्ने जान्दैनन् । यी परिवर्तन किन हुन्छन् भन्नेबारे पनि अनजान हुन्छन् । फलस्वरूप, असुरक्षित यौनसम्पर्क हुने, यौनजन्य हिंसा हुने, गर्भवती बन्ने र असुरक्षित गर्भपतन गर्दा ज्यानकै जोखिम हुने गरेका छन् । सानो उमेरमा गरिने यौनसम्पर्कले पाठेघरको क्यान्सर हुने जोखिम दोब्बर हुन्छ । असुरक्षित यौनसम्पर्कले विभिन्न यौनरोग लाग्न र एचआईभी संक्रमणसमेत हुन सक्छ । तर, धेरै किशोरकिशोरी यसबारे अनजान छन् । यसको मुख्य कारण यौनबारे पारिवारिक र विद्यालयीय शिक्षा नपाउनु हो । केही सञ्चारमाध्यमले बेलाबेला किशोरकिशोरीलक्षित यौनशिक्षा दिए पनि त्यसमा अधुरो र अपुरो ज्ञान हुन्छ । किशोरकिशोरीलाई हिंसाबाट बचाउन र शारीरिक एवं मानसिक रूपमा स्वस्थ राख्न प्रजननसँगै यौनशिक्षा दिनुपर्छ । आफ्ना छोराछोरीलाई उमेरअनुकूलको यौन तथा प्रजनन स्वास्थ्यका विषयमा सिकाउनु बाबुआमाको दायित्व हो । तर, हाम्रोमा परिवारका पाका पुस्तामा आफ्ना साना सदस्यलाई यौनका सवालमा खुलेर सिकाउने र बुझाउने चलन छैन । अधिकांश अभिभावक यौनलाई रहस्यमै राख्न चाहन्छन् । यौन आफूले पनि रहस्यमै बुझेको र अबको पुस्तालाई पनि समयले नै बुझाउँछ भन्ने धारण प्रायः अभिभावकमा हुन्छ, जुन गलत छ । यौनसँग जोडिएका विषय अब अभिभावकले नै छोराछोरीलाई सिकाउनुपर्छ । कम उमेरमा हुने असुरक्षित यौनसम्बन्ध र त्यसले निम्त्याउने विकारबाट बचाउन पनि यो जरुरी छ । सुरक्षित र असुरक्षित यौन के हो, असुरक्षित यौनबाट कसरी बच्ने भन्नेबारे घरमै बताउनुपर्छ । छोराछोरीलाई शरीरमा कसैले घुरेर हेर्छ वा असहज तरिकाले छुन्छ भने यस्तो व्यवहारको विरोध गर्नुपर्छ भन्ने सानैदेखि सिकाउनुपर्छ । अनि कसैले यस्तो गरे उनीहरूले आफूलाई निर्धक्कसँग सुनाउन सक्ने वातावरण बनाउनुपर्छ । यति गर्नाले केही हदसम्म बालबालिकालाई यौनहिंसाबाट बचाउन सकिन्छ । कसैको इच्छाविपरीत, लोभलालचमा पारेर, डरत्रास देखाएर, झुक्याएर यौनसम्बन्ध राख्नु वा कसैको यौनिकतामाथि अधिकार जमाउनु यौनजन्य हिंसा हो । यौन आशयले छुने, चिमोट्ने, अँगालो हाल्ने, चुम्बन गर्ने, सुमसुम्याउने, प्रजनन अंगहरू छुने लगायतका काम यौनजन्य हिंसा हुन् । यस्तो गर्नेलाई कानुनी कारबाही हुन्छ भनी आमाबुबाले छोराछोरीलाई जानकारी दिनुपर्छ । यौनशिक्षा दिने अर्को प्रभावकारी स्थान विद्यालय हो । पाठ्यक्रमै नभए पनि शिक्षकहरूले विद्यार्थीलाई यौनबारे पढाउनुपर्छ । किनकि, कतिपय किशोरकिशोरी विद्यालय अध्ययनकै अवधिमा यौनिक व्यवहारमा संलग्न हुन्छन् । पहिलो यौनसम्पर्कको अनुभव गर्ने सम्भावना पनि बढी हुन्छ । यसले असुरक्षित यौनसम्बन्ध हुने, गर्भधारण हुने, मानसिक र शारीरिक समस्या देखिने हुन सक्छ । कतिपय विद्यालय यस विषयमा संवेदनशील छैनन् । पाठ्यक्रममा समेटिएका यौनशिक्षाका पाठ पनि पूर्ण छैनन् । शिक्षा मन्त्रालय, शैक्षिक जनशक्ति विकास केन्द्रले तयार गरेको बृहत्तर यौनिक शिक्षा र शिक्षक स्रोत सामग्री२०७४ को प्रयोग गर्ने विद्यालय एकदम थोरै छन् । यौनशिक्षा कसरी दिने भनेर अधिकांश शिक्षकलाई नै जानकारी छैन । शिक्षकले बुझाएर पढाउन हिचकिचाउनु पनि समस्याकै रूपमा छ । यौनसँग जोडिएका पाठ आफैं पढ र बुझ भनेर छोडेका हुन्छन् । यही कारण धेरै किशोरकिशोरी यौनसम्बन्धी विज्ञानसम्मत शिक्षा पाउनबाटै वञ्चित छन् ।किशोरावस्थामा हुने धेरै हिंसा यौनसँग सम्बन्धित छन् । यौन तथा प्रजनन स्वास्थ्यसम्बन्धी आधारभूत शिक्षा दिन सके उनीहरूका कौतूहल र जिज्ञासालाई समयमै व्यवस्थित गर्न सकिन्छ । यौन कुण्ठामा परिणत हुन र सम्भावित दुर्घटनाबाट बचाउन सकिन्छ । अधिकांश यौनहिंसा र बलात्कारमा कमी आउँछ । कुन उमेरदेखि र कसरी यौनशिक्षा दिने भन्नेमा अब व्यापक छलफल हुनुपर्छ । अभिभावक र शिक्षकहरू ज्ञान र सीप प्रदान गर्ने भरपर्दा स्रोत हुन् । उनीहरूमार्फत नै यौनशिक्षा दिन सके धेरै प्रभावकारी हुनेछ ।"
कांग्रेसमा लोकतन्त्रको खडेरी,"सत्तारूढ नेपाली कांग्रेसको चौधौं महाधिवेशन आउन एक महिना बाँकी रहँदा सिंहदरबारस्थित संसदीय दलको कार्यालयमा कात्तिक ९ मा केन्द्रीय निर्वाचन समितिसँग बसेको पदाधिकारी बैठकमा सभापति शेरबहादुर देउवाले महाधिवेशन कार्यतालिका परिमार्जन गर्न निर्देशन दिए । केन्द्रीय कार्यसमितिसँग छलफलै नगरी कात्तिक ११ मा निर्वाचन समितिले मंसिर २४२६ का लागि महाधिवेशनको नयाँ भाका सार्यो । यसअघि पाँच पटक महाधिवेशनको भाका सारिसकिएको छ । तेह्रौं महाधिवेशनबाट निर्वाचित केन्द्रीय समितिको म्याद २०७६ फागुन १९ मा सकिनुअघि थप गरिएको एक वर्ष २०७७ फागुन १९ मा सकियो । संविधानले दिएको सुविधा प्रयोग गरेर थप गरिएको ६ महिना अर्थात् २०७८ भदौ १९ मा पनि महाधिवेशन हुन नसकेपछि २०७८ मंसिर ९१३ का लागि नयाँ मिति तय गरिएको थियो । क्रियाशील सदस्यता छानबिन समितिले रौतहट र रसुवाको क्रियाशील सदस्यता विवाद अझै टुंग्याउन सकेको छैन । यस्तो विवाद टुंगिएका केही जिल्लामा समायोजनबाट थप गरिएका क्रियाशील सदस्यको नाम पठाइएको छैन । प्रदेश २ का ७ सहित ११ जिल्लाको क्रियाशील सदस्यता विवाद टुंगिए पनि वडा अधिवेशनहरू सुरु हुन सकेका छैनन् । यद्यपि ६४ जिल्लाका वडा र पालिका तहका अधिवेशन सम्पन्न भइसकेका छन् । तीमध्ये १३ जिल्ला कार्यसमितिले नयाँ नेतृत्व पाइसकेका छन् । ती जिल्लाबाट ३५० जना महाधिवेशन प्रतिनिधि चयन भइसकेका छन् । एउटा निर्वाचन क्षेत्र भएका थप ६ हिमाली जिल्ला अधिवेशनको तयारीमा छन् । भदौ तेस्रो सातादेखि सुरु भएको वडा अधिवेशनबाट कांग्रेसवृत्तमा त उत्साह आएको छ नै, बाहिर पनि महाधिवेशनबाट कस्तो नेतृत्व आउला भनेर चासोका साथ हेरिएको छ । महाधिवेशन प्रतिनिधि नयाँ नेतृत्व छान्ने दिनको प्रतीक्षामा छन् । पार्टी नेतृत्व इमानदार भइदिएको भए मंसिर ९१३ का लागि तय गरिएको महाधिवेशन सम्पन्न गर्न कुनै पनि व्यवधान थिएन । त्यसै कारण फेरि पनि तोकिएको समयमा महाधिवेशन नहुने हो कि भन्ने आशंका जन्मन थालिसकेको छ ।समयमा महाधिवेशन सम्पन्न गर्न सभापति बढी जिम्मेवार भए पनि पदाधिकारी तथा केन्द्रीय सदस्यहरूले पनि जिम्मेवारी लिनुपर्छ । झन्डै ६ वर्षसम्म पनि महाधिवेशन गर्न नसक्ने (नचाहने ?) भनी नेतृत्वको आलोचना मात्र गरेर अब सिंगो कार्यसमितिका पदाधिकारी तथा सदस्यहरू उम्कन मिल्दैन, सक्दैनन् । तेह्रौं महाधिवेशनमा विश्वास गरेर मत दिने महाधिवेशन प्रतिनिधि र समग्र कांग्रेसजनप्रति सिंगो कार्यसमिति जवाफदेह बन्नैपर्छ । नेतृत्वले महाधिवेशन गर्न चाहेन भनेर पदाधिकारी तथा सदस्यहरूले पनि समयमा महाधिवेशन गर्ने कुरा पब्लिक फोरममा भाषणको विषय बनाएर मात्र हुँदैन । व्यक्तिगत लाभहानि नहेरी केन्द्रीय कार्यसमितिको बैठकमा सबैले एकस्वरमा प्रस्टसँग भन्न सक्नुपर्छ अब कुनै पनि बहानामा महाधिवेशन सार्न पाइँदैन, तोकिएकै समयमा हुनुपर्छ । त्यसका लागि तत्काल केन्द्रीय समिति बैठक बोलाउनुपर्छ ।अब बस्ने केन्द्रीय समिति बैठकमा महाधिवेशन केही पर सार्नुपर्छ भनेर, खास गरी सभापति देउवापक्षीय पदाधिकारी तथा सदस्यहरूले एक महिना बाँकी छ, अब कसरी महाधिवेशन हुन सक्छ र भन्दै (कु) तर्क गर्न सक्छन् । तोकिएको समयमा महाधिवेशन चाहनेहरूले उनीहरूसँग केही गम्भीर प्रश्न गर्न सक्नुपर्छ त्यसो हो भने सिंगो कार्य समितिले यतिका समय के काममा खर्च गर्यो त ? क्रियाशील सदस्यता विवाद कसका कारण अझै टुंगो लाग्न नसकेको हो ? महाधिवेशनमा प्रस्तुत गरिने राजनीतिक प्रस्ताव लेखनको काम के हुँदै छ ? महाधिवेशनको अन्य तयारी के भइरहेको छ ? भृकुटीमण्डपको हल बुक गर्दैमा त महाधिवेशन सम्पन्न हुँदैन । आजको दिनमा तयारी पुगेन भनेर नेतृत्वको बचाउमा लागेकाहरूले भोलि पुनः त्यही कुरा दोहोर्याउन सक्नेछन्, जुन २०७६ फागुनदेखि एकोहोरो भनिँदै आएको छ । केन्द्रीय समिति बैठकमा अब कित्ताकाँट हुनैपर्छ, महाधिवेशन चाहने र नचाहनेहरूबीच । तेह्रौं महाधिवेशनमा मत दिएका प्रतिनिधिले थाहा पाउनुपर्छ, समयमा महाधिवेशन चाहने कोको हुन् र नचाहने कोको हुन् ? त्यसका आधारमा चौधौं महाधिवेशनमा उनीहरूले अवश्य पनि मत प्रकट गर्नेछन् । नयाँ महाधिवेशन प्रतिनिधिहरूले पनि थाहा पाउनेछन्, समयमा महाधिवेशन गर्न कोको इमानदार र कोको बेइमान रहेछन् भनेर । अब पनि तयारी नपुगेको बहानामा बहुमतको आडमा महाधिवेशन पर धकेल्ने निर्णय हुन सक्छ । लोकतन्त्र भनेको अल्पमत र बहुमतको खेल मात्रै होइन । प्रजातन्त्रका निश्चित मूल्यमान्यता हुन्छन् । ती स्थापित मूल्यमान्यताबारे पनि अल्पमत र बहुमतका आधारमा निर्णय गर्ने परिपाटीको थालनी गरियो भने सर्वसत्तावाद खोज्न कहीँ जानुपर्दैन, कांग्रेस मुख्यालय सानेपाका कोठाकोठामा भेटिनेछ । त्यति बेला फड्के किनाराको साक्षी बसेर ताली पड्काउने कि असहमति प्रकट गर्दै नोट अफ डिसेन्ट लेख्ने ? महाधिवेशनका पक्षमा हामी छौं भनेर नोट अफ डिसेन्ट लेख्न नेताहरूले हिम्मत गर्लान् कि नगर्लान् ? यस्तो बेला कति जनाले नोट अफ डिसेन्ट लेखे भनेर गन्ती गर्नेभन्दा पनि असहमति दर्ज भयो कि भएन भन्ने प्रमुख विषय हुनेछ । सुदूरपश्चिमका बाढी प्रभावित क्षेत्रको अवलोकनपछि कांग्रेस सभापतिसमेत रहेका प्रधानमन्त्री देउवाले कात्तिक ५ मा धनगढी पुगेर महाधिवेशन सार्नेबारे आफूभन्दा महादेव यादव संयोजक रहेको कांग्रेस केन्द्रीय निर्वाचन समितिलाई थाहा हुने जवाफ दिए । प्रधानमन्त्री देउवाले त्यहीँ अर्ली इलेक्सनको प्रसंग पनि उठाए । सरकारको नेतृत्व गरेपछि पार्टीमा क्रमशः मजबुत भइन्छ भन्ने उनको जुन बुझाइ थियो, त्यो गलत साबित हुन पुग्यो । ८८ दिनसम्म सरकारलाई पूर्णता दिन नसकेको मात्र होइन, प्रधानन्यायाधीशको कोटाबाट नियुक्त भएका भनिएका मन्त्री गजेन्द्र हमाल शपथ खाएको दुई दिनमै बाहिरिनुपर्ने अवस्था आउनुले पनि देउवाको अपरिपक्वता देखाउँछ । अर्को, नेतृत्व हस्तान्तरणको भाषण गर्ने अधिकांश युवा नेता शीर्ष नेताका सामु गरुडको छायामा परेको सर्पजस्तो भएका छन् । नेताको दौराको फेरो समातेका युवा नेताहरू बलियो गाँठोको खोजीमा छन् । जबकि सिंगो कांग्रेस बलियो बनाउने मात्र होइन, परिवर्तनका एजेन्डालाई संस्थागत गर्न पनि महाधिवेशनमार्फत नयाँ नेतृत्व स्थापित गर्नुपर्ने दायित्व युवाहरूले भुल्नु हुँदैन । कांग्रेसजस्तो लोकतन्त्रको पर्यायवाची मानिने पार्टीका नेताहरूले आफूलाई बोलीमा होइन, व्यवहारमै प्रजातान्त्रिक पद्धतिका पक्षमा उभ्याउन सक्नुपर्छ । महाधिवेशनलाई नेतृत्वले कहिल्यै नाफानोक्सानका रूपमा हेर्नु हुँदैन । प्रजातन्त्रलाई व्यवहारमा उतारेर स्वच्छ ढंगबाट नेतृत्व चयन गर्ने वातावरण बनाउनु नेतृत्वको सफलता हो । र उसको प्रमुख दायित्व पनि हो । यति बेला लाग्छ, लोकतन्त्रको पाठ सिकाउने पार्टीभित्रै लोकतन्त्रको खडेरी परेको छ । त्यस्तो बेला महाधिवेशन गर्न अनिच्छुक नेतृत्वलाई जुनसुकै बहानामा पनि महाधिवेशन सार्न नदिन सिंगो केन्द्रीय समिति एक ठाउँमा उभिनुको विकल्प छैन । न्यायालयभित्रको विकृति हटाउन सर्वोच्च अदालतका न्यायाधीशहरू एक ठाउँमा उभिएर प्रधानन्यायाधीशको राजीनामा माग्ने हिम्मत गर्न सक्छन् भने कांग्रेसलाई विधिसम्मत रूपमा अघि बढाउन यस लोकतान्त्रिक पार्टीका केन्द्रीय सदस्यहरू किन तयार हुँदैनन् ?"
'शरणार्थी भेष मा बढ्दै छ घुसपैठ,"५ अफगान नेपाल फिर्तात्रिभुवन अन्तर्राष्ट्रिय विमानस्थलबाट श्रीलंकाको राजधानी कोलम्बो हुँदै मेक्सिको पुगेका ५ अफगान नागरिकलाई त्यहाँको अध्यागमन प्रशासनले नेपाल फर्काइदिएको छ । अध्यागमन विभागले आइतबार साँझ श्रीलंकन एयरलाइन्समार्फत कोलम्बो हुँदै एकै परिवारका ५ अफगानलाई मेक्सिको पठाएको थियो । तर, मेक्सिकोस्थित अध्यागमन प्रशासनले उनीहरूलाई मेक्सिको प्रवेश नदिई विमानस्थलबाटै फिर्ता (इन्ट्री रिफ्युज) गरेको हो । उनीहरू मेक्सिकोबाट कोलम्बो हुँदै मंगलबार बिहान १०ः४५ मा श्रीलंकन एयरबाट त्रिभुवन अन्तर्राष्ट्रिय विमानस्थल ओर्लिएका छन् । ४१ वर्षीय मोहम्मद जामराई स्तानिकजाई, उनकी पत्नी ३८ वर्षीय नाजिफा स्तानिकजाई, २ छोरी १७ वर्षीया मिसबाह जैनाव स्तानिकजाई र १२ वर्षीया नुरुल हाया स्तानिकजाई तथा ८ वर्षीया छोरा मोहम्मद रायन स्तानिकजाई काठमाडौं आइपुगेको स्रोतको भनाइ छ । उनीहरूलाई अध्यागमन विभागको डिटेन्सन रुम मा राखिएको छ । थप निर्णयका लागि गृह मन्त्रालयसँग परामर्श गरिरहेको विभागले जनाएको छ । उनीहरूकै रोजाइमा विभागले आइतबार मेक्सिको पठाएको थियो ।"
१० प्रतिशत बढ्यो हवाई भाडा,"काठमाडौं (कास) आन्तरिक उडानमा रहेका वायु सेवाले मंगलबारदेखि लागू हुने गरी हवाई भाडामा झन्डै १२ प्रतिशत फ्युल सर चार्ज वृद्धि गरेका छन् । आयल निगमले शुक्रबार रातिदेखि लागू हुने गरी ८६ रुपैयाँ प्रतिलिटर पर्ने एयर टर्बाइन फ्युल (हवाई इन्धन) मा १० रुपैयाँ बढाएर ९६ रुपैयाँ पुर्याएकाले आन्तरिक उडानमा रहेका वायु सेवाले हवाई भाडामा यात्रुले तिर्ने फ्युल सर चार्ज झन्डै १२ प्रतिशत वृद्धि गरेका हुन् । हवाई इन्धनको मूल्यअनुसारको समायोजन सूत्रअनुसार वायु सेवा कम्पनीका लागि नयाँ फ्युल सर चार्ज नागरिक उड्डयन प्राधिकरणले अनुमोदन गरेको हो । आन्तरिक उडानको हवाई टिकटमा भाडा, फ्युल सर चार्ज र एयरपोर्ट ट्याक्स गरी तीन शीर्षकमा यात्रुले रकम तिर्छन् । प्राधिकरणको अनुमोदनलगत्तै हवाई टिकटमा वृद्धि भएको फ्युल सर चार्ज टिकेटिङ सिस्टममा लागू भइहाल्ने वायु सेवा सञ्चालक संघका महासचिव मनोज कार्कीले जानकारी दिए । आन्तरिक उडानमा प्रतियात्रु प्रतिघण्टा ३ हजार ६३ रुपैयाँ बराबरको हवाई इन्धन खपत हुने प्राधिकरणको उडान अनुमति शाखाले बताएको छ । आन्तरिक रुटमा कम्तीमा ६० देखि बढीमा ४ सय ४० रुपैयाँसम्म फ्युल सर चार्ज बढेको छ । सबैभन्दा धेरै फ्युल सर चार्ज बढ्नेमा काठमाडौंधनगढी ४ सय ४० रुपैयाँ छ ।"
न्यायालय सुधारको अग्रमोर्चामा वयोवृद्ध 'कृष्णकमल,"(काठमाडौं)  सर्वोच्च न्यायालयमा नै न्यायिक विचलन ल्याएको, न्यायको मूल्यमा सौदाबाजी गरेको, न्यायमा अवरोध गरेको र न्याय प्रशासनमा खेलबाड गरेको भन्दै प्रधानन्यायाधीश चोलेन्द्रशमशेर जबराविरुद्ध तीन दिनदेखि वकिलहरूको छाता संगठन नेपाल बार एसोसिएसन हातमा कालोपट्टी बाँधेर सर्वोच्च अदालतको प्रांगणमा विरोध जनाइरहेको छ । प्रधानन्यायाधीश जबराविरुद्धको विरोधको अग्रपंक्तिमा छन् वकिलहरूका गुरुदेव वरिष्ठ अधिवक्ता ९५ वर्षीय कृष्णप्रसाद भण्डारी । साथमा देखिन्छन् पूर्वराजदूत समेत रहिसकेका राजनीतिज्ञ ८५ वर्षीय कमलप्रसाद कोइराला ।विरोध प्रदर्शनमा वरिष्ठ अधिवक्तादेखि भर्खरै वकालतमा प्रवेश गरेका अधिवक्ताहरूले उनीहरूलाई अगाडि लगाएर पछ्याइरहेका हुन्छन् । प्रत्येक सम्बोधनमा गुरुदेव भनेर वरिष्ठ अधिवक्ता भण्डारीलाई सम्बोधन गर्छन् भने कोइरालालाई अगुवाका रूपमा सम्मान गर्छन् । न्यायालयको गरिमा कायम राख्न नसकेको र जालझेल गरेको भन्दै कानुन व्यवसायी मात्रै नभएर प्रधानन्यायाधीश जबराविरुद्ध न्यायाधीशहरू पनि उभिएका छन् । अस्पतालमा इमर्जेन्सी जस्तै मानिने र कहिल्यै बन्द नहुने बन्दीप्रत्यक्षीकरणका मुद्दासमेत सुनुवाइ हुन सकिरहेका छैनन् । प्रधानन्यायाधीशले राजीनामा दिएर न्यायालय सुधारमा सहयोग नगर्ने र जालझेल गर्ने लक्षण देखाएको भन्ने आशंका राखेर न्यायाधीश इजलासमा गएका छैनन् । कानुन व्यवसायीले पनि न्यायाधीशहरूलाई जालझेलमा नपर्न चेतावनी नै दिइरहेका छन् । इजलासमा उभिएपछि प्रधानन्यायाधीश र न्यायाधीशहरूले समेत गुरुदेव का रूपमा सम्बोधन गर्ने वरिष्ठ अधिवक्ता भण्डारी यो उमेरमा पनि अहिलेको अवस्था देखेर न्यायालयको भविष्यप्रति चिन्तित छन् । २०३४ सालको पहिलो कानुन व्यवसायी सम्मेलनमा सहभागी नै भएका, ललितपुर बारका सदस्य कोइराला पनि न्यायालय कसरी सुधार गर्न सकिन्छ भन्ने चिन्ताले दिनदिनै हातमा कालोपट्टी बाँधेर सर्वोच्चतिर पुग्छन् । कोइराला भन्छन्, म न्यायाधीश र कानुन व्यवसायीहरूलाई साथ दिन आएको हुँ । उहाँहरूले राम्रो लडाइँ सुरु गर्नुभएको छ । त्यसमा साथ दिनु मेरो कर्तव्य हो । कानुन व्यवसायीका रूपमा होस्, पत्रकारका रूपमा होस् कि नागरिकका रूपमा होस् । त्यो कर्तव्य निर्वाह गरें । बिहानै वरिष्ठ अधिवक्ता भण्डारीको साथमा लागेर सर्वोच्च पुगी प्रधानन्यायाधीशको राजीनामा माग्ने उनी सञ्चारमाध्यममा लेखेर पनि आफ्ना धारणा राख्छन् । सर्वोच्चमा जारी विवादमा नयाँ र पुराना कानुन व्यवसायीसँग छलफल गर्छन् । िििप्रधानन्यायाधीश जबराको अति सहन नसकेर कात्तिक ८ गते सर्वोच्चमा उपस्थित १४ न्यायाधीशले इजलास बहिष्कार गरे । सोही दिन सर्वोच्च अदालत बारले पनि प्रधानन्यायाधीशको राजीनामा माग्यो । त्यसको भोलिपल्ट नेपाल बारले दिनभर छलफल गरेर प्रधानन्यायाधीशको राजीनामा माग्ने निर्णय गर्यो । सर्वोच्चमा जारी बेथितिको अन्त्य गर्न सुरु भएको आन्दोलनमा सहभागी हुन वरिष्ठ अधिवक्ता भण्डारीले दिनदिनै भेटिने कोइरालाई आग्रह गरे । बारले कालोपट्टी बाँधेर विरोध गर्ने निर्णयपछि शनिबार भोलि तयार भएर बस्नुस् भन्नुभयो । उहाँको नेतृत्वमा आए, उनले भने, भण्डारीजीसँग त रोजैजस्तो भेट हुन्छ । उहाँले प्रेरणा दिनुभयो । आफै पनि उत्सुक थिए । उहाँको साथमा हुँदै आएको थिए । मनमा सन्तोष भइरहेको छ कि राम्रो काममा खटिइरहेको छु । यसको सार्वजनिक महत्त्व छ । जनतामाझ पनि न्याय शुद्ध भएन विकृत भयो भने के हुन्छ भने अहिलेको जस्तो हुन्छ । उनले अहिलेको सर्वोच्च अदालतको नेतृत्वमा न्याय र अन्याय दुवैको सम्भावना रहने बताए । न्यायालयबाट न्याय मात्रै हुनुपर्ने उनको मान्यता छ । िििसर्वोच्च अदालतमा पुगेका दुवैको दोस्ती बारे जिज्ञासा राख्दा उनीहरू सम्बन्धभन्दा बढ्ता न्यायालयको बारे कुरा गर्न इच्छुक भए । सर्वोच्च अदालतको अस्तव्यस्तता र यसले निम्त्याउने भविष्यको बारेमा कुरा गर्न चाहे । व्यक्तिगतभन्दा पनि न्यायालयबारे चिन्ता सार्वजनिक हुनुपर्नेमा दुवै एकमत देखिए । न्याय क्षेत्रमा नयाँ र विद्वान् जोडिइरहेको भण्डारी बताउँछन् । दिनदिनै भर्खरका युवा र युवतीहरू कालो कोट लगाएर सर्वोच्चमा आइरहेको देखेका उनी चिन्तित पनि छन् । हाम्रो दुःख के भने नयाँ मान्छेले काम पाइरहेका छैनन् । हामी अधोगतिमा गइरहेका छौं । नयाँ मान्छेले काम नपाउनु चिन्ता हो । आज के होला भन्ने होइन भोलिको चिन्ता हो, उनी भन्छन्, न्याय क्षेत्रमा अहिले धेरै विद्वान् छन् तर तिनीहरूको प्रतिभा बाहिर आउन सकेको छैन ।न्यायालयमा पछिल्लो समय देखा परेको खराबीको बयान गरिसाध्य नभएको बताउने भण्डारीले शुद्धीकरणका लागि लगाउनुपर्ने नारा नै बनाएका छन् जनतामा न्याय, सक्षम व्यक्तिको हातमा न्याय यो नारा तय गर्नुपछाडिको कारणबारे उनले खुलाए, अहिले त न्याय नै छैन । न्याय छिटो हुन्न । विचरा गरिबहरू १०१० वर्षदेखि तारेख बोकिरहेका छन् । मलाई मधेसको एक गरिबले भनेको झल्झली सम्झन्छु, हजुर तारेख दौडदौड के मरगइल, घरखेत बिकगेइल । न्यायालयमा देखिएको ढिलासुस्ति र खर्चिलोपनले गर्दा यो नारा लगाउनुपरेको उनको भनाइ छ । न्यायालयको सुधारका लागि न्यायाधीशको नियुक्तिको प्रणाली नै फेर्नुपर्ने कोइरालाको धारणा छ । बारले प्रधानन्यायाधीशको संवैधानिक परिषद्मा हुने सहभागिता, न्यायपरिषद्को संरचना र संसदीय सुनुवाइको संवैधानिक व्यवस्था संशोधन गर्नुपर्ने माग पनि अगाडि सारेको छ । कोइराला भने न्यायाधीश कसरी नियुक्ति गर्ने भन्ने विषयले नै न्यायालयको गरिमा तय हुने बताउँछन् । भारतमा विधानसभा, लोकसभा र राज्यसभाले एकमतले गरेको संविधानको संशोधन सुप्रिम कोर्टका चार न्यायाधीशले उल्ट्याएको प्रसंग कोट्याउँदै कोइराला भन्छन्, त्यो गर्ने हिम्मत निस्कलंक न्यायाधीश भएमा मात्र हुन्छ । संसद् र राजनीतिक दलले गरेको त्यो निर्णय चार न्यायाधीशले बदर गरिदिएका थिए जसलाई सारा जनताले शिरोधार्य गरे ।न्यायाधीशको नियुक्ति न्यायाधीश रहेको परिषद्बाट हुनुपर्ने कोइरालाको भनाइ छ । त्यसो गरिए न्यायपालिकामा गरेको योगदानअनुसार नियुक्त हुने उनको बुझाइ छ । त्यसका लागि न्यायाधीश र कानुन व्यवसायी लड्न थालेकोमा उनी सन्तुष्ट छन् । अहिलेको न्यायाधीश नियुक्ति प्रक्रिया नै रद्दी लाग्छ । जबसम्म न्यायाधीश नियुक्तिका लागि कलेजियम प्रणाली हुन्न तबसम्म समस्या हुन्छ, उनी थप्छन्, न्यायाधीशका लागि इज्जत नै सर्वोच्च न्यायालयको तागत हो । त्यो देखिएन र अहिले आन्दोलन भयो ।न्यायालय शुद्धीकरणका लागि न्यायाधीशहरूले नै अगुवाइ गरेकामा वरिष्ठ अधिवक्ता भण्डारीको पनि भनाइ थियो, न्यायाधीशहरूले इजलास बहिस्कार गरेर एकदमै राम्रो गर्नुभएको छ । जनताको नजरमा न्यायाधीश एकदम भ्रष्ट हुँदै गएका छन् । असल न्यायाधीश पनि त्यसमा पर्ने भएकाले उनीहरू न्यायालय सुधारमा लाग्नु जरुरी छ । न्यायालय शुद्धीकरण अनिवार्य छ । आफ्ना सहकर्मीले नै इजलास बहिष्कार गरिरहेको र न्यायालयका दुई पाटामध्ये बारले नै अस्वीकार गरिरहेको अवस्थामा प्रधानन्यायाधीश जबराले सडकको आवाजका आधारमा राजीनामा दिन्न भनेकोप्रति भने भण्डारी आक्रोश व्यक्त गर्छन् । राजा ज्ञानेन्द्रले त सडक आन्दोलनबाट गद्दी छोडे, उनी भन्छन्, नेपालको जनता सार्वभौम हो । सार्वभौम जनताको आज्ञा मान्नुपर्यो । सार्वभौम जनतालाई सडकछाप भनेर हेला गर्ने ? यी संवैधानिक मार्यादा पालना गरेका छन् ? त्यसैले शुद्धीकरणको निम्ती राजीनामाबाहेक विकल्प छैन ।पहिलो प्रधानन्यायाधीश हरिप्रसाद प्रधानदेखि २९ औं प्रधानन्यायाधीश जबरासमेतको इजलासमा बहस गरेका वरिष्ठ अधिवक्ता भण्डारी न्यायपालिकाको इतिहास धुमिल पर्दै गएकाले राजीनामा माग्नुपरेको बताउँछन् । हरिप्रसाद प्रधान प्रधानन्यायाधीशको जमानादेखि लिएर विश्वनाथ उपाध्यायको जमानासम्म जति न्यायाधीश भए कुनै खोट लगाउने ठाउँ छैन । रामप्रसाद श्रेष्ठ पनि सुधारक थिए । अरू पनि धेरै राम्रा प्रधानन्यायाधीश थिए । खै हामीले यसबीचमा कुनै आन्दोलन त गरेनौं, उनी भन्छन्, हाम्रो इतिहासलाई अहिलेको प्रधानन्यायाधीशले धुमिल पार्दै हुनुहुन्छ ।न्यायालयको सुधारका लागि प्रधानन्यायाधीशको पदबाट राजीनामा पहिलो सर्त रहेकामा दुवैको एकमत छ । आफूविरुद्ध आन्दोलन चर्किएसँगै दबाबमा परेर सम्मानजनक बहिर्गमनको कार्ड अगाडि सारेका जबरालाई न्यायाधीश र वकिलका गुरुदेव को सुझाव थियो, अहिलेको मुख्य समस्या प्रधानन्यायाधीश जबरा हो । चुपचाप राजीनामा गरेर न्यायालय शुद्धीकरणको बाटो खोलिदिनुस् । अर्को व्यक्ति आएर शुद्धीकरण सुरु हुन्छ ।"
रामसीता मूर्ति देखाउँदै ओलीले मागे मत,"चितवन (कास) नेकपा एमालेका अध्यक्ष केपी शर्मा ओलीले मंगलबार चितवनको माडी पुगेर रामधाममा पूजा गर्दै सूर्य चिह्नमा मत मागेका छन् । एमाले माडी नगर समितिले मन्दिर आडैमा मञ्च बनाएर आयोजना गरेको कार्यक्रममा ओलीले अन्य दल र नेताको आलोचना गर्दै चुनावी सभाझैं सम्बोधन गरे । ओलीले भगवान् राम भारतमा नभएर नेपालको माडीमा जन्मेको दाबी गर्दै आएका छन् । २०७७ सालको भानु जयन्तीमा उनले पहिलो पटक यस्तो दाबी गरेका थिए । माडीमा गत वर्षको रामनवमीमा ओली प्रधानमन्त्री छँदै रामसीता, लक्ष्मण र हनुमानको मूर्ति राखिएको थियो । ती मूर्ति ओलीले आफ्नै अग्रसरतामा काठमाडौंबाट माडी पठाएका थिए । माडीमा रामधाम तयार भए देशविदेशबाट धार्मिक पर्यटक आउने उनले बताए । माडीको जग्गाको मूल्य बढेर काठमाडौं न्युरोडको बराबर हुने उनको भनाइ थियो । राम जन्मभूमिको ऐतिहासिक सन्दर्भ सुनाएपछि उनले एमालेलाई विजयी बनाउन अपिल गरे । माडी९ बगईनजिक अस्थायी मन्दिर बनाएर मूर्ति राखिएको छ । यहाँ राम, सीता, लक्ष्मणका मूर्ति छन् । हात जोडेर बसेका हनुमानको मूर्ति छ । हनुमान सधैं हात जोडेर मात्रै बस्दैनन् । गदा पनि उठाउँछन् । हनुमानको गदा देखेर पापीहरू आत्तिन्छन् । अहिले केही आत्तिन थालिसके, ओलीले भने । केही दिनअघि भरतपुरमा भएको कार्यक्रममा माओवादी केन्द्रका अध्यक्ष पुष्पकमल दाहालले आउँदो चुनावमा चितवन कुरुक्षेत्र हुने भनाइ राखेका थिए । त्यसप्रति टिप्पणी गर्दै ओलीले अब यो कुरुक्षेत्र नभएर मणि बन्ने बताए । प्रचण्डले बैंस सम्झेर अहिले कुरुक्षेत्र बनाउँछु भनेर हुन्छ ? बैंसमा त बम पड्काएर बाँदरमुढेमा कुरुक्षेत्र बनाउनुभएको हो । अब के कुरुक्षेत्र बनाउने ? कुरुक्षेत्र बनाए पनि जित्ने भनेको युद्व चाहने कौरवले हैन पाण्डवले हो, उनले भने, माडी कुरुक्षेत्र हैन राम जन्मभूमि, तपोभूमि भनेर विश्वमा चिनिनेछ । उनले राम नै आफ्नो जन्मभूमिमा फर्केका कारण माडी मणि बनेरै छाड्ने बताए ।"
विमानस्थलमा बँदेलको रजाइँ,"(बाँके)  नेपालगन्जबाट हुम्लाको सिमकोट उड्न लागेको सीता एयरको डोर्नियर विमानमा मंगलबार तीनवटा बँदेल ठोक्किए । बिहान ६ः२० बजे धावनमार्गमा पूर्वबाट पश्चिमतर्फ टेक अफ रोल (उडानका लागि गुडिरहँदा) का क्रममा ती बँदेल ठोक्किएका हुन् । नेपालगन्ज विमानस्थल व्यवस्थित बनाउन नसक्दा लामो समयदेखि जंगली जनावरका कारण असुरक्षित बन्दै आएको छ । यस्तै घटना २०७६ मंसिर १९ गते पनि भएको थियो । काठमाडौंबाट आएको बुद्ध एयरको जहाज साँझ साढे ६ बजे ल्यान्ड गर्ने क्रममा बँदेलसँग ठोक्किएको थियो । झाडीबाट दौडिँदै आएको बँदेल जहाजको चक्कामा घुस्रेको थियो । विमानस्थललाई सामुदायिक वनले घेरेको छ । अधिकांश भाग घाँस र झाडीले भरिएको छ । समयसमयमा घाँस काट्ने गरे पनि छेउमै वन भएकाले बँदेलजस्ता जंगली जनावर आउजाउ गरिरहन्छन् । रन वेमा कुकुर, चरा, बँदेल, चितुवा आएर खेल्ने गरेको विमानस्थलका कर्मचारीहरू बताउँछन् । विमानस्थलवरिपरि तारबार गरे पनि दीर्घकालीन व्यवस्थापन नभएको विमानस्थलका प्रमुख सुवास झाले बताए । मंगलबार विमानस्थलमा बँदेल ठोक्किएपछि चालक दलले तीव्र गतिमा गुडिरहेको विमानको टेक अफ रिजेक्ट गरेको थियो । अहिले उक्त विमानलाई धावनमार्गबाट पार्किङमा ल्याएर राखिएको छ । सीता एयरका वरिष्ठ महाप्रबन्धक धनश्याम आचार्यले घटनालगत्तै काठमाडौंबाट प्राविधिकहरूको टोली विमान मर्मतका लागि पठाएको बताए । विमानमा चालक दलका तीन र १४ यात्रुसहित १७ जना थिए । टेक अफ रिजेक्ट गर्दा यात्रुलाई केही पनि नभएको सीता एयरले जनाएको छ । विमानस्थलका अनुसार बँदेल ठोक्किएपछि डिजेबलएयरक्राफ्ट लाई क्रेनले तानेर पार्किङ क्षेत्रमा ल्याइएको थियो । विमानलाई पार्किङ क्षेत्रमा ल्याउँदा र धावनमार्ग सफाइ गर्दा दुई घण्टा विमानस्थल बन्द गरिएको थियो ।तीनवटा डोर्नियर भएको सीताले पश्चिम नेपालको उडानका लागि एउटा विमान नेपालगन्ज विमानस्थलमा राख्दै आएको छ । सीताजस्तै तारा, समिट र नेपाल वायुसेवा निगमले पनि कर्णाली र सुदूरपश्चिमका लागि नेपालगन्जलाई बेस बनाई एकएक विमान यहीं राखेर दुर्गममा उडान भर्दै आएका छन् । सीतासँग नेपालगन्जमा जगेडा विमान नभएकाले उसले त्यो विमानबाट मंगलबारका लागि तय गरेका सबै उडान रद्द गरेको जनाएको छ । नेपालगन्ज विमानस्थलछेउ ठूलो झाडी भएकाले यहाँ बँदेलको बासस्थान छ । यसअघि पनि जहाज उड्ने बेला बँदेल देखिने र ठोक्किने घटना भएका छन् । पटकपटक घाँस काट्दासमेत विमानस्थलमा बँदेल आउने समस्या रोकिएको छैन । दुर्घटनास्थल पुगेका जिल्ला प्रहरी कार्यालय बाँकेका डीएसपी मधुसूदन न्यौपानेले विमानस्थलमा झाडी भएकाले व्यवस्थित हुन नसक्दा जंगली जनावर आउने खतरा बढेको बताए । एयरपोर्ट घाँसैघाँसले भरिएको छ, उनले भने, बँदेल आएर खेल्ने रहेछन् । एयरपोर्टवरिपरि सफाइ नगर्दा यस्तो भएको हो । विमानस्थलजस्तो संवेदनशील स्थल व्यवस्थित नहुँदा यात्रुसमेत त्रसित छन् । मंगलबार काठमाडौं जान लागेका विश्वराज अधिकारीले मनभरि डर र त्रास बोकेर उडान गरेको बताए । बिहान बँदेल ठोक्किएको खबर सुनेपछि उनको मन चिसो भएको थियो । डरैडरमा यात्रा गर्नुपर्छ, कोहलपुर नगरपालिका२ का विश्वराजले भने, यसको व्यवस्थापन छिट्टै गरे हुन्थ्यो ।"
प्रमुख दल उपनिर्वाचनमा जान अनिच्छुक,"कहाँकहाँ रिक्त ?दल अदलबदलका कारण हाल प्रतिनिधिसभाका ४ सिट रिक्त छन् । चारै सिटमा माओवादी केन्द्रका उम्मेदवार विजयी थिए । एमाले र माओवादी एकीकरणपछिको नेकपा एकतापूर्वको अवस्थामा पुगेपछि उनीहरू सबैले एमाले रोजे । रौतहट ३ बाट निर्वाचित प्रभु साह, अर्घाखाँची १ का टोपबहादुर रायमाझी, कैलाली ३ का गौरीशंकर चौधरी र कैलालीकै ४ का लेखराज भट्ट एमाले प्रवेश गरेपछि ती क्षेत्र रिक्त बनेका हुन् ।प्रदेश १ मा १, प्रदेश २ मा ३, वाग्मतीमा १, गण्डकीमा १, लुम्बिनीमा ६, कर्णालीमा ५ र सुदूरपश्चिममा १ पद गरी १८ पद रिक्त रहेको निर्वाचन आयोगका सहायक प्रवक्ता कोमलप्रसाद धमलाले जानकारी दिए । ताप्लेजुङ १(२) मा माओवादीबाट निर्वाचित टंक आङ्बुहाङले दल त्याग गरेपछि सो पद रिक्त छ । त्यस्तै, धनुषा१(२) मा रामचन्द्र मण्डल, रौतहट३(२) मा कुन्दनप्रसाद कुशवाहा र बारा३(१) ज्वालाकुमारी साह माओवादीबाट निर्वाचित थिए । उनीहरूले दल त्याग गरेपछि ती ठाउँ रिक्त छन् । दोलखा१(२) मा एमालेबाट निर्वाचित पशुपति चौलागाईंको गत वैशाख २८ गते निधन भएपछि पद रिक्त छ । सांसद कृष्ण थापा राष्ट्रिय जनमोर्चाबाट निष्कासित भएपछि उनी निर्वाचित बाग्लुङ १(२) पनि रिक्त छ । रूपन्देही १(२) मा दधिराम न्यौपाने, गुल्मी२(२) दिनेश पन्थी, कपिलवस्तु२(१) मा दृगनारायण पाण्डे, दाङ२(२) मा अमरबहादुर डाँगी, रूपन्देही३(१) मा सन्तोषकुमार पाण्डेय, बाँके २(१) मा विजयबहादुर यादव निर्वाचित थिए । दल त्याग र राजीनामाका कारण ती सबै पद रिक्त छन् । माओवादी केन्द्रबाट निर्वाचित न्यौपाने र पन्थी एमाले प्रवेश गरेका छन् भने एमालेबाट निर्वाचित पाण्डे र डाँगीले राजीनामा दिएका छन् । पाण्डेय र यादव संघीय समाजवादी फोरमबाट निर्वाचित थिए । उनीहरू पार्टीबाट निष्कासित भए ।त्यस्तै, दैलेख१(१) मा माओवादी केन्द्रबाट निर्वाचित धर्मराज रेग्मीले दल त्याग गरे । दैलेख१(२) मा एमालेबाट निर्वाचित अम्मरबहादुर थापा, कालीकोट१(२) मा कुर्मराज शाही, डोल्पा१(१) नन्दसिंह बुढा र सल्यान१(२) प्रकाश ज्वाला एमालेबाट निष्कासित भएका छन् । त्यस्तै, सुदूरपश्चिम प्रदेशको अछाम१(२) मा माओवादीबाट निर्वाचित झपटबहादुर बोहराले पनि दल त्याग गर्दा पद रिक्त भएको छ ।"
नेताको चहलपहलले चुनावी झल्को,"(जनकपुरराजविराज)  चार दिनयता प्रदेश २ मा सबैजसो राजनीतिक दलका शीर्ष नेताको आउजाउले नेता कार्यकर्तामा उत्साह थपिएको छ । चाडपर्वका बेला शुभकामना बाँड्दै हिँडेका शीर्ष नेताको चहलपहल भने चुनावी झल्को दिने खालको छ । माओवादी (केन्द्र) का अध्यक्ष पुष्पकमल दाहाल शुक्रबार जनकपुर आउँदा राजनीतिक दलले आफ्नो दायरा बढाउनु स्वाभाविक रहेको बताए पनि अर्ली इलेक्सन नहुने दाबी गरे । तर, दाहालको धनुषा र सर्लाहीको राजनीति भ्रमण चुनावी तामझामभन्दा कम थिएन । सर्लाहीमा त उनले मधेस केन्द्रित दल जनता समाजवादी पार्टीलाई आफ्नो दलसँग एकीकरण गर्न सार्वजनिक आह्वान नै गरे । आइतबार साँझ कांग्रेस वरिष्ठ नेता रामचन्द्र पौडेल जनकपुर आइपुगे । सोमबार पत्रकारसँग कुरा गर्दै उनले कांग्रेसको सभापति मधेसी हुँदा पनि फरक नपर्ने अभिब्यक्ति दिएर मधेसको मतदातालाई रिझाउन खोजे । दसैंअघि नै गृहनगर जनकपुर आएका कांग्रेस उपसभापति बिमलेन्द्र निधि साताभन्दा बढी यतै बसे । निधिले जनकपुर बसाइको क्रममा धनुषाको चारवटै निर्वाचन क्षेत्रमा शुभकामनाको नाममा ठूला सभालाई सम्बोधन गरे । अरू बेला वीरगन्ज पुग्दा जनता समाजवादी पार्टीका अध्यक्ष उपेन्द्र यादव खासै तामझाम गर्दैनथे । तर, आइतबारको वीरगन्ज आगमन तडकभडकपूर्ण देखिन्थ्यो । यसै साता, जनकपुर आइपुगेका लोकतान्त्रिक समाजवादी पार्टी (लोसपा) का वरिष्ठ नेता राजेन्द्र महतोले पनि आफ्नो निर्वाचन क्षेत्रमा अधिकांश समय खर्चिए । मतदाताले चिनेको छ । संगठन यहीं छ । सबैसित उठबस छ । अनि अरूतिर किन चुनाव लड्न जानु, नेता महतोको यो अभिव्यक्तिले उनी धनुषाको निर्वाचन क्षेत्र नम्बर ३ बाटै चुनाव लड्ने कि नलड्ने संशय चिरिएको छ । एकीकृत समाजवादीका अध्यक्ष माधवकुमार नेपालले पनि मंगलबार गृहजिल्ला रौतहटमा भेटघाट तीव्र पारे । नेताहरूले अर्ली इलेक्सनबारे खुलेर नबोले पनि चाडपर्वको मौका छोपेर चुनावी गतिविधि प्रदेश २ मा तीव्र पारेका छन् । सत्ता परिवर्तन र त्यससँगै राजनीति दल टुटफुट भएपछि मधेसमा आफ्नो प्रभाव र मत बढाउन शीर्ष नेताहरू लगालग प्रदेश २ का जिल्ला भ्रमणमा छन् । नेताहरूको मुड चुनावमय भइसकेको छ, जनकपुरका बुद्धिजीवी अमरचन्द्र अनिलले कान्तिपुरसँग भने, चाडपर्वमा एकै थलोमा धेरै जनासँग भेंट हुने भएकाले अवसरको सदुपयोग गरेका हुन् । चुनावका बेला मधेसमा सबै दलले जोडबल गर्छन् । सप्तरीमा राजनीतिक दलले आफ्ना गतिविधि र कार्यक्रमलाई तीव्रता दिएका छन् । स्थानीय तहका जनप्रतिनिधिको पदावधि सकिँदै गएको र प्रतिनिधिप्रदेशसभाको निर्वाचन समयभन्दा अगावै हुन सक्ने आकलनसहित दलका नेताकार्यकर्ताले सक्रियता बढाएका हुन् । सबै दलले आफ्नो आन्तरिक संगठन सुदृढीकरणसहित सदस्यता वितरण, अधिवेशनलगायतका गतिविधि तीव्र बनाएका छन् । नेपाली कांग्रेस, एमाले, माओवादी, जनता समाजवादी, लोकतान्त्रिक समाजवादी पार्टी र जनमत पार्टीले राजविराजसहित अन्य क्षेत्रमा दैनिकजसो कार्यक्रम गर्न थालेका छन् । वडा अधिवेशन सकेको एमालेले पालिका अधिवेशनलाई निरन्तरता दिएको छ । सप्तरीमा दैनिकजसो एमालेका कार्यक्रम भइरहेका छन् । माओवादीले पनि कार्यक्रमलाई निरन्तरता दिइरहेको छ । जनता समाजवादी पार्टीले दैनिकजसो कार्यक्रम गरिरहेको छ । जसपा अध्यक्ष उपेन्द्र यादव कात्तिक १ देखि ५ गतेसम्म आफ्नो निर्वाचन क्षेत्र सप्तरी २ मा सभा र अन्तरक्रियामा व्यस्त बने । बुधबार सप्तरीमा हुने आमसभामा उनी सहभागी हुँदै छन् । लोसपाका अध्यक्ष महन्थ ठाकुर, वरिष्ठ नेताहरू राजेन्द्र महतो, शरदसिंह भण्डारीसहितका नेता सप्तरीमा दुई दिनसम्म विभिन्न कार्यक्रममा सक्रिय रहे ।"
मिलापत्रमै टुंग्याइन्छ दलित महिलामाथिको हिंसा,"(लुम्बिनी)  किशोरी छोरीको १४ महिनाअघि मृत्यु भयो । बिरामी परेर वा कालगतिले भएको मृत्यु थिएन । बलात्कारपछि मृत्यु भएको थियो । एकातिर छोरी गुमाइन् अर्कोतर्फ समाजले उनलाई दिएको पीडा झन् गहिरिँदै छ । उक्त घटनापछि आँसु मात्र बगाएको रूपन्देहीको देवदह११, बडकीगुम्बी टोलकी शान्ति पासीले बताइन् । त्यो घटनापछि राम्रोसित निदाएको रात छैन, उनले भनिन्, सन्तान गुमाएँ, त्यसमाथि गाउँलेले अनेक कुरा गरेर दुःखी बनाइरहेका छन् । २०७७ जेठ १० मा १३ वर्षीया अंगिरा पासी मृत फेला परेकी थिइन् । जबर्जस्ती करणीमा परेपछि उनी घर नजिकैको रोहिणी खोला किनार रूखमा झुन्डिएको अवस्थामा फेला परेकी थिइन् । घटनाको अघिल्लो साँझ अंगिरा र गाउँकै युवक वीरेन्द्रलाई स्थानीयले चौरमा फेला पारेका थिए । त्यसपछि दुवैलाई गाउँले र परिवारले सोधपुछ गरी अंगिरालाई वीरेन्द्रकै जिम्मा लगाउने निर्णय गरे । उक्त निर्णयमा वडाध्यक्ष अमरबहादुर चौधरी राजी भए । त्यसपछि वडाध्यक्ष चौधरी र स्थानीयले गाउँ भेला गरेर किशोरीलाई युवकको जिम्मा लगाएका थिए । जातीय विभेद दर्शाउँदै वीरेन्द्रका अभिभावकले अंगिरालाई भित्र्याएनन् । त्यसपछि उनले आत्महत्या गरिन् । आरोपितविरुद्ध कानुनी कारबाहीका लागि सघाउनुपर्नेमा वडाध्यक्षले मध्यस्थता गरेर जबर्जस्ती ती किशोरीलाई युवकको जिम्मा लगाएको भन्दै आलोचना भयो । दुई वर्षको प्रेम सम्बन्धपछि अर्घाखाँचीको शीतगंगा२ झिर्राकी सिर्जना सुनार र गाउँकै सुमन क्षत्रीले गत चैत २ मा प्रेम विवाह गरे । दलित सँग विवाह गरेको भन्दै सुमनका परिवारले फोन गरेर सिर्जनालाई छाड्न दबाब दिन थाले । परिवार, नातेदार र छिमेकीले घर भित्र्याउन नदिएपछि सुमनले बुटवलमा डेरा लिएर सिर्जनालाई राखे । घरमा लैजान र भित्र्याउन सिर्जनाले बारम्बार अनुरोध गरिन् । घरभित्र पस्न नदिने भन्दै सुमनका परिवारले सम्बन्धविच्छेद गर्न दबाब दिइरहेको सिर्जनाले माइतीलाई टेलिफोनमार्फत सुनाएकी थिइन् । गत चैतमा विवाह भए पनि गर्भमा आठ महिनाको बच्चा हुर्किरहेको माइतीलाई जानकारी गराइन् । परिवारले सिर्जनालाई बुहारी स्विकारेन । गत साउन १९ मा सिर्जनाले फेसबुकमा आफ्नो तस्बिर राखेर आत्महत्या गरेको स्टाटस लेखेको सिर्जनाकी बहिनी सोनियाले देखिन् । तत्काल दिदीलाई फोन गरेर अवस्था बुझिन् । म ठीक छु, फेक कुरा लेखेको हो, सिर्जनासँगको कुराकानीबारे सोनियाले बताइन्, सबै राम्रो छ, नआत्तिनु भने पनि दिदी तनावमा हुनुहुन्थ्यो । सोनियाका अनुसार गत साउन २१ को राति ११ बजेसम्म सिर्जनाले आफन्तसँग कुराकानी गरेकी थिइन् । साउन २२ गते बिहान अबेरसम्म ढोका नखोलेपछि फुटालेर हेर्दा पंखामा पासो लगाएर झुन्डिएको फेला परिन् । सिर्जनाले तनाव सहन नसकी मृत्युवरण गरेको माइती र अधिकारकर्मीको भनाइ छ । रूपन्देहीको तिलोत्तमा१० शान्तिनगरकी ८ वर्षीया दलित समुदायकी बालिकामाथि २०७७ वैशाख २८ मा जबर्जस्ती करणी भयो । त्यस दिन साँझ खाना खाएर सुत्ने बेलामा आमाले नदेखेपछि खोज्न बाहिर निस्किइन् । छोरी नभेटेपछि घर फर्किंदै थिइन् । त्यही बेला स्थानीय एक किशोरले तानेर आफ्नो घरभित्र लगेर आफूमाथि करणी गरेको बालिकाले बताइन् । रस्सीले हातखुट्टा बाँधिदियो, उनले भनिन्, मुख टालिदियो । १४ वर्षीय ती किशोरले जबर्जस्ती गरेको खुलेको थियो । बालिकाको यौनांग र मलद्वारमा चोट लागेको थियो । आमाका अनुसार घटनाको भोलिपल्ट बिहान बालिका साथीहरूसँग खेल्न गएकी थिइन् । गोप्य अंगबाट रगत बगेर खुट्टामा चुहिएको उनका साथीहरूले आएर बताए, आमाले सुनाइन् । बालिकाले नजिकैको अम्बाको रूखबाट लडेको र तल रहेको कोदालोले काटेको बताएकी थिइन् । उनीहरूले नजिकैको मेडिकलमा लगे । त्यहाँ उपचार सम्भव नभएपछि गत वैशाख २९ गते बुटवलस्थित लुम्बिनी प्रादेशिक अस्पतालमा भर्ना गरेर एक रात राखियो । अस्पतालले अर्को दिन भैरहवास्थित युनिभर्सल मेडिकल कलेजमा लैजान सुझाव दियो । युनिभर्सल कलेज अफ मेडिकल साइन्सेजमा उपचार गर्न स्थानीयले सहयोग गरे । उपचारका क्रममा चिकित्सकले उक्त चोट लडेर वा कोदालोले लागेर नभएको बताएका थिए । गत जेठ ५ मा घर फर्किएपछि बालिकाले वास्तविक घटना सुनाइन् । घटनाको जानकारी पाएपछि स्थानीय समाजसेवी, टोल विकास संस्थाले आरोपित किशोरलाई बोलाएका थिए । किशोरले भेलामै गल्ती गरेको स्विकारे । प्रहरीले मुचुल्का तयार गरी उनलाई नियन्त्रणमा लिई थप अनुसन्धान गरेको थियो । किशोर नाबालक भएकाले उनलाई पक्राउ गर्न नपाए पनि घरमै राखी अनुसन्धान र कानुनी प्रक्रिया पूरा गरिएको थियो । ती बालिकालाई संस्थाले उद्धार गरी आश्रय दियो । अहिले उनी स्थानीय एक अनाथ आश्रममा बसेर पढिरहेकी छन् । उनको घाउ अझै निको भइसकेको छैन । गत वर्ष शुद्धोधन गाउँपालिका१ की २४ वर्षीया शोभा हरिजनलाई छिमेकी ५ जनाले कुजात, कामी जस्ता अपशब्द प्रयोग गरी गालीगलौज गरे । जातीय छुवाछूत तथा भेदभाव गरेकाले उनीहरूविरुद्ध भेदभाव कसुर मुद्दा दर्ता गरी कानुनबमोजिम सजायका लागि जाहेरी दर्ता भएको थियो । तिलोत्तमा१४ स्थित तीनधुराकी एक किशोरी आफ्ना प्रेमीसँग उनकै घरमा बस्दै आएकी थिइन् । शारीरिक सम्बन्ध रह्यो । उनको इच्छाविपरीत गर्भपतन गराइयो । साथै जातीय भेदभाव गरेर घरनिकाला गरेको उल्लेख गरेर उनले प्रहरीमा जाहेरी दर्ता गराइन् । प्रतिवादीलाई २ लाख रुपैयाँ धरौटी माग गरेर कानुनी लडाइँ लडेकी थिइन् । गत साउनमा बाँकेको कोहलपुरस्थित इलाका प्रहरी कार्यालयमा कृष्णा सार्कीले कथित उपल्लो जातका छिमेकीले गरेको छुवाछूत तथा भेदभावको व्यवहार सहन नसकी जाहेरी दर्ता गराइन् । उनलाई पटकपटक दलितको संज्ञा दिँदै भेदभाव गर्ने छिमेकीलाई पक्राउ गरी प्रहरीले थुनामा पठायो । ती छिमेकी धरौटीमा रिहा भए पनि अदालती प्रक्रिया चलिरहेको छ । अदालतमा दर्ता भएको अपमानजनक व्यवहारसम्बन्धी कसुरको छुवाछूत तथा भेदभाव मुद्दामा पक्राउ परेका सार्कीका छिमेकी तिलकबहादुर खपारी ४० हजार रुपैयाँ धरौटी बुझाएर छुटेका थिए । यी त उदाहरण मात्र हुन् । समाजमा बारम्बार हिंसाका घटना सार्वजनिक भइरहेका छन् । त्यसमा पनि महिलाले खेप्नुपरेको हिंसा प्रहरीमा दर्ता भएपछि मात्र खुल्छन् । समाजमा भइरहेका धेरै घटना प्रहरीसमक्ष पुग्दै नपुग्ने अनौपचारिक क्षेत्र सेवा केन्द्र (इन्सेक) रूपन्देहीकी प्रतिनिधि रीमा बीसीले बताइन् । धेरै मुद्दा मिलापत्रमा सकिने गरेको उनको भनाइ छ । दलित महिला कुनै पदमा भए पनि त्यति महत्त्व दिइँदैन, उनले भनिन्, जातको कारण देखाएर साक्षी मात्र राख्ने र हस्ताक्षर गराएका मुद्दा पनि देखिन्छ । यस्ता हिंसालाई प्रहरी प्रशासनसम्म आउन नदिने अर्को कारण उक्त समुदायमा बस्नुपर्ने बाध्यता पनि रहेको उनले जानकारी दिइन् । उनका अनुसार दलित अधिकारकर्मीले समेत आर्थिक रूपमा सम्पन्न र विपन्नको तुलना गरी साथ, सहयोग गर्ने परिपाटीले पनि पीडित सधैं पीडामै रहने गरेका छन् । अधिवक्ता दीपा सुनार आफू कानुनको जानकार भएकाले यस्तो विभेदमा नपरेको बताउँछिन् । दलित महिला हिंसाका धेरै घटना आफ्नो अध्ययन र लडाइँका विषय बनेको उनले सुनाइन् । दलित महिलाको अन्तरजातीय विवाह सम्बन्ध, छिमेकी र समाजले गर्ने छिःछिः दुरदुरको विषयले दलित महिलाले बोक्सीकै आरोपसम्म खेपेको उनले बताइन् । यस्ता विषय अदालतीय प्रक्रियामा आउने गरेका छन्, उनले भनिन्, त्यस्ता मुद्दा अन्तिमसम्म पुग्नै नपाउने वा पुगिहालेमा साथ दिनेले छोड्दै गएपछि मुद्दा कमजोर बन्दा सोचेको जस्तो नतिजा प्राप्त हुँदैन । राज्यले नै बनाएको छुवाछूत गरेमा सजाय पाउने कानुन किताबी भएकाले कार्यान्वयन गर्न सके सति प्रथाजस्तै दलितमाथिको विभेद अन्त्य हुने निश्चित रहेको उनले बताइन् । प्रदेश प्रहरी कार्यालय लुम्बिनीको तथ्यांकअनुसार प्रदेशभरि २०७६७७ मा दलित महिलासम्बन्धी छुवाछूत तथा विभेदका १० वटा मुद्दा दर्ता भएका थिए । २०७७७८ मा ५ वटा मात्रै त्यस्ता मुद्दा दर्ता भए । मुद्दाको संख्या घट्नुले हिंसा नै नभएको बुझ्न नहुने प्रहरीको भनाइ छ । प्रदेश प्रहरी प्रवक्ता एसपी राजेन्द्र खड्काले कारबाहीको दायरामा ल्याउने भएकाले घरभित्रै सीमित घटना धेरै रहेको बताए ।"
एक कक्षामा पढ्दै वडा सदस्य,"(ओखलढुंगा)  बैठकहरूमा सहभागी भइरहनुपर्छ । निर्णयमा हस्ताक्षर गर्नुपर्छ । हस्ताक्षर भनेको आफ्नो नाम लेख्नु हो, जो उनलाई निकै वर्षअघि सहभागी प्रौढ कक्षाले सिकाएको छ । उनी आफ्नो नाम लेख्न सक्छिन् तर पढ्न भने आउँदैन । नपढी हस्ताक्षर मात्रै गर्नुपर्दा निको लाग्दैन । चिसंखुगढी गाउँपालिका७ माम्खा ठूलढुंगाकी पलामु शेर्पाले जुक्ति निकालिन् अब विद्यालय भर्ना भएरै पढ्छु । ठूला कक्षा फड्किनु छैन, कम्तीमा आफूले सही गर्ने निर्णय पढ्न सक्ने हुन्छु । ६४ वर्षीया पलामु २०७४ को स्थानीय तहमा एमालेबाट निर्वाचित वडा सदस्य हुन् । जहाँ गयो त्यहीँ अक्षर पढ्न नजान्दा मन खिन्न हुन्थ्यो । दुई छोरा र दुई छोरीतर्फ आठ नातिनातिना र तीन पनातिपनातिनीकी अग्रज भईकन पढ्न नजान्दा असहज लाग्यो । पढलेख गर्न पाए कागजमा सही गर्नुअघि बढ्न सक्थेँ भन्ने भयो । गाउँकै बौद्ध आधारभूत विद्यालय ठूलढुंगाका प्रधानाध्यापक शेषराज दाहालसँग कुरा गरिन् । तर दाहाललाई पलामुको कुरामा विश्वास लागेन । यस वर्ष कोरोना महामारी रोकथामका लागि गरिएको निषेधाज्ञा खुकुलो हुँदै जाँदा साउनबाट स्कुल दैनिक दुई घण्टा लाग्न थाल्यो । पलामु पनि स्कुल पढ्न आइन् । एकदुई दिन आउने होला, कक्षामा सधैं बसेर त के पढ्नुहोला र भन्ने सोच्यौँ हामीले, प्रधानाध्यापक दाहालले भने, तर उहाँ त नियमित आउन थाल्नुभयो । भदौदेखि स्कुल पूरै लाग्न थाल्यो । उहाँ त विद्यार्थी पोसाकसमेत लगाएर आउन थाल्नुभयो । त्यसपछि चाहिँ हामीले उहाँलाई भर्ना गरेर अरू विद्यार्थीसरह लगत राखेर किताबलगायतका पाठ्यसामग्री दियौं ।अहिले पलामु कक्षामा नियमित छिन् । अन्य विद्यार्थीसरह पूरै घण्टी स्कुलमै बिताउने गर्छिन् । केटाकेटीलाई जस्तो सिकाउन गाह्रो छैन । तर लेख्न भने ढिला हात चल्ने गरेको शिक्षकहरूको भनाइ छ । भर्खरै क, ख र ए, बी, सी, डी लेख्न पढ्न जान्ने भएकी छन् । पलामु सानै हुँदा बुबाआमाले स्कुल पठाउने चलन थिएन । उनका भाइहरूले पनि स्कुल जान पाएनन् । त्यसपछि सानैमा बिहे भयो । छोराछोरी हुर्काउँदै उमेर गयो । दुई वर्षअघि श्रीमान् बिते । अहिले उनी पढेकै विद्यालयमा पनाति पनि पढ्छन् । जता पनि लेखपढ चाहिने भयो अनि म त पढ्न थालेको नि, पलामुले भनिन्, अब आँखाले देखुन्जेल पढ्छु । केही वर्ष त आँखा देख्छु होला ।पलामुले बुढेसकालमा स्कुल भर्ना भएर पढ्न थालेको देखेर गाउँलेले प्रशंसा गरेका छन् । उनले गरेको साहसले शिक्षाप्रतिको चेतना र चासोलाई गहन रूपबाट सन्देश दिने काम गरेको पलामुकै गाउँले तथा पूर्वसांसद हर्कबोल राईले बताए ।"
बढ्दै सवारी एसेम्बल उद्योग,"(काठमाडौं)  २०५३ सालमा उद्योग विभागमा एसेम्बल उद्योग दर्ता भयो नेपाल इलेक्ट्रिक भेहिकल इन्डस्ट्री । अहिले २०७८ साल चल्दै छ । २५ वर्षको अवधिमा भने यस्ता उद्योग दर्ताको संख्या भने १८ मात्र पुगेको छ । विभिन्न स्वदेशी एवं विदेशी कम्पनीले समयसमयमा गाडी एसेम्बल प्लान्ट स्थापना गर्न चासो दिए पनि त्यहीअनुसार हुन नसकेको व्यवसायी बताउँछन् ।दर्ता भएकामध्ये स्वदेशी लगानीका ८, विदेशी लगानीका ६ र ४ वटा अर्धस्वदेशीविदेशी लगानीका उद्योग दर्ता छन् । गत साउन र असोजमा मात्र स्वदेशी लगानीका दुई वटा यस्ता उद्योग दर्ता भएका छन् । मोरङमा उद्योगको प्लान्ट रहने गरी एमएडब्लू अटो प्रालि असोजमा विभागमा दर्ता भएको छ । उक्त उद्योगले दुईपाङ्ग्रे सवारीका पार्टपुर्जा एसेम्बल गरी उत्पादन गर्न १ अर्ब ५१ करोड ५० लाख रुपैयाँ लगानी गरेको जनाएको छ । उद्योगमा १ सय ४४ जनाले रोजगार पाएको विभागको तथ्यांक छ । बारामा उद्योग रहने गरी साउनमा सीजी अटोमोटिभ इन्डस्ट्री प्रालि विभागमा दर्ता भएको हो । उक्त उद्योगबाट अरुणकुमार चौधरीले दुई, तीन र चारपाङ्ग्रेका पार्टपुर्जा एसेम्बल गरी सवारी उत्पादन गर्न भन्दै १ अर्ब ३१ करोड ६९ लाख रुपैयाँ लगानी गरेका छन् । उद्योगले १ सय १३ जनालाई रोजगारी दिएको विभागको तथ्यांक छ । एभरेस्ट अटोमोबाइल म्यानुफ्याक्चरिङ कम्पनी प्रालि र २०७७ सालमा नेबुला इनर्जी प्रालि विभागमा दर्ता भइसकेका छन् । चितवनमा उद्योग रहने गरी नेबुलाले इलेक्ट्रिक सवारीसाधन एसेम्बल गरी उत्पादन गर्न १५ करोड रुपैयाँ लगानी गरेको छ । काठमाडौंमै उद्योग रहने गरी विजयमान शेरचनको लगानी रहेको नेपाल इलेक्ट्रिक भेहिकल इन्डस्ट्रीले विद्युतीय सवारीसाधनका पार्टपुर्जा जडान गरी उत्पादन गर्नेछ । उद्योगमा १ करोड ६० लाख रुपैयाँ लगानी छ । नेपाल उद्योग वाणिज्य महासंघका अध्यक्ष शेखर गोल्छाले मोरङमा उद्योग रहने गरी हुलास मोटर्स प्रालि उद्योग दर्ता गरेका छन् । सवारीसाधन उत्पादनका लागि उनले २ करोड ५७ लाख ३७ हजार ८ सय ६९ रुपैयाँ लगानी गरेको विभागको तथ्यांक छ । विभागकै तथ्यांकअनुसार ६ वटा विदेशी लगानीका उद्योग दर्ता भएका छन् । २०७३ सालमा पूर्ण विदेशी लगानीका नेपाल इभी कम्पनी, सीईसी भेहिकल्स कम्पनी प्रालि, हि डोङ इनर्जी इन्डस्ट्रिज प्रालि तथा २०७५ सालमा बेन्लिङ मोटर टेक्नोलोजी कम्पनी प्रालि, ग्रेटवाल भेहिकल प्रालि र नेपाल हुचाङ कम्पनी प्रालि दर्ता भएको विभागको तथ्यांक छ । २०५३ सालमा नेपाल इलेक्ट्रिक भेहिकल इन्डस्ट्री दर्ता भएको एक वर्षपछि २०५४ मा हुलास मोटर्स दर्ता भयो । २०७६ सालमा आएर लक्ष्मी मोटर कर्पोरेसन प्रालि दर्ता भयो । यसको लगानी ५ अर्ब १० करोड रुपैयाँ छ । कोभिडअघि उद्योग दर्ता गरिएको लगानीकर्ता निराकार श्रेष्ठ बताउँछन् । कोभिडका कारण उद्योगले उत्पादन थाल्न केही ढिलो भयो, श्रेष्ठले भने, उद्योग दर्ता गरेर हामी प्रारम्भिक वातावरणीय मूल्यांकन (आईई) गर्ने प्रक्रियामा छौं । एसेम्बल उद्योग भनेर व्यापक चर्चा हुने गरे पनि सोचेअनुसारको काम हुन नसकेको उनको भनाइ छ । यसमा विभिन्न पाटा छन् । तिनको परिभाषा हुनुपर्यो, कस्ता उद्योगलाई एसेम्बल मान्ने ? यसको वर्गीकरण हुन्छ कि हुँदैन ?, उनले भने, एसेम्बल भनेको जोडजाडकै काम हो, उत्पादन गर्ने होइन । तर के ल्याएर जोडजाड गर्ने हो ? कुन तहसम्मको गर्नुपर्ने हो ? प्रस्ट हुन जरुरी छ ।सवारीका ढोका, टायर, ब्याट्री झिकेर ल्याई जोडेर गर्ने कामलाई एसेम्बल उद्योग मान्ने कि नमान्ने भन्ने प्रश्न रहेको उनले बताए । यी सबै विषयमा प्रस्ट पार्न गत वर्ष अर्थ मन्त्रालय र उद्योग मन्त्रालयको अग्रसरतामा समिति पनि गठन भएको छ । समितिले पनि बाहिरी देशको उदाहरण हेर्दै केकस्ता उद्योगलाई सुविधा दिनेलगायत सबै कुरा अध्ययन गरिरहेको छ, नाडा अटोमोबाइल्स एसोसिएसन अफ नेपालका सदस्यसमेत रहेका श्रेष्ठले भने । समयसमयमा सरकारी नीति फेरबदल भइरहँदा पनि एसेम्बल उद्योगलाई समस्या हुने गरेको उनको भनाइ छ । कसैले एसेम्बल उद्योगमा लगानी गरेपछि आठदस वर्ष नीति परिवर्तन हुँदैन भन्ने स्पष्ट हुनुपर्यो, उनले भने, सरकार परिवर्तनसँगै यस क्षेत्रलाई हेर्ने दृष्टिकोण पनि फरकफरक हुँदै जान्छ । नेपालमा एसेम्बल उद्योग स्थापना हुनुपर्छ भन्नेमै आफ्नो जोड रहेको श्रेष्ठले बताए । आज नहोला तर भविष्यमा नेपालमै गाडी उत्पादन गर्नलाई यो एउटा खुड्किलो सावित हुन सक्छ । जुनसुकै देशमा हेर्दा पनि यसको सुरुवात एसेम्बलबाटै भएको छ, श्रेष्ठले भने, नेपालमा पनि गाडी उत्पादनका लागि यसले बाटो बनाउने मेरो विश्वास छ । तीनपाङ्ग्रे रिक्सा ल्याएर दुईवटा कोठामा राखेर जोडजाड गर्नुलाई पनि एसेम्बल उद्योग को नाम दिन भने नहुने उनको तर्क छ । त्यसैले यसको वर्गीकरण प्रस्ट हुनुपर्छ भन्ने नै हो, उनले भने । यति बेलासम्म पनि नेपालमा एसेम्बल उद्योगको वर्गीकरण नगरिनु दुःखद भएको उनले बताए । एसेम्बल उद्योग भनेर सबैलाई एकै ठाउँमा राखिएको छ, उनले भने, दर्ता हुँदा एसेम्बल उद्योग नै भनिएको छ । तर त्यो कसरी चलेको छ भन्ने थाहा छैन । एसेम्बल उद्योगलाई प्रोत्साहन गर्नुपर्ने नेपाल उद्योग वाणिज्य महासंघका अध्यक्ष एवं हुलास मोटर्स प्रालिका सञ्चालक शेखर गोल्छाको भनाइ छ । सरकारले यसअघि ल्याएको नीतिले केही सहयोग गरे पनि त्यो पर्याप्त नभएको उनले बताए । भारतमा पनि पहिले एसेम्बल उद्योग आएका थिए । त्यसपछि त्यससँग सम्बद्ध अन्य उद्योग खुलेका थिए, गोल्छाले भने, नेपालमा पनि त्यही अवधारणा अपनाउनुपर्छ । सरकारले यसमा दीर्घकालीन सोच राखेर नीति ल्याउनुपर्छ । हुलास अटोक्राफ्टले चार वर्षअघि नवलपरासीमा एसेम्बल प्लान्ट स्थापना गरी बजाजका विभिन्न मोडलमा मोटरसाइकल उत्पादन गर्दै आएको छ । गोल्छा ग्रुपका अध्यक्ष गोल्छाका अनुसार अहिले दैनिक करिब ४ सय मोटरसाइकल उत्पादन भइरहेको छ । १ सयदेखि ४ सय सीसीका मोटरसाइकल त्यहाँ तयार भइरहेको उनले जानकारी दिए । यसअघि हुलास मोटर्स मोरङले नेपालमै मुस्ताङ म्याक्स गाडी बनाएको थियो । तत्कालीन प्रधानमन्त्री बाबुराम भट्टराईले नेपालमै बनेको गाडी मुस्ताङ म्याक्स चढ्न थालेपछि चर्चा निकै भयो । तर भट्टराई सरकारबाट बाहिरिएसँगै गाडीको उत्पादन पनि बन्द हुन पुग्यो । राज्यको नीति उद्योगलाई सघाउने नभएपछि उत्पादन बन्द गर्नुपरेको सञ्चालक सुरेन्द्र गोल्छाले बताए । उनका अनुसार गाडीको, बडी, चेसिस आफैं बनाइन्थ्यो । शेर्पा, मुस्ताङ गाडी उत्पादन हुन्थ्यो, उनले भने, गाडीको इन्जिनियरिङ सबै यहीँ हुन्थ्यो । शंकर समूहअन्तर्गतको जगदम्बा मोटर्सले टीभीएस ब्रान्डका मोटरसाइकल, स्कुटर र तीनपाङ्ग्रे टेम्पो उत्पादन गरिरहेको छ । बाराको सिमरामा रहेको उद्योगबाट मोटरसाइकल तथा टेम्पो उत्पादन सुरु गरिएको शंकर समूहका प्रबन्ध निर्देशक साहिल अग्रवाल बताउँछन् । लाइसेन्स लिएको ५ वर्ष र उत्पादन सुरु भएको एक वर्ष भयो, अग्रवालले भने, अहिले कुल क्षमताको करिब ७० प्रतिशत उत्पादन भइरहेको छ । उद्योगको वार्षिक उत्पादन क्षमता दुईपाङ्ग्रे सवारी (मोटरसाइकल र स्कुटर) एक लाख र तीनपाङ्ग्रे टेम्पो १० हजार रहेको अग्रवालले जानकारी दिए । सबै गरेर आफूहरूको लगानी डेढ अर्ब रुपैयाँ पुगेको उनले सुनाए । उद्योगहरू दर्ताको चरणमा रहेकाले एक वर्षभित्र एसेम्बल उद्योगको संख्या २० देखि २२ वटासम्म पुग्ने नाडा अटोमोबाइल्स एसोसिएसन अफ नेपालका अध्यक्ष कृष्ण दुलालले जानकारी दिए । अहिले थोरै मात्र उद्योग सञ्चालनमा छन् । दर्ताको चरणमा रहेका केही उद्योग एक वर्षभित्र चल्न थाल्छन् । नेपालमा दर्ता भएकामध्ये दुई उद्योगले मात्र एसेम्बलको काम गर्दै आएको उनको भनाइ छ । अहिले बजाज र टीभीएसले एसेम्बलको काम गरिरहेका छन् । यी दुवैले मोटरसाइकल र स्कुटरको एसेम्बल गरिरहेको दुलालले बताए । नेपालको बजार नै सानो भएकाले दर्ता भएका १८ उद्योगलाई थोरै भन्न नमिल्ने विभागका सूचना अधिकारी ज्ञानेन्द्र पराजुली बताउँछन् । नेपालमा उत्पादन गरेर बाहिरको बजारमा निर्यात गर्न सक्ने अवस्था पनि छैन ।"
तीन महिनामा भित्रियो पौने ९ करोडको तास,"काठमाडौं (कास) चालु आर्थिक वर्षको पहिलो तीन महिना (साउनअसोज) मा ८ करोड ७२ लाख ४० हजार रुपैयाँ बराबरको ४३ लाख ३० हजार ५ थान तास आयात भएको हो । चाडबाडको चहलपहल बढेसँगै यति ठूलो रकम बराबरको तास भित्रिएको हो । यो बेला बजारमा खपत बढी हुने भएकाले नै व्यापारीहरूले तास भित्र्याउने गरेको भन्सार विभागका सूचना अधिकारी पुण्यविक्रम खड्काले बताए ।विभागको तथ्यांकअनुसार साउनमा ३ करोड २३ लाख ९० हजार रुपैयाँ बराबरको १७ लाख ३१ हजार ५ सय २ थान तास भित्रिएको छ । भदौमा २ करोड २७ लाख ४० हजार रुपैयाँ बराबरको १२ लाख ७१ हजार ९ सय ६८ र असोजमा ३ करोड २१ लाख ९ हजार रुपैयाँ बराबरको १३ लाख २६ हजार ५ सय ३५ थान तास आएको छ । यसबाट विभागले ४ करोड ५३ लाख ७१ हजार रुपैयाँ राजस्व संकलन गरेको छ ।तास विशेषगरी चीन, भारत र युनाइटेड स्टेट्सबाट मात्र आयात भएको विभागको तथ्यांक छ । यसमा सबैभन्दा बढी चीनबाट ७ करोड ९१ लाख १३ हजार, भारतबाट ८१ लाख २७ हजार र युनाइटेड स्टेट्सबाट भने एक रुपैयाँ बराबरको तास आयात भएको विभागको तथ्यांक छ । तासमा २० प्रतिशत भन्सार महसुल, ५ प्रतिशत अन्तःशुल्क र १३ प्रतिशत मूल्य अभिवृद्धि कर (भ्याट) लाग्ने गरेको छ । यसैगरी तास आयात वार्षिक १४ प्रतिशतका दरले वृद्धि भएको छ । भन्सार विभागको तीन आर्थिक वर्षलाई तुलना गर्दा बर्सेनि तास आयात बढेको देखिएको हो । आर्थिक वर्ष २०७५७६ मा २५ करोड ६ लाख ६१ हजारको तास भित्रिँदा २०७७७८ मा भने बढेर २८ करोड ६२ लाख ६४ हजार रुपैयाँ बराबरको आएको विभागको तथ्यांक छ । यो २०७६७७ को तुलनामा करिब ५ करोड रुपैयाँ बढी हो । आर्थिक वर्ष २०७६७७ मा भने २३ करोड ५४ लाख ९३ हजार रुपैयाँ बराबरको १ करोड ३२ लाख ६७ हजार ६ सय २२ प्याकेट तास आयात भएको छ । २०७५७६ मा १ करोड ५७ लाख २५ हजार ५ सय २१ प्याकेट तास नेपाल भित्रिएको छ । २०७७७८ मा एक करोड ३९ लाख ६९ हजार १ सय ३५ प्याकेट तास आयात भएको तथ्यांकमा छ । भित्रिएका यी तासहरूबाट विभागले २०७५७६ मा ११ करोड २७ लाख २१ हजार रुपैयाँ राजस्व उठाएको छ । २०७६७७ मा १२ करोड ८५ लाख ८ हजार र २०७७७८ मा भने १५ करोड ४८ लाख ५९ हजार रुपैयाँ राजस्व संकलन गरेको छ ।"
तिहारलाई मादल बनाउन भ्याइनभ्याइ,"(धनकुटा)  यतिबेला छोटे सार्कीलाई मादल बनाउने काममा भ्याइनभ्याइ छ । धनकुटा१ हिले बजार नजिक गैरीगाउँमा मादल बनाउने उद्योग सञ्चालन गरेका उनी तिहार नजिकिँदै गर्दा रातिसम्म व्यस्त हुन्छन् । दैनिक ८ जना खटिँदा पनि मागअनुसार उत्पादन गर्न मुस्किल भएको सार्की बताउँछन् । १२ वर्षको हुँदादेखि मादल बनाउन थालेका उनी यो काममा लागेको ४८ वर्ष भइसकेको छ । ९ छोराछोरी सहित ११ जनाको परिवार पुर्ख्यौली पेसाबाट गुजारा चलाउँदै आएको छु, उनले भने, आफ्नो यही पेसाको भरमा छोराछोरी उच्च शिक्षा पढाउन सकें । उनले यही सीप आफ्ना चार छोरालाई सिकाएका छन् । मादल प्रतिगोटा २ हजार ५ सयदेखि १४ हजारसम्ममा बेच्छन् । मासिक डेढ लाख आम्दानी हात पार्ने सार्कीले बताए । गोरु र बाख्राको छालाबाट देब्रे र दाइने ताल तथा लामपाते रूखको काठबाट मादलको बाहिरी भाग बनाइने उनको भनाइ छ । एउटा मादल बनाउन ३ देखि ५ दिन लाग्ने उनका जेठा छोरा नीरबहादुरले बताए । मादलको दुवैतर्फ खरी लगाउने काममा बढी समय लाग्ने उनको भनाइ छ । उनले विराटनगर तथा छिमेकी मुलुक भारतबाट छाला मगाउने गरेका छन् । तर बाहिरी स्वरूप बनाउन प्रयोग हुने काठ पाउन मुस्किल पर्ने गरेको उनले बताए । यसका लागि जिल्लाका मुगा, फलाटे, लेगुवालगायत विभिन्न ठाउँमा धाउनुपर्ने छोटेको भनाइ छ ।"
३४ वर्षदेखि अलपत्र सिँचाइ योजना,"प्यूठान (कास) तीन दशकअघि यहाँ सुरु भएको लुंग्रीमाडी सिँचाइ आयोजना अलपत्र परेको छ । २०४४ सालमा आयोजना सुरु भएको हो । १२ किलोमिटर लामो यो आयोजना अहिले जीर्ण बनिरहेको छ । आयोजना निर्माण गर्न अहिलेसम्म करोडौं रकम खर्च भइसकेको छ । अहिलेसम्म नहरमा पानी देख्न पाएका छैनौं, स्वर्गद्वारी नगरपालिका५ सारीका बुद्धिराम भण्डारीले भने, सिँचाइ नहुँदा खेत बाँझै राख्नु परेको छ । लगातार चार वर्षदेखि बाँझिएको खेत यस वर्ष आकाशबाट पानी परेकाले रोपाइँ गरेको उनले बताए । उनका अनुसार सिँचाइ अभाव हुँदा यहाँको हजारौं हेक्टर जमिन बाँझिएको छ । २०४४ सालबाट सुरु भएको आयोजना बहुदल आएपछि ओझेलमा पर्यो, उनले भने, पछि माओवादीका पालामा पनि अवरोध भयो, त्यपछि अल्झेको अल्झै छ । २०६२ सालबाट आयोजना निर्माणले गति लिए पनि अहिलेसम्म निर्माण सम्पन्न भएको छैन । १२ किलोमिटर लामो यो आयोजनाले स्वर्गद्वारी नगरपालिकाको सारी, बेलबास र बर्जीवाङलगायत क्षेत्रका किसानलाई बाह्रै महिना सिँचाइ सुविधा पुर्याउने लक्ष्य राखेको छ । २०७४ सालमा नहरमा पानी छाड्ने भनेपछि नहर सफा गर्न गाउँका सबै गयौं तर चुनाव प्रचारका लागि मात्रै कुरा चलाइएको रहेछ, स्थानीय श्यामलाल रेग्मीले भने, चुनाव प्रचार र भोटका लागि निर्वाचनका समयमा यो आयोजनाको कुरा उठ्ने गरेको छ । तर अहिलेसम्म कसैले पानी खसालेका छैनन् । नियमित मर्मतसम्भार पनि अहिले बन्द भएको छ । आयोजना निर्माणमा हालसम्म १३ करोड रुपैयाँ खर्च भइसकेको छ । गत वर्ष आयोजना निर्माण गर्ने वा रोक्ने विषयमा लुम्बिनी प्रदेशको भौतिक पूर्वाधार मन्त्रालयले सर्वे गरेको थियो । तर अहिलेसम्म जिल्लामा त्यसको रिपोर्ट प्राप्त नभएको जलस्रोत तथा सिँचाइ डिभिजन कार्यालय प्यूठानका इन्जिनियर नवराज पोख्रेलले बताए । प्रदेशबाट कुनै निर्देशन र रिपोर्ट आएको छैन, उनले भने, अहिले आयोजनाको विषयमा केही भन्न सक्ने अवस्था छैन । महालेखा परीक्षकको कार्यालयले लुंग्रीमाडीका विषयमा हरेक वर्ष टिप्पणी उठाए पनि थप काम नभएको जलस्रोत तथा सिँचाइ डिभिजन कार्यालय प्यूठानका लेखापाल खिमबहादुर अधिकारीले जानकारी दिए ।"
मापदण्ड नपुगेका नर्सिङ कलेजलाई अनुमति दिने 'चलखेल,"(काठमाडौं)  प्राविधिक शिक्षा तथा व्यावसायिक तालिम परिषद् (सीटीईभीटी) ले मापदण्ड नपुगेका नर्सिङ कलेजमा विद्यार्थी भर्ना खोल्न मन्त्रिपरिषद्मा प्रस्ताव पठाएको छ । सीटीईभीटी स्रोतका अनुसार आफ्नै एक सय बेडको अस्पताल नभएका नर्सिङ कलेजमा पनि नर्सिङ प्रमाणपत्र तह (पीसीएल) को पठनपाठन गर्ने प्रबन्ध मिलाउन आग्रह गर्दै शिक्षा मन्त्रालय हुँदै मन्त्रिपरिषद्मा प्रस्ताव पठाइएको हो । प्रधानमन्त्री शेरबहादुर देउवा विदेश भ्रमण र शिक्षामन्त्री देवेन्द्र पौडेल गृह जिल्ला बागलुङ गएकाले उक्त प्रस्ताव अघि बढेको भने छैन । चिकित्सा शिक्षा ऐनले आफ्नै एक सय बेडको अस्पताल भएका शिक्षण संस्थालाई मात्र नर्सिङ अध्यापन गराउन दिने र नर्सिङको प्रमाणपत्र र स्नातक तहको पढाइ एउटै शिक्षण संस्थाले गर्न नपाउने व्यवस्था गरेपछि सीटीईभीटीका एक सय नौ नर्सिङ कलेजमा विद्यार्थी भर्ना रोकिएको छ । ऐनअनुसारका दुवै मापदण्ड पुगेका २४ शिक्षण संस्था मात्र छन् । तीमध्ये १७ वटा निजी र ७ वटा सीटीईभीटीका आंगिक शिक्षण संस्था हुन् । सीटीईभीटीको प्रस्तावमा १ सय ९ वटै कलेजमा पठनपाठनको व्यवस्था मिलाउन छलफलसहित निर्णय गरिदिन मन्त्रिपरिषद्लाई आग्रह गरिएको छ । सीटीईभीटीका उपाध्यक्ष खगेन्द्रप्रसाद अधिकारीले रोकिएको भर्ना र पठनपाठन अघि बढाउन प्रधानमन्त्री देउवा र शिक्षामन्त्री पौडेलसँग छलफल भइरहेको जनाए । हामीले १०९ वटै कलेजमा भर्ना खुलाउने व्यवस्था मिलाउन सरकारलाई आग्रह गरेका छौं, उनले भने, सबै कलेजमा नभए पनि ऐनअनुसार मापदण्ड पुगेका कलेजमा तिहारलगत्तै भर्ना खोल्छौं ।आंगिक कलेजका पनि आफ्नै अस्पताल छैनन् । सीटीईभीटीले यी कलेजमा सय बेडका सरकारी अस्पतालसँग सहकार्य गरेर कक्षा चलाउन अनुमति मागेको थियो । स्वास्थ्य तथा जनसंख्या मन्त्रालयले प्रदेश सरकारको समन्वयमा प्रदेशस्तरीय अस्पतालको सहकार्यमा नर्सिङको पठनपाठन अघि बढाउन सुझाव दिएको सदस्यसचिव जीवनारायण काफ्लेको भनाइ छ । आंगिक कलेजमा भर्ना खोल्न प्रदेश अस्पतालसँग सहकार्य गर्न पत्राचार गरेका छौं, उनले भने । स्नातक तहको नर्सिङ पढाइमा पनि आंगिक कलेजको अस्पताल नहुँदा सरकारी अस्पतालको सहकार्यमा भर्ना खोलिएको थियो ।उपाध्यक्ष अधिकारीले चिकित्सा शिक्षा ऐनका कारण सीटीईभीटीका शिक्षण संस्था संकटको परेको बताए । हामीले ऐन नै संशोधन गर्नुपर्छ भनेका छौं, ५० शय्याका अस्पतालमा विद्यार्थीले प्रयोगात्मक अभ्यास गर्ने गरी पनि शिक्षण संस्था सञ्चालनमा थिए, उनले भने । स्वास्थ्य र शिक्षा सुधारका पक्षधरहरू भने चिकित्सा शिक्षाको पढाइ र स्वास्थ्य सेवाको गुणस्तर सुधारका लागि सय बेडको अस्पताल अनिवार्य चाहिने व्यवस्था ऐनमा गरिएको बताउँछन् । आफ्नै अस्पताल नहुँदा विद्यार्थीले पर्याप्त अभ्यासबिनै पढाइ पूरा गर्ने र गुणस्तरीय सेवा दिन नसक्ने चिकित्सा शिक्षा राष्ट्रिय नीति तर्जुमा उच्चस्तरीय कार्यदलका संयोजक केदारभक्त माथेमाले बताए । यी कुरा जानीबुझी नै ऐनमा समावेश गरिएको उनले प्रस्ट्याए । सीटीईभीटीका एक सय ९ नर्सिङ कलेजमध्ये ४३ वटाको मात्रै आफ्नै अस्पताल छन् । ४३ कलेजमध्ये पनि २७ वटाले स्नातक तहमा पनि नर्सिङ पठनपाठन गर्छन् । विद्यालय तह कक्षा १२ सरहको सीटीईभीटीको पीसीएल नर्सिङ र विश्वविद्यालय तहको स्नातक तहको नर्सिङलाई छुट्टाछुट्टै नियमन गर्न एउटै कलेजले दुवै कार्यक्रम चलाउन नपाउने व्यवस्था ऐनले गरेको छ । २०७५ मा ऐन जारी हुँदा २ वर्षभित्र अस्पताल बनाउन शिक्षण संस्थालाई समय दिइएको थियो । कोभिड१९ महामारीका कारण कलेजहरूले अस्पताल बनाउन नसकेको उपाध्यक्ष अधिकारीको भनाइ छ । आफ्नै अस्पताल बनाउन केही समय दिऔं, यसपालिलाई सबै शिक्षण संस्थामा पहिले जस्तै अन्य अस्पतालसँगको सहकार्यमा भर्ना र कक्षा सञ्चालन गरौं भन्ने प्रस्ताव हाम्रो हो, उनले भने । सीटीईभीटीमा प्रत्येक शैक्षिक सत्रमा ४ हजार ६ सय विद्यार्थीले नर्सिङ पढ्ने कोटा छ । चालु शैक्षिक सत्रमा नर्सिङबाहेक स्वास्थ्यतर्फको एचए, फार्मेसी, ल्याबलगायत सबै विषयसहित इन्जिनियरिङ, कृषि र पर्यटन तर्फको प्रवेश परीक्षा सकेर विद्यार्थी भर्ना भइसकेका छन् । सीटीईभीटीले मापदण्ड नपुगेका कलेजको स्वार्थमा आफ्नै आंगिक शिक्षण संस्थामा समेत भर्ना खुलाएको छैन । पीसीएल नर्सिङ पढ्न हरेक वर्ष २० हजारभन्दा बढी विद्यार्थीले आवेदन दिने गर्छन् ।सीटीईभीटी ऐनअनुसार सय बेडका अस्पताल भएका शिक्षण संस्थालाई ४० जना र ५० बेडका लागि २० जना पढाउन अनुमति दिइएको थियो । शिक्षण संस्थाले आफ्नै अस्पताल खोल्नेभन्दा पनि अन्य अस्पतालसँग सहकार्य गरेर पठनपाठन गराउने गरेका थिए । चिकित्सा शिक्षाको नियामक निकाय चिकित्सा शिक्षा आयोगले सय बेडका अस्पताल भएका र स्नातक तहमा नर्सिङ कार्यक्रम सञ्चालन नगरेका शिक्षण संस्थाले मात्रै पीसीएलमा विद्यार्थी भर्ना लिन पाउने जनाएको छ । सीटीईभीटी सिट निर्धारण र भर्नाका लागि स्वीकृतिको प्रक्रियामा नै नआएको आयोगको भनाइ छ ।"
एउटै समितिका सभापतिसहित ६ मन्त्री,"(काठमाडौं)  मन्त्री बन्ने होडबाजी र राजनीतिक अस्थिरताका कारण संसदीय समितिको कामकारबाही प्रभावित भएको छ । मिनी संसद्का रूपमा हेरिने संसदीय समितिका सदस्य मन्त्री बनेका छन् । प्रतिनिधिसभाअन्तर्गतको राज्य व्यवस्था तथा सुशासन समितिकी सभापति नै मन्त्री बनेपछि बैठक अनिश्चित भएको छ । संसद् बैठक नबसेको अवस्थामा समितिको सभापति चयन हुने वा सदस्यहरूको मनोनयन गर्न मिल्दैन । यसबाट राज्य व्यवस्थाको बैठक बसेर तत्कालका लागि छलफल गर्ने र निर्देशन दिने बाटो बन्द भएको छ । राज्य व्यवस्थाकी सचिव बबिता मिश्रले बैठक बस्न नसक्दा राज्यका निकायहरूले गरेका कामको ओभरसाइट गर्ने काम बन्द भएको बताइन् । उनका अनुसार उपसमितिले तयार गरेका प्रतिवेदनमाथि छलफल गर्न रोकिएको छ । नेतृत्व नआएसम्म दैनिक प्रशासन चलाउनेबाहेकका काम समितिले गर्न नसक्ने उनले बताइन् ।राज्य व्यवस्था समितिबाट मात्रै सभापति शशि श्रेष्ठसहित ६ जना मन्त्री भएका छन् । श्रेष्ठ भूमि व्यवस्था, सहकारी तथा गरिबी निवारणमन्त्री छिन् । लेखा समितिका सदस्य विरोध खतिवडा स्वास्थ्य तथा जनसंख्या, मीनेन्द्र रिजाल रक्षा, पम्फा भुसाल ऊर्जा, जलस्रोत तथा सिँचाइमन्त्री भएका छन् । अर्थ समितिका ज्ञानेन्द्रबहादुर कार्की, कानुन समितिका बालकृष्ण खाँण पनि मन्त्री छन् । उनीहरू उदाहरण मात्र हुन्, प्रतिनिधिसभाअन्तर्गतका सबैजसो समितिका कुनै न कुनै सदस्य मन्त्री भएका छन् । सभापति र सदस्यहरू नै रिक्त भएपछि समितिको बैठक सञ्चालन एवं समसामयिक मुद्दामाथिको छलफल गर्न अप्ठेरो भएको छ । मन्त्रीको ठाउँ रिक्त भए पनि सदस्य मनोनयन प्रक्रिया सुरु नै नगरी संसद् बैठक बन्द गरिएको छ । समितिका सदस्यहरू संसद्बाट घोषणा हुने व्यवस्था रहेको छ । अब संसद् बैठक नबसेसम्म समितिका सदस्य मनोनयन गर्न मिल्दैन । सचिवालयका अधिकारीहरू भन्छन्, सदस्यहरू मनोनयन गरेर मात्र संसद् बन्द गरेको भए हुन्थ्यो । मनोनयन नगर्दा कतिपय समितिमा एउटै दलका सांसद संख्या धेरै छ भने कुनै समितिमा धेरै सदस्य रिक्त रहेको छ । यसलाई मिलाउन संसद् चाहिन्छ, एक अधिकारीले भने, यस्तै घटनाले समितिको कामकारबाही जहिले पनि कमजोर बन्ने गरेको छ ।संसद् सचिवालयका प्रवक्ता एवं सार्वजनिक लेखा समितिका सचिव रोजनाथ पाण्डेका अनुसार संसद्को बैठक नबसेको अवस्थामा सदस्यहरू थप्न वा कार्यविभाजन गर्न नमिल्ने भएकाले समितिको कामकारबाही स्वाभाविक रूपमा प्रभावित हुन्छ । सभापति नै नभएको अवस्थामा त झन् बैठक नै बस्नै कठिन हुन्छ, उनले भने । समितिका ज्येष्ठ सदस्यको अध्यक्षतामा बैठक बस्न सक्ने प्रावधान छ । तर त्यस्तो बैठक बसेको एक महिनामा सभापति निर्वाचित गर्नुपर्छ । राजनीतिक दलहरूको सांसद संख्याका आधारमा कार्यव्यवस्था समितिले समानुपातिक ढंगले दलहरूलाई सदस्य संख्या भाग लगाउने गरिन्छ । सोहीअनुसार दलहरूले सहमतिमा सांसदहरूले समितिमा प्रतिनिधित्व गर्नेछन् । पाण्डेले भने, अब जहिले संसद् बैठक बस्छ त्यही समयमा समितिका सदस्य मनोनीत हुन्छन् । दलहरूको विवादका कारण गत असार ३ गते सुरु भएको संसद् बैठक धेरै विषयमा छलफल र कार्यसम्पादन नै नगरी शनिबारदेखि बन्द गरिएको छ । अब पनि संसद् बैठक नबसी समितिका सदस्य र सभापतिको चयन हुन सक्दैन, सचिवालयका एक अधिकारी भन्छन्, दलीय झगडाले समितिको काम प्रभावित हुने देखिन्छ । संसद् बैठक छिटोमा पुसमा मात्र बस्ने सचिवालयका अधिकारीहरू बताउँछन् । एकातिर संसदीय समितिको कामकारबाहीभन्दा पनि सरकार गठन र मन्त्री बन्ने चटारो धेरै देखिन्छ । अर्कातर्फ समितिको निर्देशन प्रभावकारी रूपमा कार्यान्वयन नभएका कारण सांसदहरूको चासो कम देखिएको छ । लेखा समितिले महालेखाको ५८ औं प्रतिवेदनको विषयमा छलफल गर्न खोज्दा गत साताको बैठकमा सांसदहरूको कोरम नै पुगेन । सचिवालयका अनुसार संसद् बैठक नबसेको अवस्थामा सांसदहरू समितिको बैठकमा कमै उपस्थित हुने गरेका छन् ।"
रोल्पामा सिर्जनाको सुवास,"(रोल्पा)  दशक लामो द्वन्द्व र शान्ति प्रक्रियाको पनि धेरै वर्ष रोल्पाको पहिचान फरक थियो । नेताहरू बिस्तारै राजनीतिको मूलधारमा पुगे । मुलुक संघीय संरचनामा गयो । जिल्लामा पूर्वाधार विकासका योजना आए । अब रोल्पा साहित्यका कुरा गर्छ, पर्यटन विकासका पनि कुरा गर्छ । चिसो बढेका बेला यस्तै एउटा मेलोमा सर्जकहरूले रोल्पाको लिबाङलाई साहित्यमय बनाए । काठमाडौंबाट आएका र रैथाने कविहरूले कविता वाचन गरे । सिर्जना उत्सवलाई अविस्मरणीय बनाए । जिल्लाका दुई जना स्रष्टालाई सम्मानित गर्न नेपाली कलासाहित्य डटकम प्रतिष्ठानले आयोजना गरेको उत्सवमा नाट्य क्षेत्रका स्रष्टा अशेष मल्लले रोल्पाको नयाँ पहिचानबारे बोले । रोल्पामा अब बम र बारुद होइन, सिर्जना र कलाको बासना आउन सुरु भयो, विगतको सशन्त्र द्वन्द्वको स्मरण गर्दै उनले भने, अब भय र त्रास होइन, साहित्य सिर्जनाले रोल्पाले नयाँ परिचय बनाउने पक्का छ ।प्रतिष्ठानकी अध्यक्ष कवि मोमिला जोशीको पहलमा रोल्पामा आयोजित सिर्जना यात्राअन्तर्गत राजधानीबाट आएका एक दर्जन कविले आफ्ना रचना सुनाए । मल्ल, लक्ष्मण गाम्नागे, हरिप्रसाद पोखरेल, राजेश्वर कार्की, ठाकुर बेल्बासे, ज्योति जंगल, नवीन विभास, टीकाराम उदासी, महेश पौड्याल, कृष्णराज डीसीदेखि रैथाने कविहरू डीबी टुहुरो, क्षितिज मगर, दामु मर्सिफूल, टेकेन्द्र घर्तीमगर, चाङ चिराग, नवीन लोचन मगर, नौलोदीप मगर, कमलविवश मगर स्वेद, संगीत मगरलगायतले कविता सुनाए । कार्यक्रममा रोल्पास्थित ललित साहित्य परिषद्का संस्थापक अध्यक्ष टुहुरो र विभास पुरस्कृत भए । टुहुरोलाई योगेश्वर स्मृति प्रतिष्ठानद्वारा स्थापित २५ हजार नगद राशिसहितको योगेश्वर वाङ्मय पुरस्कार२०७८ र विभासलाई २० हजार राशिसहितको नेपाली कला संस्कृतिप्रेमी प्राडा ग्रेगरी जी मस्कारिनेकद्वारा स्थापित ग्रेगरी कला संस्कृति पुरस्कार२०७८ प्रदान गरिएको हो । दुवैलाई नाटककार मल्लले सम्मान र पुरस्कार हस्तान्तरण गरे । कवि लोचन मगरले रोल्पामा राष्ट्रिय तहको कार्यक्रम आयोजना गर्न पाउनु खुसीको कुरा भएको बताए । प्रतिष्ठानकी अध्यक्ष जोशीले रैथाने संस्कृति, कला र रचनाको प्रदर्शन र सम्मान गर्न पाएकामा खुसी लागेको बताइन् । पूर्वप्राज्ञ मल्लले रोल्पामा ऐतिहासिक महत्त्व दर्शाउन नाटकघर निर्माण गर्न र विगतको द्वन्द्वबारे डकुमेन्ट्री बनाउन सुझाव दिए । उनले द्वन्द्वको इतिहास जोगाएर पछिल्लो पुस्तालाई हस्तान्तरण गर्न पनि सुझाव दिए ।"
धरान पुगेको 'ठूला माछा साना माछा,"(सुनसरी)  जनताको बलमा जनताका लागि गणतन्त्र आएको हो । नयाँ शासन प्रणालीमा पनि अपेक्षाकृतरूपमा सर्वसाधारणको जीवन सहज भएको छैन । स्थानीय तहदेखि विभिन्न प्रशासनिक निकायमा सर्वसाधारण कसरी दुःखसास्ती भोग्न बाध्य भइरहेका छन् भनेर नाट्य संस्था शिल्पी थिएटरको प्रस्तुति ठूला माछा र साना माछा देखाएको छ । जग्गाजमिन साँधसीमा यकिन गर्ने नापी र मालपोत, कागजी प्रमाणपत्र तथा शैक्षिक र नागरिकता दिने प्रशासनिक कार्यालयले दिने सास्तीलाई जस्ताको तस्तै उतारिएको छ नाटकमा ।त्यतिमात्र नभएर सवारीचालक अनुमतिपत्र दिने कार्यालयदेखि किसानले मल बीउ पाउने कार्यालयहरूमा फैलिएका बिचौलियाको जालो र सरकारी कर्मचारी अनि जनप्रनिधिको मिलेमतोमा हुने अनेक जञ्जालमा सर्वसाधारण पीडित छन् । यिनै समसामयिक विषयमा मन छुने गरी शिल्पीका कलाकारले धरानबासीलाई देखाए ।पहिलो शो बीपी कोइराला स्वास्थ्य विज्ञान प्रतिष्ठानको प्रांगणमा र दोस्रो धरान सभागृहमा भयो । प्रदर्शित नाटकले भुइँमान्छेका कथाव्यथा र उनीहरूले पाएको सास्तीलाई जीवन्त रूपमा उतारेर वाहवाही बटुले । कमिसनको लोभमा ठेकेदार, सरकारी कर्मचारी र जनप्रतिनिधिको मिलेमतोमा विकासको गति विकृत भइरहेको सन्देश नाटकले दिन सफल भएको प्रतिक्रिया दर्शकले दिए । कतिसम्म भने बिरामीको सेवामा चौबिसैघण्टा हाजिर हुने भन्ने तर कमिसनका लागि निजी अस्पतालमा पुर्याउने एम्बुलेन्स चालकको चतुर्याइँदेखि अस्पतालले बिरामीको उपचार सेवाका नाममा कसरी लुट मच्चाइरहेका छन् भन्ने प्रश्नको उत्तर पनि ठूला माछा साना माछा नाटकले दिन्छ । साथै नाटकले वातावरण र चरा तथा जनावरको संरक्षणको पक्षमा पनि वकालत गरेको छ ।शिल्पीले मुक्त रंगमञ्च भनेर प्रदर्शन गरेको नाटक हेर्न धरानका विभिन्न दलका नेतादेखि जनप्रतिनिधि, कर्मचारी मात्र नभएर उपमहानगरपालिकाका प्रमुख तिलक राई, उपप्रमुख मञ्जु भण्डारी, विभिन्न वडाका अध्यक्षहरू पनि आएका थिए । धरानको थिएटर सहारा र नाटकघर निर्माण उपभोक्ता समिति स्थानीय आयोजक रहेको नाट्य प्रदर्शनीमा धरानका कवि कलाकारहरूको बाक्लो उपस्थिति थियो । मञ्च सज्जा मानहाङ लावती, हिमाल भुजेल र ज्याक बरालको रहेको नाटकमा नेपाली र मैथिली भाषाको प्रयोग गरिएको छ । नाटकको सुरुआत र बीचबीचमा संगीतसँगै गाइएका गीतका शब्द र पात्रहरूले बोलेका शब्द अनि शारीरिक भावभंगिमाले नाटकलाई बुझ्न सहज बनाएको थियो ।सञ्जित थुलुङ राई र सञ्जय साशीको प्रत्यक्ष संगीत रहेको नाटक घिमिरे युवराजको परिकल्पना, लेखन र निर्देशन छ । पवित्र खड्काको भेषभूषा डिजाइन रहेको नाटकमा पवित्रा खड्का, रेनुका कार्की ढोली, सविन कट्टेल, संगीता उराव, मनहाङ लावती, असिम खनाल, ज्योति पोख्रेल, रविन परियार, गोविन्द ओली, ज्याक बराल, हिमाल भुजेल र सञ्जिता थुलुङ राईले जीवन्त अभिनय गरेका छन् । धरानमा प्रदर्शन सकिएसँगै झापा, मोरङ र सुनसरीको शिल्पी नाट्य यात्रा पनि समापन भएको घोषणा गरिएको थियो ।"
पाथीभरा घुम्ने याम,ताप्लेजुङको प्रसिद्ध धार्मिकस्थल पाथीभरा मन्दिरमा मंगलबार दर्शनार्थीको भीड । चाडपर्वको बिदा पारेर आन्तरिक पर्यटक पाथीभरा आउने क्रम बढेको छ । तस्बिर ः दिलकुमार लिम्बूरासस
मूल्यवृद्धि अकासिँदा पनि नियामक निकाय मौन,"(काठमाडौं)  दसैंमा खाद्यवस्तुको भाउ अचाक्ली बढ्यो । दसैंलगत्तै तिहारको मुखमा पनि भाउ अकासिएको छ । तिहारमा खपत हुने विद्युतीय झलर, चिनी, तेल, काजु, किसमिस, ओखरलगायत वस्तुको मूल्य अति बढेको छ । चाडबाडमा हुने अस्वाभाविक मूल्य वृद्धि यो पहिलो पटक भएको भने होइन । चाडबाड आउनेबित्तिकै बजारभाउ तात्न थालिहाल्ने उपभोक्ता अधिकारकर्मी बताउँछन् । उत्पादक, आयातकर्ता मात्र होइन, होलसेलसँगै खुद्रामा मनोमानी मूल्य निर्धारण गर्ने गरिएको छ । तर नियामक निकाय भने यसको नियन्त्रणमा सक्रिय हुँदैनन् । कृत्रिम अभाव, कालोबजारी, मूल्य नियमन तथा गुणस्तर नियन्त्रणका सम्बन्धमा नियामक निकायबीच समन्वयसमेत हुँदैन । बजार नियमन तथा हस्तक्षेपका लागि दर्जनौं निकाय छन् । तर तिनको काम प्रभावकारी देखिएको छैन । बजारमा हुने अनैतिक क्रियाकलाप, मूल्य वृद्धि नियन्त्रणलगायतका लागि धेरै निकाय छन्, वाणिज्य आपूर्ति तथा उपभोक्ता संरक्षण विभागका पूर्वमहानिर्देशक योगेन्द्र गौचनले भने, तर विडम्बना, यी निकायबीच समन्वय हुँदैन, जसकारण बजारमा सुधार देखिएन ।हाल उपभोक्ता हकहित तथा बजार नियमन गर्न वाणिज्य आपूर्ति तथा उपभोक्ता संरक्षण विभाग, खाद्य प्रविधि तथा गुण नियन्त्रण विभाग, गुणस्तर तथा नापतौल विभाग, कृषि विभाग र पशुसेवा विभाग छन् । यी निकायबाहेक जिल्ला प्रशासन कार्यालय, प्रदेश र स्थानीय तह पनि छन् । तर बजार सुधारका लागि उनीहरूबीच समन्वय छैन । कतिपय अन्तर्राष्ट्रिय बजारमा भइरहेको मूल्य वृद्धिले यहाँ पनि असर परेको गौचन बताउँछन् । केही वस्तुमा भएको मूल्य वृद्धि भन्सार दर घटाएर पनि नियन्त्रण गर्न सकिन्छ । यसका लागि अर्थ मन्त्रालय र उद्योग वाणिज्य तथा आपूर्ति मन्त्रालयबीच छलफल हुन आवश्यक रहेको उनको भनाइ छ । कतिपय वस्तुको मूल्य वृद्धि स्वाभाविक भए पनि त्यसका नाममा बढी मूल्य पनि बढाइन्छ, गौचनले भने, यी सबका लागि नियामक निकाय चनाखो हुन जरुरी छ । बजार मूल्यमा हस्तक्षेप गर्ने मुख्य दायित्व वाणिज्य, आपूर्ति तथा उपभोक्ता हित संरक्षण विभागको हो । विभागको नेतृत्वमा रहेका महानिर्देशक प्रकाश पौडेल असोज १३ मा सरुवा भएपछि विभाग निमित्तको भरमा छ । उद्योग, वाणिज्य तथा आपूर्ति मन्त्रालय पनि मन्त्रीविहीन छ । यी विविध कारणले गर्दा बजार अनुगमन र नियमन चुस्त छैन । बजारमा आपूर्ति चुस्त बनाउने र अनुगमन गर्ने निकाय नै नेतृत्वविहीन हुँदा बजारमा सुधार हुँदैन, गौचनले भने । चाडबाड सुरु हुनेबित्तिकै बजारमा महँगी, कृत्रिम अभाव गराउने गरिएको उपभोक्ता अधिकार अनुसन्धान मञ्चका अध्यक्ष माधव तिमिल्सिनाले बताए । गृह मन्त्रालयसँग प्रहरी प्रशासन छ । उसले व्यवसायीले अभाव गरेनगरेको, कालोबजारी भएनभएको अनुसन्धान गर्न सक्छ, उनले भने, तर यसमा गृह मन्त्रालय सक्रिय देखिएन । सम्बन्धित जिल्ला प्रशासन कार्यालयले लेबलबिनाका सामान, मूल्य, गुणस्तरसम्बन्धी अनुगमन गर्न सक्छन् । उद्योग, वाणिज्य तथा आपूर्ति मन्त्रालयले व्यवसायीले तोकेको मूल्य उचित भएनभएको विषयमा नियमन गर्न मातहतका निकायलाई निर्देशन दिन सक्छ । नीति निर्माण गर्न सक्छ । प्रदेश सरकारअन्तर्गत उपभोक्ता हित संरक्षण निर्देशनालय छ । निर्देशनालयले पनि गर्न अनुगमन गर्न सक्छ । उसको यो दायित्व पनि हो । तर निर्देशनालयबाट अनुगमन हुँदैन । खाद्यवस्तुको गुणस्तर परीक्षण र अनुगमनको दायित्व पनि खाद्य प्रविधि तथा गुण नियन्त्रण विभागको हो । खाद्यले होटल, पानी, घिउ, तेल, मिठाई, मसला, दही, दूधलगायत क्षेत्रमा अनुगमन र नमुना परीक्षण गर्नुपर्छ । तर प्रभावकारी नभएको उपभोक्ताकर्मीहरू दाबी गर्छन् । खाद्यवस्तुबाहेक नापतौल, डन्डी, सिमेन्टलगायतको गुणस्तर र अनुगमन गर्ने दायित्व गुणस्तर तथा नापतौल विभागको हो । तर विभाग पनि सुस्त देखिएको जानकारहरूको भनाइ छ । माछा, मासु, पशुपन्छी, वधशालालगायतको अनुगमन पशु सेवा विभागले गर्नुपर्छ । उसले सम्बद्ध भेटेरिनरी कार्यालयसँग समन्वय गरेर अनुगमन गर्नुपर्ने हो । फलफूल, तरकारीलगायतको अनुगमन कृषि विभागले गर्ने हो । बजारमा माग र आपूर्तिको बेमेल छ, महँगी चुलिएको चुलियै छ, तिमिल्सिनाले भने, नियमन फितलो हुँदा बजार अराजक बन्दै गयो ।उपभोक्ता हित संरक्षण मञ्चका अध्यक्ष ज्योति बानियाँले पनि उपभोक्ताको स्वच्छ बजार कायम गर्ने दायित्व स्थानीय, प्रदेश र संघीय सरकारबाटै हुनुपर्ने बताए । तर विडम्बना ऐन जारी भए पनि ऐन चलाउने अधिकारी तोकिएन, उनले भने । संविधानले बजार अनुगमन र मूल्य नियन्त्रणको अधिकार प्रदेश र स्थानीय तहलाई पनि दिएको छ ।उपभोक्ता संरक्षण ऐन २०७५ अनुसार वाणिज्यले महानगरपालिकाहरूमा निरीक्षण अधिकृत पनि तोकेको छ । तर महानगरपालिकाबाट पनि अनुगमन हुँदैन । केही नगरपालिकाले देखावटी रूपमा अनुगमन गरे पनि प्रभावकारिता छैन । उपभोक्ता हित संरक्षण निर्देशनालयले पनि काम नगरेको बानियाँको दाबी छ । उपभोक्ता हकहितअनुगमनका लागि छुट्टै विभाग नहुन्जेल सुधार हुन नसक्ने बानियाँले बताए । सबै भूमिका एउटै विभागलाई दिँदा पनि समस्या भयो । अनुगमनका लागि छुट्टै निकाय आवश्यक भयो, उनले भने । बजार अनुगमनसम्बन्धी नीति बनाउने मन्त्रालयले हो । तर मन्त्रालयबाट उपभोक्ता हित संरक्षण नीति नै बनेन ।"
कोरोना बिमा भुक्तानी थाल्न दुई विकल्प पेस,"बिमा रकम नपाएपछि बिमितहरू आक्रामक भएर बिमा कम्पनीका कार्यालय घेर्न र तोडफोडमा समेत उत्रिन थालेको बिमक संघका महासचिव चंकी क्षत्रीले बताए । बिमितलाई परेको मर्काबारे थाहा छ । तर कम्पनीले धेरै जोखिम लिन सक्ने कुरा पनि भएन, उनले भने, सरकारले पैसा नदिँदै कम्पनीले भुक्तानी दिन सक्ने अवस्था छैन । कोरोना बिमा मापदण्डमा सरकारले पनि बिमाको दायित्व बेहोर्ने भनिएको छ । सोही प्रावधानअन्तर्गत सरकारले बेहोर्नुपर्ने रकम भुक्तानीका लागि बिमा समितिमार्फत कम्पनीले करिब ५ महिनाअघि (गत चैत दोस्रो साता) सरकारसँग ३ अर्ब रुपैयाँ मागेका थिए । तर सरकारले यसबारे निर्णय गरेको छैन । पछिल्लो तथ्यांकअनुसार कोरोना बिमाबापत १ लाख ४३ हजार ७ सय ४८ वटा दाबी परेको समितिको तथ्यांक छ । यी दाबीबापत कम्पनीहरूले १३ अर्ब ७१ करोड ४७ लाख ८० हजार २ सय ६६ रुपैयाँ भुक्तानी गर्नुपर्छ । त्यसमध्ये ४ अर्ब ७८ करोड ८१ लाख ७१ हजार रुपैयाँ भुक्तानी भइसकेको छ । यो औसतमा ४७ हजार ८ सय दाबीबापतको हो । यसका आधारमा अझै झन्डै एक लाख दाबीको भुक्तानी बाँकी छ । ती दाबीबापत कम्पनीले बिमितलाई करिब ९ अर्ब रुपैयाँ भुक्तानी दिन बँकी रहेको बिमा समितिले बताएको छ । भुक्तानी गर्न बाँकी दाबीमध्ये धेरैजसो प्रतिव्यक्ति एक लाख रुपैयाँका छन् । ती बिमाबापत कम्पनीहरूले १ अर्ब ५ करोड रुपैयाँ मात्र बिमा शुल्क संकलन गरेका छन् ।"
अब सबै सवारीमा इम्बोस्ड नम्बर प्लेट,"(काठमाडौं)  अब नयाँ सवारीसाधन दर्ता गर्दा सर्वसाधारणले अनिवार्य इम्बोस्ड नम्बर प्लेट लिनुपर्ने भएको छ । यातायात व्यवस्था विभागले प्रदेश १ र २ बाहेक अन्य प्रदेशमा मंसिर १ बाट नयाँ सवारी दर्तासँगै यो नियम लागू गर्दै छ । अहिले वाग्मती प्रदेशको काठमाडौं उपत्यकामा मात्र इम्बोस्ड नम्बर प्लेट लागू थियो । सरकारी कार्यालयलाई अनिवार्य गरिए पनि अन्यलाई मागअनुसार मात्र दिने गरिएको थियो । अब भने सबैले इम्बोस्ड नम्बर प्लेट लिनुपर्ने विभागका सूचना अधिकारी लोकनाथ भुसालले जानकारी दिए । प्रदेश १ र २ को नाम नटुंगिएकाले तत्काललाई ती प्रदेशमा यो नियम लागू हुनेछैन । अहिले सरकारी कार्यालय र राख्न चाहनेलाई काठमाडौं उपत्यकामा मात्र इम्बोस्ड नम्बर दिइँदै आएको थियो, भुसालले भने, अब सबैतिर लागू हुन्छ । देशैभर यसलाई चरणबद्ध रूपमा लागू गरिने विभागले जनाएको छ । विभागमा सोमबार भएको छलफलपछि यसलाई अनिवार्य गर्ने निर्णय भएको हो । सडक सुरक्षाको कुरा पनि जोडिएकाले यसलाई क्रमशः अनिवार्य गर्दै लैजाने हाम्रो योजना छ, भुसालले भने । मंसिर १ बाट नयाँ दर्ता, फागुन १ बाट नामसारी र जेठ १ बाट नवीकरण गरिने सवारीमा यो नियम लागू हुने विभागका निर्देशक रामचन्द्र पौडेलले बताए । ठेक्का भएको पाँच वर्षमा १२ हजार ९ सय ८ सवारीमा मात्रै इम्बोस्ड नम्बर प्लेट जडान गरिएको छ । डाटा इन्ट्री गर्दा कहिलेकाहीँ संख्या तलमाथि हुने गरेको छ, उनले भने । ठूला सवारीका लागि बनाएका ७ सय ५७ नम्बर प्लेटमध्ये अहिलेसम्म ६५ वटा मात्र वितरण भएको छ । त्यस्तै साना तथा मझौला सवारीका लागि ६४ हजार ४३ नम्बर प्लेट तयार भएकामा ९ हजार ४ सय ८२ सवारीमा मात्र राखिएको छ । दुईपांग्रे सवारीका लागि ४० हजार १ सय ७९ नम्बर प्लेट तयार गरिएकामा ३ हजार ३ सय ६१ सवारीमा मात्र जडान भएको छ । पहिला अनिवार्य गरिएको थिएन, मुद्दामामिला पनि चल्यो, सूचना अधिकारी भुसालले भने, अहिले मुद्दामामिला टुंगिएको छ । नम्बर प्लेट अनिवार्य गरिएपछि राख्नेको संख्या बढ्दै जान्छ । २०७३ जेठ १७ मा भएको ठेक्का सम्झौताअनुसार अहिलेसम्म २५ लाख सवारीमा इम्बोस्ड नम्बर जडान गरिसक्नुपर्ने हो । मुद्दामामिलाले गर्दा काम रोकिएको र अहिले केही समस्या नरहेको विभागले जनाएको छ । बंगलादेश र अमेरिकाको डेकाटुरटाइगर आईटी कम्पनीले जोइन्ट भेन्चरमा यसको ठेक्का लिएका छन्, जसको म्याद गत असारमा साढे दुई वर्ष थपिएको छ । थपिएको समयभित्र ती कम्पनीले सबै इम्बोस्ड नम्बर ल्याइसक्नुपर्नेछ । ठेक्का रकम ४ अर्ब ६८ करोड ५२ लाख ६२ हजार ५ सय (४ करोड ३७ लाख ८७ हजार अमेरिकी ५ सय डलर) रुपैयाँ ठेक्का रकम रहेकामा ३ करोड ६२ लाख ५६ हजार ४ सय ४१ रुपैयाँ भुक्तानी भइसकेको विभागले जनाएको छ ।"
प्याकेजिङ परिवर्तन गर्दै खुकुरी रम,"काठमाडौं (कास) खुकुरी रमले आफ्नो प्याकेजिङ (प्याक) परिवर्तन गर्ने भएको छ । स्थापनाको ६२ वर्षपछि समयको माग र ग्राहकको अपेक्षालाई समेत ध्यानमा राखी कम्पनीले आफ्नो प्याकेजिङ परिवर्तन गरी अझ आकर्षक, विश्वस्तरीय एवम् वातावरणमैत्री रूपमा बजारमा उत्रिने निर्णय गरेको बताएको छ । रमको प्याकेजिङ तथा बोटलको लुक्स निकै आकर्षक बनाइएको कम्पनीको दाबी छ । प्याकेजिङ परिवर्तन भए पनि ब्लेन्ड र स्वादमा कुनै परिवर्तन नगरिएको कम्पनीले बताए । नयाँ प्याकेजिङसहितको खुकुरी रम तिहार र छठपछि बजारमा आउँदै छ । नेपालबाहेक १३ देशका बजारमा समेत उपलब्ध हुँदै आएको खुकुरी रमको प्याकेजिङ स्थानीय र अन्तर्राष्ट्रिय बजारमा एकसाथ परिवर्तन गर्न लागिएको कम्पनीले जनाएको छ ।"
कुमारी बैंकको ६ प्रतिशत बोनस,"काठमाडौं (कास) कुमारी बैंकका सेयरधनीहरूले ६ प्रतिशत बोनस सेयर पाउने भएका छन् । बैंकको २१ औं वार्षिक साधारणसभाले उक्त सेयर वितरण प्रस्ताव पारित गरेको हो । सभाले आफ्ना सेयरधनीलाई आर्थिक वर्ष २०७७७८ का लागि ६ प्रतिशत बोनस सेयर र २६७ प्रतिशत नगद लाभांश वितरण गर्ने जनाएको छ । बैंकका अध्यक्ष अमीरप्रताप जबराको अध्यक्षतामा सम्पन्न सभाले आर्थिक वर्ष २०७७७८ को आर्थिक विवरण, वासलात, नाफा नोक्सान हिसाबलगायत विषयमाथि छलफल गरी पारित गरेको हो ।"
सामलिङ पावरको सेयर बाँडफाँट,"काठमाडौं (कास) सामलिङ पावर कम्पनीको सेयर मंगलबार बाँडफाँट भएको छ । कम्पनीले कात्तिक ४ देखि ८ सम्म सर्वसाधारणका लागि निष्कासन खुलाएको साधारण सेयरको बाँडफाँट गरेको हो । नेपाल एसबीआई मर्चेन्ट बैंकिङको धितोपत्र निष्कासन तथा बिक्री प्रबन्धकत्वमा सामलिङको सेयर बाँडफाँट सकिएको हो । कम्पनीको प्रतिसेयर अंकित मूल्य एक सय रुपैयाँ दरका सर्वसाधारणलाई छुट्याइएको ७ लाख ३० हजार कित्ता सेयरमध्ये १४ हजार ६ सय कित्ता कम्पनीका कर्मचारी, ३६ हजार ५ सय कित्ता सामूहिक लगानी कोष र ६ लाख ७८ हजार ९ सय कित्ता साधारण सेयरहरूको बाँडफाँट गरिएको हो ।"
महिलालाई मेगाको सहुलियत कर्जा,"काठमाडौं (कास) मेगा बैंक नेपालले महिला उद्यमी संघ नेपाल, कास्कीसँग सहुलियत कर्जा प्रदान गर्नेसम्बन्धी सम्झौता गरेको छ । बैंककी प्रमुख कार्यकारी अधिकृत अनुपमा खुञ्जेली र कास्की संघकी अध्यक्ष पार्वतीकुमारी पौडेल रेग्मीले सम्झौतापत्रमा हस्ताक्षर गरे । सम्झौतापछि बैंकले संघसँग आबद्ध महिला उद्यमी महिलालाई व्यवसाय विस्तारका लागि साना तथा मझौला कर्जा र सहुलियतपूर्ण कर्जा प्रदान गर्ने जनाएको छ ।"
ग्लोबलका ग्राहकलाई बिगमार्टमा छुट,काठमाडौं (कास) ग्लोबल आईएमई बैंकका ग्राहकले तिहारमा बिगमार्टमा सामान किन्दा १० प्रतिशत छुट पाउने भएका छन् । बैंकले तिहारका तीन दिन बिगमार्टबाट सामान किन्दा ३ सय रुपैयाँसम्म छुट पाउने जानकारी दिएको छ । यो छुट लक्ष्मीपूजाको दिनदेखि भाइटीकासम्म मात्र रहने जनाएको छ । ग्राहकहरूले बैंकको डेबिट वा क्रेडिट कार्ड प्रयोग गरी उक्त छुट लिन सक्नेछन् ।
राष्ट्रिय वाणिज्य बैंकमा पाठक,काठमाडौं (कास) राष्ट्रिय वाणिज्य बैंकको सञ्चालक समिति अध्यक्षमा बलराम पाठक नियुक्त भएका छन् । नवनियुक्त पाठकले राष्ट्र बैंकका गभर्नर महाप्रसाद अधिकारीसमक्ष मंगलबार पद तथा गोपनीयताको शपथ लिए । सोमबार बसेको समिति बैठकले पाठकलाई अध्यक्षमा सर्वसम्मत चयन गरेको हो । अर्थशास्त्र विषयमा विद्यावारिधि गरेका पाठकसँग राष्ट्रिय बिमा कम्पनी लिमिटेडको सञ्चालकका रूपमा काम गरेको अनुभवसमेत छ । यसैबीच राष्ट्रिय वाणिज्य बैंकले सल्यानको शारदा नगरपालिकामा आफ्नो नयाँ शाखा कार्यालय विस्तार गरेको छ । बैंकले आइतबारदेखि उक्त शाखा सञ्चालनमा ल्याएको हो ।
वन विनाश रोक्न १०० देश सहमत,"ग्लास्गो (एजेन्सी) जलवायु सम्मेलन कोप२६ मा सहभागी विश्वका सयभन्दा बढी देशका नेताहरूले सन् २०३० भित्र वन विनाश रोक्न सहमत भएका छन् । स्कटल्यान्डको ग्लास्गोमा आयोजित कोप२६ मा यसबारे महत्त्वपूर्ण सहमति भएको हो । पछिल्लो समय ब्राजिलको एमेजन वर्षावन विनाश हुँदै गएको छ । ब्राजिलले पनि सहमतिको पक्षमा हस्ताक्षर गरेको जनाइएको छ । उक्त वाचा कार्यान्वयनमा ल्याउन खर्च हुने १९२ अर्ब डलर सार्वजनिक तथा निजी कोषबाट समाविष्ट हुनेछ ।जलवायु क्षेत्रका विज्ञहरूले पछिल्लो कदमको स्वागत गर्दै सन् २०१४ मा वन विनाश रोक्न गरिएको एउटा सहमति प्रभावकारी नभएको औंल्याएका छन् । त्यसैले वचनबद्धता सार्वजनिक गरिनुभन्दा पूरा हुनुपर्ने उनीहरूको जोड छ । रूख काटेपछि पृथ्वीलाई तताउने कार्बनडाइअक्साइड ग्यास सोस्ने वनजंगल मासिने भएकाले जलवायु परिवर्तन हुन्छ । सम्मेलनको आयोजकका रूपमा बेलायती प्रधानमन्त्री बोरिस जोन्सनले मंगलबार कोप२६ मा सम्बोधन गरेका छन् । उनले पृथ्वीमा रहेको वन जोगाउन तथा बढाउन एउटा महत्त्वपूर्ण सहमति भएको बताए । हामीले विनाशकारी वन फँडानी रोक्नै पर्ने भएको छ, जोन्सनले भने । क्यानडा, ब्राजिल, रुस, इन्डोनेसिया र कंगोले पनि सहमतिमा हस्ताक्षर गर्नेछन् । ती देशमा विश्वभरको ८५ प्रतिशत वन क्षेत्र पर्छ । १९२ अर्ब डलरमध्ये केही रकम वन क्षेत्र पुरानो अवस्थामा फर्काउन, डढेलोसँग संघर्ष गर्न र स्थानीय आदिवासी समुदायलाई सघाउनका लागि खर्च गरिने जनाइएको छ । २८ देशले खाद्य पदार्थ तथा पाम तेल, सोया र कोकाजस्ता अन्य कृषिजन्य वस्तुको व्यापारमा वन विनाश हटाउने वाचा गरेका बीबीसीले जनाएको छ । त्यस्ता सामग्री उत्पादन गर्नका लागि रूख काटेर पशुपालन वा खेती गर्दा वन विनाश बढ्ने गरेको छ । त्यसैगरी, विश्वका ३० भन्दा बढी ठूला कम्पनीले वन विनाशलाई प्रश्रय दिने गतिविधिमा लगानी नगर्ने वाचा गरेका छन । सम्झौताको रकममध्ये १५ अर्ब डलर कंगो बेसिनमा अवस्थित विश्वको दोस्रो ठूलो उष्ण प्रदेशीय वर्षावन संरक्षण गर्न खर्च गरिने जनाइएको छ । विज्ञहरूले विश्वका सयभन्दा बढी देशका नेताहरूले वन विनाश रोक्न सहमत हुनु खुसीको खबर भएको बताएका छन् । धेरै देशबाट वन विनाश अन्त्य गर्न राजनीतिक प्रतिबद्धता र त्यसका लागि उल्लेख्य आर्थिक सहयोग आउनु राम्रो समाचार हो, युनिभर्सिटी कलेज लन्डनका प्राध्यापक तथा जलवायु र वनसम्बन्धी विज्ञ साइमन लेवइसले भने । उनले अमेरिकाको न्युयोर्कमा सन् २०१४ मा पनि त्यस्तै वाचा गरिएको भए पनि त्यो वन विनाशको गति रोक्न असफल भएको बताए । विज्ञहरूले नयाँ सहमतिले वर्षावनको भूमिमा उत्पादन हुने मासुलगायत सामग्रीको बढ्दो माग सम्बोधन गर्न समस्या पर्ने जनाएका छन् । अमेरिका र युरोपेली देशमा उच्च परिमाणमा मासु खपत हुँदै आएको छ । ब्राजिलको एमजन वर्षावनबारे अध्ययन गरेकी अर्की विज्ञ एना याङले पछिल्लो सहमतिमा धेरै देश, पैसा र पात्रहरू जोडिएका भए पनि लक्ष्य प्राप्त गर्न हामीले आफूभित्रको राक्षसी प्रवृत्तिलाई सुधार्नुपर्ने बताइन् । कोप२६ मा यो निकै महत्त्वपूर्ण कदम हो । वैश्विक तापमान वृद्धि १५ डिग्री सेल्सियसभन्दा कममा झार्नका लागि यो महत्त्वपूर्ण हुन्छ, उनले भनिन् । त्यस्तै, एमजन क्षेत्रमा बस्ने आदिवासी समुदायका लागि काम गर्ने एउटा संस्थासँग सम्बद्ध अभियानकर्मी टुन्टियक काटनले पनि सहमतिको स्वागत गरेका छन् । इक्वोडरको सुअर आदिवासी समुदायका सदस्य उनले आदिवासी समुदायले विश्वभरिको ८० प्रतिशत जैविक विविधता संरक्षण गरेका भए पनि विभिन्न जोखिम र हिंसा खेप्नुपरेको गुनासो गरे । सहमतिमा हस्ताक्षर गर्ने देशहरूमध्ये इन्डोनेसियाले सबैभन्दा बढी पाम तेल निर्यात गर्छ । यो तेल बिस्कुटदेखि सेम्पुसम्म प्रयोग हुन्छ । रुसको वन क्षेत्रले वार्षिक १ अर्ब ५० करोड टन कार्बन सोस्ने गर्छ । पृथ्वीका रूखमध्ये २० प्रतिशत रुसमा मात्रै छन् । ब्राजिलका राष्ट्रपति जैर बोल्सोनारोको शासनकालमा पृथ्वीको सबैभन्दा ठूलो वर्षावन एमजनको फडानी हुने क्रम तीव्र बनेको छ । २०२० मा एमजन वन क्षेत्र १२ वर्षयताकै बढी फँडानी भएको छ । तर यसको कार्यान्वयनका लागि बोल्सोनारो इमान्दार हुनुपर्ने देखिन्छ । सन् २०१४ मा वन फँडानी रोक्ने प्रतिबद्धताका लागि आयोजना गरिएको कार्यक्रममा ब्राजिल र चीनले सहभागिता जनाएनन् । अमेरिकी राष्ट्रपति जो बाइडेनले विश्वव्यापी वाचा पूरा हुनेमा आफू विश्वस्त रहेको बताएका छन् । अब हामीले गर्नुपर्ने भनेको इच्छाशक्तिलाई एकत्रित गर्ने र उचित कदम चाल्नु नै हो, उनले भने, हामीले लक्ष्य प्राप्त गर्न सक्छौं । अमेरिकाले यसका लागि ९ अर्ब डलर खर्च गर्ने बाइडेनले बताए ।"
आरोपको पछि लाग्दैन अस्ट्रेलिया,"ग्लास्गो (एजेन्सी) अस्ट्रेलियाली प्रधानमन्त्री स्कट मरिसनले आफ्नो देश कसैले लगाएको आरोपको पछि नलाग्ने बताएका छन् । अस्ट्रेलियाले १२ वटा पनडुब्बी निर्माण गर्ने झन्डै ३७ अर्ब डलर बराबरको सम्झौता रद्द गरेर अमेरिका र यूकेसँग नयाँ रक्षा सम्झौता (ओकुस) मा सहभागी भएपछि दुई देशका शीर्ष नेताहरूबीच आरोपप्रत्यारोप जारी छ । पनडुब्बीसम्बन्धी रद्द गरिएको सम्झौताबारे अस्ट्रेलियाका प्रधानमन्त्री स्कट मरिसनले झूटो कुरा बोलेको फ्रान्सका राष्ट्रपति इम्मानुयल माक्रोंको आरोप छ । स्कटल्यान्डको ग्लास्गोमा मंगलबार पत्रकारहरूसँग कुरा गर्दै मरिसनले माक्रोंका आरोप आफूमाथि भन्दा पनि अस्ट्रेलियाली जनतामाथि लक्षित भएको दाबी गरे । मेरो छाती चौडा छ । म त्यस्ता आरोप झेल्न सक्छु, मरिसनले जलवायु सम्मेलन कोप२६ का क्रममा पत्रकारहरूसँग भने । दुई दिनअघि माक्रोंले ओकुस सम्झौताबारे मरिसनले ढाँटेको बताएका थिए । मरिसनले असत्य बोलेका हुन् भन्ने लाग्छ भनेर सोधिएको प्रश्नको जवाफमा माक्रोंले भनेका थिए, मलाई लाग्ने हैन, मलाई थाहा नै छ । तर आफूले कुनै बदमासी नगरेको मरिसनको भनाइ छ । गत सेप्टेम्बरमा ओकुस सम्झौतापछि दुई नेताबीच आइतबार जी२० शिखर सम्मेलनका क्रममा इटालीको रोममा पहिलो पटक भेट भएको थियो । अस्ट्रेलियाका एक पत्रकारले सोधेको प्रश्नको जवाफ दिँदै राष्ट्रपति माक्रोंले व्यवहारका आधारमा मरिसनलाई पुनः विश्वास गर्नेनगनेबारे सोच्ने बताएका थिए । पत्रकारको प्रश्नको जवाफ दिने क्रममा माक्रोंले भनेका थिए, मरिसनले के गर्छन् त्यो हामी हेर्छौं । अस्ट्रेलियाले आफूहरूसँगको सम्झौताको बेवास्ता गर्दै ओकुसमा सहभागी हुने निर्णयलाई फ्रान्सका विदेशमन्त्रीले पिठ्युँमा छुरा हानेको संज्ञा दिएका छन् । ओकुसमा सम्झौताको विरोधमा फ्रान्सले केही समय अस्ट्रेलिया र अमेरिकाका लागि आफ्ना राजदूतसमेत फिर्ता पनि बोलाएको थियो ।माक्रोंको भनाइ सार्वजनिक भएसँगै मरिसनले आफूले झूटो नबोलेको बताइसकेका छन् । परम्परागत पनडुब्बी देशको प्रतिरक्षाका लागि अपर्याप्त भएकाले अस्ट्रेलिया ओकुस सम्झौतामा सहभागी हुनुपरेको मरिसनको दाबी छ । उनले दुई देशबीच आपसी विश्वास र सम्बन्ध फेरि स्थापित गरिनुपर्ने बताएका छन् । ओकुस सम्झौताअन्तर्गत अमेरिकी प्रविधि प्रयोग गरेर अस्ट्रेलियाले पहिलो पटक परमाणु ऊर्जाबाट चल्ने पनडुब्बी बनाउने छ । त्यसमा आर्टिफिसियल इन्टेलिजन्स (एआई) तथा अन्य प्रविधि समावेश रहेका जनाइएको छ । अस्ट्रेलियाले लामो समयपछि गरेको ठूलो प्रतिरक्षा सम्झौताका कारण फ्रान्ससँग सन् २०१६ मा गरेको पनडुब्बीसम्बन्धी सम्झौता खारेज भएको हो ।"
अफगानिस्तानको अस्पतालमा विस्फोट,काबुल (एजेन्सी) अफगानिस्तानको काबुलस्थित सैनिक अस्पतालमा मंगलबार भएका विस्फोटमा कम्तीमा २५ जनाको मृत्यु भएको छ । ५० जना घाइते भएका बीबीसीले जनाएको छ । स्थानीय सञ्चारमाध्यमले भने घटनामा मारिनेको संख्या अझै बढी भएको दाबी गरेका छन् ।काबुलको सबैभन्दा ठूलो सैनिक अस्पताल सरदार मोहम्मद दाउद खान अस्पतालमा दुईवटा विस्फोट गराइएको हो । अस्पतालमा ४ सय शय्या छन् । घटनाको अहिलेसम्म कुनै समूहले जिम्मेवारी लिएको छैन । गृह मन्त्रालयका प्रवक्ता क्वरी सइद खोस्तीले घटनाबारे छानबिन सुरु भइसकेको जनाएका छन् । स्थानीय व्यक्तिहरूले इस्लामिक स्टेटका लडाकुहरू अस्पतालभित्र छिर्दै गरेको देखेको जनाएका छन् । स्वास्थ्यकर्मीहरूका अनुसार विस्फोटसँगै अस्पतालमा केही राउन्ड गोली प्रहारसमेत गरिएको थियो । सामाजिक सञ्जालमा स्थानीयले सार्वजनिक गरेका तस्बिरहरूमा अस्पताल भवनबाट निकै ठूलो धूवाँको मुस्लो फैलिएको देख्न सकिन्छ । इटालियन सहायता समूह एमर्जेन्सीले आफूहरूले सञ्चालन गरेको अस्पतालमा ९ जना घाइते उपचारका लागि आएको जनाएको छ । उक्त अस्पताल घटनास्थलबाट करिब ३ किमि टाढा छ । अस्पतालबाट ज्यान जोगाएर भागेका एक स्वास्थ्यकर्मीले पहिलो विस्फोटलगत्तै गोली चलाइएको र त्यसको १० मिनेटपछि अर्को विस्फोट गराइएको बताएको समाचार संस्था रोयटर्सले जनाएको छ । अफगानिस्तानमा मध्य अगस्टमा तालिवानले सत्ताकब्जा गरेपछि सशस्त्र इस्लामिक स्टेटका लडाकुले आक्रमण तीव्र पारेका छन् । यसअघि उक्त अस्पतालमा सन् २०१७ मा पनि आक्रमण भएको थियो । त्यतिबेला ३० जनाभन्दा बढीले ज्यान गुमाएका थिए । तालिवानले सत्ता नियन्त्रणमा लिएयता इस्लामिक स्टेटले काबुल विमानस्थलसहित विभिन्न स्थानमा गराएका विस्फोटमा करिब दुई सय जनाको मृत्यु भइसकेको छ ।
भारतमा संक्रमितको संख्या घट्यो,नयाँदिल्ली (एजेन्सी) भारतमा कोभिड१९ बाट दैनिक रूपमा संक्रमितको हुनेको संख्या पुनः घट्न थालेको छ । भारतीय स्वास्थ्य तथा परिवार कल्याण मन्त्रालयका अनुसार पछिल्लो २४ घण्टामा १० हजार ४ सय २३ जनामा मात्र भाइरसको संक्रमण पुष्टि भएको छ । मन्त्रालयका अनुसार भारतमा हाल १ लाख ५३ हजार ७ सय ७६ जना सक्रिय संक्रमित छन् । यो संख्या २ सय ५० दिनपछिकै सबैभन्दा कम भएको अधिकारीले जनाएका छन् । भारतमा अहिले सक्रिय अवस्थामै रहेकाको संख्या कुल संक्रमितको ०४५ प्रतिशत मात्रै हो । हाल संक्रमणको अवस्थामा रहेकाको संख्या सन् २०२० को मार्चयताकै कम हो । सोमबार भारतमा १५ हजार २१ जना संक्रमणमुक्त भएका छन् । भारतमा हालसम्म ६१ करोड २ लाखभन्दा बढीमा कोभिड१९ को परीक्षण गरिसकिएको छ ।
आक्रमणमा १० मारिए,औगाडौगु (एजेन्सी) बुर्किना फासोको डाम्बम गाउँमा सोमबार बन्दुकधारीहरूले कम्तीमा १० सर्वसाधारणको हत्या गरेका छन् । बन्दुकधारीले ४ जनालाई अपहरण गरेका समाचार संस्था एआईबीले मंगलबार जनाएको छ । संस्थाका अनुसार अज्ञात बन्दुकधारीहरूले सोमबार बिहान नाइजरसँगको सीमाक्षेत्रबाट करिब १६ किलोमिटर टाढा डाम्बम मार्कोये कम्युनका बासिन्दालाई आक्रमणको निसाना बनाएका थिए । एआईबीले बुर्किना फासोको सशस्त्र सेनाले यस क्षेत्रमा कारबाही सुरु गरेको बताएको छ ।
९२ गैरकानुनी आप्रवासीको उद्धार,त्रिपोली (एजेन्सी) शरणार्थीसम्बन्धी संयुक्त राष्ट्रसंघीय उच्चायुक्तको कार्यालयले लिबियास्थित समुद्री तटबाट सोमबार ९२ गैरकानुनी आप्रवासीको उद्धार गरिएको जनाएको छ । उद्धार गरिएकाहरूलाई लिबिया फर्काइएको छ । कार्यालयले एक ट्वीट गर्दै त्रिपोली फर्काइएकामध्ये ४ जना महिला रहेको जनाएको छ । उनीहरू एक दिनअघि जुवाराबाट त्यता प्रस्थान गरेका थिए । यसवर्ष तटीय क्षेत्रबाट मात्र करिब २८ हजार गैरकानुनी आप्रवासीलाई लिबिया फर्काइसकिएको कार्यालयले जनाएको छ ।
जोखिमपूर्ण पेसा,भक्तपुरको मध्यपुर थिमिस्थित एक घरमा रङरोगनको काम गर्दै मजदुर । अग्ला घरहरूमा रङ लगाउँदा अपनाउनुपर्ने सुरक्षाको उपायमा धेरैले ध्यान दिँदैनन् । तस्बिर ः अनिश रेग्मीकान्तिपुर
लुम्बिनी खाद्यान्नमा आत्मनिर्भर,"(पाल्पा)  लुम्बिनी प्रदेश खाद्यान्न उपलब्धतामा आत्मनिर्भर बनेको छ । प्रदेशका १२ जिल्ला खाद्यान्न उत्पादनमा आत्मनिर्भर भई बचतको अवस्थामा छन् । अघिल्ला दुई वर्षको उत्पादन हेर्दा प्रदेशमा खाद्यान्नमा सबै जिल्ला आत्मनिर्भर देखिएको लुम्बिनी प्रदेश कृषि विकास निर्देशनालयले जानकारी दिएको छ । प्रविधि विकास तथा प्रसारका प्रयासले गर्दा खाद्यान्न उत्पादनमा वृद्धि भएको निर्देशनालयको भनाइ छ । नीतिगत व्यवस्था, संस्थागत संरचना, भौगोलिक अवस्थिति र हावापानीको विविधताले पनि खाद्यान्न उत्पादनमा अग्रसरता देखिएको हो । प्रदेशमा उच्च मूल्य जाने बालीवस्तुहरूको क्षेत्रफल विस्तार तथा उत्पादकत्व वृद्धि गर्न सकिने प्रशस्त सम्भावना छ । जैविक विविधतायुक्त क्षेत्र, रैथाने बाली र ग्रामीण प्रविधि ज्ञानको सदुपयोगले पनि उत्पादन बढेको हो । निजी क्षेत्र र सहकारीको संलग्नता र तीन सरकारको भूमिकाले पनि यसमा सहयोग पुगेको निर्देशनालयले जनाएको छ । खाद्यान्न उत्पादन आवश्यकताको अध्ययन गर्दा तराईका ६ जिल्ला खाद्यान्न बचतमा मजबुत छन् । पहाडका ६ जिल्ला पनि कमजोर नरहेको निर्देशनालयको दाबी छ । रूपन्देही, कपिलवस्तु, बर्दिया, दाङ, बाँके र पश्चिम नवलपरासी खाद्यान्न बचतमा मजबुत देखिएको लुम्बिनी प्रदेश कृषि विकास निर्देशनालयका निर्देशक यमनारायण देवकोटाले बताए । तराईमा उत्पादन र उत्पादकत्व दर पनि बढी छ, ४१ औं विश्व खाद्य दिवसका अवसरमा कृषि ज्ञान केन्द्र पाल्पामा आयोजित कार्यक्रममा उनले भने, पहाडमा उत्पादनको अवस्था कमजोर छैन । बालीमा विविधीकरण पनि बढेको छ । पहाडका पाल्पा, गुल्मी, अर्घाखाँची, प्यूठान, रोल्पा, रुकुम पूर्वमा उत्पादनको बचत कम भए पनि आत्मनिर्भर रहेको तथ्यांकले देखाएको उनको भनाइ छ । खाद्यान्न उत्पादनमा आत्मनिर्भर देखिए पनि सबै खाद्यान्नको समान उपयोग हुन नसक्दा समस्या देखिएको छ । प्रदेशका १२ जिल्लामा २० लाख ५१ हजार टन खाद्यान्न उत्पादन भएको छ । ४ लाख ४५ हजार टन बचत हुने गरेको देवकोटाले बताए । प्रदेशको जनसंख्यालाई हेर्दा ९ लाख ४६ हजार टन खपत हुने देखिएको छ । यसबाहेक कुल उपभोग्य प्रशोधित खाद्यान्न १३ लाख ९२ हजार टन छ । उत्पादन बढी भए पनि वितरणको अवस्थामा भने समान नभएको उनको भनाइ छ । यसले गर्दा ५२ प्रतिशत घरधुरी खाद्य असुरक्षित र उनीहरूलाई आफ्नो उत्पादनले वर्षभरि खान पुग्दैन । प्रदेशको खाद्य सुरक्षा तथा पोषणको अवस्था हेर्ने हो भने १० प्रतिशत घरधुरी गम्भीर प्रकृतिका खाद्य असुरक्षित छन्, देवकोटाले भने, खाद्य र पोषण सुरक्षाको अभावले शिशु र बालमृत्युदर उच्च छ । प्रदेशमा खाद्य असमानताका कारण कुपोषित जनसंख्या ३७ दशमलव ६ प्रतिशतछ । लुम्बिनी प्रदेशको बर्दियामा २ लाख ९६ हजार, रूपन्देहीमा २ लाख ७४ हजार, दाङमा २ लाख ३२ हजार, कपिलवस्तुमा २ लाख २६ हजार, बाँकेमा २ लाख २ हजार टन खाद्यान्न उपलब्धता छ । यसैगरी नवलपरासी पश्चिममा १ लाख २१ हजार, पाल्पामा ९४ हजार, गुल्मीमा १ लाख १४ हजार, अर्घाखाँचीमा ९५ हजार, रोल्पामा ८० हजार, प्यूठानमा ७६ हजार र रुकुम पूर्वमा ३५ हजार टन खाद्यान्न उपलब्धता छ । उत्पादनका हिसाबले लुम्बिनी प्रदेशमा खाद्यान्न बाली ६ लाख २१ हजार ९ सय हेक्टरमा गरिन्छ । नगदेबालीको अवस्था पनि राम्रो छ । ९९ हजार हेक्टरमा नगदेबाली, ८० हजार हेक्टरमा दलहन, १६ हजार हेक्टरमा फलफूल र ४१ हजार हेक्टरमा तरकारी खेती गरिन्छ । मसलाबाली भने ८ हजार हेक्टर क्षेत्रफलमा मात्र हुने कृषि विकास निर्देशनालयले जनाएको छ । बढ्दो भात खाने प्रवृत्तिले अन्य स्वस्थकर खाद्यान्न बालीको उपयोगमा कमी हुन गई ठूलो परिमाणमा चामलको आयात हुने गरेको देखिएको छ । यसरी भात खाने बढ्दो संस्कारलाई प्रतिस्थापन गर्न मकै, गहुँ, कोदो, फापरलगायत रैथाने तथा कम उपयोग भएका बालीका परिकार उपभोग गरी खाद्यान्नको विविधीकरण गर्नुपर्ने देखिएको निर्देशनालयले जनाएको छ । पाँच वर्षमुनि उमेरका ४२ दशमलव १ प्रतिशत बालबालिका खानपान नमिल्दा कुपोषित रहेको कृषि ज्ञान केन्द्र पाल्पाकी वरिष्ठ अधिकृत कामना अधिकारी भट्टराईले बताइन् । यो प्रदेशमा खानपानकै कारण ३८ दशमलव ५८ प्रतिशत बालबालिका पुड्का छन् । ५३ प्रतिशत बालबालिका रक्तअल्पता भएका छन् । भूमिहीन, दलित, जनजाति, न्यून आय भएका परिवार बढी प्रभावित देखिएको उनको भनाइ छ । उत्पादित खाद्यान्न बालीहरूको समान उपयोग हुन नसक्नु मुख्य कारण हो, उनले भनिन्, खाद्यान्नमा बढी मात्रामा चामलको उपयोगले गर्दा ठूलो परिमाणमा चामल आयात भइरहेको छ । दैनिक चामल खाने संस्कारबाट अब मकै, कोदो, फापर नखाने हो भने लुम्बिनी प्रदेशमा चामल र गहुँ आयात अझै बढ्ने उनले बताइन् । घरपालुवा पशु चौपाया, पन्छीहरूलाई खुवाउने अनाजको परिमाण पनि धेरै नै छ । भान्सा, होटल र रेस्टुरेन्टबाट दैनिक नोक्सान हुने गरेको छ । प्रदेशमा खाद्य तथा पोषण सुरक्षाका लागि उच्च मूल्य जाने बाली वस्तुहरूको क्षेत्रफल विस्तार तथा उत्पादकत्व वृद्धि गर्न सकिने प्रशस्त सम्भावना रहेको लुम्बिनी प्रदेश कृषि निर्देशनालयको भनाइ छ । प्रदेशमा जैविक विविधतायुक्त क्षेत्र छ । रैथानेबाली र ग्रामीण प्रविधि ज्ञानको सदुपयोग गर्दै निजी क्षेत्र र सहकारीको संलग्नताले पनि खाद्यान्न उत्पादनमा आत्मनिर्भर बनेको हो । खाद्यवस्तुको असमान पहुँच तथा वितरणले गर्दा चुनौती थपिएको वरिष्ठ कृषि अधिकृत अधिकारीले बताइन् । बढ्दो भात खाने प्रवृत्तिकै कारण अन्य स्वास्थ्यकर खाद्यान्न बालीको उपयोगमा कमी हुन गई ठूलो परिमाणमा चामलको आयात हुने गरेको खाद्यान्नको अवस्था अध्ययन गरेका पाल्पाका प्रमुख जिल्ला अधिकारी जगन्नाथ पन्तको भनाइ छ ।"
धराप घरमा बस्छन् बाढीपहिरोपीडित,"(खप्तडछान्ना, बझाङ)  बादल लाग्दा पनि घरभित्र बस्न डर लाग्न थालेको छ, उनले भनिन पहिरो बगेकोबग्यै छ, अलिकति पानी पर्यो भने पनि गाउँ नै बगाएर कुन ठाउँ पुर्याउने हो भन्ने चिन्ताले पिरोल्छ । यहाँ त बस्न लायक एउटा घर पनि छैन । अन्त जाने ठाउँ पनि छैन । हिउँदे वर्षा सुरु हुनुअघि नै गाउँ सार्न नसके फेरि दुर्घटना हुन सक्ने भन्दै उनले आफ्नो चिन्ता सुनाइन् । खप्तडछान्ना गाउँपालिका१ की जयन्ती जोशीजसरी चिन्ता गर्ने थुप्रैजना छन् । कात्तिक २ मा आएको पहिरोले खप्तडछान्ना१ मसुराडी गाउँका चार घर भत्किए । २२ घर मुक्तहलियाको बसोबास रहेको यो गाउँको माथि र गाउँ मुन्तिरबाट एकसाथ आएको पहिरो खस्दा कसैका घर भासिएका छन् भने कुनै घर चर्किएका छन् । कुनै घर अगाडीबाट हेर्दा सद्दे जस्ता देखिए पनि पछाडी भ्वाङ परेका छन् । कुनै घरको आँगन नै पहिरोले लगेको छ ।गाउँ नै छियाछिया भएपछि मध्यरातमा यहाँका बासिन्दाको भागाभाग भयो । कोही गाउँमाथिको डाँडाबाघ देउताको मन्दिरको चौरमा त कोही परिवार स्थानीय बागेश्वरी आधारभूत विद्यालयमा गएर ज्यान जोगाए । चार दिनसम्म खुला चौरमा बसेका हलिया परिवार वर्षा रोकिएपछि बस्तीमा फर्केका छन् । पहिरोले घर पूर्ण रूपमा क्षति भएका परिवारलाई छिमेकीले शरण दिएका छन् ।हलिया हुँदा मालिकले दिएको बस्न जग्गा दिएका थिए । त्यसैमा मुक्त हलिया पुनःस्थापना कार्यक्रमको सहयोगको रकमले घर बनाएका उनीहरूको घडेरी अझैसम्म आफ्नो नाममा छैन । विकल्प नभएपछि धरापमा ओत लाग्नुपर्ने बाध्यतामा मसुराडीवासी छन् । अन्त टाउको लुकाउने ठाउ कतै छैन । केटाकेटीहरू चिसोले बिरामी हुन थालेपछि मरे पनि मरौला भनेर भत्केकै घरमा बस्न थालेको हौं, रति कामीले भने, सबैका घरको अगाडि पछाडिबाट पहिरो लागेको छ । गाउँ जेबाला (धराप) थापे जस्तो छ । घरमा बसे पनि डरले निद्रा लाग्दैन । कतिपय परिवार राति सुत्ने बेलामा आफ्नोभन्दा कम जोखिम भएको घरमा आएर सुत्ने गरेका छन् । जसको घरमा सुते पनि उस्तै जोखिम छ, चार जना बालबच्चासहित छिमेकमा शरण लिएकी बसिरहेकी काली कामीले भनिन्, बसिरहेका बेला बाहिर कुनै ठूलो आवाज आए पनि बच्चाहरू तर्सिने गरेका छन् ।यही वडामा पर्ने डाँडागाउँको अवस्था पनि उस्तै छ । गाउँभरि दर्जन बढी ठाउँमा सानाठूला पहिरो खसेका छन् । सबैजसो घर चर्किएका छन् । कतिपय घर भासिएर बाँगो भएका छन भने पहिरोले च्याप्पिएर कतिपय घरको झ्यालढोका खोल्न नमिल्ने अवस्थामा छन् । २५ परिवारको बसोबास रहेको यो गाउँमा एउटा पनि घर जोखिममुक्त छैन । गाउँ नै पहिरोबीचको टापु जस्तो भएको छ । खप्तडछान्नाकै खातीगाउँको हालत पनि उस्तै छ । जडारी गाडमा आएको बाढीले यही गाउँका १२ वटा घरपसल बगाएको थियो । बचेका घरहरू पनि खोलाको डिलमा पुगेका छन् । बालुवाको डिल जोडले हावा चले पनि खस्न थालेको छ । यो गाउँका २० भन्दा बढी घर जोखिममा छन । बाढीले ३ सय रोपनीभन्दा बढी जमिन बगाउँदा यो गाउँका ३० भन्दा बढी परिवार सुकुम्बासी भएका छन् । आधा गाउँ बाढीले लगिसक्यो । बचेका घरहरू दुईचार घण्टा ठूलो वर्षा भए पनि भत्किने अवस्था छ, स्थानीय राजेन्द्र खातीले भने । बाढीपहिरोको जोखिममा रहेका यस गाउँपालिकाका पसलबगर, बाँगापाटा, गडीगाउँ, कडाँलगाउँ, कालु खेती, ऐचेली, द्यालीलगायत दर्जन बस्ती नै सार्नुपर्ने अवस्थामा छन् । गाउँपालिकाको तथ्यांकअनुसार १ सय ५३ परिवारका ८ सय ८७ जनाभन्दा बढी अहिले पहिरोले आंशिक क्षति पुर्याएको घरमा बसिरहेका छन् । कतिपय गाउँहरू हिउँदे वर्षामै पनि पहिरोले बगाउने अवस्थामा पुगेका छन् । मैले आफैं गएर तपाईंहरू सुरक्षित ठाउँ खोजेर सरिहाल्नुस् भनेको छु, गाउँपालिका अध्यक्ष बर्कबहादुर रोकायाले भने, गाउँपालिकाकै स्रोतले बस्ती सार्न सक्ने अवस्था छैन । कतिवटा बस्ती यस्तो खालको जोखिममा छन् भनेर पालिकाले तथ्यांक संकलन गर्ने उनले बताए ।"
नागरिकता बनाउनेको चाप बढ्यो,सिन्धुली (कास) जिल्ला प्रशासन कार्यालय सिन्धुलीमा नागरिकता बनाउनेको थामी नसक्नुको चाप छ । कार्यालयका नायब सुब्बा रवीन्द्र गौतमका अनुसार सेवाग्राहीको भीड बढेका कारण यसअघि आधा घण्टामै उपलब्ध गराइँदै आइएको नागरिकताका लागि दिनभर लाग्ने गरेको छ । चाडपर्व मनाउन घर आएका जिल्लावासीका कारण कार्यालयमा चाप बढेको हुन सक्ने उनको अनुमान छ । उनका अनुसार दसैंअघिसम्म दिनमा ५० वटाको हाराहारीमा नागरिकताका लागि फाराम संकलन हुन्थ्यो । अहिले यो संख्या २ सयको हाराहारीमा पुगेको छ । फाराम संकलन भएकामध्येबाट दैनिक १ सय २० वटासम्म नागरिकता जारी गरिएको सहायक प्रजिअ ऋद्धिप्रकाश सिटौलाले बताए । नागरिकता लिनेको भीड बढेपछि कार्यालयका अन्य फाँट तथा कारागारका कर्मचारीलाई समेत खटाइएको उनले जनाए । भीड नियन्त्रण गर्न प्रहरी परिचालन गरिएको छ ।
सिन्धुलीका ६ पालिकामा शून्य संक्रमित,"सिन्धुली (कास) जिल्लाका ९ वटा स्थानीय तहमध्ये ६ वटामा कोरोना संक्रमितको संख्या शून्यमा झरेको छ । तीनपाटन, फिक्कल, गोलन्जोर, घ्याङ्लेख, मरिण र हरिहरपुरगढी गाउँपालिकामा हाल कोही पनि संक्रमित नरहेको स्वास्थ्य कार्यालयको दाबी छ । कमलामाई नगरपालिकामा ३२ जना, दुधौली नगरपालिकामा ८ जना र सुनकोसी गाउँपालिकामा भने ३ जना संक्रमित रहेका कार्यालयले जनाएको छ । संक्रमित सबै घरमै छन् । कार्यालयका अनुसार कोरोनाको दोस्रो लहर सुरु भएयता जिल्लामा ३ हजार २ सय ५१ जनामा संक्रमण पुष्टि भएको छ । जसमध्ये ४५ जनाको मृत्यु भएको छ । जिल्लामा हालसम्म ८३ हजार ३ सय २२ जनाले कोरोनाविरुद्धको पहिलो मात्रा खोप लगाएका छन् । दुवै मात्रा लगाउनेको संख्या ३९ हजार ७ सय १८ छ ।"
एकीकरण पदमार्गमा पूर्वाधार निर्माण,"काभ्रे (कास) नेपाल एकीकरणका बेला प्रयोग भएका पदमार्गको विकास, विस्तार गर्न नेपाली सेनाले पूर्वाधार निर्माण गर्न थालेको छ । धुलिखेलस्थित देवीस्थान र पनौतीस्थित शारदाकोटमा सेनाको कालीजंग गणले शौचालयसहितको पूर्वाधार निर्माण गरेको हो । शारदाकोटमा १० लाख र देवीस्थानमा ८ लाख रुपैयाँको लागतमा शौचालयसहितको पूर्वाधार निर्माण गरेर स्थानीय सरकारलाई हस्तान्तरण गरिएको छ । यी स्थानलाई नियमित पदमार्गका रूपमा सञ्चालन गर्न र पर्यटकीय गन्तव्यको रूपमा विकास गर्न पूर्वाधार विकास गर्दै लगिएको कालीजंग गणका गणपति मिलन थापाले बताए । धुलिखेल नगर प्रमुख अशोककुमार व्याञ्जु श्रेष्ठ र पनौती नगर प्रमुख भीम न्यौपानेले सेनाले हस्तान्तरण गरेका पूर्वाधारको संरक्षण र सञ्चालन गर्ने प्रतिबद्धता जनाए । तत्कालीन राजा पृथ्वीनारायण शाहले नेपाल एकीकरण गर्ने क्रममा विसं १८०३ देखि १८२० सम्म काभ्रेमा प्रयोग गरिएका ६ वटा पदमार्ग पहिचान गरी नामकरण गरिएको छ । ती पदमार्गले नगरकोट, नाल्दुम, महादेवपोखरी, अर्नकोट, पलाञ्चोकगढी, भवरकोट, तिमालकोट, धुलिखेल, चौकोट, शारदाकोट, गोरखनाथ, पनौती, खड्पु, बनेपा, साँगा, नालालगायत स्थान जोडेको छ ।"
नेपाललाई अवसर,"(काठमाडौं)  आईसीसी महिला ट्वान्टी२० विश्वकपका लागि एसियाली छनोटको तयारी र सम्भावनाबारे राष्ट्रिय टोलीकी कप्तान रुबिना क्षेत्रीले एउटा सटीक विश्लेषण गरिन्, मेरो टोलीले जुन किसिमबाट त्याग र कडा मिहिनेत गरिरहेको छ, त्यसले कप्तानका रूपमा मलाई गर्व लागेको छ । उनले थपिन्, टोलीका सिनियर खेलाडीहरूसँग अब धेरै समय बाँकी छैन । मसँग पनि धेरै समय छैन । यो प्रतियोगितालाई हामीले आफ्नो जीवनको ठूलो अवसरसँगै जुनियर खेलाडीका लागि आत्मविश्वास वृद्धि र महिला क्रिकेट विकासमा यो प्रतियोगिता महत्त्वपूर्ण हुने देखेको छु ।नेपाली महिला क्रिकेटले विश्वकपमा अहिलेसम्म एसिया छनोट पार गर्न सकेको छैन । झन्डै डेढ दशकदेखि राष्ट्रिय टोलीबाट योगदान गरिरहेका कप्तान रुबिना, सीता रानामगर, करुणा भण्डारी, ज्योति पाण्डेहरू करिअरको उत्तरार्द्धमा छन् । उनीहरूसहित १८ खेलाडी विश्वकप ग्लोबल छनोटमा पुग्ने लक्ष्यसहित अहिले प्रशिक्षणरत छन् ।खेलाडीको विश्वास र तयारीबाट सन्तोषजनक भए पनि नेपालले दुई वर्षदेखि अन्तर्राष्ट्रिय प्रतियोगिता खेलेको छैन । कोभिड१९ कालमा घरेलु क्रिकेट पनि चलायमान हुन सकेन । १३ औं दक्षिण एसियाली खेलकुद नै नेपाली टोलीको पछिल्लो अन्तर्राष्ट्रिय प्रतियोगिता हो । त्यतिबेला नेपालले कांस्य पदक जितेको थियो । अघिल्लो वर्ष दाङमा प्रधानमन्त्री कप र काठमाडौंमा सम्पन्न ललितपुर मेयर कप प्रतियोगिताका आधारमा नेपाली टिम छनोट गरिएको हो । दसैंअघिको एक महिना प्रशिक्षकको प्रत्यक्ष निगरानीमा आफ्नै क्षेत्रमा र दसैंपछि त्रिवि क्रिकेट मैदानमा नेपाली टोली बन्द प्रशिक्षणमा छ । प्रशिक्षक जगत टमाटाले २४ जनाबाट अन्तिम टिम तयार पारिसकेका छन् । प्रतियोगिताअघि केही वैदेशिक प्रशिक्षणसमेत गर्ने योजनाअनुसार घरेलु भूमिमा अन्तिम तयारी गरिरहेको नेपाली टिम ब्याटिङमा धेरै केन्द्रित भएको छ ।अहिले मुख्य रूपमा ब्याटिङमा केन्द्रित छौं । किनभने पछिल्ला केही वर्षमा हाम्रो नतिजा हेर्ने हो भने हामी ब्याटिङमै कमजोर देखिन्छौं । ब्याटिङ राम्रो बनाउन मैले पनि यो दुई वर्ष राम्रो तयारी गरेको छु । अरू खेलाडीले पनि जिम्मेवार भएर खेलेका छन्, कप्तान रुबिनाले कान्तिपुरसँग भनिन्, हाम्रो अहिलेको मुख्य ध्यान भनेको नै घरेलु क्रिकेटमा भएको प्रदर्शन अन्तर्राष्ट्रियस्तरमा कसरी लागू गर्ने भन्ने हो । धेरैजसो म्याच सिनारियो नै खेलेका छौं । हरेक ब्याटरले जिम्मेवार भएर कसरी खेल्ने, इनिङ्सलाई कसरी सम्हाल्ने भन्नेबारे काम गरिरहेका छौं ।प्रशिक्षक टमाटाले पनि ब्याटिङमा केन्द्रित हुँदै म्याच एक्सपोजरमा पनि ध्यान दिइएको बताए । बलिङ र फिल्डिङलाई उत्तिकै ध्यान दिइएको छ । तर, बोर्डमा राम्रो स्कोर बन्न सक्यो भने आत्मविश्वास बढ्छ, उनले भने, एउटा चुनौती के छ भने १३ औं सागपछि नेपाली टोलीले पहिलोपल्ट अन्तर्राष्ट्रिय प्रतियोगिता खेल्दैछ । त्यसैले एक्सपोजर म्याचहरूमा हामीले जोड गरिरहेका छौं ।नेपालले प्रतियोगिताअघि बंगलादेश र कतारमा अभ्यास खेल खेल्ने तयारी गरिरहेको छ । कतार क्रिकेट संघकै निमन्त्रणा भएकाले कतार यात्रा लगभग निश्चित भइसकेको छ । यूएईमा प्रतियोगिता हुने भएकाले पनि वातावरणअनुकूल हुन कतार भ्रमण फाइदाजनक हुने बुझाइ टोलीको छ । त्यसअघि बंगलादेशमा केही दिन अभ्यास र मैत्रीपूर्ण खेलको तयारी नेपाल क्रिकेट संघ (क्यान) ले गरेको छ ।आईसीसीले सेप्टेम्बर २० देखि २६ सम्म मलेसियामा तय गरेको यो प्रतियोगिता कोभिड१९ महामारीका कारण प्रभावित भएको हो । अब प्रतियोगिता नोभेम्बर २२ देखि २८ सम्म यूएईमा हुँदै छ । यहाँ नेपालले मलेसिया, भुटान, कतार, यूएई र हङकङसँग प्रतिस्पर्धा गर्नेछ । यो प्रतियोगिता विजेताले ग्लोबल छनोटमा महादेशस्तरीय छनोटबाट आएका टोलीसँग फाइनल प्रतियोगिताका लागि प्रतिस्पर्धा गर्नेछ । यो प्रतियोगिताको नतिजाले नेपाली महिला क्रिकेटको व्यस्तता पनि निर्धारण गर्नेछ । यो प्रतियोगिता जितेको अवस्थामा ग्लोबल छनोट हुँदै विश्वकपसम्मको सम्भावनाबारे कप्तान रुबिनाले राम्ररी बुझेकी छन् । त्यसैले त जुनियर खेलाडीमा आत्मविश्वास जगाउने माध्यमका रूपमा उनको टिप्पणी छ ।अघिल्ला प्रतियोगिताहरूमा नेपालका लागि ठूलो चुनौतीमा रहने थाइल्यान्ड यसपल्ट एसिया छनोटमा छैन । चीनले पनि सहभागिता नजनाएपछि नेपाल उपाधिको मुख्य दाबेदार हो । अहिलेको तयारी र खेलाडीको मनस्थिति हेर्दा थाइल्यान्ड भइदिएको भए अझै रमाइलो हुने कप्तान रुबिनाको दाबी छ ।किनभने यसपालि हाम्रो टिमको सन्तुलन नै फरक छ । हामीले जसरी आफूलाई तयार पारेका छौं र आफ्नो आत्मविश्वास बढाएर खेलेका छौं, त्यसले हामीलाई विपक्षी टिमबारे मतलब गर्दैनथ्यो, प्रतियोगिताबारे आत्मविश्वासी देखिएकी रुबिनाले थपिन्, अहिले अवस्थामा यो प्रतियोगिताका सबैजसो प्रतिस्पर्धीलाई हामीले हराइसकेका छौं । त्यो दुई वर्षअघिको कुरा हो । अहिले चाहिँ हरेक खेलमा राम्रो गर्दै जाने र विपक्षी टोलीप्रति निगरानी गर्ने योजनामै छौं ।टमाटाले चाहिँ कुनै पनि विपक्षीलाई कमजोर आँक्न नमिल्ने तर्क गरे । उनको दाबी के थियो भने, ६ टोलीसम्मिलित प्रतियोगितामा एउटा टोलीमात्र अर्को चरणमा जान्छ भन्ने हामीले बिर्सनुहुँदैन । हामी आफैं पनि पछिल्लो दुई वर्षदेखि अन्तर्राष्ट्रिय क्रिकेट खेल्न पाएका छैनौं र आफ्नो स्तर परीक्षण गर्न पाएका छैनौं । हामीले हरेक खेलमा राम्रो क्रिकेट खेल्नुपर्छ ।नेपालले लामो समयदेखि अन्तर्राष्ट्रिय क्रिकेट खेल्दै आएकामा हरेक प्रतियोगितामा फरकफरक प्रशिक्षकले जिम्मेवारी पाउँथे । अर्थात प्रतियोगिता हेरेर क्यानले प्रशिक्षक नियुक्ति गर्ने गरेको थियो । पुरुष टोलीका लागि ठूलो योगदान दिएका सिनियर प्रशिक्षक जगत टमाटालाई एक वर्षको अनुबन्धमा महिला टोलीको प्रशिक्षक नियुक्त गर्दाको प्रभाव टिममा देखिन थालिसकेको थियो । त्यसअघि साग खेलकुदमा पनि उनले तीन महिना महिला टोलीको हेरेका थिए ।लामो समयका लागि प्रशिक्षक नियुक्ति गर्दा कति फाइदा हुन्छ भन्ने त हामीेले अहिले नै बुझिरहेका छौं । सागअघिको तीन महिना हामीलाई जगत सरले हेर्नुभएको थियो । त्यो अनुभवले अहिले हामीलाई धेरै नै फाइदा भएको छ । उहाँलाई सबै थाहा छ । हरेक खेलाडीको कमजोर बलियो पक्ष हेरेर ट्रेनिङ प्लान बनाइरहनुभएको छ, उनले थपिन्, हरेक प्रतियोगितामा प्रशिक्षक परिवर्तन हुँदा सुरुदेखि नै आधार तय गर्नुपर्ने हुन्छ । म चाहन्छु उहाँजस्ता सिनियर प्रशिक्षकलाई एक वर्ष होइन कम्तीमा ३ वर्षसम्म जिम्मेवारी दिएर योजना कार्यान्वयन गर्न दिने हो भने राम्रो हुन्छ । जसले खेलाडीलाई राम्रोसँग बुझोस् र नतिजा पनि निस्कियोस् ।टमाटाले पनि लामो समयका लागि सम्झौता गर्दा प्रशिक्षकहरू राम्रो प्रदर्शनका लागि जिम्मेवार हुने र राम्रो नभएको अवस्थामा जिम्मेवारी खोसिन सक्ने डर रहिरहने हुनाले समग्र महिला क्रिकेटलाई फाइदाजनक हुने बताए ।रुबिनाको दाबी मान्ने हो भने टिममा सिनियर, मध्यम उमेरसमूह र जुनियर खेलाडीको सन्तुलन राम्रो छ । खेलाडीले आफ्नो फिटनेसमा ध्यान दिएका कारण बन्द प्रशिक्षणमा सबैलाई सजिलो भएको छ । यसले टिमको आत्मविश्वास बढाएको छ भने थाइल्यान्ड र चीनजस्ता परम्परागत प्रतिद्वन्द्वीको अनुपस्थिति नेपालका लागि अवसर बन्नेछ ।"
दक्षिण अफ्रिकाको सजिलो जित,अबुधाबी (एएफपी) तीव्र गतिका बलर कागिसो राबाडाले २० रन खर्चेर तीन विकेट लिएपछि दक्षिण अफ्रिकाले ट्वान्टी२० विश्वकपमा मंगलबार बंगलादेशमाथि ६ विकेटको जित निकालेको छ । यो सफलताले दक्षिण अफ्रिकाको सेमिफाइनल प्रवेशको सम्भावना बढेको छ । राबाडा र तीव्र गतिका अर्का बलर एनरिक नोकियाले एक आपसमा ६ विकेट लिए । त्यो प्रदर्शनसामु बंगलादेश १८२ ओभरमा ८४ रनमात्र बनाएर अलआउट भयो । त्यसलाई पछ्याउने क्रममा दक्षिण अफ्रिकाले ४ विकेट गुमायो । तर कप्तान टेम्बा बाभुमाले नटआउट ३१ रन बनाएपछि दक्षिण अफ्रिका १३३ ओभरमै जितसम्म पुगेको थियो । सुपर १२ को चरणमा दक्षिण अफ्रिकाको यो तेस्रो जित हो । बंगलादेशका तस्किन अहमदले १८ रनमा दुई विकेट लिए । तर लगातार सबै चार खेलमा हारको कमजोर प्रदर्शनसँगै बंगलादेशको सेमिफाइनलको सम्भावना समाप्त भएको छ । दक्षिण अफ्रिकाले टस जितेर पहिले बलिङको निर्णय गरेपछि राबाडा आक्रामक भएर प्रस्तुत भए । उनले मोहम्मद नइमलाई ९ रनमा आउट गरेपछि सौम्य सरकारलाई शून्यमा पेभेलियन पठाए । राबाडाको ह्याट्रिक सम्भावना मुसफिकर रहिमले रोके पनि त्यसको तीन बलपछि उनी बिना रनको खाता खोलेर आउट भए । नोकियाले कप्तान महमुदुल्लाहको विकेट लिएपछि बंगलादेश अझ कमजोर बनेको थियो । यस्तै ड्वाइने प्रिटोरियसको बलमा अफिफ हुसेन शून्यमा आउट भए । त्यस प्रदर्शनका कारण बंगलादेश ५ विकेट गुमाएर ३४ रनको खराब स्थितिमा थियो । त्यसपछि नोकिया र लेग स्पिनर तब्राइज साम्सीले एक आपसमा पाँच विकेट लिए र बंगलादेशलाई २० ओभर पनि खेल्न दिएनन् । बंगलादेशका लागि मेहदी हसनले सर्वाधिक २७ रन बनाए । उनी नोकियाकै सिकार भए । त्यसको जवाफमा दक्षिण अफ्रिका पनि एक समय तीन विकेट गुमाएर ३३ रनको खराब स्थितिमा पुगेको थियो । एडिन मार्करम भने तस्किन अहमदको बलमा शून्यमै आउट भए । रसी भान डेर डुसेनले २२ रन बनाएपछि बाभुमाले दक्षिण अफ्रिकालाई जितको बाटोमा डोर्याए । नसुम अहमदको बलमा डुसेन आउट हुनु अगाडि उनीहरूले ४७ रनको साझेदारी गरे । डेविड मिलरले विजयी चौका प्रहार गरे र दक्षिण अफ्रिका पछिल्ला ३ खेलमा ३ जित निकाल्न सफल रह्यो । दक्षिण अफ्रिका आफ्नो पहिलो खेलमा पराजित रहेयता यो सफलता चुम्न सफल रहेको हो । यो समूहमा ४ खेलमा चारै जित निकालेको इंग्ल्यान्ड शीर्षमा छ भने त्यसपछि दक्षिण अफ्रिका दोस्रो स्थानमा छ ।
अल्मुताइरी अझ बढी महत्त्वाकांक्षी,"(काठमाडौं)  नेपालले साफ च्याम्पियनसिप २०२१ को फाइनल खेल्ने निश्चित भएपछि मुख्य प्रशिक्षक अब्दुल्लाह अल्मुताइरीले घोषणा गरेका थिए, अब फेरि नेपाल फर्किन्नँ । तर, उनी फर्किए । अल्मुताइरीले मंगलबार नेपाली मिडियासामु प्रस्तुत भएर सन् २०२४ सम्मका लागि अनुबन्ध गरेको बताए । उनी किन फर्किए त ? उनकै शब्दमा भन्दा, म नेपाली फुटबलका लागि फर्केको हुँ । नेपाली खेलाडी, नेपाली समर्थक र मेरा सहयोगीका लागि फर्केको हुँ । अब के त ? उनी अझै बढी महत्त्वाकांक्षी देखिएका छन् । नेपाल आएयताको पहिलो प्रेस मिटमा उनका तीन दाबी थिए, नेपाललाई साफ च्याम्पियनसिपको फाइनल पुर्याउने, एसिया कप छनोटको तेस्रो चरण प्रवेश गर्ने र राष्ट्रिय टिम आफैंलाई बलियो बनाउने छु । मैले यी सबै दाबी पूरा गरेको छु । सुरुमा मैले यस्तोभन्दा सबै हाँस्थे । तर, अहिले यो सबै वास्तविकतामा परिणत भएको छ, उनले दाबी साथ भने । नयाँ अनुबन्धका लागि आफू खुसी भएको पनि सुनाए । उनले अबको अवधिका लागि आफ्नो कार्यक्रम प्रस्तुत गरेका छन् । त्यसअनुसार उनी साफ च्याम्पियनसिप जित्न चाहन्छन् र अबको केही वर्षमा नेपाललाई एसिया कपमा छनोट गराउन चाहन्छन् । अहिले तत्कालका लागि उनी एसिया कप २०२३ को छनोटमा केन्द्रित हुन चाहन्छन् । प्रशिक्षक अल्मुताइरीले यसबारे प्रस्ट पारे, अबको एसिया कप छनोटमा राम्रो खेलेर हाम्रो उद्देश्य फिफा वरीयतामा सुधार गर्नु हुनेछ । यसले सन् २०२६ को विश्वकप छनोटमा हाम्रो अवसर अझ राम्रो हुनेछ । यसका लागि उनले राष्ट्रिय टिममा केन्द्रित ६ पानाको योजना पनि सार्वजनिक गरे । नेपालले यसपल्ट एसिया कप छनोटको तेस्रो चरण खेल्दै छ । त्यसको निश्चित कार्यक्रम आउन भने बाँकी छ । छनोटको ड्र पनि भएको छैन । त्यस ड्र का लागि फिफा वरीयताको १ सय ६९ औं स्थानमा रहेको नेपाल चौथो पट मा परेको छ । अब जुनमा हुने भनिएको छनोटका खेल सम्भवतः सेप्टेम्बरतिर हुन सक्नेछ । प्रशिक्षक अल्मुताइरीले त्यसै अनुसार राष्ट्रिय टिमको प्रशिक्षणको बृहत् कार्यक्रम बनाएका हुन् । सन् २०२२ को फिफा डे अनुसार उनले चार अवसरमा अन्तर्राष्ट्रिय मैत्रीपूर्ण खेलको योजना पनि बनाएका छन् । तर नेपालले खेल्ने प्रतिद्वन्द्वी टिमबारे भने उनले खुलाउन चाहेनन् । उनले अब नेपालले खेल्ने टिम अझ बलियो र फिफा वरीयताको माथिल्लो स्थानको हुने मात्र दाबी गरे । सेप्टेम्बरअगाडि उनले सात चरणमा राष्ट्रिय टिमको अभ्यास र प्रशिक्षणको कार्यक्रम बनाएका छन् । त्यसका लागि उनले कम्तीमा २६ र बढीमा ३६ खेलाडीलाई बोलाउने छन् । उनले साफ च्याम्पियनसिपको फाइनल पुगेर पनि उपाधिबाट वञ्चित हुनुपरेकामा दुःख व्यक्त गरे । उनले भने, उपाधि नजिक पुगेर पनि हामी पराजित रह्यौं । त्यसमा भने म निकै दुःखी छु । तर हामी पहिलोपल्ट फाइनल पुगेका थियौं र यो सबै समर्थकका कारणले सम्भव भएको हो । साफ च्याम्पियनसिप समाप्तिसँगै सिधै कतार फर्केका अल्मुताइरीले दोहामै अखिल नेपाल फुटबल संघ (एन्फा) का अध्यक्ष कर्माछिरिङ शेर्पासँग नयाँ अनुबन्धबारे छलफल गरेका थिए ।"
झापा भेट्रान्सलाई उपाधि,काठमाडौं (कास) अन्त्यतिर दस खेलाडीमा सीमित भए पनि झापा भेट्रान्स फुटबल क्लबले खुमलटारलाई २१ ले हराएर मंगलबार मेयर कप भेट्रान फुटबलको उपाधि जितेको छ ।दशरथ रंगशालामा आयोजित फाइनलमा श्यामकुमार गोलेको दुई गोल सहयोगमा झापाले पछाडि परेको स्थिति उल्टाएर उपाधि जितेको हो । निर्धारित ६० मिनेटको प्रतिस्पर्धामा कप्तान नरेन्द्र लामाले २७ औं मिनेटमा खुमलटारलाई अग्रता दिलाए पनि श्यामले ३९ औं मिनेटमा बराबरी गरेर झापालाई खेलमा फर्काए । उनले इन्ज्युरी समयमा निर्णायक गोल गरे ।इन्ज्युरी समयमै सन्तोष बस्नेतले रातो कार्ड बेहोरेपछि झापा १० खेलाडीमा समेटिएको थियो । विजेता झापाले ५ लाख र उपविजेता खुमलटारले २ लाख ५० हजार रुपैयाँ हात पारे ।
आरभ र सलोनी च्याम्पियन,"काठमाडौं (कास) आरभसम्राट हाडा र सलोनी तामाङ मंगलबार गणेशमान सिंह राष्ट्रिय टेनिस प्रतियोगितामा च्याम्पियन भएका छन् ।पुरुषतर्फ आरभले मंगलबार फाइनलमा ऋतिक राणालाई ६३, २६, ६१ ले र सलोनीले प्रेरणा कोइरालालाई ६३, ६४ ले हराए । पुरुष र महिला एकलतर्फ शीर्ष तीन स्थान प्राप्त गर्नेले ८० हजार, ४० हजार र २० हजार रुपैयाँ पुरस्कार पाए । गणेशमान सिंह फाउन्डेसनले नेपाल टेनिस संघको सहयोगमा आयोजना गरेको प्रतिस्पर्धा पुरुष युगलतर्फ प्रदीप खड्का र अनिल शाहीको विजयी भयो । जोडीले अकी जुवेन राउत र निहालजंग थापाको जोडीलाई ६४, ७६ ले हरायो । युगलतर्फका शीर्ष तीनले ४० हजार, २० हजार र १० हजार रुपैयाँ पुरस्कार पाए । सातदोबाटोस्थित टेनिस कोर्टमा ४५ वर्षमाथि पुरुष एकलमा विमलकुमार गुरुङले सिजर गुरुङलाई ६१, ६१ ले पराजित गरे । युगलतर्फ चन्द्र शाही र देगेन्द्र श्रेष्ठको जोडी विजयी भयो ।"
