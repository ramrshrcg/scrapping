शीर्षक,विवरण
जबराको राजीनामाबाहेकमा सम्झौता नगर्न खबरदारी,"न्यायालयमा हुने गरेको विकृति, विसंगति र भ्रष्टाचारलाई निर्मलीकरण गर्ने र न्याय प्रशासनलाई सुधार गर्ने सम्बन्धमा कुनै पनि प्रतिबद्धता र बाचा पूरा नगरेकोन्यायपालिकामा हुन सक्ने विकृति, विसंगति, अनियमितता वा भ्रष्टाचार एवम् बिचौलियाबाट हुन सक्ने कार्यक्रम रोकथामका लागि कानुनी, संरचनागतलगायत उपायसहितको प्रतिवेदन र सुझाव कार्यान्वयनका लागि जिम्मेवारीसहितको कार्ययोजना पेस गर्न बनेको समितिले सार्वजनिक गरेको प्रतिवेदनलाई कार्यान्वयन गर्नुको साटो उपहासको विषय बनाएकोनेपाल बार एसोसिएसन, सर्वोच्च अदालत बार एसोसिएसन, इमानदार र स्वच्छ छविका न्यायकर्मी र न्याय क्षेत्रका सम्मानित व्यक्तिहरुले पटकपटक उठाउँदै आएको जायज माग र सरोकारलाई बेवास्ता गरेकोन्यायिक नेतृत्वका लागि आवश्यक न्यायिक गुण तथा कार्यक्षमता, असल आचरण, व्यवहार र चरित्रको अभाव रहेको"
एसएसबीद्वारा सुस्तामा ड्रोननिगरानी,"त्यतिमात्र होइन दार्चुला सदरमुकाम खलंगास्थित नेपाली सेनाको ब्यारेकमाथिबाट भारतीय हेलिकोप्टर तारन्तार ओहोरदोहोर गर्न थालेपछि त्यसप्रति आपत्ति जनाउँदै भदौ २० मा परराष्ट्र मन्त्रालयले भारतलाई कूटनीतिक नोट पठाएको थियो । भारतले त्यसको अहिलेसम्म जवाफ फर्काएको छैन । त्यस घटनाको दुई महिनापछि नवलपरासीको सुस्तामा पसेर पुनः एसएसबीले ड्रोनबाट सीमा निरीक्षण गरेको हो । एक सुरक्षा अधिकारीले सुस्ता क्षेत्रमा भएको पछिल्लो घटना भारतीय सुरक्षाकर्मीको बलमिच्याइँको निरन्तरता भएको बताए ।सुस्ता र कालापानी क्षेत्रलाई नेपाल र भारत दुवै देशले विवादित भूमि भनेर स्वीकार गरेका छन् । यसलाई कूटनीतिक माध्यमबाट समाधान गर्न दुवै देश सहमत भइसकेका छन् तर त्यसलाई बेवास्ता गरेर एसएसबीले बिनाअनुमति ड्रोनबाट सीमा गस्ती र निगरानी बढाएको हो । त्यसक्रममा एसएसबीका सुरक्षाकर्मी नेपालतर्फको जमिनमा समेत प्रवेश गरी केही समय गस्ती गरेर फर्किएका छन् । सुस्तामा निर्माणाधीन झोलुंगे पुलबाट नजिकै बसेर एसएसबीले ड्रोन उडाएको स्थानीय रामधनी कोइरीले बताए । ड्रोन उडाउन एसएसबीका एक दर्जन सुरक्षाकर्मी आइतबार दिउँसो नेपाली भूभागतर्फ प्रवेश गरेका थिए । एसएसबीले नेपाली भूभागमा ड्रोन उडाएको देखेपछि माछा मार्न र गोठालो गएका स्थानीयले नजिकै रहेको सीमा प्रहरी चौकीमा खबर गरेका थिए । नेपाल प्रहरीले जानकारी पाउनासाथ सुस्ताको सैनिक टोलमा तैनाथ सशस्त्र प्रहरीको बोर्डर आउट पोस्ट (बीओपी) लाई जानकारी गराएको थियो । बीओपीबाट डेढ किलोमिटर उत्तरपश्चिममा एसएसबीले ड्रोन उडाएको हो । ड्रोन उडाएको देखेपछि स्थानीय बासिन्दा एसएसबी भएतर्फ जान खोजेका थिए तर एसएसबीले नजिक नआउन चेतावनी दिएको कोइरीले बताए । प्रजिअ मिश्रका अनुसार अन्तर्राष्ट्रिय सीमाबाट नेपाल र भारत दुवैतर्फ एकअर्का देशलाई असर पुग्ने गरी ५५ किमि क्षेत्रभित्र संरचना निर्माण गर्न पाइँदैन । त्यस क्षेत्रमा दुवै देशका सुरक्षाकर्मी एकतर्फी गस्ती र सीमा सुरक्षाका लागि नजाने सहमति पनि रहेको उनले बताए । तर त्यसलाई ख्याल नगरी एसएसबीका सुरक्षाकर्मी सिमलको रूखबाट नेपालतर्फ प्रवेश गरेको बताए ।अन्तर्राष्ट्रिय कानुनअनुसार एक देशले अर्को देशमा हवाई र स्थलमार्गबाट कुनै पनि गतिविधि गर्न पाउँदैनन् भने हेलसिन्की अभिसन्धिअनुसार दुवै देशले एकअर्का देशको अनुमतिबिना सीमा क्षेत्रमा कुनै पनि संरचना बनाउन पाउँदैनन् । त्यसलाई उल्लंघन गरेर भारतले सीमावर्ती इलाकामा सधैं यस्ता बलमिच्याइँका घटना दोहोर्याउने गरेको छ । कान्तिपुरसँगको कुराकानीमा स्थानीय बासिन्दा कोइरीले ड्रोनबाट सुस्ताको नेपाली भूभागमा एसएसबीले निगरानी गरेको आफूले पहिलोपटक देखेको बताए ।सुस्तास्थित सशस्त्र प्रहरीको बीओपीका सई चित्र खड्काले सुस्ताको एक नम्बर ठोक्कर आसपासमा भारतीय एसएसबी फोर्सका जवान आएको भन्ने जानकारीका आधारमा आफ्नो टोली त्यहाँ पुग्दा उनीहरू हिँडिसकेको जानकारी दिए । त्यसपछि सई खड्काले भारतीय एसएसबीका स्थानीय कमान्डरलाई फोन गरेर किन नेपाली भूभागमा गस्ती पठाएको भनेर प्रश्न गरेका थिए । एसएसबीका अधिकारीले नयाँ आएको कन्स्टेबल (हबलदार) ले बाटो भुलेर त्यता गस्ती गर्न पुगेको जवाफ फर्काएको सई खड्काले कान्तिपुरलाई टेलिफोनमा जानकारी दिए ।दुवै देशले सीमा विवाद रहेको भनेर स्वीकार गरेको क्षेत्रबाट नजिकै भारततर्फ चार स्थान (वाल्मीकि आश्रमसमेत) मा एसएसबीको फौज अड्डा जमाएर बसेको छ । सुस्तावासीले भारतीय सुरक्षाकर्मीकै संख्यामा नेपाली सुरक्षा पोस्ट थप्न माग गर्दै आए पनि सरकारले सुनेको छैन । सुस्ताको ७ हजार हेक्टरमा नेपालीले अवादी र खेतीपाती गर्दै आएका छन् । सुस्तामा २ सय ६५ नेपाली घरधुरी छ । करिब ४ हजार नेपाली बसोबास गर्छन् । तीमध्ये २ सय ९८ जनासँग मात्र नेपाली नागरिकता छ । सुस्तामा १९ हजार ९ सय ८० हेक्टर जमिनमा विवाद रहेको बताइन्छ ।२०२८ सालयता भारतले नेपालको ४६ हजार हेक्टर जमिन अतिक्रमण गरिसकेको भए पनि सरकारले भारतसँग बलियो कूटनीतिक वार्ता गरेर आफ्नो जमिन फर्काउन सकेको छैन । जिल्ला प्रहरी कार्यालय नवलपरासी पश्चिमका प्रहरी उपरीक्षक (एसपी) मनोजकुमार यादवले प्रवेश गर्न नपाउने विवादित भूमिमा आएर फर्किसकेको भन्ने जानकारी पाएको टेलिफोनमा बताए । एसएसबीको टोली सुस्तामा आएको र फर्किंदा जग्गा नाप्ने फित्ता लिएर हिँडेको भन्ने सुनियो, हाम्रो प्रहरी त्यहाँ पुग्दा हिँडिसकेका रहेछन्, उनले भने । सुस्ता क्षेत्रको सुरक्षा र सीमा अपराध अनुसन्धानका लागि प्रहरीबाट सईको कमान्ड र सीमा सुरक्षाका लागि सशस्त्र प्रहरी निरीक्षक (इन्स्पेक्टर) को कमान्डमा बीओपी तैनाथ छ । तर सीमाबाट नेपाली भूमि छिरेर एसएसबीले ड्रोन उडाउँदा पनि दुवै सुरक्षा निकाय बेखबर बनेका हुन् ।"
विदेशमा भेटिँदै नेपाली सम्पदा,गिमे म्युजियममै पाटनको च्यासल हिटीबाट हराइरहेको १२ औं शताब्दीको प्रस्तर सिर्जना श्रीधर विष्णुको मूर्ति पनि भेटिएको छ । यसरी सम्पदाको पहिचान भएपछि सम्बद्ध मुलुकका नेपाली नियोगले आफ्नो सम्पत्ति फिर्ता ल्याउन पहल गर्नुपर्नेमा बेलायत र फ्रान्सस्थित नियोगले खासै तदारुकता देखाउन सकेका छैनन् । अमेरिकाबाट भने वासिङ्टन र न्युयोर्कस्थित नेपाली कूटनीतिक नियोगको सहजीकरणमा फेला परेका मूर्ति घरफिर्ती भइरहेको छ ।
'मृत्युमार्ग बन्दै कर्णाली राजमार्ग,"कृष्णप्रसाद गौतम (सुर्खेत), तुलाराम पाण्डे (कालीकोट), राजबहादुर शाही (मुगु) र ज्योति कटुवाल (दैलेख)"
"हल्ला धेरै, काम सुस्त","(हुम्ला)  हुम्लालाई राष्ट्रिय सडक सञ्जालमा जोड्ने गरी बजेट विनियोजन गरेको घोषणा गर्न पाँच वर्षयताका सबै सरकारले छुटाएका छैनन् । बजेट पनि विनियोजन नभएको होइन । हुम्लालाई सडक सञ्जालमा जोड्न सरकारले २०७१ देखि कर्णाली करिडोर निर्माण सुरु गरेको हो । तर काम सुस्त हुँदा हुम्ला सदरमुकाम सिमकोटमा अहिलेसम्म सडक पुगेको छैन । सडक सुविधा नहुँदा हुम्लामा हवाई यातायातको विकल्प छैन । अहिलेको सरकारले पनि एक वर्षभित्र हुम्लामा सडक पुर्याउने घोषणा गरेको छ । तर कठिन भूगोल, अपर्याप्त बजेट अभाव, समयमै काम नहुनुलगायत कारणले ढिलाइ भइरहेको छ । अब १० किलोमिटर सडक बन्दा हुम्ला सदरमुकाम सिमकोट राष्ट्रिय सडक सञ्जालमा जोडिन्छ । सिमकोटदेखि सरिसल्ला खण्डको लालीखोला भीरदेखि स्यालतडीसम्मको क्षेत्रमा सडकको ट्र्याक खोल्नै बाँकी छ । १० किमिमध्ये ७ किमिमा चट्टान फुटाउन सरकारले एक महिनाअघि नेपाली सेनालाई जिम्मा दिने निर्णय गरिसकेको छ । बाँकी ३ किलोमिटरमा भने निर्माण व्यवसायीमार्फत काम हुनेछ । कर्णाली करिडोरअन्तर्गतको कालीकोटको खुलालुदेखि सिमकोटसम्मको १ सय ७३ किमिमध्ये १ सय ६३ किमि ट्र्याक खुलिसकेको हिल्सासिमकोट सडक आयोजनाका प्रमुख इन्जिनियर बिसुनदास लामाले बताए । खुलालुदेखि सरिसल्लासम्मको १ सय २३ किमिको निर्माण नेपाली सेनाले गरेको हो । बाँकी ४० किमिमा सडक डिभिजन कार्यालयमार्फत ट्र्याक खोलिएको थियो । अहिलेसम्म कर्णाली करिडोर निर्माणमा १ अर्ब ५ करोड ७७ लाख रुपैयाँ खर्च भइसकेको आयोजना कार्यालयले जनाएको छ ।यो करिडोरमा भारी हिमपातका कारण मंसिरदेखि चैतसम्म काम गर्न समस्या छ । ठाउँ ठाउँमा भेटिने कडा चट्टानका कारण पनि सडक निर्माणमा समस्या भएको प्रमुख इन्जिनियर लामाले बताए । मेसिनले चट्टान फुटाउन सकिँदैन, विस्फोटक पदार्थ ल्याउन पनि प्रक्रिया झन्झटिलो हुँदा काम बर्सेनि प्रभावित भइरहेको छ, उनले भने । बाँकी खण्डमा निर्माणको काम अघि बढाउन सेना र आयोजना कार्यालयले संयुक्त अनुगमन गरिरहेको उनले जानकारी दिए । कोरोना महामारीका कारण चीनले २०७६ मंसिरदेखि हिल्सा नाका बन्द गरेपछि निर्माण सामग्री ढुवानीमा पनि समस्या भएको सडक आयोजना कार्यालयले जनाएको छ । चीनबाट निर्माण सामग्री नआउँदा करिडोरअन्तर्गतका ४ वटा पुल निर्माणको काम ठप्प छ । चीनतर्फको हिल्साबाट सिमकोटसम्म ९५ किमि सडकखण्डमा ट्र्याक खोलिसकिएको छ । तर च्याछारा भीरको ग्रेड मिलाउन अझै बाँकी रहेको लामाले बताए । सरकारले भारतको रुपैडियादेखि चीनको हिल्सालाई सडक सञ्जालले जोड्न कर्णाली करिडोरको अवधारणा अघि सारेको हो । यसको निर्माण पूरा भए कर्णालीको विकासले फड्को मार्ने नागरिक अगुवा पदम लामाले बताए । कर्णालीको समग्र विकासका लागि पनि यो करिडोरको आवश्यकता छ, उनले भने, तर ७० सालयताका सबै सरकारले एक वर्षभित्रै हुम्लामा गाडी पुर्याउने घोषणा गरे पनि पुग्दो बजेट कहिल्यै आएन ।"
बस दुर्घटनामा १२ को मृत्यु,"(सल्यान)  सल्यानको खलंगाबाट दाङको तुलसीपुर जाँदै गरेको यात्रुबस आइतबार कपुरकोट५ खारखोलामा दुर्घटना हुँदा १२ जनाको मृत्यु भएको छ भने १८ जना घाइते भएका छन् । शनिबारको भाइटीका सकेर आआफ्नो गन्तव्यतर्फ लागेका यात्रु चढेको रा१ख २५५२ नम्बरको बस खारखोलाको घुम्तीमा मोडिन नसकेर सडकबाट करिब २ सय मिटर तल खसेको हो । घटनास्थलमा ५ र उपचारार्थ लैजाँदै गर्दा ७ जनाको मृत्यु भएको प्रहरीले जनाएको छ ।मृत्यु हुनेमा ९ महिला, एक पुरुष र २ बालबालिका छन् । सल्यानको शारदा नगरपालिका२ की ६५ वर्षीया मीना डाँगी, ३ की ६६ वर्षीया लीला बुढाथोकी, १२ की ५३ वर्षीया प्रभा चलाउने, छत्रेश्वरी२ दमाचौरका २९ वर्षीय तिलक ओली र त्रिवेणी१ की २४ की मीना शाहीको मृत्यु भएको छ । यस्तै मृत्यु हुनेमा दाङको घोराहीकी ६५ वर्षीया इन्द्रा अधिकारी, बबई६ की ६० वर्षीया कलादेवी बुढाथोकी, ६५ वर्षीया गैलीदेवी रेउले, शान्तिनगर८ की ३५ वर्षीया सावित्रा केसी छन् । मृत्यु भएकामध्ये एक बालक, एक बालिका र एक महिलाको सनाखत हुन बाँकी रहेको प्रहरीले जनाएको छ । गम्भीर चोट लागेका १८ जनालाई हेलिकोप्टरबाट नेपालगन्ज पठाइएको छ भने सामान्य घाइतेको जिल्ला अस्पतालमा उपचार भइरहेको सल्यानका डीएसपी गोविन्द थापाले बताए । प्रमुख जिल्ला अधिकारी लक्ष्मीदेवी हुमागाईंले तिहार सकेर घर फर्कन लागेका धेरै महिला दुर्घटनामा परेको बताइन् । गृह मन्त्रालय विपद् व्यवस्थापन समितिसँग समन्वय गरेर सुरुमा आठ जना गम्भीर घाइतेलाई हेलिकोप्टरबाट उद्धार गरिएको उनले जानकारी दिइन् ।"
कांग्रेस प्रदेश नेतृत्वमा आकांक्षीको लहर,"ल कलेन्द्र सेजुवाल (काठमाडौं)कांग्रेसको मंसिर १६१७ मा हुने प्रदेश अधिवेशनमा आफूपक्षीयलाई जिताउन शीर्ष नेताहरू सक्रिय हुन थालेका छन् । प्रदेश अधिवेशनको नतिजाबाट त्यसको एक सातापछि हुने केन्द्रीय महाधिवेशनको परिणाम आकलन गर्न सकिने भएकाले उनीहरूको सक्रियता बढेको हो । पार्टीको विधानले प्रदेश कार्यसमितिलाई बलियो हैसियत दिएका कारण आकांक्षी पनि धेरै देखिएका छन् । प्रदेश १ मा संस्थापन समूहले केन्द्रीय सदस्यद्वय भीष्मराज आङ्दम्बे वा अमृत अर्याललाई अघि सार्न खोजेको छ । संस्थापनइतर समूहबाट केन्द्रीय सदस्य गुरुराज घिमिरे र प्रदेशसभा संसदीय दलका नेता राजीव कोइरालामध्ये एक जना उम्मेदवार बन्ने सम्भावना छ । उनीहरू दुवै जना नेता शेखर कोइरालानिकट मानिन्छन् । संस्थापन समूहको पहिलो रोजाइ आङ्दम्बे भए पनि उनले आरक्षित कोटाबाट सहमहामन्त्री लड्न खोजिरहेका छन् । प्रदेश १ मा पूर्वमहामन्त्री कृष्णप्रसाद सिटौलाको पनि प्रभाव रहेको छ । प्रदेश २ मा सभापति शेरबहादुर देउवा र उपसभापति विमलेन्द्र निधि समूहबीच प्रतिस्पर्धा हुने देखिन्छ । संस्थापन समूहमा रहेका नेतामध्ये चन्द्रमोहन यादव, प्रदीप गिरी, रामसरोज यादव निधितिर र आनन्दप्रसाद ढुंगाना, महेन्द्र यादव देउवातिर छन् । संस्थापनइतर समूहको नेतृत्व केन्द्रीय सदस्य अमरेशकुमार सिंहले गरेका छन् । उनी नेत्री सुजाता कोइरालानिकट मानिन्छन् । प्रदेश २ मा नेतृत्वका लागि निधिले प्रदेश सरकारका भौतिक पूर्वाधार विकासमन्त्रीसमेत रहेका रामसरोज यादवलाई अघि सार्न चाहेका छन् । देउवा समूहले रौतहट जिल्ला सभापति कृष्ण यादवलाई र पौडेल समूहले पर्साका जिल्ला सभापति अजय द्विवेदीलाई अघि सार्न खोजेका छन् । प्रदेश २ का रौतहटबाहेक जिल्लामा कात्तिक २७ मा मात्रै वडा अधिवेशन हुँदै छ । त्यसैले कसको अवस्था के हुने भन्ने अहिल्यै स्पष्ट भइसकेको छैन । वाग्मती प्रदेशमा देउवा समूहबाट प्रदेशसभा संसदीय दलका नेता धादिङका जिल्ला सभापति इन्द्र बानियाँ आकांक्षी छन् । पौडेल समूहबाट काभ्रेका पूर्वजिल्ला सभापति मधु आचार्य, धादिङका पूर्वसभापति रामनाथ अधिकारी र नुवाकोटका जिल्ला सभापति जगदीशनरसिंह केसी चर्चामा छन् । सिटौला समूहबाट भीमसेनदास प्रधान आकांक्षी छन् । उक्त समूहका नेता हरिहर अधिकारीले देउवासिटौला समूहबीच काठमाडौं जिल्लामा देउवा समूहलाई र प्रदेशमा सिटौला समूहलाई सहयोग गर्न प्रयास भइरहेको बताए । अधिक मतभार रहेको काठमाडौंमा पकड जमाएका नेता प्रकाशमान सिंहको प्रभाव पनि वाग्मतीको उम्मेदवारीमा पर्ने देखिएको छ । गण्डकीमा पूर्वकानुनमन्त्री यज्ञबहादुर थापा र तनहुँका पूर्वसभापति रघुनाथ पौडेल आकांक्षी छन् । १२ औं महाधिवेशनमा केन्द्रीय सदस्य भइसकेका मुख्यमन्त्री कृष्णचन्द्र नेपालीको पनि चर्चा छ । देउवा समूहबाट केन्द्रीय सदस्य अर्जुन जोशी दाबेदार छन् । गण्डकीमा संस्थापनइतर समूह बलियो भए पनि वरिष्ठ नेता पौडेल र महामन्त्री कोइरालाको समीकरण कसरी बन्छ भन्नेले धेरै हदसम्म प्रभाव पार्ने आकलन छ । लुम्बिनीमा देउवा समूहबाट पूर्वगृहराज्यमन्त्री देवेन्द्रराज कँडेल र रूपन्देहीका नेता भरत शाह आकांक्षी छन् । संस्थापनइतर समूहबाट रोल्पाका जिल्ला सभापति अमरसिंह पुन र दाङका महासमिति सदस्य भरत शर्माले नेतृत्वमा आकांक्षा देखाएका छन् । पुन नेता शेखर कोइरालानिकट र शर्मा वरिष्ठ नेता पौडेलनिकट हुन् ।कर्णालीमा देउवा समूहले जुम्लाका पूर्वसांसद ललितजंग शाही, कालीकोटका पूर्वजिल्ला सभापति कालीबहादुर सहकारी र जाजरकोटका पूर्वसभासद राजीवविक्रम शाहमध्ये एक जनालाई अघि सार्न खोजेको छ । शाही पौडेल समूह छाडेर देउवातिर लागेका भए पनि गृहजिल्ला जुम्लामा प्रदेशसभा क्षेत्रीय प्रतिनिधिमा देउवा समूहका एक जना पनि आउन सकेनन् । त्यसैले देउवा समूहभित्र उनलाई प्रदेश सभापतिको उम्मेदवार बनाउन नहुने दबाब छ । संस्थापनइतर समूहबाट केन्द्रीय सदस्य हृदयराम थानी र तरुण दलका महामन्त्री भूपेन्द्रजंग शाही आकांक्षी छन् । मुख्यमन्त्रीसमेत रहेका केन्द्रीय सदस्य जीवनबहादुर शाहीले पिछडिएको क्षेत्रबाट सहमहामन्त्री लड्ने तयारी गरेपछि देउवा समूहले थानी वा शाहीसँग भिड्ने बलियो उम्मेदवारको खोजी गरिरहेको छ । कर्णालीमा दुई निर्वाचन क्षेत्र भएको सुर्खेत र दैलेखको परिणामले कुन समूहको अवस्था के हो भन्ने निर्क्योल गर्नेछ । सुर्खेतमा वडा अधिवेशनसमेत हुन सकेको छैन भने दैलेखमा प्रदेशसभा निर्वाचन क्षेत्र र प्रतिनिधिसभा निर्वाचन क्षेत्रको अधिवेशन बाँकी छ । सभापति देउवाको गृहप्रदेश सुदूरपश्चिममा इतर समूहबाट डोटीका प्रदेश सांसद भरत खड्का आकांक्षी देखिन्छन् । देउवा समूहबाट भने आकांक्षीको सूची लामो छ । पूर्वमन्त्री एवं केन्द्रीय सदस्य वीरबहादुर बलायर, पूर्वराज्यमन्त्री गोविन्द शाह, कैलालीका जिल्ला सभापति नरनारायण शाह, कञ्चनपुरका पूर्वसभापति बहादुर थापालगायतको नाम चर्चामा छ ।"
प्रभावशाली संरचना,"कांग्रेसको विधानअनुसार प्रदेश नेतृत्वका लागि प्रदेश अधिवेशन प्रतिनिधि र केन्द्रीय महाधिवेशन प्रतिनिधिले भोट हाल्न पाउँछन् । उम्मेदवार बन्न पनि दुईमध्ये एक तहको प्रतिनिधि बन्नुपर्ने प्रावधान छ । नयाँ विधानमा प्रदेश कार्यसमितिलाई जिल्ला कार्यसमिति, प्रतिनिधिसभा क्षेत्रीय कार्यसमिति र प्रदेशसभा क्षेत्रीय कार्यसमितिबीच आवश्यक समन्वय गर्ने निर्देशन दिने, तीनवटै तहका निर्वाचनमा प्रदेशभित्र पार्टीका सबै निकायलाई परिचालन गर्ने, समन्वय गर्ने र आवश्यकताअनुसार निर्देशन दिने अधिकार दिइएको छ । विधानको धारा ३२ मा प्रदेश कार्यसमितिलाई विभिन्न तहको निर्वाचनमा पार्टीका तर्फबाट उम्मेदवारको नाम केन्द्रीय समितिमा सिफारिस गर्ने र निर्णय गर्ने अधिकार दिइएको छ । उक्त धारामा नगरपालिका, उपमहानगरपालिका र जिल्ला समन्वय समितिका प्रमुख तथा उपप्रमुखको उम्मेदवारी निर्णय गर्ने अधिकार दिइएको छ । महानगरपालिका प्रमुख तथा उपप्रमुख र प्रदेशसभा तथा प्रतिनिधिसभा सदस्यको उम्मेदवारीका हकमा तल्लो तहबाट सिफारिस भइआएका नाममा रायसमेत दिएर केन्द्रमा सिफारिस गर्ने जिम्मेवारी दिइएको छ ।युवा नेता नैनसिंह महर पार्टी विधानअनुसार समयमै प्रदेश संरचना नबन्दा केन्द्रीयस्तरका नेताहरूले प्रदेशमा जान रुचि नदेखाएको बताउँछन् । संघीयताको मर्मअनुसार शक्तिशाली प्रदेश संरचनाको व्यवस्था त गरियो, तर त्यसलाई अभ्यासमा ल्याउने काम भएन, उनले भने, यसले गर्दा प्रदेशमा गयो भने राजनीतिक भविष्य के हुन्छ भन्ने जोखिम देखिएको हुन सक्छ । केन्द्रीय नेताहरूको ध्यान आफू कसरी नेतृत्वमा स्थापित हुने र त्यसका लागि बलियो समीकरण कसरी निर्माण गर्ने भन्नेमै देखिन्छ । त्यसैले प्रदेश तहको नेतृत्वमा आफ्नो समूहबाट कसलाई उम्मेदवार बनाउने भन्ने छलफलले ठोस आकार लिन सकेको छैन । प्रदेशबाट एक महिलासहित ३ जना केन्द्रीय समितिमा निर्वाचित हुने प्रावधान छ । त्यसैले अधिकांश आकांक्षीको दाउ सकेसम्म प्रदेश सभापति बन्ने नभए प्रदेशबाट केन्द्रीय सदस्य हुने देखिन्छ । लुम्बिनी प्रदेशमा कांग्रेसको राजनीतिबारे जानकार पत्रकार मेघराज ओली मर्यादाक्रममा केन्द्रीय सदस्य माथि भए पनि अधिकारको हिसाबले प्रदेश नेतृत्व आकर्षक रहेको बताउँछन् ।कांग्रेसमा अहिलेसम्म १३ जिल्लामा जिल्ला अधिवेशन सम्पन्न भइसकेको छ । जुम्लामा प्रदेशसभा क्षेत्रीय अधिवेशन सम्पन्न भएर जिल्ला अधिवेशन हुन बाँकी छ । ६३ जिल्लामा प्रदेशसभा र प्रतिनिधिसभा क्षेत्रीय अधिवेशन अझै हुन सकेको छैन । यी जिल्लामा प्रदेश अधिवेशन र केन्द्रीय महाधिवेशनका प्रतिनिधि छनोट भएपछि मात्र कुन प्रदेशमा कसको अवस्था बलियो हुन्छ भन्ने स्पष्ट हुनेछ । पूर्वमहामन्त्री कृष्णप्रसाद सिटौला सातवटै प्रदेश अधिवेशन सम्पन्न भएपछि मात्र महाधिवेशनमा नेतृत्वका लागि उम्मेदवारी तय हुने बताउँछन् । धेरै जिल्लामा प्रदेशसभा र प्रतिनिधिसभा अधिवेशन हुन सकेका छैनन्, ती अधिवेशनबाट प्रतिनिधि छानिएर आउँछन्, तिनै प्रतिनिधिले प्रदेश र केन्द्रमा मतदान गर्छन्, उनले भने, त्यसैले प्रदेश तहको अधिवेशनले धेरै हदसम्म केन्द्रीय महाधिवेशनको परिणामलाई संकेत गर्नेछ ।"
एमसीसी अनुमोदन राष्ट्रिय सहमतिपछि,"(काठमाडौं)  दलहरूबीच राष्ट्रिय सहमति बनेपछि मात्रै अमेरिकी सहयोग नियोग एमसीसीसँगको अनुदान सम्झौतालाई अघि बढाइने भएको छ । सत्तारूढ गठबन्धनका दलहरूबीचमै यो सम्झौता अनुमोदन गर्ने विषयमा एकमत छैन ।प्रमुख सत्ता घटक कांग्रेस यो सम्झौता संसद्बाट अनुमोदन गर्ने पक्षमा छ भने माओवादी र एकीकृत समाजवादीले सम्झौता संशोधनसहित राष्ट्रिय सहमतिपछि अनुमोदन गर्नुपर्ने बताएका छन् । जनता समाजवादीले आधिकारिक धारणा बाहिर ल्याएको छैन तर संघीय परिषद्का अध्यक्ष बाबुराम भट्टराईले एमसीसी तत्काल अनुमोदन गरेर कार्यान्वयनमा जानुपर्ने बताउँदै आएका छन् । जनमोर्चा सम्झौता अनुमोदन गर्नै नहुने अडानमा छ । प्रमुख प्रतिपक्षी एमालेले सत्ताबाट बाहिरिएपछि एमसीसीको सम्बन्धमा धारणा सार्वजनिक गरेको छैन । नेपालको सडक र ऊर्जा पूर्वाधार विकासका लागि एमसीसीले ५ सय मिलियन अमेरिकी डलर अनुदान सहयोग गर्नेसम्बन्धी सम्झौता संसद्मा पुगेको लामो समय भए पनि अनुमोदन हुन सकेको छैन । कात्तिक १९ मा माओवादी केन्द्रका अध्यक्ष पुष्पकमल दाहालले एमसीसी सम्झौतालाई राष्ट्रिय सहमति गरेर मात्रै संसद्बाट अनुमोदन गर्ने बताए । ललितपुरको खुमलटारमा देउसीभैलो टोलीलाई सम्बोधन गर्दै उनले एमसीसीका विषयमा राष्ट्रिय सहमति नबनाई पारित गर्न नसकिने प्रस्ट पारे । स्कटल्यान्डको ग्लास्गोमा भएको कोप२६ मा सहभागी भएर स्वदेश फर्कंदा कात्तिक १८ मा प्रधानमन्त्री एवं कांग्रेस सभापति शेरबहादुर देउवाले दाहाल र आफूले एमसीसी सम्झौता अनुमोदन गराउँछौं भनेर अमेरिकालाई पत्र पठाइसकेको बताएका थिए । दाहालले भने एमसीसी मुख्यालयलाई पठाएको उक्त पत्रमा राष्ट्रिय सहमति गराएर सम्झौता अनुमोदन गर्ने उल्लेख गरेको बताएका हुन् ।देशमा सबै दलहरूसँग छलफल नगरी, राष्ट्रिय सहमति नबनाई हामीले यसलाई पारित गर्न सकिँदैन । त्यसका निम्ति हामीलाई समय चाहिन्छ । हामी छलफल गर्छौं । समस्या कहाँ छ, त्यसको निदान कसरी गर्न सकिन्छ भन्ने उपाय निकाल्छौं भनेर चिठी लेखिएको हो, उनले भने, हामीले पास गर्छौं भनेर चिठी लेखेको होइन, यो कुरा प्रस्ट होस् ।परराष्ट्रमन्त्री नारायण खड्काले पनि राष्ट्रिय सहमति गरेर मात्र एमसीसी सम्झौतालाई अघि बढाउनुपर्नेमा जोड दिँदै आएका छन् । खड्काले संयुक्त राष्ट्रसंघको ७६ औं महासभाको दौरान न्युयोर्कमा पत्रकारसँग र गत महिना विराटनगर पुगेर पनि सबैको सहमतिमा एमसीसीलाई संसद्बाट अनुमोदन गर्ने उल्लेख गरेका थिए । कांग्रेसका एक नेताका अनुसार प्रधानमन्त्री देउवा एमसीसी अनुमोदन गर्नुपर्ने पक्षमा भए पनि अन्य दलको साथ लिएर मात्र अघि बढाउन चाहन्छन् । प्रधानमन्त्रीजी एक्लै अघि बढ्दा सत्ता गठबन्धनमै समस्या आउन सक्छ, त्यसैले सबैलाई साथमा लिएर अघि बढ्नु हुन्छ, देउवानिकट एक नेताले भने । पूर्वपरराष्ट्रमन्त्री तथा माओवादी उपाध्यक्ष नारायणकाजी श्रेष्ठ सम्झौताका केही प्रावधान संशोधन गरेपछि राष्ट्रिय सहमति गरेर मात्र एमसीसी अघि बढाउनुपर्ने बताउँछन् । सिधै राष्ट्रिय सहमति गरेर अगाडि बढाउने भन्ने होइन, केही बुँदा संशोधन गरेर राष्ट्रिय सहमतिअनुसार अघि बढ्नुपर्छ, उनले भने । प्रधानमन्त्री देउवाले एमसीसीकी उपप्रमुख कार्यकारी अधिकृत एलेक्सिया लाटोर्तुले आफूसँग सम्झौता अनुमोदनका बारेमा कुरा राखेको र आफूले सत्ता गठबन्धनसँग मिलेर अघि बढाउने जानकारी दिएको बताएका थिए । देउवा र लाटोर्तुबीच कात्तिक १७ मा ग्लास्गोमा भेटवार्ता भएको थियो । त्यस अवसरमा देउवाले सम्झौता कार्यान्वयन गर्ने प्रतिबद्धता जनाइसकेको उल्लेख गर्दै अहिलेको संसद् अधिवेशन अर्कै कारणले अन्त्य गरिएको जानकारी दिएका थिए ।अमेरिकाले एमसीसीसँगको सम्झौता हालसम्म अनुमोदन नभएकामा असन्तुष्टि व्यक्त गर्दै आएको छ । संसद् अधिवेशन अन्त्य भएकै दिन कात्तिक १२ मा अमेरिकाले सम्झौता अनुमोदन नभएकामा असन्तुष्टि जनाएको थियो । वासिङ्टन डीसीस्थित एमसीसी मुख्यालयले जारी गरेको विज्ञप्तिमा सम्झौतालाई अगाडि बढाउने वा नबढाउने निर्णय अब नेपालमै निर्भर रहेको उल्लेख गरेको थियो । एमसीसी सम्झौता अनुमोदन नगरिँदा लाखौं नेपाली घरपरिवारलाई थप लाभ पुर्याउन ढिलाइ भएको एमसीसीले जनाएको छ । नेपाल र एमसीसीबीच २०७४ भदौ २९ मा वासिङ्टन डीसीमा सम्झौता भएको थियो । अमेरिकाले उक्त सम्झौतामा संसदीय अनुमोदन गर्नुपर्ने प्रावधान राखेपछि सरकारले संसद्मा उक्त सम्झौता दर्ता गराएको थियो । केपी शर्मा ओली नेतृत्वको सरकारले २०७६ असार ३० मा प्रतिनिधिसभाको विधेयक शाखामा सम्झौता अनुमोदनका लागि दर्ता गराएको हो तर त्यसबेलाको सत्तारूढ नेकपाभित्रको विवादले अनुमोदन प्रक्रिया अघि बढ्न सकेन । पूर्वप्रधानमन्त्रीसमेत रहेका दाहालले एमसीसी सम्झौता संसद्बाट पास गर्नुपर्ने प्रावधानका विषयमा फेरि प्रश्न उठाएका छन् । एमसीसी सम्झौता हुँदा संसद्मा लानुपर्ने, संसद्बाट अनुमोदन गर्नुपर्ने केही कुरा थिएन, अमेरिकाले पैसा दिने र नेपालले लिएर विकास गर्ने भन्ने मात्रै थियो, त्यतिबेला हामी पनि सरकारमा थियौं, त्यतिबेला शेरबहादुर देउवाकै नेतृत्वमा सरकार थियो, उनले भने, त्यतिबेलाका अर्थमन्त्रीले सम्झौता गरेको हो । त्यो सम्झौतामा पार्लियामेन्टमा लगेर ऐनसरह हुने गरी अनुमोदन गर्ने कुरा थिएन । पछि त्यसमा त्यो थपियो । त्यो भएपछि यसको रहस्य के हो त भन्ने प्रश्न खडा भयो र विवाद बन्न आएको हो ।पछि अमेरिकाले एमसीसी सहयोग लिने हरेक मुलुकले संसद्बाट सम्झौतालाई अनुमोदन गर्नुपर्ने अनिवार्य सर्त राखेको थियो । त्यसपछि तत्कालीन केपी शर्मा ओली नेतृत्वको सरकारले उक्त सम्झौतालाई संसद्बाट अनुमोदन गर्न कानुन मन्त्रालयको रायसहित संसद्मा पेस गरेको थियो । प्रतिनिधिसभाको विधेयक शाखामा सम्झौता दर्ता भएलगत्तै त्यसलाई लिएर बहस चुलियो । सत्तारूढ दल नेकपाभित्रै विवाद भएपछि ओली सरकारले सम्झौता अघि बढाउन सकेको थिएन ।"
मंसिर पहिलो सातादेखि मतदाता नामावली संकलन,"(काठमाडौं)  निर्वाचन आयोगले आउँदो निर्वाचनलाई लक्षित गरेर मंसिर पहिलो सातादेखि गाउँगाउँमा मतदाता नामावली संकलन गर्ने तयारी गरेको छ । दुई साताअघि सरकार र निर्वाचन आयोगका पदाधिकारीबीच छलफलपछि आयोगले मतदाता नामावली संकलन गर्ने निर्णय गरेको हो । आयोगले मंसिर पहिलो सातादेखि स्थानीय तहको केन्द्रमा प्राविधिक खटाएर मतदाता नामावली संकलन गर्न अर्थ मन्त्रालयसँग बजेटसमेत माग गरिसकेको छ । ७ सय ५३ स्थानीय तहमा एक महिना मतदाता नामावली संकलन गर्न ११ करोड रुपैयाँ बजेट आवश्यक पर्ने आकलन गरी तिहारअघि नै बजेट माग गरेर अर्थमा पत्राचार भइसकेको आयोगका सचिव सुरेश अधिकारीले बताए । अर्थबाट सहमति आउनेबित्तिकै हरेक स्थानीय तहमा प्राविधिक पठाएर मतदाता नामावली संकलन सुरु गर्छौं, उनले भने । आयोगले ७ सय ५३ स्थानीय तहमा मतदाता नामावली संकलन गर्न प्राविधिकलाई एक महिनाका लागि करारमा नियुक्ति गरेर खटाउन लागेको छ । मतदाता नामावली संकलन हिमाल र पहाडमा २० दिन चल्नेछ भने तराईमा ३० दिन चल्नेछ । एउटा स्थानीय तहमा कम्तीमा १० दिन र बढीमा १५ दिनसम्म मतदाता नामावली संकलन गरिने आयोगले जनाएको छ ।मतदाता नामावली संकलनका लागि एक जना प्राविधिकले हिमाल र पहाडमा एक स्थानीय तहमा १० दिन र अर्कोमा १० दिन खटिनुपर्ने हुन्छ । तराईमा भने एउटा स्थानीय तहमा १५ दिन खटाउने कार्ययोजना आयोगले बनाएको छ । आयोगबाट खटिने प्राविधिकलाई आवश्यक सहयोग पालिकाका जनशक्तिले गर्नेछन् । प्राविधिक सहयोग भने जिल्ला निर्वाचन कार्यालयले उपलब्ध गराउनेछ । स्थानीय तहमा खटिने प्राविधिकले एक दिनको १ हजार ८ सय रुपैयाँ पाउनेछन् । आयोगले अहिले पनि हरेक जिल्ला प्रशासनमा प्राविधिक राखेर मतदाता संकलन गरिरहेको छ । प्रशासन र जिल्ला निर्वाचन कार्यालयमा पनि मतदाता नामावली संकलन यथावत् राखेर स्थानीय तहमा छुटेकालाई समेट्न खोजेका हौं, आयोगका प्रवक्ता शालिग्राम शर्माले भने, जिल्लामा आउन नसक्नेलाई यो सुविधाले सहज बनाउनेछ ।निर्वाचनको मिति घोषणापछि निर्वाचन प्रयोजनका लागि मतदाता नामावली संकलन नहुने कानुनी व्यवस्था छ । आयोगले सरकारसँग चैत ५ भित्र स्थानीय तहको निर्वाचन गरिसक्नुपर्ने कानुनी अड्चन रहेको जानकारी गराइसकेको छ ।"
चार वर्षदेखि इलाका प्रशासन बन्द,"रामेछाप (कास) रामेछापको दुर्गममा सेवा दिन स्थापना गरिएको इलाका प्रशासन कार्यालय लाप्चाने वर्षौंदेखि बन्द छ । कार्यालय बन्द गरेर कर्मचारीले जिल्ला प्रशासन कार्यालयमा कामकाज गर्दै आएका छन् । २०७३ साउनमा स्थापना भएको उक्त कार्यालय सुरुमा ६ महिना र त्यसपछि पटकपटक गरी अर्को ६ महिना गरेर १ वर्ष खुलेको थियो । त्यसयता बन्द छ । कार्यालयमा फर्निचर र उपकरण धुलाम्मे छन् । सरकारले घर वहाल हरेक वर्ष तिरिरहेको छ । तर रेखदेख गर्ने कोही छैनन् ।इलाका प्रशासन बन्द हुँदा त्यस भेगका बासिन्दा सेवा लिन सदरमुकाम मन्थली धाउन बाध्य छन् । गुम्देलदेखि मन्थली आउजाउ सहज छैन । गुम्देलबाट मन्थली पुगेर काम सकेर फर्कन मात्र ३ दिन लाग्छ, गुम्देलका नवराज कार्कीले भने, लाप्चानेमा सेवा सुरु भए सजिलो हुन्थ्यो । लाप्चाने उमाकुण्ड गाउँपालिकाको उच्च पहाडी क्षेत्रमा पर्छ । जाडो महिनामा डम्म कुहिरोले ढाक्ने उक्त स्थानमा बस्न हम्मेसी कोही कर्मचारी रुचाउँदैनन् । सानो बस्ती लाप्चानेबाट अर्को बजार भेट्न बाम्ती या ठोसे पुग्नुपर्छ । सुनसान हुने उक्त क्षेत्रमा इलाका प्रशासन खुल्दा पनि दिनको मुस्किलले १ देखि २ वटा नागरिकता जारी हुने गरेको कम्प्युटर अपरेटर सविन कार्कीले बताए ।लाप्चानेका बासिन्दाले इलाका प्रशासन सञ्चालनका लागि पटकपटक सरकारको ध्यानाकर्षण गराएका छन् । केही प्रमुख जिल्ला अधिकारीहरूलाई बाटै छेकेर कार्यालयमा कर्मचारी पठाउन र सेवा सञ्चालन गरिदिन माग गर्दै आएका छौं, स्थानीय मानबहादुर श्रेष्ठले भने, मागको सुनुवाइ भएको छैन । इलाका प्रशासन बन्द हुँदा गुम्देल, बाम्ती, कुभुकास्थली, प्रिती, गुप्तेश्वर, भुजी, चुचुरे र ठोसेका बासिन्दालाई असहज भएको छ । प्रमुख जिल्ला अधिकारी दीपककुमार पहाडीले नागरिकता वितरण अनलाइन प्रणालीमा गएको तर लाप्चानेमा इन्टरनेटको समस्या भएकाले सेवा दिन कठिनाइ रहेको बताए । उनले कर्मचारी टिम तयारी अवस्थामा रहे पनि प्रविधिका कारण लाप्चानेमा कार्यालय खोल्न नसकिएको जनाए ।"
विश्वासको मत लिँदै मुख्यमन्त्री पाण्डे,"(मकवानपुर)  वाग्मती प्रदेशका मुख्यमन्त्री राजेन्द्रप्रसाद पाण्डेले सोमबार विश्वासको मत लिने भएका छन् । कात्तिक ११ गते चारदलीय गठबन्धनका तर्फबाट मुख्यमन्त्री भएका नेकपा (एकीकृत समाजवादी) संसदीय दलका नेता पाण्डेले दिउँसो ३ बजे बस्ने प्रदेशसभाको बैठकमा विश्वासको मत लिन लागेका हुन् । प्रदेशसभा सचिवालयले पनि विश्वासको मत विभाजन गर्न आन्तरिक तयारी पूरा गरिसकेको छ । प्रदेशसभामा मत विभाजन गर्न छुट्टाछुट्टै लवी बनाइएको सचिवालयले जनाएको छ ।सरकारको प्रवक्तासमेत रहेका आन्तरिक मामिला तथा कानुनमन्त्री कृष्ण खनालले विश्वासको मत लिन मन्त्रिपरिषद् बैठकबाट निर्णय गरी प्रदेशसभामा आधिकारिक पत्र कात्तिक १२ गते दर्ता गराइएको जानकारी दिए । उनका अनुसार सरकारले गठबन्धनमा भएको सहमतिअनुसार विश्वासको मत लिन लागेको हो । प्रदेश प्रमुखबाट मुख्यमन्त्री नियुक्त भएको एक महिनाभित्रमा विश्वासको मत लिनुपर्ने प्रावधान छ । सोहीअनुसार हामी ढिलाइ नगरी विश्वासको मत लिने निष्कर्षमा पुगेका हौं, उनले भने, गठबन्धनको आन्तरिक छलफलका क्रममा तिहार अगाडि नै विश्वासको मत लिने तयारी भएको थियो । तर, सभामुख हेटौंडा बाहिर रहेको र प्रदेशसभाको आफ्नै कार्यक्रमले केही समय ढिलो भएको हो । संविधानको धारा १६८ को उपधारा २ बमोजिम कुनै पनि दलको बहुमत नरहेको अवस्थामा दुई वा दुईभन्दा बढी दलहरूको समर्थनमा मुख्यमन्त्री नियुक्त भएको मितिले एक महिनामा सदनबाट विश्वासको मत लिनुपर्ने हुन्छ । हालको अवस्थामा पाण्डे नेतृत्वको सरकारले सजिलै विश्वासको मत प्राप्त गर्ने देखिन्छ । सभामुखसहित प्रदेशसभामा १०९ मत छ । सरकार टिकाउन ५५ मत भए पुग्छ । गठबन्धनमा रहेका दलहरूसँग ५९ मत छ । गठबन्धनमा रहेका माओवादी केन्द्रसँग २३, कांग्रेस २२, एकीकृत समाजवादी १३ र जनता समाजवादीसँग १ मत छ ।कांग्रेस सचेतक छिरिङ दोर्जेका अनुसार मुख्यमन्त्री पाण्डेलाई विश्वासको मत दिन गठबन्धनका चारवटै दलले आफ्ना सांसदहरूलाई अनिवार्य रूपमा सदनमा उपस्थित हुन निर्देशन दिइसकेको छ । सरकारलाई विश्वासको मत प्रदान गरेर पूर्ण रूपमा काम गर्ने वातावरण दिनुपर्छ । त्यसका लागि गठबन्धनले छिट्टो विश्वासको मत लिन लागेको हो, उनले भने । उनले विश्वासको मत सजिलै प्राप्त गर्ने अवस्था भए पनि कानुनी प्रक्रिया पूरा गरेर सरकार अगाडि बढ्नुको विकल्प नभएको बताए ।मुख्यमन्त्री पाण्डेले सदनमा रहेका साना दलहरू विवेकशील साझा, राप्रपा र नेमकिपासँग पनि प्रक्रिया पूरा गरेर मत माग्ने मुख्यमन्त्री सचिवालयले जनाएको छ । सरकारले सदनमा प्रतिनिधित्व गर्ने सबै दलसँग औपचारिक रूपमा विश्वासको मत माग्नेछ, मन्त्री खनालले भने । उनले त्यसका लागि मुख्यमन्त्री औपचारिक र अनौपचारिक छलफलमा जुटेको बताए । विवेकशीलसँग ३, राप्रपा र नेमकिपासँग दुईदुई मत रहेको छ ।एमालेबाट मुख्यमन्त्री बनेकी अष्टलक्ष्मी शाक्यले अल्पमतमा परेपछि कात्तिक १० गते पदबाट राजीनामा दिएकी थिइन् । ५६ सांसद रहेको एमाले पार्टी विभाजनमा १३ सांसदले एकीकृत समाजवादी रोजेपछि ४३ जनामा खुम्चिएको थियो । अल्पमतमा परे पनि केही समय सत्ता लम्ब्याएकी शाक्यले कात्तिक १० मा पदबाट राजीनामा दिएकी हुन् । प्रदेश सरकारले सदनबाट विश्वासको मत लिएसँगै मन्त्रिपरिषद् विस्तार गर्ने तयारीसमेत अगाडि बढाइसकेको छ । मन्त्री खनालले गठबन्धनमा भागबन्डा मिलाउन आवश्यक परेको खण्डमा मन्त्रालय विभाजन पनि हुन सक्ने बताए । सरकारले पहिलो चरणमा ४ सदस्यीय मन्त्रिपरिषद् विस्तार गरिसकेको छ । पहिलो चरणमा मुख्यमन्त्री पाण्डेले कांग्रेस संसदीय दलका उपनेता कृष्णलाल भँडेल, माओवादी संसदीय दलका उपनेता कुमारी मोक्तान र एकीकृत समाजवादी संसदीय दलका उपनेता कृष्णप्रसाद खनाललाई मन्त्री बनाएका छन् । भँडेललाई भौतिक पूर्वाधार, मोक्तानलाई सामाजिक विकास र खनाललाई आन्तरिक मामिला तथा कानुन मन्त्रालयको जिम्मेवारी दिइएको छ । प्रदेशमा मन्त्रालयको संख्या बढाएर १२ पुर्याउने र चार जना राज्यमन्त्री पनि नियुक्त गर्ने गरी सरकार विस्तारको तयारीमा गठबन्धन जुटेको छ ।"
४० भन्दा बढी सुत्केरी घरमै,"(हेटौंडा)  वाग्मती प्रदेशमा धेरै महिला अझै असुरक्षित ढंगले घरमै सुत्केरी भइरहेको पाइएको छ । प्रदेश स्वास्थ्य निर्देशनालयका अनुसार गत आर्थिक वर्षमा ४० दशमलव ८३ प्रतिशत महिला घरमै सुत्केरी भएका छन् । निर्देशनालयले गत आवमा प्रदेशभर १ लाख ३२ हजार ६ सय ३३ जना गर्भवती हुने प्रक्षेपण गरेको थियो । त्यसमध्ये ७८ हजार ४ सय ८० अर्थात् ५९ दशमलव १७ गर्भवतीमात्र स्वास्थ्य संस्थामा सुत्केरी हुन आएको निर्देशनालयको तथ्यांक छ । तीमध्ये तालिम प्राप्त स्वास्थ्यकर्मीहरूबाट सुरक्षित ढंगले सुत्केरी हुने ५७ प्रतिशत छन् । अघिल्लो आवको भन्दा गत आवमा स्वास्थ्य संस्थामा सुत्केरी हुनेहरूको संख्या भने बढेको छ । निर्देशनालयका अनुसार अघिल्लो आवमा ५८ प्रतिशतमात्र स्वास्थ्य संस्थामा सुत्केरी भएका थिए ।प्रदेशका १३ जिल्लामध्ये रसुवा, सिन्धुपाल्चोक र रामेछापमा घरमै सुत्केरी हुनेको संख्या बढी छ । रसुवामा २६ प्रतिशतमात्र स्वास्थ्य संस्थामा गएर सुत्केरी भएका छन् । सुत्केरी व्यथा लागेपछि धामी, झाँक्री लगाउने चलन छ, रसुवाका इन्सेक प्रतिनिधि हेमनाथ खतिवडाले भने, अशिक्षा र नजिक स्वास्थ्य संस्था नहुँदा पनि समस्या छ । यसैगरी रामेछापमा ७२ प्रतिशत र सिन्धुपाल्चोकका ६९ प्रतिशत महिला घरमै सुत्केरी भएका छन् । यसैगरी सिन्धुली र धादिङमा ५८ प्रतिशत घरमा नै असुरक्षित ढंगले सुत्केरी भएका छन् ।चितवनमा स्वास्थ्य संस्था पुगेर सुत्केरी हुने धेरै छन् । तर ती सबै चितवनका होइनन्, जिल्ला स्वास्थ्य कार्यालय चितवनका प्रमुख दीपक तिवारीले भने, चितवनका ८५ प्रतिशतभन्दा बढी गर्भवतीहरू स्वास्थ्य संस्थामा सुत्केरी हुन आउने अनुमान गरेका छौं । ललितपुरमा ९० प्रतिशत र काठमाडौंमा ७२ प्रतिशत गर्भवती स्वास्थ्य संस्थामा सुत्केरी हुने गरेका छन् । मकवानपुरमा ५१, काभ्रेमा ४९, दोलखामा ५१, नुवाकोटमा ५३ र भक्तपुरका ३८ प्रतिशत गर्भवती महिलाहरू असुरक्षित ढंगले घरमा नै सुत्केरी हुने गरेका छन् । संघसँगै स्थानीय तहले पनि स्वास्थ्य संस्थामा सुत्केरी हुनेलाई भत्ताको व्यवस्था गरेको छ । यसले पनि स्वास्थ्य संस्था सुत्केरी हुनेको संख्या बढिरहेको निर्देशनालयकी निर्देशक सावित्री पौडेलले बताइन् ।"
आर्थिक सहयोगमा विकसित मुलुकको आनाकानी,"(ग्लास्गो, स्कटल्यान्ड)  जलवायुजन्य हानिनोक्सानीका लागि आर्थिक सहयोग प्रवाह गर्न विकसित मुलुकहरू फेरि पनि बाधक बनेका छन् । ग्लास्गोमा एक सातादेखि जारी कोप२६ अन्तर्गतका वार्तामा हरित गृह ग्यास उत्सर्जनमा बढी जिम्मेवार विकसित मुलुकहरू हानिनोक्सानीको मुद्दाबाट फेरि भाग्न खोजेको देखिएको छ । हानिनोक्सानी सम्बोधनका लागि आर्थिक सहायता प्रवाह गर्ने छुट्टै संरचना खडा गर्नुपर्ने मुद्दा नेपाललगायत अतिकम विकसित मुलुकहरूले उठाउँदै आएका छन् । हानिनोक्सानी मुद्दासम्बन्धी वार्तामा सहभागी प्राक्टिकल एक्सनका जलवायु परिवर्तनसम्बन्धी क्षेत्रीय सल्लाहकार सुनील आचार्यले आर्थिक सहायता प्रवाह गर्ने अलग्गै संरचना खडा गर्न विकसित मुलुकहरूले अस्वीकार गरिरहेको बताए । उनीहरू (विकसित मुलुक) पहिलेका हरित जलवायु कोष, अनुकूलन कोष, अतिकम विकसित मुलुकहरूको कोषभित्रैबाट हानिनोक्सानीको मुद्दा सम्बोधन हुने जिकिर गरिरहेका छन्, उनले भने, तर तिनले नेपाललगायतले व्यहोरिरहेको हानिनोक्सानीको मुद्दालाई सम्बोधन गर्दैनन् । जलवायु परिवर्तनसम्बन्धी संरचना महासन्धि (यूएनएफसीसीसी) अन्तर्गत अहिले हरित जलवायु कोष (जीसीएफ), अनुकूलन कोष (एएफ), अतिकम विकसित मुलुकहरूका लागि कोष (एलडीसीएफ) र विशेष जलवायु परिवर्तन कोष छन् । जलवायु अनुकूलन र समयानुकूलन कार्यक्रमका लागि नेपालले जीसीएफबाट रकम प्राप्त गर्न थालेको छ । जारी वार्तामा नेपालसहित अतिकम विकसित मुलुकहरू (एलडीसीज), टापुजन्य मुलुक र भल्नरेबल समूहले भने हानिनोक्सानी र क्षतिका लागि वित्त व्यवस्थापन र अलग्गै संयन्त्र तयार गर्न विकसित मुलुकहरू तत्पर हुनुपर्नेमा जोड दिइरहेका छन् । आर्थिक सहायतासम्बन्धी अलग्गै संरचना यही सम्मेलनबाट खडा गर्नुपर्ने उनीहरूको अडान छ । आचार्यका अनुसार नेपाललगायतका मुलुकले हानिनोक्सानीको मुद्दा पेरिस सम्झौता र यूएनएफसीसीसीअन्तर्गत राख्नुपर्नेमा समेत जोड दिएका छन् । पेरिस सम्झौताले हानिनोक्सानी सम्बोधनका लागि फाइनान्स (वित्त) प्रवाहको कुरा गर्दैन, आचार्यले भने, हानिनोक्सानीको मुद्दालाई यूएनएफसीसीसीमा पनि राख्न सकियो भने उनीहरूलाई फाइनान्स प्रवाहका लागि डोर्याउन सकिन्छ । नेपालले कोप२६ का लागि तयार गरेको स्थितिपत्र मै जलवायुजन्य हानिनोक्सानी र क्षतिलाई विशेष प्राथमिकता दिएको थियो । त्यसअनुसार नेपालले त्यही मुद्दालाई स्थापित गर्न जोड दिइरहेको वन तथा वातावरण मन्त्रालयको जलवायु परिवर्तन व्यवस्थापन महाशाखाकी प्रमुख तथा फोकल पर्सन राधा वाग्लेले बताइन् । उच्चस्तरीय सत्रमा सम्बोधन गर्ने क्रममा प्रधानमन्त्री शेरबहादुर देउवाले पनि पछिल्ला वर्षमा हिमाली र अन्य क्षेत्रमा जलवायु परिवर्तनका कारण विपद्का घटना बढेकाले त्यसमा विकसित मुलुकहरू जिम्मेवार हुनुपर्ने र हानिनोक्सानीको मुद्दामा वार्ता हुनुपर्ने बताएका थिए । नेपालले जलवायु परिवर्तनका नाममा प्रवाह हुने वित्त पारदर्शी र सुलभ ढंगले उपलब्ध हुनुपर्नेमा जोड दिएको छ । गरिब र कमजोर देशहरूका लागि जलवायु वित्तलाई प्राथमिकता दिनुपर्छ भन्ने हाम्रो अडान छ, वाग्लेले भनिन्, हामीजस्ता देशलाई विशेषगरी अनुकूलन र हानिनोक्सानीका कार्यका लागि अनुदान दिनुपर्छ । उनका अनुसार जलवायु परिवर्तनले निम्त्याएका समस्या समाधानका लागि अनुकूलन (एडप्टेसन) का कार्यक्रमबाट मात्र अहिलेको हानिनोक्सानी र क्षति थाम्न सकिने अवस्था छैन । उनले भनिन्, त्यसैले, यूएनएफसीसीसी र पेरिस सम्झौताको सबै रिपोर्टिङ मेकानिजममा हानिनोक्सानी र क्षतिको मुद्दालाई समावेश गर्न नेपालको जोड छ । केही वर्षयता नेपालमा जलवायुजन्य विपद्का घटना बढेको छ । बेमौसमी भारी वर्षापछिको विपद्ले देशैभर धेरै जनधनको क्षति भएको थियो । मनसुन अवधिमै पनि वर्षाको चरित्र बदलिएर आरीघोप्टे वर्षा र चरम मौसमी विपद्मा मुलुकले धेरै हानिनोक्सानी व्यहोर्नुपर्यो । हिमाली क्षेत्रमा हिमपहिरो, हिमताल विस्फोट, अनियन्त्रित वन डढेलो, भेलपहिरो, खडेरी, सुक्खा पहिरो र चट्याङलगायतका विपद्को समेत नेपालले केही वर्षयता बढी सामना गर्नुपरेको छ । सन् २०१५ मा भएको पेरिस सम्झौताको धारा ८ मा पक्ष मुलुकहरूले जलवायु परिवर्तनका प्रतिकूल प्रभावसँग सम्बन्धित हानिनोक्सानीका साथै विषम मौसमी घटना तथा बिस्तारै देखापर्ने घटना रोक्ने, कम गर्ने तथा तिनीहरूलाई सम्बोधन गर्ने आवश्यकता र हानिनोक्सानी न्यूनीकरण गर्ने उल्लेख छ । त्यस्तै, हानिनोक्सानीका सम्बन्धमा उपयुक्तताअनुरूप वार्सा अन्तर्राष्ट्रिय संयन्त्रसमेतका उपायमार्फत सहकार्य तथा सहजीकरणका आधारमा समझदारी, सहकार्य र सहयोग अभिवृद्धि गर्नेसमेत सम्झौतामा छ ।नेपालले कोप२६ का लागि तयार गरेको स्थितिपत्रमा जीसीएफको वित्त निकासी प्रक्रिया ढिलो र जटिल भएको तथा नेपालजस्ता मुलुकहरूका लागि बोझिलो भएकोसमेत उल्लेख गर्दै त्यसलाई सरलीकृत बनाउनुपर्ने भनिएको छ । यस्तै, हरित जलवायु कोष (जीसीएफ) मा पठाइएका प्रस्तावहरूको अनुमोदन प्रक्रियालाई समेत चुस्त र छिटो प्रक्रियाबाट टुंगो लगाउन ध्यान दिनुपर्ने नेपालको मत छ । अहिले जीसीएफबाट एउटा परियोजना प्राप्त गर्न २ देखि ३ वर्षसम्म लाग्छ । नेपालले जीसीएफबाट हालसम्म तीनवटा परियोजना प्राप्त गरेको छ । अनुकूलन कोष धेरै मान्यताप्राप्त संस्थाहरूका लागि खुला हुनुपर्छ, स्थितिपत्रमा भनिएको छ । विकसित र धेरै हरित गृह ग्यास उत्सर्जन गर्ने मुलुकहरू भने विश्वमा वृद्धि भइरहेका विपद्का सबै घटनाको कारक जलवायु परिवर्तन नै हो भन्नेमा सहमत छैनन् । त्यसैले उनीहरू हानिनोक्सानीका लागि अलग्गै वित्त व्यवस्थापन गर्न तयार छैनन् । विकसित मुलुकहरूले सन् २०२०२०२५ सम्म वार्षिक एक सय अर्ब अमेरिकी डलर विकासशील मुलुकहरूलाई प्रदान गर्ने प्रतिबद्धता जनाए पनि त्यो रकम प्राप्त हुन सकेको छैन । त्यो रकम पनि सन् २०२३ पछि मात्र प्रवाह हुने देखिएको छ । पोल्यान्डको वार्सामा सन् २०१३ मा भएको कोप१९ ले जलवायुजन्य जोखिम न्यूनीकरण र हानिनोक्सानीको मुद्दामा काम गर्न वार्सा इन्टरनेसनल मेकानिजम फर लस एन्ड ड्यामेज (विम एक्जम) संरचना बनाएको थियो । यो यूएनएफसीसीसीकै एउटा महत्त्वपूर्ण संरचना हो । जलवायुजन्य जोखिम न्यूनीकरण र हानिनोक्सानी सम्बोधनका लागि अहिले यूएनएफसीसीसीअन्तर्गत कुनै वित्त संयन्त्र छैन । सन् २०१९ मा भएको कोप२५ मा पनि अतिकम विकसित मुलुकहरूले हानिनोक्सानीका लागि अलग्गै वित्तीय संरचना खडा गर्न दबाब दिएका थिए ।"
निमाले सुनाए हिमाली क्षेत्रको विपद्,"पर्वतीय मुद्दालाई जोडनेपालले उच्च पहाडी र हिमाली क्षेत्रमा विशिष्ट प्रकृतिका जलवायुजन्य जोखिम बढेको र त्यसको असर सामुद्रिक मुलुकसम्मै परेको भन्दै पर्वतीय मुद्दालाई वार्ताको विषयवस्तुमा समावेश गराउनुपर्नेमा जोड दिएको छ । पर्वतीय मुद्दालाई कभर डिसिजनमै पार्न हाम्रो प्रयास जारी छ, वन तथा वातावरण मन्त्रालयको जलवायु परिवर्तन व्यवस्थापन महाशाखाकी प्रमुख राधा वाग्लेले कान्तिपुरसित भनिन्, त्यसका लागि अरू मुलुकले पनि हामीलाई सघाएका छन्, यसलाई समावेश गर्न सकियो भने आगामी वार्ताहरूमा यो मुद्दा स्थापित हुनेछ । जलवायु वार्ताहरूमा सहभागी वार्ताकार मञ्जित ढकालले प्रधानमन्त्रीको सम्बोधनमा समेत उच्च पहाडी र हिमाली भागमा जलवायु परिवर्तनको असर परेको, हिमनदी पग्लिएको र त्यसको असर सामुद्रिक मुलुकमा देखिएको उल्लेख भएकाले त्यो विषयलाई स्थापित गराउन प्रयास गरिएको जानकारी दिए । ग्लेसियर पग्लिँदा तल्लो तटीय क्षेत्रमा असर परेको प्रधानमन्त्रीज्यूले सम्बोधनका क्रममा बोल्नुभएकाले यो मुद्दामा अरू (टापु र सामुद्रिक) मुलुकको समेत ध्यानाकर्षण भयो, उनले भने, हामी त्यही मुद्दालाई स्थापित गराउन खोज्दै छौं ।प्रधानमन्त्री शेरबहादुर देउवाले कोप२६ को उच्चस्तरीय सत्रलाई सम्बोधन गर्ने क्रममा गत सोमबार हिमाल रहेको नेपाल र तल्लो तटीय क्षेत्रका अन्य मुलुकको अस्तित्वका लागि विश्वको तापक्रम १५ डिग्री सेल्सियसभन्दा कम राख्नु अत्यावश्यक भएको उल्लेख गरेका थिए । उनले हिमालय क्षेत्रमा जलवायु संकटका बारेमा विश्वलाई सचेतना जगाउन सरकारले सर्वोच्च शिखर सगरमाथाको नाममा सगरमाथा संवाद कार्यक्रम आयोजना गर्नेसमेत उल्लेख गरेका थिए ।ढकालका अनुसार सम्मेलनको छैटौं दिनसम्म खासै प्रगति भएको छैन । विश्वको तापक्रम १५ डिग्रीमा सीमित राख्न आह्वान गर्ने कभर निर्णयमा छलफल जारी छ, उनले ट्वीट गर्दै भनेका छन्, जलवायुजन्य हानिनोक्सानीसम्बन्धी नेटवर्क सञ्चालन गर्ने र जलवायु परिवर्तनसम्बन्धी आर्थिक सहायता (वित्त) मा त्यति धेरै प्रगति भइसकेको छैन । जलवायुजन्य विपद्का घटनामा बढोत्तरी भएको र त्यस्ता विपद्लाई अनुकूलन र न्यूनीकरणका माध्यमबाट मात्र समाधान गर्न नसकिने देखिएकाले नेपाललगायत अति कम विकसित मुलुकले अलग्गै सहयोग, अझ क्षतिपूर्तिकै वकालत गरिरहेका छन् ।विकसित मुलुक भने विश्वमा अहिले देखिएका सबै विपद्का घटनालाई जलवायु परिवर्तनकै कारण भएको मान्न तयार छैनन् । तर यसपटक जलवायुजन्य हानिनोक्सानीको मुद्दामा धेरैले जोड दिएकाले केही न केही गर्नैपर्ने देखिन्छ, जलवायु वार्ताकार राजु पण्डित क्षेत्रीले भने । कर्णाली एकीकृत ग्रामीण विकास तथा अनुसन्धान केन्द्र (किर्डाक) की जलवायु परिवर्तन तथा पैरवी व्यवस्थापक गीता पाण्डेले हिमाली र पर्वतीय क्षेत्रका बासिन्दाले लामो समयदेखि जलवायुजन्य विपद्सँग जुधिरहेको बताउँदै सरकारी वार्ताकारहरूले हानिनोक्सानी र क्षतिपूर्तिको मुद्दालाई वार्ताका दौरान जोड दिनुपर्ने बताइन् । सम्मेलन सुरु हुनुअघि नै नेपालसहित अति कम विकसित मुलुकको समूह (एलडीसी) को नेतृत्व गरिरहेका भुटानका सोनाम वाङ्दीले जलवायुजन्य हानिनोक्सानी र क्षतिपूर्तिको मुद्दालाई वार्तामा प्राथमिकता दिन कोप२६ को अध्यक्षता गरिरहेका बेलायती सांसद आलोक शर्मालाई चेतावनीपत्र दिएका थिए । त्यसअघि भुटानमै भएको एलडीसीको मन्त्रीस्तरीय बैठकले पनि जलवायुजन्य हानिनोक्सानीको मुद्दालाई प्राथमिकता दिन र त्यसबाट जुध्नका लागि आवश्यक रकम प्रवाह हुनुपर्ने माग अघि सारेको थियो ।"
भक्तपुरको आफ्नोपन,"८० वर्षे जर्मन सम्पदाविद् निल्स गुत्सो लगभग ५० वर्ष नेपालमा बिताएर यो साता घर फर्कंदै छन् । विशेषतः भक्तपुर नगरको वास्तुकलाको अध्ययन गरेका उनले फर्कने बेला सुनाए, भक्तपुर संसारकै ठूलो लाइभम्युजियम हो । एउटा प्राज्ञको यस्तो प्रशंसाले सहर जोगाउने भक्तपुरवासीको सामूहिक प्रयत्नलाई हौसला मिलेको छ । शताब्दीयौं पुरानो इतिहास भएका असंख्य मूर्तअमूर्त सम्पदाले समृद्ध एउटा सहरले मौलिकपन जोगाइराख्नु पक्कै चानचुने कुरा होइन । सभ्यता र सम्पदा जगेर्ना गर्नमा भक्तपुर अनुपम उदाहरण रहिआएको छ, यस अर्थमा भक्तपुर नेपालका अरू नगरका निम्ति पनि साँच्चिकै अनुकरणीय छ ।भक्तपुर नगरमा दुई हजार वर्षदेखि मानव बसोबास रहेको इतिहासविद्को तर्क छ । लिखित दस्ताबेजअनुसारै पनि आठौं शताब्दीमा यसको स्थापना भैसकेको देखिन्छ । सामान्यतया सहर जति पुरानो भयो, संस्कृतिसम्पदामा त्यत्तिकै सम्पन्न हुन्छ, खालि त्यसलाई जोगाएर राखिएको हुनुपर्छ । यसको एउटा असली उदाहरण भक्तपुर हो । यहाँका मठमन्दिर, सत्तल, पार्टी, चैत्य, विहार, ढुंगेधारा र तिनका खाँबा, झ्याल, भित्तामा कुँदिएका कलात्मक आकृतिले भक्तपुर सहरले बाँचेको समय र समाजको चेत अभिव्यक्त गर्छन् ।जुजु धौ, भादगाउँले टोपी, हस्तकला, काष्ठकला र माटोका भाँडाकुँडादेखि बिस्केट जात्रासम्मले भक्तपुरलाई आज देशविदेशमा चिनाइरहेका छन् । सहरको भित्री भागमा अवस्थित ५५ झ्याले दरबार, स्वर्णद्वार, टौमढी र दत्तात्रय पर्यटकमाझ विशेष आकर्षणका रूपमा रहिआएका छन् । यस अतिरिक्त कैयौं अमूर्त सम्पदाले पनि यो सहरलाई विशेष बनाइरहेका छन् । यहाँ अझै २ सय हाराहारीमा संगीत र नाट्य समूह छन्, जो नियमितजसो प्रदर्शन गर्छन् । यही विशेषताबारे प्राज्ञ जगदीशशमशेर राणाले नाचगानको राजधानी ः भक्तपुर शीर्षक कृति नै लेखेका छन्, जसले पनि यो नगरको चिनारी उजिल्याएको छ । यो नगरका हरेक जात्रा, पर्व र मठमन्दिरका आआफ्नै किंवदन्ती छन्, जसमा तत्कालीन परिवेश र शैली प्रतिबिम्बित छन् । नेवारी समाज र जीवनशैली यहाँका साँघुरा गल्लीहरूमा उसै गरी सुरक्षित छन् । घाम उदाउने बेला मन्दिर हिँडिरहेका नगरवासी दिउँसो खेतमा कृषिकर्ममा तल्लीन भैरहेको देखिनु पनि यहाँको एउटा खास चिनारीझैं लाग्छ । घरआँगन र बाटोघाटोमाझमै कतै काष्ठकलाका काम भैरहेका देखिन्छन्, कतै प्रस्तर त कतै माटोका कला । अनि, बर्सेनि अर्थात् निश्चित अन्तरालमा दोहोरिरहने जात्रा, उत्सवजस्ता विभिन्न गतिविधिमा लिच्छविकालीन र मल्लकालीन समय झल्किरहेको हुन्छ । यही अर्थमा गुत्सोजस्ता जानकारले भक्तपुरलाई लाइभ म्युजियम भनेका हुन् ।हनुमन्ते खोलाले घेरिएको भक्तपुर नगर एक समय भारत र तिब्बतबीचको व्यापारिक मार्ग थियो । १२१५ औं शताब्दीसम्म नेपाल मण्डलकै राजधानी रहेको यो सहर पृथ्वीनारायण शाहको राज्यविस्तार अघिसम्म उपत्यकाका तीनमध्ये एक राज्य थियो । उति बेलै नगरमा खानेपानी व्यवस्थापनदेखि नगरवासीको मनोरञ्जनसम्मका विषयमा ध्यान दिइएको थियो । ढुंगेधारामा प्रयोग भएको प्राचीन प्रविधिÙ इनार, कुवा, धारा सरसफाइ गर्ने सिथिनखः पर्वÙ डबलीको व्यवस्थाÙ जात्रा तथा पर्व यसैका केही उदाहरण हुन् । प्राचीन सहरीकरणसँग जोडिएका कति विशेषताहरू केही हदसम्म भए पनि जोगिएरै रहनु नै आजको भक्तपुरको विशेषता हो । यसका निम्ति नेवारी समाजभित्रको सामाजिकधार्मिक संस्था, गुठीको महत्त्वपूर्ण भूमिकाको प्रशंसा गर्नैपर्छ । यसबाट जात्रा, पर्व वा सम्पदा संरक्षणका लागि चाहिने अर्थ र सामुदायिक सहभागिता सुनिश्चित हुँदै आएको छ । त्यसमाथि भक्तपुर नगरपालिका र यहाँ क्रियाशील नेपाल मजदुर किसान पार्टीको सम्पदा संरक्षणमैत्री कार्यशैलीले पनि नगरलाई लाइभ म्युजियम बनाइरहेको भन्न आनाकानी गर्नुपर्दैन ।सन् १९७४८७ सम्म जर्मनीको आर्थिक सहयोगमा भक्तपुर विकास परियोजना सञ्चालनमा आएको थियो । १३ वर्षसम्म चलेको यस कार्यक्रमले भक्तपुरका पुराना मठमन्दिर र सम्पदाको जीर्णोद्धार, कालोपत्र भएको भक्तपुरको भित्री बस्तीमा इँटा छाप्ने र भक्तपुरभरका घरहरूमा धाराचर्पी बनाउने काम गरेको थियो । त्यति बेलादेखि पुजारी मठ को जीर्णोद्धारसहितका सामाजिक संरक्षणसंवर्द्धनका काममा गुत्सो लागिपर्दै आएका थिए । यसै गरी थुप्रै विदेशी विज्ञले भक्तपुरका मूर्तअमूर्त सम्पदाको अभिलेखीकरण गर्न सघाएका छन् । सिल्भियाँ लेभी, ब्रायन हड्सन, हेनरी एम्ब्रोस ओडफिल्ड, केपी चट्टोपाध्याय, गोत्च हार्टमुलर, योर्कबार लगायतले नेवारी समाजको सांस्कृतिकसामाजिक संरचनाको विवरण बटुलेका थिए । अर्का जर्मन अध्येता गर्टमैथियस वेगनरले २०४० सालतिर भक्तपुरको सांगीतिक परम्परा विशेषतः धिमेबाजाबारे गहन अध्ययन गरेका थिए, जो पछि काठमाडौं विश्वविद्यालयका इथ्नोम्युजिकोलोजी विभागका संस्थापक पनि भए । यिनै कारण पनि यहाँको सम्पदासंस्कृति जगेर्नामा टेवा पुगेको छ ।२०४६ पछि भक्तपुर नगरपालिकाले विदेशी पर्यटकबाट पैसा उठाउन थाल्यो, जसलाई यिनै सम्पदा संरक्षणमा खर्च गर्न थालियो । जर्मनीले २०७२ सालको महाभूकम्पले क्षति पुर्याएका सम्पदाको पुनर्निर्माणमा सहयोग गर्ने प्रतिबद्धता जनाएको थियो तर नगरपालिकाले नै उपभोक्ता समितिमार्फत आफ्नै खर्चमा स्थानीय ज्ञान र सीप भएकाहरूलाई यसमा खटाइरहेको छ । पछिल्लो समय निजी आवास पनि परम्परागत शैलीमा बनाउने प्रचलनजस्तै बसेको छ । झिंगटीका छाना हराए पनि आवरणमै देखिने गरी इँटाको गारो र कलात्मक झ्यालको प्रचलन फेरि ब्युँतिएको जस्तो देखिन्छ । मौलिक शिल्पमा घर बनाउनेलाई नगरपालिकाले केही सहुलियत दिइरहेको छ, यसले पनि सहरको चरित्र र आवरणलाई केही हदसम्म बचाएको छ । प्राचीन सहरलाई उस्तै अवस्थामा राख्न प्रविधि तथा सहरवासीका रहनसहनमा आएको परिवर्तन चुनौती बनिरहेको छ । त्यसो त, सहर कहिल्यै स्थिर रहँदैन पनि । यसको परम्परा र मौलिकता समयक्रमसँगै परिवर्तन भइरहेका हुन्छन् । तैपनि हरेक सहरको आफ्नै मूल मौलिक चरित्र हुन्छ, त्यसलाई कुन हदसम्म कसरी जोगाइराख्ने भन्ने विषय हरेक समयका शासक या सम्बन्धित निकाय र नेतृत्वको विवेकमा भर पर्छ । यसमा पनि स्थानीयवासी र निकाय सक्रिय भए भने सहरको मौलिक पक्ष जोगाउन सकिँदो रहेछ भन्ने गतिलो उदाहरण हो भक्तपुर । नेपालका अन्य सहरले पनि यसैगरी आफ्नोपनको खोजी गर्न सिक्नुपर्छ ।"
न्यायमूर्तिको छनोट प्रक्रिया नै त्रुटियुक्त,"सर्वोच्च अदालतमा देखा परेको संकटले मुलुकको न्याय प्रणालीलाई कता पुर्याउँछ ठेगान छैन । यसले हाम्रो राज्य प्रणालीमै अर्को गम्भीर संकट निम्त्याउने हो भन्ने पीर सर्वत्र छ । संवैधानिक पदीय हिसाबले प्रधानन्यायाधीश चोलेन्द्रशमशेर जबरा सर्वोच्चका र मुलुककै न्याय प्रशासन क्षेत्रका प्रमुख व्यक्ति हुन् । तर, सर्वोच्चका अरू १९ न्यायाधीश पनि इजलासमा रहेका अवस्थामा न्याय र न्यायका सिद्धान्त प्रतिपादन गर्न उनी जत्तिकै समान हैसित राख्छन् । यस्तोमा ती न्यायमूर्तिहरूले प्रधानन्यायाधीशसँग काम गर्न असहज भयो भन्दै गर्दा, जबरा उक्त पदमा कसरी विराजमान हुन सक्छन् ? अब जबरा पदबाट नओर्ली सर्वोच्चको संकटले पार पाउला जस्तो देखिन्न । फेरि न्यायाधीशजस्तो सम्माननीय व्यक्तिमाथि यसरी सर्वत्र निन्दा भइरहँदा पनि कसरी पदमा बसिरहन मिल्छ र ? प्रधानन्यायाधीश भनेपछि आमनागरिकको मनमस्तिष्कमा जुन नैतिकवान्, विद्वान् र भद्र पुरुषको तस्बिर आउँछ, त्यो जबरामा देखिएन । यस्तो परिदृश्य हेर्दा न्यायमूर्तिहरूको छनोट प्रक्रिया नै गलत र त्रुटिपूर्ण रहेछ भन्ने शतप्रतिशत पुष्टि हुन्छ । महेशप्रसाद ढुंगाना, नयााबानेश्वर काठमाडौं"
एमसीसीबारे अझै अस्पष्ट,"कांग्रेस सभापति शेरबहादुर देउवा र नेकपा माओवादीका अध्यक्ष पुष्पकमल दाहालले एमसीसी पारित गर्नका लागि पत्र लेखेको समचार प्रकाशित भएको छ । देउवा र दाहालकै हातमा अहिले शक्ति छ । तर, त्यसको दुरुप्रयोग हुने पो हो कि भन्ने डर पनि छ । यदि एमसीसी ठीक छ भने योयो कारण ठीक छ भनेर नागरिकलाई प्रस्ट पार्नुपर्छ, होइन भने यो विषय सधैं गिजोलेर हुन्न । यसलाई पारित गर्न खोज्दा सर्वत्र विरोध भएको पक्षलाई सरकार चलाइरहेको शीर्ष नेतृत्वले बुझ पचाएजस्तो गर्नु हुन्न । ढाकछोप र छलछाम नहोस् । दाहालले फेरि समाचारमा आएजस्तो एमसीसी पारित गर्ने सहमति भइसकेको छैन पनि भनिसके । यसले झनै अलमल बढाएको छ । यो देशको हितमा हुन्थ्यो भने किन यति धेरै विरोध भइरहेको छ भन्ने पनि यी नेताहरूलाई हेक्का हुनुपर्छ । यदि विरोधका लागि विरोध भएको हो भने त्यसलाई चिर्न सक्नुपर्छ । एमसीसीले देशको विकास गर्छ भन्ने लाग्यो भने सारा नेपालीले यसको स्वागत गर्नेछन् । तर, पछिल्ला वर्षहरूमा यसको यति धेरै विरोध भयो, बिना तथ्य यसबारे छलफल भयो कि अब त यो राम्रै भए पनि नराम्रो हो भन्ने आमनागरिकमा पर्न गएको छ । त्यसैले यसबारे प्रस्ट नपारी अब अघि बढ्नु हुन्न । अमेरिकाले नेपाललाई ५० अर्ब अनुदान सहयोग किन गर्न लाग्यो ? कुनै पनि राष्ट्रले सहयोग गर्छ भने उसको केही न केही स्वार्थ त अवश्य होला । हामीलाई घाटा नलाग्ने स्वार्थ उसमा छ भने केही छैन तर राष्ट्रलाई नै घातक हुने सम्झौता हो भने एकपटक सोच्नै पर्छ । एमसीसीको विषय संसद्मा छलफल गरेर पास गर्नुपर्छ । घुमाउरो पाराले आफ्नो स्वार्थका लागि पास गरे कदापि नागरिकले माफ गर्ने छैनन् । फेरि विकासै गर्न चाहने हो भने नेपालले यति पैसा आफ्नै स्रोतमा पनि जुटाउन सक्छ । यो देश भनेको देउवा र दाहाल मात्र होइन । गठबन्धन सरकारका हर्ताकर्ताले आफूलाई जे मन लाग्छ, त्यही गर्ने छुट पनि छैन । यस विषयलाई प्रस्ट पारी व्यापक छलफलका आधारमा मात्र अगाडि बढाइयोस्, सुटुक्क गुपचुप टुंगो नलगाइयोस् । पुरुषोत्तम घिमिरे, जोरपाटी, काठमाडौं"
आगलागीबाट जोगिऔं,"यसपालि तिहारमा पटकाका कारण आगलागी भएर धेरै जनधनको क्षति भयो । अब जाडो सुरु हुँदै छ । जाडोयाममा पोलिने घटना अत्यधिक हुने र यसबाट जनधनको ठूलो क्षति हुने हुँदा निम्न बचाउ र प्राथमिक उपचारका उपायहरू अपनाउनुपर्छ ।१ आगोको काम सकिएपछि तुरुन्तै निभाउने ।२ न्यानो रहन लुगा लगाउनेओढ्ने, आगो ताप्नै परे आगोको नजिक नबस्ने, खुकुलो लुगा नलगाउने, बच्चा नबोक्ने, मट्टीतेलपेट्रोल आदि नखन्याउने ।३ फोहोर र प्लास्टिक कागज आदि उचित तरिकाले विसर्जन गर्ने । यिनलाई पोल्दा प्रदूषण हुने मात्र हैन, पोलिन पनि सक्छ ।४ आगो, तातोपानी र तातो पदार्थबाट बच्चाहरूलाई टाढै राख्ने ।५ भुइँभन्दा अग्लो तहमा पकाउने, पकाउँदा बच्चा नबोक्ने, कपाल र कपडा सपक्क बाँध्ने, छिट्टै आगो टिप्ने पोलिस्टर तथा टेरिकटनको कपडा नलगाउने ।६ ग्यास चुलो, पाइप र सिलिन्डरको नियमित चेकजाँच गर्ने, काम सकिएपछि रेगुलेटर बन्द गर्ने, ग्यास चुहावट भएको शंका लागे झ्याल ढोका खोलेर रेगुलेटर बन्द गर्ने । सलाई, बिजुली, टर्च तथा फोन प्रयोग गर्दा ठूलो विस्फोट हुन सक्ने हुँदा यसो नगर्ने ।७ हावा नखेल्ने बन्द कोठामा गिजर, हिटर चलाउँदा निसास्सिएर ज्यानै जान सक्ने हुँदा यसो नगर्ने । हिटर निभाएर मात्र सुत्ने ।८ आगोले पोलिहालेमा तुरुन्तै आतिएर दौडिनु हुँदैन । यस्तो अवस्थामा रोकिनुहोस्, भुइँमा लड्नुहोस् अनि लडिबुडी गरेर जीउमा लागेको आगो निभाउनुहोस् । यसरी ननिभे बाक्लो कम्बल वा सिरकले छोपेर निभाउन सकिन्छ ।९ आगो निभेपछि लुगा, घडी र गहनाहरू फुकाल्नु होस् । त्यसपछि घाउलाई धाराको पानीमा कम्तीमा आधा घण्टा धुनुहोस् ।१०घाउलाई सफा कपडाले छोपेर नजिकको अस्पतालमा तुरुन्तै जानुहोस् । अस्पताल टाढा भएमा बाटोमा प्रशस्त नुन, चिनी, पानी वा जीवनजल सेवन गर्दै जानुहोस् । हेमन्त डोज जोशी, काठमाडौं"
भुटानी शरणार्थीको चर्चामा छुटेको पाटो,"कान्तिपुरमा भुटानबारे गरिएको चर्चा अत्यन्तै सान्दर्भिक र महत्त्वपूर्ण छ, सँगै यहाँ केही प्रश्न पनि राख्न चाहन्छु । नेपालका तर्फबाट भुटानी शरणार्थी सम्बन्धमा हुनुपर्ने र नहुनु पर्ने पक्ष शृंखलाबद्ध रिपोर्टहरूमा कमै आएका छन् । के नेपाली भुटानीमाथिको ज्यादती र अवहेलना भुटानले मात्र गरेको हो ? नेपालले नेपाली भुटानीको हित र संरक्षण गर्न सकेको भन्ने दाबी गर्न मिल्दैन । उक्त दिशातर्फ काम पनि गरेको छैन । राज्यलाई मात्र होइन यसअघि भुटानी शरणार्थीको सबाल मूलधारको सञ्चारमाध्यममा सशक्त रूपमा आएको थिएन भन्ने पनि स्वीकार्नैपर्छ । ती शरणार्थीको हकअधिकार र सुविधाका लागि हामी आफैंले पनि सार्वजनिक रूपमा कति बोल्नलेख्न सक्यौं भन्ने प्रश्न पनि उत्तिकै सान्दर्भिक छ । नेपाली भुटानी झापामा आएर बस्दा राज्यले खान, बस्नका लागि आवास र भत्ताको केके सुविधा सहयोग गर्यो त ? संयुक्त राष्ट्रसंघको शरणार्थी आयोगको सहयोगलाई नगन्ने हो भने ती भुटानीलाई नेपाल सरकारको पहलमा खासै केही सहयोग भएको छैन । त्यस्तै तीमाथि स्थानीय तहमा हुने ज्यादती, महिलामाथि हुने दुर्व्यवहार र अपराधको न्यायोचित छानबिन भएर कारबाही हुन सकेको थियो त ? पढेका र सीप भएका अनुभवी नेपाली भुटानीहरूलाई राज्यले काम गर्ने अनुमति दियो त ? जो कम्तीमा दस वर्षदेखि झापाका शिविरमा थिए, ती सबैलाई नेपालले नागरिकता वा स्थायी बसोबासको अनुमति दियो त ? अनि तिनीहरूको उपचार, शिक्षा र सम्मानजनक पुनःस्थापना गर्न राज्यले केके गर्यो ? र, राज्यको बेमतलबी र हेलाका कारण जो नेपाली भुटानी तेस्रो मुलुक जान पाएका छैनन् तिनीहरूको अवस्था र भविष्य अन्योलग्रस्त छ, त्यसबारे राज्य र सञ्चारमाध्यमले के भन्छन् त ? भुटानलाई मात्र गाली गरेर रमाउनेभन्दा पानी र घाम नछेक्ने टहरामा अझै जीवनयापन गरिरहेका भुटानी शरणार्थीका बारे बोल्न र लेख्न सके, तिनलाई केही राहत हुन्थ्यो कि ! शरद अर्याल, काठमाडौं"
मेडिकल माफियाका सेवकहरू,"कोरोना महाव्याधिले विश्वभर निम्त्याएको चौतर्फी संकटपछि मानव सभ्यता पुनः तङ्ग्रिने चेष्टा गर्दै छ । विश्वका विकसित मुलुकहरूमा जस्तो वा छिमेकी राष्ट्र भारत र चीनमा जस्तो, महाव्याधिको भयावह प्रभाव नेपालले झेल्नुपरेन । तर महाव्याधिका अनेकौं प्रत्यक्षअप्रत्यक्ष प्रभावबाट नेपाल विमुख रहेन । भूराजनीतिक विशिष्टता र विश्व अर्थतन्त्रको परस्पर निर्भरताले नेपाललाई विच्छिन्न रहने छुट दिएन । महाव्याधिले निम्त्याएको संकटको अवधिमा नेपालको स्वास्थ्य क्षेत्रमा अव्यवस्था, बेथिति र गैरजिम्मेवारी देखियोÙ त्यो धेरै दृष्टिले समस्याग्रस्त रह्यो । समग्र स्वास्थ्य क्षेत्र धेरै दृष्टिबाट सेवाग्राहीको स्वास्थ्य आवश्यकताबाट विमुख रह्यो । बिरामी र तिनका आफन्तले कष्टपूर्ण अवस्था भोगे । त्यसैले पछिल्लो संकटबाट तङ्ग्रिने चरणमा प्रवेश गरिरहँदा जनस्वास्थ्यबारे एउटा सरल प्रश्न तेर्स्याउन जरुरी छ । स्वास्थ्य अधिकार हो कि विलासिता ? यो प्रश्नको उत्तर खोज्नुपूर्व धरानतर्फ लागौं । तिहारको पूर्वसन्ध्यामा शिल्पी थिएटरले पूर्वी भेगमा गरिरहेको मुक्त रंगमञ्च नाट्य यात्रा धरानमा टुंग्यायो । पूर्वका अन्य धेरै ठाउँमा जस्तै धरानमा शिल्पी नाट्य टोलीले ठूलो माछा सानो माछा नाटक दुई भिन्न स्थानमा मञ्चन गर्यो । बीपी कोइराला स्वास्थ्य विज्ञान प्रतिष्ठानमा र धरान बजारमा । प्रतिष्ठानमा महिनौंदेखि चलिरहेको आन्दोलनको हिस्साका रूपमा त्यहाँ नाटक प्रस्तुत गरियो । पृथक् क्षेत्र र कर्म भए पनि एउटै हिस्सासरह दुई फरक कार्यलाई जोड्ने केही कारण छन् । नाटकमा बुनिएको बेथितिले सामान्यजनलाई चौतर्फी मार परिरहेको कथाबाट प्रतिष्ठान ओभानो छैन । बरु प्रत्येक राजनीतिक दलभित्र विकृतिसरह मौलाएको गुटबन्दी र त्यसले प्रत्येक संस्थालाई आधारभूत कार्यबाट अनुत्तरदायी बनाइरहेको डरलाग्दो शासकीय अभ्यासले प्रतिष्ठानलाई पनि गाँजेको छ । धराशायी बनाइरहेको छ । ठूलो माछा सानो माछा नाटकमा किसानकी छोरीले नागरिकतामा लेखिएको नाम प्रमाणपत्रसँग नमिलेकाले छात्रवृत्ति पाउने सम्भावना गुमाएको एउटा दृश्य छ । जीवनको अन्तिम क्षणमा बूढी आमैको जीवन अस्पतालमा थप आम्दानी गर्ने मौका बनेको अर्को दृश्य छ । त्यहाँ नाटक हेरिरहेका धेरैलाई आखिर प्रतिष्ठानमा पनि यस्तै त हुन्छ भन्ने अनुभूति भइरहेको थियो । २०५० सालमा बीपी कोइराला स्वास्थ्य विज्ञान प्रतिष्ठान स्थापित हुँदा स्वास्थ्य क्षेत्रको शिक्षा, उपचार, तालिम, अनुसन्धान र सामुदायिक स्वास्थ्य सेवालाई उन्नत बनाउन राष्ट्रियस्तरको एउटा उत्कृष्ट केन्द्र स्थापित गर्ने सपना थियो । दृढ प्रतिबद्धतासमेत थियो । प्रारम्भिक वर्षहरूमा प्रतिष्ठानले आफ्नो प्रतिष्ठा स्थापित गर्न सापेक्षिक रूपमा राम्रै काम गर्यो । केही ख्याति पनि कमायो । प्रारम्भदेखि प्रतिष्ठानसँग राम्रो पूर्वाधार रह्यो । अहिले पनि छ । मानवीय स्रोतसाधन उन्नत छ । आन्तरिक वित्तीय स्रोत यथेष्ट छ । नेपाल सरकारबाट उपलब्ध स्रोतसाधनको पनि कमी छैन । तथापि प्रतिष्ठान लामो समयदेखि समस्याग्रस्त छ । किनकि प्रतिष्ठानमा दलीयकरण र कुशासन मौलायो । प्रतिष्ठान सार्वजनिक प्रतिबद्धताविरुद्ध मेडिकल माफियाको सेवामा लाग्यो । स्वास्थ्यलाई बजारीकरणको साधनमा सीमित तुल्यायो । प्रतिष्ठानका पदाधिकारीहरूले सर्वसाधारणको जीवनलाई पैसा आर्जन गर्ने वस्तु मात्र देख्न थाले । परिणाम, स्वास्थ्य सेवा लिन आउने बिरामी र बिरामीका आफन्त प्रतिष्ठानबाट प्रताडित बने । अन्यायमा परे । प्रतिष्ठानले साख र ख्याति गुमाउँदै गयो । राजनीतिक दलका स्थानीय र केन्द्रीय नेताहरूले प्रतिष्ठानको सेवा खस्काइरहँदा उनीहरूको हैसियत मेडिकल माफियाको सेवकमा रूपान्तरित भयो । यस कार्यलाई स्वास्थ्यकर्मीहरूले पनि उत्तिकै साथ दिए । नतिजा, स्वास्थ्य सेवा धन आर्जन गर्ने साधन बन्यो । बिरामीहरू र तिनका आफन्तले सेवा पाउने क्रममा धेरै दुःख र सास्ती भोगे । कतिले सामान्य इलाज पाउन ऋण काढे । अन्य कतिले स्वस्थ रहन घरजग्गा नै बेच्ने अवस्था आइलाग्यो । जसको राम्रो आम्दानी र सम्पत्ति थिएन, उनीहरूले अनाहकमा जीवन गुमाए । अकालै । किनकि बीपी कोइराला स्वास्थ्य विज्ञान प्रतिष्ठान जस्तो स्रोतसम्पन्न सार्वजनिक संस्थाले समेत स्वास्थ्यलाई शुद्ध नाफाका रूपमा बुझ्यो । त्यही अनुसार काम गरेकैले त्यहाँका पदाधिकारीहरूले स्वास्थ्यलाई विलासिताको साधन बनाउन सार्वजनिक संस्थालाई धराशायी बनाउँदै लगे । स्वास्थ्यको बजारीकरणलाई बलियो बनाइरहे । त्यसैले धेरै राजनीतिकर्मी र स्वास्थ्यकर्मीहरूको हैसियत केवल मेडिकल माफियाको सेवकमा रूपान्तरित भएको छ । स्रोतसम्पन्न बीपी कोइराला स्वास्थ्य विज्ञान प्रतिष्ठान यस्तो भयावह अवस्थाको जल्दोबल्दो नमुना मात्र हो । प्रतिष्ठान सञ्चालन गर्ने प्रस्ट गुरुयोजना र कार्ययोजना तय नगर्दा त्यहाँ स्वास्थ्य व्यापार बनिरह्यो । अनि पूरै संस्था मेडिकल माफियाका लागि सार्वजनिक स्रोत दोहन गर्ने थलो । लामो समयदेखि खरिद रणनीतिको अभावले खरिद प्रक्रिया फितलो बनिरह्यो । खरिदमा डरलाग्दो मिलेमतो रहिरह्यो । अत्यावश्यक उपकरणहरू खरिद गर्ने बोलपत्रहरू बारम्बार रद्द भइरहे । यसको फाइदा दलका नेता, चिकित्सक र स्वास्थ्यकर्मीहरूका साथै निजी स्वास्थ्य केन्द्रहरूलाई भइरह्यो । प्रतिष्ठानमा मौलाएको वित्तीय बेथिति र कुशासनले सार्वजनिक संस्थालाई धराशायी बनाइरहँदा स्वास्थ्य क्षेत्रमा झाँगिएको बजारीकरणले धरान र त्यस भेगका बासिन्दालाई ठूलो मारमा पारिरह्यो । यही अवस्थामा फेलबदल ल्याउन प्रतिष्ठानका केही चिकित्सक, स्वास्थ्यकर्मी, कर्मचारी र विद्यार्थीहरू पटकपटक आन्दोलनमा उत्रिने गरेका छन् । पछिल्लो पटक डा एसपी रिमाल र डा विष्णु पोखरेलको नेतृत्वमा बनेको संघर्ष समितिमार्फत उनीहरू आन्दोलनमा उत्रिएको १४६ दिन भयो । अहिले आन्दोलनका चारवटा मूल माग छन् । भ्रष्ट पदाधिकारीहरूको बहिर्गमन । पदाधिकारी नियुक्ति एवं प्रतिष्ठानको दीर्घकालीन रणनीति र कार्यविधिका लागि नयाँ मापदण्ड निर्धारण । प्रतिष्ठानमा हुने कुशासन र त्यस्तो कार्यमा संलग्न पदाधिकारीलाई कारबाही गर्न स्पष्ट प्रक्रियाको सुनिश्चितता । अनि प्रतिष्ठानका पदाधिकारीहरूविरुद्ध जेजति मुद्दा अख्तियार र अदालतमा दर्ता छन्, तिनको तत्काल सम्बोधन । यी चारवटै पेचिला मागहरू हुन् । यीमध्ये प्रतिष्ठान सञ्चालनको नयाँ मापदण्डको माग दीर्घकालीन महत्त्वको छ । प्रतिष्ठानमा भइरहेका अनेकौं बेथितिलाई निर्मूल गर्न बलियो मापदण्ड तर्जुमा गर्न सके त्यसले प्रतिष्ठानमा आधारभूत सुधार ल्याउने काम गर्छ, सँगै देशभरका स्वास्थ्यसम्बन्धी प्रतिष्ठानहरूका लागि समेत उदाहरणीय काम हुन्छ । त्योभन्दा महत्त्वपूर्ण पक्ष, स्वास्थ्य क्षेत्रलाई मेडिकल माफियाहरूको चंगुलबाट बाहिर निकाल्ने सार्थक कार्यको नयाँ थालनी हुन्छ । अनि मात्र स्वास्थ्य विलासितामा सीमित रहँदैन । स्वास्थ्य सबैको अधिकार हो भन्ने संघर्षले नयाँ कोल्टो फेर्छ । यस्तो थालनी हुनुभन्दा पहिला धेरै काम हुन बाँकी छन् । जबसम्म धरानका बासिन्दाले बीपी कोइराला स्वास्थ्य विज्ञान प्रतिष्ठानको प्रतिष्ठा फर्काउने संघर्षलाई आफ्नै संघर्ष ठान्दैनन्, स्वास्थ्य अधिकारको संघर्ष धेरै अघि बढ्दैन । हुन सक्छ, प्रतिष्ठानभित्र हुने प्रशासनिक किसिमको सुधारका केही प्रयास होलान् । २०७५ सालमा पूर्वसचिव केदारबहादुर अधिकारीको संयोजकत्वमा बुझाइएको प्रतिवेदन आजसम्म कार्यान्वयन भएन । त्यसपछि लेखापरीक्षण प्रतिवेदन कतै थन्किएर बस्यो । भर्खरै सचिव वैकुण्ठ अर्यालको संयोजकत्वमा बनेको प्रतिवेदनले दिएका सुझावहरू लागू गर्ने तत्परता सरकारले देखाएको छैन । धेरै केही भइहाले स्वास्थ्यमन्त्री, स्वास्थ्यसचिव र धरानका मेयरको समितिले प्रतिष्ठानको सिनेटमार्फत भ्रष्ट पदाधिकारीहरूलाई कारबाही गर्ने प्रक्रिया अघि बढाउन सक्छ । तर नयाँ पदाधिकारीहरू भ्रष्टहरूकै अर्को झुन्ड हुने सम्भावना उत्तिकै छ । दलहरूलाई आगामी चुनावले धेरथोर छोएकाले भ्रष्ट पदाधिकारीको एउटा जत्थालाई फालेर अर्को गुट ल्याउने कार्य आम्दानीको अर्को अवसर मात्र हुन सक्छ । चालु आन्दोलन केही समय अलमलिएर पुनः जाग्न सक्छ । सरकारले फेरि प्रतिष्ठान किन समस्याग्रस्त नै छ, त्यो बुझ्न विगतभन्दा बलियो छानबिन समिति बनाउन सक्छ । धरानका बासिन्दालाई पक्कै थाहा हुनुपर्छ, यी टालटुले सुधारहरूले स्वास्थ्य अधिकारको संघर्षलाई कतै पुर्याउँदैनन् । टालटुले सुधारबाट न प्रतिष्ठानको प्रतिष्ठा फर्किन्छ, न धरानका सर्वसाधारणको हितमा केही हुन्छ । अहिले प्रतिष्ठानको रूपान्तरणलाई साथ दिन धरानका बासिन्दाले केही भरथेग गरेका छन् । राजेन्द्र शर्मा नेतृत्वको नागरिक दबाब सञ्जालमा धेरै स्थानीय पेसाकर्मी र सबै दलका सदस्यहरू संलग्न छन् । त्यस्तै, प्रभु श्रेष्ठ र सरु जोशीले काठमाडौंमै बसेर धरानसँगको पुरानो सम्बन्ध कायमै रहेको सन्देश दिइरहेका छन् । आनन्द आचार्यको टोलीले पनि सघाइरहेको छ । तर नागरिकस्तरबाट भइरहेका यी प्रयासहरू आफैंमा पर्याप्त छैनन् । अहिले जसरी नागरिक खबरदारी सहायक भूमिकामा नेपथ्यमा रहन मिल्दैन, बीपी प्रतिष्ठानको शुद्धीकरण र सुशासन लाई स्थानीयस्तरमा उठेको स्वास्थ्य अधिकारको आन्दोलनमा सीमित राख्न मिल्दैन । विद्यमान आन्दोलनलाई प्रत्येक नागरिकको जीवनलाई केवल नाफा कमाउने साधन बनाएको यथार्थविरुद्धको आन्दोलनमा बदल्ने दायित्व स्थानीय नागरिकहरूसँग छ । जनस्वास्थ्यमा ल्याउने सुधारमार्फत बजारीकरणमा हस्तक्षेप गर्ने अवसर यहाँ उपलब्ध छ । जनस्वास्थ्यलाई सामुदायिक स्वास्थ्य सेवामा रूपान्तरित गर्ने मौकासमेत छ । स्थानीय बासिन्दाले राजनीतिक तत्परता देखाए र स्वामित्व लिए एउटा सार्वजनिक संस्था कसरी देशकै मानक संस्था हुन सक्छ भन्नका लागि उदाहरणीय संघर्ष गर्ने मौकासमेत छ । यी सबै कार्यलाई सार्थक थालनी दिन धरानका बासिन्दाले किन प्रत्येक हप्ता प्रतिष्ठानका गतिविधिको नागरिक अनुगमन नगर्ने ? नागरिक अनुगमन यी प्रश्नहरूवरिपरि किन केन्द्रित नहुने प्रतिष्ठानमा कसरी रसिद काटिन्छ ? खरिद प्रक्रिया कसरी सञ्चालन गरिन्छ ? विद्यार्थी, कर्मचारी र स्वास्थ्यकर्मीका लागि के कसरी मेस चलाइन्छ ? गरिब जनताको इलाजका नाममा लक्षित कोष कसरी प्रयोग गरिन्छ ? किन कुनै बिरामीलाई प्रतिष्ठानमा इलाज नगरेर नजिकका सहरको निजी अस्पतालमा पठाइन्छ ? धरानका नागरिकहरू मेडिकल माफियाका सेवक होइनन् भनेर प्रमाणित गर्नसमेत यो संघर्षको स्वामित्व लिन आवश्यक छ । यदि स्थानीय तत्परतामा नागरिक अनुगमन निरन्तर हुन सके र त्यस्तो अनुगमनको सूचना प्रत्येक हप्ता सार्वजनिक गर्न सके विद्यमान संघर्षले नयाँ उचाइ लिने निश्चित छ । के धरानमा यस्तो कार्यलाई व्यवस्थित किसिमले अघि बढाउने, जनस्वास्थ्यलाई व्यापार बन्न नदिने र आधारभूत स्वास्थ्य अधिकारका लागि सामूहिक संघर्ष गर्ने प्रगतिशील सोचको खडेरी छ ? संघर्षशील नागरिकहरूको पूर्णतः अभाव छ ? के आफूलाई सचेत सम्झने धरानका सबै नागरिक धेरै स्वास्थ्यकर्मी र राजनीतिकर्मी जस्तै मेडिकल माफियाका सेवक नै हुन् ? यदि धरानको वास्तविकता यस्तो अनुमानभन्दा भिन्न हो भने बाँकी देशलाई गलत प्रमाणित गर्दै स्वास्थ्य अधिकारको संघर्षलाई उदाहरणीय गति दिन स्थानीय बासिन्दाहरू किन र कहिलेसम्म निरीह बसिरहने ? के हामी मेडिकल माफियाका सेवक बन्न वा ती सेवकहरूका पनि दास बन्न अभिशप्त छौं ?"
राजनीति र कूटनीतिमा निसासिएको श्रम आप्रवासन,"२ श्रम कूटनीतिमा सार्थक पहलको कमी आप्रवासी श्रमिक जनशक्तिका ज्याला र रोजगारीसँग जोडिएका अन्य सुविधा र संरक्षणको सुनिश्चितता गर्न त गन्तव्य मुलुकसँग प्रस्ट रूपमा आफ्ना कुरा राख्न हाम्रो नेतृत्व कति सक्षम छ, कस्तो तयारी गर्छ र कसरी प्रस्तुत हुन्छ भन्ने पक्षले महत्त्व राख्छ । श्रम सम्झौतामा कसको पल्ला भारी हुन्छ भन्ने त प्रस्टै छ, आजसम्म भएगरेका सम्झौताहरूबाट । फेरि हामीलाई त जसरी पनि श्रमिकहरू पठाउनु छ किनकि घरेलु बजारमा रोजगारी नारामा मात्र सीमित छ । अनि गन्तव्य श्रम बजारसँग विकल्पहरू छन् किनकि उसले नेपाली श्रमिक महँगा भए वा मन नपरे नेपाल जस्तै अन्य सीमान्तकृत मुलुकका श्रमिकहरू लिन्छ । एकदुई अपवादबाहेक हाम्रा राजदूतहरूको हैसियत पनि उही श्रम मन्त्रालयको जस्तै छ, अक्षम र आप्रवासी श्रमिकका सवालमा उदासीन नै रहिआएको छ ।उसो त केही वर्षयता राजदूतहरू आफ्नो देशभन्दा पनि आफूलाई सिफारिस गर्ने पार्टीप्रति बफादार र उत्तरदायी लाग्छन् । अनि उनीहरूको चासो र चिन्ता पनि आप्रवासी श्रमिकभन्दा पनि वैदेशिक रोजगार व्यवसायी र एनआरएन जस्ता आप्रवासी श्रमिकभन्दा अर्कै वर्गका निकायप्रति बढी ढल्केको प्रस्ट देखिन्छ, खास गरी श्रम गन्तव्य मुलुकका राजदूतहरूको । अपवादका एकदुई जनाले आप्रवासी श्रमिकका सम्बन्धमा चासो राखे पनि उनीहरूलाई आवश्यक प्रशासनिक, कूटनीतिक र राजनीतिक सहयोग प्राप्त गर्न कठिन छ । यसको पछिल्लो उदाहरण त गत वर्ष कोरोनालक्षित उद्धारका लागि समन्वय र सहकार्यमा देखिएको उदासीनता नै हो । अनि प्रशासनिक नेतृत्वले कैयौं पटक अध्ययन भ्रमण, समन्वय बैठक र विभिन्न घटनाको छानबिनका नाममा गन्तव्य मुलुकको भ्रमण गर्दा पनि श्रम कूटनीतिमा सार्थक पहल गरेको पाइएको छैन । अपवादका रूपमा एकदुई जनाले छलफल चलाउन चाहे पनि राजनीतिक नेतृत्वले सहयोग नगर्ने र त्यस्तालाई निरन्तरता नदिने जस्ता गुनासा पनि प्रशासनिक नेतृत्वबाट बेलाबेला सुनिन्छन् । त्यसो त हाम्रो श्रम कूटनीति, खास गरी मुलुकले कति धेरै श्रमिकलाई रोजगारी दिने वचन दिन्छ त्यसका आधारमा परिमार्जन गरिएको पनि पाइन्छ, जुन गलत नजिर हो । श्रम कूटनीतिका केही आधारभूत पक्षहरू छन्, जसलाई बिर्सन मिल्दैनÙ जस्तो आप्रवासी श्रमिकको ज्यालामा विभेदको अन्त्य, कार्यक्षेत्रको जोखिमको उचित सम्बोधन, श्रम सम्झौतामा असमानताको अन्त्य, आप्रवासी श्रमिकका लैङ्गिक पक्षको संरक्षणको प्रावधान, पारदर्शी र न्यायसंगत श्रमिक छनोट प्रक्रिया, बिदा र औषधिउपचार व्यवस्था लगायत परिवारसँगको सम्पर्क र संवाद । अनि यी सबै पक्षमा छलफल चलाउन र पहलमा सहकार्य गर्न भनेर क्षेत्रीय र अन्तर्राष्ट्रियस्तरमा विभिन्न प्रक्रिया अगाडि बढाइएका छन् र नेपाल आफूलाई सान्दर्भिक हुने सबैजसो प्रक्रियामा सदस्य छ । जस्तै कोलम्बो प्रक्रिया जुन श्रमिक पठाउने मुलुकहरूको कूटनीतिक सञ्जाल हो । श्रमिक पठाउने र रोजगारी उपलब्ध गराउने गन्तव्य मुलुकको साझा सञ्जाल आबुधाबी संवाद, आप्रवासन आर्जित आर्थिक, ज्ञान, सीप र अनुभवलाई स्वदेशको विकास प्रक्रियामा सघाउन भनेर जीएफएमडी एवं श्रम आप्रवासनलाई श्रमिक पठाउने र माग गर्नेको सहकार्यमा व्यवस्थित गर्ने तथा न्यायमा पहुँच सुनिश्चित गर्न जीसीएम पनि छन् । तर प्रश्न ती सञ्जाल र समूहहरूमा हाम्रो उपस्थिति श्रम कूटनीतिका लागि कति सार्थक र उपलब्धिमूलक भइरहेको छ भन्ने हो । हुन त यी सञ्जालहरू कूटनीतिक प्रकृतिका हुन् र बाध्यात्मक होइनन् तर यस्ता अवसरहरूबाट आफ्ना आप्रवासी श्रमिकका पक्षमा पहल गर्नु र सक्दो उपयोग गर्नु नै सदस्यराष्ट्रको नैतिक दायित्व हुन्छ । मन्त्री वा सचिव वा तिनका प्रतिनिधिको भौतिक उपस्थिति मात्र नभई त्यसका लागि अन्तर्राष्ट्रिय सम्बन्ध र श्रम कूटनीतिमा कुशल हुनु जरुरी हुन्छ । राजदूत नियुक्ति मापदण्ड, पार्टीकरण र श्रम मन्त्रालयको राजनीतिक नेतृत्व छनोटले श्रम कूटनीतिलाई प्राथमिकतामा राख्छन् र कुशलतापूर्वक आप्रवासी श्रमिकका हक, हित र संरक्षणमा ध्यान दिन्छन् भन्ने कुरा केही वर्षयता पुष्टि हुन सकेको छैन । अहिलेको श्रम नेतृत्वले पनि गर्न सक्छ भन्नेमा विश्वास गर्ने आधार छैन । अनि भरोसा पनि छैन, स्वदेशमा राजनीतिक, आर्थिक, सामाजिक र सांस्कृतिक रूपमा संरचनागत र नीतिगत कारणबाट सीमान्तकृत पारिएर रोजगारीका लागि गन्तव्य खोज्दै हिँडेको आप्रवासी श्रमिकको न्यूनतम अधिकारको संरक्षण हुन्छ भन्नेमा । यसैले राजनीतिक हिसाबकिताब मिलाउन आवधिक रूपमा चयन गरिने राजनीतिक नेतृत्व, आफूलाई सहज वातावरण बनाउन तय गरिने प्रशासनिक नेतृत्व एवं भागबन्डाको हिस्सामा पारेर कूटनीतिक दक्षता नभएका कार्यकर्तालाई राजदूत बनाउने सुशासन भएको र रेमिट्यान्सले चलेको मुलुकका लागि आप्रवासन नीति बन्नु अति नै जरुरी छ । र, त्यसरी बन्ने नीति सिंहदरबारकेन्द्रित होइन, व्यापक रूपमा स्थानीय तह, प्रदेश र आप्रवासीहरूका प्रतिनिधिमूलक संस्थासञ्जालहरूको अर्थपूर्ण सहभागितामा बन्नु सान्दर्भिक हुन्छ । त्यस नीतिलाई प्रदेशीकरण गर्नु पनि जरुरी छ ।"
नागरिकका लागि सूचना बैंक,"इन्टरनेट र प्रविधिको विकास र विस्तारसँगै आएका सम्भावनालाई नागरिकले आफ्नो सामाजिक, आर्थिक, सांस्कृतिक क्षेत्रमा सहज पहुँच प्राप्त गर्ने अवस्था सिर्जना गर्नु डिजिटल नेपाल बनाउने परिकल्पनाको सार हो । सञ्चार तथा सूचना प्रविधि मन्त्रालयको नेतृत्वमा तयार गरिएको डिजिटल नेपालको फ्रेमवर्कलाई राष्ट्रिय योजना आयोगले पन्ध्रौं योजनामा राखेर स्वीकृत गराइसकेको छ । सूचना बैंकको अवधारणा संघीय सरकारको सूचना तथा प्रसारण विभागले पहिले नै बनाएको हो तर संघीय सरकारमा त्यसको सुरुआतका लागि प्रक्रिया अगाडि बढ्न सकेको थिएन र छैन । सुशासन र पारदर्शिताका लागि सूचना महत्त्वपूर्ण हुन्छ । यस मर्मलाई आत्मसात् गर्दै नेपालको संविधानले प्रत्याभूति गरेको विचार र अभिव्यक्तिको स्वतन्त्रता, सञ्चार एवं सूचनाको हक संरक्षण र संवर्द्धन गर्दै प्रदेश सञ्चारमाध्यम व्यवस्थापन ऐन२०७५ को दफा ५५ बमोजिम वाग्मती प्रदेशको सञ्चार रजिस्ट्रार कार्यालयले चाहिँ दुई वर्षको गृहकार्यपछि सूचना बैंक सञ्चालनमा ल्याएको छ । इन्फोबैंक डट वाग्मती डट जीओभी डट एनपीलाई लगइन गरेपछि वाग्मती प्रदेशका सूचना प्राप्त गर्न सकिने गरी सूचना बैंक बनाइएको छ । प्रदेश सूचनाको हकसम्बन्धी ऐन२०७६ को दफा ३, ४ र ५ बमोजिम प्रदेश सरकारले सरकारी तथा सार्वजनिक निकायबाट प्रकाशित नागरिकसँग सरोकार राख्ने सार्वजनिक महत्त्वका सूचना संकलन, भण्डारण र वितरण गर्न सूचना बैंक उपयोगी हुनेछ । प्रदेश सञ्चारमाध्यम व्यवस्थापन ऐन२०७५ को दफा ५५ मा प्रदेशका सरकारी तथा सार्वजनिक निकायबाट प्रकाशित सामग्री, सूचना तथा निर्णय संकलन, भण्डारण गरी नागरिकलाई वितरण गराउन सूचना बैंक स्थापना गर्नुपर्ने व्यवस्था छ । प्रदेश सञ्चारमाध्यम व्यवस्थापन नियमावली२०७६ ले पनि नागरिकको सूचनाको हकलाई व्यवहारमा कार्यान्वयन गराउन, पत्रकारिताको विकास तथा क्षमता अभिवृद्धि गर्न सूचनाको पहुँच बढाउन, सरकारी सूचना प्रणाली, तथ्य तथ्यांक एवं जानकारी एकद्वार प्रणालीबाट उपलब्ध गराउन, सूचनाको पहुँचलाई प्रविधिमैत्री बनाई स्वतः अद्यावधिक हुने गरी अटोमेसनमा लैजान सूचना बैंक महत्त्वपूर्ण हुने उल्लेख छ । प्रदेश सरकार र सरकारी निकायका सार्वजनिक सूचना, जानकारी, सेवा दस्ताबेजमा सहज पहुँच स्थापना गर्ने गरी सूचना पोर्टल तयार गर्न र अद्यावधिक गर्न, प्रदेश सरकारका महत्त्वपूर्ण बैठक, निर्णय र घटना आमसञ्चार माध्यमलाई उपलब्ध गराउनमा सहजीकरण गर्न, बैंकले प्रवाह गर्नुपर्ने सम्पूर्ण सूचनालाई विद्युतीय अभिलेखीकरण र भण्डारण गर्नुका साथसाथै नागरिकको सूचनासम्म सहज पहुँचका लागि डाटाबेस र वेबसाइट निर्माण गरी अद्यावधिक गर्न सूचना बैंक उपयोगी हुने नियमावलीमा उल्लेख छ । सरकारी तथा सार्वजनिक निकायका सूचना एकद्वार प्रणालीबाट नागरिकलाई उपलब्ध गराउन विभिन्न निकायका आवश्यक सूचना भण्डारण गर्ने र डाउनलोड गरी प्राप्त गर्न सकिने प्रणाली नै सूचना बैंक हो । सूचना बैंक कानुन र निश्चित मापदण्डद्वारा निर्देशित हुन्छ । सूचना बैंकमा सूचना भण्डारण गर्ने र प्राप्त गर्ने आधुनिक प्रणाली विकास गरिएको हुन्छ । सूचनाका स्रोत र सूचना प्रयोगकर्ता प्रत्यक्ष भेटिँदैनन् तर एकअर्काबीच अन्तरसम्बन्धित हुने प्रणाली विकास गरिएको छ । सम्बन्धित सरकारी निकाय र नागरिकलाई सूचनाका माध्यमबाट नजिकमा लैजान सूचना बैंक गतिलो माध्यम बन्न सक्ने गरी सूचना बैंकको विकास गरिएको छ ।सरकारी निकायले जारी गरेका सूचना, समाचार, ऐन, नियम, प्रेस विज्ञप्ति, योजना, कार्यक्रम, बजेट, प्रकाशन, बैठकका निर्णय, प्रस्तावना, डाउनलोड योग्य फारम, सार्वजनिक खरिद, बोलपत्र, नागरिक बडापत्र, अनुसूची ढाँचा, दस्तुर, कर तथा शुल्क, प्रतिवेदन जस्ता सामग्री सूचना बैंकको पोर्टलबाट प्राप्त गर्न सकिन्छ । सरकारका कामकारबाहीलाई लोकतान्त्रिक पद्धति अनुरूप खुला र पारदर्शी बनाई नागरिकप्रति जवाफदेह र जिम्मेवार बनाउन, सार्वजनिक महत्त्वको सूचनामा आम नागरिकको पहुँचलाई सरल र सहज बनाउन, नागरिकको सुसूचित हुने हकलाई संरक्षण गर्न, सरकारी र सार्वजनिक काममा उत्तरदायित्व, पारदर्शिता, खुलापन र जिम्मेवारीबोध गराउन पनि सूचनामा नागरिकको पहुँच अपरिहार्य हुन्छ । प्रदेशका सबै कार्यालयको सूचना एउटै पोर्टलमा प्राप्त गर्न सक्ने गरी निर्माण गरिएको सूचना बैंकमा पहिलो चरणमा प्रदेशको मुख्यमन्त्री तथा मन्त्रिपरिषद् कार्यालय, प्रदेशका मन्त्रालय, प्रदेशसभा, नीति योजना आयोग र प्रदेशका केन्द्रीय निकायका वेबसाइटमा अपलोड हुने सूचना उक्त बैंकमा देखिने र त्यहाँबाट प्राप्त गर्न सकिने प्रणाली विकास गरिएको छ । शिक्षा, स्वास्थ्य, रोजगारी, उद्यमशीलता, पर्यटन, जलस्रोत, कृषि, वातावरणसहित आधारभूत आवश्यकताका सबै खालका सूचना एकै ठाउँमा पाउने अवस्था सिर्जना गराउनु सूचना बैंकको लक्ष्य हो । सूचना बैंकको पोर्टल मोबाइलमा लगइन गरी ती सबै सूचना मोबाइलबाटै प्राप्त गर्न पनि सकिनेछ ।नेपाली नागरिकका सूचना एक ठाउँमा केन्द्रित गर्ने गरी नागरिक एप बनाउन खोजिएजस्तै सरकारी सूचना एक ठाउँमा पाउने प्रणाली विकास गर्दा सूचनाका खोजकर्ताका लागि मात्र सहज हुनेछैन, सूचना प्रवाह गर्नुपर्ने निकायलाई पनि सहज हुनेछ । सूचनाको हकसम्बन्धी कानुनले राष्ट्रिय सुरक्षासँग सम्बन्धितबाहेक सबै सूचना खुला गरेको छ । नागरिकहरू सचेत हुँदा लोकतान्त्रिक शासन व्यवस्था र यसका मूल्यमान्यता बलियो हुँदै जान्छन् । नागरिकलाई छिटो सेवा उपलब्ध गराउन, सरकारी निकायको उत्पादन क्षमता बढाउन, सुशासन कायम राख्न, नागरिक सहभागिता बढाउन सूचना बैंक उपयोगी हुनेछ । दक्षिण कोरिया, सिंगापुर, भारत, अमेरिका लगायतले सूचना बैंक सञ्चालन गरेर आफ्ना नागरिकलाई सहज सेवा प्रदान गर्दै आएका छन् । वाग्मती प्रदेशको राजधानी हेटौंडामा रहेका निकाय र प्रदेशका सूचनामा चासो राख्ने जिल्ला, गाउँ र संसारका जुनसुकै स्थानमा रहेका नागरिकलाई जोड्ने सेतु पनि हो सूचना बैंक । नेता, मन्त्री, सांसद वा प्रशासकसम्म पहुँच नभएका नागरिकले पनि सजिलै सूचना पाउने प्रणाली सूचना बैंकमा हुन्छ । प्रदेश सरकारका सूचनामा नागरिकको पहुँच बढाउने माध्यमका रूपमा सूचना बैंक सञ्चालन गर्ने अवधारणा अनुसार नै वाग्मती प्रदेशमा सूचना बैंक सञ्चालनमा ल्याउन दुई वर्षअघि गृहकार्य थालिएको थियो । यो अवधिमा गरिएका गृहकार्य, सरोकारवालासँगको छलफलका आधारमा सूचना बैंकलाई सञ्चालनमा ल्याइएको हो । सञ्चार रजिस्ट्रारको कार्यालयले पहिलो चरणमा प्रदेशका मन्त्रालय, प्रदेशसभा, प्रदेश नीति आयोग र प्रदेश अन्तर्गतका निर्देशनालयका सूचना एक ठाउँमा प्राप्त गर्न सक्ने गरी सूचना बैंक सञ्चालन गर्न वाग्मती प्रदेशका मन्त्रालय तथा प्रदेश अन्तर्गतका निर्देशनालयका प्रवक्ता, सूचना अधिकारी र कम्प्युटर अधिकृतसहितका सरोकारवालासँग गरेको छलफलले सूचना प्रविधिमैत्री सेवा प्रवाह गर्ने विषयलाई झकझकाएको थियो । आधिकारिक सार्वजनिक सूचनाहरू छिटो तथा सहज रूपमा प्राप्त गर्ने नागरिकको अधिकारलाई सुनिश्चित गर्न, डिजिटल नेपाल र डिजिटल वाग्मती प्रदेश बनाउने सरकारको उद्देश्यलाई साकार पार्न प्रदेशका सबै मन्त्रालय र अन्तर्गतका कार्यालयका सूचनालाई एक ठाउँमा केन्द्रित गरी सूचनाका उपभोक्तासम्म पुर्याउन एग्रिगेटर का रूपमा पनि सूचना बैंक उपयोगी हुनेछ । हाल प्रदेशका १४ वटा कार्यालयका वेबसाइटमा राखिएका सूचना तथा अन्य महत्त्वपूर्ण सामग्री तत्कालै सूचना बैंकमा संगृहीत हुनेछन् । सूचना बैंकमा समेटिएका कार्यालयको सूचनाका लागि सम्बन्धित कार्यालयको वेबसाइटमा नगइकन प्राप्त गर्न सकिनेछ भने सम्बन्धित कार्यालयको वेबसाइटमा पनि सूचना बैंकमार्फत नै पुग्न सकिनेछ ।सूचना बैंक अनुसन्धानकर्ता, पत्रकार, नागरिक सबैलाई उपयोगी हुने भएकाले यसका लागि सरोकारवालाको सहयोग अपरिहार्य हुन्छ । एउटै पोर्टलबाट गुणस्तरीय सूचना पाउन र सामान्य रूपमा डिजिटल साक्षर नागरिकले पनि सूचना पाउन सूचना बैंक उपयोगी हुनेछ । नागरिक तहमा सूचनाको पहुँच बढाउन सूचना बैंक सञ्चालन गर्न प्रदेशका सबै मन्त्रालयको समन्वय हुन आवश्यक हुन्छ । सरोकारवालाको सहयोग प्राप्त भएमा सञ्चालनमा ल्याइएको सूचना बैंकलाई पूर्णता दिई डिजिटल नेपालको परिकल्पनालाई साकार पार्न वाग्मती प्रदेशले नेतृत्वदायी भूमिका निर्वाह गर्न सक्ने विश्वास पलाएको छ । यसका लागि सबै सरोकारवालाले आफ्नो कार्यालयका सूचना तत्कालै सम्बन्धित कार्यालयको वेवसाइटमा अपलोड गरिदिएमा आआफ्नो ठाउँबाट योगदान गरेको ठहर्नेछ । सूचना प्रविधिमा भारतको संघीय राजधानी दिल्लीभन्दा कर्नाटक प्रान्तको राजधानी बैङ्लोर अगाडि छ भने नेपालको संघीय राजधानी काठमाडौंभन्दा अगाडि हुन सक्ने गरी प्रदेशहरूले आफ्ना संरचनालाई डिजिटल प्रविधिमा अगाडि लैजाने नीति, योजना र कार्यक्रम बनाउन सक्छन् । सूचना प्रविधिको विकासमा बैङ्लोरले भारतलाई नेतृत्व गरेको छ । बैङ्लोरबाट नेपालका सातै प्रदेशले सूचना प्रविधि क्षेत्रमा भएका प्रगतिबारे धेरै कुरा सिक्न सक्छन् । प्रदेशस्तरका आन्तरिक मामिला तथा कानुन मन्त्रालयले सूचना बैंक सञ्चालनमा ल्याउने प्रयास अगाडि बढाउन सक्छन् । एकअर्का प्रदेशको समन्वयमा सातै प्रदेशले यस विषयमा समन्वय गरेर योगदान गर्न सक्दा डिजिटल नेपाल बनाउने सपना साकार पार्न सकिन्छ । नागरिकलाई प्रविधिमैत्री बनाएर लैजाने र डिजिटल साक्षरता बढाउने काममा प्रदेशस्तरका मन्त्रालयले धेरै काम गर्न सक्छन् । प्रदेशस्तरमा सूचना प्रविधिका जनशक्तिलाई प्राथमिकताका साथ राख्ने नीति, योजना र कार्यक्रम चाहिन्छ । त्यसो भएमा मात्रै डिजिटल नेपालको परिकल्पनालाई साकार पार्न सकिन्छ । संघीय र स्थानीय सरकारसँग समन्वय गरेर सूचना प्रविधिको विकासमा योगदान गर्ने नीति, योजना र कार्यक्रम प्रदेशस्तरमा बन्नुपर्छ । दोस्रो चरणमा प्रदेशभरका सरकारी कार्यालयका सूचना एक ठाउँमा देखिने प्रणाली विकास गर्दा वाग्मती प्रदेशको सूचना बैंकले पूर्णता पाउनेछ । बाँकी ६ वटा प्रदेशले पनि यस्तै पूर्ण सूचना बैंक सञ्चालन गरेपछि त्यसलाई संघीय सरकारले लिंक गरी नेपालको सूचना बैंक बनाउनु सहज हुनेछ । वाग्मती प्रदेशमा बनेको सूचना बैंकले डिजिटल वाग्मती प्रदेश बनाउने अभियानलाई मात्रै सघाएको छैन, डिजिटल नेपाल बनाउने प्रयासलाई पनि सघाउनेछ । सूचना शक्तिमा त्यति बेला परिणत हुन्छ, जब त्यसलाई प्रयोगमा ल्याइन्छ । सूचनालाई प्रयोगमा ल्याउन सूचना प्राप्त गर्नु सबैभन्दा महत्त्वपूर्ण हुन्छ । इन्टरनेट र प्रविधिले नागरिकबीच सहज सम्पर्क, सम्बन्ध र अन्तरक्रिया त गराउँछ नै, त्यसको सहायताबाट प्राप्त हुने सूचनालाई जीवन व्यवहारमा प्रयोगमा ल्याई शक्तिमा परिणत गराउन सक्दा मात्रै त्यसबाट आर्थिक, सामाजिक र सांस्कृतिक क्षेत्रमा परिवर्तन ल्याउन सकिन्छ । इन्टरनेट र प्रविधिले थप पहुँच विस्तारका लागि सम्भावनाको ढोका खोलिदिन्छ, जसका माध्यमले सामाजिकआर्थिक रूपान्तरण गराउने दायित्व नागरिकमा हुन्छ । सातै प्रदेशले आआफ्ना ठाउँबाट डिजिटल नेपाल फ्रेमवर्कभित्र रहेर काम गर्ने हो र संघीय सरकारले समन्वय गरिदिने हो भने डिजिटल नेपालको सपना साकार पार्न धेरै समय लाग्नेछैन । सापकोटा वाग्मती प्रदेशका सञ्चार रजिस्ट्रार हुन् ।"
कस्तो आउला निजामती अध्यादेश ?,"(काठमाडौं)  प्रदेश र स्थानीय तहमा गएका कर्मचारी अदालतको आदेशमा संघको दरबन्दीमा फर्कन थालेपछि पूर्ववर्ती सरकारले सुरु गरेको कर्मचारी समायोजन नै उल्टिने अवस्थामा पुगेका बेला सरकारले निजामती अध्यादेश ल्याउन लागेको छ । अध्यादेशको तयारीका लागि शुक्रबार सरकारमा सहभागी दलका शीर्ष नेताबीच छलफल भएको छ । बैठकमा एक सहभागी नेताका अनुसार प्रधानमन्त्री शेरबहादुर देउवासहितको शीर्ष नेतृत्व सहभागी बैठकमा संघीय निजामती, तेजाब र यौन हिंसासम्बन्धी अध्यादेश जारी गर्ने सहमति भएको छ । सोही सहमतिअनुसार निजामती अध्यादेशका विषयमा मन्त्री र प्रधानमन्त्रीका निकट पूर्वप्रशासकहरूले सरोकारवालासँग अनौपचारिक परामर्श थालेका छन् । नागरिकताका विषयमा समेत छलफल भए पनि अदालतले विगतमा गरेको निर्णयका कारण तत्काल अध्यादेश जारी गर्ने अवस्था नरहेको ती नेताले बताए । बैठक स्रोतका अनुसार अध्यादेश जारी गर्ने विषयलाई सरकारको प्राथमिकतामा राखिएको छ । सरकारले संसद् अधिवेशन अन्त्य गर्नुअघि निजामती र नागरिकता विधेयक फिर्ता लिइसकेको छ । दलहरूबीच सहमति भएर अध्यादेश आउने भएपछि अब बन्ने प्रशासनिक संघीयताको संरचना कस्तो होला भन्ने बहस सुरु भएको छ । प्रशासन र संघीयताका विज्ञहरूले सार्वजनिक प्रशासन सेवामा दीर्घकालीन प्रभाव पार्ने कानुन अध्यादेशबाट ल्याउनु गलत हुने धारणा राखेका छन् । दीर्घकालीन प्रभाव पार्ने कानुन सीमित व्यक्तिहरूको छलफलका आधारमा अध्यादेशमार्फत ल्याउँदा प्रशासनिक संयन्त्र कोल्याप्स हुने खतरा रहेको धारणा उनीहरूको छ । पूर्वप्रशासक शारदाप्रसाद त्रितालले शासकहरूमा प्रशासन बलियो भए शासन बलियो हुन्छ भन्ने सोच नभएकाले यो अवस्था आएको बताए । संसद्बाट विधेयक फिर्ता लिनु नै गलत भएको धारणा राख्दै उनले संघीयतामा कर्मचारी प्रशासन कस्तो हुनुपर्छ भन्ने बहस नहुनु दुर्भाग्य भएको बताए । उनले भने, पार्टी राजनीतिमा लागेका कर्मचारीले आफ्नो फाइदाका लागि दिने सल्लाहलाई हरेक सरकारले मान्दै आएका छन् ।संसद् सचिवालयमा पेस गरेको डेढ वर्षमा राज्य व्यवस्था तथा सुशासन समितिको ५० वटाभन्दा बढी बैठक बस्दा पनि निकास ननिस्केपछि बहुमतबाट डेढ वर्षअघि निजामती विधेयक पारित गरिएको थियो । विधेयकलाई संसद् बैठकमा छलफलमा लैजानुको सट्टा फिर्ता लिएर सरकारले अध्यादेशको तयारी गरेको हो । विज्ञताको अभावमा समायोजन ऐन ल्याएकाले असफल भएको हो, त्रितालले भने । संघीय मामिला तथा सामान्य प्रशासन मन्त्रालयका अनुसार समायोजनमा गएका कर्मचारीको समस्या अध्यादेशमार्फत समाधान गर्ने होमवर्क चलिरहेको छ । राज्य व्यवस्था समितिबाट सांसदहरूको मत विभाजन प्रक्रियाबाट १६ महिनाअघि पारित गरिएको उक्त विधेयकका प्रावधानमा तत्कालीन प्रतिपक्ष कांग्रेस, तत्कालीन सत्तारूढ दल नेकपाभित्रका पूर्वमाओवादी र पूर्वएमालेको अडान भिन्नभिन्न भएकाले अहिले साझा सहमतिमा आउने अध्यादेश कस्तो होला भन्ने प्रशासनिक क्षेत्रमा कौतुहल उत्पन्न भएको छ । विगतको अडानका आधारमा विधेयकका सन्दर्भमा दलहरूको फरकफरक धारणा छ । २०७७ असारमा राज्य व्यवस्था समितिको अन्तिम बैठकमा कांग्रेसका सांसदले समितिले पारित गरेको ७ वटा बुँदामा मुख्य असहमति जनाएका थिए । असहमति दर्ता गराउने कांग्रेस सांसद तथा राज्य व्यवस्था समितिका सदस्य दिलेन्द्र बडू अहिले कानुनमन्त्री छन् । मन्त्रिपरिषद्मा विधेयक समितिको संयोजक कानुनमन्त्री रहने व्यवस्था छ । मन्त्री बडूले अध्यादेशको विषय छलफलमा रहेको बताए । हामी विधेयकलाई सकभर विगतमा अपुग भएका प्रावधान राखेर जारी गर्ने प्रयत्न गर्छौं, उनले भने । अध्यादेश तयार गर्ने काम संघीय मामिला मन्त्रालयको भएकाले त्यताबाट आएपछि आफूले पनि सकभर राम्रो बनाउन सल्लाह दिने उनले बताए । प्रतिपक्षमा रहँदा कांग्रेसले श्रोणीविहीनदेखि विशिष्ट श्रेणीसम्मका कर्मचारीलाई आन्तरिक प्रतिस्पर्धाको अवसर दिनुपर्ने, स्थायी कर्मचारीलाई खुला वा आन्तरिक प्रतिस्पर्धाका लागि उमेर हद तोक्न नहुने, निवृत्तिभरण नपाउने व्यवस्था खारेज गर्नुपर्ने धारणा राखेको थियो । घरेलु तथा साना उद्योग र दुर्गम क्षेत्रका कर्मचारीलाई पनि निजामती सेवाभित्र समावेश गर्नुपर्ने एवं निजामती सेवा ऐन २०४९ अनुसार कर्मचारीले खाइपाई आएको सुविधा कटौती गर्न नहुने भन्दै कांग्रेसले फरक मत दर्ता गरेको थियो ।तत्कालीन सरकारले स्थानीय तहमा प्रदेश मन्त्रालयका सचिव, स्थानीय तहका प्रशासकीय अधिकृत र कार्यकारी प्रमुख संघबाटै पठाउने गरी विधेयकमा प्रस्ताव गरेको थियो तर माओवादी, कांग्रेस र जनता समाजवादीका सांसदले सरकारको प्रस्तावविपरीतका प्रावधानलाई समितिबाट पारित गरेका थिए । कार्यसम्पादन, सरुवा, बढुवा, उमेर हदलगायतका विषयमा दलहरूको फरकफरक अडान छ । माओवादी केन्द्रकी सांसद तथा राज्य व्यवस्था समितिकी सदस्य रेखा शर्माले विगतमा समितिबाट पारित भएका प्रावधान यथावत् राख्नुपर्ने बताइन् । समितिमा धेरै मिहिनेत गरेर पारित गरिएको विषयलाई हटाउन नहुने धारणा उनको छ । पूर्वसामान्य प्रशासनमन्त्रीसमेत रहेकी शर्माले विधेयकमा संघीयताको भावनालाई मार्न नहुने बताइन् । माओवादीले प्रदेश र स्थानीय तहलाई बढी अधिकार दिनुपर्ने अडान राख्दै आएको छ । कांग्रेस र माओवादीको एजेन्डा उस्तैउस्तै देखिएको थियो । आफू अध्यादेशबाट निजामती ऐन ल्याउने कुराप्रति असहमत भए पनि सरकारले बाध्यकारी भनेकाले समर्थन गरेको तर्क उनको छ । उनले समितिबाट पारित भएका विषयलाई समावेश गरेरै अध्यादेश जारी गर्ने जानकारी आफूले पाएको बताइन् । समितिबाट विधेयक पारित गर्दा २०७७ असार १५ मा तत्कालीन संघीय मामिला तथा सामान्य प्रशासनमन्त्री हृदयेश त्रिपाठीले आफ्नो असहमति रहेको बताएका थिए । समितिको प्रतिवेदनमा सरकारको अलग धारणा रहेको उनले बताएका थिए । तत्कालीन मन्त्री लालबाबु पण्डितले २०७५ माघमा पेस गरेको विधेयकका सबै प्रावधानमा मन्त्री त्रिपाठीले सहमति जनाएका थिए । उनले समायोजनमा गएका कर्मचारीको वृत्ति विकास रोक्न नहुने, निजामती ट्रेड युनियन कायम हुनुपर्ने, अवकाश उमेरको ६० वर्षे प्रावधानमा कुलिङ पिरियड हुनुपर्ने बताएका थिए । प्रदेश प्रमुख, प्रदेश सचिव, प्रशासकीय अधिकृत र समावेशीका विषयमा समितिले गरेको निर्णयमा उनले असहमति जनाएका थिए । सरकारको प्रस्ताव र मन्त्रीको अडानविपरीत समितिले निर्णय गरेको थियो ।"
कामदारलाई कोरिया खुला,"(सोल, दक्षिण कोरिया)  रोजगार अनुमति प्रणाली (ईपीएस) अन्तर्गत छनोटमा परेका कामदारका लागि कोरिया खुला हुने भएको छ । कोरोना महामारीका कारण दक्षिण कोरियाली सरकारले २० महिनादेखि रोकिराखेका कामदारलाई आगामी मंसिर दोस्रो सातादेखि लैजाने भएको छ । कोरियाली श्रम मन्त्रालयले शुक्रबार सार्वजनिक गरेको नयाँ निर्णयअनुसार ईपीएसमार्फत कोरिया आइपुग्ने १६ वटै देशबाट कामदार ल्याउन खुला हुनेछ । कोरोना महामारी सुरु भएयता ईपीएसअन्तर्गत नयाँ कामदार कोरिया पुग्न पाएका छैनन् । नेपाललगायतका केही मुलुकबाट नगण्य संख्यामा पूर्णकालीन कामदारलाई प्रवेश दिइए पनि औपचारिक रूपमा कोरिया खुलिसकेको छैन । कोरियाको कृषि र उत्पादनमूलक क्षेत्रमा विदेशी कामदारको अभाव देखिएको छ । ईपीएस प्रणालीअन्तर्गत प्रत्येक वर्ष ५० हजारभन्दा बढी नयाँ कामदार कोरिया पुग्ने गरेका थिए । कोरोना संक्रमण बढेसँगै विदेशी कामदार ल्याउन रोकिएको थियो । नेपालबाट प्रत्येक वर्ष ५ हजारभन्दा बढी कामदार कोरिया आइपुग्ने गरेका थिए । कामदार अभाव कम गर्नका लागि कोरियाली सरकारले तीन महिनाको भिसा दिएको थियो । त्यस अवधिमा पनि महामारी नघटेको भन्दै कोरियामा रहेका ईपीएसअन्तर्गतका कामदारलाई एक वर्षको विशेष भिसा पनि दिएको छ । केही समय अघिदेखि कमिटेड कामदारहरू कोरिया आउन दिने नियम बनाएको भए पनि कोटा प्रणालीमा मात्र प्रवेश पाउँथे । महामारीविरुद्ध राम्रा काम गरेका नेपाललगायतका पाँच वटा देशबाट एक दिनमा १ सय र हप्तामा ६ सय जनाभन्दा कम कामदारलाई कोरिया आउने अनुमति थियो । यसै नियमअनुसार कमिटेड नेपाली कामदार पनि कोरिया आइसकेका छन् । हाल आफ्नो ८० प्रतिशत जनसंख्याले कोरोनाविरुद्धको पहिलो खोप लगाइसकेको र ७५५ प्रतिशतले मात्रा पूरा गरेको जनाउँदै कोरियाली सरकारले जनजीवन महामारीअघिकै अवस्थामा फर्काउन खुकुलो नियम ल्याएको हो । लिभिङ विथ कोभिड१९ भन्ने मूल नारासहित खुकुलो नियम लागू भएको छ । कोरियामा नेपाली ४० हजारभन्दा बढी छन् । ईपीएसमार्फत काम गर्न आएका कामदार ३५ हजार हाराहारी छन् भने अन्य अध्ययन, व्यवसाय र अन्य पेसामा छन् । सरकारले कोरोनाविरुद्धको खोप सहज बनाएको छ । कोरियामा ९० दिनभन्दा बढी समय रहेका जुनसुकै देशका नागरिकले खोप निःशुल्क लगाउन पाउँछन् । हाल कोरियामा २० लाखभन्दा बढी विदेशी छन् ।"
जनगणनासँगै मातृ मृत्युदर आकलन,"काठमाडौं (कास) केन्द्रीय तथ्यांक विभागले राष्ट्रिय जनगणनासँगै मातृ मृत्युदर पत्ता लगाउने भएको छ । विभागका निर्देशक ढुण्डीराज लामिछानेका अनुसार जनगणनाका क्रममा पहिलो पटक मातृ मृत्युदरको आकलन गर्न थालिएको हो । जनगणनाको १२ औं शृंखला बिहीबार सुरु हुँदै छ । निर्देशक लामिछानेले विभागको नेतृत्व र स्वास्थ्य तथा जनसंख्या मन्त्रालयका विज्ञको संलग्नतामा मातृ मृत्युदुर आकलन गरिने जानकारी दिए । जनगणनाको मुख्य प्रश्नावलीमा गत १२ महिनामा तपाईंको परिवारमा कसैको मृत्यु भएको थियो ? भन्ने उल्लेख छ । त्यसमा मृत्यु भएको भए नाम, थर, लिंग, पूरा भएको उमेर, मृत्यु हुनुको मुख्य कारण खुलाइनेछ । त्यसैगरी मृतक १५ वर्षदेखि ४९ वर्षको महिला भए मृत्यु हुँदाको अवस्था कस्तो थियो भन्नेबारे स्पष्ट जानकारी लिइनेछ । यसले प्रजनन तथा प्रसूति जटिलताबारे स्पष्ट पार्ने ठानिएको छ । विभागको तालिकाअनुसार जनगणना अवधिभित्र गणकले मातृ मृत्यु भएका घरपरिवार पत्ता लगाई स्वास्थ्यकर्मीलाई सूचित गर्नेछन् । त्यही चरणबाट निरन्तर मंसिरभित्र स्वास्थ्यकर्मीले भर्वल अटप्सी गर्ने (मृतकको परिवारसँग मौखिक सोधेर विवरण लिने) तालिका रहेको छ । आगामी पुसमा गर्भवर्ती, प्रसूति वा सुत्केरी अवस्थाबाहेक अन्य अवस्थामा मृत्यु भएका केसहरूको नमुना संकलन गरी स्क्रिन गर्ने तालिका छ । २०६८ को तथ्यांकअनुसार प्रतिहजार कोरा मृत्युदर ७ दशमलव ३ छ । वर्षभरि प्रतिहजार जनसंख्यामा मर्ने व्यक्तिहरूको संख्यालाई कोरा मृत्युदर भनिन्छ । हाल पुरुषको औसत आयु ६५ दशमलव ५ र महिलाको आयु ६७ दशमलव ९ रहेको छ ।"
विदेशी लगानी साढे २४ प्रतिशत बढ्यो,"(काठमाडौं)  चालु आर्थिक वर्षको पहिलो दुई महिना (साउन र भदौ) मा ३ अर्ब ४ करोड रुपैयाँ प्रत्यक्ष विदेशी लगानी (एफडीआई) मुलुक भित्रिएको छ । गत आर्थिक वर्षको भदौसम्मको तुलनामा चालु आर्थिक वर्षको सोही अवधिमा विदेशी लगानी करिब साढे २४ प्रतिशत बढेको हो । गत साउनमा भने विदेशी लगानी करिब साढे ६५ प्रतिशत घटेको राष्ट्र बैंकको तथ्यांक छ । गत आर्थिक वर्षका भदौ र असारबाहेक सबै महिनामा विदेशी लगानी घटेको थियो । त्यतिबेला कोभिड संक्रमणका कारण विश्वव्यापी रूपमा विदेशी लगानी प्रभावित भइरहेका बेला नेपालमा पनि त्यसको असर परेको बताइएको छ । कोभिडको जोखिम कम बने पनि गत साउनमा विदेशी लगानी घटेको थियो । तर अपेक्षाविपरीत दोस्रो महिनामा विदेशी लगानी २४६ प्रतिशत बढेको हो । गत भदौसम्म ३ अर्ब ४ करोड ३१ लाख रुपैयाँ विदेशी लगानी नेपाल भित्रिएको राष्ट्र बैंकको तथ्यांक छ । अघिल्लो वर्षको सोही अवधिमा यस्तो लगानी २ अर्ब ४४ करोड रुपैयाँ थियो । उक्त अवधिमा नयाँ लगानी नभई पहिल्यै स्वीकृत रकम आएको हुन सक्ने राष्ट्र बैंकका प्रवक्ता देवकुमार ढकालको भनाइ छ । केही महिनायता नयाँ लगानी आए जस्तो लाग्दैन, पहिल्यै स्वीकृत लगानी आएको हुन सक्छ, उनले भने । आर्थिक वर्षको दोस्रो महिनामा बढेको विदेशी लगानीकै आधारमा वर्षभर अनुमान गर्न अप्ठ्यारो हुने उनले बताए । मुलुकमा राजनीतिकलगायत सबै वातावरणमा सुधार आउन सके विदेशी लगानी पनि बढ्ने उनको अनुमान छ । पछिल्ला वर्षमा नेपाल भित्रिने विदेशी लगानीमध्ये अधिकांश हिस्सा जलविद्युत् आयोजनामा आउने गरेको छ । गत तीन आर्थिक वर्षमा मुलुक भित्रिएको एफडीआईमध्ये जलविद्युत् क्षेत्रमा आएको लगानी औसत ९० प्रतिशत हाराहारी रहेको राष्ट्र बैंकको तथ्यांक छ । नेपाल भित्रिएर लगानीमा रहेको कुल एफडीआईमध्ये सबैभन्दा धेरै भारतबाट आएको छ । यो नेपालमा आएर लगानीमा रहेको (स्टक) एफडीआई हो । हरेक वर्ष विदेशी लगानीको आप्रवाह (फ्लो) हेर्दा भारतभन्दा धेरै लगानी अन्य राष्ट्रबाटै आएको देखिन्छ । नेपालमा रहेको कुल लगानीमध्ये भारतको हिस्सा ३१५ प्रतिशत छ । उक्त अवधिसम्म भारतबाट ६२ अर्ब ४४ करोड रुपैयाँ विदेशी लगानी आएको देखिन्छ । भारतबाट आएको कुल लगानीमध्ये ३९१ प्रतिशत उत्पादनमूलक, ४२२ प्रतिशत बिजुली, ग्यास र पानी, २३ प्रतिशत बैंक तथा बिमा र ३७ प्रतिशत अन्य क्षेत्रमा छ ।भारतपछि धेरै विदेशी लगानी नेपाल आउने राष्ट्र चीन हो । हाल चिनियाँ लगानीकर्ताबाट ३० अर्ब ९७ करोड रुपैयाँ लगानी भएको देखिन्छ । यो कुल विदेशी लगानीको करिब १५६ प्रतिशत हो । चीनबाट आएको कुल लगानीमध्ये ४१३ प्रतिशत उत्पादनमूलक, ५८४ प्रतिशत बिजुली, ग्यास र ०३ प्रतिशत अन्य क्षेत्रमा रहेको प्रतिवेदनले देखाएको छ ।कर छल्न सजिलो मानिएको ट्याक्स हेवन भनिने सेन्ट किट्स एन्ड नेभिसबाट नेपालमा कुल १५ अर्ब २६ करोड लगानी आएको देखिन्छ । यो कुल लगानीको करिब साढे ७ प्रतिशत मात्र हो । आर्थिक वर्ष २०७५७६ सम्म उक्त राष्ट्रबाट करिब २४ अर्ब रुपैयाँ विदेशी लगानी आएको थियो । आयरल्यान्डबाट कुल लगानीको ६५, सिंगापुरबाट ६३, अस्ट्रेलियाबाट ५५, यूएईबाट ३६ र दक्षिण कोरियाबाट ३६ प्रतिशत विदेशी लगानी छ । यस्तै अमेरिकाबाट ३१, बंगलादेशबाट २७ र अन्य शीर्षकमा करिब १४ प्रतिशत विदेशी लगानी रहेको राष्ट्र बैंकको तथ्यांक छ ।गत आर्थिक वर्षमा १९ अर्ब ५१ करोड रुपैयाँ विदेशी लगानी मुलुक भित्रिएको छ । अघिल्लो आर्थिक वर्षको तुलनामा गत आर्थिक वर्षमा नेपाल भित्रिएको विदेशी लगानी ०२ प्रतिशत मात्र बढेको हो । अघिल्लो आर्थिक वर्षमा १९ अर्ब ४८ करोड रुपैयाँ विदेशी लगानी भित्रिएको थियो । विदेशी लगानीको प्रवृत्तिलाई विश्लेषकहरूले कोभिडको प्रभावसँग जोडेर हेरिएको थियो । पछिल्ला महिनामा मुलुकमा राजनीतिक अस्थिरता बढ्दै गएकाले चालु आर्थिक वर्षमा पनि विदेशी लगानी बढ्ने सम्भावना न्यून रहेको जानकारहरू बताउँछन् । तत्कालका लागि विदेशी लगानी घट्नुको कारण कोभिड देखिए पनि नेपालको संरचनागत र प्रक्रियागत अवरोधकै मुख्य कारण भएको उनीहरूको भनाइ छ । लगानीमैत्री वातावरणका लागि अझै पनि धेरै प्रक्रियागत अवरोध रहेको देखिएको उनीहरूको दाबी छ ।आर्थिक वर्ष २०७६७७ का सबै महिनामा विदेशी लगानी उच्च दरले बढेको थियो । तर गत आर्थिक वर्षको सुरुकै महिनामा घटेको थियो । यसअनुसार २०७७ साउनमा विदेशी लगानी ३३ प्रतिशत घटेर १ अर्ब ४४ करोड रुपैयाँमा सीमित थियो । भदौमा विदेशी लगानी २३३ प्रतिशत बढेर २ अर्ब ४४ करोड रुपैयाँ भित्रियो । असोजदेखि गत जेठसम्म घटिरहेको विदेशी लगानी अन्तिम महिनामा झिनो सुधार भएको थियो ।गत आर्थिक वर्षको असोजमा विदेशी लगानी २६८, कात्तिकमा २४, मंसिरमा साढे ३१, पुसमा ३७२, माघमा ३७३, फागुनमा ३४८, चैतमा २५, वैशाखमा १९२, जेठमा १३४ र असारमा ०२ प्रतिशत घटेको थियो ।"
स्मार्ट मिटरको फ्रिक्वेन्सी राजस्व विवाद सुल्झिएन,"(काठमाडौं)  स्मार्ट मिटर जडान सुरु भएको १५ महिना बितिसक्दा पनि नेपाल विद्युत् प्राधिकरणले त्यसको फ्रिक्वेन्सी प्रयोगसम्बन्धी समस्या समाधान गर्न सकेको छैन । स्मार्ट मिटरका लागि प्रयोग हुने फ्रिक्वेन्सी निःशुल्क हुनुपर्ने प्राधिकरणको माग छ । तर, सञ्चार तथा सूचना प्रविधि मन्त्रालयले त्यसको अनुमति दिएको छैन । फ्रिक्वेन्सी निःशुल्क गराउने विषय मन्त्रिपरिषद् निर्णयबाट टुंग्याउने गरी ऊर्जा, जलस्रोत तथा सिँचाइ मन्त्रालयले प्रस्तावसमेत तयार पारेको लामै समय भयो । यहीबीच स्मार्ट मिटरका लागि चाहिने फ्रिक्वेन्सीबारे अध्ययन गर्न कार्यदल बनेपछि प्रक्रिया झन् लम्बिएको छ ।२०७७ साउन २५ बाट स्मार्ट नेपाल विद्युत् प्राधिकरण अभियान (स्मार्ट एनईए क्याम्पियन) सुरु गर्दै प्राधिकरणले काठमाडौंको रत्नपार्क र महाराजगन्ज वितरण केन्द्रबाट स्मार्ट मिटर जडानको काम थालेको थियो । पहिलो चरणमा ती दुई वितरण केन्द्रअन्तर्गतका १ लाख सिंगल फेज मिटरलाई स्मार्ट मिटरले प्रतिस्थापन गर्ने प्राधिकरणको योजना छ । अहिले ८५ हजारभन्दा बढी स्मार्ट जडान भइसके पनि त्यसको फ्रिक्वेन्सी प्रयोगको अनुमति भने प्राधिकरणले पाएको छैन । फ्रिक्वेन्सी किनेर मात्र प्रयोग गर्नुपर्ने सञ्चार मन्त्रालयको अडान र निःशुल्क हुनुपर्ने प्राधिकरणको मागका बीच यो विषय अड्किएर बसेको छ ।प्राधिकरणले माग गरेको फ्रिक्वेन्सी व्यावसायिक प्रयोजनको नभएकाले निःशुल्क मागिएको नेपाल विद्युत् प्राधिकरण आयोजना व्यवस्थापन निर्देशनालय प्रमुख तारा प्रधान बताउँछन् । स्मार्ट मिटरमा प्रयोग हुने युटिलिटी फ्रिक्वेन्सी निःशुल्क नै हुनुपर्छ । अरू दूरसञ्चारमा जस्तो फ्रिक्वेन्सी लिएर त्यसबाट व्यवसाय गर्ने होइन, प्रधानले भने । सुरुवातमा सञ्चार मन्त्रालयमार्फत निःशुल्क फ्रिक्वेन्सी लिने गरी प्रक्रिया सुरु भए पनि समयमा काम नसकिँदा पैसा तिर्नुपर्ने कुरा उठेको उनको भनाइ छ । सुरुमा निःशुल्क नै भनिएको थियो । तर त्यो प्रक्रिया सकिन पाएन, प्रधानले भने, पछि विभिन्न समितिहरूमा गएर विषय अल्झियो । अहिले पनि एउटा कार्यदलले अध्ययन गरिरहेको छ । प्राधिकरणलाई फ्रिक्वेन्सी निःशुल्क उपलब्ध गराउने वा पैसा तिराउने विषयको विवादबारे सुझाव दिन प्रधानमन्त्री तथा मन्त्रिपरिषद् कार्यालयअन्तर्गत एउटा अध्ययन कार्यदल गठन गरिएको छ । कार्यदलमा सञ्चार, ऊर्जा र अर्थ मन्त्रालयका प्रतिनिधि छन् । उक्त कार्यदलले सुझावपछि सम्बन्धित मन्त्रालयले थप निर्णय लिन सक्ने प्रधानले बताए ।पहिलो चरणमा स्मार्ट मिटर जडानका लागि मात्रै सञ्चार मन्त्रालयले प्राधिकरणसँग करिब २ अर्ब रुपैयाँ राजस्व तिर्न भनेको काठमाडौं उपत्यका स्मार्ट मिटरिङ आयोजना प्रमुख रवीन्द्र श्रेष्ठको भनाइ छ । ९८ हजार स्मार्ट मिटर जडानका लागि मात्र १ अर्ब ९६ करोड ६७ लाख रुपैयाँ रुपैयाँ बराबर राजस्व माग गरिएको छ, श्रेष्ठले भने, जडान गर्दा लाग्ने शुल्कबाहेक वार्षिक अतिरिक्त १० हजार तिर्नुपर्ने भनिएको छ । अहिले प्राधिकरणबाट विद्युत् मिटर लिएका ग्राहकको संख्या ४० लाखभन्दा बढी छ । एउटा मिटर जडानको २० हजार राजस्व तिर्नुपर्ने अवस्था भए प्राधिकरणले ८० अर्बभन्दा बढी तिर्नुपर्ने हुन्छ ।सामान्य विद्युत् मिटरलाई स्मार्ट मिटरले प्रतिस्थापन गर्ने योजनाअन्तर्गत पहिलो चरणको काम गर्न सरकारले एसियाली विकास बैंक (एडीबी) बाट १ अर्ब रुपैयाँ सहुलियतपूर्ण ऋण लिएको छ । सूचना तथा प्रसारण विभागले फ्रिक्वेन्सीको राजस्व माग गरेपछि एडीबीले थप रकम उपलब्ध गराउन नसक्ने भन्दै प्राधिकरणलाई पत्र पठाएको एक उच्च अधिकारीले बताए । फ्रिक्वेन्सी विवाद स्पष्ट नभएसम्म एडीबीले थप रकम नदिने व्यहोराको पत्र पठाएको छ । यो विषय चाँडै नटुंगिने हो भने झन् अप्ठ्यारो स्थिति सिर्जना हुन्छ, उनले भने । दोस्रो चरणमा काठमाडौं उपत्यकाभित्र सबै र तेस्रो चरणमा देशभर स्मार्ट मिटर जडान गरिने प्राधिकरणका प्रवक्ता सुरेशबहादुर भट्टराई बताउँछन् । स्मार्ट मिटर जडानको काम अब निरन्तर हुन्छ । एडीबीको ऋणभन्दा बाहेक पनि स्मार्ट मिटर जडानका लागि प्रक्रिया सुरु भइसकेको छ, उनले भने । रत्नपार्क र महाराजगन्ज वितरण केन्द्रअन्तर्गत स्मार्ट मिटर जडानको काम ८५ प्रतिशत सकिएको प्राधिकरणले जनाएको छ । काठमाडौं उपत्यकाका लागि मात्र ५ लाखभन्दा बढी र देशभरका लागि ४० लाखभन्दा बढी स्मार्टमिटर आवश्यक पर्ने देखिन्छ । स्मार्ट मीटर जडान गर्दा बिलिङ गर्नका लागि मिटर रिडर घरघरमा जानुपर्ने अवस्था नरहने, विद्युत् चुहावट नियन्त्रण हुने, एकै दिनमा पनि फरकफरक विद्युत् महसुल (टाइम अफ डे) निर्धारण गर्न सकिनेलगायत फाइदा पुग्ने ठानिएको छ ।"
तिहारमै बिकेन पाल्पाली ढाका,"(पाल्पा)  तानसेन नगरपालिका४, बारुदखानका मनोजराज शर्मा पौड्याल आफैं उत्पादक र व्यापारी हुन् । उनको उद्योगमा अघिल्लो वर्षका लकडाउनदेखि अहिलेसम्म ढाका बुन्ने काम रोकिएको छैन । हातैले बुन्ने ढाका र जे कार्ड दुवैबाट ढाकाको कपडा उत्पादन भइरहेको छ । कामदारले काम पाइरहेका छन् । तर तर व्यापारमा भने विगतका तुलनामा ७५ प्रतिशत कमी आएको छ । थोक व्यापारमा अघिल्लो वर्षभन्दा केही बढेको छ, उनले भने, फुटकर व्यापार हुने भनेको आन्तरिक पर्यटकको चहलपहलले गर्दा नै रहेछ । स्थानीय बजारको व्यापारले धान्न मुस्किल पर्ने हुन्छ ।तानसेन सिल्खानटोल गैराबारी उद्योग राखेका हरि रायमाझी पनि ढाका कपडाको व्यापारदेखि निराश छन् । अघिल्लो दसैं र तिहार कोरोना संकटले समस्या निम्तियो । यस वर्ष पनि सोचे जस्तो व्यापार हुन सकेन । जसले गर्दा कामदार पाल्नै समस्या हुने अवस्था आएको उनको गुनासो छ । उत्पादनमा कमी आएको छैन, उनले भने, तर व्यापारमा भने अघिल्लो वर्षभन्दा केही बढे पनि सन्तुष्ट हुने अवस्था भने आएको छैन । पौड्याल र रायमाझी मात्र होइन, पाल्पाली ढाका कपडा उद्योग सञ्चालन गर्दै आएका उद्योगी र यसको व्यापार गर्नेहरू यस वर्ष पनि सन्तुष्ट भएनन् । कोरोना भाइरस संक्रमण त्रासले आन्तरिक तथा बाह्य पर्यटक नआउँदा उनीहरू निराश भएका छन् । दसैं र तिहार ढाका कपडा व्यापारको मुख्य सिजन हो । यही समयमा ढाकाको व्यापारले गति लिन नसक्दा चिन्तित तुल्याएको व्यापारी तथा उत्पादक रायमाझीले बताए । धेरैको टीका नै नभएर हो कि जस्तो पनि भयो, उनले भने, यो एक वर्षमा धेरै पाल्पालीले कोरोनाबाट ज्यान गुमाए । त्यसको अवसर पनि हुन सक्छ ।ढाका कपडाका पसल अघिल्लो वर्ष जस्तै यस वर्ष पनि सुनसानप्रायः भए । केही परिमाणमा थोक बिक्री भए पनि खुद्रा बिक्रीमा खासै सुधार हुन नसकेको उत्पादक तथा व्यापारी पौड्यालको भनाइ छ । आन्तरिक तथा बाह्य पर्यटकलाई लक्ष्य गरेर तानसेनमा पसल खोलिएका छन् । विद्यालय, क्लब, संघसंस्थाको भ्रमणको सिजन हुन्थ्यो, ढाका व्यापारी सरिता केसीले भनिन्, यही बेलामा ढाका कपडा र यसबाट बनेका सामग्री किनेर लैजाने गर्थे । दुई वर्षयता कोरोनाले भ्रमण सबै शून्यप्रायः छ । त्यसैले पनि ढाकाको व्यापार छैन । अघिल्लो र यस वर्षको दसैं र तिहारलाई कोरोना भाइरसको महामारीले असर गर्दा व्यापार नै शून्य जस्तै भएको उनले बताइन् । ढाका व्यापारीका अनुसार तिहारको अघिल्लो तीन दिन व्यापार भयो । तर दुई वर्षअघिको जस्तो व्यापार भने थिएन । यस्तो बेलामा यत्तिको व्यापार हुँदा पनि खुसी हुनुपर्ने अवस्था भयो, ढाका व्यापारी सितम भण्डारीले भनिन्, गत वर्ष यत्तिको पनि व्यापार थिएन । यस वर्ष केही भए पनि राहत महसुस भयो । ढाकाको कपडाको चोली, ब्लाउजका साथै पछ्यौरी, टोपी, टाई, ब्याग, अस्कोट, कोटलगायतका सामग्री बन्छ । दुई वर्षअघिसम्म भने यही सिजनमा थोक तथा खुद्रा बिक्री गर्दा व्यापारीले फुर्सद नै पाउँदैनथे । काठमाडौं, पोखरा, बुटवल, बागलुङ, बेनी, नारायणगढ, नेपालगन्ज, हेटौंडा, महेन्द्रनगरलगायत स्थानबाट भ्रमणमा आउनेले ढाकाका सामग्री लैजान्थे । भीड थेगिनसक्नु हुने सिजनमा सुनसान भएर बस्नुपरेको ढाका व्यापारी राजेश भट्टराईले बताए ।"
१५ करोडको माला खपत,"काठमाडौं (कास) यस वर्षको तिहारमा १४ करोड ९० लाख ७५ हजार रुपैयाँ बराबरको माला खपत भएको छ । तिहारमा करिब १२ करोड ७० लाख ५० हजार रुपैयाँको सयपत्री, १ करोड ६७ लाख ७५ हजार रुपैयाँको मखमली र ५२ लाख ५० हजार रुपैयाँको गोदावरी फूलका माला खपत भएको फ्लोरिकल्चर एसोसिएसन नेपाल (फ्यान) ले जनाएको छ । यस वर्षको तिहारमा करिब १८ लाख ६५ हजार सयपत्री, मखमली र गोदावरी फूलका माला खपत हुने अनुमान रहे पनि बढी प्रयोगमा आएको फ्यानका अध्यक्ष मीनबहादुर तामाङले बताए । यसमध्ये १८ लाख १५ हजार सयपत्री, ३ लाख ५ हजार मखमली र १५ हजार गोदावरी फूलका माला प्रयोग भएका छन् । साथै यस अवधिमा नेपालबाट फूल निर्यात पनि भएको फ्यानको तथ्यांक छ । नेपालबाट मखमली फूलका माला निर्यात भएको छ, उनले भने, करिब ३० लाख रुपैयाँको एक लाख मखमलीका माला नेपालदेखि बाहिरिएको छ । उनका अनुसार यस वर्षको बजारमा एक मिटरका सयपत्री फूलको कारोबार प्रतिमाला ६०८० र मखमली फूलको प्रतिमाला ४०७० रुपैयाँसम्ममा कारोबार भयो । देशभर व्यावसायिक रूपमा खपत भएका मालाको तथ्यांक हो यो । यसमध्ये काठमाडौं उपत्यकामा मात्र ६० प्रतिशत खपत हुन्छ भने बाहिर ४० प्रतिशत प्रयोग हुन्छ । तिहारका लागि आवश्यक सयपत्री फूलका माला मौसम प्रतिकूलताका कारण उत्पादनमा कमी आयो । त्यसैले ८५ प्रतिशत आन्तरिक उत्पादन र १५ प्रतिशत आयात गरी पूरा गर्ने अनुमान गरेका थियौं, उनले भने, हामीले भारतबाट करिब २ लाख ३२ हजार सयपत्री फूलका माला आयात हुने अनुमान गरेकोमा तर गैरपुष्प व्यवसायीहरूबाट समन्वयबिना तिहार सुरु हुनु १५२० दिनअगाडि नै दोब्बर मात्रामा माला भित्रियो । यसले बजार मागभन्दा अधिक आपूर्ति भएकाले स्वदेशी फूलको बजारमा असर पर्यो ।खपत भएका मालामध्ये बजार हिस्साको करिब ३० प्रतिशत भारतीय सयपत्रीको मालाले ओगटेको उनको भनाइ छ । बजारमा भारतीय सयपत्री फूलका प्रतिमाला ५० रुपैयाँमा बिक्री भयो । स्वदेशी फूलको तुलनामा २०३० रुपैयाँसम्म सस्तो पर्न गएकाले करिब १५ प्रतिशत सयपत्री फूलको माला फाल्नुपरेको उनले बताए । भारतीय फूलको उत्पादन लागत सस्तो पर्छ, उनले थपे, यहाँका किसानले उत्पादन गरेका सयपत्री फूलका लागत नै ५०६० रुपैयाँसम्म पर्न जान्छ । आयातीत फूलका कारण नेपाली उत्पादनले बजार नपाउँदा स्वदेशी पुष्प व्यवसायी हतोत्साही भएको उनले सुनाए ।"
बाढीपहिराले भत्किएका सडक पुरानै अवस्थामा ल्याउन एक वर्ष लाग्ने,"(काठमाडौं)  बेमौसमी बर्खाका कारण पुल र सडकमा अहिलेसम्मकै ठूलो क्षति भएको दाबी गरिएको छ । क्षति भएका सबै सडक पुरानै अवस्थामा ल्याउन एक वर्षभन्दा बढी समय लाग्ने सडक विभागले बताएको छ । कात्तिक पहिलो साता आएको बर्खाले सडक र पुलमा मात्र १ अर्ब ५ करोड रुपैयाँभन्दा बढीको क्षति भएको छ । अझै सबैतिरबाट क्षतिको विवरण आइनसकेको विभागले जनाएको छ । तिहारलगत्तै देशभरबाट प्रारम्भिक क्षतिको विवरण आउने विभागका महानिर्देशक अर्जुनजंग थापाले जानकारी दिए । क्षतिको विवरण संकलन भइरहेको छ, उनले भने, पहिलाको भन्दा क्षति बढी नै छ । यसअघि २०५० सालमा आएको बाढीपहिरोले ठूलो क्षति भएको थियो । त्यो बेलाको जस्तो क्षति त होइन, थापाले भने, तर बेमौसमी बर्खाका कारण भने अहिलेसम्मकै ठूलो क्षति हो । २०५० सालमा आएको बाढी पहिरोले धादिङको मलेखु, सर्लाहीको वाग्मती पुललगायत स्थानका पुलमा क्षति भएको थियो । पृथ्वी राजमार्गका विभिन्न खण्डमा क्षति भएको थियो । तर यो क्षति भने २०५० सालपछिकै ठूलो हो, उनले भने । बर्खा सुरु भएयता मात्र २ अर्ब ३५ करोड रुपैयाँको क्षति भएको थियो । अहिले बाढीपहिरोले क्षति भएका प्रायः सडकमा विकल्प खोजेर यातायात चलाउने काम भइरहेको छ । केही सडक एकतर्फी खुलेका र केहीलाई खुलाउने प्रयास जारी रहेको विभागले जनाएको छ । ठूलो क्षति भएका ठाउँमा अस्थायी बाटो बनाएर एकतर्फी सडक पुनः सञ्चालन गर्ने काम भएको छ, थापाले भने, बझाङमा भने अझै सडक चलाउन सकिएको छैन । पूर्ण रूपमा सडक सञ्चालन हुन डेढ महिनाभन्दा बढी लाग्ने उनको भनाइ छ । बर्खायता १८ वटा राजमार्गका २४७ स्थानमा पहिरो खसेको विभागको तथ्यांक छ । यसमध्ये एक ठउँमा अझै सडक अवरुद्ध छ । १४६ स्थानमा एकतर्फी र सय स्थानमा मात्र दुईतर्फी सडक सञ्चालनमा छ । देशभर १० किलोमिटर बढी सडक बगाएको विभागको प्रारम्भिक अनुमान छ । २५ वटा पुलमा क्षति भएको छ । यसमध्ये १५ वटा निर्माण सम्पन्न भई हस्तान्तरण भएका र १० वटा पुल निर्माणाधीन रहेका छन् । कात्तिक पहिलो साता परेको बेमौसमी वर्षाका कारण अवरुद्ध बझाङको खोड्पेचैनपुर सडक अझै सञ्चालन हुन नसकेको हो । उक्त सडक कात्तिक ७ देखि अवरुद्ध छ । उक्त खण्डको जालीबगर र नारुगाड खण्डमा सडक बगेको छ । खोड्पेदेखि चैनपुर सडकको दूरी १ सय ८ किमि छ । यही खण्डको ७० किमि दूरीमा पर्ने नारुगड र ९० किमिमा पर्ने जालीबगरमा सडक बगेको छ । जालीबगरमा बाइपासबाट साना सवारी चलाइएको महानिर्देशक थापाले जाननकारी दिए । जालीबगर खण्ड सदरमुकाम नजिक पर्छ । यो सडक खण्डको ४ सय मिटर क्षेत्रमा सेती नदी बगेको छ । उक्त खण्डमा सडकको नामा निसाना नरहेको थापाको भनाइ छ । सेती नदीलाई डाइभर्ट गरी अर्को किनाराबाट बगाउने योजना बनाइरहेका छौं, उनले भने, अहिले नदी सडकबाट बगिरहेको छ । बझाङ सडक सम्पर्कविहीन छ । इलाममा ग्रामीण क्षेत्र जोड्ने स्थानीय सडक प्रायः सबै ठप्प छन् । इलाम र पाँचथरमा मात्र अहिलेसम्म बाढीपहिरोले पुल र सडकमा २२ करोडभन्दा बढीको क्षति भएको प्रारम्भिक अनुमान छ, थापाले भने, त्यस्तै मेची राजमार्गको ठाउँठाउँमा एकतर्फी मात्र सडक खुलेको छ ।"
'उचाइ को छायांकन उचाइमा,"ॅहाम्रो मागअनुसार प्राविधिकले काम पाएनन्चलचित्र प्राविधिक संघका अध्यक्ष पुष्कर लामा पनि उचाइ को प्रडक्सन म्यानेजरका रूपमा खटिएका थिए । फिल्मका लागि १२ जना प्रोडक्सन म्यानेजर सक्रिय थिए । महामारीबीच छायांकनका लागि नेपाल आएको यो फिल्मले ३० प्रतिशत नेपाली प्राविधिकलाई रोजगारी दियो । कुनै पनि अन्तर्राष्ट्रिय प्रोजेक्ट नेपाल छायांकनमा आउँदा ६० प्रतिशत प्राविधिकले काम पाउनुपर्छ भन्ने माग छ संघको । उचाइ मा त्यो माग पूरा हुन नसकेको लामाको भनाइ छ । हो उचाइमा नेपाली प्राविधिकले काम पाए । तर लक्षित संख्याले काम पाएन । कुनै पनि अन्तर्राष्ट्रिय प्रोजेक्ट नेपालमा आउँदा ६० प्रतिशत प्राविधिकलाई त्यसमा राख्नुपर्छ भन्ने हाम्रो माग हो । कोभिडको समयमा ३० प्रतिशत प्राविधिकले काम पाएकामा चित्त त बुझाएका छौं तर अब आउने प्रोजेक्टमा ६० प्रतिशत नै हुनुपर्छ भन्ने हाम्रो माग हो, उनले भने । उचाइ ले मनाङको व्यवसाय उकासिदिएको होटल व्यवसायी विनोद गुरुङ बताउँछन् । फिल्मको टिम यहाँ मनाङको ९ वटा होटलमा बसेका थिए । यहाँका स्थानीयले फिल्ममा अभिनय गर्न पाए । यहाँका होटल व्यवसायी तथा स्थानीयले काम पाए । पोर्टर र गाइडले काम पाए । बलिउड टिमले मनाङमा १० दिन बिताए, नेपाली फिल्मका निर्मातासमेत रहेका गुरुङ सुनाउँछन्, उनीहरूले गंगपूर्ण तालको वरिपरि, खाङ्गसार जाने बाटोको पुल वरपर फिल्म खिचे । मनाङमा लगभग १ करोड खर्च गरेर गयो टिमले ।"
न्यायालयको विवादबारे दलहरू अनिर्णीत,"(काठमाडौं)  प्रधानन्यायाधीश चोलेन्द्रशमशेर जबराको राजीनामा माग्दै सर्वोच्च अदालतमा भइरहेको आन्दोलनका विषयमा अग्रसरता लिन आन्तरिक दबाब बढ्दै गए पनि प्रमुख राजनीतिक दलहरूले अझै निर्णय गर्न सकेका छैनन् । न्यायालयको नेतृत्वमा जबराको निरन्तरता वा बहिर्गमनलाई राजनीतिक लाभहानिसँग जोड्नाले सत्तारूढका साथै प्रमुख प्रतिपक्षी दलले स्पष्ट धारणा बनाउन नसकेका हुन् । मन्त्रिपरिषद् र संवैधानिक निकायमा हिस्सा लिएकाले प्रधानन्यायाधीश जबरामाथि सर्वोच्च अदालतकै न्यायाधीश र नेपाल बार एसोसिएसनले प्रश्न उठाउँदै आएका छन् । जबराको राजीनामाको आवाज उठाउँदै उनीहरूले इजलास बहिष्कार गर्दा न्याय निरूपण प्रक्रिया नै अवरुद्ध भएको छ । तर निकासका लागि दलहरूले पहलकदमी लिन तदारुकता देखाएका छैनन् । कांग्रेसका नेता रमेश लेखकले प्रधानन्यायाधीश जबराको राजीनामा मागका विषयमा सत्तारूढ गठबन्धन पर्ख र हेर को अवस्थामा रहेको बताए । अहिले यस्तै गर्ने भन्ने तय भइसकेको छैन । परिस्थिति कस्तो बन्छ भन्ने हेरिरहेका छौं, उनले भने । विवाद कसरी अगाडि बढ्छ भन्ने हेरेर नै निर्णय लिइने उनको भनाइ छ । सत्तारूढ माओवादी केन्द्रका प्रमुख सचेतक देवप्रसाद गुरुङले भने सत्ता गठबन्धन न्यायालयमा देखिएको विवाद त्यहींबाट नै सुल्झियोस् भनेर बसेको तर अब सोच्ने बेला आएको बताउँछन् । अहिलेसम्म त न्यायालयभित्रैबाट निकास होला भनेर चुप रहेका हौं । अझैसम्म निकास भएन । अब नेताहरूले सोच्ने बेला आएको छ र सोच्नुहोला । प्रधानमन्त्री देउवाले अन्य नेताहरूसँग छलफल गरेर न्यायालयमा देखिएको विवाद समाधान गर्न पहल थालिने उनको भनाइ थियो । शक्ति पृथकीकरणको सिद्धान्तअनुसार न्यायालयमाथि कार्यपालिका र व्यवस्थापिकाले हस्तक्षेप गर्न नहुने मान्यतामा सत्तारूढ गठबन्धन रहेको गुरुङको भनाइ थियो । न्यायालयको नेतृत्वको विश्वससनीयतामाथि प्रश्न उठिरहेको छ, बेन्च बस्न सकेको छैन, न्यायालयमा डेडलक भएको छ । न्यायाधीशहरू सबै एकातर्फ लागिरहेको देखिन्छ । निकास खोज्ने त त्यहाँबाटै हो, उनले भने, ढिला भए पनि त्यताबाटै सहज वातावरण बन्ला भनेर बसियो । उनले प्रधानन्यायाधीशविरुद्ध महाभियोग अन्तिम अस्त्र रहेको उल्लेख गर्दै बाध्यात्मक अवस्था आए मात्रै त्यो विकल्प खुल्ने बताए । सत्तारूढ गठबन्धनका नेताहरू पुष्पकमल दाहाल र माधवकुमार नेपाललगायतले गठबन्धन बैठक बसेर प्रधानन्यायाधीश विवादबारे साझा धारणा सार्वजनिक गर्ने अभिव्यक्ति दिइरहेका छन् । सत्तारूढ गठबन्धनको शुक्रबारको बैठकमा प्रधानन्यायाधीशबारेको विवादलाई लिएर छलफल भएको थियो । उक्त बैठकले प्रधानन्यायाधीश विवादलगायत बारेमा छलफल गर्न छिट्टै गठबन्धनको बैठक बस्ने र आफ्नो धारणा स्पष्ट गर्ने निर्णय गरेको माओवादीका अध्यक्ष दाहालले बताएका थिए । गठबन्धनको बैठक सोमबार वा मंगलबार बस्ने तयारी रहेको प्रधानमन्त्रीको सचिवालयले जनाएका छन् । प्रमुख प्रतिपक्ष एमालेका नेताहरूबाट भने प्रधानन्यायाधीश जबरालाई नै बल पुग्ने खालका अभिव्यक्ति आइरहेका छन् । अर्कातिर, प्रधानन्यायाधीश जबराको राजीनामा माग्दै र न्यायालय सुधारका लागि भन्दै नेपाल बार एसोसिएसनले दोस्रो चरणको आन्दोलनको तयारी थालेको छ । बारले पहिलो चरणमा हातमा कालोपट्टी बाँधेर सर्वोच्च अदालत प्रांगणमा विरोध गरेको थियो । सर्वोच्च अदालतका १४ न्यायाधीशले प्रधानन्यायाधीश जबरामाथि प्रश्न उठाउँदै कात्तिक ८ देखि इजलास बहिष्कार गरेका छन् । त्यसयता तीन दिन मात्रै बन्दी प्रत्यक्षीकरणका मुद्दामा सुनुवाइ भएको छ । प्रधानन्यायाधीश जबराले मार्गप्रशस्त गर्नुपर्ने भन्दै सर्वोच्च अदालतका न्यायाधीशहरू दीपककुमार कार्की, मीरा खड्का, हरिकृष्ण कार्की, विश्वम्भरप्रसाद श्रेष्ठ, ईश्वरप्रसाद खतिवडा, आनन्दमोहन भट्टराई, अनिलकुमार सिन्हा, प्रकाशमान सिंह राउत, सपना प्रधान मल्ल, तेजबहादुर केसी, बमकुमार श्रेष्ठ, टंकबहादुर मोक्तान, प्रकाशकुमार ढुंगाना, सुष्मालता माथेमा, कुमार रेग्मी, हरिप्रसाद फुयाल, मनोजकुमार शर्मा, कुमार चुडाल र नहकुल सुवेदीले इजलास बहिष्कार गर्दै आएका हुन् ।"
नयाँ वर्षको उल्लास,कीर्तिपुरमा नेपाल संवत् ११४२ नयाा वर्ष भिन्तुना र्यालीका सहभागी । बाघभैरवबाट सुरु भएको र्यालीले नगर परिक्रमा गरेको थियो । तस्बिर ः बिजु महर्जनकान्तिपुर
स्वयम्भू महाचैत्य जीर्णोद्धारको सय वर्ष,"(काठमाडौं)  नेपाल संवत् ११४२ सुरु भएसँगै काठमाडौंसँग जोडिएको एउटा महत्त्वपूर्ण घटनाले सय वर्ष पूरा गरेको छ । आजभन्दा सय वर्ष अगाडि एउटा यस्तो काम सुरु भएको थियो, जसले तत्कालीन सर्वसाधारणदेखि शासक अनि विदेशी धेरैको ध्यान खिचेको थियो । र, यो थियो स्वयम्भू महाचैत्यको आधिकारिक जीर्णोद्धार । काठमाडौं उपत्यकाको बौद्ध धार्मिक इतिहासको परम्पराअनुसार स्वयम्भू महाचैत्यको यो १४ औं जीर्णोद्धार थियो । चौथो शताब्दीमा निर्माण भएको विश्वास गरिएको स्वयम्भू महाचैत्यको यो नै अन्तिम जीर्णोद्धार हो । पछिल्लो भूकम्पपछि भने स्वयम्भू महाचैत्यमा मर्मतको काम मात्र भएको थियो । नेपाल संवत् १०३८ बाट सुरु भएको त्यो जीर्णोद्धार तीन वर्षपछि सकिएको थियो, त्यो भनेको १०४१ मा । सय वर्ष अगाडिको काठमाडौंमा स्वयम्भू महाचैत्यको जीर्णोद्धार हुँदा त्यो सबैका लागि चासो र रुचि बनेको थियो अनि यसले एक प्रकारको महोत्सवकै रूप लिएको थियो । जीर्णोद्धारको सय वर्ष पूरा भएको उपलक्ष्यमा केही दिन अगाडि मात्र स्वयम्भू महाचैत्यमा यस्तै एक विशेष महोत्सवको आयोजना गरिएको थियो र यस क्रममा विशेष पूजा गरिएको थियो । त्यस क्रममा पुराना तिब्बती व्यापारी धर्ममानसिं तुलाधरका सन्ततिले स्वयम्भू महाचैत्यमा रहेको पञ्चबुद्धसहित त्यहाँ रहेका अन्य देवीदेवताको पनि पूजा गरेका थिए । असनको वरिपरि रहेका तुलाधर परिवारको चौथो पुस्ताले यो विशेष पूजाको आयोजना गरेका थिए । यसैक्रममा जीर्णोद्धारसँग जोडिएको केही ऐतिहासिक तस्बिर पनि प्रदर्शन गरिएको थियो । नेपाली बौद्ध धर्म इतिहासमा धर्ममानसिं तुलाधर ऐतिहासिक नाम हुन् र उनी धमां साहुको नामले बढी चिनिन्छन् । नेपाल संवत् ९८१ मा जन्मेका धमां साहुको पालासम्म काठमाडौंमा थेरवाद बौद्ध धर्मले औपचारिक रूपमा प्रवेश गरेको थिएन । उनी त्यो समयका सफल तिब्बती व्यापारी थिए । त्यही कारणले पनि उनी तिब्बती बौद्ध धर्म र त्यसका गुरुहरूसँग नजिक थिए । त्यसमध्ये उनका एक गुरु थिए, शाक्य श्री । धमां साहु उनका विश्वसनीय शिष्य थिए । स्वयम्भू महाचैत्य सबै बौद्धमार्गीका लागि पवित्र स्थल र आस्थाको केन्द्रका रूपमा छ । विशेषतः हिमालपारिका बौद्धमार्गीका लागि पनि यो हजारौं वर्षदेखि उत्तिकै विशेष छ । प्रसिद्ध तिब्बती धर्म गुरुहरू स्वयम्भू महाचैत्यको इतिहासमा कुनै न कुनै रूपमा जोडिन्छन् । तिब्बत गएर नेपालीले गर्ने व्यवसायको इतिहास पनि आफैंमा हजारौं वर्ष पुरानो मानिन्छ र यसकै एउटा महत्त्व अध्यायका रूपमा रहेको छ, यो जीर्णोद्धार । काठमाडौंको भित्री भागमा एक पुस्ताले अर्को पुस्ताले सुनाउँदै आएको ऐतिहासिक किंवदन्ती यस प्रकार छ एकपल्ट शाक्य श्रीले आफ्नो ध्यान साधनाका क्रममा स्वयम्भू महाचैत्यको स्थिति जीर्ण भएको देखे । पछि उनले यसबारे बुझ्दा त्यो सत्य पनि रहेछ । विशेषतः महाचैत्यको माथिल्लो भाग पूर्णतः जीर्ण अवस्थामा थियो र यसको तत्काल जीर्णोद्धार आवश्यकता थियो । त्यसकै लागि भनेर शाक्य श्रीले आफ्ना तीन छोरालाई तिब्बतबाट काठमाडौं पठाए । शाक्य श्रीले यस जीर्णोद्धारको जिम्मा तिनै धमां साहुलाई दिए । त्यति बेला नेपालमा राणा शासन चलिरहेको थियो र कुनै पनि धार्मिक कामका लागि सरकारी अनुमति आवश्यक थियो । स्वयम्भू जीर्णोद्धारबारे अध्ययन गरिरहेका र यसका जानकार सिद्धार्थमान तुलाधर भन्छन्, त्यतिबेला नेपाली नागरिकले जीर्णोद्धारका लागि सरकारसँग कानुनी जिम्मेवारी लिनुपर्ने हुन्थ्यो । यो जिम्मेवारी धमां साहुले लिए । यसै क्रममा उनीसामु श्री ३ चन्द्रशमशेरले केही कडा सर्त पनि राखेका थिए ।धमां साहुको चौथो पुस्ताका तुलाधरका अनुसार जीर्णोद्धार काम सुरु गरेर बीचमै छाडेर त्यसलाई पूरा गरेन भने व्यक्तिगत रूपमा दण्डित हुनुपर्ने र सर्वस्व हरण हुने बताइएको थियो । त्यसलाई धमां साहुले स्विकारे र काम सुरु गरे । एकपल्ट काम सुरु भएपछि काठमाडौं उपत्यकाका सयौं सिकर्मी, डकर्मीदेखि धेरै प्राविधिक जनशक्ति त्यसमा सहभागी भएका थिए । श्रद्धा हुने धेरैले सक्दो सहयोग गरे र त्यसमध्ये केहीले काम गर्नेहरूका लागि पालोपालो भोजनको व्यवस्था पनि गरे । चौथो पुस्ताका एक अर्का सदस्य लोचनतारा तुलाधरका अनुसार जीर्णोद्धार अगाडि वज्राचार्य गुरुहरूबाट विधिवत् पूजा गरेर स्वयम्भू महाचैत्यबाट न्यास निकालिएको थियो र त्यसलाई विशेष गाग्रीमा राखिएको थियो । न्यास भनेको महाचैत्यको जीवन शक्ति हो । जीर्णोद्धारका क्रममा गर्भगृहदेखि महाचैत्यको माथिल्लो भागसम्म मिलाइएको थियो । जीर्णोद्धार सकिएपछि त्यही न्यास लाई फेरि विशेष पूजा गरेर महाचैत्यमा प्रतिष्ठा गरिएको थियो । पूजाकै क्रममा त्यसका थकाली रहेका धमां साहु न्यास रहेको गाग्री लिएर महाचैत्यको माथिल्लो भागसम्म पुगेका थिए । जीर्णोद्धारमा कति खर्च भएको थियो त ? यो आफैंमा अर्को ऐतिहासिक तथ्य छ । प्राप्त ऐतिहासिक तथ्यका अनुसार जीर्णोद्धारका लागि कुल २ लाख ७२ हजार रुपैयाँ चन्दा उठेको थियो । त्यसमध्ये धमां साहु एक्लैले ७५ हजार रुपैयाँ प्रदान गरे । शाक्य श्रीले व्यक्तिगत रूपमा २० हजार रुपैयाँ दिए र उनको अनुरोधमा तिब्बती महिलाले आफ्नो गहना बेचेर थप ७५ हजार रुपैयाँ जम्मा गरे । यस्तै १३ औं दलाई लामाले १० हजार, भुटानी राजाले ४० हजार र तत्कालीन सिक्किमेली राजाले सात हजार रुपैयाँ दिएका थिए । यस्तै अन्य धार्मिक गुरुको अनुरोधमा धेरैले सुनचाँदी बेचेर चन्दा दिए । संकलित चन्दामध्ये सबै जीर्णोद्धारमा लागेन, त्यसबाट बचेको रकमले बौद्ध महाचैत्यको पनि मर्मतको काम भएको थियो । शाक्य श्रीका तीन सन्तान जीर्णोद्धार काम सकेपछि फेरि तिब्बत फर्के । तिनले स्वयम्भू महाचैत्यको जीर्णोद्धार अगाडि बिग्रिएको अवस्थामा रहेका भागलाई आफूसँगै लगे र त्यसलाई धूलोधूलो बनाएर पूरा तिब्बतमा छरेका थिए । तुलाधर थप्नछन्, यसले पनि प्रस्ट पार्छ, तिब्बतमा स्वयम्भू महाचैत्यप्रति कति धेरै विश्वास र आस्था छ भनेर । धमां साहु धार्मिक व्यक्तित्व हुनाले उनले आफ्नो कीर्ति र जसका लागि अभिलेख भने राख्न चाहेनन् । उनले त्यसलाई महत्त्व नै दिएनन् ।"
देवकोटा जयन्ती अर्कोपटक कविकुञ्जमा,"काठमाडौं (कास) आगामी वर्ष महाकवि देवकोटाको जन्मजयन्ती मैतीदेवीस्थित कविकुञ्ज संग्रहालयमा गरिनेछ । यसको घोषणा प्रज्ञा प्रतिष्ठानका कुलपति गंगाप्रसाद उप्रेतीले गरेका हुन् । महाकवि लक्ष्मीप्रसाद देवकोटाको ११३ औं जन्मजयन्तीका अवसरमा प्रतिष्ठानद्वारा आयोजित व्यक्तित्व चर्चा र रचनावाचन कार्यक्रम मा उनले संग्रहालय निर्माणको काम अघि बढेकाले आगामी वर्ष कार्यक्रम आयोजना सहज हुने बताए । उपकुलपति डा जगमान गुरुङले महाकवि देवकोटा विशिष्ट साधक भएकाले उनका बारे विख्यात अध्यता राहुल सांस्कृतायनले समेत उच्च प्रशंसा गरेको भनाइ राखे । कार्यक्रममा देवकोटाकी पनातिनी तथा कवि मञ्जिला अनिलले महाकवि देवकोटाको कविता यात्री र कवि सविता बरालले शाकुन्तल महाकाव्यभित्रका केही अंश वाचन गरेकी थिइन् । त्यसअघि प्रतिष्ठानका पदाधिकारी तथा सदस्यहरू, महाकवि देवकोटापुत्र प्राडा पद्मप्रसाद देवकोटा, पुत्री अम्बिकादेवी रिमाल लगायतले प्रज्ञा परिसरमा रहेको महाकवि देवकोटाको प्रतिमामा माल्यर्पण तथा पुष्पगुच्छा अर्पण गरेका थिए ।"
न्युजिल्यान्ड सेमिफाइनलमा,"वेस्ट इन्डिजको एक पुस्ताको अन्त्यअबुधाबी (एएफपी) वेस्ट इन्डिज सुपरस्टार क्रिस गेलले आफ्नो अन्तर्राष्ट्रिय खेलजीवन टुंग्याएको शनिबार संकेत गरेका छन् र यसक्रममा भनेका छन्, म अझै एक अर्को विश्वकप खेल्न चाहन्छु, तर यसका लागि मलाई छुट हुने छैन । आफूले आफैंलाई युनिभर्सल बोस भन्न रुचाउने ४२ वर्षीय गेलको वेस्ट इन्डिजले अस्ट्रेलियाविरुद्ध आठ विकेटले पराजित हुँदै ट्वान्टी२० विश्वकप टुंग्याएको थियो । डिफेन्डिङ च्याम्पियन आफ्ना पाँचमध्ये चार खेलमा पराजित रह्यो । त्यस खेलको समाप्तिमा ३८ वर्षीय ड्वान ब्राभोले अन्तर्राष्ट्रिय क्रिकेटबाट संन्यासको घोषणा गरे, तर गेलले भने औपचारिक रूपमा केही भनेका छैनन् । उनले भने, मेरो खेलजीवन अविश्वसनीय रह्यो । मैले संन्यासबारे केही बोलेको छैन । सायद जमैकाका घरेलु दर्शक अगाडि बिदाइ लिन मलाई अवसर दिइनेछ । हेरौं के हुनेछ । सन् २००६ मा उनले जमैकामै आफ्ना समर्थक अगाडि डेब्युको अवसर पाएका थिए र अन्त्य पनि त्यही मैदानमा गर्न चाहन्छन् ।उनले थपेका छन्, त्यस्तो केही पनि भएन् भने म पनि ड्वान ब्राभोकै बाटोमा लाग्नेछु र सबैलाई धन्यवाद दिन चाहन्छु । अहिलेका लागि भने केही भन्दिनँ । वेस्ट इन्डिजका कप्तान किरोन पोलार्डले भने आफ्नो टिम ट्वान्टी२० विश्वकपबाट बाहिरिएसँगै एक पुस्ताको अन्त्य भएको बताएका छन् । उनले भने, हाम्रा केही खेलाडीले वेस्ट इन्डिज र विश्व क्रिकेटकै लागि राम्रो गरेका छन्, त्यसमा हामीलाई गर्व छ । वेस्ट इन्डिज यसपल्ट प्रतियोगिताको सेमिफाइनल पनि पुग्न सकेन ।खेलपछि ब्राभो र गेललाई भने अस्ट्रेलियाली खेलाडीले सम्मानसहित बिदाइ गरे । त्यस क्रममा ८९ रनको अविजित इनिङ्स खेलेका प्रारम्भिक ब्याट्सम्यान डेविड वार्नरले भने, भविष्यका सबै खेलाडीका लागि ब्राभो उदाहरण रहनेछन् । गेल त मेरा लागि पनि पछ्याउन लायक खेलाडी हुन् । वेस्ट इन्डिजले सन् २०१२ र २०१६ मा ट्वान्टी ट्वान्टी विश्वकप जित्दा ब्राभो र गेल दुवै प्रमुख खेलाडी थिए । यसपल्ट भने ब्राभोको प्रदर्शन खराब रह्यो ।उनले पाँच खेलमा २६ रनमात्र बनाए र दुई विकेट मात्र हात पारे । गेलले भने ४५ रन जोडे र अफस्पिनको मद्दतले एक विकेट लिए । संयोगले यो एक विकेट मिचेल मार्सको रह्यो र यो नै अस्ट्रेलियाले गुमाएको अन्तिम विकेट रह्यो । विश्वकप सुरु हुन अगाडि गेललाई टिममा राखिएकामा विवाद भएको थियो । उनले पछिल्ला पाँच वर्षमा एउटै ट्वान्टी२० मा अर्धशतक बनाएका छैनन् । सन् २००७ मा भने उनी फरक ब्याट्सम्यान थिए । जोहानेसबर्गमा दक्षिण अफ्रिकाविरुद्ध भएको खेलमा उनले १ सय १७ रन बनाएका थिए र यो नै ट्वान्टी२० विश्वकप इतिहासको पहिलो शतक थियो । गेलले वेस्ट इन्डिजका लागि १ सय ३ टेस्टमा ७ हजार २ सय १४ रन बनाए । त्यसमा उनको सर्वाधिक ठूलो स्कोर ३ सय ३३ रन रह्यो । डन ब्रेडमन, ब्रायन लारा र वीरेन्द्र सहवागपछि उनी टेस्टमा दुई तेहोरो शतक बनाउने ब्याट्सम्यानमा पर्छन् । उनले ३ सय १ एकदिवसीय अन्तर्राष्ट्रियमा १० हजार ४ सय ८० रन बनाए ।उनले ट्वान्टी२० मा दुई शतकसहित १ हजार ८ सय ९९ रन बनाए । खेलपछि उनले भने, आफ्नो खेलजीवनमा मैले धेरै संघर्ष गरें, तर यो उत्कृष्ट पनि रह्यो । त्यसैले म सबैलाई धन्यवाद दिन चाहन्छु । ब्राभोले भने अस्ट्रेलियाविरुद्धको खेल नै आफ्नो अन्तिम भएको घोषणा गरे । उनले ४० टेस्टमा २ हजार २ सय र यसै क्रममा ८६ विकेट लिए । एकदिवसीय अन्तर्राष्ट्रियमा १ सय ९९ विकेट लिँदै २ हजार ९ सय ६८ रन बनाएका उनले ९१ ट्वान्टी२० मा १ हजार २ सय ५५ रन बनाए । उनको नाममा ट्वान्टी२० मा ७८ विकेट रह्यो । ब्राभोले अन्तर्राष्ट्रिय क्रिकेटबाट संन्यास लिए पनि फ्रेन्चाइजी क्रिकेट भने खेलिरहने बताए । उनले भने, शरीरले साथ दिएसम्म म खेलिरहने छु । वेस्ट इन्डिजका लागि खेल्न पाउनु पनि मेरो लागि ठूलो थियो । वेस्ट इन्डिज क्रिकेटका अध्यक्ष रिकी स्केरिटले ब्राभोको प्रशंसा गर्दै उनले ट्वान्टी२० कसरी खेल्ने भनेर उदाहरण पेस गरेको बताए ।"
चेल्सीको बर्नलीसँग आश्चर्यजनक बराबरी,"लन्डन (एएफपी) चेल्सीले इंग्लिस प्रिमियर लिगमा शनिबार बर्नर्लीको हातबाट ११ को बराबरी बेहोरेको छ । माटेज भारडाले बर्नलीका लागि खेलको अन्त्यतिर गोल गरे र यसले लिग तालिकाको शीर्षस्थानमा रहेको चेल्सी स्तब्ध रह्यो । थोमस टुचेलको टिमले काइ हाभेर्टजको गोलले अग्रता लिएको थियो र खेल सकिन ११ मिनेट अगाडि टिमले लिग तालिकामा पाँच अंकको अग्रता लिने देखिएको थियो । यही बेला भारडाले गोल गरे र स्टामफोर्ड ब्रिजमा निराशा छाएको थियो । पूरा खेल आफ्नो नियन्त्रणमा राखे पनि चेल्सीका लागि यो निराशाजनक बराबरी रह्यो र यससँगै लिगमा चार खेलको लगातार विजयी यात्रामा पूर्णविराम लाग्यो । शीर्षस्थानमा रहेको चेल्सी अब दोस्रोमा रहेको म्यानचेस्टर सिटीभन्दा तीन अंकले मात्र अगाडि रह्यो । यसअघि सिटीले म्यानचेस्टर युनाइटेडलाई २० ले हराएको थियो । सबै प्रतियोगिताका आठ खेलमा अपराजित चेल्सीका लागि रोमेलु लुकाकु र टिमो वार्नरको अनुपस्थिति महँगो रह्यो । खेलपछि टुचेलले भने, यसै कारण सबैले फुटबल मन पराउने गर्छन् । फुटबलमा गोल गर्न बिर्सेको टिमले पनि एक अंक चोर्न सक्छ । तर आज चेल्सीको खेल गज्जब रह्यो, बराबरीमा म पक्कै निराश छु । आजको जस्तो खेल हामीले सयपल्ट खेल्ने हो भने पनि ९९ पल्ट हामीले नै जित्नेछौं । तर आजको खेलमा हाम्रो जित लेखिएको थिएन । त्यसैले भूल हाम्रो नै हो । हामीले धेरै मौका त बनायौं, तर त्यसको फाइदा लिन सकेनौं र एकै अंकमा चित्त बुझायौं ।शनिबारका अन्य खेलमा नर्विचले ब्रेन्टफोर्डलाई २१ र क्रिस्टल प्यालेसले उल्भ्सलाई २० ले हराए । ब्राइटन र न्युकासल युनाइटेडबीचको खेल भने ११ को बराबरीमा समाप्त भयो । नर्विचले सिजनकै पहिलो लिग जित निकाले पनि यो खेलपछि टिमका प्रमुख प्रशिक्षक ड्यानिएल फार्के पनि बर्खास्तीमा परेका छन् । लिग तालिकाको पुछारमा रहेको नर्विचको पाँच अंक मात्र छ र फेरि एकपल्ट रेलिगेसनबाट बच्न संघर्षरत रहेको छ ।"
बार्सिलोना फेरि निराश,"म्याड्रिड रियल म्याड्रिड शनिबार राति स्पेनी ला लिगामा प्राप्त जितसँगै फेरि अंक तालिकाको शीर्षस्थानमा उक्लेको छ । रियलले रायो भाल्कानोमाथि २१ को संघर्षपूर्ण जित निकालेको हो । रियलका लागि टोनी क्रुस र करिम बेन्जेमाले गोल गरे । राडेमल फाल्काओले रायोका लागि एक गोल फर्काए पनि त्यो सान्त्वना मात्र सावित भयो । यो जितपछि रियलको २७ अंक भएको छ । शनिबार नै बार्सिलोना सेल्टा भिगोसँग रोमाञ्चक ३३ को बराबरीमा रोकियो भने इस्पनयोलले ग्रनेडालाई २० र एलाभेसले लेभान्टेलाई २१ ले हराए । बार्सिलोनाले तीन गोलको स्पष्ट अग्रता लिएर पनि बराबरीमा चित्त बुझाएको हो । अन्सु फाती, सर्जियो बुस्क्वेट र मेम्फिस डिपेको गोलले ३४ औं मिनेटमा ३ गोलको अग्रता लिएको बार्सिलोनाले खेलमाथि पूर्णतः नियन्त्रण राखेको थियो । तर त्यसपछि खेलमाथि उसको पकड गुम्न थाल्यो र सेल्टा भिगोका लागि इगो अस्पासले दुई गोल गरे । त्यसमध्ये उनले ९६ औं मिनेटमा निर्णायक बराबरी गोल गरे । नोलिटोले खेल सकिन १६ मिनेट अगाडि स्थिति ३२ मा पुर्याएका थिए । लगातारको खराब नतिजापछि बार्सिलोनाले अघिल्लो सातामात्र डच प्रशिक्षक रोनाल्ड कुम्यानलाई बर्खास्त गरेको थियो । अघिल्लो दिनमात्र क्याटलन टोलीले जाभीलाई प्रमुख प्रशिक्षकको जिम्मेवारी दिएको घोषणा गरेको थियो । खेलाडीका रूपमा बार्सिलोनाका हस्ती रहेका जाभीले अर्को खेलबाट घरेलु टोलीको प्रशिक्षकको भूमिका पनि प्रारम्भ गर्नेछन् ।"
स्मिथ भए अर्को बर्खास्तीको सिकार,"लन्डन (एएफपी) इंग्लिस प्रिमियर लिग क्लब एस्टन भिल्लाले आइतबार आफ्नो व्यवस्थापक डिन स्मिथलाई बर्खास्त गरेको छ । भिल्ला शुक्रबार मात्रै साउथह्याम्पटनको हातबाट १० ले पराजित भएको थियो । यो लिगमा क्लबको लगातार पाँचौं हार रह्यो । स्मिथले तीन वर्ष क्लब सम्हाल्ने अवसर पाए । लिग तालिकामा कमजोर प्रदर्शन गरिरहेको भिल्ला १५ औं स्थानमा रहेको छ र यो रेलिगेसन क्षेत्रबाट दुई अंक मात्र टाढा हो ।भिल्लाका प्रमुख क्रिस्टियन पुरस्लोले भनेका छन्, यसपल्ट हामीले टिमको प्रदर्शनमा कुनै सुधार देखेका छैनौं । टिमको प्रदर्शन र लिगमा हाम्रो अवस्था पनि अपेक्षाअनुसार रहेको छैन । त्यसैकारण पनि हामीले नयाँ प्रमुख प्रशिक्षकको आवश्यकता महसुस गरेका छौं र यसले टिममा परिवर्तन आउन सक्नेछ । सन् २०१८ मा भिल्लाले ५० वर्षीय स्मिथलाई व्यवस्थापकमा नियुक्त गरेको थियो । क्लब सम्हालेको पहिलो वर्षमै उनले भिल्लालाई प्रिमियर लिगमा पुर्याएका थिए ।इंग्लिस फुटबलको माथिल्लो डिभिजनमा उक्लेयता पहिलो सिजन भिल्ला बल्लतल्ल रेलिगेसनबाट बचेको थियो । तर सन् २०१९२०२० मा भने भिल्ला लिग कपको फाइनल पुग्न सफल रह्यो । त्यसको पनि एक सिजनपछि भिल्ला प्रिमियर लिगको ११ औं स्थानमा रहेको थियो । यसै सिजन ज्याक ग्रेलिसले क्लब छाडेर म्यानचेस्टर सिटीलाई आफ्नो गन्तव्य बनाएपछि टिमको प्रदर्शनमा गिरावट आएको थियो र यससँगै टिमको प्रदर्शन कमजोर रह्यो ।पछिल्लो सेप्टेम्बर २५ मा म्यानचेस्टर युनाइटेडलाई पराजित गरेयता भिल्लाले कुनै जित निकाल्न सकेको छैन । यस सिजनका सुरुआती ११ खेलपछि भिल्लाको खालि १० अंक मात्र भएको छ । सन् २०१७ को जनवरी र फेब्रुअरीबीच च्याम्पियनसिपमा बेहोरेको हारको क्रमयता अहिलेको प्रदर्शन सर्वाधिक खराब हो । यस सिजन स्मिथ बर्खास्तीमा पर्ने प्रिमियर लिगका पाँचौं व्यवस्थापक हुन् । सोमबार मात्रै टोटनहमले नुनो सान्टोलाई बर्खास्त गरेको थियो ।यस्तै शनिबार नर्विचबाट ड्यानिएल फार्केले आफ्नो पद गुमाएका थिए । अक्टोबरमा वाटफोर्डले जेस्को मुनोजलाई बर्खास्त गरेको थियो भने स्टिभ ब्रुसले क्लबसँगको सहमतिमा न्युकासल युनाइटेड छाडेका थिए । भिल्लाले नयाँ व्यवस्थापक खोज्ने काम सुरु भइसकेको जनाएको छ । पुरस्लोले भनेका छन्, भिल्लाको बोर्ड डिनलाई धन्यवाद दिन चाहन्छ र उनले आफ्नो कार्यकालमा मैदान बाहिर तथा भित्र निकै राम्रो काम गरेका छन् ।उनले थपेका छन्, स्मिथ र उनको परिवारका लागि भिल्लाको के अर्थ भन्ने तथ्य सबैलाई थाहा छ । उनले भिल्लाको प्रतिनिधित्व उत्तिकै गर्व र उच्च आत्मसम्मानले गरेका छन् । हामी सबै उनलाई उच्च सम्मान प्रकट गर्न चाहन्छौं । स्मिथ यसअघि ब्रेन्टफोर्ड र वालसलका प्रशिक्षक रहेका थिए । सिटी लागेका ग्रेलिसले ट्वीट गर्दै स्मिथ भिल्लाको इतिहासमै अहिलेसम्मकै सर्वाधिक उत्कृष्ट प्रशिक्षक रहेको बताएका छन् र उनले स्मिथको तुलना अरू कोहीसँग हुन नसक्ने दाबी पनि गरेका छन् ।"
