शीर्षक,विवरण
सर्वोच्च संकट टार्न सरकारी पहल,"न्यायपालिकाको प्रशासनिक विषयमा छलफल गर्ने अधिकार र जिम्मेवारी संविधानले संसद्लाई दिएकाले त्यसबाट पछि हट्न नमिल्ने स्मरण पनि उनीहरूले गराएका थिए । यो छलफलपछि प्रधानमन्त्री देउवाले मन्त्री बडूलाई जिम्मेवारी दिएका थिए । मन्त्री बडूले आफूसँगको भेटमा बार पदाधिकारी र वरिष्ठ कानुन व्यवसायीले प्रधानन्यायाधीशले राजीनामा दिनुपर्ने विचार राखेको बताए । कार्यपालिकाले भने न्यायपालिकामा हस्तक्षेप नगर्ने र सबै पहल संविधानको सीमाभित्रै रहेर गर्ने प्रस्ट पारे । उनले भने, हामी यो वा त्यो पक्षमा लाग्दैनौं, न्यायपालिकाको विवाद त्यहींभित्रबाट समाधान होस् भन्ने चाहन्छौं । मैले यही लाइनमा काम गरेर प्रधानमन्त्रीलाई यथार्थ जानकारी गराइरहेको छु । न्यायालयको विवाद बढ्दै गएमा थप जटिलता निम्तिने भएकाले सहजीकरणका लागि सरकारले भूमिका खेल्ने उनले बताए ।कांग्रेस वरिष्ठ नेता रामचन्द्र पौडेल समूहले शुक्रबार गरेको बैठकमा पनि यो विषयमा छलफल भएको थियो । पौडेलले उच्चस्तरीय राजनीतिक संयन्त्रमा यो विषयमा छलफल गर्ने बताएका थिए । बैठकमा सहभागी नेता अर्जुननरसिंह केसी भने, प्रधानन्यायाधीशबारे अहिले उठेका प्रश्नमा दलहरू मौन बस्न नमिल्ने भनाइ आएको थियो, त्यसैले संयोजक पौडेलले संयन्त्रमा छलफल गर्ने बताउनुभएको छ ।कांग्रेसले शनिबार पदाधिकारी तथा पूर्वपदाधिकारी र आइतबार केन्द्रीय समिति बैठक बोलाएको छ । सहमहामन्त्री प्रकाशशरण महतले बैठकमा महाधिवेशन तयारीबारे छलफल हुने बताए । प्रधानमन्त्रीले न्यायालयको विवादबारे गठबन्धन दलसँग छलफल गरिरहनुभएको होला, पार्टीको धारणा त पहिलेजस्तै (न्यायालयको विवादमा हस्तक्षेप गर्न नहुने) छ, उनले भने, केन्द्रीय समिति बैठकको मूल एजेन्डा महाधिवेशन भएकाले अन्य विषयमा छलफल हुनेनहुने निश्चित छैन ।कांग्रेसका एक नेताका अनुसार प्रधानमन्त्री देउवाले कात्तिक दोस्रो साता बेलायत भ्रमणमा जानुअघि प्रधानन्यायाधीशबाट समस्याको निकास निस्किने (राजीनामा आउने) अपेक्षा गरिएको बताएका थिए । उहाँले बेलायतबाट फर्केपछि थप प्रयास हुने भन्दै प्रधानन्यायाधीश प्रकरणबारे नबोल्न निर्देशन नै दिनुभएको थियो, ती नेताले भने, तर, अहिलेसम्म राजीनामा नआएको र पार्टीभित्र पनि आवाज उठेकाले देउवाले केही पहल सुरु गर्नुभएको छ ।"
जबरामाथि छानबिन गर्न अन्तर्राष्ट्रिय संस्थाहरूको माग,"गत कात्तिक ८ गते प्रधानन्यायाधीश राणाले आह्वान गरेको अदालतको पूर्ण बैठकलाई बहिष्कार गर्दै न्यायाधीशहरूले न्यायपालिकाको स्वतन्त्रता र अखण्डतालाई कमजोर बनाएको आरोप लगाउँदै उनले राजीनामा दिनुपर्ने माग राखेका थिए । न्यायाधीशहरूले राज्यको कार्यकारी निकायसँग राणाको सम्बन्ध भएको आरोपको विषयलाई प्रमुखताका साथ उठाएका छन् । निश्चित न्यायाधीशलाई मात्र मुद्दा सुनुवाइका लागि तोक्ने गरेको र प्रधानन्यायाधीशले आफूसमेत संलग्न भएर गरिएको संवैधानिक नियुक्तिका विरुद्ध परेका विभिन्न रिटको सुनुवाइ गर्न नचाहेको आरोप पनि जबरामाथि लागेको छ । नेपालमा मानवअधिकार र विधिको शासन कायम राख्न सर्वोच्च अदालतको महत्त्वपूर्ण भूमिका रहेको छ र त्यसकारण यो संकट न्याय प्रक्रियाका लागि एकदमै चिन्ताजनक छ, ह्युमन राइट्स वाचकी दक्षिण एसिया निर्देशक मीनाक्षी गांगुलीले भनिन् ।गत साउनमा न्यायाधीश हरिकृष्ण कार्कीको नेतृत्वमा गठित समितिले न्यायपालिकाका समस्याको पहिचान गरी समाधानका उपायसहित प्रतिवेदन दिएको थियो । तर प्रधानन्यायाधीश जबराले उक्त प्रतिवेदन कार्यान्वयन गर्न भन्दा रोक्न भूमिका खेल्दै आइरहेका छन् । न्यायिक स्वच्छता, अखण्डता र स्वतन्त्रताबिना सर्वोच्च अदालत निकै कमजोर हुने र कमजोर अदालतले मानवअधिकार र विधिको शासनको संरक्षण गर्ने संवैधानिक दायित्वलाई कायम राख्न नसक्ने निश्चितप्रायः छ, आईसीजेका वरिष्ठ अन्तर्राष्ट्रिय कानुनी सल्लाहकार मन्दिरा शर्माले भनिन्, न्याय प्रणालीमा जनआस्था र विश्वास पुनःस्थापना गर्न संविधानबमोजिम प्रकिया अपनाएर प्रधानन्यायाधीशमाथि लगाइएका आरोपहरूलाई शीघ, प्रभावकारी र विस्तृत छानबिन गरिनुपर्छ ।संविधानको धारा १०१ बमोजिम प्रतिनिधिसभाको एक चौथाइ सदस्यले महाअभियोगको प्रस्ताव दर्ता गरे प्रतिनिधिसभाको ११ सदस्यीय महाअभियोग सिफारिस समितिले महाअभियोग अघि बढाउन आधार छन् कि छैनन् भनी छानबिन गर्न सक्छ । विधिको शासनमा आधारित प्रणाली र मानवअधिकारको सम्मानको जग भनेकै स्वतन्त्र न्यायपालिका हो, एम्नेस्टी इन्टरनेसनल नेपालका निर्देशक नीराजन थपलियाले भने, संविधानले निर्दिष्ट गरेबमोजिम संसद्ले सर्वोच्च अदालतको साख जोगाउन र न्यायपालिकामा जनविश्वास सुनिश्चित गर्नका लागि प्रधानन्यायाधीशमाथि लागेका आरोपहरूको सशक्त, पारदर्शी र प्रभावकारी छानबिन गर्नुपर्छ ।"
"सहरभित्रकै भव्य सडक, जहाँ छैन साइकल लेन","लोकमार्गको कास्की, पर्वत र बागलुङ खण्डको २४० किलोमिटरमध्ये ८० प्रतिशत काम सकिएको छ । पोखरादेखि बुर्तिवाङ हुँदै रुकुम पूर्वको सिमानासम्म केही किलोमिटरबाहेक कालोपत्र भएको छ । कास्की खण्डको भगवतीटारदेखि याम्दीसम्मको ३३ मिलोमिटर खण्ड भने विवादकै कारण ठेक्का प्रक्रियामा गएको छैन । पुरानो डीपीआरले समेटेको रुटबाट सडक लैजान सम्भव नदेखिएपछि आयोजनाले नयाँ रुटको अध्ययन गरिरहेको छ ।राष्ट्रिय यातायात नीति ०५८ मा मध्यपहाडी राजमार्गलाई राष्ट्रिय गौरवको योजनामा समेटिएको थियो । आर्थिक वर्ष ०६४६५ मा भौतिक योजना तथा निर्माण मन्त्रालयले तयार गरेको मध्यपहाडी राजमार्गको रेखांकन प्रस्ताव ०६५ फागुन २६ को मन्त्रिपरिषद् बैठकले अनुमोदन गरेको थियो । १ हजार ८ सय ७९ किलोमिटर लामो राजमार्ग पाँचथरको पूर्वी भेगमा पर्ने चियोभञ्ज्याङबाट सुरु भई बैतडीको झुलाघाटमा गएर टुंगिन्छ । राजमार्गले पहाडका ३९ जिल्लामध्ये २४ जिल्ला पार गर्छ । १९ जिल्लाका सदरमुकाम छिचोल्छ ।"
चेपुवामा पौडेल,"(काठमाडौं)  उच्चस्तरीय राजनीतिक समन्वय समिति संयोजकको जिम्मेवारी पाएका कांग्रेसका वरिष्ठ नेता रामचन्द्र पौडेल यतिबेला पार्टीभित्रै दोहोरो आशंकाले थिचिएका छन् । पार्टी महाधिवेशनको मुखमा समितिको संयोजक बनाइदिएर पार्टीका सभापतिसमेत रहेका प्रधानमन्त्री शेरबहादुर देउवाले मुख टाल्न खोजेको आशंका उनीनिकट नेताहरूले गरिरहेका छन् । प्रधानमन्त्री देउवानिकट कतिपय नेता भने महाधिवेशनको मुखमा सरकारलाई अप्ठ्यारो पारेर पौडेलले देउवालाई थप आलोचित बनाउने भूमिका खेल्ने पो हुन् कि भन्ने संशयमा छन् । १३ औं महाधिवेशनमा देउवासँगै हारेका पौडेल १४ औं महाधिवेशनमा त्यसको बदला लिन खोज्दै गर्दा राजनीतिक उच्चस्तरीय समन्वय समितिको संयोजक हुन पुगेका छन् । उनलाई समितिमा ल्याएर संयोजक बनाउने प्रस्ताव स्वयं देउवाकै हो । दलीय संयन्त्र भएकाले प्रधानमन्त्रीको हैसियतमा आफू बस्न नमिलेपछि देउवाले पौडेललाई अघि सारेका हुन् । पौडेल भने आफ्नो राजनीतिक अडान र दृष्टिकोणमा कुनै बदलाव नआउने दाबी गर्छन् । समितिले सरकारको कामकारबाहीमा हस्तक्षेप नगर्ने भन्दै उनले पार्टी संस्थापन पक्षको आशंकालाई निस्तेज गर्न खोजिरहेका छन् । अर्कातिर सभापतिसमेत रहेका प्रधानमन्त्री देउवासँगको आन्तरिक लडाइँमा आफू विचलित नहुने भन्दै आफ्नै खेमाका नेताहरूलाई आश्वस्त बनाउन खोजेका छन् । पार्टीभित्र शेरबहादुरजीसँग मेरो लडाइँ जारी छ, पार्टीलाई सुधार र रूपान्तरण गर्ने मेरो अभियानमा यो जिम्मेवारीले कतै पनि कमी आउन दिने छैन, पौडेलले कान्तिपुरसँग भने, लोकतन्त्र र संविधानको रक्षाका लागि गठबन्धनमा रहेका पाँच दललाई कसरी मिलाएर लैजाने भन्ने दिशामा मेरो भूमिका रहन्छ । पार्टीको आन्तरिक लडाइँबाट विचलित हुने र यसैमा रमाउने काम कदापि हुँदैन । देउवा र पौडेल उमेरले मात्रै नभई राजनीतिक यात्राका पनि समकालीन नेता हुन् । देउवा पाँचौंपटक प्रधानमन्त्री र २०७२ फागुनदेखि पार्टीको सभापति छन् । पौडेलले भने पार्टी र राज्य सत्ताको त्यो उचाइ हासिल गर्न सकेका छैनन् । त्यसै कारण पनि उनीहरूबीचको सम्बन्ध समकालीनभन्दा बढी प्रतिद्वन्द्वी पनि हावी छ । २० वर्षसम्म कोइराला परिवारसँग संघर्ष गरेर पार्टीको नेतृत्वमा आइपुगेका देउवासँग अहिले त्यस्तै संघर्षमार्फत पार्टी नेतृत्व लिन पौडेल खोजिरहेका छन् । देउवा र पौडेलको अन्तरसंघर्ष लामो छ । पछिल्लोपटक देउवा सभापति भएदेखि अझ बढी झ्यांगिएको छ । देउवाको कार्यशैली र पार्टी सञ्चालनप्रति असहमति जनाउँदै पौडेलले पार्टीभित्र देउवाविरोधी खेमाको नेतृत्व गर्दै आएका छन् । कतिपय राष्ट्रिय मुद्दामा समेत देउवा र पौडेलको मत बाझिँदै आएका छन् । जस्तो कि, पुस ५ मा तत्कालीन प्रधानमन्त्री केपी शर्मा ओलीले पहिलोपल्ट प्र्रतिनिधिसभा विघटन गर्दा देउवाले सरकारलाई साथ दिएर निर्वाचनतिरै पार्टीलाई मोड्न खोजेका थिए । तर पौडेल र उनको पक्षले त्यसलाई रोके । असंवैधानिक कदमलाई समर्थन गरेर जान नसकिने भन्दै प्रतिनिधिसभा पुनःस्थापनाको एजेन्डामा पौडेल उभिएका थिए । दोस्रोपटक जेठ ८ को प्रतिनिधिसभा विघटनमा पनि देउवा अलमलमा थिए । देउवा आफैं अघि सरेर प्रधानमन्त्री बन्नसमेत खोजेका थिएनन् । आफ्नै पार्टी, माओवादी केन्द्र, उपेन्द्र यादव नेतृत्वको जसपा र माधव नेपाल समूहको दबाबमा देउवा अघि बढेका थिए । पछिल्लो पटक न्यायालयभित्रकै विवादलाई हेर्ने दृष्टिकोणमा पनि देउवा र पौडेलबीचमा मतान्तर छ । देउवा न्यायालयभित्र देखिएको विवादमा सरकार र राजनीतिक दलले हस्तक्षेप गर्न नहुने तर्क गर्दै आएका छन् । प्रधानन्यायाधीश चोलेन्द्रशमशेर जबराका कारण न्यायालयको साख संकटमा पुग्दा पनि देउवाले मौनता साधिरहेका छन् । तर, पौडेल न्यायालयलाई निकास दिन राजनीतिक दलले पहल लिनुपर्ने अडानमा छन् । देउवाको सरकार सञ्चालनका तौरतरिकामा पनि पौडेलका असहमति प्रकट हुँदै आएका छन् । पार्टी र सरकार सञ्चालनमै असफल भएको निष्कर्षका साथ पौडेल पक्षले पार्टी नेतृत्वमा देउवालाई निरन्तरता दिन नहुने अडान राख्दै आएको छ । पार्टी महाधिवेशनको मिति आउन एक महिना पनि बाँकी नभएका बेला देउवा पार्टीभित्रका आफ्नै प्रतिद्वन्द्वी संयोजक हुने गरी किन समिति बनाउन तयार भए त ? देउवानिकट एक नेताका अनुसार माओवादी केन्द्रका अध्यक्ष पुष्पकमल दाहालले निरन्तर दबाब दिएका कारण पनि समिति बनाउन देउवा बाध्य भएका थिए । देउवा प्रधानमन्त्री भएदेखि नै समिति बनाउन दाहालको दबाब थियो । दाहालले आफैं स्थायी संयोजक हुने गरी समिति बनाउन अग्रसरता लिइरहेकै बेला देउवाले सत्ता गठबन्धनमा रहेका पाँचै दलका अध्यक्ष दुईदुई महिना संयोजक रहने गरी समिति बनाउन सहमत भए । दाहाललाई मात्रै संयोजक दिन तयार नहुनुका पछि देउवा उनीप्रति बढी नै सशंकित भएको बुझ्न कठिन छैन । दलिय संयन्त्रको समितिमा आफैं बस्न नमिलेपछि देउवाले पौडेललाई अघि सारेका हुन् । दोस्रो नेताका रूपमा उनले पूर्वमहामन्त्री कृष्णप्रसाद सिटौलालाई राखेका छन् । हामीलाई पौडेल दाइप्रति होइन, प्रचण्डप्रति आशंका हो । शेरबहादुर दाइ स्वयंले पनि पौडेल दाइबाट अप्ठ्यारो पर्ला भन्ने सोच्नुभएको छैन, देउवानिकट ती नेताले भने, तर प्रचण्डसँग मिलेर केही पो गर्ने हुन् कि भन्ने डरचाहिँ कताकता छ । दाहाल मात्रै संयोजक बन्दा समिति सुपरपावर बन्न सक्ने ठानेरै देउवा दुईदुई महिनाको आलोपालोमा सत्ता गठबन्धनका सबै अध्यक्ष संयोजक बन्न सक्ने गरी समिति बनाउन तयार भएका हुन् । कांग्रेसपछि दलीय हैसियतका आधारमा दोस्रोपटक माओवादी केन्द्रका अध्यक्ष दाहाल समितिका संयोजक हुनेछन् । कांग्रेस र लोकतन्त्रको हितभन्दा बाहिर काम नगर्ने पौडेलको भनाइ छ । पाँच दलको गठबन्धनलाई कसरी सहजताका साथ अघि बढाउने भन्ने दिशामा यसले काम गर्छ । यस्तो कामले कांग्रेस र प्रजातन्त्रकै हित हुन्छ, उनले भने, सरकारको कार्य क्षेत्रमा हस्तक्षेप गर्ने र पार्टीभित्रका मुद्दामा संयोजक भएकाले नै नबोल्ने भन्ने कुरा हुन्न । देउवानिकट केन्द्रीय सदस्य मीन विश्वकर्माले गठबन्धन दल सञ्चालनमा सहजता ल्याउनकै निम्ति समिति गठन भएकाले कुनै खालको आशंका प्रधानमन्त्री र पार्टीको संस्थापन पक्षलाई नभएको दाबी गरे । गठबन्धन दलहरूबीच केही मुद्दामा अलि फरक दृष्टिकोण र विचार आइरहेका थिए । त्यसमा साझा धारणा बनाएर अघि बढ्न सहज होस् भनेर यो समिति बनाइएको हो, उनले भने, सरकारलाई अप्ठ्यारो पार्ने वा सरकार सञ्चालनमा हस्तक्षेप गर्ने काम होला भनेर हामीले सोचेका छैनौं । सत्ता गठबन्धनले गत सोमबार गठन गरेको उच्चस्तरीय राजनीतिक समन्वय समितिको पहिलो बैठक कात्तिक ३० मा बस्ने भएको छ । समितिका संयोजक पौडेलले समितिको बैठकमा प्रस्तुत गर्ने एजेन्डाका विषयमा सदस्यहरूसँग छलफल गरिरहेका छन् ।"
साझा उम्मेदवार बन्न गगनको कसरत,"(काठमाडौं)  कांग्रेसको १३ औं महाधिवेशनमा कृष्णप्रसाद सिटौला समूहबाट महामन्त्रीमा प्रतिस्पर्धा गरेका गगन थापा यसपटक सोही पदमा उम्मेदवारी घोषणा गरेपछि आफूलाई केन्द्रमा राखेर टिम निर्माणमा सक्रिय छन् । सभापति शेरबहादुर देउवाविरुद्ध एउटै सशक्त टिम बनाउन उनले कसरत गरिरहेका छन् । वरिष्ठ नेता रामचन्द्र पौडेल र उनको समूहका नेताबीच संवाद गर्दै आएका उनले पछिल्लो समय सिटौलालाई पनि एन्टीदेउवा क्याम्पियन मा सरिक हुन प्रेरित गरिरहेका छन् । खानेपानीमन्त्री उमाकान्त चौधरीले कात्तिक १३ मा आयोजना गरेको चियापान कार्यक्रममा थापाले कांग्रेसमा नेतृत्व परिवर्तन गर्ने अभियानको अगुवाइ सिटौलाले गर्नुपर्ने बताएका थिए । १३ औं महाधिवेशनमा सिटौला समूहबाट कोषाध्यक्षमा लडेका चौधरीले चियापानमा सिटौला, थापा, धना खतिवडालगायत नेतालाई बोलाएका थिए । स्वाभाविक रूपमा पदाधिकारी लड्न चाहने हरेकले बलियो टिमबाटै प्रतिस्पर्धा गर्न चाहन्छ, कान्तिपुरसित थापाले भने, म पनि सभापतिका आकांक्षी नेताहरूलाई एक बनाएर आफू महामन्त्रीको उम्मेदवार बन्ने कोसिस गरिरहेको छु । १३ औं महाधिवेशनमा पौडेलले नेतृत्व गरेको समूहमा रहेका आधा दर्जन नेता १४ औं महाधिवेशनमा सभापतिका आकांक्षी छन् । देउवा समूहका उपसभापति विमलेन्द्र निधि र सभापतिमा प्रतिस्पर्धा गरेका सिटौला पनि नेतृत्वका आकांक्षी छन् । नेता थापाले आफूले पौडेल र सिटौलाबीच पनि संवादको प्रयास गरेको बताए । मैले दुवै नेता (पौडेल र सिटौला) लाई नेतृत्व परिवर्तनका लागि एकआपसमा बसेर छलफल गर्नुहोस् भनिरहेको छु, उनले भने, उहाँहरूले सकारात्मक जवाफ दिनुभएको छ, सम्भवतः जिल्ला अधिवेशन सकिएपछि छलफलले ठोस गति लग्ला । विद्यार्थी राजनीतिबाट उदाएका थापा परिस्थितिको विश्लेषण गरी आफूलाई त्यसअनुरूप ढाल्ने क्षमता राख्ने नेतामा पर्छन् । पार्टीको १२ औं महाधिवेशनमा केन्द्रीय सदस्यमा सर्वाधिक मत ल्याएका उनी १३ औं महाधिवेशनमा देउवा र पौडेल समूहबाट मौका नपाएपछि सिटौला टिमबाट महामन्त्रीमा प्रतिस्पर्धा गरेका थिए । सिटौलाको साथ पाएर उनी २०७३ मा स्वास्थ्यमन्त्री बने । उनीनिकटका अनुसार पछिल्लो समय उनले सभापतिका लागि सिटौलाभन्दा शेखर कोइरालालाई प्रोत्साहन गरेका थिए । सिटौलासँग टाढिँदै गएपछि उहाँले शेखरको नेतृत्वमा सशक्त टिम बनाउने अभियान थाल्नुभएको थियो, उनीनिकट एक नेताले भने, तर अहिले शेखरसहित अन्य नेतालाई पनि एक ठाउँमा ल्याउने प्रयास गरिरहनुभएको छ । थापाले आफ्नो अवस्था मजबुत बनाउन उत्तिकै चातुर्य पनि देखाएका छन् । पछिल्लो समय एन्टीदेउवा समूह निर्माण गर्ने अभियानको अगुवाइ सिटौलाले गर्नुपर्ने धारणा राखेका उनले काठमाडौं महानगरपालिकासहित काठमाडौं जिल्लाका अन्य नगर अधिवेशनमा भने प्रकाशमान सिंहसँग समीकरण गरे । जब कि काठमाडौंमा सिंह र सिटौलापक्षीय नेता भीमसेनदास प्रधान समूहबीच मुख्य प्रतिस्पर्धा थियो । काठमाडौंका एक कांग्रेस नेताका अनुसार थापा र सिंहबीच काठमाडौं जिल्ला अधिवेशनसम्म समीकरण कायम राख्ने सहमति भएको छ ।आफूलाई केन्द्रमा राखेर रणनीति बनाउने थापाको स्वभाव विद्यार्थी राजनीतिदेखिकै हो । २०५३ को स्ववियु निर्वाचनमा त्रिचन्द्र क्याम्पसमा नेविसंघले टिकट नदिएपछि उनले हरि आचार्यको नेतृत्वमा स्वतन्त्र समूह बनाएर सचिवमा भिडेका थिए । स्वतन्त्रबाट सचिव जितेका उनले २ वर्षपछिको स्ववियु निर्वाचनमा भने सभापतिको आधिकारिक उम्मेदवार भएर चुनाव जिते । थापाका राजनीतिक सल्लाहकार प्रताप पौडेल सभापतिका आकांक्षी नेताहरूका लागि महामन्त्रीमा उनको स्वीकार्यता देखिए पनि थापाले भने कसको टिमबाट चुनावमा जाने भन्ने सोचिनसकेको बताउँछन् । अहिले उहाँ देउवाबाहेक सशक्त समूह निर्माणको अभियानमा हुनुहुन्छ, त्यो सम्भव भएन र एक जनाभन्दा बढी उम्मेदवार हुनुभयो भने बल्ल कसको टिममा बस्ने भन्ने निर्णय गर्नुहुन्छ होला, उनले भने । देउवाइतर समूहबाट सभापतिको एउटै उम्मेदवार तय हुन भने निकै बाधा देखिन्छ । देउवाबाट अलग्गिएका निधि र पार्टीभित्र तेस्रो समूह निर्माण गरेका सिटौलाले पौडेल समूहका नेतालाई सभापतिमा स्विकार्ने सम्भावना निकै कम छ । पौडेल समूहभित्रै पनि शेखर, शशांक कोइराला र सिंहको दाबेदारी छ । त्यसो त थापा स्वयंलाई पनि सभापतिको साझा उम्मेदवार बनाउन सकिन्छ भन्ने पूर्ण आत्मविश्वास छैन । उनी यही अभियानमार्फत कमसेकम आफू महामन्त्रीको साझा उम्मेदवार बन्ने दाउमा छन् । अहिलेको अवस्थामा सभापतिका आकांक्षीहरूमा गगनलाई आफ्नो टिममा ल्याउन सकियो भने बलियो बनिन्छ भन्ने मनोविज्ञान देखिन्छ, उनीनिकट एक नेताले भने, यसले गर्दा भोलि उहाँ एकभन्दा बढी समूहको लिस्टमा पर्ने सम्भावना पनि उत्तिकै छ । २०७२ फागुनमा सम्पन्न १३ औं महाधिवेशनमा सिटौलाको समूहबाट महामन्त्रीमा प्रतिस्पर्धा गर्दा उनले ५ सय ८४ मत ल्याएका थिए । सभापतिका उम्मेदवार सिटौलाले भने ३ सय २४ मत ल्याएका थिए । उति बेला पाएको सम्मानजनक मतका कारण अहिले उनको उम्मेदवारी स्वाभाविक रूपमा बलियो बनेको छ । तर महाधिवेशनसम्म पुग्दा कांग्रेसमा चुनावी समीकरण उथलपुथल हुने सम्भावना पनि छ । कांग्रेसका गुटहरू केन्द्रदेखि स्थानीय तहसम्मै पुगेका छन् । गुटगत प्रतिस्पर्धाबाट आउने महाधिवेशन प्रतिनिधिले आफ्नो गुटको उम्मेदवारलाई प्राथमिकतामा राख्ने गर्छन् । देउवा समूहबाट बालकृष्ण खाँण, ज्ञानेन्द्रबहादुर कार्की, रमेश लेखक, एनपी सावद, विश्वप्रकाश शर्मालगायतले महामन्त्रीमा आकांक्षा राखेका छन् । पौडेल समूहबाट मीनेन्द्र रिजाल, दिलेन्द्रप्रसाद बडू, महेश आचार्य, बलबहादुर केसी, चन्द्र भण्डारी र सिटौला समूहबाट प्रदीप पौडेल महामन्त्रीका आकांक्षी छन् । यसपटक महाधिवेशनबाट दुई महामन्त्री निर्वाचित हुनेछन् । त्यसैले थापासहितका युवा नेता उत्साही देखिन्छन् । थापा भने मंसिर २३ गतेसम्म भए पनि देउवाइतर समूहबाट सभापतिको उम्मेदवार एक जना मात्र हुने आशामा छन् । अहिले साझा उम्मेदवार बनाउन विभिन्न चरणमा छलफल भइरहेको छ, थापाले भने, महाधिवेशनको अघिल्लो दिन (मंसिर २३) मा पत्रकार सम्मेलन गरेर त्यसको निर्णय सुनाउँछौं ।"
मासबेस्ड पार्टीमा सधैं सदस्यताको किचलो,"(काठमाडौं)  क्रियाशील सदस्यता विवादकै कारण कांग्रेस महाधिवेशन पटकपटक सरिरहेको छ । १४ औं महाधिवेशनको करिब एक महिनाअघि मात्र सदस्यताको टुंगो लागे पनि सदस्यता वितरणमा असन्तुष्टि कायमै छन् ।मासबेस्ड पार्टी भएकाले कांग्रेसमा सदस्यता प्राप्ति सहज हुनुपर्ने हो । पार्टीले सदस्यता वृद्धि गर्ने नीति नलिएको पनि होइन । सदस्यता वृद्धि गर्ने उद्देश्यका साथ २०७६ माघमा सम्पन्न केन्द्रीय समिति बैठकले १३ औं महाधिवेशनमा ५ लाख रहेको क्रियाशील सदस्य संख्या ८ लाख पुर्याउने निर्णय गरेको थियो । केन्द्रीय निर्वाचन समितिका संयोजक महादेवप्रसाद यादवका अनुसार अहिले क्रियाशील सदस्य संख्या ८ लाख ५४ हजार पुगेको छ । तैपनि पार्टीभित्र सदस्यता थपेकामा एक पक्षको असन्तुष्टि यथावतै देखिन्छ ।कांग्रेसले पार्टीलाई बृहत् बनाउन दुई वर्ष अन्य पार्टीलाई समायोजन गर्ने नीति अघि सार्यो । विजयकुमार गच्छदार नेतृत्वको फोरम लोकतान्त्रिक, कुमार खड्का नेतृत्वको अखण्ड नेपाल पार्टी र राप्रपाको सुनिल थापाको नेतृत्वमा एक समूह कांग्रेसमा समायोजन भए । समायोजनका बेला ती दललाई जति क्रियाशील सदस्यता दिने निर्णय भएको थियो, अहिले वितरणमा अन्याय गरिएको उनीहरूको गुनासो छ । फोरम लोकतान्त्रिकबाट आएका २५ हजारलाई क्रियाशील सदस्यता दिने निर्णय भएको थियो तर करिब २० हजारको संख्यामा मात्र सदस्यता पाइएको लोकतान्त्रिकबाट समायोजन भएका कांग्रेस केन्द्रीय सदस्य गोपाल दलितले बताए । हामीले सदस्यताका लागि सिफारिस गरेका कार्यकर्तालाई अनेक विवाद झिकेर वञ्चित गर्ने काम भएको छ, उनले भने, समायोजनको बेला भएको सहमतिको निर्णय कार्यान्वयन हुन सकेन, हामीसँगै कांग्रेस बनेका धेरै कार्यकर्ता सदस्यताबाट वञ्चित भए ।सुनिल थापा समूहको राप्रपालाई १० हजार ७ सय ४२ क्रियाशील सदस्यता दिने निर्णय भएको थियो तर राप्रपाबाट आएका करिब ७ हजारले मात्र सदस्यता पाएको उक्त समूहका नेता विष्णुविक्रम थापाले बताए । सदस्यताको टुंगो लागिसकेको अवस्थामा यसबारे कुरा गर्नुको अर्थ छैन तर समायोजन हुँदा हामीसँगै आएका धेरै साथीले सदस्यता पाउनुभएको छैन, उनले भने, विभिन्न किसिमको विवाद झिकेर, मापदण्ड नपुगेको जस्ता कारण देखाएर सदस्यताबाट वञ्चित गरियो । अखण्ड नेपाल पार्टीबाट समायोजन भएका १ हजार ५६ कार्यकर्तालाई क्रियाशील सदस्यता दिने भनिएकामा ७ सयले मात्र पाएको उक्त पार्टीबाट समायोजन भएका नेता कुमार खड्काले बताए । हामीसँग आएका साथीहरूलाई संस्थापन पक्ष (मूल कांग्रेस) भन्नेहरूले स्विकारेनन्, मुद्दा हालेर विवाद झिक्ने कामसमेत भयो, उनले भने, यसले गर्दा कांग्रेस हुन रहर गरेकाहरूले सदस्यता पाएनन् ।नेपाली कांग्रेसको विधानअनुसार पार्टीमा साधारण र क्रियाशील गरी दुई किसिमका सदस्य हुन्छन् । क्रियाशील सदस्य हुनका लागि साधारण सदस्यता लिएको एक वर्ष पुगेको हुनुपर्छ तर यसपटक समायोजन भएका कार्यकर्तालाई सदस्यता दिन एक वर्षअघि साधारण सदस्यता लिएको हुनुपर्ने प्रावधानलाई निलम्बन गरिएको छ । क्रियाशील सदस्यको पार्टीका हरेक तहको नेतृत्व छनोटमा महत्त्वपूर्ण भूमिका रहन्छ । पार्टीमा टोल, वडा, पालिका, प्रदेश तथा प्रतिनिधिसभा निर्वाचन क्षेत्र, जिल्ला, प्रदेश र केन्द्र गरी ८ तहका समिति रहने प्रावधान छ । टोल समितिमा साधारण सदस्यसमेत सहभागी हुन पाउने भए पनि अन्य तहको नेतृत्व छनोटमा क्रियाशील सदस्यको प्रत्यक्षअप्रत्यक्ष सहभागिता रहने गर्दछ । विधानअनुसार क्रियाशील सदस्यले प्रत्यक्ष रूपमा वडा कार्यसमिति गठन गर्नुका साथै क्षेत्रीय प्रतिनिधि चयन गर्छन् । क्षेत्रीय प्रतिनिधिले पालिका, प्रदेश तथा प्रतिनिधिसभा निर्वाचन क्षेत्र र जिल्ला कार्यसमिति चयनका लागि मतदान गर्छन् । क्षेत्रीय प्रतिनिधिमध्येबाटै प्रदेश र केन्द्रीय महाधिवेशनका लागि महाधिवेशन प्रतिनिधि छानिन्छन् । महाधिवेशन प्रतिनिधि र जिल्ला नेतृत्वका लागि क्षेत्रीय प्रतिनिधि र क्षेत्रीय प्रतिनिधिका लागि क्रियाशील सदस्यको जोडघटाउ हुने गर्छ । त्यसैले पनि कांग्रेसमा क्रियाशील सदस्यमा अधिक राजनीति हुने गरेको हो । कांग्रेस केन्द्रीय सदस्य प्रदीप पौडेल क्रियाशील सदस्यता वितरणमा व्यवस्थित विधि नहुँदा समस्या हुने गरेको बताउँछन् । कांग्रेसजस्तो मास्ड बेस पार्टीमा सदस्यता लिन चाहनेले निर्बाध रूपमा तोकिएको समयभित्र आफैं फर्म भरेर लिनु पाउनुपर्छ, त्यसरी सदस्य बनेको व्यक्तिले कसैप्रति आग्रहपूर्वाग्रह राख्दैन, पार्टीको चुनावमा पनि विवेकको प्रयोग गर्छ, उनले भने, तर अहिले नेतृत्व हत्याउने होडबाजीमा निगाहमा सदस्यता वितरण हुने परिपाटी चल्दा जटिलता देखिएको हो । सदस्यता वितरण प्रणालीलाई व्यवस्थित गर्नका लागि केन्द्रीय कार्यालयमा छुट्टै विभाग बनाई राजनीतिक र प्रशासनिक संरचना स्थापना गर्नुपर्ने उनले बताए ।७७ जिल्लाको सदस्यता सूची टुंगिएसँगै महाधिवेशनको सुनिश्चितता पनि बढेको छ । केन्द्रीय निर्वाचन समितिका संयोजक यादवले अब अधिवेशनका बाँकी प्रक्रियामा कुनै रोकावट नहुने बताए । केन्द्रीय निर्वाचन समितिले १३ जिल्लामा शनिबार वडा अधिवेशन गर्दै छ । हामीले सबै जिल्लाको सदस्यता सूची पाएपछि निर्वाचन कार्यतालिका अनुसार महाधिवेशन सम्पन्न गर्नका लागि बाँकी प्रक्रियामा काम गरिसकेका छौं, उनले भने, अब हामीलाई निर्धारित मितिमै महाधिवेशन गर्न कुनै समस्या छैन ।"
प्रकाशमान सुटुक्क भारततिर,"काठमाडौं (कास) पार्टीको नेतृत्व लिन उम्मेदवारीको रस्साकसी चलिरहेका बेला कांग्रेसका पूर्वमहामन्त्री प्रकाशमान सिंह सुटुक्क भारत पुगेका छन् । भारतीय जनता पार्टीका अध्यक्ष जगतप्रकाश नाड्डालाई भेट्न सिंह बिहीबार नेपालगन्जको बाटो हुॅदै नयाँदिल्ली गएको उनीनिकट नेताहरूले बताएका छन् । उनले त्यहाँ ककसलाई भेटे भन्नेबारे जानकारी हुन सकेको छैन । बर्दियामा बुधबार गणेशमान सिंहको सालिक अनावरणपछि उनी त्यतैबाट नयाँदिल्ली हानिएका थिए । उनी शनिबार नेपाल फर्कंदै छन् ।सभापतिसमेत रहेका प्रधानमन्त्री शेरबहादुर देउवासँग प्रतिस्पर्धा गर्न संस्थापनइतर खेमाबाट वरिष्ठ नेता रामचन्द्र पौडेल, महामन्त्री शशांक कोइराला, सिंह र शेखर कोइराला मुख्य प्रतिस्पर्धामा छन् । देउवासँग प्रतिस्पर्धाका लागि इतरपक्षबाट एक जना मात्रै उम्मेदवार तय गर्न दबाब बढिरहेका बेला सिंहको भारत भ्रमणलाई नेताहरूले अर्थपूर्ण रूपमा लिएका छन् । केही दिनअघि महामन्त्री शशांक कोइराला पनि भारत गएका थिए । भारतमा उपचाररत दुई सांसद प्रदीप गिरी र कर्मा घलेलाई भेट्न भारत गएका कोइरालाले भारतीय जनता पार्टीका विदेश विभाग प्रमुख विजय चौथाइवालेसहितका भाजपा नेताहरूलाई भेटका थिए । केही दिनअघि मन्त्रिपरिषद् विस्तारलाई लिएर सिंहले आफ्नै खेमाका वरिष्ठ नेता रामचन्द्र पौडेलसँग असन्तुष्टि जनाएका थिए ।"
असफल विद्रोहपछि 'जनमत संग्रह को एजेन्डा,"(काठमाडौं)  भूमिगत राजनीति त्यागेर शान्तिपूर्ण बाटो अँगालेका नेत्रविक्रम चन्द नेतृत्वको नेकपा फेरि विवादास्पद राजनीतिक अभियानतर्फ लम्किएको छ । केन्द्रीय कमिटी बैठकबाट संघीय राजनीतिक प्रणालीले मुलुकको हित गर्न नसक्ने निष्कर्ष निकाल्दै चन्द समूहले जनमत संग्रहको मुद्दा अघि सारेको छ । संघीय प्रणालीअनुरूप स्थापित राजनीतिक संरचनामा जनप्रतिनिधिको पहिलो आवधिक कार्यकाल पूरा हुन लागेको बेला चन्द समूहले अघि सारेको संघीय राजनीतिक प्रणालीविरुद्ध वैज्ञानिक समाजवाद मा जनमत संग्रहको मागलाई विश्लेषकहरूले भने असान्दर्भिक भनेर टिप्पणी गरेका छन् । दुई वर्षको प्रतिबन्धपछि सरकारसँग २०७७ फागुन २१ मा तीनबुँदे सम्झौता गरेर हिंसात्मक गतिविधि त्यागेयता चन्द समूह अलमलमै देखिएको थियो । माओवादी संसदीय राजनीतिमा सहभागी भएपछि सत्ता कब्जाका लागि विद्रोहको पदचाप पछ्याउने प्रयास असफल भइसकेको अवस्थामा अरू राजनीतिक दलका भन्दा फरक मुद्दा अघि सारेर जनतामाझ स्थापित गर्ने चुनौती चन्दसामु थियो । यही पृष्ठभूमिमा असोज १५ मा तनहुँको बन्दीपुरमा बसेको केन्द्रीय कमिटी बैठकले संघीय राजनीतिक प्रणालीविरुद्ध अघि बढ्ने निचोड निकालेको हो । बैठकले तयार गरेका वैज्ञानिक समाजवादका आधारबारे चन्द समूहले जिल्लाजिल्लामा छलफल चलाउन थालेको छ । चन्दले राजनीतिक दस्ताबेजमा जनमत संग्रहका लागि माओवादी केन्द्रसँग मिलेर जान पनि तयार रहेको उल्लेख गरेका छन् । हामी प्रचण्डलाई पनि भन्छौं पार्टी ठूलो बनाउनका लागि होइन, जनमत संग्रहको बाटोबाट वैज्ञानिक समाजवादमा पुग्नका लागि हामी मिलेर जान तयार छौं, उनले उल्लेख गरेका छन्, तर पार्टी सानो भयो भनेर मिलेर जाऔं भन्नुभएको हो भने त्यो सम्भव छैन । तपाईंहरू हामीलाई आफैंजस्तो बनाउन चाहनुहुन्छ ? हामीलाई त्यो मान्य छैन ।चन्द समूहका नेता धर्मेन्द्र बाँस्तोलाले संघीय व्यवस्थालाई विस्थापित गर्न जनमत संग्रह जरुरी रहेको बताए । कस्तो प्रकारको शासन सञ्चालन गर्ने भन्नेमा जनमत संग्रह गर्ने भनेका हौं । जनमत संग्रह राजनीतिक विधि हो । त्यसका लागि प्रगतिशील संयुक्त सरकार निर्माण गर्ने भनेका छौं, उनले भने । माओवादी केन्द्रका नेता एवं राजनीतिक विश्लेषक राम कार्कीले भने नेपालको राजनीति इतिहासमा जनमत संग्रहबाट व्यवस्था परिवर्तन नभएको उल्लेख गर्दै चन्द समूहमाथि नै प्रश्न तेर्स्याए । जनमत संग्रह केको बलमा गर्ने ? कसले गर्ने हो ? उनले भने, त्यसका लागि ठूलो जनमत तयार भयो ? यो दबाब कसरी सिर्जना हुन्छ ? नेता बाँस्तोलाले भने वैज्ञानिक समाजवादी व्यवस्थाका लागि व्यापक अभियान चलाइने बताएका छन् । यो (संघीय) व्यवस्था असफल भएको पुष्टि भइसकेका छ, उनले थपे, जनमत संग्रहका लागि दबाब सिर्जना हुँदै छ । नेता कार्कीको बुझाइमा चन्द वैचारिक अलमलमा छन् । पार्टी अलमल हुँदा राजनीति कार्यदिशा पनि अलमल पार्ने खालको हुन्छ । जनमत संग्रहबाट समाजवाद ल्याउने कुरा पानी मथेर नौनी निकाल्छु भनेजस्तै हो, उनले भने । चन्द पार्टीका अर्का नेता ओमप्रकाश पुनले संघीय व्यवस्था असफल भएको उल्लेख गर्दै जनमत संग्रहमा जान संसदीय पार्टी डराउनुको अर्थ समाजवाद नचाहेको भनेर बुझिने बताए । आफ्नो शासन आफ्नो मतद्वारा रोज्न पाउनुपर्छ, यो वैज्ञानिक लोकतान्त्रिक अभ्यास हो, उनले भने, संसदवादी दलहरू जनमत संग्रहमा जान डराउनुको अर्थ उनीहरूलाई शासन गुम्ने डर छ ।दलाल पुँजीवादी सत्ता एवं संसदीय व्यवस्था यहाँ सैद्धान्तिक दृष्टिले मात्र नभई व्यावहारिक रूपले नै सबैले बुझ्ने गरी असफल र संकटग्रस्त भएको चन्द समूहले राजनीतिक दस्ताबेजमा उल्लेख गरेको छ । उसले बहुदलीय प्रतिस्पर्धासहितको वैज्ञानिक समाजवादको मुद्दा अघि सारेको हो । वैज्ञानिक समाजवादको प्रमुख विशेषता यसले दलाल पुँजीवादी सत्ता, संसदीय व्यवस्था यसको अधिनायकत्व समाप्त पारिदिन्छ, राजनीतिक दस्ताबेजमा उल्लेख छ, वैज्ञानिक समाजवादको कार्यकारी प्रणाली अधिकतम जनवादी अर्थात् लोकतान्त्रिक हुनेछ । दल खोल्न पाउने व्यवस्था हुनेछ । वैज्ञानिक समाजवादका आर्थिक, सामाजिक, सांस्कृतिक, अन्तर्राष्ट्रिय, सुरक्षा नीति, कानुनी विशेषता, अन्तर्राष्ट्रिय नीति, शैक्षिकलगायत विशेषता अघि सारिएको छ । सुरक्षा नीतिअन्तर्गत १६ वर्ष पुगेका युवालाई अनिवार्य सैन्य तालिम दिने उल्लेख छ ।शान्तिपूर्ण राजनीतिमा आएपछि चन्द समूहले एमाले र माओवादीसँग असन्तुष्ट भएको समूहलाई समेटेर नयाँ राजनीतिक शक्ति बन्ने रणनीति लिएको देखिन्छ । २०७९ भित्रै हुने निर्वाचनको तयारीमा अन्य राजनीतिक दलहरू लागिरहेका बेला जनमत संग्रहको एजेन्डा उठाएको चन्द समूहले निर्वाचन आयोगमा दल दर्तासमेत गरेको छैन । चन्द समूहले पूर्वपार्टी माओवादीलाई संसदीय राजनीतिमा लागेर दलाल पुँजीवादी अर्थव्यवस्थाबाट फाइदा लिने दलका रूपमा परिभाषित गरेको छ । अर्को कम्युनिस्ट घटक एमालेलाई पनि उसले त्यही दृष्टिकोणले हेरेको छ भने कांग्रेसलाई जहिले पनि सत्ताका लागि केन्द्रित हुने पार्टी भनेर टिप्पणी गरेको छ । खागगरी दलाल पुँजीवादी अर्थव्यवस्थाबाट पर्याप्त लाभ लिन र असीमित मुनाफा कुम्ल्याउन सक्षम नवधनाढ्य एवं अभिजात वर्ग पनि छन् । त्यस्ता पार्टीहरूमा मुख्यतः एमालेमाकेहरू पर्छन्, दस्ताबेजमा भनिएको छ, कांग्रेसले सत्तालाई आफ्नो जीवनको सर्त ठान्छ र अन्तिम अवस्थासम्म सम्पूर्ण रूपले नहत्याएसम्म त्यसको रक्षा गर्न तम्सिन्छ । कांग्रेस माओवादी जनयुद्ध लाई समाप्त पार्न गणतन्त्रमा गएको विश्लेषण उसको छ । विजयोन्मुख जनयुद्धलाई सिध्याउन सामन्ती र तथा नोकरशाही दलाल पुँजीवादले आफ्नो संरक्षक मानिने राजतन्त्रलाई बलि चढाएको थियो, दस्ताबेजमा उल्लेख छ । राजतन्त्रात्मक शक्तिलाई भने देशभक्तिका विषयमा सकारात्मक भनी विश्लेषण गरिएको छ । ॅचन्द समूहमाथि अझै शंकाहिंसात्मक र विध्वंशकारी गतिविधि भन्दै सरकारले २०७५ फागुन २८ बाट चन्द समूहको गतिविधिमा प्रतिबन्ध लगाएको थियो । त्यसपछि महासचिव चन्दसहित केन्द्रदेखि स्थानीय तहसम्मका नेताकार्यकर्ता भूमिगत भए । शान्तिपूर्ण राजनीतिक प्रतिबन्ध गर्ने प्रतिबद्धतापछि २०७७ फागुन २१ मा प्रतिबन्ध फुकुवा भयो । तर अझै सुरक्षा संयन्त्र र चन्द समूह एकअर्कालाई शंका ले हेर्ने गरेका छन् ।सरकारचन्द समूह सम्झौतापछि तत्कालीन प्रधानमन्त्री केपी शर्मा ओलीले शान्तिपूर्ण राजनीतिमा प्रवेश गर्ने चन्दको निर्णयले जनताको मन जितेको भन्दै प्रशंसा गरेका थिए । ओलीले आफ्नो कार्यकालको महत्त्वपूर्ण राजनीतिक उपलब्धिका रूपमा चन्द समूहसँगको तीनबुँदे सम्झौतालाई उल्लेख गर्ने गरेका छन् । सम्झौतामा शान्तिपूर्ण राजनीतिमार्फत आफ्ना गतिविधि गर्ने चन्द समूहको प्रतिबद्धताका साथै सरकारले चन्द समूहका नेताकार्यकर्ता रिहा र मुद्दा फिर्ता गर्ने उल्लेख छ । चन्द समूहको हतियारबारे सम्झौतामा केही उल्लेख नगरेको भन्दै अरू दलले त्यति बेलै ओलीको आलोचना गरेका थिए । ओलीलाई विस्थापन गरेपछि बनेको शेरबहादुर देउवा सरकार चन्द समूहप्रति सकारात्मक देखिएको छैन । मुद्दा फिर्ताको विषयमा सरकार हच्किएको छ । सरकारसँगको सम्झौतापछि थुनामा रहेका चन्द समूहका नेताकार्यकर्ता बिनासर्त रिहा र मुद्दा फिर्ता गर्नुपर्ने बटमलाइन नेकपाको छ । सम्झौताका बुँदा कार्यान्वयनका विषयमा चन्द समूहका नेताले प्रधानमन्त्री देउवा, गृहमन्त्री बालकृष्ण खाँणका साथै सबै राजनीतिक दलका शीर्षक नेतासँग भेटवार्ता गरिसकेका छन् । गृहमन्त्री खाँणले मुद्दा फिर्ता र चन्द समूहका कार्यकर्ता रिहाइबारे अध्ययन गर्न गृहसचिव, कानुनसचिव र महान्यायाधिवक्तासहितको टोलीलाई जिम्मेवारी दिएका छन् । उनले कात्तिक १३ मा सञ्चारकर्मीसँग मुद्दा फिर्ता र कार्यकर्ता रिहाइ कानुनअनुसार नै अघि बढ्ने भन्दै चन्द समूह मूलधारको राजनीतिमा आउनुपर्ने उल्लेख गरेका थिए । गृह मन्त्रालयका अनुसार चन्द समूहका ८५ जना नेताकार्यकर्ता विभिन्न जेलमा पुर्पक्षका क्रममा छन् । तीनबुँदे सम्झौतायता करिब ५० जना तारेखमा छुटेका थिए । चन्द समूहमाथि मोरङको मिक्लाजुङका शिक्षक राजेन्द्र श्रेष्ठसहित ४ जनाको हत्या गरेको अभियोग छ । यी कसुरमा मुद्दा फिर्ता गर्न जटिलता छ । कान्तिपुरलाई प्राप्त गोप्य दस्ताबेजअनुसार शिक्षक श्रेष्ठको हत्यालाई चन्द समूहले पार्टीको महत्त्वपूर्ण उपलब्धि का रूपमा लिएको छ । उक्त दस्ताबेज सरकारसँग समेत पुगेको र चन्द समूहले तीनबुँदेलाई रणनीतिक रूपमा प्रयोग गर्न खोजेको भन्दै उसमाथि गर्ने व्यवहार पर्ख र हेर को नीतिमा राखिएको उच्च स्रोतले जनाएको छ । तनहुँको बन्दीपुरस्थित बन्दीपुर माउन्ट रिसोर्टमा गत महिना भएको केन्द्रीय कमिटी बैठकका एजेन्डा र महासचिव चन्दद्वारा प्रस्तुत दस्ताबेज सार्वजनिक नै गरिएनन् । बैठकको बाहिरी सुरक्षा व्यवस्थापनमा प्रहरीलाई प्रवेश दिइएन । सबै व्यवस्थापन चन्द समूहको जनमुक्ति सेना ले मिलायो । चन्द समूहको सैन्य विभाग उसका सशस्त्र गतिविधि बाहिर नदेखिए पनि प्रतिबन्ध फकुवा हुनुअघिकै संरचनामा छ । सैन्य तालिमलाई अनिवार्य राजनीतिक एजेन्डा बनाएको पार्टीले स्वाभाविक रूपमा सैन्य गतिविधि गर्छ, अझ उसका यसअघि गठित सैन्य संरचना विघटन नै भएका छैनन्, यसले शान्तिपूर्ण राजनीतिक धारमा प्रवेश गरेको भनेर कसरी विश्वास गर्न सकिन्छ ? उच्च सुरक्षा स्रोतले भन्यो ।"
आगामी चुनावमा भाग लिँदैनौं,"तपाईंको पार्टीले अहिले के गरिरहेको छ ?जनमत संग्रह र प्रगतिशील संयुक्त सरकार निर्माणका लागि वातावरण बनाउने निर्णय भएको छ । वैज्ञानिक समाजवाद स्थापनाका लागि जनमत संग्रह गर्ने हो । वैज्ञानिक समाजवाद कि दलाल पुँजीवाद भन्ने जनमतद्वारा निर्क्योल गर्नुपर्छ । अहिलेको व्यवस्थाले काम गरेन । यसबाट जनताको हित राष्ट्रियताको प्रवर्द्धन हुन सक्दैन । यो व्यवस्थाले आर्थिक उन्नति गर्न सक्दैन । यो व्यवस्थाले कमिसनमा देश चलाउँछ । यसलाई विस्थापन गर्ने राजनीतिक विधि जनमत संग्रह हो । कस्तो शासन चाहिन्छ भन्नेमा जनताले निर्णय गर्ने हो । यसका लागि राजनीतिक र सांगठनिक अभियान चलाउने निर्णय भएको छ । आगामी निर्वाचनमा तपाईंहरू भाग लिनुहुन्छ ?चुनावमा भाग लिनु भनेको अहिलेको संविधान र कानुनमा छिर्नु हो । हामीले यो व्यवस्था मानेका छैनौं । व्यवस्था परिवर्तन अनिवार्य छ । चुनावमा भाग लिएर यो प्रक्रियामा छिर्दा हाम्रो सन्दर्भ समाप्त हुन्छ । यो चुनाव होइन, प्रगतिशील सरकार निर्माण गरी जनमत संग्रह गरौं । त्यसबाट फैसला गरांैं । जनताद्वारा निर्वाचित शासन हुनुपर्छ, प्रतिस्पर्धात्मक पनि हुनुपर्छ । आवधिक चुनाव पनि हुनुपर्छ । अहिले दलाल पुँजीपति वर्गका लागि चुनाव भइरहेको छ । अब जनताको हित हुने व्यवस्था स्थापना गरौं । आगामी निर्वाचनमा एमालेलाई सघाउने भन्ने छ नि ?हाम्रो पार्टीभित्र छलफल छैन । बाहिर हल्ला चल्न सक्छ । सरकारसँग भएको सम्झौता कार्यान्वयन किन भएन ?सरकारले मुद्दा फिर्ता लिने भनेको छ । केही मुद्दा फिर्ता भए । अस्ति हामीले मिडियाबाट सुन्यौं, नेपाली सेनाले अहिले पनि नेकपाबाट थ्रेट छ भनेछ । सेनाले त्यो कुरा किन भन्यो, थाहा छैन । देशमा एउटा माफिया ग्रुप छ, त्यसले देशमा परिवर्तन होस् भन्ने चाहँदैन । शान्ति पनि चाहँदैन । त्यसले अस्थिरता र द्वन्द्व निम्त्याएर फाइदा लिने खोजिरहेको छ । पूर्वपार्टी माओवादीका गतिविधिलाई कसरी हेर्नुभएको छ ?एमाले, कांग्रेसभन्दा माओवादी फरक छैन । एमाले, कांग्रेस, माओवादी, राप्रपा, मधेसवादी उस्तै पार्टी हुन् । तात्त्विक फरक छैन । त्यहाँ कसले जित्ने र कुर्सी हत्याउने भन्ने छ । नयाँ तरक्की गर्ने स्थिति कसैको छैन । दलाल संसदीय प्रणालीमा फसेपछि नेताहरूले काम गर्न सक्दैनन् । यो व्यवस्थामा गए हामी हुने पनि त्यस्तै हो, जस्तो अहिले माओवादी छन् । त्यसैले हामीले सबै मिलेर दलाल पुँजीवाद अन्त्य गरेर राष्ट्रिय पुँजीको विकास गर्ने, अन्तर्राष्ट्रिय पुँजीसँग प्रतिस्पर्धा गर्न सक्ने नेपाली जनतालाई समृद्ध बनाउने वैज्ञानिक समाजवाद स्थापना गरौं भनेका हौं ।"
प्रदेश सरकारले उल्ट्यायो विद्युतीय बस किन्ने निर्णय,"(मकवानपुर)  वाग्मती प्रदेश सरकारले चालु आर्थिक वर्षदेखि विद्युतीय बस सञ्चालनको घोषणा गरे पनि खरिद प्रक्रिया भने रोकेको छ । पूर्वाधारको तयारी नहुँदै कमिसनको चक्करमा लागेर अघिल्लो सरकारले विद्युतीय बस सञ्चालन गर्न खोजेको भन्दै मुख्यमन्त्री राजेन्द्रकुमार पाण्डे नेतृत्वको सरकारले सम्पूर्ण प्रक्रिया तत्कालका लागि रोकेको हो ।विद्युतीय बस राख्न मात्र खरिद गर्नुहुँदैन । किनेपछि सञ्चालन गर्नुपर्छ । आवश्यक भौतिक पूर्वाधार तथा कानुन निर्माण गरेरमात्र बस खरिद गर्छौं, सरकारका प्रवक्ता एवम् आन्तरिक मामिला तथा कानुनमन्त्री कृष्ण शर्मा खनालले भने । उनले चालु आर्थिक वर्षमा बस खरिद गर्ने सम्भावना नरहेको बताए । डोरमणि पौडेल नेतृत्वको अघिल्लो सरकारले विद्युतीय बस सञ्चालनका लागि टेन्डर आह्वान गरेको थियो । त्यतिबेला हाल सत्ता गठबन्धनमा रहेका दलहरू माओवादी केन्द्र, कांग्रेस तथा जसपाका सांसदहरूले पूर्वाधार निर्माणबिना नै बस खरिद गर्न खोजेर सरकार कमिसनको चक्करमा फसेको आरोप लगाउँदै चार पटकसम्म सदन अवरुद्ध गरेका थिए । तत्कालीन प्रदेश सरकारले २०८५ सालभित्र प्रदेशका मुख्य सहरमा इन्धनबाट चल्ने सवारी विस्थापित गर्ने नीति अघि सारेको थियो । सोहीअनुसार विद्युतीय बस खरिदको विषयलाई प्राथमिकता दिइएको थियो । विद्युतीय बस खरिद प्रक्रिया रोक्नु भनेर निर्देशन आएको छ । तत्काल बस सञ्चालन गर्न आवश्यक भौतिक पूर्वाधार निर्माणमा केन्द्रित हुन मुख्यमन्त्रीबाट निर्देशन भएको छ, भौतिक पूर्वाधार विकास मन्त्रालयका सचिव अशोककुमार साहले भने ।चालु आर्थिक वर्षमा विद्युतीय बसका लागि ५० करोड रुपैयाँ विनियोजन भएको छ । सरकारले ३० वटा विद्युतीय बस खरिद गर्ने गरी ग्लोबल टेन्डर आह्वान गरे पनि तोकेअनुसारको दरमा टेन्डर नपरेपछि खरिद प्रक्रिया रोकिएको थियो । दोस्रो पटक पनि भौतिक पूर्वाधार मन्त्रालय टेन्डर आह्वानको तयारीमा पुगेको थियो । २० वटा काठमाडौं उपत्यकामा सञ्चालन गर्ने र १० वटा उपत्यकाबाहिर चल्ने गरी तयारी गरिएको मन्त्रालयले जनाएको छ ।अघिल्लो प्रदेश सरकारले २०७९ जेठदेखि बस सञ्चालन गर्ने घोषणा गरेको थियो । चैतसम्म चार्जिङ स्टेसन निर्माण गर्ने र आवश्यक कानुन तयार गर्ने, २०७९ वैशाखमा १५ वटा चार्जर जडान गर्ने र जेठबाट ३० वटा बस आपूर्ति भई सञ्चालनमा आउने कार्यतालिका प्रदेश सरकारले तय गरेको थियो, मन्त्रालयका एक कर्मचारीले भने । पहिलो चरण र दोस्रो चरणमा गरी मुख्य सहरहरुमा ती बस सञ्चालन गर्ने योजना थियो । आव २०७६७७ मा नै विद्युतीय बस खरिदका लागि २८ करोड रुपैयाँ छुट्याइएको भए पनि खर्च गर्न नसक्दा फ्रिज भएको थियो । सरकारले गत आवमा पनि ४० करोड रुपैयाँ बजेट विनियोजन गरेको भए पनि खर्च भएन । चालु आवमा विद्युतीय बस खरिदका लागि विनियोजन गरिएको बजेट रकमान्तर गरेर खर्च हुने क्षेत्रमा प्रयोग गरिने मन्त्री शर्माले बताए ।"
दुई आरोपित जेल चलान,चितवन (कास) भीमबहादुर विक मृत्यु प्रकरणमा पक्राउ परेका दुई जना पुर्पक्षका लागि जेल चलान भएका छन् । शुक्रबार चितवन जिल्ला अदालतले पुर्पक्षका लागि भरतपुर कारागार चलान गर्ने आदेश दिएको हो । दसैंको नवमीका दिन (असोज २८) भरतपुर महानगरपालिका४ दुर्गाचोकमा विकको कुटपिटका कारण मृत्यु भएको थियो । दसैंका बेला दुर्गा मन्दिरमा पूजा गर्ने र बलि दिने विषयमा विवाद हुँदा कुटपिट भएको आरोप लगाउँदै दलित र मानव अधिकारसँग सम्बन्धित विभिन्न १९ संघसंस्थाले आन्दोलन गर्दै आएका छन् । तर प्रहरी अनुसन्धानले जातीय विभेदका आधारमा घटना भएको नदेखिने निष्कर्ष निकालेपछि आवेश प्रेरित हत्यामा अदालतमा मुद्दा दायर भएको हो । कुटपिटमा संलग्न भएको आरोपमा पक्राउ परेका सीताराम बस्नेत र दुर्गाचोकमा मेडिकल सञ्चालन गरेका दिलीप श्रेष्ठले आवेशमा आई कुटपिट गर्दा मृत्यु भएको अनुसन्धानले देखाएको भन्दै कात्तिक २२ मा जिल्ला अदालतमा मुद्दा दायर भएको थियो ।
अर्थमन्त्रीसँग बैंकहरूको ६ बुँदे माग,"(काठमाडौं)  वित्तीय प्रणालीमा देखिएको तरलता अभावको समस्या समाधान गर्न बैंकहरूले अर्थमन्त्री जनार्दन शर्मासँग छबुँदे माग राखेका छन् । बैंकिङ क्षेत्रमा रहेका समस्याबारे जानकारी लिन शुक्रबार अर्थमन्त्री शार्मले बोलाएको छलफलमा वाणिज्य बैंकका प्रमुख कार्यकारी अधिकृतहरूले यस्तो माग राखेका हुन् । छलफलमा राष्ट्र बैंकका गभर्नर महाप्रसाद अधिकारी, डेपुटी गभर्नरसहित सबै वाणिज्य बैंकका प्रमुख कार्यकारी अधिकृतको उपस्थिति थियो । केही महिनायता वित्तीय प्रणालीमा रहेको तरलता संकटको समस्या समाधान गर्न सरकारले गर्नुपर्ने नीतिगत व्यवस्थाबारे बैंकर्स एसोसिएसनका अध्यक्ष अनिककुमार उपाध्यायले धारणा राखेका थिए । यसअनुसार पहिलो स्थानीय तहको खातामा रहेको शतप्रतिशत रकम बैंकहरूमै राख्न पाउने व्यवस्था गर्नुपर्नेछ । हाल बैंकहरूमा रहेको स्थानीय तहको खातामा उपलब्ध रकमको ५० प्रतिशत मात्र बैंकमै राख्न पाउने व्यवस्था छ । दोस्रो, पुँजीगत खर्च बढाउनुपर्ने माग पनि उनीहरूले गरेका छन् । स्रोतअनुसार निर्माण आयोजनाहरूमा सरकारले पुँजीगत खर्च गर्न करिब १ खर्ब रुपैयाँ बराबरको भुक्तानी बाँकी छ । अरू आयोजनामा पनि पुँजीगत खर्च बढाउन एसोसिएसनले माग गरेको हो । अहिले मासिक रूपमा सरकारी कर्मचारीलाई भुक्तानी गरिँदै आएको तलबभत्ता साप्ताहिक वा पाक्षिक रूपमा भुक्तानी गर्ने व्यवस्था मिलाउनुपर्ने माग पनि एसोसिएसनको माग छ । बैंकले तिर्दै आएको ३० प्रतिशत कर घटाएर २५ प्रतिशतमा झार्नुपर्ने, वैदेशिक रोजगारीमा जाने कामदारले पठाउने रकम बैंक खातामार्फत मात्र आउने नीतिगत व्यवस्था गर्नुपर्ने र अनुत्पादक एवं उत्पादनमूलक क्षेत्रमा प्रवाह हुने कर्जाको ब्याजदर फरक गर्न पाउनुपर्ने आग्रह पनि एसोसिएसनको छ । उक्त अवसरमा बैंकिङ कसुरसम्बन्धी ऐनमा रहेका नमिल्दा केही व्यवस्था संशोधन गर्नुपर्ने, बिग मर्जरमा प्रदान गरिएका कर छुटसम्बन्धी व्यवस्था कार्यान्वयन गर्नुपर्नेलगायत विषयमा पनि छलफल भएको थियो । छलफलमा अर्थमन्त्री शर्माले सडकमार्गले नछोएका दुर्गम क्षेत्रका उत्पादनमूलक जग्गालाई पनि धितोका रूपमा स्वीकार गर्न बैंकहरूलाई निर्देशन दिए । ऋण दिन बैंकहरूलाई १० फिटे ठूलो मोटरबाटो चाहिन्छ, उनले भने, तपाईंहरू ओखर फल्ने जग्गासमेत धितो लिन मान्नुहुन्न । कृषि ऋणमा तपाईंहरूले कृषिमा आधारित धितो लिन सक्नुपर्यो । पछिल्लो समय बैंकहरूले कर्जा सीमा पूरा गर्न लागेकोतर्फ सङ्केत गर्दै अब क्षेत्रगत कर्जा प्रवाहको अवस्था अध्ययन गर्नसमेत मन्त्री शर्माले भने । ऋणीले कुन क्षेत्रमा कति लगानी गरेको छ भनेर बैंक आफैंले पनि अनुगमन गर्ने र त्यसको तथ्यांक अद्यावधिक गर्न उनले निर्देशन दिए ।पछिल्लो समय बजारमा तरलता अभाव हुनुपर्ने गम्भीर र विशिष्ट कारण नभएको मन्त्री शर्माको भनाइ छ । अल्पकालीन रूपमा सरकारी पुँजीगत खर्च बढाउने र वैदेशिक स्रोतको व्यवस्थापनमार्फत अहिले देखिएको तरलताको समस्या समाधान हुन्छ, उनले भने, उत्पादन क्षेत्रमा पुँजी परिचालन गरेर मात्र यस्तो समस्याको दीर्घकालीन समाधान गर्न सकिन्छ । उत्पादन क्षेत्रमा पुँजी परिचालन गर्नेबित्तिकै धेरै समस्या समाधान हुने भएकाले बैंकहरूले अनुत्पादक क्षेत्रमा ऋण दिन कडाइ गर्न उनले निर्देशन दिए । हामीले अहिले आयातमा केही कडाइ गरेका छौं । बैंकहरूले पनि कडाइ गरिदिनुपर्यो, उनले भने ।छलफलमा अर्थसचिव मधुकुमार मरासिनीले बैंकहरूले अनुत्पादक क्षेत्रमा दिने ऋण बन्द गरे तरलता समस्या कम हुने दाबी गरे ।"
ठेक्काको पेस्की रकम २० बाट १० प्रतिशत बनाइँदै,"(काठमाडौं)  सार्वजनिक खरिद ऐन संशोधन हुने भएको छ । केही प्रावधान थप गर्दै खरिद ऐन २०६३ लाई दोस्रो पटक संशोधन गर्न लागिएको हो । २०७७ जेठ १९ मा प्रतिनिधिसभामा पेस भएको खरिद ऐन २०६३ लाई संशोधन गर्न बनेको विधेयक पास नभएपछि प्रधानमन्त्री तथा मन्त्रिपरिषद् कार्यालयले अध्यादेशमार्फत संशोधित ऐन जारी गर्ने तयारी गरेको हो ।अहिले विधेयकमा भएका केही प्रावधान फेरबदल गरी ऐन संशोधन गर्ने गरी प्रतिवेदन तयार गर्ने काम अन्तिम चरणमा छ । ऐन २०६३ सालपछि परिवर्तन भएको छैन, पहिलो संशोधन २०७३ मा भएको हो, सार्वजनिक खरिद अनुगमन कार्यालायका एक कर्मचारीले भने, ऐन संशोधन गर्ने कि र अध्यादेशबाट ल्याउने भन्ने निर्णय प्रधानमन्त्री तथा मन्त्रिपरिषद् कार्यालयबाटै हुनेछ । सार्वजनिक खरिद अनुगमन कार्यालयकी सचिव देवकुमारी गुरागाईंको संयोजकत्वमा समिति गठन गर्दै संशोधन विधेयक अध्ययन गरी ऐन जारी गर्न लागिएको हो । खरिद ऐनका कुनकुन पक्षमा सुधार गर्न सकिन्छ भनेर प्रतिवेदन पेस गर्न समिति गठन गरिएको र केही दिनभित्र प्रतिवेदन पेस गरिने कार्यालयका सूचना अधिकारी राजेशकुमार थापाले जानकारी दिए । सहरी विकास, भौतिक पूर्वाधार तथा यातायात, ऊर्जा, जलस्रोत तथा सिँचाइ, कानुन न्याय तथा संसदीय मामिला, अर्थ, प्रधानमन्त्री तथा मन्त्रिपरिषद्को कार्यालयलगायतको प्रतिनिधित्व रहने गरी समिति गठन भएको हो । प्रतिवेदन अध्ययन र छलफल भइरहेको छ, थापाले भने, केही दिनभित्र प्रधानमन्त्री तथा मन्त्रिपरिषद्को कार्यालयमा बुझाउँछौं । संसद्मा पेस भएको विधेयकअनुसार तोकिएबमोजिम निर्माण सकिएपछि एकदेखि पाँच बर्षसम्म त्यसको मर्मतसम्भारको दायित्व बोलपत्रदाताले लिनुपर्नेछ । त्यस्तै सार्वजनिक निकायले निर्माण कार्यको खरिद सम्झौतापछि आवश्यकता र औचित्य हेरी निर्माण व्यवसायीबाट अग्रिम बैंक जमानत लिई खरिद सम्झौता रकमको १० प्रतिशतमा नबढ्ने गरी पेस्की दिनुपर्ने छ । नियमअनुसार अहिले ठेक्का सम्झौता हुनासाथ १० प्रतिशत र त्यसपछि थप १० प्रतिशत दिइन्छ । पेस्की रकम दुरुपयोग भएको गुनासो धेरैतिरबाट आयो, सार्वजनिक खरिद अनुगमन कार्यालायका ती कर्मचारीले भने, त्यसैले पेस्की रकम घटाउने गरी ऐन संशोधन हुन लागेको हो । कुल ठेक्का रकमको २० प्रतिशत पेस्की रकम बुझेर निर्माण व्यवसायीले घरजग्गामा लगानी गरी काम अलपत्र पारेको भन्दै टीकाटिप्पणी धेरै भएको थियो । अब पेस्की रकम दिँदा निर्माण व्यवसायीबाट कार्यतालिका लिनुपर्नेछ । त्यसपछि मात्र ठेक्का सम्झौता गर्नुपर्नेछ । व्यवसायीले निर्माणस्थलमा निर्माण सामग्री, उपकरण ल्याएको र कामदार परिचालन गरेको प्रतिवेदनबाट यकिन गरी त्यसका आधारमा पहिलो पटक पाँच प्रतिशतमा नबढ्ने गरी र बाँकी रकम कार्यप्रगतिका आधारमा दिन सकिने व्यवस्था ऐनमा राख्ने तयारी छ । खरिद कार्य सम्पन्न गर्न लाग्ने समय अस्वाभाविक रूपमा गलत अनुमान गरेका कारण लागत वृद्धि हुन गए त्यस्तो डिजाइन, लागत अनुमान वा बोलपत्रसम्बन्धी कागजात तयार, जाँच वा स्वीकृत गर्ने पदाधिकारी र त्यसमा संलग्न परामर्शदातालाई कारबाही हुनेछ । निर्माण व्यवसायीले पेस्की रकम लिएपछि पेस गरेको कार्यतालिका र सार्वजनिक निकायसँग गरेको सम्झौताबमोजिम काम नगरे वा लिएको पेस्की सम्बन्धित काममा प्रयोग भएको नपाइए लिएको अग्रिम बैंक जमानत जफत गरी सम्झौता रद्द गरिनेछ । यसरी सम्झौता रद्द भए त्यस्तो निर्माण व्यवसायीलाई प्रचलित कानुनबमोजिम कारबाहीसमेत हुनेछ । यी सबै विषय संसद्मा पेस भएको विधेयकमा उल्लेख छन्, ती कर्मचारीले भने, यसको फेरि अध्ययन भएको छ । केही बुँदा मात्र तलमाथि हुनेछन्, नत्र धेरैजसो यिनै बुँदा ऐनमा समेटिएर आउँछन् । सार्वजनिक निकायमा बसेर निर्णय गर्ने अधिकारीमा निर्णय क्षमता कमजोर हुने गरेका कारण विकृति बढेको भन्दै उनीहरूलाई जिम्मेवार बनाउन ऐन संशोधन गर्न लागिएको ती कर्मचारीको भनाइ छ ।"
२ लाखले पाएनन् डीडीसीबाट भुक्तानी,"(काठमाडौं)  सरकारी स्वामित्वको दुग्ध विकास संस्थान (डीडीसी) ले किसानबाट संकलन गरेको दूधको पैसा साढे दुई महिनादेखि रोकेको छ । लकडाउनका बेला दूध, बटर बिक्री नभएर भुक्तानी नगरेको डीडीसीले बजार सहज हुँदासमेत तिर्न आनाकानी गरिरहेको छ । उसले भदौ मसान्तकै पैसा किसानलाई तिरेको छैन ।स्टकमा रहेको पाउडर दूध र बटर बिक्री नभएको भन्दै डीडीसीले कृषि मन्त्रालयमार्फत अर्थ मन्त्रालयबाट करिब २० करोड ऋण लिए पनि किसानले अझै पाएनन्, राष्ट्रिय कृषक समूह महासंघ नेपालका अध्यक्ष नवराज बस्नेतले भने, ऋण लिएर समयमै भुक्तानी गर्ने भनिए पनि किसानले अझै पाएका छैनन् । अब किसानलाई ४५ किस्ता तिर्न बाँकी रहेको डीडीसीका महाप्रबन्धक रुद्र पौडेलले बताए । चितवन, विराटरनगर, लुम्बिनीलगायत क्षेत्रका किसानलाई भुक्तानी दिन बाँकी छ । केही क्षेत्रमा भदौ मसान्त र केहीमा असोज १५ सम्मको भुक्तानी बाँकी छ, पौडेलले भने, अब धेरै बाँकी छैन । बिक्रीसँगै भुक्तानी पनि भइरहेको छ । किसानलाई भुक्तानी गर्न नसकेपछि डीडीसीले गत साउनमा २० करोड रुपैयाँ ऋण लिएको थियो । अर्थले ऋण स्वीकृत गरिदिएपछि करिब ४५ करोड भुक्तानी गरेको पौडेलले बताए ।औपचारिक रूपमा बिक्री हुने कुल मागको २५ देखि ३० प्रतिशत डीडीसीले धान्दै आएको छ । डीडीसीले करिब १२ सय दुग्ध उत्पादक सहकारीमार्फत दूध संकलन गर्छ । तिनमा करिब २ लाख किसान परिवारको संलग्नता छ । निजी डेरीसहित भने करिब ६ लाख किसान प्रत्यक्ष संलग्न छन् । यसमध्ये नेपाल डेरी उद्योग संघ र नेपाल डेरी एसोसिएसनले करिब ४ लाख किसानबाट दूध संकलन गरिरहेको नेपाल डेरी एसोसिएसनका अध्यक्ष राधाकृष्ण सापकोटाले जानकारी दिए । लकडाउनमा भुक्तानी गर्न नसके पनि अहिले धेरैले भुक्तानी दिइसकेका छन् । सामान्यतः महिनामा दुई पटक (१५१५ दिनमा) भुक्तानी गर्ने चलन छ । किसानलाई अब १५ दिनको तिर्न बाँकी होला । दुग्धवस्तु स्टक नभएका बेला किसानलाई भुक्तानी गर्न समस्या हुँदैन, उनले भने, लकडाउनमा सबैसँग स्टक थियो । त्यसैले समयमै भुक्तानी गर्न सकेनन्, अहिले स्टक छैन, भुक्तानी पनि भएको छ । नेपाल डेरी उद्योग संघका अध्यक्ष राजकुमार दाहालले पनि एकाध डेरीबाहेक सबैले किसानको भुक्तानी गरेको जानकारी दिए । पछिल्लो समय निजी डेरीले तिरेका छन् । केहीको नियत नै हुन्छ, एकाधबाहेक सबैले समयमै भुक्तानी गरेका छन्, उनले भने ।"
सर्वोच्चमा जे देखियो,"(काठमाडौं)  सशस्त्र प्रहरी र दंगा नियन्त्रणका लागि परिचालन हुने नेपाल प्रहरीले रामशाहपथस्थित सर्वोच्च अदालतलाई बाहिर र भित्रबाट घेरा लगाएका थिए । महान्यायाधिवक्ताको कार्यालयदेखि नेपाल बार एसोसिएसन भवनको पल्लो छेउसम्म उनीहरू तैनाथ थिए । उनीहरूलाई शुक्रबार बिहान ९ बजे नै उतारिएको थियो । प्रहरी अधिकृतहरू आफू मातहतका अधिकारी र जवानलाई आदेश दिन यताउता गर्दै थिए । अर्कातिर बारका पदाधिकारी साढे ९ बजेदेखि जम्मा हुन थाले । १० बजेसम्म बारमा कानुन व्यवसायीको ठूलो भीड भइसकेको थियो । तर उनीहरू सर्वोच्च जाने बार र अदालतबीचको गेटमा ताल्चा लगाइएको थियो । भित्रपट्टि प्रहरीको घेरा थियो । बार अध्यक्ष वरिष्ठ अधिवक्ता चण्डेश्वर श्रेष्ठले सर्वोच्चका मुख्य रजिस्ट्रार लालबहादुर कुँवरलाई अदालत प्रवेश गर्ने ढोकामा लगाइएको ताल्चा खोल्न आग्रह गरे । उनले अदालत कर्मचारी प्रशासनलाई प्रधानन्यायाधीश चोलेन्द्रशमशेर जबराको इसारामा चलेर बारको आन्दोलन दबाउनका लागि प्रयोग नहुन पनि चेतावनी दिए । ढोकाको ताल्चा खुलेन । बार पदाधिकारीको अगुवाइमा कानुन व्यवसायीहरू सर्वोच्च अदालतको मूल गेटमा पुगे । त्यहाँ प्रधानन्यायाधीशका पक्षमा नाराबाजी र प्रधानमन्त्री शेरबहादुर देउवा तथा बारको आन्दोलनविरुद्ध बोलिरहेका तीन महिलासँग कानुन व्यवसायीहरूको भनाभन भयो । तारा बराललगायतले कानुन व्यवसायीमाथि हात हाल्न थाले । प्रहरी भने दर्शक बनिरहेको थियो । बारको नेतृत्व गेटअगाडि धर्ना बसिरहँदा प्रधानन्यायाधीशका पक्षमा नाराबाजी गरिरहेका ती महिला वरिष्ठ अधिवक्ता दिनेश त्रिपाठीलगायत माथि जाइलागेका थिए । उनीहरूले आन्दोलनरत कानुन व्यवसायीले छातीमा टाँसेका पम्प्लेट पनि खोसेका थिए । स्थिति नियन्त्रणबाहिर जान लागेपछि प्रहरीले ती महिलालाई नियन्त्रणमा लिए । त्यसैबीचमा बार महासचिव लीलामणि पौडेलले आन्दोलन र सर्वोच्च अदालतको अवस्थाबारे कानुन, न्याय तथा संसदीय मामिलामन्त्री दिलेन्द्रप्रसाद बडूले प्रधानमन्त्री शेरबहादुर देउवालाई ब्रिफिङ गरेको जानकारी दिए ।सर्वोच्चको गेटमा कानुन व्यवसायीहरू आफूविरुद्ध धर्ना बसिरहेका बेला प्रधानन्यायाधीश जबराले पेसी तोके । पेसी तोकेपछि उनी करिब ११ बजे सर्वोच्च अदालत पुगे । मूल गेट अवरुद्ध हुनाले जबरा महान्यायाधिवक्ता कार्यालय छेउको गेटबाट सर्वोच्च छिरेका थिए । उनले सधैं आउने जानेभन्दा अर्कै बाटो प्रयोग गरेको थाहा पाएपछि सर्वोच्च अदालत बार एसोसिएसनका अध्यक्ष पूर्णमान शाक्यले धर्नास्थलमा भने, आज चोरबाटोबाट छिर्नुभयो, बारमा बिचौलिया छिराउनुभयो, त्यसको भर्त्सना गर्छौं । आजै आफ्नो हिसाब मिलाउनुहोस्, छाड्नुहोस् । पछि चिच्याउने अवस्था पनि पाउनुहुन्न । न्यायको मन्दिर भत्कियो, न्याय डगमगायो भने सत्ता पल्टाउने क्षमता कानुन व्यवसायीसँग छ । बारको आन्दोलनको अग्रमोर्चामा बारका पूर्वअध्यक्ष वरिष्ठ अधिवक्ता बद्रीबहादुर कार्की पनि थिए । उनले आफ्नो ४ दशकभन्दा लामो वकालत जीवनमा त्यति धेरै सुरक्षाकर्मी सर्वोच्च अदालतमा नदेखेको सुनाए । धर्नास्थलबाटै उनले गृहमन्त्री बालकृष्ण खाँणलाई सुरक्षाकर्मीले सर्वोच्च अदालत घेरेको उल्लेख गर्दै सरकारले असभ्य ढंगले प्रदर्शन गरेको बताएका थिए । न्यायालय प्रहरी प्रशासन प्रयोग गरेर चलाउने होइन । यति धेरै सुरक्षाकर्मी प्रयोग असभ्य देखिन्छ, उनले भनेका थिए, आधा घण्टाभित्र सर्वोच्च अदालतबाट सुरक्षाकर्मी हटाउनुस् है । न्यायालयलाई कानुन व्यवसायीबाट कुनै हालतमा क्षति नपुग्ने तर न्यायाधीश वा प्रधानन्यायाधीशबाट क्षति पुगे बारले त्यसलाई रोक्न भूमिका खेल्ने उनको भनाइ थियो ।दुई घण्टा धर्ना दिएपछि बार प्रांगणमा कोणसभा भएको थियो । जहाँ वरिष्ठ अधिवक्ता शम्भु थापाले भने, राजनीतिक दललाई भ्रष्ट प्रधानन्यायाधीश चाहिएको हो कि होइन भनेर बोल्ने समय आयो । राजनीतिक दल बोल्नुपर्छ कि पर्दैन ? हामीले गणतन्त्र यस्तो भ्रष्ट प्रधानन्यायाधीशका लागि ल्याएका होइनौं । सरकारका प्रवक्ताले यो विषयमा बोल्न आवश्यक छ । प्रधानन्यायाधीश जबरा हारिसकेको भन्दै उनले थप क्षति हुनबाट जोगिन सुझाव दिएका थिए । प्रधानन्यायाधीशको जुवा खेल सकिएको छ । घोर जुवा नखेल्नुहोस् । यसमा परिवार सबै तानिन्छ, थापाको चेतावनी थियो, कारण देखाऊ आदेशदेखि बेन्च गठनसम्मका विषय यसमा छन् । वरिष्ठ अधिवक्ता हरिहर दाहालले प्रधानन्यायाधीश जबरालाई राजीनामा दिने कि पदच्युत पर्खिने भनेर सोधेका थिए । अहिले राजीनामाको मात्रै माग भइरहेको तर समय घर्कंदै गए पदच्युतको बाटोमा जानुपर्ने अवस्था आउनेतर्फ उनले सचेत गराएका थिए । बार अध्यक्ष श्रेष्ठले भने बिचौलियाको बलमा प्रधानन्यायाधीश जबराले बारको आन्दोलनमा हस्तक्षेप गरेको आरोप लगाए । सर्वोच्च अदालत छिर्ने कानुन व्यवसायीहरूको गेट बन्द गरिएकामा पनि उनले आपत्ति जनाए । आज सर्वोच्च अदालत प्रशासनले सडकमा जाने बाध्यता बनायो, उनले भने, आइतबार यो अवस्था नआओस् । प्रधानन्यायाधीशले इजलास तोके पनि शुक्रबार न्यायाधीशहरू बेन्चमा बसेनन् । यसअघि बन्दीप्रत्यक्षीकरणका मुद्दा सुनुवाइ गरेका न्यायाधीशहरूले शुक्रबार त्यो पनि गरेनन् । न्यायाधीशहरू प्रकाशकुमार ढुंगाना र नहकुल सुवेदी, बमकुमार श्रेष्ठ र मनोजकुमार शर्मा गरी दुई संयुक्त इजलासमा बन्दीप्रत्यक्षीकरणका मुद्दाको पेसी तोकिएको थियो । सर्वोच्चमा ठूलो संख्यामा प्रहरी परिचालन गरिएकामा आपत्ति जनाउँदै बारले शुक्रबार साँझ विज्ञप्ति निकालेको थियो । यो घटना न्यायपालिका प्रमुख र प्रशासकीय प्रमुखसमेतको ठाडो आदेशबाट हुनु अत्यन्त आपत्तिजनक र निन्दनीय कार्य हो, बारले विज्ञप्तिमा भनेको छ । अदालतमा नियमित दरबन्दीका प्रहरीबाहेक अन्य प्रहरी थप नगर्न बार एसोसिएसनले माग गरेको छ ।"
कुनै अप्रिय अवस्था नआओस्,"अहिले न्यायालयमा के भइरहेको छ भन्ने सरकारलाई थाहा छ ?त्यो त मभन्दा तपाईंहरूलाई नै थाहा छ । आज के भइरहेको छ, मलाई त जानकारी छैन । यसबारे त मैले नै तपाईंलाई सोध्नुपर्छ ।यसबारे सरकारले चाहिँ के गरिरहेको छ ?हामीले स्वतन्त्र अदालत नै हो, जेजे हुन्छ, भइरहन्छ भनेर यतिन्जेल छाडेकै हौं । तर, सधैं त्यसै छाडिरहने कुरा आएन । के रहेछ भनेर बुझ्नु पनि पर्यो । त्यही हिसाबले मैले यसबारे महान्यायाधिवक्तासहित नेपाल बार एसोसिएसनका पदाधिकारी र वरिष्ठ कानुन व्यवसायीहरूलाई बोलाएर छलफल गरें । अहिले देखिएको समस्या के हो र यसको निकास के हो भन्ने नै मुख्य कुरा हो । धेरै दिनसम्म पनि बेन्च नबस्ने र न्यायिक प्रक्रिया अवरुद्ध हुने भयो भने सेवाग्राहीलाई असुविधा हुन्छ । त्यसैले समाधानको उपाय के हुन्छ त भनेर उहाँहरूसँग छलफल गरेको हुँ । तपाईंले उहाँहरूलाई के भन्नुभयो त ? यो न्यायपालिकाको विषय हो । संविधानले दिएको क्षेत्राधिकार र सीमामा हामीले सम्मान गरेर बसेकै छौं । यसमा तपाईंहरूकै चासो र चिन्ता देखियो । अब तपाईंहरूले नै यसलाई कसरी निकास दिने हो, अलिक गम्भीर बन्नुपर्यो । न्यायिक प्रक्रिया ठप्प हुँदा जनतालाई असुविधा हुने हो । जनताको सरकार भएकाले त्यो विषय हाम्रो पनि सरोकारमा पर्ने भयो । मैले मन्त्रालयको हिसाबले पनि छलफलका लागि बोलाएको हुँ । यसमा हामी बेखबर भएर बस्ने कुरा होइन । तपाईंहरूको विवादमा त हामी बोल्दैनौं । तर, यसको परिणामले सबैलाई असर गर्ने भएकाले हामी सचेत छौं । यसको सुरक्षित निकासमा तपाईंहरूले ध्यान दिनुपर्छ भनेर मैले उहाँहरूलाई आग्रह गरें ।उहाँहरूको भनाइ के थियो ?उहाँहरूले अहिलेको अवस्थामा प्रधानन्यायाधीशको राजीनामा नै अन्तिम उपाय हो भन्नुभयो । केही साथीहरूले प्रधानन्यायाधीशले बिदा बसेर पनि समाधान हुन सक्ने कुरा गर्नुभयो ।तपाईंले प्रधानमन्त्रीसँग पनि यसबारे छलफल गर्नुभयो ? मैले प्रधानमन्त्रीज्यूलाई भेटेर त्यही छलफलका बारेमा जानकारी गराएँ । उहाँले पनि त्यही कुरा गर्नुभयो । अहिले न्यायिक प्रक्रिया अवरुद्ध हुनु राम्रो होइन भन्ने नै हो । न्यायालयको विवादमा हामीले पक्ष, विपक्ष लाग्ने भन्दा पनि यसमा संलग्न सबै पक्ष गम्भीर भएर छिट्टै निकासको बाटोमा जाला, जानुपर्छ भन्ने नै हो । यसको गाम्भीर्यलाई दुवै पक्षले बुझ्नु जरुरी छ । यसमा आफ्नो नियन्त्रणभन्दा बाहिर गएर कुनै अप्रिय अवस्था नआओस् भन्ने नै हो । यसमा सबै सजग र संयम हुनुपर्छ ।"
मछिन्द्रको उपाधि जोगाउने दाउ,"चोटको चिन्ताफरवार्ड विमल घर्तीमगर घुँडाको शल्यक्रियापछि फर्किंदै छन् । पुनरागमनमा उनको डर हटाउन समय लाग्छ, कटुवालले भने, रेजिनलाई एङ्कल, रजिन र नुर्लानलाई ह्यामस्ट्रिङमा समस्या छ । यी चारै खेलाडी एकदमै महत्त्वपूर्ण छन् ।"
रंगशालाको पूर्ण दर्शक क्षमतामा लिग हुने,"काठमाडौं (कास) अखिल नेपाल फुटबल संघ (एन्फा) ले शुक्रबार पत्रकार सम्मेलन गर्दै सहिद स्मारक लिग ए डिभिजन २०७८ को तयारी पूरा भएको जनाएको छ । एन्फाका अनुसार लिगका खेल पूर्ण दर्शक क्षमतामा हुन सक्नेछ र कोभिड१९ को समस्या देखिएकामा त्यसको सम्पूर्ण आर्थिक जिम्मेवारी उसले आफै बेहोर्ने छ । लिगमा दर्शक आकर्षित गर्न टिकट मूल्य पनि कम गरिएको छ । त्यसअनुसार भीआईपीमा उपलब्ध हुने कम टिकट ५ सय रुपैयाँको हुनेछ भने साधारण प्यारापिटका बढी टिकट भने १ सय मूल्यको मात्र हुनेछ । लिगका निर्देशक सन्जीव मिश्रले टिकट मूल्य कम राखिनु पछाडि लिग धेरैभन्दा धेरैले हेर्न सकोस् भन्ने रहेको बताए । एन्फा महासचिव इन्द्रमान तुलाधरले यसपल्टको लिग सप्ताहन्त सोचअनुसार हुने बताउँदै फ्रत्येक शुत्रबार र शनिबार दशरथ रंगशालामा दुईदुई खेल हुने जानकारी दिए । त्यसमध्ये पहिलो खेल १ बजे हुनेछ भने दोस्रो खेल साढे ४ बजे हुनेछ । दोस्रो खेलको दोस्रो हाफ फ्लडलाइटमा हुनेछ । मंसिर ३ देखि हुने प्रतियोगिताका खेल सातदोबाटोस्थित एन्फा कम्प्लेक्स र च्यासलको फुटबल मैदानमा पनि हुनेछन् । तुलाधरका अनुसार यसपल्टको लिगका लागि पोखराको रंगशाला पनि प्रयोगमा आउन सक्नेछ र यसका लागि गृहकार्य भइरहेको छ । लिगका केही चरणका खेल पोखरामै हुनसक्ने सम्भावना रहेको पनि उनले बताए । महासचिव तुलाधरले भने, पोखरामा केही चरणका खेल हुनेछन् र यसका लागि हामीले छलफल गरिरहेका छौं । मनाङ मर्स्याङ्दीले केही खेल गृहमैदानको रूपमा पोखरामा गराउन प्रस्ताव पनि गरेको छ । कतार एयरवेजले मुख्य प्रायोजकका रूपमा प्रतियोगिता आयोजनाका लागि एक करोड ५० लाख रुपैयाँ प्रदान गर्नेछ । प्रतियोगिताको बजेट भने साढे ६ करोड रुपैयाँ रहेको छ ।"
क्रिकेट अम्पायरहरू बुटवलमा,"लुम्बिनी (कास) क्रिकेट अम्पायर्स एन्ड स्कोरर्स एसोसिएसन अफ नेपालको प्रथम साधारणसभा एवं अधिवेशन बुटवलमा सुरु भएको छ । नेपालभरका अम्पायर एवं स्कोरर नयाँ नेतृत्व चयन गर्न शुक्रबार बुटवलमा जम्मा भएका हुन् । कार्यक्रमका प्रमुख अतिथि नेपाल क्रिकेट संघका कार्यवाहक सचिव प्रशान्तविक्रम मल्लले क्रिकेटसँग आश्रित सबै क्षेत्रको समग्र विकासका लागि क्यान अगाडि बढेको बताए । उनले खेलाडीको भविष्य केही सुनिश्चित भए पनि यससँग आश्रित अन्यको अवस्था भने अझै अन्योलमै रहेको बताए । सचिव मल्लले अम्पायर्स र स्कोरर्सको यसै पेसाबाट दैनिकी धान्ने अवस्था नरहेकाले उनीहरूको पेसा धरापमा परेको बताए । क्रिकेट खेल्ने खेलाडीमात्र होइन, यससँग सम्बन्धित सबैको आर्थिक सुनिश्चितताका लागि क्रिकेट संघ लागिपरेको उनले बताए । त्यस्तै क्रिकेट अम्पायर्स एन्ड स्कोरर्स एसोसिएसन अफ नेपालका अध्यक्ष बुद्धिबहादुर प्रधानले टेस्ट नखेल्ने राष्ट्रबीच अम्पायरको आदानप्रदान सुरु गरेको बताए । उनले पहिलो पटक यसको सुरुआत मलेसिया र नेपालबीच भएकाले यसलाई निरन्तरता दिइने बताए । प्रधानले नेपाल क्रिकेट संघ भर्खर सक्रिय हुन लागेकाले सबै अम्पायर र स्कोररले संघलाई सहयोग गर्ने प्रतिबद्धता जनाए । शनिबार नयाँ कार्यसमिति चयन गर्नेछ । यसका लागि ७० अम्पायर एवं स्कोरर बुटवल आइपुगेका छन् ।"
संकटालाई युक्यानको साथ,"संकटा टिम ः गोलरक्षकमा राजाबाबु थापा, रोहित कार्की, अजय महर्जन, डिफेन्डरमा अर्नेस्ट टम्पी, रवि सिलवाल, सरोज दाहाल, जनक कोइराला, अमित तामाङ, दीपेन्द्र विक, नीरज बस्नेत, रोमन लिम्बू, मिडफिल्डरमा रोशन पहरी, जय गुरुङ, सुभाष गुरुङ, लक्ष्मण रुचाल, फोडे फोफाना, टीकाराज गुरुङ, समिर बराल, फरवार्डमा दिपेश आलेमगर, गणेश हमाल, उत्तम राई, शीर्षक तुलाधर, यान्निक छन् । मुख्य प्रशिक्षकमा विष्णु गुरुङ, प्रशिक्षकमा राजकुमार केसी र राजेश तुलाधर (टिम म्यानेजर) ।"
कवितालाई सीप्यानको सहयोग,"काठमाडौं (कास) घाइते महिला क्रिकेटर कविता गौतमलाई क्रिकेट खेलाडी संघ नेपाल (सीप्यान) ले सहयोग गर्ने भएको छ । अघिल्लो वर्ष भएको मेयर कप क्रिकेटमा चोट बोकेपछि घुँडाको शल्यक्रिया गराएयता कविता वैशाखीको सहारामा छिन् । सीप्यानले कविताको उपचारका लागि १ लाख रुपैयाँ सहयोग गर्ने घोषणा गरेको हो । सीप्यान सदैव खेलाडीको हकहित र सहयोगी संस्थाका रूपमा रहँदै आएको सबैलाई अवगत छ, यसअघि समेत विभिन्न अवस्थामा आवश्यक पर्दा संघले खेलाडीलाई सहयोग गर्दै आएको छ, सीप्यानका अध्यक्ष मनीषराज पाण्डे र महासचिव पारस खड्काद्वारा हस्ताक्षरित विज्ञप्तिमा भनिएको छ, कविताको उपचारका लागि अस्पताल र चिकित्सकसँग सीप्यानले आवश्यक परामर्श र समन्वय गर्ने प्रतिबद्धता व्यक्त गर्दछ । सिरहाकी कविता सन् २०१२ मा एसीसी यू१९ वुमेन्स च्याम्पियनसिपमार्फत अन्तर्राष्ट्रिय क्रिकेटमा आएकी थिइन् ।"
"विभूति : तथ्य कम, मिथ्या बढी","आफ्नो देशको उन्नतिमा सार्थक र असन्दिग्ध अवदान भएको देशवासीलाई राष्ट्रिय नायक (न्याशनल हीरो) भनी सम्मान गर्ने चलन आधुनिक सभ्य राष्ट्रमा चलेको छ । त्यसैको अनुकरणमा नेपालमा पनि राष्ट्रिय विभूति भन्ने संज्ञाले देशवासीलाई सम्मान गरिन थालेको आधा शताब्दीभन्दा बढी समय बितिसकेको छ । तर, अङ्ग्रेजीको हीरोको अर्थमा विभूति शब्द किन चलाइयो, बुझ्न सकिएन !भाववाचक विभूति शब्दको खास अर्थ ऐश्वर्य हुने भएकाले व्यक्तिको अर्थमा विभूति शब्द चल्नुको कारण हीरोका अर्थमा वीर शब्द चलाउँदा जम्मै खालका नायकलाई नबुझाई अव्याप्तिदोष लाग्ने भएकोले अङ्ग्रेजीको यासेट्स् शब्द मनमा राखी विभूति शब्द चलाएको हुन सक्छ । यस विषयमा म बढी जान्नँ, किनकि हीरोको अर्थमा पहिलोपटक विभूति शब्द चलाउने टोली बितिसके पनि राष्ट्रिय विभूति थप्ने काम गर्दै गएको सरकारी निकाय नै विभूति शब्दको औचित्य सिद्ध गर्न जिम्मेवार छ । कुरा २०२४ सालको हो । पञ्चायती शासनको जल्दोबल्दो समय थियो । शहरको मात्र विकास नगरी ग्रामीण समाजलाई पनि जाग्रत् गर्ने नारासहित गाउँ फर्क राष्ट्रिय अभियानको नाउँले नयाँ कार्यक्रमको शुरूवात त्यस वेला गरियो । राष्ट्रियता र राष्ट्रिय एकताको भावनालाई व्यापक र सुदृढ बनाउने उद्देश्य लिई देशको गौरवमय इतिहास र पुर्खाहरूका महान् चरित्रहरूप्रति जनताको हृदयमा श्रद्धा र कृतज्ञता जगाउने प्रसङ्गमा सरकारले विशिष्ट भनी ठानेका १३ जना व्यक्तिलाई विभूतिको संज्ञा दिई तिनीहरूको गाथा प्रकाशित गरिने आदि उद्देश्य राखी राष्ट्रिय विभूतिको प्रतिष्ठापन गरियो । कविवर बालकृष्ण सम (विसं १९५९२०३८)ले लेखेको हाम्रा राष्ट्रिय विभूतिहरू भन्ने पुस्तक त्यही साल पूस १ गते सरकारी तवरबाट सूचनाविभागमार्फत एकैपल्ट १० हजार प्रति प्रकाशित गरियो । गाउँ फर्क राष्ट्रिय अभियानको पुस्तिकामा जजसलाई राष्ट्रिय विभूतिमा दरिएको थियो, ती तीको संक्षिप्त गाथा त्यसमा परेको छ । श्री ५ महाराजाधिराज सरकारबाट बक्सेको गाउँ फर्क राष्ट्रिय अभियानबाट २०२४ भनी त्यस पुस्तकको मुखपृष्ठमै छापिएकोले र पुस्तकमा गाउँ फर्क राष्ट्रिय अभियानको केन्द्रीय कार्यालयको छाप लगाई वितरण गरिएकोले राष्ट्रिय विभूतिसम्बन्धी व्यवस्था गाउँ फर्ककै अविच्छेद्य अङ्ग भएको देखिन्छ ।जुन वर्ष राष्ट्रिय विभूतिको छनोट भयो, त्यसभन्दा १६ वर्षअगाडि नै नयराज पन्त (विसं १९७०२०५९)ले राष्ट्रिय विभूतिमा पछि छानिने १३ जनामध्ये बडाकाजी अमरसिंह थापा (विसं १८०८१८७३) र कपतान बलभद्र कुँवर (विसं १८४६१८७९)लाई अङ्ग्रेजसँग भएको लडाइँमा हरूवा फौजका सेनापति भनी आफ्नो विचारोत्तेजक निबन्ध अन्धो कल्लाई भन्नेमा लेखिसकेका थिए (पुरुषार्थ, २००८, ५६ पृ) । कुरा के भने, विसं १८७१ मा ब्रिटिश भारतले ६ मुख भएर नेपाल हान्न आफ्नो फौज पठाएको थियो । नयराजकै शब्दमा तीन ठाउँमा थुप्रा अंग्रेजहरूको थोरै नेपालीहरूबाट दुर्गति भएर भागाभाग भयो । तीन ठाउँमा थुप्रो अंग्रेजी फौजको सामुन्ने प्रशस्त नोक्सान पारी हार्यो । यस लडाइँमा जुन सेनापतिहरूले अङ्ग्रेजी फौजलाई हराए, तिनीहरूको नाउँ पनि अङ्ग्रेजहरूले राम्रोसँग लिएका छैनन् । लडाइँमा आफूले हराएका अमरसिंह थापा, बलझद्र वुँवर जस्ता सेनापतिहरूको अङ्ग्रेजले प्रशस्त तारीफ गरेका छन् । आफूसँग हार्ने शत्रुहरूको यस्तो तारीफको कारण आठौँ शताब्दीका प्रसिद्ध कवि दण्डीको अलङ्कारशास्त्रको ग्रन्थ काव्यादर्श (१।२२)मा नयराज भेट्टाउँछन् । काव्यमा नायकको विषयमा लेख्दा शत्रुको कुलघरान, पराक्रम, विद्याहरूको बयान गर्दा शत्रुलाई जित्नाले हुन गएको नायकको उत्कर्षको बयान पनि हामीलाई मन पर्ने हुन्छ भनी दण्डीले महाकाव्यको लक्षणको प्रसङ्गमा लेखेकाले शत्रुपक्षको राम्रो बयान गर्दा नायककै बयान हुन्छ भन्ने स्पष्ट हुन्छ । नाताले बलभद्र कुँवरका मातामह अर्थात् आमाका बाबु अमरसिंह थापा र अमरसिंहका दौहित्र अर्थात् छोरीका छोरा बलभद्र तथा ओहदाको हिसाबले पनि बाजे निकै माथि भए पनि असाधारण वीरताको प्रदर्शनले गर्दा बलभद्रको ख्याति बाजेको भन्दा निकै बढी भयो । यसैले नालापानीको लडाइँमा अङ्ग्रेजसँग हारी किल्ला छोडी गएका बलभद्र पछि नौशेराको लडाइँमा परिसकेपछि उनको सम्झनामा अङ्ग्रेजहरूले शिलापत्रसहित त्यहाँ स्मारक चिन खडा गरेका थिए ।अङ्ग्रेजी शासनबाट उन्मुक्ति पाउने जोडदार इच्छाले अभिप्रेरित भारतीय मसीजीवीहरूले आत्मगौरव बढाउन आआफ्नो ढङ्गले आफ्नो देशको प्राचीन र अर्वाचीन गाथा गाउने प्रथा चल्दा नेपालसँग सीमाना जोडिएको बङ्गालका एकाध मसीजीवीहरू पनि नेपाल र अङ्ग्रेजको लडाइँको इतिवृत्ततर्फ आकृष्ट भए । त्यसैले प्रसिद्ध बङ्गाली लेखक जलधर सेन (विसं १९१६१९९५)ले र बङ्गालका विश्वविश्रुत वैज्ञानिक जगदीशचन्द्र वसु (विसं १९१५१९९४)ले बङ्गाली भाषामा बङ्गाली पत्रिकामा नालापानीको लडाइँको विषयमा लेख प्रकाशित गरे । बङ्गाली बुद्धिजीवीहरूको यस्तै कामबाट उत्प्रेरित भएर बङ्गालमा बसी जीविकोपार्जन गरिरहेका सूर्यविक्रम ज्ञवाली (१९५५२०४२)ले आफूले वीर भनी ठानेका नेपालीहरूको चरित प्रकाश गर्न थाले । यसै क्रममा उनले बलभद्र कुँवरको चरित विसं १९९९ मा र अमरसिंह थापाको चाहिँ विसं २००० मा दार्जिलिङबाट नेपाली साहित्यसम्मेलनमार्फत प्रकाशित गरे । अमरसिंह थापाको चरित प्रकाश गरेको लगत्तैजसो सूर्यविक्रम ज्ञवालीको पुस्तक नेपाली वीरहरू दार्जिलिङबाट त्यही साल प्रकाशित भयो । आठ अध्यायमा बाँडिएको त्यस पुस्तकमा पछि राष्ट्रिय विभूतिमा गनिएका १३ जनामध्ये जनक, बुद्ध (विपू ५०६४२६), अंशुवर्मा (निश्चित शासनकाल विसं ६५२६७९), अनिको (अहिले चलनचल्तीमा अरनिको) (विसं १३०२१३६२), पृथ्वीनारायण शाह (विसं १७७९१८३१, राज्यकाल १७९९१८३१), अमरसिंह थापा, बलभद्र कुँवर र भानुभक्त आचार्य (विसं १८७११९२५) गरी ८ जनाको चरित परेको छ । नपरेकाचाहिँ सीता, राम शाह (निश्चित राज्यकाल विसं १६७११६९३), भीमसेन थापा (विसं १८३२१८९६, शासनकाल विसं १८६३१८९४), मोतीराम भट्ट (विसं १९२३१९५३) र श्री ५ त्रिभुवन (विसं १९६३२०११, राज्यकाल विसं १९६८२०११) हुन् । सूर्यविक्रमले छनोट गरेका ८ जनामध्ये भानुभक्तलाई छोडेर अरू सबै राजा, राजकुमार वा राज्यका हर्ताकर्ता भएकाले वीर शब्दभित्र उनले सबै प्रकारका नायकलाई समेटेको देखिन्छ । सूर्यविक्रम ज्ञवालीको एक प्रकारको हालीमुहाली भएको दार्जिलिङको नेपाली साहित्यसम्मेलनसँग नेपालका कवि अर्थात् आजभोलिको भाषामा साहित्यकारहरूको राम्रो सम्बन्ध थियो । नेपालमा नेपाली भाषाको उन्नतिका लागि खास प्रयास नभएको त्यस जमानामा आज दार्जिलिङ जे सोच्छ, भोलि नेपाल त्यही सोच्छ भन्ने भनाइ चलेको थियो । नेपालका कविहरूले लेखेका कथाको सङ्ग्रह गरी विसं १९९५ मा कथाकुसुम नाउँले नेपाली साहित्यसम्मेलनबाट पुस्तक छपाइदिने काम गरी सूर्यविक्रम नेपाली कविहरूसँग नजीकिएका थिए । यसैले गाउँ फर्कको सन्दर्भमा प्रेरणास्रोतको रूपमा राष्ट्रिय विभूति उभ्याउनुपर्दा सूर्यविक्रमको नेपाली वीरहरू बालकृष्ण समले अवश्य पल्टाए होलान् भन्ने अनुमान गर्न प्रशस्त ठाउँ छ ।राष्ट्रिय विभूतिको यो छनोटमा मलाई पहिलेदेखि नै चित्त नबुझेकोले विसं २०३६ माघमा के राष्ट्रिय विभूतिहरूको छनोट ठीक छ त ? भन्ने लेख तयार गरेँ । अनि फागुन महीनामा ३ किस्ता गरी ८ गतेदेखि २२ गतेसम्म हरेक बुधबार साप्ताहिक नेपाल पोस्ट्मा त्यो लेख प्रकाश भयो । छानिएका १३ जना विभूतिमध्ये जनक, अनिको, राम शाह, अमरसिंह थापा, बलभद्र कुँवर, भीमसेन थापा, भानुभक्त आचार्य र मोतीराम भट्ट गरी ८ जनाको नायकत्वमा मैले प्रश्न उठाएको थिएँ । जनकको छनोटको विषयमा होइन कि सीताका बाबु र रामचन्द्रका ससुरा जनक तथा याज्ञवल्क्यका संरक्षक ब्रमवादी जनक एउटै हुन् त ? किमार्थ होइनन् । हो, यी दुवै जनकवंशका हुन्, यी दुवै विदेहका राजा हुन् । तर, तिनीहरूको समयमा धेरै अन्तर छ । यी दुइ व्यक्ति हुन्, हामीले मानेजस्तो एकै व्यक्ति होइनन् भनी दुइ भिन्नाभिन्नै जनकलाई एउटै मानी विभूति बनाएकोमा मेरो विप्रतिपत्ति थियो ।पक्कै पनि अनिकोले भोट र चीनमा आफ्नो शीपले गर्दा खूप नाउँ कमाएका हुन् । नेपालबाट ८० जना कालीगड साथ लिई अनिको भोट गए, उनको कालीगडीको त्यहाँ खूप प्रभाव पर्यो, त्यसपछि उनी चीनतिर लागे र त्यहीँ रमाए । यी सबै कुराको सारांश के हो भने, उनको विदेशमा कदर भयो र त्यसले गर्दा धनमान कमाए । त्यसको नतीजा के भयो भने, उनले आफ्नो देश बिर्से, जहाँ उनको जन्म भयो, जहाँ उनी हुर्के बढे, जहाँ उनले शिक्षादीक्षा पाए, त्यस देशले उनीबाट केही पाएन । त्यसमाथि, उनले आफ्नो परिवार बिर्से, आफ्नी स्वदेशी तरुनी स्वास्नीको आँसु बिर्से, उनले त्यहाँ अर्कै गुँड बनाए, त्यहाँ उनी आठ जना विदेशी स्वास्नीका साझा पोइ बने । हुँदा हुँदा, उनले आफ्नो माटो पनि उतै बिसाए । छोटकरीमा भन्ने हो भने, चिनियाँ धनमानले उनी यति तिरमिराए कि उनी चिनियै भए, नेपाली रहेनन् । उनको नेपाली नाउँ सुद्धा बिर्सियो । त्यस्तै, नेपालले पनि उनलाई यति चटक्कै बिर्स्यो कि कुनै पनि स्वदेशी लिखतमा उनको अवदानको गर्व गरेर लेख्नु त कता हो कता, उनको नाउँगोता सुद्धा पाइँदैन । अर्को शब्दमा भनौँ, उनी लाहुरे बने । आफ्नो शीप विदेशीलाई बेच्ने कामको श्रीगणेश गर्ने उनी नै हुन् कि क्या ? पटक पटक भएको विदशी हमलाबाट जर्जर नेपालखाल्डोमा दरिलो शासन कायम गरेर स्थितिराज मल्ल (विसं ?१४५२, राज्यकाल १४३७१४५२)ले कमाल गरेका हुन् । दक्षिण भारतमा विधर्मी प्रभाव हटाएर विजयनगरका सम्राट्हरूले सनातन धर्मको जुन पुनरुत्थान गरेका थिए, त्यसैको प्रतिध्वनिको रूपमा वैदिक वाङ्मयको पनि पुनरुत्थान हुन गयो । कुरा के भने, विजयनगरको विद्वत्परिषद्ले विभिन्न वैदिक ग्रन्थको व्याख्या तयार गरी विजयनगरको नाउँ संस्कृतवाङ्मयको इतिहासमा अमर पारेको छ । त्यति त होइन, अलि सानो काँटको भए पनि स्थितिराज मल्लको उदयले गर्दा नेपालमा पुनर्जागरण आयो । फलस्वरूप विद्याको क्षेत्रमा केही तेज आयो । लोकभाषामा जमाना सुहाउँदो गरी धर्मशास्त्रको व्याख्या तयार गरियो । कालक्रमले शिथिल हुँदै गएको लौकिक व्यवस्था जसले गर्दा नियमित हुन गयो ।स्थितिराज मल्लले नेपालखाल्डोमा जे गरे, त्यस्तै काँटको काम अलि सानो रूपमा उनीभन्दा दुइ सय वर्षभन्दा पनि पछि गोरखामा राम शाहले गरे । स्थिति बाँध्ने काम गरेबापत राम शाहले राष्ट्रिय विभूतिको सम्मान पाए । तर, राम शाहभन्दा दुइ सय वर्षभन्दा पनि अघि त्यही काम गर्ने स्थितिराज मल्लचाहिँ कति कारणले यो सम्मान पाउन योग्य ठहरिएनन् ?अङ्ग्रेजसँग लडाइँ हुँदा हाम्रा जुन जुन सेनापतिहरूलाई अङ्ग्रेजहरूले हराए, तिनीहरूको अत्यन्त तारीफ उनीहरूले गरेका छन्, हाम्रा जुन जुन सेनापतिसँग उनीहरूले हारे, उनीहरूको नाउँ पनि उनीहरूले राम्रोसँग लिएका छैनन् भने पनि हुन्छ । शत्रुको बयान गर्दा नायकको उत्कर्षको बयान आफसेआफ हुन्छ झनी दण्डीले लेखेको वुरा त माथि परिसकेको छ । रामचन्द्र वनवासबाट अयोध्या फर्केपछि उनीसँग भेटघाट गर्न आएका ऋषिमुनिहरूको मुखबाट आफूले मारेका आफ्ना शत्रु रावणको जन्मदेखिको चरित्र उनले सुने भनी कालिदासले रघुवंश(१४।१८)मा लेखेका छन् । मजाको कुरा के छ भने, कालिदासले रावणको चरित्रमा रामचन्द्रको गौरव बढाउने भन्ने विशेषण जोडेको र मल्लिनाथले त्यसको टीका गर्दा विजितको उत्कर्षबाट जेताको उत्कर्ष हुन्छ भनी बोलेको । दण्डी, कालिदास र मल्लिनाथ पढेपछि अब स्पष्ट जवाफ मिल्छ, अङ्ग्रेजहरूले आफूले हराएका नेपाली सेनापतिहरूको किन बयान गरे भन्ने सवालको । मल्लिनाथले स्पष्टै भनिदिएका छन्, विजितको उत्कर्षमा जेताको उत्कर्ष हुन्छ । विजेता अङ्ग्रेजहरूले विजित अमरसिंह थापा र बलभद्र कुँवरको अत्यन्त तारीफ गरी लेखेको कारण अब स्पष्ट भएन त ?अङ्ग्रेजहरूको स्वार्थबुद्धिले गरेको अमरसिंह थापा र बलभद्र कुँवरको गुणगानमै बहकिएर आयुधजीवी देशभक्तहरूको लामो सूची हुँदा हुँदै अमरसिंह र बलभद्रलाई नै राष्ट्रिय विभूति बनाइएको हो । हो, यी दुवै जरूर वीर थिए, देशभक्त थिए, त्यसको साथसाथै हरूवा पनि त थिए । त्यसमाथि, बलभद्र त साँच्चिकै लाहुरे पनि भए, किनकि अब नेपालमा उनको रणकौशलको खास जरूरत भएन, किनभने अङ्ग्रेजसँगको सन्धिपछि राज्य बढाउने काममा ब्रेक लागिहाल्यो । उमेर थियो, शीप थियो, अन्त पनि काम पाइने नै भयो । उनी पञ्जाबकेसरी रणजित् सिंह (विसं १८३७१८९६, राज्यकाल विसं १८५७१८९६)को सेनामा भर्ती भए । जमानामा उनी दिनको दश रुपियाँ खाने भए । पछि प्रमोशन भई उनको तलब १५ रुपियाँसम्म पुग्यो । लाहुरे अवस्थामै पञ्जावको तर्फबाट अफगानिस्तानसँग लड्दै पेशावरनजीकको नौशेरामा उनले प्राण छोडे ।भीमसेन थापाले नगरेको कुनचाहिँ बिराम जङ्गबहादुर (विसं १८७४१९३३, शासनकाल विसं १९०३१९३३)ले गरे ? भीमसेन थापालाई राष्ट्रिय विभूतिको रूपमा सम्मान गर्ने र जङ्गबहादुरलाई अत्यन्त निन्दनीय पुरुषको रूपमा बयान गर्नेहरूसँग यसको जवाफ के छ ?जङ्गबहादुरले राजालाई आफ्नो अधीनमा राखी खूप थिचोमिचो गर्ने परम्परा बसाए झन्ने वुरा जताततै सुनिन्छ । के यसको थालनी भीमसेन थापाबाटै भएको होइन र ? रणबहादुर शाह (विसं १८३२१८६३, राज्यकाल विसं १८३४१८५५)को दुर्विनयले गर्दा हुन गएको उनको अकालमृत्युबाट उत्पन्न राजव्यसनको आगोको रापलाई आफ्नो अनुकूल बनाएर ३१ वर्षसम्म राजा र आफूभन्दा बढी अवदान भएका भारदारहरूलाई दबाएर एकलौटी शासन भीमसेन थापाले चलाएनन् र ?जङ्गबहादुरले आफ्ना प्रतिद्वन्द्वीहरूलाई सिद्ध्याए भने भीमसेन थापाले पनि त रणबहादुर शाहलाई मार्नेका मतियार भनी आफ्ना प्रतिद्वन्द्वीहरूलाई सिद्ध्याउन बाँकी राखे र ? जङ्गबहादुरले आफ्ना प्रतिद्वन्द्वीहरूलाई मात्र मारे, उनीहरूका शाखासन्तानै मासेनन् । भीमसेन थापाले त आफ्ना प्रतिद्वन्द्वीहरूका नाबालग सन्तानहरूलाई सुद्धा बाँकी राखेनन्, आफ्ना प्रतिद्वन्द्वीहरूका स्त्रीहरूलाई तल्लो जातमा मिलाउने जस्तो निन्दनीय काम सुद्धा गरे ।जङ्गबहादुरले जहानियाँ शासन शुरू गरे भन्ने खूप प्रचार गरिन्छ । भीमसेन थापाले पनि आफ्नो शक्तिले भ्याएसम्म जहानियाँ शासन चलाउन बाँकी राखेका थिएनन् नि ! भीमसेन थापाले आफू र आफ्ना बाबुलाई जर्नेल बनाई आफ्नो वंशबाहेकका अरूहरूलाई होच्याउने प्रथाको श्रीगणेश गरेनन् र ? काँगडाको लडाइँमा अमरसिँह थापाले गरेको काम छोपी आफ्ना भाइ नयनसिंह थापा (विसं १८३४१८६३)को काम बढाइचढाइ गराउन भीमसेन थापाले बाँकी राखे र ? लड्दा लड्दा जिन्दगी बिताएका भारादारहरूको नाउँ सुद्धा नलिई मेरा बाबुले अङ्ग्रेजको बललाई रोकिरहेछन् भन्ने प्रचार गर्न उनले के बाँकी राखेका छन् र ? पद र अधिकारको दुरुपयोग गरी सरकारी लिखतहरूमा आफ्नो र बाबुको र भाइहरूको बढाई चढाई बयान गराउने काम उनले गरेका होइनन् र ? आफू, आफ्ना बाबु र चार भाइसमेत जम्मा छ जनाले राजाको र सारा नेपालको रक्षा गरिरहेछन् भन्ने प्रचार गराई उनले के जहानियाँ शासनलाई प्रश्रय दिएनन् र ?बहादुर शाह (विसं १८१४१८५४)को नायबीमा नेवारहरू पनि पल्टनमा थिए । पाटने काजी धनवन्त प्रधानका नाति त्रिभुवन प्रधान भीमसेन थापा सरहका काजी थिए । त्यस्तै नरसिंह गुरुङ पनि भीमसेन थापा सरहकै काजी थिए । रणबहादुर शाह मारिएपछि उनलाई मार्ने शेरबहादुर शाह (विसं १८३४१८६३)का मतियार भनी त्रिभुवन प्रधान, नरसिंह गुरुङहरूलाई अत्यन्त निर्दयतापूर्वक भीमसेन थापाले मराए । यसरी आफ्नो राज्य चार वर्ण ३६ जातको फूलबारी हो भन्ने पृथ्वीनारायण शाहको उक्तिको विरुद्ध अरू जातलाई पन्छाई नेपाललाई एक वर्गको भोग्यभूमि बनाउने कामको शुरूवात भीमसेन थापाबाटै भएको होइन र ?जङ्गबहादुरले राष्ट्रिय सम्पत्तिमा तर मारी बडे बडे महल बनाई खूप सोखसयल गरे भन्ने व्यापक प्रचार छ । के यस्तो काम भीमसेन थापाले पनि गरेका थिएनन् र ? दुनियाँका छोराहरूका प्रशस्त घरखेत लिई गजबको महल बनाई सत्तासीन विलासीहरूका लागि आदर्श खडा गर्ने भीमसेन थापा नै होइनन् र ?भीमसेन थापा जरूर देशभक्त थिए, जङ्गबहादुर पनि कम देशभक्त थिएनन् । पृथ्वीनारायण शाहको शिक्षाको थोरबहुत असर रहेसम्म जयच्चन्द्र (विसं ? १२५१, आसन्न राज्यकाल विसं १२२७१२५१) र मीर जाफर (विसं १७४८१८२१) नेपालमा जन्मेनन् । भीमसेन थापा र जङ्गबहादुर दुवैले आआफ्ना तरीकाले देशको स्वतन्त्रता बचाउन भ्याएसम्म उद्योग गरे । कति भने, यी दुवैको नीतिले र कामकार्वाइले देश निकै पिछडियो र केही चतुरा झेलीहरूको भोग्यभूमि यो देश बन्न गयो । छोटकरीमा भन्ने हो भने, भीमसेन थापा र जङ्गबहादुरले लिएको बाटो उही हो र यी दुवै स्वार्थी हुन्, तर भीमसेन थापाभन्दा जङ्गबहादुर बढी सफल हुँदा जङ्गबहादुरले धेरैको ईष्यापात्र हुनुपर्यो । जबकि कम चलाख भएकाले भीमसेन थापा त्यति सफल हुन नसक्दा उनको अन्त दयनीय ढङ्गले हुन गयो र उनी धेरैको दयापात्र बन्न पुगे ।राणाशासनको कति विरोधाझास रहेछ हगि ! त्यस त्रूर अत्याचारी शासनमा विद्याको त निकै उन्नति भएछ, किनभने राष्ट्रिय विभूतिमा असिजीवी अर्थात् सैनिकहरूका तर्फबाट अरू समयका महापुरुष परे पनि मसीजीवी त राणाशासनका नै परेछन् । राष्ट्रिय विभूतिमा छानिएका भानुभक्त आचार्य र मोतीराम भट्टमध्ये भानुभक्त राणाशासनमा जरूर जन्मेका होइनन्, राणाशासन शुरू हुँदा उनी ३२ वर्षका भइसकेका थिए तापनि भानुभक्तले बढी काम राणाशासनमै गरेका हुन् । भानुभक्त र मोतीरामको अवदान नेपाली वाङ्मयमा नभएको होइन, जरूर छ । कुरा के हो भने, तिनीहरूलाई मात्र मसीजीवीका प्रतिनिधि मान्दा नेपालमा राष्ट्रिय विभूतिमा दरिन लायकका मसीजीवीहरू पहिले कहिल्यै भएनन् भन्ने भ्रम त पर्दैन ?राष्ट्रिय विभूतिको चयनमाथि मैले उठाएको कुराको लिखित रूपमा चर्चा कसैले गरेको वर्षौंसम्म मैले देखिनँ । एकैचोटि झण्डै २१ वर्षपछि देवेन्द्र भट्टराईले नयराज पन्तको विषयमा लेख्दा उनको अन्धो कल्लाई भन्ने र मेरो के राष्ट्रिय विभूतिको छनोट ठीक छ त ? भन्ने लेखको चर्चा गरेका थिए (कुवाभित्रको संसार कसलाई थाहा छ ?, कान्तिपुर दैनिक, २०५७।९।१५।७, ख पृस्रष्टा र समय काठमाडौँ ः रत्नपुस्तकभण्डार, २०६२, १४ पृ) । फेरि यसको झण्डै २ वर्षपछि नयराज परलोक भएको तेह्रौँ दिन पारी कान्तिपुरले उनीबारे चारवटा लेख प्रकाश गरेको थियो । तिनमध्ये एउटा उनका दुवै छोरासँग गरेको कुराको आधारमा उनै देवेन्द्रले तयार गरेको लेख पनि थियो । त्यस लेखमा पनि नयराजको अन्धो कल्लाई भन्ने र मेरो राष्ट्रिय विभूतिसम्बन्धी लेखको चर्चा गरिएको थियो (महेशराजदिनेशराज पन्त, हाम्रा असफल पिता, २०५९।७।३०।७, क पृ) ।राजतन्त्र गयो, गणतन्त्र आयो । पछि काङ्ग्रेसी शासनकालमा संस्कृतिमन्त्रीको पहलमा विभूतिनिर्धारणसमिति बनेछ । त्यस समितिमा प्रसिद्ध ऐतिहासिक ज्ञानमणि नेपाल, एक जना भूतपूर्व संस्कृतिसचिव, त्रिभुवनविश्वविद्यालय र रोनास्टका बहालवाला भाइस्चान्सलर, बहालवाला संस्कृतिसचिव सदस्य रहेछन् । पहिलो बैठकमा के निर्णय भएछ भने राजाहरूबाट पूर्वघोषित विभूतिहरूलाई नचलाउने, तर समीक्षाचाहिँ गर्ने । दोस्रो र तेस्रोपल्टको बैठक बसेपछि मन्त्रिमण्डल विघटन भएछ । त्यसपछि बनेको नयाँ मन्त्रिमण्डलका संस्कृतिमन्त्रीले विभूतिनिर्धारणसमितिको काम अघि बढाएनछन् । ज्ञानमणिले त्यस समितिमा प्रस्तुत गर्न भनी आफ्नो दृष्टिमा विभूति हुन लायकका २१ जनाको फेहरिस्त तयार गरेका रहेछन् । तिनमा पुरानामा साङ्ख्य दर्शनका प्रवर्तक कपिल मुनिदेखि लिएर नयाँमा स्वामी प्रपन्नाचार्य (विसं १९८०२०७२) सम्म परेका रहेछन् (विभूति कसलाई मान्ने ? कान्तिपुर दैनिक, २०७५।१।१५।७ कख पृ) ।यहाँनिर एउटा कुरा भन्नु छ । जुन वेला पहिलोपटक नेपालमा राष्ट्रिय विभूतिको छनोट भएको थियो, त्यसपछिको अन्तरालमा वाग्मतीमा धेरै पानी बगिसकेको छ । सङ्घराज्यात्मक र ऐहलौकिक अर्थात् आजभोलिको भाषामा धर्मनिरपेक्ष भइसकेको नेपालले राजाले छानेका राष्ट्रिय विभूतिलाई छुन नसक्नु एक ठाउँमा छ, त्यसमाथि ज्ञानमणि नेपालले छनोट गरेका विभूतिमध्ये धेरै जनाको नाउँमा वर्तमान शासनव्यवस्थाका पक्षपातीहरूले समर्थन नगर्नेमा शङ्का छैन । जनकको अभिज्ञानमा मैले उठाएकै जस्तो शङ्का, सीता भारतकी बुहारी भएकीले सीता र राम नेपालभारतका सबै स्त्रीपुरुषका श्रद्धेय पूजनीय हुँदा हुँदै पनि सीतालाई विभूति भनिनु विचारणीय हुन सक्छ भनी ज्ञानमणि नेपालले लेखेका छन् । अमरसिंह थापाको विभूतित्वको विरोध नगरे पनि बलभद्र कुँवरको उनले चर्को विरोध गरेका छन् । भीमसेन थापाको विभूतित्वमा कत्ति पनि चित्त नबुझाउने ज्ञानमणिले सिफारिश गरेका २१ जनामध्ये जङ्गबहादुर पनि परेका छन् । भीमसेन थापालाई विभूति बनाउनमा राजाको इतिहासप्रति अज्ञान र सल्लाहकारको अबुझपनाको कारण भीमसेनलाई राजसंस्थाको संरक्षक, अङ्ग्रेजको प्रखर विरोधी भनेर सम्मानित गरिएको हुन सक्छ भनी उनले अड्कल गरेका छन् । अनिकोको विभूतित्वमा मैले जस्तै उनले पनि शङ्का उठाएका छन् । तर, किन हो, बलभद्रको नायकत्वमा शङ्का उठाउने नयराज पन्तको र जनक, अनिको, भीमसेन थापा, बलभद्र कुँवरको छनोटमा असहमति जनाउने मेरो नाउँ ज्ञानमणिको लेखमा कतै नआएको देख्दा उदेक लाग्छ (कान्तिपुर दैनिक, २०७५।१।१५।७) । विसं २०२४ मा १३ जनालाई राष्ट्रिय विभूतिको सम्मान दिइएको थियो । विसं २०५६ देखि विसं २०७८ भित्र थप ४ जनालाई राष्ट्रिय विभूतिको सम्मान नेपाल सरकारले दिएकोले अब जम्मा १७ जना विभूतिमा दरिन पुगेका छन् । ती चारै जना राष्ट्रिय विभूतिको प्रतिष्ठापन वर्गविशेषलाई सन्तुष्ट पार्ने उद्देश्यले गरिएको हो भनी सिद्ध गर्न नसकिने होइन । त्यसमाथि, अङ्ग्रेजसँगको लडाइँमा हार खाएका अमरसिंह थापा र बलभद्र कुँवर सरह अहिले भक्ति थापालाई झण्डै २२ वर्षपछि राष्ट्रिय विभूति बनाइएकाले असिजीवीहरूको लागि विभूतिमा दरिन अङ्ग्रेजसँग हार्नैपर्ने रहेछ कि भन्ने देखिन गएको छ ।"
कुरूप तथ्यको सुन्दर चित्र,"आइरिस कवि वस्कर वाइल्ड भन्ने गर्थे, शिक्षा प्रशंसनीय कुरा हो, तर पनि बेलाबेलामा के सम्झिराख्नु जाती हुन्छ भने जान्नयोग्य केही पनि सिकाउन सकिन्न । अलिक विनोदी भावमा अभिव्यक्त वाइल्डको उपरोक्त कथनले झट्ट सुन्दा शिक्षाको मर्मको प्रशंसा गरेजस्तो लाग्न सक्छ । तर, अलिक गुनी हेर्दा यसले प्रचलित शिक्षण पद्धतिमाथि तीक्ष्ण व्यङ्ग्य गरेको छ । अझ, जसरी पनि पढ्नैपर्छ भनेर एउटा रटिरटाउ तालिकालाई शिक्षा मान्ने हाम्रोजस्तो समाज, प्रणाली, शिक्षक र अभिभावकबारे उनको कथ्यको निहितार्थ बढी नै लाक्षणिक, तर तिक्ष्ण प्रतिहासयुक्त जँच्न पुग्छ भन्दा बाधा पर्दैन । सिकाइ समूहले हालै प्रकाशित गरेको उपन्यास कखरा पढेपछि वाइल्डका पंक्तिहरूले सच्चा अर्थमा माने दिएजस्तो अनुभावले मलाई गाँज्यो धेरै गहिरोसँग । अलिक पछि म कखराबारे केही भन्नेछु । पहिले त्यसको पृष्ठभूमि निर्माणार्थ वाइल्डकै कथ्यलाई अलिकति उजिल्याऊँ है त !मूलतः शिक्षाको प्रयोजन हुन्छ जीवनलाई बदल्नु । जीवनलाई बदल्नु भनेको बुझाइलाई तिखार्नु हो । यसका पहेलीलाई जान्नु हो । अझ साँचो अर्थमा भन्दा जीवन बदल्नु भनेको आनन्दको अविराम स्रोतमा आफूलाई जोड्नु हो । तर, जीवन बदल्नु भनेको जसोतसो गरेर पद र प्रतिष्ठा हात पार्नु अनि मनग्य धन कमाउनुलाई आम रूपमा बुझ्न थालिएको छ संसारैभर । हामीमा त त्यो बझाइको लेप झनै बाक्लो छ । पहिलो त, यो नै शिक्षाको असफलता हो । कारण, पढेलेखेकैको समाजमा अतिशय भोग र विलासको अंशले ठाउँ लिएको देखिन्छ । संसारमा भ्रष्टाचारको पूरै हिस्सा पढेलेखेकाहरूबाटै भएको छ किनभने कथित अपठितहरू भ्रष्टाचार गर्ने ओहदामा पुगेकै हुँदैनन् । पढेलेखेकै र सम्पन्न भनिएका मानिस ज्यादा आत्महत्या गरिरहेका छन् । पढेलेखेकै घरमा जन्मिएकाहरू ज्यादा दुर्व्यसनी छन् । पढेलेखेकै भनिएकाहरू शिक्षाले गर्नु हुँदैन भनेका यस्ता अनेक काम गर्छन्, जसको सूची जति तन्काए पनि तन्किन्छ । यस्तो आखिर किन भयो ? किन शिक्षाले भनेजस्तो प्रभाव पार्न सकेन ? किन शिक्षाले एक सन्तुष्ट हृदय जन्माउन सकेन ? किन शिक्षाले एक करुणायुक्त मानिस तयार पार्न सकेन ? यसबारे संसारभर पर्याप्त बहस भएका छन् । अनेक पुस्तक लेखिएका छन् । यसको फेहरिस्त पनि लामै हुन जान्छ । शिक्षितहरू त जीवनका जटिल सवालबाट सुल्झिएकाहरू हुनुपर्ने हो । शिक्षाले त मानिसलाई जीवनको सौन्दर्य र जगतको माधुर्यसँग जोडिदिनुपर्ने हो । पढाइले त खुसीको पारो बढाइदिनुपर्ने हो, करुणाशील हृदय जन्माइदिनुपर्ने हो । तर, भइरहेको छ उल्टो । यहाँ अपठितहरू बरु कम अल्झिएका छन् । तिनमा पढ्न पाइनँ भन्ने एउटा हरदमको पश्चात्तापबाहेक संसारसँग ज्यादा गुनासो सायद पाइन्न । तर, एउटा शिशित मष्तिस्कको साँचो विवरण उतार्ने कुनै यन्त्र बन्यो भने अनन्त आडम्बर, चिन्ता, कपट र गुनासा त्यहाँ निश्चत रूपमा पाइने स्थिति छ । एकातिर पढेकाहरूको यो हाल छ, अर्कातिर पढाउन खोज्दा राज्य, समाज र अभिभावक स्वयंको अथाह लगानी, परिश्रम अनि योजनाले ज्यादा फल दिन सकिरहेको छैन भन्न कुनै अध्ययनै गर्नु नपर्ने अवस्थाको असफलता हाम्रो अघिल्तिर छ । जम्मामा, अवस्था कस्तो छ भने आधाउधी मानिस पढेर बिग्रेजस्तो देखिन्छ भने आधाउधी पढ्न नसकेर बिग्रेजस्तो । पढाइले आनन्द दिन्छ भनूँ भने यहाँ पढेकाहरू पनि दुःखी र निराश छन्, पढ्न नसकेकाहरू पनि दुःखी र निराश छन् । शिक्षाले अनिवार्य रूपमा सम्पन्नता दिन्छ भनूँ भने पढेकाहरू पनि गरिब छन्, नपढेकाहरू पनि धनी छन् । एकातिर ताउ अर्कोतिर भुंग्रो भनेजस्तो छ अवस्था । पाए राम्रो, तर नपाए पनि उत्पातै केही नबित्ने निम्छरो क्षमताको यही शिक्षालाई अर्थ्याउनै वाइल्डले भनेको हुनुपर्छ, शिक्षा प्रशंसनीय कुरा हो, तर पनि बेलाबेलामा के सम्झिराख्नु जाती हुन्छ भने जान्नयोग्य केही पनि सिकाउन सकिन्न ।यति भनिसकेपछि अब फर्किऊँ मूल प्रसंग कखरा मा । भनेजस्तो हुन नसकेको यही विब्ल्याटो शिक्षाको विरूप पक्षलाई पुस्तकले आफ्नो आधार क्षेत्र बनाएको छ । पढ्दै जाँदा पाठकलाई आख्यान पढेजस्तो होइन आफ्नै अतीतको पानाहरू पल्टिएजस्तो लाग्छ । यो नै कखराको एक मौलिक शक्ति हो । एक आम नेपाली अभिभावकको चाहना हुन्छ, छोराछोरी एक आज्ञाकारी मनुष्यका रूपमा हुर्किऊन्, दिनरात किताबमा लिप्त होऊन् र पढाइमा फटाफट सफलता हात पारेर डाक्टर वा यस्तै केही बनेर मस्तले पैसा कमाऊन् । यो चाहत कति अभिभावकमा प्रस्टतर मुखरित हुन्छ र ती आफ्ना नानीलाई त्यसअनुसारै उपदेश दिन्छन् अनि तदनुसारको परिणाम उपलब्ध होस् भनी गच्छेअनुसारको आवश्यक प्रबन्ध पनि मिलाउँछन् । कतिपय अभिभावकमा आर्थिक विपन्नता, बुझाइको तह इत्यादि अनेक कारणले यो आकांक्षा सुषुप्त रहन पुग्छ, जसलाई छरितोसँग प्रकट गर्न ती सक्दैनन् । तर, अपेक्षा भने तिनको पनि उस्तै रहन्छ । अर्कातिर, शिक्षकहरू पनि विद्यार्थी खित्रिङमित्रिङ रामरमाइलोमा नअल्झीकन एक अनुशासित शिष्यको पूर्ण गुणसहित पढाइमा खरो उत्रिऊन्, परीक्षामा खुब अंक ल्याऊन् र पढाएको सबै रट्न सकून् भन्ने अपेक्षा गर्छन् । पूरै शिक्षा प्रणाली यही आकांक्षाको फूल फुलाउन दत्तचित्तले लागिपरेजस्तो देखिन्छ । पाठ्यक्रमभन्दा बाहिरका पुस्तक पढ्नुलाई पढेकै नमान्नु, शिक्षकले सिकाउने परिधिभन्दा बाहिर गएर सिक्नुलाई सिकाइ नै नठान्नु अनि अभिभावकले देखाएको भन्दा भिन्न बाटोबाट अघि बढ्नुलाई अघि बढेकै नजान्नु समकालीन नेपाली समाजको साझा लक्षण हो । प्रत्येक माटाको कणमा लुकेको जीवनको रहस्य र प्रत्येक फूलको सुवासमा छरिएको संसारको नैसर्गिक सौन्दर्यले पुलकित मानव हृदयका लागि तथाकथित शिक्षाले तय गरेको यो बाटोमा रस कम र कहर ज्यादा छ । यो विद्यालयबाट गुज्रिएका प्रत्येकको अनुभवमा उत्रिएको सत्य हो । यो कहरले बालकको हृदयमा कतिसम्मको घातक प्रदूषण ल्याउँछ र शिक्षाको नाममा कतिसम्म व्यापार हुन्छ भन्ने तथ्यलाई पुस्तकले मीठो कथ्यका साथ पस्केको छ । कखरा एउटा अथेन्टिक पुस्तक हो । किनभने, यसका लेखक हरिहर तिमल्सिना पेसाले आजीवन शिक्षक हुन् । पुस्तकमा उनले अनुभवसिद्ध शैक्षिक असफलतालाई सुललित भाषामा मुखरित मात्रै गरेका छैनन्, त्यसविरुद्ध कठोर प्रहार पनि गरेका छन् र सुधारका नवीन तरिका पनि पस्केका छन् । अनेकमध्ये पुस्तकलाई पर्गेल्ने एउटा आधार हो भाव र तथ्यको प्रबलता । कल्पना, परिकल्पना वा स्वैरकल्पना भावपक्षसँग सम्बन्धित छ भने विषयले पक्रिएको धरातलको वस्तुगत अवस्था तथ्यसँग । पुस्तकमा लेखकले पीडोत्पादक शिक्षाप्रणलीको तथ्यलाई कल्पनाको सहाराले एक लयात्मक बान्कीमा उधिनेका छन् । यसका पात्रहरू काल्पनिक हुँदाहुँदै पनि वास्तविक छन् र कथा बनावटी हुँदाहुँदै पनि साँचो छ । यसरी तथ्यलाई कल्पनामा र कल्पनालाई तथ्यमा अन्तरघुलन गरेर हाम्रो शिक्षा प्रणालीको मौजुदा तस्बिर शब्दमा उतारेर तिमल्सिनाले आफ्नै अनुभवलाई पस्किएजस्तो लाग्छ । यस अर्थमा कखरा एक कुरूप तथ्यको सुन्दर चित्र हो । अनुभवमा काँडाझैं बिझाउने विद्यमान पठनपाठनको परिपाटीसँग उनी सहमत छैनन् भन्ने त केही पाना पढिसक्दै बुझ्न सकिन्छ । पढ्नुको नाममा केवल अक्षर र अंकहरू सिकाएर जीवनका लागि चाहिने यावत् सीपहरूबाट सिंगै पुस्तालाई नै विमुख पार्ने यान्त्रिक पद्धतिलाई बदल्नुपर्छ भन्ने सन्देश उनले पुस्तकमा सफलतापूर्वक दिएका छन् । मानिसलाई दुःखी प्राणीका रूपमा परिणत गर्ने शिक्षाको विरोध गर्दै जीवनका सबै रङ र आयाम खुलाउने प्रेममयी परिवेशको शैक्षिक प्रणालीको वकालत गरेर लेखकले कवि वाइल्डसँग विनम्रतापूर्वक असहमति जनाएजस्तो लाग्छ, शिक्षाले सिक्नयोग्य कुरा पनि सिकाउन सक्छ ।पढाउनबाहेक गीतहरूमा आफूलाई उधिन्ने, कवितामा भावहरू पोख्ने र पढाउनेले पढौं भन्ने अभियान सुरु गरी शिक्षकका आँखा पाठ्यक्रमबाहिरका पुस्तकमा पार्ने काममा पनि हरिहर चिनिएका थिए । कखरा ले उनको तिलचामले अनुहारलाई यो समयको नाडी छाम्न सक्ने एक लेखकका रूपमा पनि रूपान्तरण गरिदिएको छ ।"
आँखीझ्याल,तर को आयो सााझमा पाहुना ?आाखीझ्यालबाट हेर्न पाइयो बिहानी घामको पहिलो झुल्कोओछ्यानबाटै छुन पाइयो पूजाकोठाको धूपघरभरि महक छर्दै छिमेकसम्म पुगिसक्यो आहा ! आाखीझ्यालले जस्तैजस्तो त्रासमा पनि संसार चियाउन पाइयोस्चाहन्छु एउटा सानो आाखीझ्याल ततिम्रो मनमा पनि भइदियोस् !
मसानघाट,एक धरो सेतो कात्रोमा बेरिएरमसानघाटमा खरानी हुनु अनन्त शून्यतामा विलीन हुनु हो अथाह रिक्तताले भरिनु हो जीवनको पूर्णताप्राप्ति हो शाश्वत सत्यको रंगभूमि हो जहाा कात्रोको कुनै खल्ती हुादैन न हुन्छ कुनै उपभोक्तावादी ब्राण्ड !
अनि भान्सामा छिर्यो ढिक्री,"अब मेनुमा पनिघरघरमा पाक्ने ढिक्री अब रेस्टुरेन्टको मेनुमा पनि अटाउन थालेको छ । थारू होमस्टे तथा थारू बाहुल्य क्षेत्रमा खोलिएका होटल रेस्टुेन्टमा ढिक्री बनाउने क्रम बढ्दो छ । सहरबजारमा आयोजना हुने माघी महोत्सवमा त थारू परिकारको माग बढी हुने भइहाल्यो । त्यसमाथि ढिक्री र घोंगीको माग बढेको छ । थारू विशेष परिकार बेच्ने उद्देश्यले काठमाडौंको कीर्तिपुर पाँगामा खुलेको छ बरघर थारू रेस्टुरेन्ट, जसका सञ्चालक सीताराम चौधरी राजधानीमा आयोजना हुने माघी महोत्सवमा हरेक वर्ष स्टल राख्छन् । र, थारू खानाको राम्रो व्यापार गर्छन् । आफ्नो रेस्टुरेन्टमा आउने थारूगैरथारूले घोंगी र ढिक्री नै बढी रुचाउने गरेको उनले बताए । भन्छन्, सांस्कृतिक महत्त्वसँगै आर्थिकोपार्जनका लागि पनि ढिक्री राम्रो परिकार हो । रेस्टुरेन्टमा उनी २० भन्दा बढी प्रकारका थारु परिकार बेच्छन् । कोभिडले व्यापार खुम्चिए पनि अघिपछि ढिक्री र घोंगीको व्यापार राम्रो रहेको उनको अनुभव छ ।"
शरद बनेपाको खोजी,"बनेपास्थित पुस्तैनी घरको छिँडीमा मोहन दुवाल (७२) म्हः पूजा गरिरहेका थिए । कोठाको बत्ती मधुरो थियो र परिवारका सबै लहरै पलेंटी कसेर मण्डल सामुन्ने बसेका थिए । कोठामा प्रत्येक सदस्यका लागि फरकफरक मण्डलहरू फल, धूप र फूलले सजाइएका थिए । म्हः पूजा सिद्धिनेबित्तिकै दुनोको दही सुरुप्प पारेर कपडामा टाँसिएका गोदावरीका पातसहित दुवाल जुरुक्क उठे । छिँडीकै जनमत को डेस्कमा गए र प्रेस पठाउन तयार पारिएको जनमत को प्रिन्टआउट सम्पादन गर्न थाले । दुवालको सम्पादनमा ३३ वर्षदेखि निरन्तर छापिइरहेको उक्त प्रिन्टआउट जनमत को २८९औं अंक थियो । दुवाल मेरै अगाडि थिए, तर जब हुँदैनन् र म उनलाई सम्झिन्छु, तब मेरो कल्पनामा फुर्फुर झरिरहेको हिउँले छोपिएको घाँसे मैदानमा एकसुरले गन्तव्यतिर हिँडिरहेको एक्लो मान्छेको चित्र आउँछ । उनी नयाँ अंकमा एकाग्रचित्त भए, मेरो मस्तिष्क भने पुराना सम्झनाका सडकमा ओहोरदोहोर गर्न थाल्यो । हठात् बनेपा बजारमास्तिर नयाँबस्तीमा खेतका विराट फाँट याद आयो । त्यही फाँटमा फाट्टफुट्ट घर, घरको लस्करमा रहेको मेरो स्कुल । स्कुलमा कविता प्रतियोगिता भइरहन्थ्यो । म कविताजस्तै केही लेख्थेँ । साथीहरू धाप मार्थे । म पुलकित भएर प्रतियोगितामा सामेल हुन्थेँ, तर पुरस्कृत अरू नै हुन्थे । र, घर फर्किन धक लाग्थ्यो । आफूसँग खिन्न हुन्थेँ वा आफूलाई झुर लागेका कविता पुरस्कृत भएकोमा मुर्मुरिन्थेँ त्योचाहिँ याद छैन । ओइलाएको अनुहार लिएर इँटा छापिएका गल्ली हुँदै मयूर सिनेमाहलतिर डोरिन्थेँ, मोमोको बास्नाले पछ्याउँथ्यो । म भने मध्याह्नदेखि साँझैसम्म नजाने कुन औडाहा बोकेर ओहोरदोहोर गरिरहन्थेँ । गर्धनमा धर्के टाई लगाएको कलिलो र न्यास्रो श्वेतश्याम अनुहार अहिले सम्झिन्छु, त्यो मेरै थियो । तरंग फेरि प्रतियोगितामै पुगेको छ । सम्झिन्छु काँचो इँटाले घेरिएको स्कुले चौरमा र स्कुलबाहिर फरकफरक कविता र वक्तृत्वकला प्रतियोगिता । प्रमुख निर्णायकमा चाहिँ एउटै अनुहार हुन्थ्यो, मोहन दुवाल । हातमा किताब वा पत्रिका र ओठमा उबेलाको फिल्टर चुरोट च्यापेर बनेपा बजारका साँघुरा गल्लीमा हिँडिरहने एक पुरुष थिए ती । प्रतियोगिताबाट विरक्तिएको मेरो मन ती पुरुषतर्फ भने सम्मोहित हुन्थ्यो । कारण थियो प्रतियोगितापछि तिनै पुरुषले मन्तव्य दिने तरिका । उनी बडो शालीन शैलीमा कवि र कविताबारे लामो समय बोल्थे । उनको बोलाइले मलाई मोहित तुल्याउँथ्यो । जनमत मा अल्झिएका दुवाल अघिल्तिरको भित्तामा टाँसिएका छन् विभिन्न नेपाली साहित्यकारका तस्बिर । र, त्यही लहरमा छ कार्ल मार्क्सको तस्बिर पनि । बनेपाको त्यो कुन गल्ली थियो, जहाँ दुवाल मार्क्सवादका सिद्धान्त पढ्दै दिन बिताउँथे ? त्यो थियो बनेपा भोलाखा टोलको पुरानो गल्ली, जहाँ उनका पिता गणेशबहादुरको कपडा पसल थियो । जो आफ्नो जमानामा बनेपाका नामूद व्यापारी थिए । एकबाते साहु भनेर कहलिएका उनी एकबेला कार्यवाहक प्रधानपञ्च पनि भएका थिए । उनी तुलसीमेहर र सरदार भीमबहादुर पाँडेका करिबी मित्र थिए । बनेपाको व्यापारिक गौँडामा, जहाँ दुवाल बस्छन्, त्यो उनको बाजेले बनाएको घर हो र, यही घर हो अहिले पनि कविता, संस्मरण लेख्ने उनको थलो । यही थलोमा पुरानो बनेपाको तस्बिर उनको स्मृतिमा ओहोरदोहोर गर्छ । दूरदूरका गाउँहरूबाट उनको यही टोलमा कपडा, नुन, तेल लिन मानिसहरू आउँथे र भीड बन्थ्यो । पुरानो घरको पुरानै झ्यालमा बसेर उनी सम्झिन्छन्, नुनतेलको भारी बोकेर गइरहेका मानिसहरूको लस्कर टाढाटाढासम्म देखिन्थ्यो । राजमार्गको उत्तर चण्डेश्वरीतिर हिँड्ने बाटो समातेपछि छोइने बनेपाको बजार उहिल्यैकै चिनो हो । तर, अहिले हेरी उबेला यो बजारको शान भिन्नै थियो । अरनिको राजमार्ग बनेपछि मात्रै यहाँको बजार फैलिएको हो, उनी भन्छन्, पहिले पूर्वबाट पैदल काठमाडौँ जाने बाटो योबाहेक अर्को कुन थियो र ? बनेपा हुँदैहुँदै काठमाडौँ जान्थे मान्छेहरू । भोलाखामै बित्यो दुवालको जीवनको अधिकांश अंश । समयको क्यानभासमा बनेपाको बद्लिँदो तस्बिर सिनेमाको रिलजस्तै घुमिरहन्छ उनको स्मृतिमा । झमझम झरी परिरहेका साँझहरू, गर्मीका उखरमाउला दिनहरू, स्याँठ चलेका बिहानहरू सबै भोगेको छ यस सहरले, र कैद छन् ती दुवालका स्मृतिमा पनि । सम्झनाको मयूरप्वाँखले उनलाई एकान्तमा गरिरहन्छ मृदु स्पर्श र कतिपय क्षणमा उनको स्मृतिको बादलमा झुल्किन्छ उनकै अनुहार । यही बजारमा रमाए उनी रैथाने जात्रापर्वमा, यही सहरमा पढे उनले महाभारत, कुरान, बाइबल र कम्युनिस्ट मेनिफेस्टो । १ रुपैयाँ टिकट काटेर यही सहरको मयूर सिनेमाहलमा हेरे उनले साँच्चैजस्तो लाग्ने मानव संवेदनाका कथाकहानी । यही सहरमा सुने उनले लामो सुइरोजडित पानासोनिक जापानी रेडियोमा यो रेडियो नेपाल हो । धरहरा र घण्टाघरको ब्याकड्रप भएको स्टुडियोमा पहिलो पटक यहीँ खिचाए तस्बिर । समयको चेतनामा यो सहर डुब्दै, उत्रिँदै गरेको देखेका छन् उनले । सहरका पुराना दरबार, पुराना पुस्तकालय, बाजेबराजुले बनाएका धारा, कुलो, पाटी र यही सहरमा सुनेका मिथक, कथा र गीत उनका सम्झनामा आउँछन्, आएरफर्किन्छन् । यो सहरमा आएको सातसाले प्रजातन्त्र, माटो सुहाउँदो पञ्चायत, पुनःस्थापित प्रजातन्त्र, लोकतन्त्र र गणतन्त्र उनकै जीवनकालमा सम्पन्न भएको छ । तर, यो सहरको किनारामा टहराछेउ बसेर माछा बेच्ने बूढा हाजीहरू कहाँ छन् ? उनी सम्झन खोज्छन् । नीलापहेँला रङ खुइलिएका पुराना डिजाइनका थोत्रा मिनिबसमा चढिरहेकाओर्लिरहेका यात्रीहरू कहाँ गए ? उनी सम्झन खोज्छन् । ७० वर्ष पुरानो सहरको तस्बिर उनको मुदित नयनमा झुलुक्क देखा पर्छ र निमेषमै बिलाउँछ । अब सहरमा ती पुराना दिनको चिनो विरलै भेटिन्छ पुराना धूले गोरेटोको सौन्दर्य हरायो, पक्की इँटाका सडकहरू मासिए, चण्डेश्वरी खोलाछेउको घना जङ्गल पातलियो, पहेँलो टोपी लगाएर ठिङ्ग उभिएको रातो पत्रमञ्जुषा उखेलियो, गर्जिंदो बाघको अनुहार कुँदिएको ढुङ्गेधाराबाट कल्कल बग्ने पानीले आफ्नो बाटो अन्तै खोज्यो, चारदोबाटो चोकमा लाग्ने घाम छेकियो । बनेपाको बान्की परेका वास्तुकला मेटिएर सिसाले मोरिएका भवन बने । काठका भर्याङलाई मार्बलको सिँढीले पाखा लगाइदियो । बनेपाको रैथाने वास्तुकला हराउँदै गयो । राजा त्रिभुवनको सेतो सालिक र सालिकनेरैको पाटीमा व्यस्त बाघचालखेलाडीहरूको अब कुनै निसानी बाँकी छैन । कति चिनाहरू नास भइसके । उनलाई लाग्छ सबै बदलिन्छ । जसरी उनको आफ्नो अनुहार बदलिएको छ, जसरी जन्मसहरले आफ्नो रूप बदलेको छ । र, उनका लागि उनी बाँचेको त्यो बनेपा अब नाउँमा मात्र छ, शेष छ स्मृतिमा मात्र । बनेपामा पहिलोपटक गाडी भित्र्याएका थिए गोपालदास वादेका भाइ धनदासले, २०१२१३ सालमा । त्यो लहरी थियो । ड्राइभर आफैँ थिए । उनको गाडी नै थियो, जसले त्यसबेला बनेपालाई काठमाडौँसम्म जोडेको थियो । दक्षुटोलको लाय्कु हुँदै काठमान्डु जान्थ्यो लहरी । खासमा सामान ढुवानी थियो त्यसको काम । तर, मानिस पनि त्यसमै चढ्थे । प्रतिव्यक्ति १ पैसा थियो भाडा । ड्राइभरको निकै चाकडी गरेपछि बल्लबल्ल सिटमा बस्न पाइन्थ्यो, दुवाल सम्झिन्छन् । बनेपामा बरोबर आइरहन्थे बीपी कोइराला, शम्भुराम श्रेष्ठहरू । र, उनैको घरमा पनि आउँथे । सात सालताका गणेशमान सिंह पनि उनको घर पुगिरहन्थे । दुम्जातिरबाट हिँड्दै आफ्नो कपडा पसलअघि आइपुगेका बीपीलाई दुवालका पिता गणेशबहादुरले खाडीको कपडा ओछ्याइदिन्थे । सम्झना कन्तुरबाट झिकेर उनी अकस्मात सम्झिन्छन् बनेपाली नेता राजदास वादेलाई । उतिबेला सभासद् उनी २०१४ सालको जहाज दुर्घटनामा बिते । हृदयचन्द्रसिंह प्रधानको किताब कुरा साँचो हो छापिदिने पनि राजदासै थिए । किताबको भूमिकामा राजदासले लेखेका थिए, बाउआमाको श्राद्ध गर्ने होइन, दुःखी लेखकहरूको किताब छाप्ने हो । २०२३ सालमा एसएलसी दिए दुवालले, आजाद स्कुलबाट । चण्डेश्वरीको पाटीमा आजाद स्कुल सात साल फागुन २५ गते खुलेको थियो । २०१२ सालमा साइँला दाइ हरिप्रसादले फकाउँदै, डोर्याउँदै स्कुल पुर्याइदिएको हिजैजस्तो लाग्छ उनलाई । भन्छन्, पाटीको स्कुलमा हाम्रो कक्षाकोठा थियो र बस्ने बेन्च चाहिँ थोत्रो सुकुल । विद्यार्थीहरूको ठेलमठेल हुन्थ्यो । छडीको डर देखाएर शिक्षकहरू हामीलाई पाठ घोकाउँथे ।राजा वीरेन्द्र युवराज छँदै चण्डेश्वरीको वनमा सिकार खेल्न आएका थिए । स्कुलबाट भागेर दुवाल पनि राजाको रमिता हेर्न वनमा पुगेका थिए । भागेको थाहा पाएर मास्टर नेमलाल मुस्याजुले हानेको लठ्ठीको सुम्ला उनी सम्झिरहेकै छन् । कृष्णचन्द्र कायस्थमार्फत चिनियाँ पत्रिका चीनसचित्र पढ्ने क्रममा दुवाललाई लाग्यो, बहुजन हितायको काम त कम्युनिस्टले पो गर्नेरहेछ । उनी त्यतै लहसिए । २०२९ सालमा बनेपामा प्रगतिशील कवि सम्मेलन गर्ने योजना बन्यो । रमेशनाथ पाण्डेद्वारा सम्पादित नयाँ सन्देश ले त्यतिखेर लेख्यो चीनबाट हातहतियार झिकाएर पूर्वका कम्युनिस्टलाई भेला पार्ने उद्देश्यले कवि सम्मेलन गर्न खोजिएको छ । समाचारकै कारण प्रहरीजत्था बनेपा आइपुग्यो हनुमानढोकाबाट । हरिकृष्ण श्रेष्ठ र जवाहर श्रेष्ठ (राँको समूहका सदस्य) तत्कालै पक्राउ परे । लुकीछिपी काठमाडौं पसे दुवाल र भूमिगत भए एक वर्ष । त्यसअघि उनी स्वंयसेवक शिक्षक पनि थिए । प्राविदेखिमावि तहसम्मै उनले पढाए २०२३ देखि २०४९ सालसम्म । तर, पुलिसप्रशासनको कसिंगर भइरहे । दुवाल २०४९ मा संयुक्त जनमोर्चाबाट बनेपाको मेयरमा उठे, तर हारे । कांग्रेसबाट उठेका उनका हेडमास्टर रामभक्त कोख श्रेष्ठले जिते । दुवाल कम्युनिस्ट राजनीतिसँग नजिक थिए । चौथो महाधिवेशनकालमा नेता मोहन वैद्य र दुवाल सँगै थिए । दुवाल सांस्कृतिक फाँटमा थिए, वैद्य पार्टीइन्चार्ज । सँगै थिइन् पारिजात पनि । त्यसबेला दुवाल वेदना पत्रिका प्रकाशित गर्थे । लामो समयसम्म हामीले सहकार्य गरेका थियौं, मोहन वैद्य भन्छन्, उनका पुराना समालोचना राम्रा लाग्छन् । सुरुमा उनी प्रगतिवादी लेखक थिए । अहिले प्रगतिशील छन् । २०२७ साल वैशाखमा उनले विगुल साहित्यिक पत्रिका दर्ता गरे । काठमाडौं न्हायकँ टोलमा २०२९ सालमा बिगुल छापिँदै थियो । प्रेस थियो तीर्थमान ज्यापूको । त्यो अंकमा राल्फाली गीत छापिएका थिए ३० वटा, तत्कालीन सोभियत संघलाई विस्तारवादी रूपमा प्रस्तुत गरिएको शक्ति लम्सालको लेख पनि थियो । सरकारी टोलीले बिगुलका प्रतिहरू सप्पै जफत गर्यो, दुवाल भन्छन् । त्यसपछि समयपूर्व समाप्ति भयो बिगुल को । बिगुल को समाप्ति भयो, तर बेला रोकिएन । धुलिखेलका दिल वरदान र सुवास श्रेष्ठ आए, दुवाललाई वेदना निकाल्न हौस्याए । दुवालले स्विकारे, तर धेरै समय रहेनन् । त्यसपछि उत्साह सम्पादन गरे । २०३९ मा जनमत पाक्षिक विचारप्रधान पत्रिकाको अर्को बिगुल फुके । सरकारको आँखा छल्न प्रकाशकमा लक्ष्मणसुन्दर सैंजू र सम्पादकमा धर्मपत्नी भारती श्रेष्ठको नाउँ राखे । तर, प्रकाशन भएपिच्छे स्पष्टीकरण दिन जानुपर्थ्यो । अन्ततः यो पनि बन्द भयो । २०४२ सालमा अहिलेका राष्ट्रिय सभा सदस्य नारायणकाजी श्रेष्ठ जनमत का प्रधानसम्पादकका रूपमा देखा परे । बनेपामा दर्ता भएको जनमत छापिन्थ्यो काठमाडौंबाट । नारायणकाजी सम्झिन्छन्, त्यसबेला मलाई विचारप्रधान पत्रिका चलाउनु थियो । दुवालजीले केही नबोली छाप्ने अधिकार दिनुभयो । आठ महिनापछि नारायणकाजीले मूल्यांकन सुरु गरे । २०४५ देखि जनमत फेरि दुवालकै हातमा आयो । दुवालका अनुसार, एक समय जनमत मा नेता बाबुराम भट्टराई पनि संग्लग्न थिए । नारायणकाजी भन्छन्, दुवाल कुनै बेला निरंकुशताविरोधी आन्दोलनका योद्धा थिए । उनीसँग मेरो चिनजान लेखक होइन, योद्धा भएकाले हो । छोरी सिर्जना दुवालले बुबालाई सधैं किताबकै वरिपरि मात्रै देखिन् । सिर्जना सानै छँदा दुवाल साँगास्थित महेन्द्र माविका प्रधानाध्यापक थिए । घरमा मानिसको बाक्लो आवतजावत हुन्थ्यो । उनी सोच्थिन्, किन मेरो घरमा मात्रै धेरै मान्छे आएका ? दुवालका निम्ति बनेपा केही विशेष हो । यो सहरमा एक प्रकारको नशा छ, त्यसैको मात लाग्यो उनलाई । त्यही मेसोमा उनले कुनै बखत आफ्नो नामै शरद बनेपा राखेका थिए । शरद बनेपा निकै खरा समालोचक मानिन्थे । दौलतविक्रम विष्ट, बैरागी काइँला, मनबहादुर मुखियाका किताबमाथि उनले गरेको समालोचनाले उतिखेरको साहित्यिक वृत्तलाई निकै तताएको थियो । अस्वीकृत जमात र राल्फा संगठनमाथिको कडा समालोचना अझ चर्को थियो । राल्फाप्रति दुवालको प्रतिक्रिया भने पारिजातलाई चित्त बुझेको थिएन । पारिजातले आग्रह पनि गरेकी थिइन्, दुवालजीको यो विद्रोह, बाटो नपाएको विद्रोह त होइन ? प्रगतिवादी समालोचकले प्रतिक्रियावादी लेखकहरूलाई नास नै गरून्, तर जनपक्षीय इमानदार विरुवाहरूप्रति त्यही हतियार नचलाइदिऊन् । समालोचक रविलाल अधिकारी पनि दुवाललाई ज्यादै खरा समालोचक मान्छन् । खगेन्द्र संग्रौला सम्झनाको कुइनेटाहरू मा लेख्छन्, तिनताकका साहित्यकार, तिनका कृति र प्रवृत्तिहरू चर्चा र प्रभावको शिखरमा थिए । त्यस्तो बेलामा तिनमाथि आलोचनात्मक समीक्षा गर्दा शरद बनेपाले साहित्य संसारमा सानोतिनो हुरी नै चलाइदिएका थिए । उनका ती आलोचनाहरू प्रगतिवादी र इतर दुवै शिविरमा पठन, चासो, चर्चा, सर्मथन र विरोधमा बहसको विषय बन्यो । संग्रौलाका विचारमा दुवालको साहित्यिक यात्राको सबैभन्दा सार्थक, सुन्दर र अविस्मरणीय क्षण शायद त्यही हो, शरद बनेपा बौद्धिक मोर्चामा सशक्त रूपमा भिडेको त्यो क्षण । शरद बनेपापछि दुवाल बहादुर उपनामबाट पनि खरा समालोचना लेख्न थाले । संस्मरणमा संग्रौला लेख्छन्, म शरद बनेपाको असामयिक मृत्युमा शोकाकुल भएँ । अब शरद बनेपा छैनन्, मोहन दुवाल मात्र बाँकी छन् । मलाई शरद बनेपाको उखर्माउलो न्यास्रो लागिरहेको छ ।दस कक्षा पढ्दापढ्दै दुवालको कवितासंग्रह प्रकाशित भएको थियो, नेपाल भाषामा चुलिजाःगु स्वां (२०२३) अर्थात् टुसाउँदै गरेको फूल । किताबको भूमिकामा कवि दुर्गालाल श्रेष्ठले लेखेका छन्, चुलिजाः चुलि हे मखा, कन्हे थुकि हे पिल्वीगु स्वाँया सकलि खँ (टुसाउनु भनेकै यही होइन र ? जसबाट भोलि फक्रिनेछ फूलको सक्कली कथा) । त्यसयता उनका अरु पनि कविताकिताब प्रकाशित भए मानवीय संवेदनाहरू, सचेतका धुनहरू, सिर्जनाका फूलहरू आदि । दुवाललाई सशक्त कवि मान्छन् कवि विश्व सिग्देल । भन्छन्, पत्रिकाको सम्पादन र साहित्यिक सक्रियताले दुवालको कवि व्यक्तित्वलाई ओझेल पारिदियो । कमलमणि दीक्षितको शब्दमा बनेपाकै पर्यायवाची भएका छन् दुवाल । धुस्वाँ सायमी लेख्छन्, मोहन दुवालका कविता असन्तुष्ट र कुण्ठित मानिसका प्रलाप होइनन् । समीक्षक गुरुङ सुशान्तलाई भने दुवाल राष्ट्रभक्त कवि लाग्छन् । दुवाल सचेत, राष्ट्रभक्त, प्रकृतिप्रेमि गद्यकवि हुन्, उनी भन्छन् । तर, दुवालमाथि संग्रौलाको प्रश्न यथावत् छ, के इतिहासमा हराएको मेरो प्रिय शरद बनेपाको अझ प्रौढ र परिष्कृत संस्करणसँग वर्तमानको कुनै क्षणमा मेरो साक्षात्कार हुन सक्ला ? मलाई थाहा छैन । मित्र मोहन दुवालजीलाई थाहा छ कि ? तर, मोहन दाइ मौन छन् । जुन सहरमा उनको सपना रोपियो, सपनाको धागोबाट जुन सहरमा उनले विपनाको स्वेटर बुनिरहे, कसलाई थाहा त्यो स्वेटर चुस्त छ वा उध्रियो ? उध्रिएको हो भने अझै सुन्दर तरिकाले बुनिने क्रममा पो छ कि ? के थाहा ? कालको मकलमा विद्रोहको अर्को राँको सल्काउन उनी जिन्दगीको ढुङ्ग्रोबाट कुनै योजनाको सास फुक्दै छन् कि ? के थाहा ?"
दलितका थर राखेर त हेर !,"पढेलेखेका केही उपल्लो जातका मान्छेहरू पछिल्लो समय भन्ने गर्थे, अब पहिलाजस्तो छुवाछुत छैन, धेरै हटिसकेको छ, हजुरबाहजुरआमा र बाआमा पुस्ता सकिएपछि जातभात रहँदैन । हामी दलितहरूले पत्याएका थिएनौं । किनभने गैरदलितले छुवाछुत देख्छ मात्रै, दलितले त भोगेकै हुन्छ । भोग्नु र देख्नुमा आकाशपातालको फरक हुन्छ । यस बावजुद पनि अर्को पुस्ताबाट छुवाछुत हट्छ भन्ने कथ्य बलियो बन्दै गइरहेको थियो । तर, पछिल्ला केही घटनाक्रमले नेपाली समाजको सामाजिक चेतना छर्लङ्ग पारिदिएको छ । रूपा सुनार प्रकरण ठीकसँग सेलाएकै थिएन, फेरि चितवनमा भीमबहादुर विश्वकर्माको कुटपिटबाट हत्या भएको विषयलाई लिएर दलित समुदाय आन्दोलित बन्नुपरेको छ । खासमा हामी केही दलितलाई पनि नयाँ पुस्ताबाट आशा थियो, उनीहरूले जातीय छुवाछुत हटाउन सहयोग गर्लान् भन्नेमा । तर, नयाँ पुस्ता पनि भन्न थालेको छ, समाज बिस्तारै बदलिन्छ, संस्कृतिको जगेर्ना गर्नुपर्छ, म मेरो बाउआमालाई मनाउन सक्दिनँ, कोटा दिएकै छ ! यसबाट प्रस्ट भयो, अर्को पुस्ताले पनि छुवाछुत जस्ताको तस्तै बोकेको छ । हाम्रो नयाँ पुस्ता यस्तै चेतनामा बग्दैबग्दै गइरहने हो भने पुस्तौंपुस्तासम्मै समाज जहाँको त्यहीँ रहने अवस्था देखियो । मलाईहामीलाई नयाँ पुस्ता सँग डर छ । पुरानो पुस्तासँग कुनै आशा छैन । नयाँ पुस्तासँगको आशाको बत्ती पनि निभ्न लाग्दै छ । तर, छुवाछुतका घटनामा हामी प्रतिरोध गरी नै रहन्छौं । एक दलितले प्रत्येक दिन डरमर्दो विभेद भोगिरहेको हुन्छ । के हामीले विभेदैपिच्छे मुद्दा हाल्दै हिँडेका छौं त ? तर, जबजब अपमानले हद नाघ्छ, व्यक्तिको मानमर्दन गर्ने स्तरमा विभेद गरिन्छ, हामी चुप लाग्न पनि सक्दैनौं । कत्ति विभेद र छुवाछुत त हामीले त्यसै पचाउँदै आइरहेका छौं । सहनुको पनि सीमा नाघेपछि हामी विस्फोट हुन्छौं नै ! विभेदैपिच्छे मुद्दामामिला गर्ने हो भने प्रत्येक दिन हजारौं मुद्दा चलिरहेका हुन्थे । दलितका लागि समाज नै विपक्षी छ । दलितलाई त न्याय खोजीको मार्गमा हिँड्दा पनि यहाँ अवरोध मात्रै तेर्सिन्छ । संसारका सारा ज्ञान, उपलब्धिसँग जोडेर आफूलाई हेरिरहेको नयाँ युवा पुस्ता ढोंगरहित छैन । मैले अनुभव गरेको छु आजको युवाले पनि भित्र गहिरो रूपमा विभेद बोकेर हिँडेको छ । त्यसले हामीलाई आतङ्कित, त्रसित र आक्रोशित बनाएको छ । युवा पुस्ताले भनिरहेको छ, म बदलिन सक्छु, तर घर बदल्न जबर्जस्ती गर्दिनँ । डर छ संसारतर्फ लम्किरहेको यो पुस्ताले छुवाछुत र विभेद पनि संसारभर फैलाउने भयो ! पुस्तान्तरणसँगै विभेद पनि पुस्तान्तरण हुने अवस्थामा छ । एउटा व्यक्ति, समाज र राष्ट्रलाई मात्र होइन, मानव सभ्यतालाई नै लज्जित बनाउने विषय हो यो । घरबाहिर त जो पनि क्रान्तिकारी बन्न सक्छ । साँच्चिकै समाज बदल्न त ऊ घरभित्रै पस्नुपर्छ । अन्यथा दलितमाथिको ओठेभक्तिमा मानवीय समानताभन्दा दया प्रतिविम्बित हुन्छ । दलितका लागि यो अर्को अपमान हो । दलितले दया होइन, मानवीय समानता खोजेका हुन् । घरभित्रै हुने अमानवीय छुवाछुत हटाउन नसक्नेले दुनियाँ बदल्छु भन्नु मुर्ख्याइँ हो । हामीलाई घरभित्रै क्रान्ति गर्ने युवा चाहिएको छ । रूढिग्रस्त चेतना बोकेको युवाले सामाजिक क्रान्ति गर्न सक्दैनन् । समाज बदल्छु भन्ने युवा नै सबैभन्दा पहिले बदलिन जरुरी छ । जसले घरका अघिल्लो पुस्तालाई छुवाछुत ठीक होइन, छुवाछुत गरे कानुन लाग्छ भनेर बुझाउन सक्दैन, उसले समाज परिवर्तन गर्छु भन्नु गम्भीर ठट्टा हो ।समाज विवेकशील होला, कुरीति हट्ला भनेर हामीले लामो समय कुर्यौं, तर समाजले यसको निर्मूलमा कुनै चासो देखाएन । फलत हामीले औपचारिक कानुनको सहारा लियौं । अब हाम्रासामु कानुन नै विभेद र छुवाछुतविरुद्धको एक मात्रै हतियार बनेको छ । म गैरदलितलाई भन्छु एकपटक तपाईंहरू नयाँ ठाउँमा घुम्न जाँदा, पाहुना जाँदा प्रस्ट दलित बुझाउने थर जोडेर आफ्नो परिचय दिनोस् । र, त्यसपछिका प्रतिक्रिया अनुभव गर्नुस् । यो सानो प्रयास मात्रैले पनि तपाईंलाई दलित हुनुको तनाव र दलितमाथि अपमान कति गहिरो हुँदोरैछ भन्ने बोध गराउँछ ।एउटा लोककथाको सम्झनु सान्दर्भीक हुन्छ एउटा राजालाई बगैंचामा जाँदा खुट्टामा काँडा बिझेछ । उनले दरबार फर्केर भारदार र मन्त्री, पण्डितहरूको बैठक बोलाएछन् । बगैंचा जाँदा काँडा बिझेको कुराले दरबारमा खैलाबैला भयो । बगैंचा जाँदा कसरी राजालाई काँडाबाट जोगाउने भन्ने विषयमा सोच्ने भनेर त्यस दिनको बैठक उठेछ । एक मन्त्रीले राजा जहाँजहाँ जान्छन्, त्यहाँत्यहाँ गलैंचा बिछ्याउन सुझाव दिएछन् । राजाले त्यस प्रस्तावलाई स्विकारे । तर, व्यावहारिक रूपमा त्यो निकै झन्झटिलो भएछ । सबै ठाउँमा गलैंचा बिछ्याउन सम्भव पनि त हुँदैन । एक पण्डितले राजा जाने बगैंचामा काँडा नभएको फूल मात्रै रोप्न भनेछन् । त्यो पनि गरिएछ । तर, त्यसरी त राजालाई मन पर्ने फूल नै नहुने भयो । र, बगैंचा नै नहुने भयो । एउटा भारदारले राजाले जहाँजहाँ टेक्छन्, त्यहाँत्यहाँ हात थाप्नुपर्ने सुझाव दिएछन् । त्यो पनि व्यावहारिक भएनछ । राजा समस्यामा परेको, तर समाधान ननिस्केको विषय देशैभर फैलिएछ । त्यसपछि एउटा सार्कीले छालाको जुत्ता राजालाई उपहार दिँदै भनेछ, जहाँजहाँ जानुहुन्छ त्यहाँत्यहाँ यो जुत्ता लगाएर जानुस् महाराज, काँडाले केही गर्दैन । हो रैछ, छालाको जुत्ताले काम गर्यो । र, काँडा बिझेन । राजाले सार्कीलाई दरबारमा बोलाएर प्रशंसा गरेछन् । तर, भारदार, मन्त्री र पण्डितहरू शंका र तनाव भयो, हामीजस्ता विद्वान्ले गर्न नसकेको कुरा कसरी यसले सक्यो ? पक्कै यसले षड्यन्त्र गरेको हुनुपर्छ ! विद्वान् हरूको शंकाले काम गर्यो । त्यस सार्कीलाई सजाय दिई राज्यबाटै लखेटियो ! आज पनि हामी दलित त्यही सार्कीको नियति भोगिरहेका छौं ।"
'उपनिवेशका नीलडाम अझै छन्,"तपाईंका आख्यानमा भेटिने पात्रहरू जन्जिबारमा तपाईंसँगै हुर्केका मानिसहरू त होइनन् ?केही पात्र अवश्य हुन् । तिनीहरू मेरो मनमा, मेरो कल्पनामा मसँगै हुर्किए । मेरो लेखनमा आउने पात्रहरू जन्जिबारमा मसँग हुर्किएका व्यक्तिहरूसँग धेरै मिल्दाजुल्दा छन् । तपाईंले आफ्नो लेखनमा उतारेका व्यक्ति अनेक घटना र सत्ताबाट घाइते छन् । केले तिनलाई त्यस्तरी घाइते बनाउँछन्् ? तिनले कसरी यसको सामना गर्छन् ?हामी सबै घाइते हौँ, त्यही हाम्रो अनुभव हो । म त्यसमा रुचि राख्छु । मान्छेलाई अन्यायको स्थिति र क्रूरताको सामना गर्न यस्तै कुराले बाध्य पार्छ । तर, सधैँ होइन । कहिलेकाहीँ प्रेम, स्नेह र त्यस्तै अरू कुराले पनि प्रभाव पार्छन् । दुःख र चोटबाट मान्छेलाई मुक्त पार्ने त्यस्तो के कुरा छ ? मेरो रुचि तिनै विषयमा छ ।यीमध्ये अधिकांश दुःख र चोट उपनिवेशकै हुन् । हालैको अन्तर्वार्तामा तपाईंले भन्नुभएजस्तै तपाईंका आख्यानमा उपनिवेशका वक्ररेखाहरू आउँछन्, जुन तपाईंको आफ्नै पनि भोगाइ हो । यतिखेरै चाहिँ उपनिवेशवादबारे लेख्नु तपाईंलाई किन महत्त्वपूर्ण लाग्यो ?यो समकालीन यथार्थको एक अंश हो । उपनिवेश समाप्त भइसक्यो भन्ने होइन । उपनिवेश र यसका नीलडामहरू अझै हामीसँग छन् । युरोपेली उपनिवेशले संसारलाई परिवर्तित गरिदियो । उत्तर अमेरिका, भारत, दक्षिण अमेरिका, अझ हिन्द महासागरतिरको संसारलाई हेर्नुस् त ! यी घटना दशकौँअघि भएका थिए, तर त्यसका परिणाम हामी अहिले पनि भोग्न बाध्य छौँ ।तपाईंको उपन्यास ॅआफ्टरलाइभ्स प्रथम विश्वयुद्धको सेरोफेरोमा छ । म पाँच वर्ष पश्चिम अफ्रिका बस्दा मलाई हिर्काइरहने एउटा कुरा उपनिवेशका तहहरू हुन् । अफ्रिकामा पहिल्यै तनाव थियो । प्रथम विश्वयुद्ध तिनैमध्ये एउटा तह हो, जसले अफ्रिकालाई आफ्नै धरातलबाट काटिदियो । दोस्रो विश्वयुद्धले अझ नयाँ विभाजनहरू ल्याइदियो । एउटामाथि अर्को बन्दै गइरहेका तनावका तहहरूलाई तपाईं कसरी हेर्नुहुन्छ ? कुन बढी विध्वंसक छ ?हो, तिनका बेग्लै प्रभावहरू छन् । मैले भन्न खोजेको बुझ्नुभयो होला । यो उपनिवेशका खास अनुभवमा भर पर्ने कुरा हो । फरक ठाउँका फरक अनुभूतिहरू हुन्छन् । उपनिवेशका एजेन्टहरूको पनि फरक फरक विचार वा व्यापारिक उद्देश्यहरू थिए । जर्मनीको सन्दर्भमा तिनले लडाइँ र हातहतियारको परम्परालाई आफ्ना उपनिवेशहरूमा फैलाउने काम गरे ।तिनले तान्जानियामा पनि उपनिवेश लादे । त्यहाँ कस्तो प्रभाव पर्यो ?हरेक प्रसंग त्यहाँ भएका घटनाहरूमा भर पर्छन् । भारतमा बेलायतको औपनिवेशिक अनुभवलाई हेर्ने हो भने उत्तर अमेरिकामा जस्तै सुरुमा त्यो कमजोर थियो । उनीहरू अन्ततिरका जनताको सहनशीलतामा भर पर्नुपरेको थियो । बिस्तारै उनीहरू बलिया हुँदै गए । १९औँ शताब्दीमा अफ्रिका विभाजनका क्रममा युरोप शक्तिशाली, हैकमशाली थियो । कुनै पनि काम गर्न उसले कसैको अनुमति लिनु पर्दैनथ्यो । त्यसै बेला जर्मन उपनिवेशको उदय भयो । यसरी उपनिवेश क्रमशः विजयी हुँदै गयो । उपनिवेश अब व्यापारिक मात्र थिएन । बिस्तारै यसले अर्कै रूप ग्रहण गरिसकेको थियो । यसपछि उपनिवेश प्रत्यक्ष आक्रमणमा परिणत हुँदै गयो ।सन् १९६० मा अफ्रिकाका पूर्वउपनिवेशहरूले स्वतन्त्र भएको दाबी गर्दा तपाईं किशोर नै हुनुहुन्थ्यो । स्वतन्त्रतालाई तपाईं कुनञ रूपमा बुझ्नुहुन्छ ? सन् ६० मा उपनिवेशको उत्सवमय क्षणमा उपनिवेशको स्वरूप कस्तो थियो ? आज कस्तो छ ?उपनिवेश जारी छ । हामी केही त परिवर्तन अवश्य हुन्छ भन्ने सोच्थ्यौँ । हामी ज्यादै आशावादी थियौँ । उपनिवेशमा बन्धित हामी ऊर्जाशील हुँदा र मानवीय आकांक्षा प्रकट गर्दा केही त अवश्य परिवर्तन हुन्छ भन्ठान्थ्यौँ । तर, हामीले ठानेजस्तो भएन । केही भयो भने उही मानवीय धोका, लोभ, पाप र लालच अनि भ्रष्टाचार र त्यस्तै कुरा मात्र । म निराशा र अर्थहीनताको मात्र कुरा गरिरहेको छैन । हामी एक पाइला अघि बढ्थ्यौँ, आधा पाइला पछि हट्थ्यौँ । कति ठाउँमा त एक पाइला पनि अघि बढेको हुँदैनथ्यो ।पश्चिम अफ्रिका बस्दा मैले पढेकामध्ये एउटा किताब थियो चिनुवा अचेबेको ॅथिंग्स फल अपार्ट, जुन पचासको दशकको अन्त्यतिर नाइजेरियाली स्वतन्त्रताको पूर्वसन्ध्यामा छापिएको थियो । नाइजेरियाली स्वतन्त्रतापछिको यो आधुनिक क्लासिक्स बन्न पुग्यो । एउटै उपन्यासले सिंगै कथा भन्छ भन्ने होइन । मैले बुझ्न खोजेको कुरा, परिवर्तनतिर अगाडि बढिरहेको र तनावग्रस्त अफ्रिकी समाजमा साहित्यले कस्तो भूमिका खेल्न सक्छ ?पहिलो कुरा, संसारमा जताततै साहित्यले खेल्न सक्ने भूमिका भनेको तत्कालीन समयको चित्र उतार्नु र त्यसलाई सम्बोधन गर्नु हो । अहिलेको सवाल यस्तो पनि हुन सक्छ तपाईं यहाँसम्म कसरी आइपुग्नुभयो ? विगतमा के भएको थियो वा मान्छे के हो, हामी कसरी बाँचेका थियौँ, हाम्रा गतिविधि कस्ता हुन्थे भन्ने बुझ्न यो कुरा लेखनका लागि एउटा अवसर पनि हुन्छ । मान्छेले कसरी दुःखबाट त्राण पाउन सक्छ ? हुन सक्छ, तपाईं अरू मान्छे कसरी दुःखबाट बाहिर आउन सफल भए भन्ने पढेर पनि सिक्न सक्नुहुन्छ । तर, महत्त्वपूर्ण कुरा, साहित्यले तपाईंलाई खुसी पनि दिन्छ, आन्तरिक आनन्द फैलाउँछ । यति भयो भने साहित्यले पनि आफ्नो भूमिका राम्ररी निर्वाह गरेको मान्न सकिन्छ । साहित्यमा नोबेल पुरस्कार पाउनुभएको छ । तपाईं कसरी यो खुसी मनाइरहनुभएको छ ?अधिकांश समय त म तपाईंहरूसँगै वार्ता गरेर दिन बिताइरहेको छु । जब अलिकति फुर्सद मिल्छ, म चुपचाप बस्छु । यो खुसी म चुपचाप र शान्त रहेरै मनाउँछु ।तपाईं आफूलाई उत्तर उपनिवेशकालीन वा विश्व साहित्यका एक स्रष्टामध्ये के भन्न चाहनुहुन्छ ?म यी कुनै पनि शब्द प्रयोग गर्न रुचाउँदिनँ । म आफूलाई कुनै पनि प्रकारमा बाँध्न चाहन्नँ । खासमा, म आफ्नो नामभन्दा फरक शब्दबाट सम्बोधित हुनै चाहन्नँ । अर्को कुरा कुनै पनि प्रश्न कसरी सोधिन्छ भन्नेमा भर पर्छ । मानौँ, कुनै पत्रकारले मलाई सोध्यो, तपाईं विश्व साहित्यको लेखक हो ? यस्तो सोध्नेले यहाँबाट गएपछि के लेख्छ होला ! म त्यो होइन । म अलि अप्ठ्यारो मान्छे छु ।विश्वको संस्कृति अक्सर दक्षिण र उत्तर ध्रुवको संस्कृतिका रूपमा भिन्न छन् । यस्तो कुरालाई खासगरी साहित्यका सन्दर्भमा कसरी हेर्नुहुन्छ ?संसार उत्तर र दक्षिण भनेर विभाजित छैन । तर, त्यसरी व्याख्या गर्ने फेसनचाहिँ खुब चलेको छ । यसअघि नै तेस्रो विश्व, अल्पविकसित विश्वजस्ता पदावली प्रयोगमा आएकै हुन् । त्यसभन्दा चाहिँ उत्तर र दक्षिण अलि भद्र सुनिन्छ । तर, यसले यथार्थ र ऐतिहासिक भिन्नतालाई व्याख्या गर्ने कोसिस गर्छ । यसले अर्को कुरूप विश्व अर्थात् उपनिवेशबाट त्राण दिन्छ । ऐतिहासिक साम्राज्यवादले कथित उत्तर र दक्षिणको भिन्नतालाई जोड दियो र यसलाई जारी राख्यो । मलाई लाग्छ, आफ्नो विरासतका कारण उपनिवेशवादले यस भिन्नतालाई अझै भिन्न र स्थापित गरिदियो । त्यसैले त्यहाँ भिन्नताहरू छन्, तर उत्तर र दक्षिण भन्ने अवधारणा ठीक छैन । यसलाई तपाईं स्थानको भिन्नता होइन, प्रवृत्ति, बुझाइ र अपेक्षाहरूको भिन्नताका रूपमा बुझ्न सक्नुहुन्छ । हेर्नुस्, चीनका केही भाग पश्चिमा राष्ट्र जत्तिकै समृद्ध छन् भने कतिपय भाग त्यस्ता छैनन् । खासमा यो स्थानको भिन्नता हुँदै होइन ।समकालीन समाजका लागि विश्व साहित्यको महत्त्व के छ ? विश्व साहित्यका स्रष्टाले निर्वाह गर्नुपर्ने निश्चित कर्तव्यहरू केही छन् कि ?ओहो, यस्तो कर्तव्यलाई तपाईं कसरी परिभाषित गर्नुहुन्छ ? मलाई लाग्दैन, यो कुरा विश्वस्त पार्ने खालको छ । यो भनेको के हो ? यो भनेको अंग्रेजी, फ्रान्सेली, जर्मन, पुरानो फारसी, चिनियाँ साहित्य हो ? कि यसको अर्थ विश्वमा लेखिएका कुनै पनि साहित्य हो ? पक्कै पनि हरेक व्यक्तिलाई साहित्यको महत्त्व छ । जसै साहित्य लेखिन्छ, मानिसहरू पढ्छन् र केही सिक्छन् । मलाई यस मामलामा विश्व साहित्य भन्ने पदावली पैसा जस्तै उपयोगी हो भन्ने लाग्दैन । रोजीरोटीका क्रममा पैसा हामीलाई हरेक दिन चाहिन्छ । विश्व साहित्य भन्ने पदावली त्यस्तो होइन । तपाईं एउटा किताब उठाएर सोध्न सक्नुहुन्छ त्यसका बारेमा । तर, विश्व साहित्य पदावलि त्यति तुल्य होइन, जति यो सुनिन्छ । विश्व साहित्य को कर्तव्य के हो ? यो कुरा तपाईंले कुन अर्थमा सोध्नुभएको भन्नेमा भर पर्छ । यस प्रश्नका नैतिक आयाम छन् । साहित्यको भूमिका समुदायलाई उन्नत बनाउने हो । कसैले भन्न सक्छ, लेखकले समाजमा प्रचलित परम्परालाई चुनौती दिने हो । त्यो चुनौती प्रत्यक्ष देखिने विचार हुन सक्छ, परिवार, औचित्य, यौन नैतिकता र त्यस्तै अरू विचार पनि हुन सक्छ । अर्कोतिर, त्यसैलाई जनताले अनुशासनविहीन, अनावश्यक र विध्वंशक पनि देख्न सक्छ । लेखकको भूमिका पाठकले मात्र छुट्ट्याउन सक्छ । तपाईंले मूल्यांकन गर्नुअघि यो कुरा लेखकलाई नै छाडिदिनु बेस हुन्छ । लेख्दा र पुस्तक छाप्दा तपाईंको व्यक्तिगत उद्देश्य के हुन्छ ? विशेष उद्देश्य हुन्छ वा तपाईंको मनमा एउटा कथा छ, जुन तपाईंले पाठकलाई भन्नु छ भन्ने मात्र लाग्छ ?उद्देश्य भन्ने शब्द अहंकारग्रस्त सुनिन्छ । म भद्र कुरा लेख्न प्रयास गर्नुको साटो केवल आफूले सक्दो विश्वसनीय तरिकाले लेख्न चाहन्छु । तर, केही कुरा छन्, जसमा म गम्भीर हुन्छु । म आफूले लेख्ने कुरालाई नयाँ आविष्कारका रूपमा दिन चाहन्छु । विश्वमा महिलाको स्थानजस्ता विषयमा लेख्न चाहन्छु भन्दिनँ जब कि त्यो मेरो सरोकारको विषय नै हो । एउटा सैद्धान्तिक उदाहरण, मैले मेरी बहिनीको बिहेबारे लेखेँ भने त्यहाँ मेरी बहिनीबारे लेख्ने खास कुरै हुँदैन । अर्को राम्रो उदाहरण मेरै उपन्यास बाई द सी कसरी लेखेँ भन्नेलाई पनि लिन सकिएला । यसको लेखन अनेक आकांक्षाहरूबाट सुरु भयो । नब्बे दशकको अन्त्यतिर अफगानिस्तानको युद्ध चरम सीमामा पुग्दा लन्डनमा एउटा हवाईजहाज पुग्यो, जुन एक जना यात्रुबाटै अपहरित भयो । यो अफगानिस्तानको आन्तरिक उडान थियो, सम्भवतः काबुलबाट हेरातसम्म । तर, अपहरणकारीले लन्डन पुर्यायो । अथवा इन्धन भर्न त्यहाँ अवतरण गरायो । टीभी समाचारमा देखिएका यात्रुको पहिरन युरोप यात्रामा हिँडेजस्तो देखिन्नथ्यो । सायद उनीहरू आफ्नै देशमा आफन्त भेट्न हिँडेका थिए । अपहरणकारीले अथोरिटीलाई उनीहरू शरण चाहन्छन् भनिदियो, तर बहुमत यात्रुले त्यो चाहेका थिएनन् । एक दिनपछि सबै जनाले शरण मागे । मैले आफैंलाई सोधेँ, त्यहाँका यात्रुमध्ये एक वृद्धले पनि त्यही चाहेका थिए त ? मेरो माग के हो भन्ने वास्तविक कुरा उनले बुझेका थिए त ? मैले बुझेसम्म युवायुवतीका लागि शरणको अर्थ एउटा थियो भने वृद्ध र परिवारका लागि त्यस कुराको अर्थ त्यही थिएन । यसले तपाईंलाई त्यसबारे गहिरिएर सोच्न बाध्य पार्छ । तपाईंलाई त्यसअघि रुचि नभएको कुरामा रुचि जगाउँछ । अन्ततः त्यसले लेखकलाई लेख्न उत्प्रेरित गर्छ । बाई द सी मा यही भएको थियो । यस्तोमा तपाईं लेख्नुभन्दा बढी काम गर्नुहुन्छ । यो घटना र त्यस घटनाबीचको सम्बन्ध देख्न थाल्नुहुन्छ । कुराहरू सरर्र आउन थाल्छन् । यसरी नयाँ कुरा विकसित हुन्छ ।तपाईंको लेखनशैलीमा कसैको वा कुनै कुराको प्रभाव छ ? अथवा आख्यान लेखनमा विशेष केही कुरा वा व्यक्तिको प्रभाव छ कि ?यसलाई म त्यसरी भन्न चाहन्नँ । तान्जानियाबाट सानै उमेरमा म बेलायत आएँ । यहाँ बाहिरिया हुनु, जटिलताहरूसँग जुध्नु, मातृभूमिबाट अलग हुनु आदि कुराले मलाई घचघच्याइरहे । म भर्जिनिया उल्फजस्तो थिइनँ, जसले दस वर्षको उमेरमै लेखक बन्छु भन्ने अठोट गरेकी थिइन् । अरूले जस्तै मैले पनि लेख्न थालेँ । नयाँ पृष्ठ थपिँदै गए र नयाँ प्लट विकसित हुँदै गए । अनि म त्यही विन्दुमा आइपुगेँ जुन म सोच्थेँ । के हो यो ? यो लेखेर के गर्दैछु म ? बल्ल यस स्थितिमा तपार्इं कुराहरू लेख्नु र मात्र लेख्नु बीच फरक भेट्न थाल्नुहुन्छ । म केही लेख्छु, त्यसलाई संगठित गर्दै जान्छु । बल्ल यो मात्र लेख्नु भन्दा माथि पुग्छ किनभने तपाईंले आफैंभित्रबाट बोल्नुपर्ने हुन्छ । कुनै विन्दुमा पुगेर यो उपन्यासजस्तो बन्न पुग्ला, एउटा प्रक्रियामा जाला । प्रयास गर्दै जाँदा चिजमा सुधार हुँदै जाला । अनि तपाईं त्यसमा प्रतिबद्ध हुनुहुन्छ । बल्ल निकास निस्कन्छ । यसरी तपाईं अझै असल बन्ने प्रयास गर्नुहुन्छ र प्रकाशक खोज्न थाल्नुहुन्छ । बल्ल तपाईं लेखक बन्नुहुन्छ ।"
जय भीम: न्यायको संघर्षपूर्ण यात्रा,"आफ्नै किसिमको जीवनपद्धति छ, संस्कार छ, जीविकोपार्जनका लागि गरिने अथाह मिहिनेत छ । तर, अन्न उब्जाउने जमिनको पट्टा छैन । पट्टा छैन भन्नुको अर्थ खेती गर्ने आफ्नो नामको जमिन छैन । जमिनको नाममा मुसा खोज्ने दुलासमेत छैन । राजाकन्नुले इँटा भट्टामा कति इँटा बनायो, उसलाई मेसो छैन । तर, आफ्ना लागि पक्की इँटाको एउटा घर बनाउन नसकेकोमा ठूलै दुःख छ । यो दोष एक व्यक्त्तिको हो ? समाजव्यवस्थाको हो ? या आधुनिक जनताकेन्द्रित भनिएको राज्य व्यवस्थाको ? प्रश्न अनुत्तरित छ । तमिलनाडुका घरहरूमा पसेका सर्प मार्नु आदिवासीहरूको आवश्यकता हो । भूपतिहरूको भूमिमा धान खाने मुसा मार्न आदिवासी ज्ञानको जरुरी छ परन्तु, स्वतन्त्र भारतको आधुनिक राज्य व्यवस्थाले ती आदिवासीलाई न्यूनतम मानिसका रूपमा स्वीकारै गर्दैन । स्थानिय पुलिसप्रशासनको अन्याय, अत्याचार डरलाग्दो छ । आदिवासीहरूले न्याय पाउनु निकै परको कुरा, तिनले नागरिकका सामान्य अधिकार पनि पाउँदैनन् । किनकि, उनीहरू आदिवासी हुन्, दलित हुन् । आदिवासी र दलित हुनुको अर्थ उनीहरू अनागरिक हुन् । उनीहरूसँग नागरिकता छैन । रासनकार्ड छैन । कथम उनीहरूले त्यसको जिकिर गरे स्थानीय सरकारले उनीहरूसँग भोट माग्नुपर्ने र कम से कम निर्वाचनमा भए पनि एकचोटि ढोग्नुपर्ने आंतकले इन्कार गर्छ । इरुलार आदिवासी समुदाय हो, यो समुदायका मान्छेलाई शक्तिले जे गरे पनि हुन्छ । जेलबाट निस्कनेबित्तिकै झूटो मुद्दामा फसाउन मिल्छ । अन्य पुलिस थानामा वर्षौंदेखि थाती रहेको अपराधमा उनीहरूलाई सजाय दिएर थानेदारले मुद्दा फर्छ्योट गर्न मिल्छ । एउटा व्यक्तिउपर दुईवटा मुद्दा नलगाउनु कानुनले कहाँ भनेको छ र ? तमिलनाडुका ती आदिवासीदलितउपर जति पनि झूटा मुद्दा ठोके हुन्छ । चलचित्र जय भीम को सुरुआतमै प्रहरीले केही मानिसलाई तिमी कुन जातिको हौ ? भन्दै जातको अपराधीकरण गरेको दृश्य छ । त्यो दृश्यले भारतको तमिलनाडुको मात्र होइन समग्र भारतीय उपमहाद्वीपको जातिवाद देखाउँछ । कतिपय चलचित्र जीवनजस्तै हुन्छन्, जय भीम उदाहरण हो । राज्य, राजनीनितिक व्यवस्था र समाजले थोपरिदिने सबैखाले अन्यायअत्याचारका भागीदार हुन बाध्य बनाइन्छन् दलितहरू । निर्देशक टीजे ग्यानवेलले निर्देशन गरेको जय भीम सन् १९९३ मा भारतको तमिलनाडु राज्यको इरुलार आदिवासी समुदायमाथि भएको वास्तविक प्रहरी दमन, हिंसा र अत्याचारको यथार्थ जीवनचित्र हो । सरपञ्च ( स्थानीय जनप्रतिनिधि) को घरमा भएको चोरीको आरोपमा प्रहरी इरुलार आदिवासीको बस्तीमा राजाकन्नुलाई समात्न जान्छ । उता जीविकोपार्जनका लागि इँटाभट्टामा मजदुरी गर्न राजाकन्नुले केही दिनअघि नै बस्ती छोडिसकेको हुन्छ । राजाकन्नुको तलासमा प्रहरीले सिंगो आदिवासी बस्तीमा (नेपालको पञ्चायतकालीन र पछि माओवादी द्वन्द्वकालीन समयमा गाउँगाउँमा भएको प्रहरी दमनको झल्को दिनेगरी) वितण्डा मच्चाउँछ । सारा इरुलार आदिवासीमाथि हिंसा र दमन गर्छ । यही बर्बरताबीच पत्नी सेंगेनीको गर्भमा रहेको सन्तानलाई खेलौना लिएर राजाकन्नु गाउँ फर्किन्छ । मोटरसाइकलमा आएका स्थानीय दुई युवक गाउँ फर्किंदै गरेको राजाकन्नुको पछि लाग्छन् चोर भन्दै । अरू मानिसले पनि चोर भन्दै उनलाई गरेको आक्रमण र चारपांग्रे गाडाअघि उनको हात पछाडि बाँधेर देखाइएको तमासा हृदयविदारक छ । नेपालमा बेलाबेला हुने जातीय घटनामा सिंगो समाजै उठेर दलितमाथि भयानक हिंसा गर्छ । त्यही हिंसास्मरण गराउने यो दृश्यले निहत्था आदिवासीप्रतिको समाजको मनोविज्ञान उजागर गर्छ । अन्ततः राजाकन्नु, मोसाकुट्टी र इरुटप्पनलाई चोरीको आरोपमा जेल हालिन्छ । दलित आदिवासीमाथि भएको वास्तविक प्रहरी हिंसाको माध्यमबाट भारतीय संविधानका निर्माता भीमराव अम्बेडकरले भनेझैं बेलायती उपनिवेशबाट स्वतन्त्र भारतले दलित, आदिवासी र अल्पसंख्यकमाथि गरेको उच्च जातीय आन्तरिक उपनिवेशको वृत्तान्त फिल्ममा प्रस्तुत गरिएको छ । फिल्मको सुरुमै बिनाकारण झूटो मुद्दामा फसाउन लागिएको आदिवासीदलितको निरीहपन देखिरहेका एक प्रहरी जवान अर्को प्रहरीलाई सोध्छ, यिनीहरूको गल्ती के हो ? जवाफमा अर्को प्रहरी जवान भन्छ, जन्मिनु नै यिनीहरूको गल्ती हो । जात व्यवस्थाले जर्जर बनाएको भारतीय उपमहाद्वीपमा दलित, आदिवासी र महिलाका लागि जन्म नै भयंकर गल्ती हो, जुन विषय जय भीम ले स्मरण गराएको छ । यसको प्रमाणीकरण त भारतमा सन् १९९३ मा भएको इरुलार आदिवासी समुदायमाथिको अत्याचार र नेपालमा केही वर्षअघिको रुकुम दलित नरसंहारजस्ता घटनाले गरिसकेका छन् । जातीय समाजमा कसरी जातका आधारमा समाजका मानक निर्धारण हुन्छन् ? राम्रोनराम्रो, सज्जनफटाहा र इमानदारबेइमानजस्ता अवधारणा कसरी स्थापित हुन्छन् ? जय भीम ले चलाखीपूर्ण शैलीमा यी प्रश्नमाथि विमर्श गर्छ । एकातिर, चलचित्रमा सरकारी वकिलको किरिदार निर्वाह गरेका वकिल सत्ता, शक्त्ति र समाजका वर्चस्वशालीहरूको भाष्य बोलिरहन्छन् र जातलाई अपराधीकरण अनि अपराधलाई जातीकरण गरिरहन्छन् । अर्कोतिर, इरुलार आदिवासी समुदायका वास्तविक नायक अभियन्तावकिल के चन्द्रुको भूमिका निर्वाह गरेका तमिल चलचित्रका सफल कलाकार सूर्या न्यायका लागि बिद्रोहको भाषा बोलिरहन्छन् । र, उनी स्वतन्त्र भारतको विभेदकारी इतिहासमाथि नै प्रश्न गर्दै भन्छन्, गान्धी र नेहरूलाई त सँगै देखियो, तर अम्बेडकर किन देखिँदैन ? उता, राजाकन्नुलगायत चोरीका आरोपित इरुलार आदिवासी हिरासतमा राज्य संरचनाको आतंक र कानुनको संरक्षणको जिम्मेवारी पाएका प्रहरीको ज्यादती झेलिरहन्छन् यता, वास्तविक घटनाकी सिरोपार्वथी (१९९३ मा भएको घटनाको वास्तविक यौद्धा आदिवासी महिला) चलचित्रमा राजाकन्नुकी पत्नी सेंगेनी दृढ इच्छाशक्त्ति र प्रतिबद्धताका साथ न्यायका लागि संघर्ष गरिरहन्छिन् । यही संघर्षका दरियान उदांगिन्छ, समाजको वास्तविकता, राज्यसंरचनाको अत्याचार, राजनीतिको असलियत अनि जनताका नाममा राज गर्नेहरूको जातिवादी मुखुण्डो । सेंगेनीको संघर्षमा जोडिन आइपुग्छन्, वकिल चन्द्रु, जसको वास्तविक न्यायिक जीवन चलचित्रको रङहरूले पोत्न सम्भवतः कठिन छ । यही समाजले निर्माण गरेको तमाम जातीय र वर्गीय पर्खाल चलचित्रमा देखाएझैं उफ्रेर नाघ्दै न्यायको पक्षमा चन्द्रु अदालतमा वकिलको रूपमा वकालत गर्छन् साथसाथै सडकमा अभियन्ताको रूपमा विद्रोहको मुठ्ठी पनि कस्छन् । कानुनको दर्शन न्याय हुनुपर्ने जिकिर गर्दै उनी भन्छन्, कानुन शक्त्तिशाली हतियार हो तर, मुख्य कुरा यो हतियार कसलाई बचाउन प्रयोग गरिन्छ भन्ने हो ।प्रहरी ज्यादतीकै कारण हिरासतमा रहेका राजाकन्नु र उनका साथीमाथिको प्रहरी हिंसाले चरम सीमा नाघ्छ । हिरासतमै राजाकन्नुको मृत्यु हुन्छ । यो मृत्यु होइन हत्या हो, तर यसलाई छोप्नलाई हरसम्भव प्रयास गरिन्छ । राजाकन्नु र उनका साथीहरू जेलबाट भागेको नक्कली प्रतिवेदनहरू बनाइन्छ र कानुनको आँखा छोप्ने भरमग्दुर प्रयास गरिन्छ । प्रहरी हिरासतमा भएको राजाकन्नुको हत्या चलचित्रमा हेरिरहँदा नेपालमा पनि ०७७ सालमा प्रहरी हिरासतमा मारिएका रौतहटका विजयराम महरा, कैलालीका रोशन विक र धनुषाका शम्भु सदाहरूको झलझली याद आउँछ । तर, दुर्भाग्य राजाकन्नुको न्यायका लागि हेबियस कर्पस (बन्दी प्रत्यक्षीकरण रिट) दर्ता गरेका हुन्छन्, त्यसैको भरमा सेंगेनीको संघर्षको जित हुन्छ । आदिवासीको अधिकारका लागि कानुनी लडाइँ लड्ने एउटा निष्ठावान वकिलको मिहिनेतले सार्थकता पाउँछ । जय भीम ले कमजोर शैक्षिकआर्थिक अवस्थाका आदिवासीदलितप्रति राज्य सत्ता, समाज र राज्यका अन्य संरचना कति अमानवीय र अत्याचारी हुन सक्छन् भन्ने विषयमा बेजोड ढंगले बोलेको छ । वास्तविक घटनामा आधारित भएको हुँदा चलचित्रका आफ्नै सीमा छन् र सामर्थ्य पनि । चलचित्रमा देखाइएका प्रहरी दमन र हिंसाको क्रूरतम दृश्यले सम्भवतः सबै दर्शकको मन दुखाउँछ । तर, निर्देशक टिजे ग्यानवेल भन्छन्, निहत्था दलित र आदिवासीमाथिको अन्याय र अत्याचारमा मौन बस्ने समाज त्योभन्दा बढी क्रूर छ, निर्मम छ ।"
