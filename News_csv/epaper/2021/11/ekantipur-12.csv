शीर्षक,विवरण
जबरालाई चिनाउने ३६ मुद्दा,भ्रष्टाचार ठहर (१ मुद्दा)केशवराज गौतम (नासु)
सर्वोच्चमै कानुन व्यवसायीमाथि धरपकड,"सर्वोच्च प्रांगणमा कानुन व्यवसायी र प्रहरीबीच घम्साघम्सी चलेको थियो । प्रहरीले लाठीसमेत प्रहार गरेका थिए । बल प्रयोगपछि भने कानुन व्यवसायीले प्रहरीलाई धकेलेर सर्वोच्च अदालतको आँगनको बीचसम्म पुर्याएका थिए । प्रहरीले धक्कामुक्की गरेपछि कानुन व्यवसायीले प्रधानन्यायाधीश जबराविरुद्ध नाराबाजी गरेका थिए । प्रधानन्यायाधीश जबराको आदेशमा आफूहरूमाथि सर्वोच्च अदालतको प्रांगणमा नै प्रहरीले लाठी प्रहार गरेको भन्दै बार अध्यक्ष श्रेष्ठले अब राजीनामा नमागेर उनलाई पदमुक्त गर्नॅपर्ने अभिव्यक्ति दिए । सर्वोच्च अदालतमा भ्रष्टाचार, विसंगति र विकृतिको नेतृत्व जबराले गरेको दाबी गर्दै उनले भने, हामीले यसअघि राजीनामा देऊ भन्दै आएका थियौं । अब पदच्युत गरौं । त्यसपछि उनले प्रधानन्यायाधीश जबरालाई सर्वोच्च अदालत प्रवेश रोक लगाउनेदेखि इजलास बहिष्कार गर्नेसम्मको घोषणा गरे । हामीले शान्तिपूर्ण आन्दोलन गर्दै आएका थियौं । आज न्याय प्रशासनका प्रमुख चोलेन्द्रशमशेर जबराले आदेश दिएर हामीलाई धरपकड र हाम्रा साथीलाई घाइते पार्ने काम गरियो त्यसको घोर भर्त्सना गर्छौं, उनले थपे, यसको विरोधमा भोलि सर्वोच्च अदालतमा कुनै पनि बेञ्च नबसोस् । कानुन व्यवसायीसँगको धरपकडपछि सर्वोच्च अदालतमा दंगा प्रहरी र सशस्त्र प्रहरी खटाइएको थियो । सर्वोच्चका प्रवक्ता बाबुराम दाहालले सुरक्षाको दृष्टिकोणले उनीहरू खटिएको बताए । उनले बार नेतृत्वले सर्वोच्च अदालतको सुरक्षा अधिकारीसँग गरेको भद्र सहमति तोडेपछि असहज परिस्थिति सिर्जना भएको प्रतिक्रिया दिए । सर्वोच्चका सुरक्षा अधिकारी र आन्दोलनको नेतृत्व गरिरहेका बीच परिसरभित्र माइक प्रयोग नगर्ने र भद्र हिसाबले प्रदर्शन गर्ने सहमति भएको थियो, त्यो तोडियो, उनले भने । बार महासचिव लीलामणि पौडेलले भने प्रधानन्यायाधीश जबराले कानुन व्यवसायीमाथि प्रहरीद्वारा बल प्रयोग गराएर आन्दोलन दबाउन खोजेको आरोप लगाए । प्रधानन्यायाधीशले मुठभेड गराउन खोजेको जस्तो देखियो । सर्वोच्च अदालतभित्र दंगा र सशस्त्र प्रहरी बारको आन्दोलन दबाउन ल्याइएको हो, उनले भने । यसैबीच बृहत् नागरिक आन्दोलन ले बिहीबार विज्ञप्ति जारी गर्दै सर्वोच्च अदालतभित्र कानुन व्यवसायीमाथि भएको धरपकडको विरोध गरेको छ । विज्ञप्तिमा प्रधानन्यायाधीश जबराविरुद्ध आन्दोलनमा उत्रन सार्वजनिक आह्वान गरिएको छ । प्रधानन्यायाधीश जबरामाथि महाअभियोग लगाउन संसद् र राजनीतिक दललाई र सम्पत्ति छानबिन गर्न सम्पत्ति शुद्धीकरण विभागलाई ध्यानाकर्षण पनि गराइएको छ ।"
जनगणनाको मुख्य प्रश्नमै त्रुटि,"पछिल्लो तथ्यांकअनुसार वाम्बुले भाषा बोल्नेको संख्या १३ हजार ४ सय ७० जना रहेको छ । राष्ट्रिय जनगणना २०७८ बुधबारदेखि सुरु भएको छ । राष्ट्रपति विद्यादेवी भण्डारी तथा परिवारले विवरण टिपाएर जनगणना सुरु भएको हो । केन्द्रीय तथ्यांक विभागका महानिर्देशक नेबिनलाल श्रेष्ठले राष्ट्रपति भण्डारीसँग प्रश्नावली सोधेर ट्याब्लेटमा अंकित गरेका थिए । त्यसअघि योजना आयोगका सदस्य रामकुमार फुयाँल र सचिव केवलप्रसाद भण्डारीले जनगणनाबारे संक्षिप्त चर्चा गरे । त्यसपछि प्रधानमन्त्री शेरबहादुर देउवा परिवार र उपराष्ट्रपति नन्दबहादुर पुन परिवारको छुट्टाछुट्टै तथ्यांक लिइएको थियो । प्रमुख प्रतिपक्ष दलका नेता तथा पूर्वप्रधानमन्त्री केपी शर्मा ओली परिवारको पनि तथ्यांक लिइएको छ । महिला पनि घरमूली हुन्छन् भन्ने पहिलो दिनकै जनगणनाबाट देखिएको छ, निर्देशक लामिछानेले भने, पूर्वप्रधानमन्त्री ओलीको परिवारमा राधिका शाक्य म्याडम घरमूली रहेर जनगणना लिइएको छ । जनगणनाका लागि देशभर ४० हजार गणक र ८ हजार ५ सय सुपरिवेक्षक खटिएका छन् ।"
पीएलाई कार्यवाहक मन्त्री,"स्वतन्त्र, नेकपा, फेरि स्वतन्त्र ः अब कता ? कांग्रेसबाट राप्रपा प्रवेश गरेका मनाङेले प्रदेशसभा निर्वाचनमा मनाङबाट एमालेको सहयोगमा प्रदेश क्षेत्र २ बाट स्वतन्त्र सांसदका रूपमा प्रत्यक्ष चुनाव जिते । सम्पत्ति शुद्धीकरणको मुद्दामा सफाइ पाएपछि उनी स्वतन्त्र सांसदको हैसियतमा संसद् प्रवेश गरे । २०७५ मा नेकपा प्रवेश गरे । पार्टी प्रवेश गरेर लेबी तिरे पनि उनले आफूलाई स्वतन्त्र सांसद नै दाबी गरे । पृथ्वीसुब्बा गुरुङ नेतृत्वको सरकार गिराउन भने उनले निर्णायक भूमिका खेले । पहिला गुरुङकै सरकार जोगाइदिएबापत उनलाई तत्कालीन मुख्यमन्त्री पृथ्वीसुब्बा गुरुङले खेलकुदमन्त्री बनाएका थिए । सांसद बनाइदिएको गुन तिर्न पृथ्वीसुब्बाको पक्षमा उभिएको उनले बताएका थिए तर विश्वासको मत दिन उपस्थित भएनन् । कृष्णचन्द्र नेपालीलाई मुख्यमन्त्री बनाउन भूमिका खेले । मुख्यमन्त्री नेपालीले पनि उनलाई युवा तथा खेलकुदमन्त्रीकै जिम्मेवारी दिए ।अब मनाङमा मन्त्री राजीव गुरुङको राजनीति सकिएको विश्लेषण हुन थालेको छ । गण्डकी प्रदेशका एक एमाले नेताले आगामी चुनावमा मनाङेले कुनै पार्टीबाट पनि टिकट नपाउने ठोकुवा गरे । कांग्रेस पहिले नै छाडेका हुन्, एमालेले आफूलाई घात गर्नेलाई अब टिकट दिँदैन, राप्रपाको कुनै आशा छैन, ती नेताले भने, अब मुख्यमन्त्रीले पूर्वी नवलपुरबाट चुनाव लडाउने वा बाबुराम भट्टराईले समानुपातिक उम्मेदवार बनाउने सम्भावना बाँकी छ । आगामी चुनावमा उनी जनता समाजवादी पार्टी (जसपा) मा प्रवेश गर्ने सम्भावना प्रबल रहेको ती नेताले बताए । मनाङेलाई कांग्रेस गठबन्धनको पक्षमा ल्याउन जसपाकी प्रदेश सांसद धनमाया लामाले भूमिका खेलेकी थिइन् ।"
जोगिएलान् 'नयाँ एमाले का चुनावी क्षेत्र ?,कैलालीमा वामपन्थीलाई सकस कैलालीमा प्रतिनिधिसभा सदस्यका दुईवटा निर्वाचन क्षेत्र रिक्त छन् । २०७४ को निर्वाचनमा कैलाली४ बाट माओवादी केन्द्रका उम्मेदवार लेखराज भट्ट र कैलाली३ बाट निर्वाचित माओवादी केन्द्रकै उम्मेदवार गौरीशंकर चौधरीले एमाले प्रवेश गरेपछि उनीहरू दुवै पदमुक्त भएका थिए । पूर्वमन्त्रीसमेत रहेका भट्टले कांग्रेस उम्मेदवार सुनील भण्डारीलाई १० हजार ३ सय ९९ मत अन्तरले पराजित गरेका थिए । भट्टले ३१ हजार ३ सय ५९ मत पाएका थिए भने भण्डारीले २० हजार ९६० मत पाएका थिए । गौरीशंकर चौधरीले कांग्रेस उम्मेदवार रामजनम चौधरीलाई पराजित गरेका थिए । गौरीशंकरले २४ हजार ८ सय ७९ मत प्राप्त गरी विजयी हुँदा कांग्रेसका रामजनम चौधरीले २० हजार ४ सय ९४ मत प्राप्त गरेका थिए । लेखराज प्रतिनिधिसभामा भिडेका बेला प्रदेशसभा क र ख मा नेकपा एमालेका दीर्घ सोडारी र कृष्णप्रसाद सुवेदी विजयी भएका थिए । त्यसबेला उनीहरू तीनै जनाको संयुक्त प्रतिस्पर्धा भएकाले कांग्रेस कमजोर भएको थियो । भट्टको निर्वाचन क्षेत्रबाट प्रदेशसभामा सोडारी १६ हजार १५ सय ५ मतसहित विजयी भएका हुँदा उनका प्रतिद्वन्द्वी कांग्रेसका यज्ञराज चौधरीले ११ हजार ४ सय २५ मत पाए । यस्तै प्रदेशसभा ख मा एमालेका कृष्ण सुवेदी १६ हजार २२ मतले विजयी हुँदा उनका प्रतिद्वन्द्वी कांग्रेसका हीरादत्त भट्टले ११ हजार ८ सय ३ मत प्राप्त गरेका थिए । अहिले भट्टले माओवादी केन्द्र परित्याग गरेर एमालेमा प्रवेश गर्दा तत्कालीन विजयी उम्मेदवारहरूमध्ये सुवेदीमात्र एमालेमा छन् । सोडारी एकीकृत समाजवादीमा छन् । स्थानीय कार्यकर्ताले अब विगतजस्तो लेखराज भट्टको निर्वाचन क्षेत्रमा एमालेलाई सहज नहुने आकलन गरेका छन् । यस्तै माओवादी केन्द्र परित्याग गरेपछि रिक्त भएको गौरीशंकर चौधरीको क्षेत्र कैलाली३ मा पनि पहिलाको जस्तो अवस्था छैन । त्यसबेला गौरीशंकर चौधरीसहित प्रदेशसभाका दुवै सिटमा वामपन्थी उम्मेदवार विजयी भएका थिए तर प्रदेशसभा सांसद वीरभान चौधरी र अमरबहादुर साउद अलग पार्टीमा छन् । वीरभान साविकको माओवादी केन्द्रमा छन् भने साउद एकीकृत समाजवादीमा छन् । कैलाली३ को प्रदेशसभा ख मा एमालेका साउदले त्यसबेला ११ हजार ८ सय ७७ मत र कांग्रेसका लक्ष्मणबहादुर शाहीले ७ हजार ४ सय ९२ मत पाएका थिए । त्यस्तै प्रदेशसभा क मा माओवादी केन्द्रका चौधरीले नेपाली कांग्रेसका पुरनप्रसाद चौधरीलाई पराजित गरेका हुन् । वीरभानले १५ हजार ८ सय ७३ मत प्राप्त गर्दा पुरनले १२ हजार २ सय ६१ मत पाएका थिए ।
दलहरूको विधान ढाँचा अब एउटै !,"(काठमाडौं)  निर्वाचन आयोगले राजनीतिक दलको विधानमा एक रूपता ल्याउन सबै राजनीतिक दललाई विधानको ढाँचा पठाएर सुझाव मागेको छ । दलहरूको फरकफरक ढाँचामा विधान हुँदा व्यवस्थापन गर्न समस्या भएपछि आयोगले एक रूपता ल्याउन खोजेको हो । १९ परिच्छेदमा ८८ वटा विषय अनिवार्य समेट्नुपर्ने गरी २२ पृष्ठको विधान ढाँचाको मस्यौदा तयार गरेर दलहरूलाई सुझावका लागि पठाइएको आयोगले जनाएको छ । मस्यौदामा केही पक्षलाई अनिवार्य गरिएको छ भने अन्य प्रक्रियालाई दलको निर्णयअनुसार राख्ने गरी खाली छाडिएको छ । आयोगले गरेको प्रयासलाई दलहरूले साथ दिए दलहरूको विधानमा चाँडै एक रूपता आउनेछ । दलका नेताहरूले आफूअनुकूल विधान हेरफेर गर्दै आएकामा आयोगले व्यवस्थित गर्न लागेको हो । विधानमा अधिवेशन, ऐन, कार्यकारिणी वा कार्यकारी समिति, केन्द्रीय समिति, दल, पदाधिकारी, प्रमुख पदाधिकारी, सदस्य, महाधिवेशन, संसदीय दलजस्ता शब्दको अनिवार्य परिभाषा गर्नुपर्ने मस्यौदामा उल्लेख छ । विधानमा बारम्बार प्रयोग हुने शब्दको परिभाषा गर्ने, विधानमा प्रयोग भएको शब्दको सामान्य अर्थभन्दा बढी अर्थ दिने गरी विस्तार गर्नुपरे वा सीमित गर्नुपर्ने भए त्यस्ता शब्दको परिभाषा गर्नुपर्नेछ । विधानमा दोहोरो अर्थ लाग्ने र अमूर्त शब्द राख्दा नेताहरूले आफूअनुकूल व्याख्या गर्ने र विवाद बढ्ने गरेको छ । आयोगले तयार गरेको विधानको ढाँचामा नयाँ पार्टीलाई पनि सहज बनाउन खोजिएको छ । संस्था दर्ता गर्न जिल्ला प्रशासनले विधानको निश्चित ढाँचा तोकेजस्तै व्यवस्था आयोगले पनि दलहरूका लागि गर्न लागेको हो । मस्यौदाअनुसार विधानमा प्रस्तावना, संक्षिप्त नाम र प्रारम्भ, परिभाषा, दलको नाम र कार्यालय, दलको छाप, चिह्न, झन्डा, घोषणापत्र, दलको दर्शन र प्रतिबद्धता, उद्देश्य, नीति कार्यक्रमजस्ता विषय अनिवार्य राख्नुपर्ने हुन्छ । विधानमा यस्ता शीर्षक राखिए पनि भित्र के राख्ने भन्ने अधिकार दललाई नै छाडिएको छ । दलको कार्य सम्पादन र आन्तरिक कामकारबाहीलाई व्यवस्थापन गर्न छुट्टै विधान हुनुपर्छ । विधानमा के समावेश गर्ने भन्ने कानुनमा उल्लेख छ । निर्वाचन आयोगमा दर्ता भएका ९९ वटा दलको विधानको ढाँचा फरकफरक छ । यसलाई व्यवस्थित गरेर एउटा ढाँचा बनाउन खोजिएको आयोगका प्रमुख दिनेश थपलियाले बताए । दलहरूलाई नियन्त्रण र नियमन गर्न नभई संविधान, ऐन र नियमले तोकिएको सामान्य प्रावधानलाई पनि अनिवार्य समेटेर सबैको विधानको ढाँचा एउटै बनाउन खोजिएको हो, उनले भने, दलबाट आएको सुझावलाई समावेश गरेर ढाँचालाई अन्तिम रूप दिन्छौं । ढाँचाको खाका आयोगले निर्धारण गरे पनि त्यसको प्रक्रिया भने दलको सिद्धान्त, विचारअनुसार राख्न सकिने थपलियाले बताए । विधानको परिच्छेद ५ मा सदस्यता प्राप्त हुने तथा गुम्ने अवस्था, नवीकरण शुल्क र अभिलेखसम्बन्धी व्यवस्था राख्नुपर्ने ढाँचा मस्यौदा गरिएको छ । सदस्यता प्राप्तिका लागि योग्यता के हुने भन्ने प्रावधान आयोगले नै निर्धारण गरेको छ । आयोगले सुझावका लागि दलको कार्यालयमा पठाएको ढाँचामा दलको सदस्यता प्राप्त गर्न १८ वर्ष उमेर पूरा भएको नेपाली नागरिक हुनुपर्ने, भ्रष्टाचार, जबर्जस्ती करणी, मानव बेचबिखन, लागूऔषध बिक्रीवितरण तथा निकासी वा पैठारी, सम्पत्ति शुद्धीकरण, अपहरणसम्बन्धी कसुर वा नैतिक पतन देखिने अन्य फौजदारी कसुरमा कैदको सजाय पाएको हुन नहुने उल्लेख छ । त्यस्तै नेपाल सरकार, प्रदेश सरकार, स्थानीय तहको स्वामित्व र नियन्त्रणमा रहेको संस्थाको वहालवाला प्राध्यापक, शिक्षक वा कर्मचारीको पदमा वहाल नभएको हुनुपर्ने प्रस्ताव छ । सार्वजनिक पद धारण गर्दा संविधान तथा कानुन उल्लंघन गरेर दलको सदस्य हुन अयोग्य भएका व्यक्तिलाई पनि सदस्य बनाउन नहुने प्रावधान प्रस्ताव गरिएको छ । राजनीतिक दल ऐनको दफा १४ मा दलको सदस्य हुन यही योग्यता उल्लेख छ । दलहरूले कानुनी व्यवस्था उल्लंघन गर्दै भ्रष्टाचार एवं आर्थिक अनियमिततामा मुछिएका, गुन्डागर्दी र फौजदारी अपराधमा संलग्न व्यक्तिलाई पनि राजनीतिक दलको सदस्यता मात्रै नभई दलको महत्त्वपूर्ण जिम्मेवारीसमेत दिने गरेका छन् । आयोगले तयार गरेको विधेयकको ढाँचाको मस्यौदामा सदस्यता शुल्यता शुल्क, सदस्यता वितरण गर्ने प्रक्रियाजस्ता बुँदा समावेश छन् तर, त्यसबारे दलहरूले फरकफरक प्रावधान राख्न सक्छन् । मस्यौदा हुबहु कार्यान्वयनमा आए दलले केन्द्रीय, प्रदेश, स्थानीय तहको संरचनाबारे विधानमा अनिवार्य उल्लेख गर्नुपर्ने हुन्छ । केन्द्रीय समितिको गठन, उसको काम, कर्तव्य, अधिकार के हुने भन्ने विषय पनि दलले विधानमा उल्लेख गर्नुपर्ने हुन्छ ।"
८३ रुपैयाँमा किनेको पेट्रोल १३६ मा बिक्री,"(काठमाडौं)  नेपाल आयल निगमले पेट्रोल प्रतिलिटर ८३४९ रुपैयाँमा खरिद गरेर उपभोक्ताबाट अचाक्ली कर असुल्दै १ सय ३६ रुपैयाँमा बिक्री गर्ने गरेको छ । निगमले इन्डियन आयल कर्पोरेसन (आईसोसी) बाट नोभेम्बर १ मा ८२२१ रुपैयाँमा खरिद गरेको डिजेललाई सर्वसाधरणले १ सय १९ रुपैयाँमा खरिद गर्नुपर्छ । आयल निगमले भने पेट्रोलमै प्रतिलिटर साढे १७ रुपैयाँ घाटा भइरहेको बताउने गरेको छ । कच्चा तेलको मूल्य र डलरका कारण निगम थेग्नै नसक्ने अवस्थामा पुगिसकेको छ, मूल्य समायोजन नहुँदा निगमसँगै समग्र अर्थतन्त्र नै धराशायी हुने देखियो, निगमका कार्यकारी निर्देशक सुरेन्द्रकुमार पौडेलले भने, विकल्प भनेको मूल्य समायोजन नै थियो । त्यही भएर समायोजन गरियो । पछिल्लो समय डलर र कच्चा तेलको मूल्य बढिरहेकाले आईओसीबाटै महँगोमा इन्धन आउने हुनाले त्यसअनुसार मूल्य बढाउनु बाध्यता रहेको निगमको भनाइ छ । अन्तर्राष्ट्रिय बजारमा इन्धनको मूल्य बढिरहँदा यहाँ कर घटाएर उपभोक्तालाई केही राहत दिन सकिने भए पनि सरकारले चासो दिएको छैन । वैकल्पिक उपाय नखोजी पेट्रोलियम पदार्थको मूल्य निरन्तर बढाउनु भनेको सरकार उपभोक्ताप्रति गैरजिम्मेवार हुनु हो । बजारचक्रमा अत्यधिक दबाब पर्ने काम सरकारले गरेको छ, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, इन्धनमा मूल्यवृद्धिसँगै समग्र बजारमा मूल्य बढ्छ । दैनिक श्रम गरेर गुजारा चलाउनेलाई धेरै समस्या पर्छ । उनले कर घटाएर भए पनि सर्वसाधरणलाई तत्काल राहत दिनुपर्ने बताए । निगमको तथ्यांकअनुसार आईओसीबाट खरिद गरिएको पेट्रोलमा प्रतिलिटर ५७७३ रुपैयाँ कर जोडिन्छ । त्यसबाहेक निगमको खर्चस्वरूप २ रुपैयाँ, ढुवानी भाडा ५ रुपैयाँ र पेट्रोलियम बिक्रेता मुनाफा ५३२ रुपैयाँ जोडिन्छ । यस्तै, डिजेलमा ४०४१ रुपैयाँ कर, निगमको खर्च १५९ रुपैयाँ, ढुवानी भाडा ३७७ रुपैयाँ, पेट्रोलियम बिक्रेता मुनाफास्वरूप ४१७ रुपैयाँ जोडिन्छ । यी सबै जोडर बिक्री गर्दा उपभोक्ता मूल्य उच्च हुन्छ । निगमले घाटा थेग्न नसक्ने भन्दै बुधबार राति १२ बजेदेखि लागू हुने गरी सबै प्रकारका इन्धनको मूल्य बढायो । तर पनि पाक्षिक नोक्सानी २ अर्ब ६२ करोड रुपैयाँ रहेको निगमको दाबी छ । मूल्य समायोजनपश्चात् पनि पेट्रोलमा १७५८ रुपैयाँ, डिजेलमा १३१४ रुपैयाँ र ग्यासमा प्रतिसिलिन्डर ६ सय ५७ रुपैयाँ घाटा छ, निगमका प्रवक्ता विनीतमणि उपाध्यायले भने, मूल्यवृद्धि होइन, स्वचालित मूल्य प्रणालीअनुसार समायोजन गरेको हो । जानकारका अनुसार मूल्य बढी हुनुमा सरकारकै कर प्रमुख कारण हो । दोस्रो, अन्तर्राष्ट्रिय बजारमा भइरहेको मूल्यवृद्धि र डलरको भाउ हो । कोरोनाको दोस्रो लहरसँगै कच्चा तेलको मूल्य थप बढ्ने क्रममा छ । कच्चा तेलको मूल्य बढेर प्रतिब्यारेल करिब ८४ डलर पुगेको छ । डलरले पनि मूल्यमा प्रभाव पारेको छ । डलर बलियो हुँदा भाउ थप बढ्न पुगेको निगमले जनाएको छ । कच्चा तेल र डलरको भाउ बढ्ने क्रम जारी भएकाले सर्वसाधारणलाई राहत दिन एक मात्रै विकल्प कर घटाउनु हो, निगमकै एक अधिकारीले भने, बुढीगण्डकी निर्माण गर्ने भनेर प्रतिलिटर १० रुपैयाँ कर लाग्छ । अहिले त्यही शीर्षकबाट राहत दिन सकिन्थ्यो । निगमका निमित्त नायब कार्यकारी निर्देशक नागेन्द्र साहका अनुसार बुढीगण्डकी आयोजना बनाउने भन्दै सरकारले २०७३ जेठबाट इन्धनमा कर लगाएको थियो । त्यसयता ७८ अर्ब १५ करोड रुपैयाँ संकलन भइसकेको छ । तत्कालीन अर्थमन्त्री विष्णु पौडेलले उपभोक्तालाई अतिरिक्त भार नपर्ने गरी भन्सार बिन्दुमै प्रतिलिटर ५ रुपैयाँका दरले कर लगाउने निर्णय गरेका थिए । सोहीअनुसार निगमले बजेट भाषणको भोलिपल्ट (जेठ १६ गते) देखि रकम संकलन गर्दै आएको छ । बुढीगण्डकी आयोजना निर्माणका लागि रकम सकलन गरे पनि आयोजना निर्माणमा अन्योल छ । त्यसपश्चात् सरकारले शीर्षक परिवर्तन गरेर पूर्वाधर विकास करको नाममा शुल्क उठाउँदै आएको छ । निगमका अनुसार आयात हुने इन्धनमा भन्सार बिन्दुमा नै कर लाग्छ । निगमले पेट्रोल, डिजेल, र हवाई इन्धन (आन्तरिक र अन्तर्राष्ट्रिय) मा प्रतिलिटर ५ रुपैयाँ पूर्वाधार कर लगाउँदै आएको थियो । तत्कालीन अर्थमन्त्री युवराज खतिवडाले उक्त शुल्क बढाएर प्रतिलिटर १० रुपैयाँ पुर्याएका थिए । खतिवडाले नै भन्सार शुल्क पनि प्रतिलिटर १० रुपैयाँ बढाएका थिए । खतिवडाले आर्थिक वर्ष २०७७७८ को बजेट भाषणमार्फत इन्धनको भन्सार शुल्क बढाएका हुन् । भन्सार शुल्क वृद्धिसँगै सर्वसाधारणलाई मासिक थप पौने २ अर्ब रुपैयाँ भार परिरहेको छ । मूल्य बढ्ने क्रम निरन्तर जारी छ, निगमका एक अधिकारीले भने, अहिले कम्तीमा ५ रुपैयाँ कर घटाउँदा धेरै राहत मिल्थ्यो । इन्धनको मूल्य बढेसँगै व्यवसायीले ढुवानी भाडा बढाउन चलखेल गर्छन् । ढुवानी र सार्वजनिक यातायातको भाडा बढेसँगै खाद्यलगायत अन्य वस्तुको पनि मूल्य बढ्ने सम्भावना उच्च हुन्छ । जसले गर्दा कर थप्दा जनताले तिर्न सक्ने क्षमतालाई हेरेर निर्णय गर्नुपर्ने विज्ञहरू बताउँछन् ।कर घटाउन दबाब दिँदैनन् विद्यार्थी संगठनआयल निगमले इन्धनको मूल्य बढाउनेबित्तिकै विद्यार्थी संगठनहरूले विरोध गर्दै आएका छन् । तर इन्धनमा अत्यधिक मात्रामा उठाउने गरिएको कर घटाउन उनीहरूले सरकारलाई दबाब दिने गरेका छैनन् । इन्धनको मूल्य अचाक्ली बढेपछि भारतको केन्द्र सरकारले इन्धनमा लाग्दै आएको अन्तःशुल्क घटाएको छ । केन्द्र सरकारले पेट्रोलमा ५ भारु र डिजेलमा १० भारु अन्तःशुल्क घटाएको हो । राज्यहरूले पनि इन्धनमा लाग्दै आएको भ्याटको दरसमेत कटौती गर्ने निर्णय गरेका छन् । नेपालमा भने न सरकारले कर घटाउन चासो दिएको छ न मूल्यवृद्धिको विरोध गर्नेहरूले कर कम गराउन अर्थ मन्त्रालयलाई ध्यानाकर्षण गराएका छन् । बुधबार सबै प्रकारका इन्धनको मूल्य बढेपछि सत्तारूढ कांग्रेसनिकट नेपाल विद्यार्थी संघले मूल्यवृद्धि खारेज गर्न माग गरेको छ । संघका केन्द्रीय अध्यक्ष राजीव ढुंगानाले बिहीबार विज्ञप्ति जारी गर्दै नेपाल आयल निगमले १५ दिनको अन्तरालमै दुईपटक मूल्यवृद्धि गरेको भन्दै त्यसमा हस्तक्षेप गरी मूल्यवृद्धि खारेज गर्न माग गरेको हो । नेत्रविक्रम चन्द नेतृत्वको नेपाल कम्युनिस्ट पार्टीले मूल्यवृद्धिविरुद्ध देशव्यापी आन्दोलनको घोषणा गरेको छ । अनेरास्ववियुले पनि मूल्यवृद्धि तत्काल फिर्ता गर्नुपर्ने माग गरेको छ । कर घटाएर उपभोक्तालाई राहत दिन सकिन्थ्यो । तर त्यसका लागि कसैले दबाब दिने गरेका छैनन्, उद्योग वाणिज्य तथा आपूर्ति मन्त्रालयका एक अधिकारीले भने ।"
कोप२६ : जलवायु वार्ता वित्त व्यवस्थापनमा केन्द्रित,"(ग्लास्गो, स्कटल्यान्ड)  ग्लास्गोमा जारी जलवायु सम्मेलन (कोप२६) जलवायु परिवर्तनजन्य जोखिम न्यूनीकरणमा आवश्यक पर्ने रकम व्यवस्थापनको मुद्दामा केन्द्रित भएको छ । कोप२६ मा नेपालसहित अतिकम विकसित (एलडीसी), टापु मुलुक र अन्य समस्या भोगिरहेका मुलुकले जलवायु परिवर्तनजन्य जोखिम कम गर्न चाहिने रकम विकसित मुलुकहरूले सहज तरिकाले प्रवाह गर्नुपर्नेमा जोड दिइरहेका छन् । जलवायु वित्त (फाइनान्स) सम्बन्धी वार्ताहरूमा नेपालका तर्फबाट सहभागी भइरहेका वार्ताकार राजु पण्डित क्षेत्रीले वार्तामा जलवायु वित्त कति परिमाणको हुने, कसरी प्रवाह गर्ने र ककसले कति वाचा गर्ने भन्नेमा छलफल भइरहेको जानकारी दिए । जलवायु वित्तमै रस्साकसी चलिरहे पनि निष्कर्ष निस्केको छैन, उनले भने । उनका अनुसार विकसित मुलुकहरूले जलवायु परिवर्तनसम्बन्धी जोखिममा खर्चिने गरी सन् २०२५ पछि वित्त व्यवस्थापन गर्ने बताइरहेका छन् । यसअघि सन् २००९ मा कोपेनहेगनमा भएको कोप१५ मा पनि विकसित मुलुकहरूले सन् २०२० देखि सन् २०२५ सम्म वार्षिक एक सय अर्ब अमेरिकी डलर विकासोन्मुख मुलुकहरूलाई दिने वाचा गरेका थिए । अनुसन्धान र आवश्यकताका आधारमा भन्दा पनि अल्पविकसित मुलुकहरूलाई खुसी बनाउन मात्र उक्त घोषणा गरिएको थियो । त्यो रकम सन् २०२३ मा मात्र प्रवाह हुने विकसित मुलुकहरूले बताउँदै आएका छन् । अहिले भने प्रमाणहरूले नै जलवायुजन्य समस्या बोलिरहेकाले सन् २०२५ पछि यथेष्ट वित्त प्रवाह हुनुपर्छ भनेर अल्पविकसित मुलुकहरूले आवाज उठाइरहेका छन्, क्षेत्रीले भने । कोप२६ सम्म आइपुग्दा जलवायु परिवर्तनका सबै पक्ष मुलुकले जलवायु परिवर्तनसँग जुध्न र समस्या सम्बोधनका लागि आआफ्ना योजना र राष्ट्रिय रूपमा निर्धारित योगदान (एनडीसी) बनाएका छन् । क्षेत्रीले थपे, त्यसरी आकलन गरिएको बजेट विकसित मुलुकहरूले समस्या झेलिरहेका मुलुकहरूलाई उपलब्ध गराउनुपर्छ भन्ने आवाज उठिरहेको छ । उनका अनुसार जलवायु परिवर्तनसम्बन्धी अन्तरसरकारी संस्था (आईपीसीसी) का साथै वैज्ञानिक अध्ययनले पनि जलवायुजन्य विपद्को सामना गर्न पर्याप्त मात्रामा रकम खर्चिनुपर्ने औंल्याएकाले विकसित मुलुकहरूले अब त्यही बाटो पछ्याउनुपर्ने वार्ताकारहरूको जोड छ । कोप२६ मा सहभागी युनिभर्सिटी अफ मियामीका प्रोफेसर जेभियर कोरटाडाले जलवायु परिवर्तनका कारण हिमाली क्षेत्रदेखि सामुद्रिक मुलुकसम्मै असर परिरहेकाले विकसित मुलुकहरूले समस्या समाधानका लागि यथेष्ट मात्रामा वित्त व्यवस्था गर्न तत्पर हुनुपर्ने बताए । वित्त व्यवस्थापनमा शक्तिशाली मुलुकहरू अब पछि हट्नु हुँदैन, उनले भने, जति ढिलाइ गरिन्छ, त्यति नै उचाइमा हिउँ पग्लिन्छ र तल्लोतटीय क्षेत्रमा समुद्रको सतह माथि उठ्छ, जीवनयापन थप कष्टकर बन्नेछ । विकासोन्मुख मुलुकहरूले आईपीसीसीले दिएको चेतावनीप्रति विकसित मुलुकहरू गम्भीर हुनुपर्नेमा जोड दिइरहेका छन् । आईपीसीसीले सम्मेलन सुरु हुनुभन्दा केहीअघि सार्वजनिक गरेको अध्ययन प्रतिवेदनले तापक्रम वृद्धिबाट उत्पन्न मौसमी गतिविधिका कारण विकासशील मुलुकहरूका जनताले धेरै किसिमका विनाशको सामना गर्नुपरेको उल्लेख गर्दै अबका दिनमा मानिसले अकल्पनीय अप्ठ्यारासँग जुध्नुपर्ने चेतावनी दिएको थियो । प्रतिवेदनले अहिले नै वायुमण्डलको औसत तापक्रम औद्योगिक क्रान्तिताकाको भन्दा ११ डिग्रीमाथि पुगिसकेको उल्लेख गरेको छ र यही हिसाबले हरित ग्यास उत्सर्जन जारी रहे पृथ्वीको औसत तापक्रम सन् २०३० भित्रै १५ डिग्री सेल्सियस बढ्ने चेतावनी दिएको छ । ६ वर्षअघि भएको पेरिस सम्झौताले हरितगृह ग्यासको उत्सर्जनमा कमी ल्याई सन् २१०० सम्म विश्वको तापक्रम विश्वव्यापी औद्योगिकीकरण हुनुअघिको तुलनामा सम्भव भएसम्म १५ डिग्रीमा सीमित गर्ने र नसके २ डिग्री माथि बढ्न नदिने लक्ष्य लिएको थियो । जर्मनी, चीन र जापानजस्ता विकसित मुलुकहरूमै पनि बाढीका कारण ठूलो मात्रामा क्षति भएको र त्यस्ता घटना वृद्धि भइरहेको हुनाले अब जलवायुजन्य विपद्बाट कोही पनि बाँकी नरहेको वार्ताकारहरूको भनाइ छ । त्यसैले अब प्रवाह हुने वित्त यथेष्ट हुनुपर्छ र जोखिम भोगिरहेका मुलुकहरूले सहज तरिकाले पाउनुपर्छ भन्नेमा वार्तामा रस्साकसी जारी छ, क्षेत्रीले भने । नेपालले जलवायु अनुकूलन कार्यक्रम सञ्चालनका लागि सन् २०५० सम्म कुल ४७४ अर्ब अमेरिकी डलर आवश्यक पर्ने आकलनसहितको अनुकूलन योजना (सन् २०२१२०५०) गत महिना तयार गरेको छ । उक्त रकममध्ये नेपालले कुल १५ अर्ब अमेरिकी डलर आन्तरिक स्रोत र अन्य बाँकी बाह्य स्रोतबाट जुटाउनुपर्ने भनिएको छ । वन तथा वातावरण मन्त्रालयको जलवायु परिवर्तन महाशाखा प्रमुख राधा वाग्लेका अनुसार जलवायुजन्य हानिनोक्सानी आकलनका लागि राष्ट्रिय कार्यढाँचा बनाइएको छ । कार्यढाँचामा हानिनोक्सानीको लेखाजोखाका लागि सूचकहरूको पहिचान गरिनेछ र तथ्यांक संकलन, विश्लेषण र व्याख्या गरिनेछ । कात्तिक १४ बाट जारी कोप२६ का दौरान जलवायुजन्य जोखिममा रहेका र विपद् सामना गरिरहेका मुलुकहरूले पाउने गरी विभिन्न वित्त (फाइनान्स) घोषणा गरिएका छन् । बिहीबारसम्म अनुकूलन कोष (एडप्टेसन फन्ड) मा ३ सय ५१ मिलियन, अतिकम विकसित मुलुकहरूको कोष (एलडीसीएफ) का लागि ४ सय १३ मिलियन र जलवायु परिवर्तनसम्बन्धी विशेष कोष (एससीसीएफ) का लागि ४ सय १३ मिलियन अमेरिकी डलर घोषणा गरिएको हो ।"
वाग्मतीमा दुई मन्त्री थप,"मकवानपुर (कास) वाग्मती प्रदेशका मुख्यमन्त्री राजेन्द्रप्रसाद पाण्डेले बिहीबार मन्त्रिपरिषद् विस्तार गरेका छन् । कात्तिक ११ मा मुख्यमन्त्रीको शपथ लिँदै चार सदस्यीय मन्त्रिपरिषद् विस्तार गरेका पाण्डेले दोस्रो चरणमा माओवादी केन्द्र संसदीय दलका नेता शालिकराम जम्कट्टेल र नेपाली कांग्रेस संसदीय दलका सचिव निमा लामालाई मन्त्रीमा नियुक्त गरेका हुन् । जम्मकट्टेललाई आर्थिक मामिला तथा योजना र लामालाई स्वास्थ्य मन्त्रालयको जिम्मेवारी दिइएको छ । उनीहरूलाई मुख्यमन्त्री पाण्डे तथा मन्त्रीहरूको उपस्थितिमा प्रदेश प्रमुख यादवचन्द्र शर्माले शपथग्रहण गराएका थिए ।मुख्यमन्त्री पाण्डेले कांग्रेस संसदीय दलका उपनेता कृष्णलाल भँडेल, माओवादी संसदीय दलका उपनेता कुमारी मोक्तान र नेकपा (एस) संसदीय दलका उपनेता कृष्णप्रसाद खनाललाई मन्त्री बनाइसकेका छन् । भँडेललाई भौतिक पूर्वाधार, मोक्तानलाई सामाजिक विकास र खनाललाई आन्तरिक मामिला तथा कानुन मन्त्रालयको जिम्मेवारी दिइएको छ ।"
एमालेलाई महाधिवेशनको चटारो,"(चितवन)  पार्टी केन्द्रीय महाधिवेशनको मिति नजिकिँदै जाँदा चितवनमा एमालेका उच्च तहका नेताहरूको आवतजावत बाक्लिएको छ । बिहीबार एमाले महासचिव ईश्वर पोखरेल, उपमहासचिव विष्णु पौडेल, पार्टी प्रवक्ता प्रदीप ज्ञवाली, स्थायी कमिटी सदस्य रामबहादुर थापा, सुरेन्द्र पाण्डेसहित एमाले केन्द्रीय कार्यालयका सचिव शेरबहादुर तामाङ, शंकर पोखरेललगायतका नेता चितवन आए ।उनीहरूले महाधिवेशनको उद्घाटनस्थल तय भएको नारायणी किनार क्षेत्र अवलोकनपछि सौराहा पुगेर बन्दसत्र गर्ने स्थानको टुंगो लगाए । अरू नेता काठमाडौं फर्किए पनि ज्ञवाली र पाण्डे चितवनमै छन् । एमाले महाधिवेशन मंसिर १० देखि १२ सम्म चितवनमा हुँदै छ । महाधिवेशनको मूल व्यवस्थापन समितिका संयोजक रामबहादुर थापा हुन् भने सहसंयोजक सुरेन्द्र पाण्डे हुन् ।सौराहामा बन्दसत्र कहाँ गर्ने भन्ने निर्क्यौल हुन बाँकी थियो । होटल सेभेन स्टारमा बन्दसत्र गर्ने टुंगोमा पुगेको सहसंयोजक रहेका पाण्डेले बताए । बन्दसत्रका लागि आवश्यक पर्ने हल पनि छ । अपुग भएमा टेन्ट वा डोम बनाउन मिल्ने ठाउँ पनि रहेछ । पार्किङ एरिया पनि भएको, क्याटरिङ सञ्चान गर्ने पर्याप्त ठाउँ भएको हुँदा त्यही होटलमा बन्दसत्र राखौं भन्ने निधो गर्यौं, पाण्डेले भने ।उद्घाटनस्थल नारायणी नदी किनारमा तोकिएको छ । उद्घाटनमा पाँच लाख सहभागी जम्मा गर्ने बताइएको छ । उक्त ठाउँ चितवन महोत्सवजस्ता कार्यक्रमका लागि प्रयोग हुँदै आएको छ । चितवन महोत्सवको आयोजक संस्था चितवन उद्योग वाणिज्य संघका पूर्वअध्यक्ष रहेका सहन प्रधानका अनुसार दिनभरमा ८० हजारसम्म दर्शकले महोत्सव अवलोकन गरेको तथ्यांक छ । कोरोनाको जोखिम कायमै भएको हुँदा बढी जमघट नगरे हुन्थ्यो । संक्रमणको डर त छँदै छ, ट्राफिक व्यवस्थापनमा समस्या पर्न सक्छ । सुरक्षा प्रबन्ध सशक्त ढंगले होस् । तर चितवनमा ठूलो दलको अधिवेशन हुनु आफैंमा अवसर हो, चितवन उद्योग वाणिज्य संघका पूर्वअध्यक्ष रहेका प्रधानले भने । क्षेत्रीय होटल संघ (हान) चितवन सौराहाका कोषाध्यक्ष पनि रहेका बन्दसत्र तोकिएको होटलका सञ्चालक माधव दुवाडी पर्यटकीय क्षेत्रको पहिचान बनाएको चितवनमा एमालेको अधिवेशन हुनु भनेको ठूला कार्यक्रम गर्न जिल्ला सक्षम छ भन्ने सन्देश देशैभर जाने बताउँछन् । यसले पर्यटन विस्तारमा मद्दत नै पुग्ने उनको भनाइ छ । कोभिडले सुस्ताएका बेला जिल्लामा ठूलो कार्यक्रम हुँदै छ । यो हाम्रा लागि अवसर हो, दुवाडीले भने । सम्मेलनमा आउने देशभरका प्रतिनिधिलाई सन्तुष्ट बनाउने गरेर आवास र खानपानको स्तरीय व्यवस्थापनमा होटल व्यवसायीहरू जुटेको उनले बताए । महाधिवेशनको बेला चितवनले गर्ने आतिथ्यको प्रभावले दीर्घकालसम्म असर गर्ने उनको आकलन छ । त्यसैले सबै खाले सेवालाई स्तरीय बनाइने, बन्दसत्र सफल पार्न हरेक सुविधा र पूर्वाधार तयार पार्ने काममा आफू जुटेको उनले बताए । कोरोनाको जोखिमका बेला कार्यक्रम राखेको हुँदा स्वास्थ्य मापदण्ड पालना गराउन आफूहरूले जोड दिएको एमाले नेता पाण्डेले बताए । संक्रमणको जोखिम त छ । तर विश्वभर राजनैतिकका साथै अन्य खाले गतिविधि बढेका छन् । स्वास्थ्य मापदण्ड पालना गरेर हामीहरू अधिवेशन सफल पार्न जुटेका छौं, पाण्डेले भने । सुरक्षा र ट्राफिक व्यवस्थापनलाई चुस्त बनाउन आफूहरू लागिपर्ने उनले बताए । सबै कामको संयोजन गर्न आफू चितवन नै बस्ने उनले बताए । उद्घाटन कार्यक्रमस्थलको सुरक्षा प्रबन्ध र ट्राफिक व्यवस्थापन, बन्दसत्र स्थलको व्यवस्थापन चुस्त बनाउन हामी सबै लागेका छौं, पाण्डेले भने । एमाले अध्यक्ष केपी शर्मा ओली कात्तिक १५ मा चितवन आएर १७ गते फर्केका थिए । त्यो बेला उनले पनि उद्घाटन स्थल र बन्दसत्र स्थल हेरेका थिए । बन्दसत्रमा करिब दुई हजार प्रतिनिधिले भाग लिँदै छन् ।"
५० लाख ठगी गर्ने भारतीय पक्राउ,"काठमाडौं (कास) कास्कीको पोखरास्थित मणिपाल शिक्षण अस्पतालको सेयर दिलाइदिने भन्दै विभिन्न व्यक्तिलाई ठगी गर्ने भारतीय नागरिक काठमाडौंबाट पक्राउ परेका छन् । महानगरी अपराध महाशाखाको टोलीले भारत तमिलनाडु घर भई काठमाडौं बस्दै आएका ४४ वर्षीय शिवम विरुमुथु चेटियारलाई बालुवाटारबाट पक्राउ गरेको हो । प्रहरीका अनुसार चेटियारले आफू अन्तर्राष्ट्रिय रेडक्रस सोसाइटी (आईसीआरसी) को डाइरेक्टरसमेत रहेको झूटा विवरण देखाएर ठगी गर्ने गरेको पनि खुलेको छ । महाशाखाका एसपी कृष्णप्रसाद कोइरालाका अनुसार उनले आफू मेडिकल व्यवसायमा आबद्ध रहेको, मणिपाल शिक्षण अस्पताल खरिद गर्ने भारतीय सेयर होल्डरसँग कुराकानी भई सम्झौता गर्नका लागि एग्रिमेन्ट ड्राफ्टसमेत तयार भइसकेको भन्दै साझेदारी बनाउने प्रलोभनमा नेपाली नागरिकबाट पैसा संकलन एवं जग्गाको लालपुर्जा लिएको, नेपालीका नागरिकता प्रमाणपत्र लिएर त्यसकै आधारमा बैंक खाता खोल्ने र जम्मा भएको रकम हिनामिना गर्नेलगायत आरोपमा उजुरी परेको थियो ।अनुसन्धानका क्रममा उनले विभिन्नबाट गरी ५० लाख रुपैयाँ ठगी गरेको खुलेको छ । उनलाई थप अनुसन्धानका लागि महानगरीय प्रहरी परिसर काठमाडौं पठाइएको छ ।"
"गोरखामा तीन महिनादेखि पहिरो, थुनिए स्थानीय","(लोक्पा, गोरखा)  तिब्बतसँग सीमा जोडिएको चुमनुव्री गाउँपालिकालाई यो वर्ष असारको सुरुमै हिमाली क्षेत्रतर्फ सोझिएको मनसुनी वर्षाले क्षतविक्षत बनायो । त्यसको दुई महिना नबित्दै (साउन ३० बाट) चुमनुव्री६ चुम्चेत र ७ को छेकम्पार प्रवेशद्वार लोक्पामा बग्न थालेको पहिरो अझै रोकिएको छैन ।दिनहुँजसो खसिरहने पहिरोले अजंगको डुयुखोला भीर आधा भासिइसकेको छ । ठूला रूख र ढुंगासहितको पहिरोले गाउँ प्रवेश गर्ने एकमात्र पैदलमार्ग पुरिएपछि दुई वडाका ७ सय घरपरिवार गाउँमै थुनिएका छन् । यही कात्तिक १४ मा पनि डुयुखोलाको शिरबाट रूख, ढुंगा र गेग्रानसहितको पहिरो करिब ५ सय मिटर तलको स्यारखोलामा बज्रियो । बर्खामा पानी पर्दा खस्थ्यो, अहिले सुक्खा पहिरो झरिरहेको छ, पानी परे पनि डर, घाम लागे पनि डर, लोक्पाकी छेवाङ डोल्माले भनिन्, कहिलेकाहीं दिनमै १५२० चोटिसम्म पहिरो खस्छ । रातभर पहिरोको डङडङ आवाजका कारण कति दिन त घर छाडेर भागेको उनले सुनाइन् । घर जत्रा ढुंगा झर्छन्, यो पहिरोले रात, दिन भने पो, उनले भनिन्, मस्त निद्रामा परेका बेला डङडङ आवाजले झसंग हुँदै बिउँझाइरहन्छ । घर थर्किरहन्छ । नजिकै पहिरो आइपुग्यो कि भनेर लाइट बाल्यो, हेर्यो, फेरि सुत्यो । डोल्माको घरबाट डुयुखोलाको पहिरो करिब एक किलोमिटर दूरीमा पर्छ । कोभिड खोप लगाउन साउन ३० मा चुम्लिङ पुगेकी डोल्मा भदौ १ मा यही पहिरो छल्दै घर फर्किएकी थिइन् ।उनले पहिरोका कुरा सुनाउँदै गर्दा दिनभर बारी पसेका स्थानीय भेला भइसकेका थिए । कात्तिक दोस्रो साता छेकम्पार र चुम्चेत पुग्न लागेका १२ स्थानीय बासिन्दा र पर्यटक लोक्पामा रोकिएका थिए । दिनभर रुँघेर बस्दा पनि पहिरो नरोकिएपछि वाक्क भएका आगन्तुकले प्रश्न तेर्स्याए, कति भयो पहिरो झरेको ?लोक्पाका एक स्थानीयले जवाफ फर्काए, ३ महिना । यस्तो भइसक्दा पनि सरकारी निकायले पहिरोबारे वास्ता नगरेकामा आफूहरूलाई चित्त दुःखेको डोल्माकी छिमेकी कान्छी गुरुङले बताइन् । हामी यत्रो आपत्मा पर्दा पनि कोही आएन, उनले भनिन्, सरकारलाई हाम्रो वास्तै छैन । यस्तो निरन्तरको पहिरोको अध्ययन गरेर त्यस क्षेत्रमा बस्ती सुरक्षित भएनभएको जाँच्नुपर्ने लोक्पावासीको माग छ । पहिरोले लगेको गोरेटो बाटोसम्म भए पनि सरकारले बनाइदिए हुन्थ्यो, कान्छीले भनिन्, पक्की पुल, चिल्लो सडक चाहियो भनेका पनि होइनौं, दुर्गमको ठाउँ छ, हिँड्ने बाटो मात्र बनाइदेऊ न सरकारभन्दा हाम्रो कुरा कसले सुनिदिने ? चुमभ्यालीअन्तर्गत पर्ने छेकम्पार र चुम्चेतमा बर्खा अघिसम्म उपभोग्य सामग्री खच्चडबाट ढुवानी हुन्थ्यो । भदौ १ मा लोक्पाकै पहिरोमा १६ वटा खच्चड पुरिए । चार खच्चड पहिरोमा च्यापिएर छट्पटाउँदै बस्दा पनि उद्धार हुन सकेन । गोठालाले भने पहिरोको आवाज सुनेपछि भागेर ज्यान जोगाए । भदौ २ पछि दुई वडामा नुन, तेल र चामल पुर्याउने खच्चडको आवतजावत ठप्प छ । तीन महिनादेखि उपभोग्य सामग्री ढुवानी नभएको यस क्षेत्रमा खाद्यान्नको हाहाकार छ । बाँकी रहेका चामल, नुन, तेल, चिनीलगायतका सामग्री सकिएपछि गहुँको ढिँडो र फापरको रोटी खाएर स्थानीयले छाक टारेका छन् ।असोज ८ मा गुम्बा उद्घाटनका लागि हेलिकोप्टरबाट सिप्चेत पुगेका गृहमन्त्री बालकृष्ण खाँणले बाटो खुलाउन पहल गर्ने आश्वासन दिएका थिए तर त्यसको एक महिना बित्दासम्म बाटो खुलाउने सुरसार छैन । स्थानीयले गृहमन्त्री, अर्थमन्त्री र गण्डकी प्रदेशका मुख्यमन्त्रीसम्म पुगेर पहिरोले भोगेका गाउँका व्यथा सुनाइसके । सबै ठाउँबाट उनीहरूले आश्वासन पाएका छन्, योजना पाएका छैनन् । सदरमुकामबाट कम्तीमा तीन दिनमा पुगिने लोक्पाको पहिरोबारे सरकार बेखबरजस्तै छ । तिनै तहका सरकारबाट एक जना पनि प्रतिनिधि तथा प्राविधिक स्थलगत अध्ययनका लागि कात्तिक तेस्रो सातासम्म लोक्पा पुगेका छैनन् ।वडा, पालिका र प्रशासनको लगातारको ताकेतापछि गृह मन्त्रालयले सेनाको हेलिकोप्टरमार्फत भदौ २४ मा ९३ क्विन्टल चामल छेकम्पार र चुम्चेत पठायो तर अपर्याप्त भएपछि प्रतिघर १३ केजीका दरले मात्र वितरण भएको चुमनुव्री६ का वडाध्यक्ष लोप्साङ लामाले बताए । हेलिकोप्टरमार्फत चामल आइपुगेपछि सरकारले राहत दियो भनेर हल्ला चल्यो, उनले भने, सरकारले ढुवानी मात्रै बेहोरेको हो, चामलको पैसा सबै घरधुरीबाट उठाएर बुझाएका हौं । ३० केजीको १५ सयका दरले रकम उठाएर खाद्यान्नका कर्मचारीलाई रकम दिएको उनले बताए । प्रतिघर १३ केजी चामलको ढुवानी अनुदानबाहेक सरकारका तर्फबाट कुनै सहायता नपाएको स्थानीयको गुनासो छ । मूल समस्यातिर ध्यान दिए मात्र पनि हुने, उनले भने, भोकले मर्ने बेला भइसक्यो, खाद्यान्नको प्रबन्ध गरेमात्र पनि हुन्थ्यो ।दुर्गममा सहुलियत दरमा चामल उपलब्ध गराउन स्थापना भएको खाद्यको डिपो गाउँपालिकाको केन्द्र फिलिममा छ । फिलिमको डिपोबाट छेकम्पारमा खच्चडमार्फत चामल पुर्याउन झन्डै ३ दिन लाग्छ । डिपोसम्म झर्न पनि स्थानीयलाई यही लोक्पाको पहिरोले रोकेको छ । गाउँपालिका कार्यालय, खाद्यान्नको डिपो सबै फिलिममा छ तर त्यहाँसम्म झर्न सकेका छैनौं, छेकम्पारका छाङ लामाले भने, चाँडो तल झर्नुपर्ने अत्यावश्यक काम परेका एकाध मान्छे यही पहिरो भएर पनि हिँडेका छन्, खच्चडचाहिँ हिँडाउनै सकिएन । निरन्तरको पहिरोका कारण सरकारी तवरबाट हुने नियमित सेवा अवरुद्ध बनेको छ । कर्मचारी पहिरो छलेर कार्यक्षेत्र पुग्न सकेका छैनन् । चुम्चेतमा २ सय ८० घर छन् । वडा कार्यालय चुम्लिङमा छ । वडाध्यक्ष लामाको घर लोक्पाबाट चुम्लिङ पुग्न २ घण्टा पैदल यात्रा गर्नुपर्छ । लोक्पा र सर्दी भीरको पहिरोका कारण तीन महिनायता वडा कार्यालय पुग्न नसकेको उनले गुनासो गरे । दुईतीनपटक कार्यालय जान प्रयास गरें, पहिरोको मुखमा पुगेपछि फर्कनुपर्यो, उनले भने । पालिका केन्द्र फिलिम र सदरमुकाम पुग्न सिफारिस लिनेहरूले एक दिन दूरीको घुमाउरो बाटो प्रयोग गरेर वडाध्यक्षलाई भेट्ने गरेका छन् । अत्यावश्यक कामका लागि आउजाउ गर्ने स्थानीय पहिरो छल्न १० घण्टाभन्दा बढी हिँडेर गाउँपालिका केन्द्र फिलिमरानादोर्जुङ, इङ्गुलिङ खोला हुँदै चुम्चेत पुग्ने गरेका छन् । रानाबाट इङ्गुलिङ खोलासम्म बस्ती छैन । लोक्पाको यो बाटो जाँदा चार घण्टामा चुम्चेत पुगिन्छ, घुमाउरो बाटो १० घण्टा लाग्छ, लामाले भने, उकालो बेस्सरी छ, त्यही पनि बाटो राम्रो भइदिए त हुने, भीरमा गोरेटो बनाउँदै जाने हो ।स्थानीय बासिन्दा वैकल्पिक मार्गको खोजीमा छन् । लोक्पा पहिरो सामुन्नेको हार्कन डाँडाबाट वैकल्पिक मार्ग खोल्न सके आउजाउ र दैनिक उपभोग्य सामग्री ढुवानीमा सहज हुने वडाध्यक्ष लामाले सुनाए । लोक्पा र सर्दी भीरमा दुईवटा झोलुंगे पुल राखेर, हार्कन डाँडामा विस्फोटक पदार्थको सहायताले करिब डेढ किलोमिटर पहरा फुटाएर बाटो बनाउने एउटै विकल्प छ, उनले भने, यसका लागि वडा र गाउँपालिकाको बजेटले धान्दैन, करोडौं खर्च लाग्छ । प्राविधिक आएर निरीक्षण पनि गर्नुपर्यो । सरकारको भर पर्नुबाहेक विकल्प छैन । दुईवटा पहराबीचको पैदलमार्ग भएकाले उक्त विकल्पका लागि प्राविधिक निरीक्षण आवश्यक रहेको उनले बताए । लोक्पा पहिरोबाट एक किलोमिटरको दूरीमा रहेको सर्दी भीरको क्यान्टिलिभर (भीरमा खोपेर बनाइएको) पुलमा पनि बर्खाको पहिरोले क्षति पुर्याएको छ । लोक्पाको पहिरो कट्न नसक्दा क्यान्टिलिभर पुलको मर्मत हुन सकेको छैन । पहिरो रोकथाम वा वैकल्पिक मार्ग निर्माणका लागि सरकारका तर्फबाट कुनै पहल नहुँदा दैनिकी थप कष्टकर बन्दै गएको स्थानीय बताउँछन् । यही हिउँदमा यो बाटो नबने बर्खामा झनै समस्यामा पर्छौं, लोक्पाका शेराप गुरुङले भने, चाँडो प्रक्रिया सुरु गरेर बर्खाअगावै हिँड्ने बाटो बनाउन पाए हुन्थ्यो । पैदलमार्ग अवरुद्ध भएपछि आकस्मिक उपचारका लागि हेलिकोप्टर चार्टर गर्नुको विकल्प नरहेको छेकम्पारका छाङले दुखेसो पोखे । चुमभ्याली अहिंसा क्षेत्रको पर्यटकीय नमुना गन्तव्य बन्दै थियो, होटल व्यवसाय आम्दानीको स्रोत थियो, उनले भने, अहिले पर्यटक आउन सकस छ, आम्दानीको बाटो पनि गुम्दै गयो, सबैतिर समस्यामा पर्यौं । कोरोना जोखिम अघिसम्म तिब्बती सीमा बजारबाट स्थानीयले उपभोग्य सामग्री खरिद गर्थे । दुई वर्षयता चीन सरकारले सीमा बन्द गरेपछि तिब्बतबाट खाद्यान्न ढुवानी हुन सकेको छैन । माथि बोर्डर बन्द छ, तल पहिरोले छेक्यो, उनले भने, आउँदो बर्खाअगावै नेपाल सरकारले ठोस योजनासहित प्राविधिकबाट अध्ययन गराएर पहिरो रोकथाम वा वैकल्पिक मार्गको व्यवस्था गरिदिए राहत हुन्थ्यो । तत्कालका लागि फिलिमसम्म खच्चडबाट खाद्यान्न ढुवानी गरी छेकम्पार र चुम्चेतसम्म हेलिकोप्टरबाट पुर्याइदिए दैनिकी सहज हुने उनले बताए । गोरखा बजारबाट बोक्दा ढुवानी भाडा महँगो, फेरि थोरै ढुवानी हुँदोरहेछ, उनले भने, फिलिमबाट हेलीले बोके धेरै खाद्यान्न पाउँथ्यौं कि भन्ने आशा हो । लोक्पाको पहिरोको विकल्प खोज्न गाउँपालिकाका प्राविधिकसहितको अध्ययन टोली खटाइएको प्रमुख प्रशासकीय अधिकृत भीमसेन श्रेष्ठले बताए । अहिलेको अवस्था हेर्दा वैकल्पिक मार्ग निर्माणका लागि पालिकाको बजेटले धान्दैन, उनले भने, मुख्यमन्त्री कार्यालयमा पनि आवश्यक बजेट व्यवस्था गर्न आग्रह गरेका छौं, गाउँपालिकाका तर्फबाट गर्न सक्ने पहल भइरहेको छ ।"
बाढीपीडित त्रिपालमै,"गोरखा (कास) चिसो बढ्दै जाँदा उत्तरी गोरखाको चुमनुव्री गाउँपालिका३ सल्लेरीका ७० वर्षीय थरपति गुरुङको गुजारा थप कष्टकर बन्दै छ । भएका अन्न, लत्ताकपडा मात्रै होइन जग्गा धनीपुर्जा र नागरिकतासमेत असार १ को बूढीगण्डकीको बाढीमा घरसँगै बगेर गयो । अहिले उनी त्रिपालमा दिन गुजार्दै छन् । राहतमा पाएको अलि कति चामल, चाउचाउ, बिस्कुट र दाललाई फारु गरेर खाइरहेको उनले बताए । वृद्ध अवस्थाका त्रिपालमुनिको एक्लो जीवन सकसमा काटिरहेका उनले भने, चोयाको काम जानेको छु, डोको, बारबन्देज बुन्छ, दुई चार पैसा त्यहाँबाट पनि आउँछ । चार महिनाअघि रातको समयमा बूढीगण्डकीको बाढी बस्तीतर्फ सोझिँदा घरभित्रका सामान केही पनि निकाल्न नपाएको उनको गुनासो छ । ज्यान जोगियो, अरू केही जोगिएन, उनले भने, कोदालो, हँसिया भाँडाकुँडा सबै बगायो, मेला जानलाई कुटो कोदालो पनि अब कसरी किन्ने ? घरभित्र बाकसमा राखेको लालपुर्जा र नागरिकतासमेत झिक्न नपाएको उनले सुनाए । नागरिकताचाहिँ चाँडो बनाउनुपर्ने छ, उनले भने । बाढीले सल्लेरीका दुई घर बगाएको छ । चार घर बस्नै नमिल्ने गरी भत्किएका छन् । दुर्गमको सल्लेरी गाउँका बाढीपीडित घर बगाएपछि चार महिनादेखि त्रिपाल र छिमेकीको शरणमा छन् । लक्षिमन गुरुङका चार परिवारलाई चार महिनादेखिको त्रिपालको बसाइँ भारी बनेको छ । दस वर्षअघि पैयुँमा पहिरो गएपछि गुरुङ सुरक्षित ठाउँ खोज्दै सल्लेरी झरेका थिए । २०७२ वैशाखको भूकम्पले सल्लेरीका घर बाँकी राखेन । भूकम्पपछि बनाएको घर पनि असारको बाढीले भत्काइदिएको उनले दुखेसो पोखे । असार १ गते उनी दाउरा चिर्न गएका थिए । फर्किंदा रात पर्यो । घर आइपुग्दा बूढीगण्डकीको बाढी बस्तीतर्फ सोझिएर घर हल्लिरहेको थियो । भित्र पस्नै पाइएन, त्यो दिन थोत्रो पाल लिएर डाँडामा सुत्न गयौं, उनले सुनाए, बिहान ६ बजे त घर लगिसकेछ, खाने, लाउने, ओड्ने केही झिक्न पाइएन । बाढीले सल्लेरीका १७ घरधुरी विस्थापित बनेका थिए । वर्षा कम भएसँगै क्षति नपुगेका घरका स्थानीय भने गत असारमै घरमा फर्किएका छन् । घरवारविहीन बनेकाहरू भने समस्यामा छन् । पालमुनि चार महिना गुजार्नै गाह्रो परिसक्यो, स्थानीय सुन्दर गुरुङले भने, त्रिपालमुनि सधैं बस्न सकिन्न रहेछ, भदौयता भत्किएको घरमा राखनधरन गरेर छिमेकीको घरमा सुत्न थालेको छु । सुरक्षित ठाउँमा सार्नका लागि पालिकासँग उनले माग गरेका छन् । बूढीगण्डकीको कटानले १८ घरधुरी रहेको सल्लेरी बस्ती पुरै जोखिममा छ । हिउँदयाममा नै तटबन्धको व्यवस्था नगरे आउँदो बर्खामा थप भयावह स्थिति आउने स्थानीय बताउँछन् । यसै वर्ष बस्ती छेउको जग्गा कटानमा परिसकेको छ । बाढीपीडितको व्यवस्थापनको लागि पहल भइरहेको गाउँपालिकाका अध्यक्ष धनबहादुर गुरुङले बताए । विस्थापितलाई सल्लेरीमा घर बनाएर अब अर्थ छैन, सुरक्षित ठाउँमा सार्न अध्ययन भइरहको छ, उनले भने, सुरक्षित ठाउँमा सार्न गाउँपालिकाले पनि बजेट छुट्याएको छ । अध्ययनको काम सकेर व्यवस्थापनमा लाग्छौं ।"
बझाङमा खानेपानी संकट,"(बझाङ)  कात्तिक पहिलो साता खप्तडछान्ना गाउँपालिका१, मसुराडी गाउँकी काली कामीको घर पहिरोले बगायो । चार बालबच्चासहित आफ्नो ज्यान जोगाउन सफल उनी अहिले छिमेकीको चर्केको घरमा बसिरहेकी छन् । आफन्तले दिएको लुगा र खाद्यान्नको भरमा उनलाई बिहानबेलुका हातमुख जोर्ने चिन्ता त छँदै थियो । त्यसैमाथि पानी कहाँबाट ल्याउने भन्ने पिरलो थपिएको छ । गाउँको चारैतिर पहिरो खसेर मसुराडी गाउँको खानेपानी आयोजना पूर्ण रूपमा क्षतिग्रस्त भयो । त्यसयता यहाँका २२ परिवार मुक्त हलिया भारी वर्षापछि पहिरो नजिकै निस्किएको भलको पानी पिउँदै आएका थिए । अब भलको पानी सुकिसक्यो । नजिकै अर्को मुहान कतै छैन, कामीले भनिन्, भएभरको घर र सम्पत्ति त पहिरोमा परेकै थियो । अब पानी खान पनि नपाइने भयो । भलको पानी सुकेपछि यो गाउँका बासिन्दा २ किलोमिटर टाढा रहेको खोलाको धमिलो पानी खाइरहेको उनले बताइन् । खप्तडछान्ना४, डिम्मरतोला गाउँको अवस्था पनि यस्तै छ । बेमौसमी वर्षापछि आएको बाढीले खानेपानी योजनाका सबै संरचना बगाएपछि पाँच किलोमिटर टाढा पुगेर पानी ल्याउनुपर्ने बाध्यता रहेको स्थानीय अर्जुन थापाले बताए । अहिले गाउँभरिका सबैको काम नै पानी बोक्ने भएको छ, उनले भने, एक गाग्री पानी ल्याउन दिनभरजसो लाग्छ । अरू काम छोडेर भए पनि पानी त खानैपर्यो । जयपृथ्वी नगरपालिका१, पिमी गाउँमा पनि कात्तिकअघि पानीको दुःख थिएन । भर्खरै करिब १ करोड लगानीमा निर्मित भेरा खानेपानी योजनाका धाराबाट चौबिसै घण्टा पानी आउँथ्यो । केही परिवारले पहिला नै निर्माण भएको गौडा खानेपानी योजनाका धाराबाट पानी खान्थे । कात्तिकमा आएको पहिराले भेरा खानेपानी योजनाको मुहान नै बगाइदियो । गौंडा खाने पानी योजनाको पाइप दर्जनौं ठाउँमा पहिरोले बगाएपछि दुवै योजना बन्द भए । यो गाउँका करिब २ सय परिवार अहिले वर्षात्पछि आएको भलको पानी खान बाध्य छन् । प्रदूषित पानीको प्रयोग गरेका कारण कात्तिक पहिलो सातादेखि नै यो गाउँमा पानीजन्य संक्रमण फैलिन थालेको स्वास्थ्यकर्मीहरूले बताए । खानेपानी बन्द भएपछि पानीजन्य संक्रमणका बिरामी चारपाँच गुणा बढेका छन् । रुघाखोकी, झाडापखाला, आउँ र टाइफाइडका बिरामी पहिला दिनमा एक दुई जना मात्रै आउँथे । अहिले दिनमै ४०५० जना आउने गरेका छन्, कैलाश स्वास्थ्य चौकीका अहेव धीरेन्द्र खड्काले भने, फोहोर पानी खाएकै कारण रोग फैलिएको हो । बिरामीको संख्या बढेसँगै स्वास्थ्य चौकीमा औषधि अभाव हुन थालेको उनले बताए । अहिले बझाङको साइपाल गाउँपालिकाबाहेक अरू ११ पालिकाका अधिकांश गाउँमा खानेपानीको संकट छ । अधिकांश गाउँका बासिन्दाले वर्षापछि निस्केको भलको पानी खाइरहेको भए पनि भल सुकेपछि खानेपानीको जिल्लाभरि नै हाहाकार भएको छ । खप्तड छान्ना गाउँपालिकामा मात्रै ६६ वटा खानेपानी योजनामा क्षति भएको पालिकाका सूचना अधिकारी ऐनबहादुर रोकायाले बताए । पालिकाभर खानेपानी योजना क्षतविक्षत हुँदा करिब २ हजार ४ सय परिवारका १ हजारभन्दा बढी स्थानीय स्वच्छ खानेपानीबाट वञ्चित भएको उनले बताए । कुनै खानेपानी योजनाको मुहान नै पहिरोले बगाएर लगेको छ भने कुनैको मुहान खोलाले बगाएको छ । कतिपयको मुहान नै कहाँनिर थियो भनेर थाहै नहुने अवस्था भएको थलारा गाउँपालिका ग्रामीण जलस्रोत व्यवस्थापन परियोजनाका जलस्रोत अधिकृत छत्र जोशीले बताए । कुनै योजनाको ट्यांकी छैनन् । पालिकाको खानेपानी सञ्जाल पूरै ध्वस्त भयो भन्दा हुन्छ, उनले भने । थलारा गाउँपालिकामा ५० भन्दा बढी खानेपानी आयोजना बाढीपहिरोले क्षतिग्रस्त हुँदा २ हजार ५ सयभन्दा बढी परिवार भल, कुलो, खोलाको पानी खाइरहेका छन् । कतिपय गाउँमा त परम्परादेखि नै पानी खाइरहेका कुवा र धाराहरूको पनि नामोनिसान छैन, उनले भने । बेमौसमी वर्षासँगै आएको बाढी र पहिरोले खानेपानीका मुहान, इन्टेक, रिजर्भ्वायर ट्यांकी, पाइपलाइन, धारा क्षतिग्रस्त भएपछि जयपृथ्वी र बुङ्गल नगरपालिका, खप्तडछान्ना, बित्थडचिर, केदारस्युँ, थलारा, छबिस पाथीभेरा, दुर्गाथली, सुर्मा, तल्कोट र मस्टा गाउँपालिकाका दर्जनौं गाउँमा खानेपानीको संकट सुरु भएको हो । गाउँको खानेपानी पहिरो बगाएपछि तीन घण्टा टाढाको खोलाबाट पानी बोकेर खाइरहेका छौं, थलारा गाउँपालिका२ ऐनवाडाकी धनादेवी कुँवरले भनिन्, गाउँको कुवा पनि पहिरोले पुरेपछि बिजोग भएको छ । खानेपानीको यस्तो संकट त कहिल्यै भएको थिएन । कतिपय खानेपानी आयोजना मर्मतपछि सञ्चालन गर्न सकिने भए पनि धेरैजसोको मुहान नै बगेकाले पुनर्निर्माण गर्नसमेत समस्या भइरहेको पालिकाहरूले जनाएका छन् । कुनैकुनै गाउँमा पाइप मात्रै बगाएको छ । त्यहाँ हामीले नयाँ पाइप दिएर मर्मत गर्न लगाएका छौं, खप्तडछान्ना गाउँपालिकाका अध्यक्ष बर्क रोकायाले भने, मुहानै बाँकी नरहेको ठाउँमा कसरी पानी ल्याउने भन्ने चिन्ता बढेको छ । खानेपानीका संरचना क्षतिग्रस्त हुँदा महिलालाई निकै दुःख भएको केदारस्युँ गाउँपालिकाकी उपाध्यक्ष निशा ठगुन्नाले बताइन् । महिलाहरूले राति सुत्न पाएका छैनन् । आधा रातमा उठेर पानी भर्न दौडादौड गर्नुपर्ने अवस्था छ, उनले भनिन्, सम्भव भएका ठाउँमा पहिरोले च्याप्पेका पाइप निकालेर भए पनि पानी चलाउने प्रयास भइरहेको छ । धेरैजसो गाउँमा त्यो पनि सम्भव छैन ।विपत्का कारण जिल्लाभरि शुद्ध पिउने पानीको अभाव भएकाले पानीजन्य संक्रमण फैलिने जोखिम छ । जिल्ला अस्पताल बझाङका डा देवेन्द्र कठायतले पानीजन्य संक्रमण बढ्न नदिन प्रदूषित पानी प्रयोग गरिरहेका बासिन्दालाई तत्काल सरकारले पानी शुद्धीकरण गर्ने औषधि वितरण गर्नुपर्ने बताए । त्यो हुन सकेन भने पानी उमालेर खान सक्यो भने मात्रै पनि संक्रमण निकै कम हुन्छ । सोझै प्रदूषित पानी पिउँदा संक्रमण फैलिने खतरा छ, उनले भने । बाढीपहिरोले खानेपानीका संरचनामा क्षति पुर्याउँदा जिल्लामा २० हजारभन्दा बढी घरधुरीमा खानेपानीको संकट देखिएको प्रारम्भिक अनुमान भए पनि यकिन तथ्यांक आउन सकेको छैन । १२१३ वटा निवेदन आएका छन् भन्ने सुनेको छु । बाँकी विवरण आउँदै छ, खानेपानी व्यवस्थापनको जिम्मा लिएको खानेपानी तथा सरसफाइ डिभिजन कार्यालय डडेलधुराअन्तर्गतको फिल्ड कार्यालय बझाङका प्रमुख भक्तबहादुर खड्काले भने, सबै जानकारी विपद् व्यवस्थापन समितिमा हुन सक्छ । उनले खानेपानीमा भएको क्षतिको विवरण राख्नुपर्ने जिम्मेवारी आफ्नो कार्यालयको भए पनि सबैतिरबाट नआएकाले राख्न नसकिएको बताए । यता, विपद् व्यवस्थापन समितिका अध्यक्षसमेत रहेका प्रमुख जिल्ला अधिकारी मोहन अधिकारीले खानेपानी तथा सरसफाइ डिभिजन कार्यालयले लापरबाही गरेका कारण क्षतिको विवरण आउन नसकेको बताए । पालिकाहरूसँग बुझ्दा २० हजारभन्दा बढी परिवार समस्यामा परेको प्रारम्भिक जानकारी आएको छ । यसको डाटा ल्याउने खानेपानीको अफिसले कामै गरेको छैन । बझाङको खानेपानी व्यवस्थापन हेर्ने मुख्य कार्यालय डडेलधुरामा रहेका कारण पनि यस्तो समस्या भएको प्रजिअ अधिकारीको भनाइ छ । खानेपानीको चरम समस्या भएका गाउँ पत्ता लगाएर समाधान गर्न पालिकादेखि प्रदेश र संघ सरकारले तत्काल पहल गर्नु जरुरी भएको उनले बताए ।"
सवारी लाइसेन्सको सकस,"कोभिड१९ बाट प्रभावित जनजीविन बिस्तारै सहज हुँदै छ, अधिकांश गतिविधि पुनःस्थापित भइसके । तर, सवारी चालक अनुमतिपत्र (लाइसेन्स) पाउन भने अझै निकै कठिन छ । पछिल्लो समय महामारीबाट सुरक्षित हुन निजी सवारी, त्यसमा पनि दुईपांग्रे किन्नेहरू ह्वात्तै बढे । जीविकाका लागि सार्वजनिक तथा ठूला निजी सवारी साधन चलाउन चाहने जनसंख्या पनि निकै छ, यही कामका लागि वैदेशिक रोजगारीमा जान चाहनेहरू पनि त्यत्तिकै छन् । यातायात व्यवस्था विभागअनुसार चालक अनुमतिपत्रका लागि हाल ८ लाख सेवाग्राही परीक्षा कुरिरहेका छन् । परीक्षालगायत प्रक्रियाको यथोचित व्यवस्थापन गरी योग्यलाई अनुमतिपत्र प्रदान गर्न यातायात व्यवस्था विभाग तथा यातायात कार्यालयहरूले ढिलासुस्ती गर्दा यति धेरै सेवाग्रही मारमा परेका छन् । कोरोना महामारीले अवश्य पनि लाइसेन्स परीक्षा सञ्चालन र वितरण प्रक्रियालाई प्रभावित तुल्यायो, तर यसलाई मात्र देखाएर जिम्मेवार निकायहरू पन्छिन मिल्दैन । सेवाग्राहीको चाप भैसक्दासमेत कोरोनाकै बहाना बनाएर बियाँलो गर्ने सुविधा सरकारलाई छैन । मौजुदा जनशक्ति र कार्यक्षमताले सेवाग्राहीको माग धान्न सकिँदैन भने यसलाई बढाउन तत्परता दिनुपर्छ । सार्वजनिक सेवाको ठूलो सवाल भएकाले प्रदेश सरकारले पनि यसबारे अविलम्ब अग्रसक्रियता देखाउनुपर्छ । पछिल्लो समय यातायात व्यवस्था विभागले लाइसेन्सका निम्ति अनलाइन आवेदन लिन थालेको छ । यो प्रक्रिया थालिँदा धेरैलाई लागेको थियो सेवाग्राहीलाई अब लाइन बस्नु पर्दैन, बिचौलियाको भर पर्नु पर्दैन, र फटाफट काम हुन्छ । तर वास्तविकता त्यस्तो छैन, आवेदन लिनेबाहेक अरू काम अनलाइनबाट हुँदैन । लिखित तथा प्रयोगात्मक परीक्षा दिन मात्र होइन, आफ्ना कतिपय विवरण भर्न उसैगरी दिनभर ठेलमठेल गरेर लाइन बस्नुपर्छ । चुस्त समयतालिका बनाएर र त्यहीअनुसार परीक्षार्थीहरूलाई क्रमबद्ध रूपमा बोलाएर छरितो परीक्षा सञ्चालन गर्ने प्रक्रियासमेत यातायात कार्यालयहरूले अपनाएका छैनन् । यही कारण परीक्षार्थीहरू घण्टौं पालो कुर्न विवश हुन्छन् । यातायात कार्यालयहरूले चाहेमा कुन परीक्षार्थीको पालो कुन दिन कति बजे आउँछ भनेर आफ्नो सामाजिक सञ्जाल तथा वेबसाइटमा राख्न सक्छन्, तर यति पनि किन गरेका छैनन्, बुझिनसक्नु छ । कोभिडबाट जोगिन पनि भीडभाड कम गर्न अनलाइन प्रविधिको मद्दत लिन यातायात कार्यालय चुकिरहेका छन् । सार्वजनिक निकायले सेवाग्राहीका सरोकारमा कत्ति पनि ध्यान पुर्याउँदैनन् भन्ने उदाहरण हो यो । यसबाट डिजिटलसेवाको नागरिक आकांक्षामा पनि तुषारपात भैरहेको छ । कोरोनाको पहिलो लहर सुरु भएपछि लगभग सात महिना लिखित तथा प्रयोगात्मक परीक्षा बन्द भयो । प्रकोपको प्रभाव अलि कम भएपछि गत कात्तिकबाट अनलाइन आवेदन लिन थालियो । त्यसपछि यातायात कार्यालयहरूमा थेगिनसक्नु भीड लागेको थियो । लगत्तै दोस्रो लहरका कारण फेरि यो प्रक्रिया बन्द भयो । स्थिति सहज भएपछि गत भदौ २० बाट अघिल्लो वर्ष अनलाइन आवेदन दिएकाहरूको लिखित तथा प्रयोगात्मक परीक्षा लिन थालियो । अघिल्लो साताबाट नयाँ आवेदन पनि लिन थालिएको छ । यसैबीच सेवाग्राहीको चाप बढेकाले सर्भर डाउन भयो भनियो । पछिल्लो समय यो समस्या हल गरिएको छ, चौबीसै घण्टा आवेदन दिन मिल्छ । यहीअनुसार परीक्षा सञ्चालन र लाइसेन्स वितरण प्रक्रिया पनि अब तीव्र बनाइनुपर्छ । यसका निम्ति यातायात व्यवस्था विभाग तथा यातायात कार्यालयले क्षमतामा सुधार गर्नुको विकल्प छैन । परीक्षा कुरिरहेका ८ लाख र नयाँ थपिएका अरू सेवाग्राहीमाथि सरकारले लामो समय सेवाविहीनताको अत्याचार थोपरिरहनु हुन्न । अर्को सवाल, योग्यलाई मात्रै लाइसेन्स दिइनुपर्नेमा शंका छैन, तर परीक्षार्थीले ट्रायल दिने स्थानकै पुराना साधन प्रयोग गर्नुपर्नेजस्ता नियमको औचित्य छैन । प्रयोगात्मक परीक्षा सहज बनाउने, आफ्नै सवारी साधान प्रयोग गर्न पाउनेलगायत प्रावधानसहित परीक्षा सञ्चालनको नयाँ कार्यविधि विभागबाट पास भइसकेको पनि हो । यसको एउटा उद्देश्य सक्षम आवेदकलाई छिटोछरितो चालक सवारी अनुमतिपत्र दिएर परीक्षार्थीको चाप कम गराउने पनि हो । तर, केहीअघि यातायात कार्यालयहरूको गृहकार्य नपुगेको भन्दै पुरानै कार्यविधिबाट परीक्षा लिइने मन्त्रीस्तरीय निर्णय गरियो । यो निर्णय सेवाग्राहीलाई भन्दा यस क्षेत्रका बिचौलियाहरूको मागअनुरूप भयो भन्ने गुनासो छ । यस्ता गुनासो र अन्योललाई भौतिक पूर्वाधार तथा यातायात मन्त्रालयले चिर्नुपर्छ । र जसरी हुन्छ, चालक लाइसेन्स लिन आतुर नागरिकहरूलाई चाँडोभन्दा चाँडो सेवा दिनुपर्छ ।"
मन्त्रीको बोली,"गत सोमबार नेकपा एकीकृत समाजवादीका नेता तथा संघीय सरकारका श्रम तथा रोजगारमन्त्री कृष्णकुमार श्रेष्ठ (किसान) ले गृहजिल्ला तनहुँ पुगेर दिएको अभिव्यक्ति आपत्तिजनक तथा अमर्यादित रह्यो भन्ने एजेन्डाले मिडियामा अहिले बहस सिर्जना गरेको छ । राज्य सञ्चालनको जिम्मा लिएर मन्त्रीजस्तो गरिमामय पदमा पुगेका सम्मानित व्यक्तिहरूका जिब्रा किन यसरी चिप्लिने गर्छन् ? गम्भीर विषय हो । अनावश्यक उत्तेजित भएर विरोधी दल तथा नेताहरूलाई लक्षित गरी तथानाम बोल्दा दर्शकहरूबाट ताली आउनुले पनि नेताहरू हौसिएर जथाभावी बोल्ने गर्छन् भन्न पनि सकिएला तर यिनले के बुझ्न आवश्यक छ भने एकछिनको उत्तेजक भाषणबाट जति ताली आए पनि त्यसले दीर्घकालीन हिसाबले कतै पनि फाइदाचाहिँ गर्दैन । लगनशील, इमानदार तथा दूरदर्शी नेताहरू यस्ता हलुका वक्तव्यबाजीमा विश्वास गर्दैनन् । उत्तेजक तथा अमर्यादित भाषणले सबैभन्दा पहिला त वक्ताकै ज्ञान र विवेकको स्तर मापन गर्छ । काम, परिश्रम तथा पदीय मर्यादाको ख्याल गर्नेहरूलाई राजनीतिमा टिक्नका लागि तल्लो स्तरको मन्तव्यको आडभरोसा चाहिँदैन । देशलाई आर्थिक, सामाजिक तथा अन्य हिसाबले माथि उठाउने एजेन्डा बोकेका नेताहरूले आफ्नो सिद्धान्त र कर्तव्यमा अडिग रही जिम्मेवारी पूरा गरिदिए पुग्छ । अनावश्यक तडकभडक अनि हल्लाखल्ला गरेर आफ्नो उचाइ आफैं घटाउनु भनेको जनताको नजरमा सधैंका लागि अयोग्य साबित हुनु मात्र हो । सामान्यतया एक पटक मुखबाट फुत्किएको वचन मेट्न वा सच्याउन असम्भव छ । त्यसैले विशेषगरी नेतागणहरूले बोल्दा शब्द चयनमा निकै ध्यान पुर्याउनुपर्छ । हाम्रो समाजमा बोल्न पायो भनेर प्याच्च नबोल्नू, बस्न पायो भनेर थ्याच्च नबस्नू चर्चित भनाइ नै छ । कृष्ण कुम्पुरे, आदमटार, धादिङ"
शिक्षक अस्पतालको विरोध नगरौं,"अर्थमन्त्री जनार्दन शर्माले प्रतिस्थापन बजेटमार्फत शिक्षकहरूका लागि अस्पताल निर्माण गर्न बजेट विनियोजन गरे । सरकारले सैनिक, प्रहरी, निजामती कर्मचारीलाई जस्तै शिक्षकहरूलाई पनि उपचार सुलभ होस् भनी अस्पताल निर्माणका लागि जग्गा खोज्न समिति नै बनाएको छ । तर अन्य कर्मचारीका लागि छुट्टै अस्पताल बनाउँदा चुँक्कसम्म नगरेका शिक्षकका शत्रुहरूले अहिले शिक्षकलाई छुट्टै अस्पताल किन चाहियो भनेर विरोध गर्न थालेका छन् । देश परिवर्तनका संवाहक शिक्षकहरूलाई राष्ट्रिय शिक्षक आयोगले समेत अन्य कर्मचारीलाई भन्दा अधिकतम सेवासुविधा देऊ भनी सिफारिस गरेको अवस्थामा शिक्षकहरूले वर्षौंदेखि माग गर्दै आएको शिक्षक अस्पताल निर्माण हुने विषय मात्रै सुन्दा पनि किन शिक्षकविरुद्ध विषवमन गर्छन्, अबुझहरूले ?अस्पताल निर्माण पहिलो सर्त हो भने अस्पतालमा आवश्यक चिकित्सक, उपकरण र व्यवस्थापन अर्को उत्तिकै महत्त्वपूर्ण पाटो । शिक्षकहरू र तिनका एकाघरका परिवारका सदस्यहरूलाई सर्वसुलभ स्वास्थ्य सेवा प्रदान गर्न निर्माण गरिने अस्पताल पूर्व मेची र पश्चिम महाकालीलगायत उत्तर र दक्षिणका शिक्षकहरूलाई पायक पर्ने गरी नेपालको मध्यभाग नवलपरासी वा चितवन राजमार्गसँगै निर्माण गर्नु उपयुक्त हुनेछ । अस्पताल निर्माण गरेर सेवाग्राही शिक्षकहरूको पहुँच सहज हुनुपर्छ । अस्पतालमा सबै प्रकारका स्वास्थ्य सेवा, ल्याब, विशेषज्ञ सेवा तथा आवश्यक उपकरणहरू हुनु अनिवार्य हुन्छ । शिक्षक बिरामी भई उपचार गर्दा निःशुल्क सेवा लिन पाउने व्यवस्था गरिनुपर्छ । सरकारी अस्पतालसरह न्यूनतम टिकटबाट स्वास्थ्य सेवा पाउनु शिक्षकहरूको अधिकार हुनुपर्छ । सबै प्रकारका शिक्षकहरूका लागि अस्पताल निर्माणमा विरोध गर्नुभन्दा सेवासुविधा सबैले पाउने कुरामा ध्यान जाओस् । स्वास्थ्य सेवापश्चात् सरकारले शिक्षकहरूका सबै जायज मागहरू तुरुन्तै सम्बोधन गरोस् । कुसुम न्यौपाने, अरूणखोला,नवलपरासी (पूर्व)"
प्रधानन्यााधीशको बहिर्गमनको प्रतीक्षा,"प्रधानन्यााधीश चोलेन्द्रशमशेर जबरा अब पदमा रहिरहन मिल्दैन । नेपाल बारले सर्वोच्चको प्रांगणमै प्रधानन्याधीशविरुद्ध चर्को नारा लगायो, बिचौलियाको नाइके नै भने । न्यायालयको सर्वोच्च पदमा भएको व्यक्तिलाई यस्तो आरोप लगाउनु शोभनीय होइन । अब उनी एकै छिन पनि पदमा रह्न योग्य रहेनन् । उनले न्यायालय छोड्नैपर्छ । सहज बहिर्गमनको एउटै बाटो हो राजीनामा । यसो गरे उनको व्यक्तित्व र पदको गरिमाको अझ धेरै क्षति हुन पाउँदैन थियो । यदि उनी यसरी नै चुपचाप बसिरहने हो भने, पछि नागरिकले उनलाई हटाउन आन्दोलन नै गर्न बेर छैन । अहिले कानुन व्यवसायीहरू प्रधानन्यायाधीशविरुद्ध आन्दोलनमा छन्, उनीहरूले केहीअघि राजीनामा गर्न नसुझाएका होइनन् । मान्दै नमानेपछि बाध्य भएर आन्दोलन नै गर्नुपरिरहेको छ । यसले पनि प्रधानन्यायाधीशलाई पदमा रहिरहन गाह्रो बनाइरहेको छ । कानुन व्यवसायीको संगठन बारले देशव्यापी आन्दोलनको तालिका सार्वजनिक गरिसकेको छ । यसले आमनागरिकमा कस्तो सन्देश जाला, अदालतप्रतिको आमनागरिकको बुझाइलाई कस्तो प्रभाव पर्ला ? पक्कै पनि कानुन व्यवसायीको यो आन्दोलन जायज छ । तर, काम नै ठप्प पारेर गरिरहेको आन्दोलन सही हो या गलत भन्ने प्रश्न पनि यदाकदा उठ्ने गर्छ । यतातर्फ पनि कानुन व्यवसायीले ध्यान दिनुपर्छ । आफ्नो संस्था र त्यसको सर्वोच्च व्यक्ति नै विवादमा तानिएपछि कसले दिन्छ देशमा न्याय ? न्याय दिने मानिस नै आज विवादमा परेको छ । अब पनि प्रधानन्यायाधीशले बहिर्गमनको सहज बाटो नरोज्ने हो भने, आमनागरिकमा धेरै प्रश्नले स्थान पाउनेछ । आखिर किन आफ्नै अदालतका कानुन व्यवसायीले अब बहिष्कार गर्छौं, आन्दोलनबाट तिमीलाई हाटाउँछौं, तिमी होउन्जेल अदालत शुद्धीकरण हुन सक्दैन जस्ता नारा लगाइरहँदा पनि प्रधानन्यायाधीश पदमै टाँसिइरहेका छन् ? सर्वोच्च निकायमा बस्ने मानिसको यस्तो तरिका शोभनीय छँदै छैन । अतः प्रधानन्यायाधीशजस्तो व्यक्तिले सक्दा गर्ने नसक्दा छोड्ने हो,यहाँ कुरा त्यहाँभन्दा टाढा पुगिसकेको छ । अदालतले नै बहिष्कार गरेका प्रधानन्यायाधीशको अब के काम ? रामकृष्ण बराल, जोरपाटी५, काठमाडौं"
समाज सेवामा सुन्दरी,"सुन्दरीको झोलुंगे पुल समाचारले सुन्दरी प्रतियोगितालाई हेर्ने नजरमा नयाँ आयाम थपेको छ । मिस नेपाल वर्ल्ड २०२० कि विजेता नम्रता श्रेष्ठले धादिङको नीलकण्ठ२ थोपल खोलाको झोलुंगे पुल बनाउन गरेको योगदान मननयोग्य छ । नेपाल सरकारले गर्नुपर्ने विकास निर्माण मिस श्रेष्ठले गरेर देखाउनु नेपाली राजनीतिज्ञ, जो कामकुरा एकातिर कुम्लो बोकी ठिमीतिर लग्छन्, तिनका लागि गतिलो पाठ हो । हुन त नेपाली समाजले सुन्दरी प्रतियोगितालाई पूर्ण रूपमा स्वीकार गरिनसकेको अवस्थामा यस्ता सामाजिक कार्यमा हाम्रा सुन्दरीहरू लाग्नु भनेकै समाजले अनुमोदन गर्दै जानुको प्रमाण हो । सुन्दरी प्रतियोगितामा महिलाको बाहिरी सुन्दरतामा मात्र ध्यान दिँदा विरोध हुनु स्वाभाविकैजस्तो देखिन्छ । त्यसैले सुन्दरी प्रतियोगितामा महिलाको बाहिरी सुन्दरतामा मात्र ध्यान नदिई भित्री सुन्दरतालाई पनि महत्त्व दिनु अपरिहार्य छ । हरेक मानिसका दुइटा पक्ष हुन्छन्, एउटा बाहिरी, अर्को भित्री । वास्तवमा मानिसको हकमा बाहिरी पक्षभन्दा भित्री पक्ष नै महत्त्वपूर्ण हुन्छ । मिस नेपालको ताज पहिरिएर सामाजिक कार्यअन्तर्गत झोलुंगे पुलजस्तो महत्त्वपूर्ण परियोजना पूरा गर्न सफल भएकी श्रेष्ठले आफूले बनाएको उचाइलाई आगामी जीवनमा पनि कायम राख्न सकून् भन्ने कामना गर्छु । श्रेष्ठको सफलताबाट सबैलाई प्रेरणा मिलोस् । वीरेन्द्र सुवाल, ब्यासी, भक्तपुर"
जनगणनाको गरिमा,"राष्ट्रिय जनगणना प्रत्येक १० वर्षमा गरिन्छ । १२ औं राष्ट्रिय जनगणना मेरो जनगणना, मेरो सहभागिता नारासहित यही कात्तिक २५ गतेदेखि देशभरि हुँदै छ । पहिलेको भन्दा यसपालिको जनगणना महत्त्वपूर्ण छ, किनभने यो संघीयता आइसकेपछिको पहिलो हो । ७ प्रदेश तथा ७५३ स्थानीय तहबाट तथ्यांक बटुलिँदै छ । यसले देशको नयाँ चित्र दिनेछ । विकासका योजना बनाउन पनि हरेक तहलाई सहयोग गर्नेछ । राष्ट्रपति, उपराष्ट्रपति तथा प्रधानमन्त्रीको परिवारको विवरण लिएर यसको उद्घाटन गरियो । मुख्यमन्त्री तथा पालिका अध्यक्षहरूको पनि विवरण लिइयो । प्रत्येक नागरिकको दैलोमा अबका केही दिन गणकहरू तथ्यांक संकलन गर्न पुग्नेछन् । लगभग ३९ हजार गणक र ८ हजार ५ सय सुपरिवेक्षक तथ्यांक संकलन तथा यसको व्यवस्थापनमा खटाइएको छ । यसलाई मंसिर ९ सम्म सम्पन्न गर्ने सरकारको योजना छ । गत भदौ ३० देखि कात्तिक १८ सम्म गरिएको घर तथा घरपरिवार सूचीकरणको मूल आधारमा जनगणना गरिन लागिएको हो । जसमा प्रत्येक घरपरिवारलाई तिनको आर्थिकसामाजिक स्थितिबारे प्रश्न गरिनेछ । त्यस्तै आफ्ना समुदायका बारेमा पनि सोधिनेछ । राज्यले दिँदै आएको सुविधा, जन्म, मृत्यु, बसाइसराइ, भाषा, धर्म, रोजगारीलगायत विषय समेटिएका ८० प्रश्न हुनेछन् । यस राष्ट्रिय जनगणनाको अभियानमा गणक र सुपरिवेक्षकबाट गरिएको प्रश्नको सत्यतथ्य उत्तर दिनुपर्छ, उनीहरूलाई सहयोग गर्नुपर्छ । विवरण संकलन गर्न आएका सुपरिवेक्षक तथा गणकहरूले गरेका प्रश्नको साँचो उत्तर दिनु नै असल नागरिकको दायित्व हो । यसले भोलि देशका लागि चाहिने नीतिनियम बनाउन मद्दत गर्छ, जुन नागरिककै भविष्यका लागि फलदायक हुनेछ । त्यसैले सबैले आआफ्नो स्थानबाट सक्दो सहयोग गरी यस अभियानलाई सफल बनाऔं । तिलप्रसाद न्यौपाने, माछापोखरी, काठमाडौं"
मानवाधिकार रक्षाको दायित्व,"एक जना बहिनीले आफूले धार्मिक सहिष्णुता देखाउँदा आफ्नै परिवारबाट हिंसा खेप्नुपरेको भन्दै फेसबुकमा त्यससम्बन्धी केही लेखिन् । केही क्षणमै उनको त्यो पोस्ट मसहित मेरा अर्का साथीलाई पनि ट्याग गरेर सामाजिक सञ्जालहरूमा हामीलाई तथानाम भन्न थालियो । कता गए कथित नागरिक समाज भनाउँदाहरू ? कता गए मानव अधिकारकर्मी भनाउँदाहरू ? जस्ता कुराले फेसबुक र ट्वीटर रंगिन थाले । ललितपुरनिवासी ती बहिनी शिक्षित र राजनीतिमा सक्रिय छिन् । उनले निश्चय नै आफूविरुद्धको हिंसाको सशक्त कानुनी उपचार र प्रतिरोध गर्न सक्छिन् । तर उनले शिक्षित र सहरी महिलाले पनि हिंसा भोग्ने गर्छन् भन्ने विषयको उठान होस् भनेर आफ्नो अनुभव सामाजिक सञ्जालमा लेखेकी थिइन्, जुन राम्रो कुरा हो । त्यसबारे धेरै जनालाई जानकारी होस् भनेरै सायद हामीलाई ट्याग गरेकी थिइन् । देशका ७७ वटै जिल्ला मात्रै होइन, विदेशमा हुने नेपालीसम्बन्धी मानव अधिकारका घटनामा पनि मलाई प्रायः ट्याग गर्ने गरिन्छ, जसलाई म आफ्नो कामको रिकग्निसन का रूपमा लिने गर्छु । तर ती बहिनीको पोस्टलाई लिएर ट्वीटरमा मलाई र ती मित्रलाई लक्षित गरी नकारात्मक टिप्पणी सुरु भयो । ती बहिनीले उठाएको विषय कता गयो कता ! तिनको पीडा अर्कै कुराले पो खायो ! तिनी आफैं पीडित र तिनीजस्ता तमाम अरू पनि पीडित रहेको विषयमा चासो देखाउनभन्दा पनि उनका लागि हामी जो न्याय र अधिकारको कुरा उठाउने गर्छौं पो तारो भयौं । ती टिप्पणीकर्ताहरूलाई पीडित महिलाले भोगेको पीडा र समस्याप्रति रत्तीभर चासो रहेनछ । तिनीहरूका लागि यो विषय अधिकारकर्मीहरूलाई खुइल्याउने सुनौलो अवसर बन्यो । सहिष्णुताका विषयमा कुरा गर्दा अधिकारकर्मी र नागरिक समाजप्रति यति विघ्न असहिष्णुता किन ? नेपालमा मानव अधिकार, लोकतन्त्र, लैंगिक न्याय र समानताका लागि निरन्तर आवाज उठाइराख्ने थोरै जना मात्रै छन् । अधिकारकर्मी, नागरिक समाज वा अभियन्ताका रूपमा चिनिने यी स्वयंसेवीहरूले आफ्नो निजी र व्यावसायिक व्यस्तताका बीच समय निकालेर मानव अधिकार हनन तथा महिला हिंसाका घटनादेखि लिएर न्याय, विधि, व्यवस्था, कानुनी राज्य, अभिव्यक्ति स्वतन्त्रताजस्ता सार्वजनिक चासो र महत्त्वका विषयमा आवाज उठाइरहेका हुन्छन् । अधिकारकर्मी वा नागरिक समाज हुनु कुनै पदवी वा पेसा होइन । यो भनेको मानव अधिकार हनन गर्ने अथवा विधिको शासनलाई कमजोर बनाउने प्रवृत्तिप्रति प्रतिरोध गर्न सक्रिय हुने स्वतन्त्र र जागरुक व्यक्ति वा समूह हो । कतिपय अवस्थामा अधिकारकर्मीले अरूको मानव अधिकारको रक्षा गर्ने प्रयासमा आाफैं जोखिम बेहोर्नुपर्ने हुन्छ । जो अगाडि सर्छ, उसैले बेहोर्छ भनेजस्तै मानव अधिकार हननको घटनामा न्याय दिलाउन र पीडितलाई उद्धार गर्न अधिकारकर्मीले आफ्नै गोजीबाट आर्थिक सहयोग गर्नुपरेका घटना धेरै छन् । हालै न्यायका लागि नेपालगन्जबाट काठमाडौंसम्म पैदल आएका अनशनकारी महिलाहरूलाई नागरिक समाजले काठमाडौंमा जुटाएको सहयोग त्यसको एउटा उदाहरण हो । दुर्भाग्यवश, केही व्यक्ति नागरिक समाज वा अधिकारकर्मी अभियन्ताहरूलाई सधैं डलरवादी र डलरे भनेर गाली गर्ने, निरुत्साहित बनाउने एवं उनीहरूप्रति निरन्तर नकारात्मक धारणा फैलाउने प्रयासमा लागिरहेका हुन्छन् । हास्यास्पद के छ भने, तिनै व्यक्तिहरू आफ्नै गाउँटोलमा कुनै घटना हुँदा वा कुनै परिचित व्यक्ति पीडित हुँदा तिनै अधिकारकर्मी र नागरिक समाजले बोलिदिऊन् भनेर इन्तु न चिन्तु हुन्छन् । सामाजिक सञ्जालमा अधिकारकर्मीप्रति घृणा, वितृष्णा र अपमान ओकल्ने यो समूह तिनै अधिकारकर्मीहरूबाट ठूलो अपेक्षा पनि राख्छ । देशका ७७ जिल्लामा कहीँकतै मानव अधिकार उल्लंघनको घटना भएको प्रकाशमा आउनासाथ मानव अधिकारकर्मीहरूले बोलिदिऊन्, समाधान गरिदिऊन्, पीडितलाई न्याय र दोषीलाई सजाय दिलाइदिऊन् भन्ने चाहना पनि राख्छन् । अन्यायप्रति वास्तविक चासो र पीडितप्रति सहानुभूति भएकाले यस्तो चाहना राख्नु राम्रो हो । तर एउटा समूह यस्तो छ जो अपराध, हिंसा, अन्यायका घटनाहरूमा न्याय होस् भन्नुभन्दा पनि त्यसलाई अधिकारकर्मीमाथि खनिने अवसरका रूपमा बुझ्छ । मानव अधिकारको उल्लंघन हुन नदिने र त्यसो हुन गएमा दोषीलाई कारबाही तथा पीडितको उद्धार र सुरक्षा गर्ने सबैभन्दा पहिलो दायित्व राज्यको हो । नेपालको संविधानले स्वतन्त्रता, समानता, न्याय, धार्मिक स्वतन्त्रता, अपराधपीडितको हक, भेदभाव र शोषणविरुद्धको हक, यातनाविरुद्धको हक आदि मानव अधिकारका विषयलाई मौलिक हकअन्तर्गत राखेको छ । नागरिकको मौलिक हकको रक्षा गर्नु राज्यको संवैधानिक र कानुनी कार्यभार हो । राज्यहरूको संगठन संयुक्त राष्ट्रसंघले पारित गरेको मानव अधिकारको विश्वव्यापी घोषणापत्रमा उल्लिखित मानव अधिकारको अनुगमन, संरक्षण, सुदृढीकरण र प्रवर्द्धनका लागि हाम्रो राज्यले पनि प्रतिबद्धता व्यक्त गरेको छ । राज्यसँग ठूलो स्तरको संरचना, स्रोतसंसाधन र पहुँच भएकाले यो दायित्व उसैले निर्वाह गर्नुपर्छ भन्ने मूल मान्यता हो ।तर, राज्यको जिम्मेवारी र दायरा विस्तृत हुन्छ । विभिन्न कारणले मानव अधिकारको संरक्षण उसको प्राथमिकतामा नपर्न सक्छ । राज्यका संयन्त्रले मानव अधिकारको रक्षा गर्न र हिंसापीडितलाई न्याय दिलाउनमा उदासीनता देखाउन सक्छ । यसकारण राज्यलाई उत्तरदायी बनाउन र सहयोग गर्नका लागि अधिकारसम्पन्न राष्ट्रिय मानव अधिकार आयोग, राष्ट्रिय महिला अधिकार आयोगजस्ता संस्थाहरू बनाइएका छन् । अधिकार हननको घटनामा कानुनी उपचार दिलाउनका लागि न्यायालयहरू गठन गरिएका छन् । स्वतन्त्र अधिकारकर्मी, नागरिक समाज अभियन्ताको भूमिका भनेको राज्यका निकायहरूभन्दा बाहिरबाट स्वतन्त्र ढंगले मानव अधिकारका लागि निरन्तर खबरदारी गर्ने, आवाज उठाउने र निरन्तर सचेत बनाइराख्ने हो । यो कुनै व्यक्तिको तोकिएको जिम्मेवारी भने होइन । बरु लोकतन्त्र, मानव अधिकार, अभिव्यक्ति स्वतन्त्रता, न्याय, लैंगिक न्याय, समावेशिता, धार्मिक स्वतन्त्रता र सहिष्णुता, विधिको शासनप्रति सचेत सबै नागरिकको जिम्मेवारी हो । जबसम्म जुनसुकै सचेत नागरिकले आफ्नो मौलिक हकको उपचारको खोजी मेरो पहिलो अधिकार हो भन्ने बुझ्दैन, तबसम्म देशभित्रको मानव अधिकारको अवस्था विदेशमा बुझाउन तयार पारिएको प्रतिवेदनजस्तो मात्र हुन्छ, यसमा सुधार आउँदैन । अतः सबै नागरिकले मौलिक हकको निर्बाध प्रयोग, उपभोग गर्न पाउनु तिनीहरूको नैसर्गिक अधिकार हो भन्ने बुझी केन्द्रदेखि गाउँसम्मका डाक्टर, इन्जिनियर, वकिल, पत्रकार, शिक्षक, राजनीतिकर्मी सबै जना आआफ्नो स्तरबाट मानव अधिकारको संरक्षणमा सक्रिय हुनुपर्छ । हामी सबैको सामूहिक प्रयासले नै अहिलेसम्म हामी सबैको मानव अधिकार सुरक्षित रहँदै आएको हो । आफ्नो मौलिक हकको खोजीका लागि कहीँकतैबाट डलर पाइँदैन । मानव अधिकार र कानुनको शासन विदेशीका मुद्दा होइनन्, नेपाली नागरिकका मुद्दा हुन् । डलर (वैदेशिक सहयोग) पाउने भनेको राज्यले हो । केही संघसंस्थाले शिक्षा, स्वास्थ्य, जनचेतना र सशक्तीकरणका क्षेत्रमा काम गर्नका लागि दातृ संस्थाबाट सहयोग पाउने गर्छन्, त्यो अलग कुरा हो । नागरिक समाज र अधिकारकर्मी हुनु भनेको स्वयंसेवी कार्य हो । आफ्नो घरको सुविधाजनक कोठामा बसेर ट्वीटरमा अधिकारकर्मीको दोहोलो काढ्न सजिलो छ । मानव अधिकार र न्यायका लागि सडकमा कुममा कुम जोडेर स्वतन्त्र आवाज उठाउनका लागि ठूलै प्रतिबद्धता चाहिन्छ । धार्मिक सहिष्णुताजस्तो राम्रो कुरालाई लिएर जोकोही पारिवारिक हिंसामा पर्नु अत्यन्तै दुःखद घटना हो । यस्ता घटनाको उचित अनुसन्धान गरी दोषीलाई कारबाही गर्नुपर्छ । तपाईं के गर्न सक्नुहुन्छ, त्यो सोच्नुस् । यदि तपाईंमा आत्मा अझै पनि जीवित छ भने अन्यायविरुद्ध आवाज उठाउनुस् । अधिकारकर्मीलाई डलरेको विशेषण भिडाउनबाहेक आफ्नोतर्फबाट के गर्न सक्नुहुन्छ, त्यो सोच्नुस् । मानव अधिकारको रक्षा तपाईंहामी सबैको अहं जिम्मेवारी हो । अन्सारी राष्ट्रिय मानव अधिकार आयोगकी पूर्वसदस्य हुन् ।"
जलथल जंगल विनाशको प्रयास,"दीर्घकालीन रूपमा घातक वन मासेर गरिने विकासनिर्माणको दीर्घकालीन र बहुआयामिक असर गम्भीर सवाल हो । प्रस्तावित सडक निर्माणले वनमा पर्ने स्वाभाविक र प्रस्ट देखिने असर भनेको वनको खण्डीकरण हो । खण्डीकरणसँगै वनमा भ्वाङ पर्नेसमेत हुन्छ । खण्डीकरण र भ्वाङ वनको स्वास्थ्य बिगार्ने र विनाश गर्ने प्रमुख सूचक हुन् । सडक बन्दा सबैभन्दा पहिलो असर वनमा आश्रित वन्यजन्तुमा पर्छ । जलथल वन सालक र हात्तीजस्ता संकटापन्न र कानुनद्वारा संरक्षित वन्यजन्तुको वासस्थान हो । सडक बनेसँगै वन्यजन्तुको आनीबानी र स्वभावमा परिवर्तन हुन्छ । वन खण्डीकरणसँगै हुने वासस्थान विनाशका कारण यस्ता वन्यजन्तुको अस्तित्व नै संकट पर्ने देखिन्छ ।जलथल वन मिचाहा प्रजातिको अतिक्रमणबाट समेत ग्रस्त छ । वन उपभोक्ताहरू यसको नियन्त्रणका लागि संघर्ष गर्दै छन् । यसले वनमा प्रत्यक्ष नकारात्मक असर परिरहेको छ । नयाँ सडक बन्दा यो मिचाहा प्रजातिको प्रभाव बढ्ने सहजै अनुमान गर्न सकिन्छ । सडक निर्माणसँगै मिचाहा प्रजातिको वृद्घि हुने दृष्टान्तबाट हामीले सिक्न जरुरी छ । त्यसैले सडक निर्माणले मिचाहा प्रजाति नियन्त्रणलाई थप चुनौतीपूर्ण बनाउनेछ । सडक बन्ने प्रक्रियासँगै पानीको प्राकृतिक बहावमा पर्ने प्रभावलाई नजरअन्दाज गर्न सकिँदैन । प्रस्तावित सडक जलथलको केही उच्च भूभागवाट जाने हुँदा भूक्षयको जोखिम पनि बढ्छ । जलथलमा सडक निर्माणक्रममा भएको पत्रे भूक्षयले गेग्रान थुप्रिँदा सिमसारहरू पुरिँदै गएका छन् । सडक बन्दा भूक्षय र गेग्रान थुप्रिने क्रम पनि बढ्ने भएकाले सिमसार पुरिँदै गई त्यसबाट वन्यजन्तु र चराचुरुंगीलाई दीर्घकालीन असर पर्छ । यस्तै, प्रस्तावित सडकवरिपरि जलथलको विशेषता झल्काउने दुर्लभ प्रजातिका रूख र वनस्पतिसमेत छन् । सडकको पहुँचले त्यस्ता प्रजातिको घनत्व घट्ने र पुनरुत्पादनमा गम्भीर असर पर्ने देखिन्छ । विविधताको संरक्षण र वनको सतत उपयोगमार्फत दीर्घकालीन लाभ लिनका लागि अनिवार्य सर्त हो वन अक्षुण्ण राख्नु । त्यसैले वनलाई चिरा पार्ने कुराले महत्त्वपूर्ण, दुर्लभ र संकटापन्न प्रजातिलाई दीर्घकालीन असर पार्दै लोप गराउने मात्र नभई वनलाई मृतसमेत बनाउँछ । फेरि प्रस्तावित सडकले नेपाल सरकारको आफ्नै कानुनको ठाडो उल्लंघन गर्ने मात्र नभई नेपाल सरकारको वातावरणसम्बन्धी राष्ट्रियअन्तर्राष्ट्रिय प्रतिबद्घतामा समेत प्रश्नचिह्न खडा गरेको छ । नेपालको मौजुदा कानुनअनुसार जलथल जंगलबाट बाटो बनाउन मिल्दैन । तैपनि प्रदेश सरकारले बजेट तर्जुमा गरिसकेको अवस्थामा प्रस्तावित बाटोलाई कचनकवलको सीमामा रहेको जंगलमा पुर्याई दुर्गाभिट्टातर्फ जंगल किनारैकिनार लगेर जोड्दा मानव र प्रकृति दुवैले जित्ने अवस्था बन्छ । त्यसैले यसका लागि नीतिनिर्माताहरूले गम्भीर भएर सोच्न आवश्यक देखिन्छ ।"
सरकारी निर्णयले जुम्लामा एमबीबीएस पढाइ अन्योल,"(जुम्ला)  स्वास्थ्य तथा जनसंख्या मन्त्रालयले सोमबार मन्त्रीस्तरीय निर्णय गरी कर्णाली स्वास्थ्य विज्ञान प्रतिष्ठानका उपकुलपति डा मंगल रावल र उनको सिफारिसमा नियुक्त भएका पदाधिकारीलाई काममा रोक लगाएपछि जुम्लामा एमबीबीएसको पढाइ अन्योलमा परेको छ । पदाधिकारीलाई काममा रोक लगाइएपछि एमबीबीएस, बीएमएसलगायतका शैक्षिक कार्यक्रम अवरुद्ध हुने देखिएको छ ।प्रतिष्ठानले एक साताभित्रै एमबीबीएस कक्षा सञ्चालनको तयारी थालेको थियो । मन्त्रालयले अदालतको अन्तरिम आदेश छलेर नियुक्त भएको भन्दै पूर्ण आदेश नहुन्जेलसम्मका लागि उपकुलपति र रजिस्ट्रारलाई काम नगराउन प्रतिष्ठानलाई पत्राचार गरेको छ । जुम्लामा एमबीबीएस पढाइका लागि २० विद्यार्थीको कोटा तोकिएको छ । जसअनुसार चिकित्सा शिक्षा आयोगले लिएको परीक्षाका आधारमा विद्यार्थी भर्ना हुन थालिसकेका छन् । प्रतिष्ठानले प्राध्यापकको व्यवस्था, पाठ्यक्रम निर्माण, ल्याब स्थापना, शिक्षक तथा विद्यार्थीका लागि आवास लगायतको व्यवस्था यसअघि नै गरिसकेको थियो । मन्त्रालयको निर्णयले प्रतिष्ठानका सबै काम प्रभावित हुन थालेको भन्दै कर्मचारीहरूले स्वास्थ्य मन्त्रालयको ध्यानाकर्षण गराएका छन् । कर्मचारीले स्वास्थ्यमन्त्री विरोध खतिवडालाई पठाएको पत्रमा देशकै दुर्गम जिल्लामा मंसिरदेखि एमबीबीएस, बीएनएस, बीफार्मालगायतका कार्यक्रम हुने प्रतीक्षामा रहेका बेला सरकारबाट भएको कारबाहीले आफूहरूको ध्यानाकर्षण भएको जनाएका हुन् । नयाँ कार्यक्रम सुरु हुने अवस्थामा प्रतिष्ठानलाई पदाधिकारीविहीन बनाई अस्थिरता निम्त्याउन खोजिएको छ, कर्मचारीले पठाएको मागपत्रमा भनिएको छ, यसले दुर्गममा चिकित्सा शिक्षा सुरु गर्न थप चुनौती थपिदिएको छ । गत वर्ष उपकुलपति नियुक्ति हुनुअघि नै प्राडा रामप्रसाद उप्रेतीले सर्वोच्च अदालतमा मुद्दा दर्ता गरेका थिए । उक्त निवेदनउपर सर्वोच्चले गत चैत २० गते कर्णालीसहित पाटन र पोखरा स्वास्थ्य विज्ञान प्रतिष्ठानमा उपकुलपति नियुक्तिको प्रक्रिया अघि नबढाउन भन्दै आदेश जारी गरेको थियो । प्रधानमन्त्री तथा मन्त्रिपरिषद् कार्यालय र प्रतिष्ठानलाई विपक्षी बनाई दायर गरिएको उक्त निवेदनको फैसलाको निर्णय भने प्रधानमन्त्री तथा मन्त्रिपरिषद् कार्यालयमा २७ चैत र कर्णाली स्वास्थ्य विज्ञान प्रतिष्ठानमा ३१ चैतमा पुगेको थियो । तत्कालीन प्रधानमन्त्री केपी ओलीले २२ चैतमा डा रावललाई प्रतिष्ठानको उपकुलपतिमा नियुक्त गरेका थिए । अदालतको निर्णय पछि जानकारी भएकाले उपकुलपतिको नियुक्ति कानुनसम्मत रहेको भन्ने कर्मचारीको तर्क छ । कामकाज रोक्ने स्वास्थ्यमन्त्रीको आदेश राजनीतिक पूर्वाग्रहीपूर्ण भएको उपकुलपति डा रावलले बताए ।"
लखनउमा नेपाली कला,"काठमाडौं (कास) भारतको लखनउमा नेपाली कला प्रदर्शनी सुरु भएको छ । मंगलबारदेखि अलिगन्जस्थित कला स्रोत आर्ट ग्यालरीमा माउन्टेन स्याडो शीर्षकमा आठ नेपाली कलाकारका कलाकृतिको प्रदर्शनी सुरु भएको हो । नेपाल ललितकला पत्रकार समाजका अध्यक्ष केशवराज खनाल तथा भारतीय कलाकार अमित कुमारको संयोजनमा प्रदर्शनी भएको हो । नेपाली प्रकृति, संस्कृति तथा सामाजिक जनजीवन झल्किने करिब चार दर्जन कलाकृति प्रदर्शनीमा राखिएका छन् । सगरमाथा, अन्नपूर्ण, माछापुच्छ्रे लगायत हिमाल तथा काठमाडौं उपत्यकाका परम्परागत ढुंगेधारा, चैत्य, बुद्ध मूर्ति, सांस्कृतिक सम्पदा, नेवार संस्कृति, पुरातात्त्विक सम्पदा, दैनिक जनजीवन झल्किने कलाकृतिले नेपालको चिनारी दिने खनालले बताए । कोभिड महामारीपछि नेपाली कलाकारले पहिलो पटक भारतमा सामूहिक कला प्रदर्शनी गरेका हुन् । नेपालभारतबीचको सम्बन्धलाई कलाले जोडेको बताउँदै खनालले भने, कोरोना कहरपछि सुस्ताएको नेपालको पर्यटनलाई यो प्रदर्शनीले सहयोग गर्ने आशा राखेका छौं । प्रदर्शनीमा सहभागी भारतका प्रसिद्ध कलाकार प्राजयकृष्ण अग्रवालले नेपाली कलामा मौलिक परम्परासँगै सामाजिक, सांस्कृतिक विषय रहेको बताए । कलाकृतिले नेपालको सांस्कृतिक पहिचान तथा प्रकृतिलाई चिनाउन मद्दत गरेको छ, उनले भने । प्रदर्शनीमा अध्यक्ष खनालसहित नेपालबाट कृष्णगोपाल श्रेष्ठ, रवीन्द्र मानन्धर, देवेन्द्र थुम्केली, चन्द्रश्याम डंगोल, रवि मिश्र, मनोज तामाङ योञ्जन र रिक गुरुङका कलाकृति रहेका छन् । प्रदर्शनी चार दिनसम्म चल्नेछ ।"
प्रधानसेनापतिको भ्रमण सम्बन्ध विस्तारमा केन्द्रित,काठमाडौं (कास) प्रधानसेनापति प्रभुराम शर्माको भारत भ्रमण द्विपक्षीय सम्बन्ध विस्तार र रक्षा सहकार्यलाई जोड दिने विषयमा केन्द्रित भएको छ । चारदिने औपचारिक भ्रमणमा रहेका शर्माले उच्चस्तरीय भ्रमणका साथै सुरक्षाका उच्च पदाधिकारीसँग भेटवार्ता गर्दै दुई मुलुकबीचको सम्बन्ध र रक्षा सहकार्यलाई थप मजबुत बनाउन जोड दिएका छन् । भ्रमणको मुख्य उद्देश्य भारतीय सेनाध्यक्षको मानार्थ महारथीबाट सम्मानित हुनु थियो । उनलाई भारतका राष्ट्रपति रामनाथ कोविन्दले बुधबार भारतीय सेनाध्यक्षको मानार्थ महारथीको दर्ज्यानी लगाइदिएका थिए । प्रधानसेनापति शर्माले बिहीबार रक्षामन्त्री राजनाथ सिंह र विदेशमन्त्री एस जयशंकरसँगको शिष्टाचार भेटवार्ता गरे । सैनिक स्रोतका अनुसार ती भेटवार्तामा दुई मुलुकबीचको घनिष्ठ सम्बन्धलाई अझ बलियो बनाउने विषयमा कुराकानी भएको थियो । विदेशमन्त्री जयशंकरले भेटवार्तापछि ट्वीट गर्दै उहाँ (शर्मा) को भ्रमणले हाम्रो (नेपालभारत) सम्बन्धको घनिष्ठतालाई जोड दिन्छ लेखेका थिए । शर्माले बिहीबारै राष्ट्रिय सुरक्षा सल्लाहकार अजित डोभलसँग पनि शिष्टाचार भेटवार्ता गरे । शर्मा शुक्रबार नेपाल फर्कने कार्यक्रम छ ।
निगमले इन्धन किन्न पैसा झिक्दा तरलतामा थप संकट,"(काठमाडौं)  केही दिनयता वित्तीय प्रणालीमा तरलता अभाव चरम बन्दै गएको छ । यस अवधिमा नेपाल आयल निगम (एनओसी) ले इन्डियन आयल निगम (आईओसी) लाई १४ अर्ब रुपैयाँ भुक्तानी गरेपछि थप तरलता संकट भएको जानकारहरू बताउँछन् । केही महिनायता तरलता अभावको मार खेपिरहेको वित्तीय प्रणालीबाट आयल निगमले एकैपटक ठूलो रकम झिकेपछि तरलता अभाव बढेको उनीहरूको तर्क छ । तेलको रकम भुक्तानी गर्न निगमले गत साउनयता बैंकमा रहेको मुद्दती निक्षेपबाट १० अर्ब रुपैयाँ झिकिसकेको छ । पछिल्लो पटक गत सोमबार मात्र आईओसीलाई १४ अर्ब रुपैयाँ भुक्तानी गरिएको आयल निगमका निमित्त नायब कार्यकारी निर्देशक नागेन्द्र शाहले बताए । आउँदो मंसिर ७ (नोभेम्बर २३, २०२१) मा थप १४ अर्ब रुपैयाँ भुक्तानी गर्नुपर्ने उनले जानकारी दिए । यसअघि निगमले विभिन्न बैंकमा गरेर करिब ३० अर्ब रुपैयाँ मुद्दती निक्षेपमा राखेको थियो । निरन्तर घाटा बढ्दै गएपछि सोही निक्षेप निकालेर तेलको भुक्तानी गरिरहेको छ । सोही क्रममा बिहीबारसम्म निगमको विभिन्न बैंकमा रहेका मुद्दती निक्षेपमा १६ अर्ब रुपैयाँ मात्र बाँकी छ ।घाटा निरन्तर बढ्दै गएपछि निगमले परिपक्व अवधिअगावै मुद्दती निक्षेप झिक्न मिल्ने वातावरण बनाउन बैंकहरूलाई आग्रह गरेको थियो । तीन साताअघि निगमले बैंकर्स एसोसिएसनसँगको बैठकमा यस्तो आग्रह गरेको हो । त्यतिबेला निगमको १८ अर्ब रुपैयाँ मुद्दती खातामा थियो । त्यसयता पनि निगमले २ अर्ब रुपैयाँ निकालिसकेको छ । निगमले विभिन्न २३ बैंकमा ३ महिनादेखि १ वर्षसम्मको मुद्दती निक्षेपमा पैसा राखेको छ । तीमध्ये धेरै निक्षेपको तोकिएको अवधि सकिन बाँकी छ । सामान्य अवस्थामा तोकिएको अवधिअघि मुद्दती खाताबाट रकम निकाल्दा हर्जाना तिर्नुपर्छ । अन्तर्राष्ट्रिय बजारमा भइरहेको पेट्रोलियम पदार्थको मूल्यमा भएको उच्च वृद्धिले निगमले मासिक साढे ४ अर्ब रुपैयाँभन्दा बढी नोक्सान बेहोर्दै आएको छ । निगमले आईओसीबाट इन्धन आयात गरिरहेको छ । अन्तर्राष्ट्रिय बजारमा भइरहेको इन्धनको मूल्यवृद्धि र बढ्दो डलर भाउका कारण निगमलाई पछिल्लो चार महिनामै करिब ९ अर्ब रुपैयाँ घाटा भइसकेको छ । यो घाटा निगमले सञ्चित नाफाबाट पूर्ति गरिरहेको छ । घाटा यही गतिमा बढे २३ महिनापछि ऋण लिएर आपूर्ति गर्नुपर्ने अवस्था आउने निगमको भनाइ छ । अन्तर्राष्ट्रिय बजारमा कच्चा पदार्थको मूल्य बढ्ने क्रम जारी रहेकाले आपूर्ति व्यवस्थापनका लागि मुद्दती निक्षेपको रकम निकाल्नुपर्ने अवस्था आएको निगमले बताउँदै आएको छ । निगमले मासिक २५ अर्ब रुपैयाँ बराबरको कारोबार गर्दै आएको छ । आयल निगमले तेलको पैसा तिरेका कारणले मात्र तरलता अभाव भएको होइन, एक बैंकका प्रमुख कार्यकारी अधिकृतले भने, तरलता अभाव भइरहेको समयमा निगमको पैसा प्रणालीबाट बाहिरिएकाले समस्या बढेको देखिएको मात्र हो । अवस्था असामान्य भएको अवस्थामा १५२० रुपैयाँको महत्त्व धेरै भएको उनले बताए । पहिलो त्रैमासमा बैंक तथा वित्तीय संस्थाले आक्रामक रूपमा कर्जा विस्तार गरेकै कारण अहिले तरलता संकट भएको बैंकहरूको भनाइ छ । कोभिडको प्रभावका कारण गत आर्थिक वर्षमा स्रोतको उपलब्धता धेरै थियो । कर्जा माग कम थियो । यस वर्ष पनि त्यही अवस्था नआओस् भन्नेमा बैंकहरू सचेत थिए । कोभिडको जोखिम कम बन्दै गएकाले अर्थतन्त्रको सुधार तीव्र गतिमा भइरहेको थियो । कर्जा माग बढिरहेको थियो । त्यही माग सम्बोधन गर्न बैंकहरूले आक्रामक रूपमा कर्जा विस्तार गरे, बैंकर्स संघका अध्यक्ष अनिलकुमार उपाध्यायले भने, पछिल्ला महिनामा आयात बढिरहेकाले शोधनान्तरमा चाप पर्यो । सोही समयमा सबै बैंकले अप्रत्याशित रूपमा कर्जा विस्तार गरिरहे । सोही अनुपातमा स्रोत (निक्षेप) व्यवस्थापन हुन सकेन । यसरी निक्षेप संकलन र कर्जा प्रवाहबीच असन्तुलन देखिएको र यो बढ्दै गएको उनले बताए । स्रोतका अनुसार अहिले ९० प्रतिशतभन्दा बढी वाणिज्य बैंकले नयाँ कर्जा प्रवाह रोकेका छन् । पछिल्ला नयाँ निक्षेप नथपिने र पुरानो निरन्तर बाहिरिँदा तरलता संकट बढ्दो छ । बैंक तथा वित्तीय संस्थाले स्रोत विश्लेषण नहेरी आक्रामक रूपमा कर्जा विस्तार गरेकाले यस्तो अवस्था आएको राष्ट्र बैंकका प्रवक्ता देवकुमार ढकालले बताए । बैंकहरूले कर्जा रोक्नु स्वाभाविक हो, उनले भने, एक वर्षमा गर्नुपर्नेभन्दा धेरै कर्जा प्रवाह तीन महिनामै गरिसकेका छन् । यही दरले कर्जा विस्तार भइरहने हो भने आर्थिक वर्षको अन्त्यमा अर्थतन्त्रले थेग्न नसक्ने अवस्था आउँछ । बैंकहरूले सरकारी ऋणपत्रमा करिब ७ खर्ब रुपैयाँ बराबरको लगानी गरेका छन् । उक्त लगानीको ९० प्रतिशतसम्म रकम बैंकहरूले राष्ट्र बैंकबाट स्थायी तरलता सुविधा (एसएलएफ) मार्फत सापटी लिन पाउँछन् । यसकारण पनि बैंकहरूसँग कर्जा दिनै नसक्ने अवस्था नआउने प्रवक्ता ढकालको दाबी छ । बजारको अवस्था राष्ट्र बैंकले सूक्ष्म रूपमा नियालिरहेको छ, उनले भने, अहिले बैंकहरूले छनोट गरेर मात्र कर्जा प्रवाह गर्नुपर्ने अवस्था छ । कर्जा प्रवाह गर्नै नसक्ने अवस्था आउन दिँदैनौं । राष्ट्र बैंकका अनुसार बुधबारसम्म वित्तीय प्रणालीमा १७ अर्ब रुपैयाँ अधिक तरलता छ । अप्ठ्यारो परेका बैंकहरूले रिपो र एसएलएफमार्फत अल्पकालीन सापटी लिइरहेका छन् । पछिल्ला सातामा वाणिज्य बैंकहरूमा निक्षेप निरन्तर घटिरहेको छ, यसअनुसार असोज मसान्तसम्म वाणिज्य बैंकहरूको कुल निक्षेप ४२ खर्ब ६९ अर्ब रुपैयाँ थियो । गत सातासम्म आइपुग्दा यस्तो निक्षेप करिब ३१ अर्बले घटेर ४२ खर्ब ३८ अर्ब रुपैयाँ कायम भएको छ । सोही अवधिमा बैंकहरूको कर्जा प्रवाह भने २७ अर्ब रुपैयाँ बढेको छ । कर्जा र निक्षेपबीचको अन्तर बढ्दै गएकाले बैंकहरूको कर्जा प्रवाह क्षमता भने घटिरहेको छ ।"
कानुन नबन्दा विद्युत् व्यापार गर्ने निजी क्षेत्रको प्रस्ताव यत्तिकै,"(काठमाडौं)  जलविद्युत् आयोजनाको उत्पादनमा मात्र केन्द्रित निजी क्षेत्रले विद्युत् व्यापारका लागि सरकारसँग अनुमति मागेको छ । नेपाल विद्युत् प्राधिकरणको सहायक कम्पनीका रूपमा नेपाल विद्युत् व्यापार कम्पनी, स्वतन्त्र ऊर्जा उत्पादकहरूको संस्था (इप्पान) र नेपाल इन्फ्रास्ट्रक्चर बैंक (निफ्रा) ले विद्युत् व्यापारका लागि स्वीकृति मागिरहेको ऊर्जा, जलस्रोत तथा सिँचाइ मन्त्रालयले जनाएको छ ।निजी क्षेत्रले आन्तरिक बजारमा मात्र नभई भारत र बंगलादेशलगायत क्षेत्रीय बजारमा समेत विद्युत् बेच्न पाउने गरी अनुमति मागेका छन् । प्राधिकरणले भारतसँग बिजुली व्यापार गर्न थालेपछि निजी क्षेत्रले पनि बिजुली बेच्न सक्ने सम्भावनाबारे थप चासो देखाएको छ । निजी क्षेत्रका विद्युत् व्यापार कम्पनीलाई सरकारले स्वीकृति दिन चाहे पनि कानुन अभावमा निर्णय अड्किएको ऊर्जा मन्त्रालयका प्रवक्ता मधुप्रसाद भेटुवालले बताए । विद्यमान कानुनहरूमा पनि विद्युत् व्यापारसम्बन्धी कुनै व्यवस्था छैन । हामी विद्युत् व्यापार कम्पनीलाई लाइसेन्स दिने सोचमा छौं । अहिले कानुन छैन । मन्त्रिपरिषद्को बैठकबाट जान प्रयासरत छौं, प्रवक्ता भेटुवालले भने, कानुन नहुँदा स्वीकृति दिन सकिएको छैन । तर यस विषयमा मन्त्रालय सकारात्मक छ । निजी क्षेत्रलाई विद्युत् व्यापारका लागि अनुमति दिने विषयमा ऊर्जा मन्त्रालयले अर्थ मन्त्रालयको स्वीकृति मागेको थियो । तर अर्थ मन्त्रालयले हालसम्म स्वीकृति दिएको छैन । कानुनलगायत सरोकारवाला मन्त्रालयको राय पनि मागिएको भेटुवालले बताए ।इप्पानले नेपाल पावर एक्सचेन्ज लिमिटेड (नेपेक्स) का नामबाट विद्युत् व्यापारका लागि सरकारसँग अनुमति मागेको तीन वर्षभन्दा बढी भयो । त्यस्तै निफ्राले पनि गत जेठमा यस्तो अनुमति माग्दै ऊर्जा मन्त्रालयमा निवेदन हालेको छ । निफ्राले प्रस्ताव गरेको विद्युत् व्यापार कम्पनीमा ऊर्जा, जलस्रोत तथा सिँचाइ मन्त्रालयको पनि सेयर राख्ने गरी मन्त्रालयले छलफल अघि बढाएको जनाइएको छ । संघीय संसद् राष्ट्रिय सभामा विचाराधीन अवस्थामा रहेको विद्युत्सम्बन्धी कानुनलाई संशोधन र एकीकरण गर्न बनेको विधेयक २०७७ मा विद्युत् उत्पादन, प्रसारण, वितरण, व्यापार तथा ग्राहक सेवाका क्षेत्रलाई प्रतिस्पर्धी बनाउन आवश्यक कानुनी व्यवस्था गरिने उल्लेख छ । एउटै निकायले विद्युत् उत्पादन, प्रसारण र वितरणको कामसमेत गर्न पाउने व्यवस्थाका कारण प्रवर्द्धकहरूबीच स्वच्छ प्रतिस्पर्धा हुन नसकेको पनि विधेयकमा उल्लेख छ । आन्तरिक तथा अन्तरदेशीय विद्युत् व्यापारका लागि आवश्यक कानुनी व्यवस्था गरिनेछ, विधेयकमा भनिएको छ, राष्ट्रिय प्रसारण तथा वितरण प्रणालीमा खुला पहुँचको अवधारणा लागू गर्दै विद्युत् व्यापारलाई प्रवर्द्धन गरिनेछ ।अहिले निजी क्षेत्रबाट उत्पादित विद्युत्को खरिद सम्झौता (पीपीए) प्राधिकरणले गरिदिनुपर्ने व्यवस्था छ । तर नदी प्रवाहमा आधारित (आरओआर) आयोजनाको पीपीए सीमा सकिएको भन्दै प्राधिकरणले पीपीएसमेत गरेको छैन । निजी क्षेत्रले ऊर्जा व्यापारको अनुमति पाउँदा अहिले प्राधिकरणले पीपीए गर्नुपर्ने बाध्यकारी व्यवस्था हट्ने इप्पानका उपाध्यक्ष मोहन डाँगी बताउँछन् । निजी क्षेत्रले आफैं विद्युत् बेच्न पाउने हो भने प्राधिकरणले पीपीए गरिरहनु पर्दैन । अहिले पीपीए रोकिँदा धेरै आयोजना समस्यामा छन् । नेपाल मात्र नभई अन्तर्राष्ट्रिय बजारमा समेत निजी क्षेत्र जान सक्छ, उनले भने ।"
मुग्लिङपोखरा सडक विस्तार सुरु,"(तनहुँ)  गण्डकी प्रदेशको लाइफलाइन मानिने पृथ्वी राजमार्गअन्गर्तत मुग्लिङपोखरा सडक खण्ड विस्तार सुरु भएको छ । पहिलो चरणमा सडक सीमाभित्रका रूख काट्न थालिएको छ । जिल्लाको आँबुखैरेनी र बन्दीपुर गाउँपालिका खण्डमा रूख काट्न थालिएको हो ।सडक विस्तार आयोजनाले हालसम्म १९७ वटा रूख काटेको आयोजनाका इन्जिनियर पुष्कर रेग्मीले बताए । सडक विभाग आयोजना निर्देशनालयले पहिलो चरणमा मुग्लिङपोखरा सडकको आँबुखैरेनीपोखरा खण्ड निर्माण अघि बढाएको हो । सडक विस्तारका क्रममा राइट अफ वेमा पर्ने एक हजार एक सय मिटरसम्मका सानाठूला रूख काटिसकिएको उनको भनाइ छ । तिहारअगाडि बन्दीपुरभित्रका करिब एक सय मिटरसम्मका रूख हटाउने काम भयो, तिहारलगत्तै आँबुखैरेनी खण्डका रूख काट्न थालिएको छ । रूख काटेर संकलन गर्न १२ कर्मचारी खटाइएको छ । पहिलो चरणमा रूख काटेर सडक डिभिजन कार्यालयलाई बुझाउने र अन्य प्रक्रिया पूरा गरी काटिएका रूख डिभिजन वन कार्यालयलाई हस्तान्तरण गरिने उनले जानकारी दिए । राष्ट्रिय राजमार्गको स्तरोन्नति र विस्तार कार्यक्रमअन्तर्गत साविक दुई लेनमा रहेको मुग्लिङपोखरा सडकखण्डलाई चार लेनमा विस्तार गर्ने क्रममा जिल्लाभित्रका ६ हजार ७ सय ५० रूख काटिने डिभिजन वन कार्यालयका सहायक प्रमुख अरुण पराजुलीले बताए । सडक विस्तारका क्रममा कास्की खण्डमा एक हजार २ सय ५० रूख काटिनेछ । खयर, सिसौ, कटुस, कटर, कपुर, चिलाउने, सिफललगायतका रूख काटिनेछन् । मुग्लिङपोखराको दूरी ८८ किमि छ । आँबुखैरेनीपोखराको लम्बाइ ८० किमि छ । निर्देशनालयले आँबुखैरेनीपोखरा सडकलाई दुई खण्डमा विभाजन गरेको छ । आँबुखैरेनीजामुने (४१ किमि) पूर्वी खण्ड र जामुनेपोखरा (३९ किमि) पश्चिम खण्ड छन् । आँबुखैरेनीदेखि मुग्लिङ खण्डको आठ किलोमिटर दूरीको भने डिजाइन हुँदै छ । यस खण्डमा मर्स्याङ्दी जलविद्युत् गृह रहेकाले सडक फराकिलो बनाउन सकस हुने भएपछि सडकको रेखांकन नै परिवर्तन गर्नुपरेको आयोजनाले जनाएको छ । पश्चिम खण्ड निर्माणको जिम्मा चिनियाँ कम्पनी यनहुई काइयुन हाइवे एन्ड ब्रिज कन्स्ट्रक्सनले ७ अर्ब ४० करोड र पूर्वी खण्डको जिम्मा चीनकै कम्युनिकेसन कन्स्ट्रक्सन कम्पनीले ६ अर्ब २१ करोड ३१ लाख १३ हजार रुपैयाँमा पाएको छ । पृथ्वी राजमार्गको करिब ७२ किमि सडकखण्ड तनहुँ खण्डमा पर्छ । यसअन्तर्गत आँबुखैरेनी, विमलनगर, डुम्रे, छिर्कने, घाँसीकुवा, तालघारे, दमौली, चापाघाट, जामुने, थर्पु, खैरेनीटार, दुलेगौंडा, कोत्रेलगायत सानाठूला बजार क्षेत्र पर्छन् । यी बजारमध्ये बढी मात्रामा आँबुखैरेनी, विमलनगर, डुम्रे, छिर्कने, दमौलीलगायत बजार क्षेत्र प्रभावित हुनेछन् । अध्ययनअनुसार तनहुँका ६ सय घरटहरामा क्षति पुग्ने अनुमान छ ।"
धितोपत्र बोर्ड अध्यक्षमा १२ जनाको आवेदन,"काठमाडौं (कास) नेपाल धितोपत्र बोर्डको अध्यक्षमा १२ जनाको आवेदन परेको छ । बिहीबार आवेदन दिने अन्तिम दिन हो । उक्त दिन कार्यालय समयसम्म १२ जनाको आवेदन परेको अर्थ मन्त्रालय स्रोतले बताएको छ । धितोपत्र बोर्डका कार्यकारी निर्देशक नीरज गिरी, उपकार्यकारी निर्देशक नवराज अधिकारी, राष्ट्र बैंकका पूर्वकार्यकारी निर्देशक गोपाल भट्ट, कर्मचारी सञ्चय कोषका पूर्वप्रशासक कृष्णप्रसाद आचार्य, नेपाल स्टक एक्सचेन्ज (नेप्से) का पूर्वप्रमुख कार्यकारी अधिकृत सीताराम थपलिया र बिमा समितिका पूर्वअध्यक्ष चिरञ्जीवी चापागार्इंको आवेदन परेको बताइएको छ । अनिल पौडेल, केशवप्रसाद श्रेष्ठ, जीवन अम्गाईं, रमेश हमाल, हेमन्त बस्याल र अम्बिका शर्मा लामिछानेको पनि आवेदन परेको स्रोतले बताएको छ । बोर्ड अध्यक्ष नियुक्तिका लागि राष्ट्रिय योजना आयोगका उपाध्यक्ष विश्व पौडेलको संयोजकत्वमा गठित सिफारिस समितिले १५ दिनको समय दिएर कात्तिक ११ मा सिलबन्दी आवेदन आह्वान गरेको थियो । समितिका सदस्यमा अर्थसचिव मधुकुमार मरासिनी र प्राडा नारायण पौडेल छन् । आवेदन दिने म्याद २५ सम्म थियो । परेका आवेदनमध्ये समितिले तीन जनाको नाम सिफारिस गर्नेछ । तीनै नाममध्येबाट मन्त्रिपरिषद्ले एक जनालाई अध्यक्ष छान्नेछ । नयाँ बन्ने अध्यक्षको कार्यकाल करिब दुई वर्ष मात्र हुनेछ । सेबोनका पूर्वअध्यक्ष भीष्मराज ढुंगानाको बर्खास्तीपछि उक्त पद खाली छ । सर्वोत्तम सिमेन्टको सेयर कारोबारमा संलग्न भएको भेटिएपछि ढुंगानालाई सरकारले बर्खास्त गरेको हो ।"
बीओकेका ग्राहकलाई एपोलोमा छुट,"काठमाडौं (कास) बैंक अफ काठमान्डू (बीओके) र एपोलो पोली क्लिनिकबीच छुटसम्बन्धी सम्झौता भएको छ । बैंकको डेविट, क्रेडिट कार्ड तथा मोबाइल बैंकिङबाट क्यूआर कोड स्क्यान गरी भुक्तानी गर्दा बैंकका ग्राहकलाई २० प्रतिशतसम्म छुट दिने सम्झौता भएको हो । एपोलो पोली क्लिनिकले प्रदान गर्ने प्याथोलोजी सेवामा २०, डाइग्नोस्टिक सेवामा १५ देखि २० र फार्मेसी सेवामा १० प्रतिशत छुट पाइनेछ । ग्राहकले उक्त सेवामा छुट पाउन बैंकको मोबाइल बैंकिङ तथा कार्ड प्रयोग गरी भुक्तानी गर्नुपर्नेछ । एपोलो पोली क्लिनिकले मैतीदेवीबाट स्वास्थ्य सेवा प्रदान गर्दै आएको छ । देशभर बीओकेका ९१ शाखा कार्यालय, ८१ एटीएम र १० वटा एक्स्टेन्सन काउन्टर छन् ।"
पुनर्वासमा आईएमई लाइफको शाखा,काठमाडौं (कास) आईएमई लाइफ इन्स्योरेन्सले कञ्चनपुरको पुनर्वास नगरपालिकामा शाखा विस्तार गरेको छ । सुदूरपश्चिमका जनतामा जीवन बिमाको पहुँच तथा जागरुकताका लागि यो शाखा कोसेढुंगा सावित हुने कम्पनीका प्रमुख कार्यकारी अधिकृत कवि फुयाँलले बताए । कम्पनीले निकट भविष्यमै आईपीओ मार्फत सर्वसाधारणलाई सेयर बिक्री गर्ने उनको भनाइ छ । कम्पनीका देशभर १ सय ३४ शाखा तथा उपशाखा सञ्चालनमा छन् ।
लिग रेलिगेसन 'ब्याटल,"(काठमाडौं)  जतिजति बेला नेपालमा लिग सुरु हुनेछ, फेरि दोहोर्याएर भनिनेछ २०७५ को लिग कलंकित थियो । किनभने त्यसमा रेलिगेसन नै थिएन । भविष्यमा त्यस्तो लिग कहिले पनि नहोस् भन्नलाई यो कथा दोहोर्याइरहनुपर्ने हुन्छ । यस्तो निर्णय गर्नेलाई बिझाइरहनुपर्ने हुन्छ । जतिबेला अर्को साता सहिद स्मारक ए डिभिजन लिग २०७८ को संस्करण सुरु हुनेछ, अहिले नै भन्न सकिन्छ, त्यसको एउटा ठूलै आकर्षण रेलिगेसन ब्याटल हुनेछ । खासमा रेलिगेसन ब्याटल हो वार होइन । लडाइँ र युद्धमा के फरक छ त ? लडाइँमा जितहार हुन्छ । हार्ने टिम मर्दैन । युद्ध बृहत् हुन्छ । यसमा कोही कसैको अस्तित्व नै समाप्त पार्ने काम हुन्छ । फुटबलको भाषामा यस्तै भनिन्छ । अझ ठ्याक्कैभन्दा लिग फुटबलमा । यसपल्ट दुई टिम रेलिगेसनमा पर्नेछन् । त्यो भनेको घटुवा भयो । यसरी तल्लो डिभिजनमा झरेर पनि टिमसँग माथिल्लो डिभिजनमा उक्लने अवसर पनि हुन्छ । यो भनेको बढुवा भयो । फुटबलमा यसलाई लडाइँ भनिन्छ । घटुवा बढुवाको समीकरणले त हो, लिगलाई लिग बनाउने । नेपाली लिग फुटबलका त्यस्ता धेरै उदाहरण छन्, जहाँ रेलिगेसनमा परेका टिमका कथा धेरै सुन्न पाइन्छ । बाँसबारी बहादुर क्लब हो, जसले एकभन्दा बढी अवसरमा रेलिगेसनमा पर्दा पनि आफ्नो अस्तित्व कायम राखेको छ । बाँसबारी २०४६ को लिगमा रेलिगेसनमा पर्यो, फेरि यो २०५७ मा माथि उक्लियो । तर, त्यही वर्ष फेरि यो टिम रेलिगेसनमा परेको थियो । यो क्लब फेरि २०६८ मा माथि उक्लियो । त्यो वर्ष त्यो फेरि झरेन । तर २०६९ मा फेरि झर्यो । अहिले पनि बी डिभिजन हुनुपर्छ, सबैभन्दा बढी चहलपहल यसकै हुन्छ । अन्नपूर्ण क्लब २०५२ को लिगबाट रेलिगेसनमा परेको थियो । त्यतिबेला अनौठो स्थिति तयार भएको थियो । कि त अन्नपूर्ण रेलिगेसनमा पर्ने, होइन भने आरसीटी । असनको यो क्लबले निर्णय गरेको गर्यो, आरसीटी जोगाउने । नतिजा अन्नपूर्ण तल्लो डिभिजनमा झर्यो । लिगको पूर्वविजेता अन्नपूर्णको अस्तित्व अब कागजमै मात्र जस्तो छ । युनाइटेड युथ २०५४ को लिगबाट रेलिगेसनमा परेको थियो । यो क्लब फेरि २०६८ को लिगमा पनि रेलिगेसन पर्यो । अब यो क्लब पनि रहेनभन्दा हुन्छ । यस्तै स्थिति नक्साल युथ क्लबको छ, जतिबेला यो क्लब २०६० को लिगबाट रेलिगेसनमा पर्यो । झन २०६१ को लिगबाट काठमाडौं क्लब के रेलिगेसनमा परेको थियो, अब त यो पनि सम्झनामै मात्र सीमित भइसकेको छ । नेपालको जेठो क्लबमध्ये एक महावीर र बौद्ध २०६२ मा तल झरे । यसमध्ये महावीर यति नराम्रोसँग तल झर्यो कि कहाँ छ थाहा नहुन सक्छ । सरस्वती र ब्रिगेड ब्वाइज २०६३ को लिगबाट झरे । उनीहरू माथि आउने र तल झर्ने क्रम चलिरहन्छ । सरस्वती २०७६ बाट फेरि तल खस्केको थियो । ब्रिगेड ब्वाइजले भने फेरि यसपल्ट पनि आफ्नो चुनौती पेस गर्नेछ ए डिभिजनमा । पूर्व च्याम्पियन संकटा २०६६०६७ मा पुछारमा रह्यो । तर यसले हरेस खाएन र २०६९ मा फेरि माथिल्लो डिभिजनबाट खेल्यो । संकटासँगै अर्को पूर्वविजेता ब्वाइज युनियन पनि सँगै तल झरेको थियो । यही ब्वाइज युनियन फेरि २०७० मा पनि एकपल्ट घटुवाको सिकार बन्यो । वर्ष २०६८ को लिगमा त गजब नै भयो । चार टिम रेलिगेसनमा पर्ने नियम बनाइएको थियो । ती टिम थिए स्वयम्भूसँगै तिनै ब्रिगेड ब्वाइज र युनाइटेड युथ । कोइलापानी त्यो वर्ष अंकतालिकाको सबैभन्दा पुछारमा थियो । अहिले उसको हालत के कस्तो छ बुझ्न आवश्यक छ । वर्ष २०६९ मा तीन टिम झरे, बाँसबारी र बौद्धसँगै मध्यपुर युथ एसोसिएसन । वर्ष २०७० मा नेपाली फुटबलकै सबैभन्दा सफल क्लबमध्ये एक आरसीटी र उत्तिकै समृद्ध इतिहास बोकेको ब्वाइज युनियन रेलिगेसनको सिकार बने । आरसीटी कसैलाई मन पर्न सक्छ, कसैलाई मन नपर्न सक्छ, तर यो यस्तो ऐतिहासिक क्लब हो । जसको उपस्थितिबिना ए डिभिजनको कल्पना गर्न गाह्रो छ । सम्भवतः त्यस्तो दिन धेरै टाढा छैन । जतिबेला आरसीटीले फेरि माथिल्लो डिभिजनमा खेल्नेछ । वर्ष २०७५ मा भने मछिन्द्र र एनआरटी भाग्यमानी रहे, किनभने अंकतालिकाको पुछारमा रहेर पनि यी दुई टिमले बी डिभिजन खेल्नुपरेन । केही अंकमात्र खोसियो । तर यसको पनि केही अर्थ रहेन । मछिन्द्र त्यसको अर्को वर्ष २०७६ मा च्याम्पियन बन्यो । यस्तो संयोग लिग फुटबलमा कहींकतै देखिने छैन । त्यो वर्ष लिगमा लडाइँ थिएन । यसपल्टको लिगमा लडाइँ हुनेछ रेलिगेसनका रूपमा । प्रतीक्षा गरौं, यसपल्टको रेलिगेसन ब्याटल हुनेछ । कस्तो त ?"
संघहरूका आफ्नै गुनासा,"(काठमाडौं)  नेपालमा इक्वेस्ट्रियन संघ छ । पदाधिकारी पनि छन् तर समस्या कहाँनिर छ भने अत्यावश्यक घोडा नै छैन । अन्तर्राष्ट्रिय खेलकुदका धेरै पदक जित्नेमा पर्छ उसु । तर उसुका पदाधिकारीलाई लागेको छ, यो खेललाई हेप्न काम भएको छ । उसुका मागलाई बेवास्ता मात्र गरिन्छ । अनि कुस्ती । विशेषतः तराईतिर लोकप्रिय यो खेल हाम्रोमा अझै पनि माटोमै खेलिन्छ, जबकि खेल्नुपर्ने म्याटमा हो । कुस्ती संघसँग म्याट नै छैन, खेलाडी के मात्र गरोस् ?नेपाल ओलम्पिक कमिटी (एनओसी) ले बिहीबार सातदोबाटोमा युवा तथा खेलकुदमन्त्री महेश्वरजंग गहतराजलाई औपचारिक रूपमा स्वागत गर्न एक कार्यक्रम राखेको थियो । कार्यक्रम स्वागतमै मात्र पनि सीमित थिएन । त्यस अवसरमा सन् २०२२ मा चीनको हाङझाउमा हुने १९ औं एसियाली खेलकुदमा नेपालको सहभागिताबारे प्रारम्भिक छलफल पनि भयो । त्यसै अवसरमा हो, एक दर्जनजति खेल संघका पदाधिकारीले मन्त्रीसामु आफ्ना धारणा राखे ।सबै जसो संघका आआफ्नै गुनासा थिए । तर यो कार्यक्रमको निचोडअनुसार काम हुने हो भने नेपाली खेलकुद अबको एक वर्ष खासै व्यस्त रहनेछ । लक्ष्य रहनेछ, त्यही १९ औं एसियाली खेलकुदमा राम्रो प्रदर्शन । त्यस अवसरमा मन्त्री गहतराजले प्रतियोगिताको तयारीका लागि काम सुरु गर्न संघलाई निर्देशन दिँदै आवश्यक बजेट व्यवस्थालाई पहल हुने बताए । मन्त्री चाहन्थे, नेपालको तयारी गुणात्मक रूपमा राम्रो हुनुपर्नेछ ।अनि पदक जितमा केन्द्रित हुनुपर्नेछ । ओलम्पिक कमिटीका अध्यक्ष जीवनराम श्रेष्ठले संकेत गरे, अबको एसियाली खेलकुदमा सहभागी हुने नेपाली टिम बिनाकारण आफैंमा ठूलो हुनुहुन्न, हुने छैन । उनले भने, एसियाली खेलकुदमा पदकका लागि ठोस तयारी आवश्यक पर्ने हुन्छ । यो एक दिनको तयारीले पुग्ने हुँदैन । अबको एसियाली खेलकुदमा हामीले राम्रो प्रदर्शनका लागि तयारी अहिले तयारी सुरु गर्नुपर्ने हुन्छ ।अध्यक्ष श्रेष्ठले संघहरूलाई आफ्नो खेलको सहभागिता, त्यसको तयारी, पदक सम्भावना र सहभागिताको औचित्य खोज्नुपर्ने संकेत गर्दै गृहकार्य सुझाए । त्यसो भनेको संघहरूले अब चाँडै आफ्नो कार्यक्रम प्रस्तुत गर्नुपर्नेछ ।राष्ट्रिय तथा अन्तर्राष्ट्रिय खेलाडी संघका अध्यक्ष दीपक श्रेष्ठले पनि कार्यक्रममा आफ्नो धारणा राखे । उनले भने, जुन खेलले नियमित प्रतियोगिता गर्छ, जुन खेलमा उमेर समूहका कार्यक्रम छन्, त्यस्ता खेलका खेलाडीलाई मात्र एसियाली खेलकुदमा पठाउनुपर्छ ।"
सहिद स्मारक लिग कान्तिपुर टीभीमा,"काठमाडौं (कास) सहिद स्मारक ए डिभिजन लिग फुटबल कान्तिपुर टेलिभिजनले प्रत्यक्ष प्रसारण गर्ने भएको छ । कतार एयरवेजको प्रमुख प्रायोजनमा हुने लिगको कान्तिपुर टेलिभिजनले अखिल नेपाल फुटबल संघ (एन्फा) सँग एक वर्षका लागि प्रसारण अधिकार लिएको हो । एन्फाका अध्यक्ष कर्माछिरिङ शेर्पा र कान्तिपुर टेलिभिजनका प्रमुख कार्यकारी निर्माता सुरजसिंह ठकुरीको रोहबरमा भएको सम्झौतामा एन्फाका महासचिव इन्द्रमान तुलाधर र कान्तिपुर टेलिभिजनका मार्केटिङ व्यवस्थापक गौरी दाहालले हस्ताक्षर गरे । एन्फाले चार मैदानमा लिगका खेल खेलाउने तयारी गरेको छ । कान्तिपुर टेलिभिजनले प्रमुख खेलस्थल दशरथ रंगशालामा हुने खेलहरूको प्रत्यक्ष प्रसारण गर्ने जनाएको छ । लिगमा १४ टोलीले प्रतिस्पर्धा गर्दैछन् । यसैबीच लिग ४ दिन पछाडि धकेलिएको छ । निर्धारित तालिकाअनुसार कात्तिक २९ मा लिग सुरु हुँदै थियो । सप्तान्हमा मात्र लिग खेल आयोजना गर्ने भएपछि एन्फाले क्लबहरूको अनुरोधमा लिगको मिति केही पछाडि सारेको जनाएको छ । प्रत्येक साताको शुक्रबार, शनिबार र आइतबार लिगका खेलहरू आयोजना हुनेछन् । पहिलो दिन मंसिर ३ गते शुक्रबार फ्रेन्ड्स क्लब र नवप्रवेशी सातदोबाटो युथ क्लबबीच प्रतिस्पर्धा हुनेछ ।"
रूप स्मृति पावर लिफ्टिङ माघमा,"काठमाडौं (कास) नेपाल पावर लिफ्टिङ संघको आयोजनामा रूप कार्की स्मृति दोस्रो नेपल्स स्ट्रोङगेस्ट पावर लिफ्टिङ प्रतियोगिता माघ २८ मा हुने भएको छ । स्वस्थ शरीरभित्र स्वस्थ मस्तिष्क भन्ने नारासाथ हुने प्रतियोगितामा पुरुषमा ६, महिलामा ३ र मास्टर्स ४५ वर्षमाथि एक तौलसमूह गरी १० स्पर्धामा प्रतिस्पर्धा हुने आयोजक समितिका सचिव सुरेश सुवेदीले जनाएका छन् । हरेक स्पर्धामा शीर्ष तीन स्थान हात पार्ने खेलाडीले क्रमशः १० हजार, ५ हजार र ३ हजार रुपैयाँ पुरस्कार प्राप्त गर्नेछन् ।पुरुष र महिलाको प्रत्येक तौलसमूह प्रथम हुने खेलाडीबीच पुनः ओभरअल च्याम्पियनलाई प्रतिस्पर्धा गराइनेछ । ओभरअल च्याम्पियनले उपाधिसँगै छुट्टै जनही ५१ हजार पुरस्कार पाउनेछन् । विजेता खेलाडीलाई अन्तर्राष्ट्रिय सहभागिताका लागि समन्वय गर्ने सचिव सुवेदीले जानकारी गराए । गत संस्करणको पुरुषमा सुकदेव कार्की र महिलामा ज्योति थापा ओभरअल च्याम्पियन बनेका थिए । प्रतियोगितामा करिब १ सय ५० खेलाडीको सहभागिता रहने आयोजकले जनाएको छ । दुईदिने स्पर्धा राखेप कभर्डहलमा हुनेछ ।"
अस्ट्रेलिया उपाधि नजिक,"दुबई (एएफपी) मार्कुस स्टोइनिस र म्याथ्यु वेडले ४० बलमा अविजित ८१ रनको साझेदारी गरेपछि अस्ट्रेलियाले पाकिस्तानलाई ५ विकेटले पराजित गर्दै ट्वान्टी२० विश्वकपको फाइनल प्रवेश गरेको छ । स्टोइनिसले ३१ बलमा ४० र वेडले १७ बलमा ४१ रन बनाएपछि अस्ट्रेलियाले एक ओभरअगाडि नै १ सय ७७ रन बनाउँदै विजय लक्ष्य पूरा गर्यो । पहिलो पटक ट्वान्टी२० विश्वकप जित्ने आसमा रहेको अस्ट्रेलियाले आइतबार हुने उपाधि भिडन्तमा न्युजिल्यान्डको सामना गर्नेछ । न्युजिल्यान्डले अघिल्लो दिन इंग्ल्यान्डको चुनौतीलाई ५ विकेटले पन्छाएको थियो । फाइनल पुगेका दुवै टोली नयाँ हुन् । जसले जिते पनि ट्वान्टी२० विश्वकपको पहिलो उपाधि हुनेछ ।प्लेयर अफ द म्याच वेडले साहिन साह अफ्रिदीको बलमा लगातार ३ छक्का प्रहार गर्दै खेलको अन्त्य गरेका थिए । त्यसअघिको बलमा हसन अलीले डिप मिडविकेटमा वेडको क्याच छाडेका थिए । वेडले २ चौका र ४ छक्का तथा स्टोइनिसले २ चौका र २ छक्का प्रहार गरे ।ओपनर डेविड वार्नरले ४९ रन बनाए पनि सादाब खानको उत्कृष्ट बलिङमा पाकिस्तानले अस्ट्रेलियालाई नियन्त्रणमा राखेको थियो । अफ्रिदीले पहिलो ओभरमै कप्तान आरोन फिन्चलाई आउट गरेपछि सादाबले ४ विकेट लिए । उनले सोक्रममा ४ ओभरमा २६ रन खर्चे । वार्नरले ३० बल खेल्दै ३ चौका र ३ छक्कासहित ४९ रन बनाए । मिचेल मार्स २२ बलमा २८, स्टिभ स्मिथ ५ र ग्लेन म्याक्सवेल ७ रनमा आउट भए । यसअघि मोहम्मद रिजवान र फखर जमानको आक्रामक अर्धशतकमा पाकिस्तानले १७६४ को स्कोर बनाएको थियो । रिजवानले ५२ बलमा सर्वाधिक ६७ रन बनाए । जमानले ३२ बलमा अविजित ५५ रन बनाउँदै रिजवानसँग दोस्रो विकेटमा ४६ बलमा ७२ रनको साझेदारी गरेका थिए । अस्ट्रेलियाका बलरहरूलाई पावर प्लेमा अत्याउँदै रिजवानले कप्तान बाबर आजमसँग पहिलो विकेटमा ७१ रन जोडेका थिए । लेग स्पिनर एडम जाम्पाले यो साझेदारी तोडिदिए । प्रतियोगितामा कुल ३ सय ३ रन बनाइसकेका आजमले ३४ बल खेल्दै ५ चौकासहित ३९ रन बनाए ।रिजवान र सोएब मलिक ज्वरो आएका कारण अस्ट्रेलियासँग खेल्नेमा शंका थियो । तर दुवैको कोभिड१९ परीक्षण रिपोर्ट नेगेटिभ आएपछि उनीहरूले खेलेका थिए । रिजवान हिजो अस्पतालमा थिए तर उनी सेमिफाइनल खेल्न फिट रहे । उनले असाधारण बहादुरी देखाए, अस्ट्रेलियाका ब्याटिङ प्रशिक्षक एवं पूर्वओपनिङ ब्याटर म्याथ्यु हेडेनले भने । रिजवानले आक्रामक गतिलाई निरन्तरता दिँदै जाम्पाको बलमा छक्का प्रहार गरी क्रिकेट क्यालेन्डरको एक वर्षमा ट्वान्टी२० अन्तर्राष्ट्रियमा एक हजार रन पूरा गर्ने पहिलो खेलाडी बने । उनीमाथि प्याट कमिन्सले गरेको बाउन्सर हेलमेटमा लागेको थियो र फिजियो मैदानमा आएर उनको परीक्षण गर्नुपरेको थियो । जोस हेजलउडको बलमा एक छक्का र एक रन बटुल्दै रिजवानले ४१ बलमा अर्धशतक पूरा गरेका थिए । त्यसपछि जमान चम्किए । उनले अन्तिम ओभरमा स्टार्कलाई लगातार दुई छक्का प्रहार गर्दै आफ्नो अर्धशतक पूरा गरेका थिए । रिजवानले जस्तै जमानले पनि कुल ३ चौका र ४ छक्का प्रहार गरे । अस्ट्रेलियाका मिचेल स्टार्कले ४ ओभरमा ३८ रन खर्चेर २ विकेट लिए ।"
