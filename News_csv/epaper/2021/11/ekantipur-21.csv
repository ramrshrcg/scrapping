शीर्षक,विवरण
१० वर्षे द्वन्द्वको अवशेष : २६ सय हतियार अझै बाहिर,"माओवादी शान्ति प्रक्रियामा आएपछि अनमिनको रोहबरमा सेना समायोजन गर्दा जम्मा ३ हजार ४ सय ७५ थान हतियार बुझाइएको थियो । सुरक्षा निकायबाट लुटिएका २ हजार ६ सय ३ थान हतियार नै फिर्ता भएनन्, युद्धकालमा माओवादीले आफैं किनेका तथा गाउँसहरमा सर्वसाधारणबाट खोसेका हतियारको लेखाजोखा छैन । माओवादी अध्यक्ष पुष्पकमल दाहालले नै कतिपय हतियार खोलाले बगाएको भनेर शान्ति प्रक्रियाको सुरुवातमै टिप्पणी पनि गरेका थिए ।सेना समायोजन प्रक्रियाको उत्तरार्द्धमा लडाकुले पाउनुपर्ने आर्थिक सुविधा नेताले बीचमा खाइदिएको भनेर शिविरशिविरमा झडपको अवस्था सिर्जना भएको थियो । तत्कालीन प्रधानमन्त्री बाबुराम भट्टराईले पार्टी अध्यक्ष दाहालकै परामर्शमा लडाकु शिविरमा सेना परिचालन गरेका थिए । आर्थिक र राजनीतिक विषयमा फरकमत राखेर शिविरभित्र विद्रोहको नेतृत्व गर्ने धेरै अगुवा चन्द नेतृत्वमा संगठित भएका छन् । शिविरबाट गायब पारिएकामध्ये थुप्रै हतियार चन्द समूहसँग रहेको र त्यसलाई बिनासर्त फिर्ता हुनुपर्ने सुझाव सुरक्षा संयन्त्रहरूको छ । सरकारी स्रोतबाट प्राप्त विवरणअनुसार चन्द समूहसँग ८१एमएम मोर्टार, रकेट लन्चर, जीपीएमजी, एलएमजी, ग्रिनेड लन्चर, एम१६, गलिल, थ्रीनटथ्री राइफललगायत ६ सयभन्दा धेरै ठूला सिरिज का हतियार छन् । पेस्तोल र साना हतियारको हिसाब छैन । चन्दा असुली, तोडफोडआगजनी, विस्फोट, भौतिक आक्रमण तथा व्यक्ति हत्यालगायत हिंसात्मक गतिविधि बढेको भन्दै ओली नेतृत्वको सरकारले २०७५ फागुन २८ बाट चन्द समूहमाथि प्रतिबन्ध लगाएको थियो । त्यसपछि करिब दुई वर्ष भूमिगत रहँदा सो समूहले गरेको कारबाही मा चार जनाको ज्यान गयो । प्रहरीतर्फबाट पनि चार कार्यकर्ता मारिए । धरापको तयारी गर्दा सो समूहका ६ जनाको मृत्यु भयो । २०७७ पुस १ मा चन्दको अध्यक्षतामा बसेको नेकपा केन्द्रीय समिति बैठकले क्रान्ति को विरोध गर्नेलाई कारबाही गर्ने नीतिअनुसार अघि बढ्न निर्देशन दिएको थियो । चार दिनपछि पुस ५ मा चन्दकै नेतृत्वमा जनमुक्ति सेना नेपाल, जनरल स्टाफ को बैठक बसेर सैन्य कारबाही र शक्ति सञ्चयका लागि थप तयारी गर्ने निर्णय गरेको थियो । त्यो निर्णय सुरक्षा निकायसम्म पुगेपछि सरकारले चन्द समूहमाथि निगरानी र कारबाहीलाई सशक्त बनाउन निर्देशन दिएको थियो । सुरक्षा निकायले चन्द समूहसँग रहेका शक्तिशाली हतियार नियन्त्रण नगरेसम्म प्रतिबन्ध फुकुवा गर्न नहुने सुझावसमेत दिएका थिए । २०७७ फागुन २१ मा तीनबुँदे सहमति हुनुअघि सुरक्षा अधिकारीले तत्कालीन प्रधानमन्त्री ओली र गृहमन्त्री रामबहादुर थापालाई भेटी हतियार फिर्तासम्बन्धी बुँदा सहमतिमा उल्लेख गर्न सुझाएका थिए । तर शान्तिलाई उच्च प्राथमिकता दिने भन्दै सरकारले त्यसमा हतियारबारे उल्लेख गरेन । सहमतिपछि पनि चन्द समूह फौजी संरचना कायमै राखेर बाहिरी गतिविधिमा केही केन्द्रित भएको सरकारी स्रोतको दाबी छ । चन्द नेतृत्वको नेकपा प्रतिबन्धित भएको करिब दुई वर्षमा झन्डै एक सय थान सानाठूला सिरिजका हतियार बरामद भएका थिए । सरकारले २ हजार १ सय नेताकार्यकर्ता पक्राउ गरेको थियो । धेरैलाई प्रशासन तथा अदालतको आदेशमा रिहा गरियो । पुर्पक्षका लागि जेल चलान गरिएका करिब डेढ सयमध्ये तीनबुँदे सम्झौतापछि करिब ६० जना रिहा भए, अझै ८५ जना कारागारमा छन् । अहिले भने सरकारले मुद्दा फिर्ता लिन र जेलमा रहेका कार्यकर्ता छाड्न ढिलाइ गरिरहेको छ । पछिल्लो पटक असोज १५ सम्म तनहुँको बन्दीपुरमा बसेको नेकपाको एघारौं केन्द्रीय समिति बैठकमा महासचिव चन्दले सहमति कार्यान्वयनबाट सरकार पछि हटे दुर्भाग्य हुने चेतावनी दिएका छन् । केन्द्रीय समिति बैठकबाटै पारित दस्ताबेजमा पनि १६ वर्ष उमेर पुगेकालाई कार्यकर्तालाई सैन्य तालिम दिने उल्लेख छ । यसले चन्द समूह अझै पनि हतियारको बलमा अघि बढ्न खोजेको र सरकारसँग भएको तीनबुँदे सहमतिलाई रणनीतिक प्रयोग का रूपमा लिएको भन्दै मुद्दा फिर्ता गर्न हतार गर्न नहुने बुझाइ सरकारको छ ।नेकपाले हतियारकै बलमा सैन्य संरचनासमेत बनाएको र त्यसमार्फत शक्ति सञ्चय गरिरहेको निष्कर्ष सुरक्षा निकायको छ तर नेकपाले भने यसलाई आरोप भन्दै इन्कार गर्दै आएको छ । दुई वर्ष भूमिगत रहँदा बनाइएको सैन्य फाँटका इन्चार्ज केन्द्रीय सदस्य उदयबहादुर चलाउनेले मुद्दा फिर्ता र बन्दी रिहाइमा सरकारले अलमल गरे मुठभेडको स्थिति निम्तिन सक्ने बताए । तीनबुँदेमा उल्लिखित बन्दी रिहा र मुद्दा फिर्तामा सर्त नराख्न हामी सरकारसँग आग्रह गर्छौं, हामीसँग कुनै पनि हातहतियार छैनन्, अलमल गरे मुठभेड निम्तिन सक्छ, उनले भने । पूर्वगृह सचिव गोविन्दप्रसाद कुसुम भने चन्द समूहसँग तीनबुँदे सहमति गर्दा हतियारबारेका विषय नराखेर सरकारले गल्ती गरेको बताउँछन् । भूमिगत र सशस्त्र गतिविधि गरिरहेको पक्षसँग सम्झौता गर्दा हातहतियारका विषय पनि समेटिनुपर्थ्यो तर सरकारले खै किन आवश्यक ठानेन, कुसुमले भने, यस्ता विषयमा समयमै ध्यान पुर्याउन नसक्दा समयक्रममा समस्या बल्झिरहन्छ । कुसुमले द्वन्द्वकालमा सुरक्षा निकायबाट लुटिएका थुप्रै हतियार बाहिर रहेको र त्यो पनि शान्ति र स्थायित्वका लागि चुनौतीका रूपमा रहिरहने टिप्पणी गरे । पूर्वसचिव कुसुम लुटिएका थुप्रै हतियार फिर्ता नहुनुमा अनमिनको विवादास्पद र सन्देहात्मक भूमिका पनि कारक रहेको बताउँछन् । माओवादीले राज्यलाई विश्वास गरेन, सरकारले पनि ती हतियारको लगत र अवस्था प्रभावकारी रूपमा खोजबिन गर्न सकेन, बीचमा बसेको अनमिनको भूमिका पनि विश्वसनीय हुन सकेन, त्यसैले हतियार व्यवस्थापनमा कमजोरी रहे, उनी भन्छन् ।चन्द समूहका नेता चलाउने भने सेना समायोजन भएर टुंगोमा पुगिसकेको हतियारको विषय तेर्स्याएर तीनबुँदे सहमतिविपरीत सर्त राखिए अप्रिय निर्णय लिन बाध्य हुने चेतावनी दिन्छन् । द्वन्द्वकालका हतियारबारे माओवादी अध्यक्ष पुष्पकमल दाहाल जिम्मेवार छन्, सरकारले हामीसँग सर्त राख्न मिल्दैन, उनी स्पष्ट भन्छन् । सहमति कार्यान्वयन र आफ्ना राजनीतिक एजेन्डाबारे चन्दसहितका नेताले संसद्मा प्रतिनिधित्व गर्ने सबै दलका शीर्ष नेतासँग भेटेर कुरा राखेका छन् । नेकपा महासचिव चन्द, वरिष्ठ नेताद्वय खड्गबहादुर विश्वकर्मा र धर्मेन्द्र बाँस्तोला प्रधानमन्त्री देउवालाई भेट्न २०७८ साउन ६ मा बालुवाटार पुगे । विषय थियो तीनबुँदे सहमतिअनुसार थुनामा रहेका बन्दी रिहा र मुद्दा फिर्ता । विप्लव नेतृत्वका नेकपाले गरेको यो पहिलो पहल भने होइन । पार्टी प्रवक्तासमेत रहेका नेता विश्वकर्माले गृहमन्त्री खाँण र कानुनमन्त्री दिलेन्द्रप्रसाद बडूलाई यसअघि पनि पटकपटक भेटेरै मुद्दा फिर्ता र बन्दी रिहाइको माग दोहोर्याइरहेका छन् ।चन्द समूहको ताकेताकै कारण सरकारले गृहसचिव, कानुन सचिव र महान्यायाधिवक्ता सम्मिलित टोली गठन गरेर मुद्दा फिर्ता र कार्यकर्ता रिहाइका सम्बन्धमा अध्ययन भइरहेको जनाएको छ । तीनबुँदे सहमतिपछि थुप्रै मुद्दा फिर्ता भइसकेका छन्, केहीबारे निर्णय हुन बाँकी छ, गृह मन्त्रालयका प्रवक्ता फणीन्द्रमणि पोखरेल भन्छन्, गृह र कानुन मन्त्रालय तथा महान्यायाधिवक्ता कार्यालयबाट पनि यस विषयमा अध्ययन भइरहेका कारण बाँकी विषय भन्न सक्ने स्थिति छैन ।"
द्वन्द्वपीडित निरन्तर उपेक्षित,"हरेक दिन हामीलाई बोलाउँदै आइहाल्छ कि जस्तो लाग्छ । जिउँदै छ भने सास देखाउनुपर्यो, हत्या गरिसकेका छन् भने लास देखाउनुपर्यो, न्यायका लागि द्वन्द्वपीडित समाजका सल्लाहकार केसी भन्छन्, हामीलाई सधैंको पीडा र अन्योलमा राखिएको छ । न्यायबाट वञ्चित गराएर पीडितलाई यसरी राख्दा राज्यले के पाउँछ ? बेपत्ता परिवारको मात्र नभएर द्वन्द्वकालमा भएका गैरन्यायिक हत्या, यातना, बलात्कार तथा यौनहिंसाजस्ता अन्य गम्भीर अपराधमा पनि न अनुसन्धान भएको छ, न पीडितले सत्यतथ्य जान्न पाएका छन् । द्वन्द्वकालमा माओवादीले पति (शिक्षक) नन्दलाल कोइरालालाई हत्या गरेपछि न्यायका लागि संघर्ष गर्दै आएकी गोरखा, बारपाककी जनकुमारी कोइराला विस्तृत शान्ति सम्झौतामार्फत र त्यसपछि अन्य धेरै पटक दलहरूले पीडितलाई न्याय तथा परिपूरण र पीडकलाई कारबाही गर्ने भनी गरेको प्रतिबद्धता अर्थहीन रहेको बताउँछिन् । द्वन्द्वपीडित टुहुरा समाजकी सदस्य कोइरालाले भनिन्, विस्तृत शान्ति सम्झौता माओवादीलाई सरकारमा जाने भर्याङमात्रै भयो । पीडितलाई न्यायको आशा अब रहेन ।सरकारले २०७१ सालमा सत्य निरूपण तथा मेलमिलाप आयोग र बेपत्ता पारिएका व्यक्तिको छानबिन आयोग गठन गरेकामा अहिलेसम्म ती आयोगमा ६० हजारभन्दा धेरै उजुरी परेका छन् । एउटाको पनि अनुसन्धान टुंग्याइएको छैन । बलपूर्वक बेपत्ता पारिएका दुई हजार ५ सयभन्दा बढी व्यक्तिको अवस्था अहिलेसम्म अज्ञात छ । यी दुई आयोग स्थापना गर्न जारी गरिएको बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन का केही प्रावधान न्यायका मान्य सिद्धान्त र संक्रमणकालीन न्यायका अन्तर्राष्ट्रिय मापदण्डविपरीत रहेको भन्दै सर्वोच्च अदालतले २०७१ फागुन १४ मा खारेज गरिदिएको थियो । ऐनमा रहेका गम्भीर मानवअधिकार उल्लंघनमा माफी दिने प्रावधान हटाउन सर्वोच्चले दिएको आदेशलाई अहिलेसम्म पनि कार्यान्वयन गरिएको छैन । शनिबार चार वटा मानवअधिकारवादी अन्तर्राष्ट्रिय संस्था एम्नेस्टी इन्टरनेसनल, इन्टरनेसनल कमिसन अफ जुरिस्ट्स, ह्युमन राइट्स वाच र ट्रायल इन्टरनेसनलले संयुक्त विज्ञप्ति निकालेर सरकारले सर्वोच्च अदालतको आदेशबमोजिम कानुन संशोधन गरी पीडितलाई सत्य, न्याय र परिपूरण प्रदान गर्न पटकपटक बाचा गरेका भए पनि त्यसको कार्यान्वयन नभएको जनाएका छन् । दुईवटा संक्रमणकालीन न्यायिक आयोगहरू निष्क्रिय भएका छन् र पटकपटक फेरिएका सरकारले यी दुई आयोगको सैद्धान्तिक अस्तित्वलाई पीडितका मुद्दा नियमित अदालती प्रक्रियामा जानबाट रोक्ने बहानाका रूपमा प्रयोग गरेका छन्, विज्ञप्तिमा भनिएको छ ।राजनीतिशास्त्री भाष्कर गौतम शान्ति प्रक्रियासँग जोडिएका विविध विषयमध्ये मानवअधिकार उल्लंघनका घटनाको अनुसन्धान नै हुन नसकेको बताउँछन् । विस्तृत शान्ति सम्झौतामा संक्रमणकालीन न्यायसँग सम्बन्धित काम कसरी अगाडि बढाउने भन्ने स्पष्ट दृष्टिकोण र समयसीमा थिएन, उनले भने, वार्ताहरू पारदर्शी र संस्थागत भएनन् । निकै ढिलो गरी गठन भएका आयोगलाई काम गर्न दिइएन । अब सेना, तत्कालीन संसदीय दल र माओवादीबीच नयाँ समझदारी नभएसम्म यो प्रक्रिया अगाडि बढ्न सक्दैन । आज दलहरू जुन स्थानमा छन्, त्यहाँबाट उनीहरूबीच निकट भविष्यमै नयाँ समझदारी हुनेछ भन्ने सम्भावना पनि देखिँदैन । सेना, तत्कालीन विद्रोही पक्ष र युद्धको खास समयमा हत्या, बेपत्ता जस्ता अपराधमा मुछिएको राजनीतिक पक्षले यो प्रक्रियालाई आफ्नो स्वार्थअनुसार टुंग्याउन चाहेकाले समस्या आएको उनको भनाइ छ । प्राध्यापक पोखरेल पनि द्वन्द्वरत पक्षको स्वार्थका कारण संक्रमणकालीन न्यायिक प्रक्रिया अलमलिएको बताउँछन् । राज्यले गरेको दमन र तत्कालीन विद्रोहीले गरेका गम्भीर मानवअधिकार उल्लंघनका घटनामा उनीहरू सकेसम्म आफ्नोतर्फ क्षति नहोस् वा भए पनि कम होस् भन्ने हिसाबले टुंग्याउन चाहन्छन्, उनले भने, यो मुद्दा बचाइराख्दा राजनीतिक प्रतिद्वन्द्वीलाई निरन्तर दबाबमा राख्न सकिन्छ कि भन्ने दल र नेताहरूको स्वार्थ देखिन्छ । त्यस्तो राजनीतिक दाउपेचले पीडितलाई न्याय पाउनबाट रोकेको छ । सत्तारूढ गठबन्धनको संयुक्त सरकारको साझा न्यूनतम कार्यक्रम मा तेस्रो बुँदामा नै शान्ति प्रक्रियालाई पूर्णता दिन विस्तृत शान्ति सम्झौताका बाँकी कार्यभार पूरा गर्ने उल्लेख थियो । सरकारको नेतृत्व गरिरहेको नेपाली कांग्रेसकी सचेतक पुष्पा भुसाल सर्वोच्च अदालतको फैसला तथा अन्य मापदण्डबमोजिम ऐन संशोधन नै प्रमुख आवश्यकता भएको बताउँछिन् । विस्तृत शान्ति सम्झौतामा मात्रै नभएर यो विषयलाई अन्तरिम संविधानमा पनि महत्त्वका साथ राखिएको थियो । त्यसयता यत्रो लामो समय भयो, समाधान हुन सकेको छैन । ऐन संशोधनका लागि सरकारले छलफल अगाडि बढाएको छ, उनले भनिन्, कानुन संशोधन नभएकै कारण सत्य निरूपण तथा मेलमिलाप र बेपत्ता आयोगले प्रभावकारी रूपमा काम गर्न पाएका छैनन् । त्यसैले यसलाई छिटो टुंगोमा पुर्याउनुपर्नेछ । नेकपा एमाले संसदीय दलका उपनेता सुवासचन्द्र नेम्वाङ पनि ऐन संशोधनबिना शान्ति प्रक्रियाका बाँकी काम अगाडि बढ्न नसक्नेमा सहमत छन्, तर समस्या समाधानको दिशामा अगाडि नबढ्नुमा अहिलेको सरकारलाई दोष दिन्छन् । विस्तृत शान्ति सम्झौताका धेरै महत्त्वपूर्ण काम सम्पन्न भएका छन् । सत्य निरूपण तथा बेपत्ता आयोग सञ्चालनसम्बन्धी कानुन संशोधन बाँकी छ । त्यसको मूल जिम्मेवारी सरकारको हो, उनले भने, एमाले सहयोग गर्न सधैं तयार र प्रतिबद्ध छ । तर, सरकारले किन अग्रसरता लिएको छैन, मैले बुझ्न सकेको छैन । सत्ता गठबन्धनको साझेदार नेकपा (माओवादी केन्द्र) संसदीय दलका प्रमुख सचेतक देव गुरुङ भने कांग्रेस, एमाले र माओवादी गरी प्रमुख तीन पार्टीको समझदारीबिना ऐन संशोधन सम्भव नरहेको बताउँछन् । तीन दलको सहमतिका आधारमा कानुन बनाउनुपर्ने हो । तर, एमाले सहमतिमा आउनै नचाहेकाले संसद् अवरोध गरिबसेको छ, उनले भने, कानुन संशोधनका लागि एमाले नै प्रमुख रूपमा अवरोधक रहेको छ ।प्रमुख राजनीतिक दलबीचको आरोपप्रत्यारोपमा पीडितको न्याय प्राप्तिको संघर्ष हराएको छ । त्यसैले उनीहरूले नेपालका प्रमुख दलहरूको भन्दा बढी संयुक्त राष्ट्र संघजस्ता अन्तर्राष्ट्रिय संस्थाबाट सहयोग खोज्न थालेका छन् । त्यसैक्रममा गत असोज ५ मा द्वन्द्वपीडित आबद्ध विभिन्न ४१ संस्थाले राष्ट्र संघका महासचिव एन्टोनियो गुटेरेसलाई संयुक्त पत्र पठाएर व्यापक परामर्शमार्फत संक्रमणकालीन न्यायसम्बन्धी ऐन संशोधन गर्न, त्यसका लागि समयसीमासहितको विस्तृत मार्गचित्र प्रस्तुत गर्न र ऐन संशोधनपछि स्थापना गरिने नयाँ संक्रमणकालीन न्यायिक संयन्त्रहरूको निष्पक्षता तथा स्वतन्त्रता सुनिश्चित गर्नका लागि सरकारलाई झक्झकाइदिन आग्रह गरेका थिए । द्वन्द्वपीडितहरूको यस्तो अग्रसरताले अन्तर्राष्ट्रिय मञ्चहरूमा नेपाल सरकारको जवाफदेहिता खोज्न थालिएको छ । जेनेभास्थित मानवअधिकार परिषद्मा गत जुनजुलाईमा सम्पन्न नेपालको मानवअधिकार अवस्थाको विश्वव्यापी आवधिक समीक्षाका क्रममा थुप्रै राष्ट्रहरूले संक्रमणकालीन न्यायिक प्रक्रियामा भएको ढिलाइ र कमजोरीप्रति चिन्ता व्यक्त गर्दै एउटा स्वतन्त्र र मानवअधिकार मैत्री प्रक्रियालाई तुरुन्त अघि बढाउन सरकारलाई आह्वान गरेका थिए ।देशभित्र द्वन्द्वपीडित र अधिकारकर्मीको निरन्तरको खबरदारी र अन्तर्राष्ट्रिय समुदायले दिने दबाबका कारण सरकार द्वन्द्वकालमा भएका गम्भीर मानवअधिकार उल्लंघनका घटनालाई त्यसै पन्छाउन सक्ने अवस्थामा भने छैन । आगामी दिनमा समयसीमा र कार्ययोजनासहितको संक्रमणकालीन न्यायसम्बन्धी मार्गचित्र निर्माण र कार्यान्वयन, सर्वोच्च अदालतको आदेश र अन्तर्राष्ट्रिय कानुनबमोजिम ऐन संशोधन, द्वन्द्वपीडितलगायत सरोकारवालाहरूसँग अर्थपूर्ण परामर्श तथा पारदर्शी प्रक्रियाद्वारा स्वतन्त्र आयोगहरूको गठन गरेर यो प्रक्रियालाई टुंगोमा पुर्याउने अवसर सरकारसँग अझै छ । त्यसो नगर्दा द्वन्द्वकालीन ज्यादतीमा संलग्नताको आरोप लागेका व्यक्तिहरू विश्वव्यापी क्षेत्राधिकारअन्तर्गत विदेशमा समेत पक्राउ पर्न सक्ने र त्यही अभियोजनको समेत सामना गर्नॅपर्ने अवस्था आउन सक्छ । बेलायतमा पक्राउ परेका नेपाली सेनाका कर्णेल कुमार लामा यसको उदाहरण हुन् । ह्युमन राइट्स् वाचकी दक्षिण एसिया निर्देशक मीनाक्षी गाँगुली भन्छिन्, जहिलेसम्म नेपालमा न्याय दिन इन्कार गरिन्छ, द्वन्द्वकालमा भएका अन्तर्राष्ट्रिय अपराधका आरोपित पीडकहरूविरुद्ध विश्वव्यापी क्षेत्राधिकारअन्तर्गत बाह्य मुलुकमा अभियोजन हुने सम्भावना रहिरहनेछ ।"
गैरकानुनी टेलिभिजन प्रधानमन्त्रीबाटै उद्घाटन,"पतञ्जलिका गैरकानुनी टेलिभिजन उद्घाटनमा प्रधानमन्त्री देउवासँगै गृहमन्त्री बालकृष्ण खाँण, माओवादी अध्यक्ष पुष्पकमल दाहाल, एकीकृत समाजवादीका अध्यक्ष माधव नेपाललगायत पुगेका थिए । आध्यात्मिक र आयुर्वेदसँग सम्बन्धित कार्यक्रम उत्पादन गर्ने भनिएका ती टेलिभिजन व्यावसायिक उद्देश्यले आएको जनाइएको छ । उद्घाटनका क्रममा प्रधानमन्त्री देउवाले पतञ्जलिलाई जग्गा उपलब्ध गराउने बाचासमेत गरेका छन् । विशेष आर्थिक क्षेत्र (सेज) का एक उच्च अधिकारीका अनुसार सरकारले कुनै उद्योगव्यवसायलाई जग्गा उपलब्ध गराउन मुख्यगरी तीन बाटा हुन्छन् सेजको जग्गा उपलब्ध गराउने, औद्योगिक क्षेत्रको जग्गा दिने र बाहिरको जग्गा भए मन्त्रिपरिषद्को निर्णयबाट दिने । तर पतञ्जलिलाई उद्योग सञ्चालनकै लागि जग्गा दिने भनेर कुनै पनि मन्त्रालयले प्रस्ताव मन्त्रिपरिषद्मा पठाएका छैनन् ।"
"तिउन के खाउँली, रोटी के हालुँली","खेतीमा उब्जनी घट्न थालेको तीन वर्ष भइसकेको छ । तर यो वर्ष जस्तो भकारी नै रित्तिने गरीचाहिँ होइन । ६० वर्षीया पानसराको भनाइअनुसार पहिले कात्तिकदेखि चैतसम्म हिउँ परेर जमिनमा चिस्यान हुन्थ्यो । १० वर्षअघिसम्म पुसमाघमा सात फिटसम्म हिउँ पर्थ्यो । घरको ढोका हिउँले पुरिएर हप्ता दिनसम्म घरभित्रै थुनिनुपर्थ्यो । लपक्कै भिजेको पाखो बारीमा गहुँ, जौ हलक्कै सप्रिन्थ्यो । पोटिला दाना लाग्थे । पानसराको छिमेकी ५० वर्ष जस्तो देखिने ३२ वर्षीय जीवन रोकायाको परिवारले २० वर्षअघि १० क्विन्टल सिमी बेच्थे । सिमी बेचेको पैसाले नुन, तेल, चामल र परिवारमा लत्ता कपडा हाल्न पुग्थ्यो । बर्सेनि उत्पादन कम हुँदै आयो । यो साल त्यति नै जग्गामा सिमी रापेका थिए । मुस्किलले दुई क्विन्टल भित्र्याउन पाए । ६ महिना जसोतसो त्यही खाएर टार्ने सोचाइमा छन् । त्यसपछि के खाने चिन्तित छन् । उनको परिवारमा आमा, श्रीमती र दुई छोराछोरी छन् । उनको अनुभवमा हिउँ कम परेपछि खेतीपातीमा प्रत्यक्ष असर पर्छ । नयाँ नयाँ रोगकिरा लाग्छन् । पानी धेरै पर्यो भने खेतीबाली झारले ढाक्छ । उत्पादन घट्छ । रारातालदेखि साढे तीन किमि पश्चिम लागेपछि पुगिन्छ मुर्मा गाउँ । यो सुन्ने जोकोहीलाई लाग्न सक्छ, उत्कृष्ट पर्यटकीय गन्तव्यको उचाइ लिँदै गरेको राराले सबैभन्दा नजिकको यो ठाउँलाई पनि उकास्दै छ । तर पानसरा र जीवन जस्तै सदियौंदेखि कृषि पेसामा निर्भर यहाँका ७६ परिवारलाई खाने, लाउने पिरलो झन्झन् बल्झिँदै छ । समयमा हिउँ नपर्ने, पानी नपर्ने, बालीनाली नउम्रिने, उम्रे पनि नबढ्ने, नफल्ने, कहिले धेरै पानी परेर बोटैमा कुहेर जाने, स्थानीय अगुवा बिर्ख रोकाया भन्छन्, यो वर्ष भोकमरी सुरु भइसक्यो । पहिले छाकैपिच्छे ढिँडोरोटी खानुपरे पनि आफ्नै उत्पादनले वर्ष दिन खान पुग्थ्यो । अहिले उल्टै किन्छौं, बिहान चामलको भात खाने, बेलुकी रोटी खाने गर्छौं र पनि खानको दुःख छ, २५ वर्षीया सुन्तली रोकायाले भनिन् । मुगुको सदरमुकाम गमगढी र मिलिचौरसम्म सडक सञ्जाल जोडिएपछि उनीहरू आफ्नो उत्पादन घट्न थालेपछि चामल किनेर खान थालेका छन् । रारा राष्ट्रिय निकुञ्ज क्षेत्र पर्ने भएकाले मुर्मा गाउँ सडक सञ्जालमा जोडिएको छैन । गमगढी मुर्मादेखि झन्डै १२ किमि टाढा पर्छ भने मिलिचौर पाँच किमि टाढा पर्छ । पैदलै अथवा खच्चड, घोडाबाट चामल बोकाउँछन् । तर चामल किन्ने आयस्रोत बनेको सिमी खेतीकै उत्पादन घटेपछि मुर्मावासीलाई भोकमरीको चपेटामा परेको वडासचिव सुनबहादुर खड्काले बताए । खानाको अभाव मुर्मा गाउँको नौलो समस्या भने होइन । थोरै जग्गाजमिन भएका ठूलो परिवारलाई पहिल्यै पनि दुःख हुन्थ्यो । उनीहरू ६ महिना घरखेत र मेलापात गर्थे । ६ महिना भारतमा मजदुरी गर्न जान्थे । कोरोना महामारीपछि भारतमा मजदुरी जाने क्रम घटेको छ । अर्थोपार्जन र उत्पादनमा गिरावट आएपछि खानपानमा असर पुगेको छ । जस्तो पोषिलो र सन्तुलित खानपान नपाएकाले महिला र बालबालिकाको स्वास्थ्यलाई प्रभावित पारेको स्थानीय सिदुरा रावलले थाहा पाएकी छन् । सुत्केरी, बिरामी, महिनावारी हुँदा पोषिलो मिठो खान पाउँदैनौं, त्यही त हो यहाँको दुःख रुखासुखा खाएर बाँच्नुपर्छ, उनी भन्छिन्, वर्षामासमा बारीमा हरियो सागपात, तरकारी हुन्छ, त्यतिन्जेल खान पाउने भयौं, हिउँदमा बारी नै आगो लगाएजस्तो नांगो हुन्छ । गमगढीबाट किनेर खान पैसा हँॅदैन, खानैका दुःखले हामी महिलाहरू कलिलैमा बूढी देखिन्छौं, केटाकेटी कमजोर हुन्छन् । पारि रारातालको पानी बगेर खत्याड खोला बग्छ । वारि मुर्मा गाउँमा सिँचाइ सुविधा छैन । खडेरी गर्दा पछिल्लो समय खानेपानीको मूल सुक्न थालेका छन् । खानेपानीको धारा बिहान ६ बजे खुल्छ । १० देखि दिउँसो ४ बजेसम्म बन्द हुन्छ । महिनाबारी भएका महिला र किशोरीहरू आधा घण्टा टाढा हिँडेर जंगलको बीचमा पर्ने खोलामा नुहाइधुवाइ र सरसफाइ गर्न जानुपर्ने बाध्यता रहेको छायानाथ रारा नपा९ की वडा सदस्य छ्याउकला विकले बताइन् ।चरम गरिबी सामाना गरिरहेको मुर्मा गाउँ शिक्षा, स्वास्थ्य, रोजगारीको न्यूनतम पहुँचबाटै वञ्चित छ । यस वर्षको कृषि उत्पादनको गिरावटले शिक्षामा प्रत्यक्ष असर पार्ने स्थानीय विद्यालयका प्रधानाध्यापक नन्दसिंह रोकायाले सुनाए । स्थानीय नेपाल राष्ट्रिय माध्यमिक विद्यालयमा कक्षा आठसम्म पढाइ हुँदै आएको थियो । त्यसपछिको पढाइका लागि सदरमुकाम गमगढी, नेपालगन्ज तथा काठमाडौंलगायत सहर पुग्नुपर्ने बाध्यता थियो । आर्थिकस्तर कमजोर भएकाहरू बाहिर गएर पढ्न नसक्ने हुँदा स्थानीय अगुवा र विद्यालयको समन्वयमा तीन वर्ष यता निजी स्रोतबाट तीन जना शिक्षक राखेर कक्षा ९ र १० मा पढाइ सञ्चालन गर्दै आएका छन् । विद्यार्थीहरूको खाजा खर्च कटाएर, अभिभावकहरूले सिमी बेचेर चन्दा संकलन गरेर शिक्षकलाई तलब दिँदै आएका छन् । यस वर्ष शिक्षकको तलब व्यवस्थापन गर्नका लागि चुनौती थपिएको प्रधानाध्यापक रोकायाले गुनासो गरे । यस विद्यालयमा कक्षा १ देखि १० सम्म १ सय १८ जना विद्यार्थी छन् ।"
कति सम्भव छ फेरि वाम एकता ?,"(काठमाडौं)  पार्टीको दसौं महाधिवेशन सुरु हुनु एक साताअगाडि एमाले उपमहासचिव घनश्याम भुसालले वामपन्थी शक्तिहरूबीच एकताको प्रस्ताव अगाडि सारेका छन् । दुई ठूला वाम घटक एमाले र माओवादी केन्द्रको एकताबाट बनेको नेकपा भंग भएको तथा संसद्मा सबैभन्दा ठूलो दल एमाले विभाजित भएको परिदृश्य ताजै रहेका बेला भुसाल वामपन्थी शक्तिहरूबीच एकताका पक्षमा उभिएका हुन् । उनले एमाले, माओवादी केन्द्र र एमालेबाट फुटेर बनेको एकीकृत समाजवादीबीच मात्र होइन, नेत्रविक्रम चन्द नेतृत्वको नेकपा, मोहन वैद्य नेतृत्वको क्रान्तिकारी माओवादी र आहुति नेतृत्वको वैज्ञानिक समाजवादी कम्युनिस्ट पार्टीसँग समेत एकताको सम्भावना देखाएका छन् । भुसालले भनेजस्तै प्रमुख वाम पार्टीहरूबीच धेरै सैद्धान्तिक मतभेद देखिँदैन । नीतिगत रूपमा उनीहरू एकताकै पक्षमा छन् । तर शीर्ष नेताहरूको महत्त्वाकांक्षाका कारण एकता हुनै मुस्किल पर्ने र एकता भइहाले पनि लामो समय टिक्न नसक्ने प्रवृत्ति कम्युनिस्ट पार्टीहरूमा रहेको छ । अर्कातिर माओवादी केन्द्र र एकीकृत समाजवादीले एमाले विरुद्ध तयार पारेको वामलोकतान्त्रिक गठबन्धनलाई तीनै तहको चुनावसम्म लैजाने तयारी भइरहेका बेला आएको भुसालको प्रस्तावमा उनकै र अन्य दल उत्साही छैनन् । भुसालको तर्क छ धेरैजसो वामपन्थी शक्तिहरूबीच कार्यदिशामा अन्तर छैन, एकीकृत कार्यक्रम बनाए एकता सम्भव छ । उनले राष्ट्रिय पुँजीको विकास गर्दै समाजवादको तयारी गर्ने राजनीतिक दिशालाई कार्यक्रम का रूपमा ल्याउने गरी वामपन्थी शक्तिहरूबीच एकता सम्भव रहेको दाबी गरेका छन् । आगामी २५३० वर्षसम्म कम्युनिस्ट आन्दोलनको कार्यदिशा यही नै हुने भुसालको तर्क छ । एमाले, माओवादी केन्द्र र एकीकृत समाजवादीबीच एकताका लागि केही आधार रहेको उनको भनाइ छ । एमाले, माओवादी र एकीकृत समाजवादीका बीचमा जुन तहका आरोपप्रत्यारोप भएका छन्, त्यसले उनीहरूको विवादको स्तर बताउँछ । जबकि त्यस्तो विवादका वैचारिकसैद्धान्तिक कारण छैनन् भन्ने कुरा तिनका दस्ताबेजले नै भन्छन्, भुसालले शुक्रबार कान्तिपुरमा प्रकाशित लेखमा लेखेका छन्, जस्तो कि यी तीनवटै पार्टीको कार्यदिशा एउटै छ, दलाल पुँजीवादलाई अन्त्य गर्दै र राष्ट्रिय पुँजीको विकास गर्दै समाजवादको तयारी गर्ने । दोस्रो, तीनवटै पार्टीको मार्गदर्शक सिद्धान्त मार्क्सवादलेनिनवाद हो । तेस्रो, समाजवादको बाटो शान्तिपूर्ण तथा लोकतान्त्रिक हो । चौथो, एमाले र माओवादी केन्द्रको एकता इतिहासको आवश्यकता थियो । भुसालले अहिले देखाइएका भिन्नता ती केवल राजनीतिक रहेको उल्लेख गरेका छन् । उनले सबै शक्तिहरूबीच एकता सम्भव रहेको दाबी गर्दै लेखेका छन्, कमरेड मोहन वैद्य, विप्लव, आहुतिले नेतृत्व गरेका पार्टीहरू र विभाजित नेकपाका तीनवटा समूहका बीचमा समाज र राजनीतिका कैयौं विषयमा समानता छन् । यदि आजको कार्यक्रम निर्माण गर्ने हो भने ती सबै पार्टीबीच अझ धेरै समानता हुनेछन् र कम्युनिस्ट एकताको टुटेको कडी फेरि जोडिन सक्छ । विज्ञानलाई अगाडि राखेर छलफल गर्ने हो भने अहिलेका धेरै भिन्नता व्यर्थ हुन् भन्ने स्पष्ट हुन्छ । भुसालले समाजवादी कार्यदिशाको सैद्धान्तिक अगुवा नेकपा भएकाले कम्युनिस्ट एकताको पहलकदमी पनि एमालेले नै गर्नुपर्ने तर्क राखेका छन् । जबकि एमाले अध्यक्ष केपी शर्मा ओली माओवादी केन्द्रका अध्यक्ष पुष्पकमल दाहाल र एकीकृत समाजवादीका अध्यक्ष माधव नेपालप्रति सबैभन्दा बढी अनुदार देखिएका छन् । उनले नेपालको पार्टीलाई मान्यता दिनसमेत अस्वीकार गरेका छन् । एकीकृत समाजवादीका महासचिव वेदुराम भुसालले कार्यदिशाका हिसाबले एमालेसँग एकता जटिल रहेको बताउँछन् । उनले आफ्नो पार्टी र एमालेबीच समाजवादी कार्यदिशा अँगाल्ने कि नअँगाल्ने भन्नेमा ठूलो मतभिन्नता रहेको बताए । ओलीले समाजवादी कार्यदिशा अँगाल्ने बेला भएको छैन भनेका छन् । हामीले समाजवादी कार्यदिशा अँगालेर अगाडि बढ्ने निर्णय गरेका छौं, उनले भने, जुन पार्टीले समाजवादी कार्यदिशा अँगाल्न सक्दैन, जहाँ विचारको बहस हुन सक्दैन, तानाशाही प्रवृत्तिमा बसेर एकताको परिकल्पना गर्नु असम्भव हो । अहिलेको सन्दर्भमा ओलीसहितको एकता सम्भव छैन । उनले एमालेबाहेक अरू कम्युनिस्ट पार्टीबीच तत्काल एकता सम्भव नभए पनि सहकार्य गरेर जान सकिने जनाए ।एकीकृत समाजवादीले नीतिगत रूपमा वामपन्थी शक्तिहरूबीचको एकतामा जोड दिएको छ । नेपाली कम्युनिस्ट आन्दोलनलाई अहिले व्यक्तिवादी अहंकारवाद, निरंकुश एवम् स्वेच्छाचारी प्रवृत्ति, चरम गुटबन्दी, दक्षिणपन्थी अवसरवाद र विसर्जनवादको महारोगले गाँजेको छ । क्रान्तिका उपलब्धिहरू गुम्न सक्ने खतरा पनि नेपाली राजनीतिक आकाशमा मडारिँदो छ, केन्द्रीय कमिटीबाट पास भएको प्रतिवेदनमा अध्यक्ष नेपालले लेखेका छन्, नेपाल कम्युनिस्ट पार्टीलाई नयाँ ढंगले पुनर्गठन र रूपान्तरण गरेर नेपालको कम्युनिस्ट आन्दोलन र नेपाली क्रान्तिका उपलब्धिहरूको रक्षा गर्दै तिनीहरूलाई अझ अगाडि बढाउनुपर्ने दायित्व हाम्रो काँधमा आएको छ ।माओवादी केन्द्रका अध्यक्ष दाहालले पछिल्लो केन्द्रीय कमिटी बैठकमा पेस गरेको राजनीतिक प्रतिवेदनमा ओली नेतृत्वको एमालेबिनाको एकतामा जोड दिएका छन् । तत्कालीन माओवादी केन्द्र र एमालेबीच भएको एकता वस्तुतः सही हुँदाहुँदै पनि केपी ओली र उनको गुटमा देखापरेको अहंकार, दम्भ, पदलोलुपता, राष्ट्रिय आत्मसमर्पणवाद र दक्षिणपन्थी अवसरवादका कारण नेकपा विघटन हुन पुग्यो, साउन ३० मा केन्द्रीय कमिटीबाट पारित दाहालको प्रतिवेदनमा छ, आज पनि विभाजित सबै इमान्दार कम्युनिस्टहरूलाई एकताबद्ध गर्दै फेरि क्रान्तिकारी कम्युनिस्टहरूको एउटै केन्द्र निर्माण गर्ने सवाल ऐतिहासिक जिम्मेवारी बनिरहेको छ । माओवादी केन्द्रका नेता राम कार्की भने भुसालले आदर्शको कुरा गरेको उल्लेख गर्दै एकता सहज नरहेको टिप्पणी गर्छन् । वामपन्थीहरू सबै एकै ठाउँ आउनु त राम्रो हो तर त्यसको राजनीतिक कार्यदिशा के हो ? स्पष्ट हुनुपर्छ, उनले भने, उहाँ (घनश्याम) ले आफ्नो आदर्शको कुरा गर्नुभएको हो । घनश्यामजी जस्तोले विभिन्न गुटमा लाग्नुभन्दा नयाँ लाइन, नयाँ बाटो लिने आँट गर्नु पर्थ्यो । अहिले नै अर्को पार्टी बनाउन नसके पनि नयाँ राजनीतिक डिस्कोर्स सुरु गर्नु पर्थ्यो ।नीतिगत रूपमा ओली पनि एकताकै पक्षमा छन् । प्रक्रियागत रूपमा एमाले र माओवादी केन्द्रबीचको एकीकरण भंग भएको छ र कानुनी रूपमा हामी एमालेका रूपमा क्रियाशील छौं, विधान महाधिवेशनबाट पारित ओलीको राजनीतिक प्रतिवेदनमा भनिएको छ, पार्टी एकताको पक्षमा रहनुभएका माओवादी केन्द्रका प्रभावशाली नेताहरूसमेत आबद्ध एमाले आज नयाँ स्वरूपमा पुनःस्थापित हुँदै अगाडि बढेको छ । कम्युनिस्ट आन्दोलनलाई एकताबद्ध बनाउने प्रयास भोलि पनि जारी रहनेछ । राष्ट्रिय जनमोर्चाका अध्यक्ष चित्रबहादुर केसी पनि वामपन्थीको एकताको सम्भावना देख्दैनन् । अहिले राजनीतिमा असाध्यै विचलन आइसकेको छ, उनले भने, नेपाली जनताले वामपन्थी एउटा ध्रुवमा र प्रजातान्त्रिक शक्ति अर्को ध्रुवमा रहेर मुलुकलाई निकास दिए हुन्थ्यो भनेर नै हो नेकपालाई बहुमत दिएको तर व्यवहारमा त्यो देखिएन । त्यसकारण घनश्यामजीले भनेजस्तो तत्काल वामपन्थीहरूको एकता सम्भावना छैन । क्रान्तिकारी माओवादीका नेता सीपी गजुरेल पनि वामपन्थी शक्तिबीच तत्काल एकता सम्भव देख्दैनन् । उहाँ (भुसाल) हरू अहिले पनि एमालेमा नै हुनुहुन्छ । एमालेमा रहनुभएका साथीहरूले कुन प्रकारको वामपन्थी एकता गर्न खोज्नुभएको हो, प्रस्ट छैन, उनले भने, उहाँले भने पनि सबै वामपन्थी एकताबद्ध भइहाल्ने सम्भावना देख्दिनँ । त्यहाँ वैचारिक, राजनीतिक र कार्यदिशामा थुप्रै अन्तर छन् । धेरै बेमेल छन् । ती कायमै राखेर पार्टी एकता हुँदैन । तर राष्ट्रिय स्वाधीनताका विषयमा मिलेर जान कार्यगत एकता गर्न सकिन्छ ।नेत्रविक्रम चन्द नेतृत्वको नेकपाका नेता धर्मेन्द्र बाँस्तोला भने नयाँ राज्य प्रणालीमा जाने विकल्पमा वामपन्थी शक्तिबीच एकताको सम्भावना देख्छन् । आवश्यकता र सान्दर्भिकताका हिसाबले वामपन्थी शक्तिबीच एकताको सम्भावना छ, उनले भने, तर, संसदीय प्रणालीभित्रको एकता होइन कि, नयाँ राज्य प्रणालीभित्रको एकता हुन जरुरी छ । त्यो भयो भने देशमा राजनीतिक स्थिरता हुन्छ, सामाजिक गतिशीलता आउँछ, शान्ति हुन्छ, समृद्धिको दिशामा मुलुक अगाडि बढ्छ । वैज्ञानिक कम्युनिस्ट पार्टीका नेता विश्वभक्त दुलाल (आहुति) त एमालेलाई वामपन्थी शक्ति नै मान्न तयार छैनन् । उनले भुसालको प्रस्ताव सफल हुने आधार नरहेको बताए । एमाले वामपन्थी पनि होइन । अहिले धार्मिक अन्धताको प्रचारमा लागेको छ । उहाँहरूको नारा देशका प्रतिगामीहरूसँग मिल्छ, आहुतिले भने, भर्खर मात्रै एकता भएको पार्टी तीन टुक्रा बनाएर हिँडेका छन् । अहिले यो नारा दिनुको के अर्थ छ ? अर्को, उहाँका अनुसार एमाले चल्ने पनि होइन । उहाँको गुट चल्न सक्छ । एमाले त ओलीको लाइनमा चल्छ नि । कसको कार्यदिशा के ? भुसालले भनेजस्तै दलहरूबीच सैद्धान्तिक मतभेद छैन । मार्क्सवादलेनिनवाद र जनताको बहुदलीय जनवादलाई मार्गदर्शक सिद्धान्त मानेको एमालेले आफ्नो राजनीतिक कार्यदिशाबारे प्रतिवेदनमा लेखेको छ, संवैधानिक, शान्तिपूर्ण र लोकतान्त्रिक प्रतिस्पर्धाको बाटोबाट जनताको बहुदलीय जनवादको कार्यक्रम लागू गर्दै राष्ट्रिय पुँजीको विकास गर्नु र समाजवादको आधार निर्माण गर्नु हामीले अवलम्बन गरेको राजनीतिक कार्यदिशाको सार हो । २१ औं शताब्दीको वैज्ञानिक समाजवादतिर जान खोजेको माओवादीले दक्षिणपन्थी संशोधनवाद र जडसूत्रीय संशोधनवादसँग संघर्ष एवम् मालेमावादको रक्षा, प्रयोग र विकास लाई वैचारिक मान्यता दिएको छ । मालेमावादको रक्षा, प्रयोग र विकास नगरी समाजवादी क्रान्तिको विकास गर्न नसकिने तथ्यलाई आत्मसात् गर्न आवश्यक रहेको माओवादीको बुझाइ छ । अध्यक्ष दाहालले कार्यदिशाबारे आफ्नो प्रतिवेदनमा लेखेका छन्, मालेमा पथप्रदर्शनमा समाजवादी क्रान्तिको रणनीतिअन्तर्गत सामन्तवादका अवशेषविरुद्ध संघर्ष गर्ने, आन्तरिक राष्ट्रिय एकतालाई सुदृढ गर्दै दलाल नोकरशाही पुँजीवाद र वैदेशिक दबाब हस्तक्षेपका विरुद्ध संघर्षमार्फत राष्ट्रिय स्वाधीनतालाई सुदृढ गर्ने तथा सामाजिक न्यायसहित राष्ट्रिय पुँजीको विकास गरी समाजवादउन्मुख राष्ट्रिय अर्थतन्त्रको निर्माणका लागि सार्वजनिक, निजी र सहकारीका तीनवटै क्षेत्रबाट योजनाबद्ध पहल आवश्यक छ । एकीकृत समाजवादीले वैज्ञानिक समाजवादको नारा ल्याएको छ । अहिले नेपाली समाजमा विद्यमान शोषणको मूलरूप पुँजीवादी हो र त्यो दलाल नोकरशाही चरित्रको छ । यतिबेला नेपाली समाजमा रहेका समाजवादी क्रान्तिका पक्षधर शक्ति र त्यसका विरोधी शक्तिहरू बीचको अन्तर्विरोध समाजको प्रधान अन्तर्विरोध बन्न पुगेको छ, पार्टी अध्यक्ष नेपालको प्रतिवेदनमा छ, यस प्रधान अन्तर्विरोधको हल गर्नका निम्ति समाजवादी क्रान्तिका विरोधी शक्तिहरूमाथि प्रहार केन्द्रित गर्दै समाजवादको दिशामा अगाडि बढ्नु यतिबेलाको हाम्रो मुख्य कार्यदिशा हो । हाम्रो अबको गन्तव्य वैज्ञानिक समाजवाद हो । त्यो समाजवाद लोकतान्त्रिक मूल्य मान्यतासहितको र समावेशी चरित्रको हुनेछ ।चन्द नेतृत्वको नेकपाले जनक्रान्तिको बलमा वैज्ञानिक समाजवादी तथा वैद्य नेतृत्वको क्रान्तिकारी माओवादीले नौलो जनवादलाई कार्यदिशा मानेका छन् । आहुति नेतृत्वको वैज्ञानिक कम्युनिस्ट पार्टीले पनि वैज्ञानिक समाजवाद भनेको छ ।"
अध्यक्षमा ओलीप्रति दृढ समर्थन रहन्छ,"देश संघीय संरचना गएपछि एमालेको महाधिवेशन पहिलो पटक हुँदै छ । त्यस विषयलाई महाधिवेशनले कसरी सम्बोधन गर्छ ?संविधान र कानुनका व्यवस्थासँग तादात्म्य हुने गरी महाधिवेशन गर्छौं । नवौं महाधिवेशनमा फरक अभ्यास गर्ने निष्कर्ष निकाल्यौं । विचार, विधि परिमार्जनको विषयमा केन्द्रित भएर छलफल गर्नका लागि विधान महाधिवेशन गर्ने, नेतृत्व निर्माण, विकास र चयनका विषयमा केन्द्रित भएर छलफल गर्नका लागि राष्ट्रिय महाधिवेशन आयोजना गर्ने । विधानको त्यो प्रबन्धअनुसार केही साताअघि गोदावरीमा विधान महाधिवेशन सम्पन्न गर्यौं । सैद्धान्तिक, कार्यक्रमिक र नीतिगत निष्कर्षहरू नयाँ उचाइमा पुनर्पुष्टि र स्थापित गर्ने गरी विकसित गर्ने काम महाधिवेशनले गरेको छ । मंसिर १० देखि १२ सम्म चितवनमा हुने दसौं राष्ट्रिय महाधिवेशनको मुख्य अभिभारा विधान महाधिवेशनको निष्कर्षलाई वहन र कार्यान्वयन गर्न सक्ने गरी नेतृत्व निर्माण, चयन गर्ने हो । नेतृत्वमा जसरी स्वाभाविक रूपमा दाबी हुनुपर्ने थियो, त्यस प्रकारको गतिविधि देखिएको छैन । एक प्रकारको सन्नाटाको अवस्था छ । के कारणले नेताहरू नेतृत्व दाबी गर्न नसक्ने अवस्थामा पुगेका हुन् ?सन्नाटा भन्ने विषय पार्टी जीवनको यथार्थसँग मेल खाँदैन । ११ गते बिहान उम्मेदवारी दर्ता हुन्छ, त्यस समयमा एमालेभित्र कतिको दाबी रहेछ भनेर थाहा हुनेछ । अग्रिम रूपमा बाजा बजाउनुपर्ने, दुन्दुभी मच्चाउनुपर्ने, बाँसुरी बजाउनुपर्ने, होहल्ला गर्नुपर्ने विषय पनि होइन । एमालेका नेताकार्यकर्ता देशभर परिचित छन्, पार्टीको आवश्यकतालाई बुझेका छन्, आफ्नो क्षमताको सीमालाई पनि बुझेका छन् । समय आएपछि सबैले आआफ्नो मूल्यांकन, विश्लेषणका आधारमा मनोनयन र प्रतिस्पर्धा गर्नुहुनेछ । यसलाई सन्नाटा भनिँदैन ।अहिलेको अवस्थाचाहिँ के हो ?विधान महाधिवेशन सक्यौं र राष्ट्रिय महाधिवेशनको तयारीमा उत्साहका साथ लागिरहेका छौं । ८ लाख ५५ हजारभन्दा बढी सदस्यता नवीकरण गर्ने काम सम्पन्न गर्यौं, देशभर एकैदिन महाधिवेशन प्रतिनिधिको निर्वाचन सम्पन्न गर्यौं । अहिले प्रतिनिधिको विवरण संकलन गर्ने र त्यसका आधारमा परिचयपत्र निर्माण गर्नेलगायतका अन्य व्यवस्थापकीय काम अघि बढिरहेका छन् । साथीहरू आआफ्नो रुचि र क्षमताअनुसार कसले कुन पदमा उम्मेदवारी दिने भनेर सल्लाह, विमर्शमा हुनुहुन्छ र समय आएपछि उहाँहरूले उम्मेदवारी घोषणा गर्नुहुन्छ ।अध्यक्षमा ओली नै सर्वसम्मत हुनुहुने हो ?सर्वसम्मति चाहना हो, अनिवार्य वैधानिक व्यवस्था होइन । सर्वसम्मति हुँदा राम्रो हो, नभए निर्वाचनको माध्यमबाट छिनोफानो हुन्छ । पदाधिकारी तथा केन्द्रीय सदस्यको हकमा पनि यही लागू हुन्छ । योग्यता पुगेको प्रतिनिधिले अध्यक्षमा उम्मेदवारी दिन पाउने व्यवस्था विधानमा छ । त्यसमा रोकछेक गर्ने वा अंकुश लगाउने हुँदैन । उम्मेदवारी दिन, प्रतिस्पर्धामा जान कसैलाई पनि निरुत्साहित गर्दैनौं । अध्यक्षको सन्दर्भमा के होला भन्ने प्रश्न अनुमानको कुरा हो । अनुमान गर्दा यस पटक अध्यक्षमा केपी शर्मा ओलीबाहेक अन्यले उम्मेदवारी दिने सम्भावना देखेको छैन । केपी शर्मा ओली अध्यक्षमा सर्वसम्मतिका साथ निर्वाचित हुनुहुन्छ भन्ने विश्वास छ । अध्यक्षमा उहाँप्रति दृढ समर्थन रहन्छ । तपाईं कुन पदमा उम्मेदवारी दिनुहुन्छ ?मंसिर ११ गते बिहान ११ बजे यसबारेमा जानकारी गराउँछु ।उपमहासचिवभन्दा तलको पदमा पक्कै जानुहुन्न होला, महासचिवमा उम्मेदवारी दिनुहुन्छ कि त्योभन्दा माथि ? तल होला वा माथि होला, कहाँ होला, के होला ? जतिखेर मनोनयन पत्र दर्ता हुन्छ, थाहा भइहाल्छ । हिजो एमाले जुन अवस्थामा थियो, त्योभन्दा पनि शक्तिशाली बनाउने अभियानमा छौं । आगामी निर्वाचनमा टुक्राटुक्री जोडेर बनाएको गठबन्धन नभई एमालेको एकल बहुमतको सरकार निर्माण गर्ने तयारीमा छौं । त्यसका लागि हामीले म के, मेरो के, मेरो पोजिसन के भन्ने विषयलाई गौण बनाएका छौं । पार्टीभित्र बोल्न सक्ने वातावरण नभएका कारण त्यस्तो अवस्था उत्पन्न भएको होइन र ?एमालेलाई पढ्न र बुझ्न बाँकी रहेकाहरूले गरेको टिप्पणी हो । नेतृत्वको दाबी गर्न डराउनुपर्ने विषय पनि होइन र शूरवीर भएर म यो पदमा उम्मेदवार हुन्छु भन्दै हिँड्ने विषय पनि होइन । हामीले डर र वीरताका रूपमा यसलाई संकुचन गर्नु हुन्न । प्रतिनिधि चयन गर्दा आन्तरिक लोकतन्त्रलाई कमजोर बनाउने काम भयो भन्ने आरोप पनि छ नि ?पार्टीको आन्तरिक लोकतन्त्रलाई खुम्च्याउनका लागि सर्वसम्मत भनेको होइन । सर्वसम्मत भएन भने त्यस समयमा निर्वाचन नै हुने हो । ताप्लेजुङमै हेर्नुस्, जिल्लाका सारा पार्टी सदस्यले गाउँगाउँमा मतदान गर्नुभयो र प्रतिनिधि चयन गर्नुभयो । यस्तो चुनाव राजनीतिक पार्टीको इतिहासमा कहिले, कसैले गरेको छैन । ठाउँठाउँमा निर्वाचन र सर्वसम्मति भएको छ । केही ठाउँमा विवाद पनि भएको छ । विवादको विषयमा हामीले केही नीतिगत प्रबन्ध गरेका छौं । पार्टी सदस्यबाहेक अरूले मतदान गर्न पाउँदैनन् । २०७७ चैत मसान्तसम्म सदस्य बनेका व्यक्तिले मात्रै मतदान गर्न र उम्मेदवार बन्न पाउँछन् । पदाधिकारीमा धेरैको दाबी हुने देखिन्छ । सहमतिका लागि पदाधिकारीको संख्या थप गर्दै हुनुहुन्छ ?विधान महाधिवेशनबाट पारित भएको विधानअनुसार नै राष्ट्रिय महाधिवेशनले कार्यसम्पादन गर्छ । यद्यपि राष्ट्रिय महाधिवेशनलाई विधान, नीति, कार्यक्रमका विषयमा प्रवेश गर्ने अधिकार नभएको होइन । चाह्यो भने विधान र अर्को दस्ताबेज पारित गर्न सक्छ तर अहिले त्यो आवश्यकता महसुस गरेका छैनौं । अहिले विधान संशोधन गर्दैनौं र पदाधिकारी थप्दैनौं । स्पष्ट हुन आवश्यक छ, विधान महाधिवेशनले पारित गरेको भन्दा ठूलो कमिटी बन्दैन । पदाधिकारीमा एकतिहाइ महिला आउँछन् कि आउँदैनन् ?हामी केन्द्रीय कमिटीमा मात्रै होइन, पदाधिकारीमा पनि महिला नेत्रीहरूको सशक्त उपस्थितिसहित महाधिवेशनबाट बाहिर आउँछौं ।अहिले पदाधिकारीमा भएका, अध्यक्ष ओलीसँग निकट रहेका, १० बुँदे सहमति गर्ने र पूर्वमाओवादी सबैलाई कसरी समेट्नु हुन्छ ?आज साथीहरू हिजोको सन्दर्भ र प्रसंगहरूलाई स्मरण गर्दै मनमा असन्तुष्टि राखेर बस्ने अवस्थामा हुनुहुन्छ जस्तो मैले देखेको छैन । हामी कुन ठाउँमा आइपुगेका छौं, हाम्रो सामुन्नेमा के कस्ता राष्ट्रिय अभिभारा छन्, त्यो पूरा गर्नका लागि हामीले के गर्नुपर्ला, त्यसतर्फ केन्द्रित भएर सोच्ने साथीहरू नै पार्टीको नेतृत्वमा हुनुहुन्छ । भोलि पनि त्यसैगरी सोच्छौं । प्रतिनिधिहरू विवेक र विश्लेषणको उच्चतम सामर्थ्य प्रयोग गर्ने मनस्थितिका साथ महाधिवेशनको बन्द सत्रमा प्रवेश गर्नुहुन्छ । देशका विभिन्न स्थानमा प्रतिनिधि छनोटका विषयमा देखिएको विवादलाई कसरी सम्बोधन गर्नुहुन्छ ? विवादका विषयमा हामीले केही नीतिगत प्रबन्ध गरेका छौं । कुनै ठाउँमा वैधानिक रूपमा निर्वाचन भएको छैन भने प्रतिनिधित्व खाली होला तर एउटा पनि गैरकानुनी ढंगले आएको व्यक्तिलाई प्रतिनिधिका रूपमा स्वीकार गर्दैनौं । त्यो पारदर्शी र लोकतान्त्रिक हुन्छ । सर्वसम्मति होला वा मतदान होला तर त्यो विधिसम्मत हुन्छ ।"
३२ वर्षसम्म लुकाइएको फेवातालको त्यो प्रतिवेदन,"(पोखरा)  फेवाताल अतिक्रमणका सम्बन्धमा छानबिन गर्न ३६ वर्षअघि गठित समितिले तयार पारेको प्रतिवेदन कार्यान्वयन नगरी ३२ वर्षदेखि लुकाइएको खुलेको छ । सरकारले गत वर्ष पुण्य पौडेलको संयोजकत्वमा गठन गरेको समितिको सिफारिसमा फेवातालको चारकिल्ला, सीमा र क्षेत्रफलसहितको नक्सा राजपत्रमा प्रकाशित भइसकेपछि उस्तै प्रकृतिको प्रतिवेदन पहिल्यै तयार भएको खुलेको हो ।पौडेल नेतृत्वको समितिले अध्ययन गर्ने क्रममा प्रदेश मातहतको सिँचाइ डिभिजन कार्यालय कास्की र स्याङ्जा कार्यालयमा उक्त प्रतिवेदनका प्रति भेटिएका थिए । २०४६ मा प्रजातन्त्र पुनर्बहालीपछि फेवातालको क्षेत्रफलसम्बन्धमा सातवटा प्रतिवेदन सार्वजनिक भइसकेका छन् । पौडेल समितिको सिफारिसमा फेवातालको चारकिल्ला, सीमा र क्षेत्रफलसहितको नक्सा राजपत्रमा प्रकाशित भइसकेपछि पुरानो प्रतिवेदनबारे खुलेको थियो । पुरानै प्रतिवेदनमा २०३१ सालमा बाँध फुटेका बेला पानी घटेको मौका पारेर फेवातालको जग्गा स्थानीयले अतिक्रमण गरेको र पछि बाँध बनेपछि त्यही जग्गाको मुआब्जा मागेकाले मुआब्जा नदिई दर्ता बदर गर्न सिफारिस गरिएको थियो । त्यही विषयमा तीन पटक मन्त्रीस्तरीय निर्णयसमेत भएको पाइएको छ । तर, प्रजातन्त्र पुनर्बहालीसँग उक्त प्रतिवेदन बेपत्ता पारिएको थियो । फेवाताल अतिक्रमण सम्बन्धमा सर्वोच्च अदालतको २०७५ वैशाख १६ को फैसलापछि २०७७ कात्तिक २० मा सरकारले पोखराका एमाले नेता पौडेलको संयोजकत्वमा फेवातालको चारकिल्ला निर्धारण, सीमांकन तथा नक्सांकन समिति गठन गरेको थियो । समितिको पहिलो काम थियो चारकिल्ला यकिन गरी नक्सासहित तालको क्षेत्रफल नेपाल सरकारसमक्ष सिफारिस गर्ने । समितिले सरकारलाई गत फागुन २ मा बुझाएको प्रतिवेदनमा तालको १ हजार ४ सय ७९ रोपनी क्षेत्रफल अतिक्रमण भएको र त्यसलाई समेत समेटेर कुल क्षेत्रफल ५७२६ (११२५५ रोपनी) कायम गर्न प्रतिवेदनमा सिफारिस गरिएको थियो । फेवातालको चारकिल्ला पूर्वमा ड्यामसाइड, पश्चिममा मोरेबगर, उत्तरमा खपौंदीचंखपुरबीचको दम्किलो र दक्षिणमा चिसापानी रानी वन कायम गर्न भनिएको थियो । केपी शर्मा ओली नेतृत्वको सरकारले फागुन ११ को मन्त्रिपरिषद् बैठकबाट निर्णय गरी समितिको सिफारिसबमोजिमकै नक्सा, सीमा र क्षेत्रफल फागुन १७ मा नेपाल राजपत्रमा प्रकाशित गरेको थियो । समितिले जिम्मेवारी पाएको दोस्रो काम थियो दूषित दर्ताको लगत तयार गर्ने तथा बदर गरी तालका नाममा कायम गर्न सिफारिस गर्ने । कार्यक्षेत्रगत सर्तबमोजिम दूषित जग्गा सम्बन्धमा छानबिन गर्न भूमि व्यवस्थापन तथा अभिलेख विभागका निर्देशकको नेतृत्वमा पाँच सदस्यीय उपसमिति गठन भयो । उपसमितिको अध्ययनका आधारमा पौडेल नेतृत्वको समितिले दूषित दर्ता भएका जग्गाको लगत तयार गर्यो । त्यही लगत तयार पार्ने क्रममा ३२ वर्षदेखि लुकाइएको फेवातालको सीमा र क्षेत्रफल तोकिएको प्रतिवेदनबारे खुलेको थियो । २०१४ सालमा भत्किएको फेवातालको अस्थायी बाँध २०१८ मा बनाएपछि तालको समोच्च रेखा (समुद्री सतहबाट पानीको सतहसम्मको उचाइ) ७९३७ मिटर कायम भएको थियो । उक्त उचाइको समोच्च रेखा हुँदा पानीको डुबाउ क्षेत्रलाई तालको क्षेत्रफलमा समेटियो । २०३१ पुस १८ मा पुनः बाँध भत्कियो । फेरि बाँध बनिनसक्दै २०३२ मा पहिलो पटक नापी भयो र फेवातालका नाममा कित्ता नम्बर २९७ को ८ हजार ७ सय ७ रोपनी १२ आना २ पैसा २ दाम नापनक्सा भई दर्ता स्रेस्ता कायम भयो । बाँध भत्किएर पानी घट्दा सिरानतिरको जमिनमा स्थानीयले भोगचलन गरेका थिए । उनीहरूले त्यो जग्गा आफ्नै नाममा दर्ता गरे । २०३८ सालमा बाँध निर्माण भएपछि पानीले पुनः आफ्नो ठाउँ लिन थाल्यो । सिरानतिरको जमिन पानीले डुबाउँदै गयो । आफ्नो जग्गा तालले डुबाएकाले मुआब्जा पाउनुपर्ने भन्दै स्थानीयले तत्कालीन सरकारसमक्ष निवेदन दिए । पुनर्निर्मित बाँधबाट हुन गएको डुबान क्षेत्र सम्बन्धमा देखापरेका समस्या समाधान गर्न २०४० भदौ १० मा तत्कालीन सरकारको सचिवस्तरीय निर्णयबाट तत्कालीन पश्चिमाञ्चल क्षेत्रीय सिँचाइ निर्देशकको अध्यक्षतामा ५ सदस्यीय टोली गठन भयो । समितिले २०४१ जेठ १५ मा जलस्रोत मन्त्रालयका सचिवसमक्ष पहिलो प्रतिवेदन बुझायो । पुस १८ मा सचिवस्तरीय निर्णयबाट केही बुँदामा थप स्पष्ट पारी अन्तिम प्रतिवेदन बुझाउन समितिलाई जिम्मा दियो । त्यतिबेला जलस्रोतमन्त्री थिए पशुपतिशमशेर जबरा ।समितिले चैत १२ मा व्यक्तिले दर्ता गरका कित्ता जग्गा प्राप्ति ऐन २०३४ बमोजिम मुआब्जा दिनुपर्ने वा मालपोत ऐन २०३४ को दफा २४ (२) बमोजिम दर्ता खारेज गर्नुपर्ने सुझाव सहितको प्रतिवेदन बुझाएको थियो । सचिवले जलस्रोतमन्त्री जबरालाई प्रतिवेदन बुझाउँदा ठोस निर्णय नभएको भन्दै फाइल मिल्काइदिए । समितिले २०१८ मा पक्की बाँध निर्माण भई ७९३७ मिटरको सतहमा पानी पुग्दा त्यसैले डुबाउ क्षेत्र निश्चित गरेको र २०३१ मा बाँध भत्किएपछि तालको पानीभित्रको जग्गा पनि दर्ता भएको देखिएकाले मुआब्जा नदिई दर्ता बदर गरेर लगतकट्टा गर्नुपर्ने सिफारिस गरेको थियो । त्यस सम्बन्धमा जलस्रोत मन्त्रालयले तत्कालीन कानुन मन्त्रालयसँग राय माग्यो । कानुन मन्त्रालयले पत्र लेख्दै भन्यो, २०१८ भदौ ९ मा जग्गा प्राप्ति ऐनमा मुआब्जा दिने सिद्धान्त प्रतिपादन भएको हो । २०१८ मा बाँध बाँधेपछि २०३१ सालसम्म कसैले मुआब्जा दाबी नगरेकाले ती जग्गा सरकारी सार्वजनिक थिए भन्ने यसै पुष्टि हुन्छ । २०३२ मा नापी हुनुअघि जग्गाको बाली तिरेको भए २०१८ सालपछि नै मुआब्जाको खोजी हुन्थ्यो ।समितिको प्रतिवेदन र कानुन मन्त्रालयसमेतको रायका आधारमा २०४२ साउन १७ मा मन्त्रिस्तरीय निर्णय भयो । एक तालको डुबाउ क्षेत्र स्पष्ट हुने गरी रेखांकन गरी सिमाना छुट्याउने र राजपत्रमा प्रकाशित गर्ने । दुई तालभित्रको जग्गा सम्बन्धमा मालपोत ऐनको दफा २४ अनुसार दर्ता बदर गरी लगतकट्टा गरिदिने । मालपोत ऐन २०३४ को दफा २४ अनुसार सार्वजनिक पोखरी, त्यसको डिल कसैले पनि दर्ता गराउन नहुने र उक्त ऐन प्रारम्भ हुनुभन्दा अघिदेखिको दर्ता गराएको भए पनि खारेज हुने व्यवस्था छ । यही व्यवस्थामा टेकेर मन्त्री जबराले निर्णय गरेका थिए । मुआब्जाको माग गर्ने जग्गाधनीको नेतृत्व पुम्दीभुम्दीका तत्कालीन प्रधानपञ्च पूर्णबहादुर गुरुङले गरेका थिए । सरकारले गुरुङलाई २०४२ भदौ ९ मा कुनै मुआब्जा नपाउने पत्र पठाएको थियो । जबरापछि डीपी अधिकारी जलस्रोतमन्त्री भए । नयाँ मन्त्री आउनेबित्तिकै गुरुङ १ सय ८२ जना जग्गाधनी पुनः मुआब्जाको माग गर्दै मन्त्रालय पुगे । यस सम्बन्धमा अघिकै मन्त्रीस्तरको निर्णयबाट टुंगो लागिसकेकाले केही गर्न नसकिने निर्णय जलस्रोत मन्त्रालयले २०४२ चैत १८ मा गर्यो । जग्गाधनी त्यतिमै रोकिएनन् । २०४३ मा यादवप्रसाद पन्त जलस्रोतमन्त्रीका रूपमा आए । जग्गाधनीले मुआब्जा माग गर्दै फेरि निवेदन हाले । मन्त्री पन्तले २०४३ पुस २८ मा साविककै निर्णयलाई समर्थन गर्दै मुआब्जा दिन नमिल्ने र दर्ता बदर गरी लगतकट्टा गर्नुपर्ने निर्णय गरे । यसरी हेर्दा अतिक्रमित जग्गा बदर गरी लगतकट्टा गर्न तीनपल्ट मन्त्रीस्तरीय निर्णय भएको देखिन्छ । मन्त्रालयअन्तर्गत सिँचाइ विभागले उक्त निर्णयअनुसार लगतकट्टा गराउन पश्चिमाञ्चल क्षेत्रीय सिँचाइ निर्देशनालयलाई २०४६ असोज ९ मा पत्र पठायो । २०४६ पुस २३ मा अतिक्रमित जग्गाको लगतकट्टा गर्ने, ताल वरिपरि तीन लहर रूख रोप्ने र तत्काल कार्यान्वयनमा ल्याउने मन्त्रीस्तरीय निर्णय जलस्रोत मन्त्रालयबाट भयो । उक्त कामकारबाही नहुँदै पञ्चायतविरोधी आन्दोलन चर्कियो । २०४६ चैतमा प्रजातन्त्री पुनर्बहालीपछि पूर्णबहादुर गुरुङसहित तालको जग्गा दर्ता गर्ने अधिकांश जग्गाधनी कांग्रेस प्रवेश गरे । फेवातालको चारकिल्ला निर्धारण, सीमांकन तथा नक्सांकन समितिका एक सदस्यका अनुसार पञ्चले आफ्नो जग्गा खान खोजेको भन्दै कांग्रेस नेताकै दबाबमा जलस्रोत मन्त्रालयको चिठी सिँचाइबाट गायब पारियो । मालपोतबाट फाइल च्यातियो । त्यसपछि उक्त प्रतिवेदन र मन्त्रीस्तरीय निर्णयबारे गुपचुप भयो । सीमांकनअघि उक्त दस्तावेज पाएको भए त्यहीअनुसार सीमांकन हुन्थ्यो, ती सदस्यले भने, त्यतिबेलाको डुबाउ क्षेत्र र अहिलेको सीमांकनमा खास फरक भने परेको छैन । राजनीतिक दल र तत्कालीन मालपोत कार्यालयकै बदमासीले महत्त्वपूर्ण फाइल गायब पारिएको उनको दाबी छ । पौडेल नेतृत्वको समितिले उक्त प्रतिवेदन र निर्णयसमेतलाई आधार बनाएर तालको सीमाभित्र परेका जग्गाको छानबिन प्रतिवेदन गत भदौमा सरकारलाई बुझाएको छ । फेवातालको चार किल्ला निर्धारण, सीमांकन, तालको सीमाभित्र परेका दूषित दर्ता जग्गा छानबिन तथा तालको दीर्घकालीन संरक्षण तथा सौन्दर्यीकरणका लागि बृहत्तर गुरुयोजनासम्बन्धी अध्ययन प्रतिवेदन बुझाएको हो । प्रतिवेदनमा राजपत्रमा प्रकाशित तालको सिमानाभित्र पर्ने ७ सय ४७ कित्ता जग्गाको १ हजार ४ सय ७९ रोपनी २ आना ३ पैसा ३ दाम व्यक्ति विशेषका नाममा दर्ता भएर जग्गाधनी पुर्जा प्राप्त गरेको जग्गा पर्ने उल्लेख छ । त्यसमध्ये २०३२ सालमा ५१८ कित्तामा ९१६ रोपनी ८ आना १ पैसा १ दाम जग्गा व्यक्तिले फिल्डबुकमा नै दर्ता गरेका हुन् । त्यसपछि विभिन्न समयमा मालपोत ऐन, २०३४ को प्रावधान बमोजिम छुट जग्गा दर्ताअन्तर्गत १५१ वटा कित्तामा ४७७ रोपनी १२ आना २ पैसा २ दाम जग्गा मालपोत कार्यालय कास्कीबाट दर्ता भएको देखिन्छ । दर्ता हुन बाँकी कित्ता संख्या ७६ र त्यसको एकमुष्ट क्षेत्रफल १ सय ३३ रोपनी ९ आना १ पैसा ३ दाम छ । तत्कालीन सरकार र अधिकारप्राप्त निकायको आदेश र पत्राचारबाट तीन कित्ता जग्गामा १ रोपनी ८ आना २ पैसा दर्ता भएको छ । अदालतको फैसलाबाट ७५ वटा कित्ताको ८३ रोपनी ५ आना २ पैसा २ दाम क्षेत्रफल दर्ता छ । तीमध्ये केही जग्गा पोखरा उपत्यका नगर विकास समितिले रोक्का गरेर राखेको छ भने ५९ वटा कित्ता विभिन्न बैंक तथा वित्तीय संस्थामा रोक्का छन् । फेवातालको सिमानाभित्र तालको नाममा २०३२ सालमा दर्ता भएको कित्ता नम्बर २९७ को क्षेत्रफल ८ हजार ७ सय ७ रोपनी १२ आना २ पैसा २ दामबाहेक जम्मा ५८ वटा कित्ताको ९ सय ७ रोपनी १३ आना २ पैसा जग्गा नेपाल सरकारको नाममा फिल्डबुक कायमदर्ता भएको देखिन्छ । जसमध्ये हर्पन खोलाको मात्रै ५ सय ३ रोपनी जग्गा हाल कायम तालको सीमाभित्र पर्न गएको छ । यी सबै कित्ताको क्षेत्रफल जोडेर हाल तालको क्षेत्रफल ५७२६ वर्ग किमि (११२५५ रोपनी) कायम भएर राजपत्रमा प्रकाशित भएको हो । हालको प्रतिवेदनमा ७९३७ समोच्च रेखाले समेटेको पानीको सतहले ढाक्ने तालभन्दा बाहिरसमेत सीमांकन पुगेको छ । २०४६ सालअघिको उक्त प्रतिवेदन भेट्नुअघि नै समितिले विभिन्न पाँच आधार लिएर हालको सीमांकन कायम गरेको हो । समितिका संयोजक पौडेलले डुबाउ क्षेत्र र सिमाना फरक कुरा भएको बताए । त्यतिबेलाको प्रतिवेदन र हालको प्रतिवेदनमा सीमांकन र क्षेत्रफलमा धेरै फरक छैन, उनले भने, त्यतिबेलाको डुबाउ क्षेत्रले समेटेको जमिनलाई तालको सौन्दर्यीकरणका लागि लिन सकिन्छ । हालको प्रतिवेदन र त्यतिबेलाको प्रतिवेदनअनुसारको डुबाउ क्षेत्रमा झन्डै ५० रोपनीको मात्रै फरक परेको उनले बताए । नयाँ बाँध बनेपछि २०३८ मा सिँचाइ विभागले गरेको नापीमा फेवातालको क्षेत्रफल ५८ वर्ग किमि थियो । अहिले फेवातालको १ हजार ४ सय ७९ रोपनीमध्ये आधाभन्दा बढी जमिन पुरिएर खेत बनेको छ । ती ठाउँमा व्यक्तिले धान रोप्ने, माछापालन गर्ने गरेका छन् । पोखरा उपत्यका नगर विकास समितिको सिफारिसका आधारमा ती जग्गाको राजीनामा नामसारी, अंशबन्डा, रोक्का फुकुवा जस्ता लिखत पारित गर्ने तथा त्यसैबमोजिम नक्सा स्रेस्ता अध्यावधिक गर्ने कार्य मालपोत र नापी कार्यालय कास्कीबाट भइरहेको छ । यसो हुँदा जग्गाधनीमा अन्योलताको स्थिति देखापर्न गएको संयोजक पौडेलले बताए ।"
"क्यान्टिलिभर पुल : हिँड्नलाई होइन, हेर्नमात्र पाइन्छ","(गोरखा)  बूढीगण्डकीमाथिको यारुभीर । लहरै अड्याइएको स्टिलको पुल । भीर खोपेर भिन्न शैलीमा निर्माण गरिएको यहाँको क्यान्टिलिभर पुलले जिल्लामा मात्र नभई देशभर नै चर्चा बटुल्यो । आफ्नो क्षेत्रभित्रका पर्यटकीय स्थल पहिचान गरी प्रचार गर्ने क्रममा धार्चे गाउँपालिकाले क्यान्टिलिभर पुललाई प्राथमिकता दिएको छ । नौलो प्रकृतिको पुल देखाएर पर्यटकलाई लोभ्याउने गाउँपालिकाको लक्ष्यलाई यसै वर्षको बाढीले ठूलो धक्का दिएको छ । जिल्लाको एक मात्र पैदलमार्गमा रहेको उक्त पुलको झन्डै डेढ सय मिटर पहुँचमार्ग असार तेस्रो साताको बूढीगण्डकीमा आएको बाढीले कटान गरेको हो । क्यान्टिलिभर पुल छ, तर त्यसबाट हिँड्न मिल्दैन । पुलबाट हिँड्न नमिलेपछि मनास्लु पदमार्ग आउजाउ गर्ने पर्यटक अनौठो मान्छन् । स्थानीय बासिन्दा तथा चुमनुब्रीमा उपभोग्य सामग्री ढुवानी गर्ने खच्चड यारुखोलामा हेलिँदै बूढीगण्डकी बगर भएर यात्रा गर्छन् । देशमै चर्चा बटुलेको यारुबगरको यो क्यान्टिलिभर पुलमा असारयता हिँड्न रोकिएको हो । उत्तरी गोरखाको दुर्गम स्थानीय तह हो चुमनुब्री । यो सवारी चल्ने सडक सञ्जालमा जोडिएको छैन । विकटका पदमार्ग पनि भत्किँदा चुमनुब्रीका बासिन्दा निकै मर्कामा छन् । अर्को बाटो छैन, सानो पानी परेर बूढीगण्डकी बढ्यो भने बगरबाट पनि हिँड्न सकिँदैन, खच्चड व्यवसायी सुन्दर गुरुङले भने, हिउँदमा बूढीगण्डकी सुकेर मात्र हिँड्न पाएका हौं । पुलसँगैको बाढीले बगाएको पहुँचमार्ग भासिने क्रम अझै नरोकिएको उनले बताए । यो वर्ष जता हेर्यो, त्यतै बाढीपहिरो छ, बगरको बाटो हिँड्दा पनि यारु भीरबाट ढुंगा खसिरहन्छ, उनले भने, कुनाबाट हिँड्यो पहिरोको डर, छेउतिर बूढीगण्डकी छ । सात वर्षको अन्तरालमा पुनः यारुभीरको बाटोको सास्तीले स्थानीय चिन्तित छन् । २०७२ वैशाख १२ को भूकम्पले मनास्लु पदमार्ग क्षतविक्षत बनायो । यारुबगरमा पदमार्गको ट्र्याकसम्म पनि नरहेपछि केही महिना उत्तरी गोरखा आउजाउ नै ठप्प बन्यो । प्राविधिक अध्ययनपछि यारुभीरमा क्यान्टिलिभर पुल निर्माणको योजना पर्यो । यूके एडको सहयोगमा बनेको १ सय ९५ मिटर लम्बाइको पुल २०७३ जेठबाट सञ्चालनमा आएको थियो । हिँड्ने बाटो पाएर स्थानीय उत्साहित थिए । अजंगको भीर खोपेर विशेष बोल्टहरूले जोडेर पुल निर्माण भएको छ । मनास्लु पदमार्गमा पुगेका विदेशी पर्यटकले समेत यो पुलमा निकैबेर बिताउँथे । क्यान्टिलिभर पुल प्रयोगमा आएको ५ वर्ष नबित्दै प्रयोगविहीन बनेको यारुबगरका गोपाल घलेले बताए । बगरबाट पुल करिब १० मिटरमाथि भीरमा छ, कसरी पुल चढ्ने, उनले भने, दुर्गमको विकास भनेको यस्तै रहेछ, पुल हेर्दै बगरबाट हिँड्ने हो । भित्तामा झुन्डिएर बसेको पुलको स्थलगत अध्ययनका लागि सरकारका कुनै पनि तहका प्राविधिक यारुबगर पुगेका छैनन् । हिउँदमा बुढीगण्डकी सुकेर धन्न बगरबाट हिँड्न मिलेको छ, पानी बढे के गर्ने ? उनले चिन्ता जनाए । पुल सञ्चालनका लागि कटानमा परेको क्षेत्रमा थप क्यान्टिलिभर पुल नै बनाउनुपर्ने स्थानीयको बुझाइ छ । अब कति भत्किएको छ, त्यो ठाउँमा भीर खोप्नुपर्यो, वाल लगाउन मिल्ने ठाउँ ग्याविन भरेर यही हिउँदमै बाटो बनाउनुपर्छ, घलेले भने, नत्र बर्खा लागेपछि यही बाटोले अर्को विपत्ति निम्ताउँछ । यस वर्षको बर्खाले मनास्लु पदमार्गको दर्जनभन्दा बढी ठाउँमा पहिरो गएको छ । पदमार्गमा गएको अन्य क्षेत्रमा पहिरो बीचबाट ट्र्याक खोलेर जोखिमसाथ आउजाउ गरे पनि यारुभीरमा स्थानीयको श्रमदानबाट बाटो बनाउन नसकिने लाक्पालका माइला गुरुङले बताए । गाउँको बाटोको यस्तो अवस्था देख्दा हाम्रो मन कहाँ खुसी छ र, उनले भने, हामी गाउँले मिलेर पनि बनाउन सम्भव छैन, थोरै बजेटले धान्दैन, यो काम सरकारले गर्नुपर्छ । असार तेस्रो साताको बाढीले क्यान्टिलिभर पुलको पहुँचमार्ग भत्किएसँगै २ महिनासम्म उत्तरी गोरखा आवतजावत ठप्प थियो । साउन अन्तिम साता स्थानीयको सक्रियतामा बूढीगण्डकी बगरबाट ग्याविन वाल भरेर बाटो उक्लन मिल्ने बनाएको गुरुङले बताए । तल बुढीगण्डकी, माथि बाटो भएको थियो, केही दिन भर्याङ राखेर उक्लन मिल्ने बनायौं, उनले भने, पछि ग्याविन वाल भरेर बगर र माथि जोडेर हिँड्न मिल्ने बनेको छ । हिउदमै क्यान्टिलिभर पुल सञ्चालनमा ल्याउन नसके बूढीगण्डकीको भेल बढेपछि आउजाउ ठप्प हुने भन्दै स्थानीयले चिन्ता जनाए । नुन र चामल पुर्याउने अर्को बाटो छैन, खच्चड व्यवसायी सुन्दरले भने । चुमनुब्री सडक सञ्जालले नजोडिएकाले उपभोग्य सामग्री ढुवानीका लागि खच्चडको भर छ । पुल पुनः सञ्चालनका लागि गाउँपालिकाको बजेटले नधान्ने धार्चे गाउँपालिका अध्यक्ष सन्तबहादुर गुरुङले बताए । अहिले आवतजावत गर्न मिल्नेमात्र बनेको छ, उनले भने, क्यान्टिलिभर पुल सञ्चालनका लागि प्रदेश र संघ सरकारसँग माग गरेका छौं । हाम्रो बजेटले धान्दैन, भौगर्भिक अध्ययन पनि चाहिन्छ । गृह मन्त्रालय, गण्डकी प्रदेश सरकारसँग पुलको पहुँचमार्ग निर्माणका लागि निवेदन दिएको उनले बताए । त्यो निवेदनउपर सुनुवाइ भएको छैन, उनले गुनासो गरे । प्राविधिक निरीक्षणपछि मात्रै पुल पुनः सञ्चालनका लागि खर्च हिसाब हुने उनले बताए । यूके एडको आर्थिक सहयोगमा चुमनुब्री६ चुम्चेतको सदिर्भीरमा बनेको क्यान्टिलिभर पुल पनि बेकामे बनेको छ । चुमभ्याली प्रवेश गर्ने लोक्पामा भदौ पहिलो साताबाट गएको पहिरो अझै रोकिएको छैन । लोक्पाबाट करिब एक किलोमिटर दूरीको क्यान्टिलिभर पुललाई पनि सदिर्भिरबाट खसेको ढुंगाले क्षति पुर्याएको छ । लोक्पाको पहिरो कट्न नसक्दा सदिर्भीरको क्यान्टिलिभर पुल मर्मत गर्न सकेनौँ, चुमनुब्री६ का वडाध्यक्ष लोप्साङ लामाले भने, फेरि यो पुलको मर्मत यहाँको प्राविधिकले हुँदैन । सदिर्भीरको ९० मिटर लम्बाइको पुललाई खसेको ढुंगाले क्षति पुर्याएको उनले बताए ।"
मकवानपुरमा देउवा पक्षको क्लिन स्विप,मकवानपुर (कास) नेपाली कांग्रेसको १४ औं महाधिवेशनअन्तर्गत मकवानपुरमा सम्पन्न प्रदेशसभास्तरीय निर्वाचनमा प्रधानमन्त्री एवम् पार्टी सभापति शेरबहादुर देउवा पक्षले क्लिन स्विप गरेको छ । कांग्रेस केन्द्रीय सदस्य महालक्ष्मी उपाध्याय डिना तथा कांग्रेस वाग्मती प्रदेश संसदीय दलका नेता इन्द्रबहादुर बानियाँको समर्थन रहेका उम्मेदवारले संस्थापन इतरलाई पराजित गर्दै चारवटै क्षेत्रमा जित हात पारेको हो । निर्वाचनबाट प्रत्येक क्षेत्रमा कार्यसमितिसहित २५ जना प्रदेश प्रतिनिधि पनि छनोट गरेको छ । जिल्लाको चार क्षेत्रमध्ये तीन स्थानमा प्यानलसहित निर्वाचन भएको थियो । निर्वाचनमा देउवा र संस्थापन इतरबीच प्रतिस्पर्धा भएको हो । निर्वाचन प्रक्रियाबाट तीन सभापति निर्वाचित हुँदा एक जना निर्विरोध सभापति चयन भए । मकवानपुर प्रतिनिधिसभा१ को प्रदेशसभा क मा सुशान्तकुमार श्रेष्ठ निर्विरोध चयन भएका थिए । मकवानपुर प्रतिनिधिसभा१ ख मा राजेश बानियाँको प्यानल नै विजयी भएको छ । मकवानपुर प्रतिनिधिसभा२ को क को सभापतिमा खड्गबहादुर गोपाली निर्वाचित भएका छन् । मकवानपुर प्रतिनिधिसभा२ को ख सभापतिमा रञ्जन कालाखेती निर्वाचित भएका छन् ।
सिन्धुलीमा २ सभापति देउवा र १ पौडेल पक्षका,"सिन्धुली (कास) नेपाली कांग्रेसको प्रदेशसभा निर्वाचनअन्तर्गत ३ क्षेत्रमा भएको परिणाम शनिबार सार्वजनिक भएको छ । ४ प्रदेशसभा निर्वाचनमध्ये प्रतिनिधिसभा क्षेत्र नं २ को (क) मा विवादका कारण शुक्रबार स्थगित भएको थियो । प्रतिनिधिसभा क्षेत्र नं १ को प्रदेशसभा निर्वाचन क्षेत्र क को सभापतिमा चेतनारायण धामी, प्रदेशसभा ख मा चन्द्रदीप कोइराला निर्वाचित भए । क्षेत्र नं २ को ख मा विक्रम घलान निर्वाचित भएको निर्वाचन अधिकृत लिखतबहादुर खड्काले जनाए । घलान र धामी संस्थापन र कोइराला इतरका हुन् । प्रदेश तह अधिवेशनमा क्लस्टरअनुसार १७ जनाका दरले प्रदेश अधिवेशन प्रतिनिधि चयन भएको निर्वाचन अधिकृत खड्काले बताए । चारवटै निर्वाचन क्षेत्रमा प्रदेश अधिवेशन प्रतिनिधि र पदाधिकारीका लागि दुई सयभन्दा बढीको उम्मेदवारी परेको थियो । क्षेत्र नं १ को प्रदेश (क) मा ३ सय ५२, (ख) मा ३ सय २२, २ को (क) मा ३ सय ७९ र (ख) मा ३ सय ५८ गरी १ हजार ५ सय १२ क्षेत्रीय प्रतिनिधि प्रदेशसभा क्षेत्रीय अधिवेशनको निर्वाचनमा सहभागी भएका थिए ।"
योग्य शिक्षक भेट्नै गाह्रो,"(रामेछाप)  मन्थली माध्यमिक विद्यालय रामेछापले गणित शिक्षकका लागि शनिबार पाँचौं पटक विज्ञापन गर्यो । यसभन्दा अघि गरिएका विज्ञापनमा पनि कसैले दरखास्त हालेनन् । पहाडी क्षेत्रका विद्यालयमा गणित, विज्ञान र अंग्रेजी विषयमा अध्यापन गर्नका लागि भनेका बेला योग्यता पुगेका शिक्षक पाइँदैनन् । जिल्लामा त्यस प्रकारको जनशक्ति छैन । जिल्लाभित्र मात्र पहुँच हुने सूचनाबाट दरखास्त आह्वान गर्दा योग्य व्यक्ति भेटिँदैनन् । त्यही भएर हामीले पाँचौं पटक राष्ट्रिय दैनिकबाट नै सूचना प्रकाशित गरेका छौं, मन्थली माविका प्रअ टंकप्रसाद दाहालले भने । मन्थली नगरपालिकाकै भीमेश्वर रुद्र मावि चिसापानीमा विज्ञान विषयको शिक्षक खाली भएको २ महिना भयो । विद्यालयले शिक्षक भर्नाका लागि विज्ञापन गर्यो तर शिक्षक पाइएन । प्रअ शंकरप्रसाद ढुंगेल भने, शिक्षण अनुमति नहुँदा योग्यता पुगेका व्यक्तिले पनि दरखास्त दिन आएनन् । शिक्षक हुन शैक्षिक योग्यताका अतिरीक्त शिक्षण अनुमति प्रमाणपत्रलाई अनिवार्य गरिएको छ । उक्त प्रमाणपत्रका लागि शिक्षक सेवा आयोगले विगत २ वर्षदेखि परीक्षा लिएको छैन । लिखु तामाकोसी गाउँपालिकाको खिम्तीमा पनि विज्ञान विषयको शिक्षक खाली भएको धेरै भयो । पालिकाले आन्तरिक रूपमा विज्ञापन गरेको छ, तर खोजेको जस्तो व्यक्ति पाइएको छैन, लिखु तामाकोसी गाउँपालिका शिक्षा शाखाका प्रमुख रामसिं डडाल भन्छन्, अनुमति प्राप्त व्यक्ति खोज्दा पठन पाठनको विषय गाह्रो हुँदै आएको छ । डडालका अनुसार केही पालिकाले शिक्षण अनुमति नभएको व्यक्तिलाई नियुक्त गरी तलबभत्ता खुवाउने गरेका छन् । तर त्यसो गर्दा संघीय कानुनअनुकूल हुँदैन । योग्यता पुगेको भए पनि शिक्षण अनुमति प्रमाणपत्र नभएको व्यक्तिलाई नियुक्ति गर्दा त्यसलाई दिने तलबलगायतका सुविधा बेरुजु हुने गरेको छ । संघीय कानुनले शिक्षण पेसाका लागि शिक्षण अनुमति प्रमाणपत्र अनिवार्य गरेको छ । नगर क्षेत्रमा खोजेको बेला शिक्षण अनुमति भएका व्यक्तिको आवेदन नआएपछि मन्थली नगरपालिकाले हालै कार्यविधि बनाएर २ पटक विज्ञापन गर्दा समेत शिक्षण अनुमति प्रमाणपत्र प्राप्त व्यक्तिको दरखास्त नआएमा प्रमाणपत्र नभएकालाई पनि शिक्षक नियुक्ति गर्न सक्ने प्रावधान राखेको छ । तर उक्त कार्य संघीय कानुन प्रतिकूल हुने शिक्षा विकास तथा समन्वय एकाइ रामेछापका प्रमुख भरतबहादुर भट्टराईको तर्क छ । मावि तहसम्मको जिम्मेवारी स्थानीय सरकारको भए पनि संघीय कानुनप्रतिकूल गर्ने अधिकार पालिकाहरूलाई नहुनुपर्ने हो, भट्टराईले भने, त्यही असजिलोले धेरैले शिक्षक राख्नै सकेका छैनन् । भट्टराईका अनुसार जिल्लामा मावि र उच्च मावि गरेर ९४ वटा विद्यालय छन् । तिनमा स्वीकृत दरबन्दीमध्ये निमावितर्फ अंग्रेजीमा ८, गणितमा ६ र विज्ञानमा ९ जनाको दरबन्दी रिक्त छ । त्यसैगरी मावितर्फ अंग्रेजीमा १०, गणितमा ५ र विज्ञानमा १२ जना शिक्षकको दरबन्दी रिक्त रहेको उक्त कार्यालयको तथ्यांक छ । जिल्लामा विज्ञान संकायमा उच्च तहको अध्यापन गराउने शैक्षिक संस्था नभएका र जेहेनदार विद्यार्थीहरू बाहिर गएर अध्ययन गर्दा शिक्षणबाहेक अन्य पेसा अँगाल्न जाने भएकाले शिक्षण पेसामा जनशक्ति सधैं अभाव हुने गरेको हो । जिल्लामा उपलब्ध शिक्षकहरू पनि अधिकांश तराई र अन्य जिल्लाका छन् । शैक्षिक क्षेत्रले यति धेरै फड्को मार्दा हामी २० वर्षअघिकै जस्तो जनशक्ति नभएको गुनासोमा पिल्सिरहेका छौं, मन्थली माविका सहायक प्रअ चन्द्रसिं धामीले बताए ।"
अटोमा फेला परेको ६ लाख चालकद्वारा फिर्ता,"हेटौंडा (कास) अटो रिक्सामा यात्रुले छाडेर गएको ६ लाख रुपैयाँ चालकले सम्बन्धित व्यक्तिलाई फिर्ता गरेका छन् । हेटौंडा उपमहानगरपालिका१४ की ठूलीमाया स्याङ्तानले ना१ह ७०४९ नम्बरको अटोमा यात्रा गर्दा उक्त रकम रहेको झोला छाडेकी थिइन् । अटो चालक हेटौंडा९ का उदयसिंह मोक्तानले फेला पारेको सबै रकम प्रहरीमार्फत स्याङ्तानलाई बुझाएका हुन् । गाउँमा जग्गा खरिद गरेकी स्याङ्तानले रजिस्ट्रेसन पास गर्न घरबाट नगदसहित अटोमा मालपोत कार्यालय जाँदा झोला छाडेकी थिइन् । समाजमा अहिले पनि इमान्दार व्यक्तिहरू छन् भन्ने कुराको पुष्टि चालक मोक्तानले गरेका छन्, जिल्ला प्रहरी प्रवक्ता देवेन्द्र दासले भने ।"
पाँचभन्दा बढी संसदीय समिति थप्ने कसरत,"मकवानपुर (कास) वाग्मती प्रदेश सरकारले गठबन्धनमा भागबन्डा मिलाउन मन्त्रालय विभाजन र संसदीय समिति पनि थप्ने तयारी गरेको छ । गठबन्धनमा रहेका सबै दललाई भाग पुर्याउन मन्त्रालय विभाजनको कसरत गरिरहेको प्रदेश सरकारले संसदीय समितिसमेत थप्ने तयारी गरेको हो । संसदीय समिति थप्ने विषयमा विपक्षी दल नेकपा एमाले पनि सहमत रहेको सत्तापक्षको दाबी छ । हाल सत्तामा रहेको माओवादी केन्द्र, कांग्रेस, नेकपा एकीकृत समाजवादी तथा जनता समाजवादी पार्टीले पूर्वमुख्यमन्त्री डोरमणि पौडेलद्वारा संसदीय समितिको संख्या बढाउने तयारी गर्दा विरोध गरे पनि अहिले भागबन्डा मिलाउने नाममा सोही बाटोतर्फ अग्रसर भइरहेका छन् । हाल प्रदेशसभामा ५ संसदीय समिति रहेकोमा अझै ५ वटाभन्दा बढी संसदीय समिति थप्ने सरकारको तयारी छ । मन्त्रालय विभाजन गरेर मात्र भागबन्डा नपुग्ने भएपछि समिति थपेर गठबन्धनका सांसदलाई व्यवस्थापन गर्न लागिएको सत्तापक्ष स्रोतले जनाएको छ । सत्तापक्षमा मन्त्री बन्नका लागि व्यापक दौडधुप चलिरहेको छ । मन्त्रालय विभाजन भएपश्चात् संसदीय समितिको आवश्यकता देखाएर विस्तार गर्ने तयारी भइरहेको छ, सत्तापक्षका एक सांसदले भने । ती सांसदका अनुसार समिति थप्दा विपक्षीलाई पनि खुसी बनाउने गरी बाँडफाँट गर्ने तयारी भइरहेको छ । अहिले भएका ८ मन्त्रालय टुक्र्याएर ११ पुर्याउने र त्यत्तिकै संख्यामा संसदीय समिति पनि बनाउने तयारी भइरहेको स्रोतले जनाएको छ ।"
टिपरको ठक्करबाट मोटरसाइकल चालकको मृत्यु,भक्तपुर (कास) अरनिको राजमार्ग सडकखण्डअन्तर्गत सूर्यविनायक८ मा टिपरको ठक्करबाट मोटरसाइकल चालकको मृत्यु भएको छ । प्रहरीका अनुसार मृत्यु हुनेमा काभ्रेपलाञ्चोक रोशी गाउँपालिका३ घर भई कलंकी बस्ने २२ वर्षीय मिलन तामाङ छन् ।शुक्रबार राति जगातीबाट सूर्यविनायकतर्फ जाँदै गरेको वाग्मती प्रदेश ०२०३० प ०१६८ नम्बरको मोटरसाइकलले सोही दिशातर्फ जाँदै गरेको प्रदेश नम्बर ३०१००३ क ७८५१ नम्बरको टिपरलाई ओभरटेक गर्नेक्रममा सडकको डिभाइडरमा ठोक्किएर मोटरसाइकल पल्टिँदा टिपरको पछाडिको चक्कामा परेर घाइते भएका मोटरसाइकल चालक तामाङको मृत्यु भएको भक्तपुर प्रहरी प्रवक्ता डीएसपी दीपक गिरीले बताए । प्रहरीका अनुसार टिपरको ठक्करबाट सख्त घाइते तामाङको उपचारकै क्रममा भक्तपुर अस्पतालमा मृत्यु भएको हो । टिपर चालक काभ्रेपलाञ्चोक मण्डनदेउपुर नगरपालिका१० घर भई काठमाडौं चाबहिल बस्ने २८ वर्षीय सोमबहादुर लामालाई नियन्त्रणमा लिई महानगरीय प्रहरी वृत्त जगातिमा राखिएको छ ।
निजी कलेज सञ्चालक नै सीटीईभीटी उपाध्यक्ष,"अधिकारी यसरी भए उपाध्यक्षकान्तिपुरले गत भदौ २ मा नर्सिङ पठनपाठनको मादपण्ड परिवर्तन गर्न तत्कालीन स्वास्थ्य राज्यमन्त्री तथा जनमैत्री अस्पताल बालाजुका सञ्चालक उमेश श्रेष्ठ र निजी कलेज सञ्चालकसमेत रहेका उपाध्यक्ष अधिकारीको मिलेमतोमा चलखेल भइरहेको समाचार छापेको थियो । उक्त समाचारबारे प्रतिक्रिया दिँदै अधिकारीले आफू पहिले निजी कलेज सञ्चालक रहेको र अहिले नरहेको, निजी कलेज सञ्चालक उपाध्यक्ष हुन नपाउने सीटीईभीटी ऐनमा व्यवस्था रहेको बताएका थिए । तर कान्तिपुरको खोजबिनमा उनी निजी कलेजको सञ्चालक रहेकै बेला नियुक्ति पाएको कागजात फेला परेको छ । कोरोना महामारीले मुलुकमा पहिलो लकडाउन भएका बेला २०७७ असार ३ मा केपी शर्मा ओली नेतृत्वको मन्त्रिपरिषद् बैठकले अधिकारीलाई सीटीईभीटी उपाध्यक्षमा नियुक्ति गर्ने निर्णय गरेको थियो । मन्त्रिपरिषद्ले निर्णय गरेको १२ दिनपछि अर्थात् असार १५ मा मात्र अधिकारीले आफ्नो नाममा भएको विनायक कलेजको सेयर आफ्ना बाबु शान्तिरामका नाममा सारेर कम्पनी रजिस्ट्रारको कार्यालयबाट सेयरवालाहरूको दर्ता किताब प्रमाणपत्र लिएको पाइएको छ । उनले असार ८ मै सीटीईभीटीमा पदबहाली गरेका थिए । सीटीईभीटी नियमावलीले निजी कलेज सञ्चालक उपाध्यक्ष हुन नमिल्ने व्यवस्था गरेको छ । पूर्वप्रधानमन्त्री ओलीले झापास्थित आफ्नै निर्वाचन क्षेत्रका अधिकारीलाई नियमविपरीत नियुक्ति दिएका हुन् । सीटीईभीटी नियमावली २०५१ मा भनिएको छ, परिषद्बाट सम्बन्धन प्राप्त संस्थाको सञ्चालक पदमा कार्यरत व्यक्ति उपाध्यक्षको पदमा मनोनयन हुन सक्ने छैन । अधिकारी एमाले कार्यकर्तासमेत हुन् । २०६० सालदेखि उनले विनायक कलेज सञ्चालक गरेका थिए । उपाध्यक्ष हुन प्राविधिक शिक्षा तथा व्यावसायिक तालिमको क्षेत्रमा १५ वर्षको अनुभव हुनुपर्ने व्यवस्था नियमावलीमा छ । सीटीईभीटीबाट सम्बन्धन लिएर कलेज चलाएको अनुभवका आधारमा उनलाई सरकारले ४ वर्षे कार्यकाल हुने उपाध्यक्ष पदमा नियुक्ति गरेको थियो । उपाध्यक्ष बन्नुअघि उनी काठमाडौं गौशालास्थित विनायक कलेज सञ्चालक समितिको अध्यक्ष थिए भने सीटीईभीटीबाट सम्बन्धन पाएका निजी कलेजहरूको संस्था फोरम फर हेल्थ एन्ड टेक्निकल साइसेन्सको समेत अध्यक्ष थिए । उपाध्यक्ष नियुक्ति हुने पक्कापक्की भएपछि उनले निजी संस्थाको दुवै पदबाट राजीनामा दिए तर सेयर बुबाकामा नामसारी गरिएको उनी निकट स्रोतले जनायो । विनायक कलेजले पीसीएल नर्सिङ, सामान्य चिकित्सा, डिप्लोमा इन फार्मेसी, मेडिकल ल्याब टेक्नोलोजी, ल्याब असिस्टेन्टको पठनपाठन गराउँदै आएको छ । चिकित्सा शिक्षा ऐनमा नर्सिङ कलेज चलाउन एक सय बेडको अस्पताल चाहिने र स्वास्थ्यसम्बन्धी प्रमाणपत्र तहमुनिका चिकित्सासम्बन्धी कार्यक्रम फेजआउट गर्ने प्रावधानप्रति फोरम असन्तुष्ट थियो । ऐनका कारण विनायक कलेजको ल्याब असिस्टेन्ट कार्यक्रम पनि फेज आउटमा परेको छ । अधिकारीले ऐनको मस्यौदा सम्बन्धमा गृहकार्य भइरहँदा चिकित्सा शिक्षा र स्वास्थ्य सुधारका अभियन्ता डा गोविन्द केसीविरुद्ध प्रदर्शनको नेतृत्वसमेत गरेका थिए ।निजी कलेज सञ्चालक उपाध्यक्ष हुन नपाउने नियमकै कारण आफूले सेयर बिक्री गरेको अधिकारीले सुनाए । कम्पनी रजिस्ट्रार कार्यालयको अभिलेखअनुसार उनले २०७४ मा मानबहादुर भुसाल, देवकान्त पोख्रेल र कृष्णप्रसाद मैनालीका नाममा भएको सेयर पनि किनेको थिए । त्यतिबेला उनले ४० हजार कित्ता सेयर किनेका थिए । त्यसमध्ये ३० हजार कित्ता सेयर मोरङका यादवप्रसाद खतिवडा र १० हजार कित्ता सेयर उनका बाबु शान्तिरामका नाममा छ । अहिले मेरो नाममा सेयर छैन, पार्टनरहरूलाई बेचिसकें, उनले भने, बुबाका नाममा अलिकति मात्रै बाँकी छ । सार्वजनिक पदमा बस्दा स्वार्थको द्वन्द्व हुने भएकाले आफू निजी लगानीबाट मुक्त रहेको दाबी उनले गरे । बागलुङको एक स्वास्थ्य चौकीमा स्वयंसेवीका रूपमा काम गरिरहेका डा केसीले स्वार्थको द्वन्द्व हुने भएकाले अधिकारीलाई पदबाट हटाउनुपर्ने बताए । सीटीईभीटीका उपाध्यक्षले नैतिकताका आधारमा राजीनामा दिनुपर्छ, राजीनामा नदिए सरकारले बर्खास्त गर्नुपर्छ, उनले भने । मापदण्ड पुगेका नर्सिङ कलेजको भर्ना नरोक्न उनले सीटीईभीटीलाई चेतावनीसमेत दिए । उपाध्यक्ष हुने भएपछि आफ्नो सेयर बाबुका नाममा सार्नु चरम बदमासी हो, उनले टेलिफोनमा थपें, बाबुका नाममा हुनु र छोराका नाममा हुनु के फरक भयो र ? सीटीईभीटीले नर्सिङको भर्ना खोल्न अटेरी गरेपछि शिक्षामन्त्री पौडेलले चिकित्सा शिक्षा आयोग र सीटीईभीटीबीच छलफल गराउने प्रयास गरिरहेको उनको सचिवालयले जनाएको छ । आयोगले दुई महिनाअघि नै ऐनअनुसारको मापदण्ड पुगेको कलेजले मात्र भर्ना लिन सक्ने जनाइसकेको छ । उपाध्यक्ष अधिकारीले भने भर्ना रोकेर राखेर सबै कलेजको एकमुष्ट निर्णय गराउन खोजेका छन् । मापदण्ड पुगेका २४ वटा कलेजमा मात्रै भर्ना खोल्दा ७८ सय विद्यार्थीले मात्रै पढ्न पाउने भए, सीटीईभीटीका सदस्यसचिव जीवनारायण काफ्लेले भने, एक पटक आयोगसँग छलफल गरेर अघि बढ्न खोजिएको हो । सीटीईभीटीले सञ्चालन गरेका एक सय ९ कलेजमा वार्षिक ४ हजार ६ सय जना विद्यार्थीले नर्सिङ पढ्दै आएका थिए । सर्लाहीको मलंगवामा सन्त अल्पमाई र रौतहटमा गौर नर्सिङ कलेज मात्रै सीटीईभीटीका नर्सिङ कलेज हुन् । यीबाहेक ५ वटा साझेदारीमा नर्सिङ कलेज सञ्चालनमा छन् । अरू एक सय दुई वटा निजी कलेज हुन् । आंगिकसहित साझेदारीका शैलजा आचार्य विराटनगर, तानसेन पाल्पा, भरतपुर अस्पताल, जनकपुर र ओखलढुंगा नर्सिङ कलेजमा सरकारी अस्पतालसँग सहकार्य गरेर नर्सिङको कक्षा सञ्चालन गर्न आयोगले स्वीकृति दिइसकेको छ । चिकित्सा शिक्षा ऐनले तोकेको मापदण्ड नपुर्याएका निजी नर्सिङ कलेजका सञ्चालकमा सत्तारूढ र प्रतिपक्ष दलका नेता, सांसदसमेत रहेकाले उनीहरूकै आडमा उपाध्यक्ष अधिकारीले चलखेल गरेको कर्मचारीहरू बताउँछन् । विज्ञहरू चिकित्सा शिक्षा र स्वास्थ्य सेवा सुधारको लक्ष्यसहित जानीबुझी नै ऐनमा उक्त प्रावधान राखिएको बताउँछन् । ऐनले सीटीईभीटीका स्वास्थ्यसम्बन्धी कार्यक्रमको नियमन र अनुगमन आयोगले गर्ने व्यवस्था गरेको छ । तर उपाध्यक्ष अधिकारी आयोगले सीटीईभीटीलाई नियमन गर्न नहुने तर्क गर्छन् । नर्सिङ कलेजलाई सय बेडको आफ्नै अस्पताल चाहिने प्रावधान गलत छ, उनले प्रश्न गरे, किन चाहियो अस्पताल ? बिरालो आफ्नो घरको होस् कि छिमेकीको घरको, मुसा मारे भएन ?"
"एक वर्षमै ८ हजार घाइते, क्षतिपूर्ति पाउनै मुस्किल","(काठमाडौं)  ड्युटीका आखिरी दिनमा पनि उनी उस्तै जोसका साथ काम गरिरहेका थिए । किनकि करार अवधि सकिन लाग्दै थियो । अचानक झन्डै १५ सय केजीको प्लास्टिक बनाउने सामानको बन्डल उनीमाथि बज्रियो । त्यसपछि त आकर्षक कमाइ र सुखद जीवनको सपना साँचेर कतार पुगेका डिल्ली उप्रेतीको जीवनको मोड नै बदलियो । न घर आउन पाए न त शरीर सद्दे रह्यो । टाउको र हातमा चोट छैन तर मेरुदण्ड भाँचिएकाले कम्मरमुनि केही चल्दैन । दायाँबायाँ सर्न ह्वीलचियरको सहारा चाहिन्छ । त्यस दिन फ्याक्ट्रीमा थिएँ । माथिबाट एक्कासि सामान तल झर्यो । मेरो मेरुदण्ड त लट्ठी भाँचिएजसरी पिटिक्कै गयो, २०७७ असार १९ को उक्त दुर्घटनाबारे सुनाउँदै उनले भने, आफ्नो खुट्टा आफैंलाई मुढा जस्तो लाग्छ । छुँदा पनि थाहा हुँदैन । उनी २०१८ जुलाई १७ मा कतारस्थित न्यु ग्रिन हिल ट्रेडिङ एन्ड कन्ट्र्याक्टिङ कम्पनीमा सामान्य श्रमिकको हैसियतमा गएका थिए । कम्पनीले प्लास्टिक उत्पादन गर्थ्यो । दुर्घटनापछि २५ वर्षीय उप्रेती कामविहीन भएर कोठामा थन्किएका छन् । एक वर्षअगाडि नै उपचार त सकिएको छ, उनी क्षतिपूर्ति पाउने बाटो कुरिरहेका छन् । कम्पनीले मासिक एक हजार रियाल (३२ हजार रुपैयाँ) दिइरहेको छ । कम्पनीकै क्याम्पमा छु । खाना पनि उसकै हो, उनले भने, कम्पनीले क्षतिपूर्ति दिन्छ कि दिँदैन, थाहा छैन । उनी आफैं नेपाली दूतावास पुग्न सकेका छैनन् । एक पटक आफन्तलाई बुझ्न त पठाएको थिएँ, उनले भने, दूतावासबाट फोन पनि आएको थियो । अहिले के भइरहेको छ भन्ने थाहा छैन । कम्पनीले सामान्य रेखदेखका लागि एक जना नेपालीलाई जिम्मा दिएको छ । ९९ प्रतिशत काम त आफैं गर्न सक्छु, उनले भने, वासिङ मेसिनमा आफैं लुगा हाल्न सक्छु । शौचालय जान भने एक्लै सक्दिनँ । झापा गौरादह२ सीतापुरका उप्रेती परिवारका एक्ला छोरा हुन् । घरमा आमा गीता उनैलाई पर्खिरहेकी छन् । बुबा पाँच वर्षअघि नै बित्नुभयो । बहिनीको पनि विवाह भइसक्यो, उनले भने, परिवारको आर्थिक दायित्व मेरो नै काँधमा सरेको थियो । यस्तो दुर्गति भइदियो । नेपालीहरूको वैदेशिक रोजगारीका गन्तव्यमध्ये तुलनात्मक रूपमा सुरक्षित मानिने कतारमा कार्यस्थलको असुरक्षाका कारण गम्भीर घाइते हुने र क्षतिपूर्ति पनि नपाउने उप्रेती एक्लो नेपाली होइनन् । कतारस्थित अन्तर्राष्ट्रिय श्रम संगठन (आईएलओ) द्वारा शुक्रबार प्रकाशित कतारको व्यवसायजन्य चोटपटकसम्बन्धी तथ्यांक र विश्लेषणसम्बन्धी प्रतिवेदनअनुसार गम्भीर घाइते हुनेमध्ये १८ प्रतिशत नेपाली छन् । सबैभन्दा बढी बंगलादेशी २६५ प्रतिशत र दोस्रोमा भारतीय १९६ प्रतिशत रहेका छन् । सन् २०२० मा ५ सय ६ जना गम्भीर घाइते भएका थिए । आईएलओले कतारको प्रशासनिक विकास, श्रम तथा सामाजिक मामिला मन्त्रालय, सार्वजनिक स्वास्थ्य मन्त्रालयसँग समन्वय गरी व्यवसायजन्य स्वास्थ्य सुरक्षासम्बन्धी तथ्यांक र विश्लेषण सार्वजनिक गरेको हो । कतारले व्यवसायजन्य चोटपटकको एकीकृत तथ्यांक तयार पारेको छ । जसअनुसार २०२० मा ३७ हजार ६ सय १ जना श्रमिकलाई मध्यमखालको चोटपटक लागेको थियो । जसमा नेपाली श्रमिक ७ हजार ८ सय ९६ जना (२१३ प्रतिशत) घाइते भएका थिए । यसरी घाइते हुने २५ देखि ३४ वर्षभित्रका ४४५ प्रतिशत छन् । कोरोना महामारीले गत वर्ष कतारमा लकलडाउन हुँदा कार्यक्षेत्रमा भारी श्रमिक कटौती भएकाले घाइते हुने श्रमिकको संख्या कम देखिएको हो । लकडाउनका बेला कार्यक्षेत्रमा २० देखि ८० प्रतिशत श्रमिक कटौती गरिएको थियो । घाइते भएकामध्ये सामानमा ठोकिँदा २५५९ प्रतिशत, उचाइबाट खसेर १४४९ प्रतिशत, मेसिनरी सामान चलाउँदा ६४८ प्रतिशत, सामान खस्दा ५७१ प्रतिशत, सडक दुर्घटनामा ४९३ प्रतिशत र अन्य कारणले ३३६१ प्रतिशत छन् । असुरक्षित कार्यस्थलका कारण नयाँ श्रमिक बढी घाइते हुने गरेको प्रतिवेदनले जनाएको छ । कार्यक्षेत्रमा घुलमिल भइनसक्दा नयाँ आप्रवासी श्रमिक बढी घाइते भइरहेको देखिन्छ, प्रतिवेदनमा भनिएको छ, कार्यस्थलमा सुरक्षित हुने मापदण्डको अभाव छ । श्रमिकलाई ज्ञान र तालिमको अभाव पनि देखिएको छ । कतारको श्रम र स्वास्थ्य मन्त्रालयले राष्ट्रिय र अन्तर्राष्ट्रिय सरोकारवालासँग परामर्श गरी गत वर्ष मात्रै राष्ट्रिय व्यवसायजन्य स्वास्थ्य सुरक्षा नीतिलाई कार्यान्वयनमा ल्याएको हो । व्यवसायजन्य दुर्घटनामा परेका श्रमिक घाइते भएपछि निजी अस्पतालमा उपचार गर्नुपर्दा निकै महँगो पर्न जान्छ । जसले गर्दा सरकारीमा मात्रै भर पर्नुपर्ने बाध्यता छ । यसलाई हटाउन कतारले स्वास्थ्य हेरचाह सेवा (२०२१ को कानुन नम्बर २२) जारी गरेको छ । यो कानुनमा सबै श्रमिकका लागि रोजगारदाताले आउँदो अप्रिलदेखि निजी स्वास्थ्य बिमा गर्नुपर्ने बाध्यकारी नियम राखिएको छ । प्रतिवेदनले कार्यक्षेत्रमा हुने दुर्घटनालाई कमी ल्याउन निरन्तर रूपमा श्रम निरीक्षण गर्नुपर्ने सुझाव दिएको छ । श्रम निरीक्षकलाई कार्यक्षेत्र दुर्घटनाको अध्ययन गर्न तालिम पनि दिनुपर्ने देखिन्छ । श्रम निरीक्षण विभागले अन्य मन्त्रालय र विज्ञसँग नजिक भएर काम गर्नुपर्छ, प्रतिवेदनमा भनिएको छ, दुर्घटनामा परेका श्रमिक र श्रमिकका परिवारलाई समयमा नै क्षतिपूर्ति दिने प्रबन्ध गर्नुपर्छ ।"
भारतका कोठीमा नेपाली महिलाका नारकीय दिन,"(काठमाडौं)  गत वैशाख १७ गते २५ वर्षीया युवती नेपाल प्रहरीको मानव बेचबिखन ब्युरोमा आइपुगिन् । किटानी जाहेरी बोकेर आएकी ती युवतीले भोगेको कथा ब्युरोका अनुसन्धान अधिकारीका निम्ति नयाँ थिएन तर मनै रुवाउने खालको भने थियो । २२ वर्षको उमेरमा रोजगारीको प्रलोभनमा परेर भारतको नयाँ दिल्लीस्थित एउटा कोठी (देहव्यापारको अखडा) मा बेचिएकी उनी तीन वर्षपछि अनेकन रोग, वर्षौंसम्मको मानसिक प्रताडना र जीवनभर भुल्नै नसक्ने दुःखका भारी बोकेर, जेनतेन उम्केर नेपाल फर्केकी थिइन् ।प्रहरीको मानव बेचबिखन ब्युरोले आर्थिक वर्ष २०७७७८ मा मात्रै भारतका विभिन्न यौन कोठीमा बेचिएर उद्धार भएका वा उम्केर आएका ६ पीडितका घटनामा पहिलो चरणको अनुसन्धान सकेको छ । यी घटनामा ६ नेपाली महिलाले भारतका विभिन्न कोठीमा कुल साढे १५ वर्ष बिताएको देखिन्छ । ६ मध्ये ४ जनाको उमेर २० वर्ष छ भने २ जना २० वर्षमाथिका र एक जना १७ वर्षकी छन् । अधिकांश पीडित निरक्षर वा अर्धसाक्षर पृष्ठभूमिका र विपन्न समुदायका छन् । २५ वर्षीया युवतीले सुनाएजस्तै अधिकांश आर्थिक विपन्नता र घरेलु हिंसाबाट उम्केर सुखी जीवन बिताउने लालसामा परेर कोठीसम्म पुगेको देखिन्छ । यी ६ घटनामा संलग्न रहेको आरोपमा प्रहरीले पक्राउ गरेका १० जनामध्ये ८ जना पुर्पक्षका लागि थुनामा छन् भने एक जना धरौटीमा छुटेका छन् । बाँकी एक जनालाई थुनामा राखेर अनुसन्धान चलिरहेको देखिन्छ ।यौन कोठीमा बेचिएका सबै युवतीको गन्तव्यमा देखिने समानता भनेको ६ मध्ये चार जनालाई नयाँ दिल्लीस्थित विभिन्न कोठीमा पुर्याइएको थियो भने बाँकी दुई जनामध्ये एकलाई मुम्बई र अर्की एकलाई कोलकाताको कोठीमा पुर्याइएको देखिन्छ । फरकफरक यी ६ घटनाको अध्ययन गर्दा संगठित मानव तस्करका नेपाली एजेन्टहरूले युवतीलाई सहजै स्थलमार्गबाट सीमा कटाएर भारतका मुख्य सहरमा सञ्चालित कोठीमा पुर्याइरहेको देखिन्छ । उद्धार भएर वा भागेर आएका युवतीहरूले कम्तीमा एक महिना र बढीमा ६ वर्षसम्म यौन कोठीमा नारकीय जीवन बिताएको खुलेको छ । कोठीमा बेचिएका अधिकांश युवतीको साझा कथा भनेको उनीहरूको गरिबी जोडिएको पृष्ठभूमि र निरक्षर वा अर्धसाक्षर हैसियत हो । जस्तो कि, २५ वर्षीया युवती गरिबीका कारण सानैदेखि काठमाडौंमा घरेलु कामदारका रूपमा काम गर्थिन् । १५ वर्षको उमेरमा प्रेम विवाह गरेकी उनी विवाहपछिका वर्ष घरेलु हिंसाको सिकार हुन थालिन् । एकपटक त उनले भोगेको हिंसा महानगरीय प्रहरी वृत्त बालाजुमा पनि पुगेको थियो तर प्रहरीले मिलापत्र गराइदिएपछि घर फर्किन् । श्रीमान्को टोकसो सहेर छोरी हुर्काइरहेका दिनमा उनको चिनजान श्रीमान्का परका नाता पर्ने जान्द्रे भन्ने रामबहादुर तामाङसँग भएको थियो । श्रीमान्सँग जान्द्रे उनको डेरामा आइराख्थे, उनलाई नाता लगाउँदै भान्जी सम्बोधन गर्थे ।आवरणमा ट्याक्सी चालकको काम गरे पनि जान्द्रे परिबन्धमा फसेका युवतीलाई रोजगारीको प्रलोभन देखाउने र उनीहरूलाई स्थलमार्ग हुँदै भारत पुर्याएर यौन कोठीमा बेच्ने काम पनि गर्थे । प्रहरी बयानमा जान्द्रेले २०७१ सालमा घर गएका बेला नुवाकोटको घ्याङफेदी घर भई नयाँदिल्ली बस्ने अञ्जली लामासँग चिनजान भएको बताएका छन् । तिनै अञ्जलीले भेटमा उनलाई कोही केटी भए ल्याउन र त्यसबापत मनग्गे पैसा बुझ्न प्रलोभन देखाएकी थिइन् । त्यही सम्पर्कपछि जान्द्रे केटी खोज्ने र भारत पुर्याउने काममा जोडिएका थिए । उनले घरेलु हिंसा सहिरहेकी युवतीलाई भान्जीको साइनो लगाएर रोजगारीको प्रलोभन देखाए । साडीमा बुट्टा भर्ने काम मिलाइदिने र मासिक १० हजार भारु कमाइ हुने आशा देखाएपछि युवती प्रलोभनमा फसिन् । २०७४ साउनको अन्तिम सातातिरको कुरा हो । युवती खुसुक्क घरबाट निस्किन् । जान्द्रेसँगै डेरा गरी बस्ने ट्याक्सी चालक जितबहादुर तामाङ उनलाई लिन ट्याक्सी लिएर आए । जीतबहादुरसँग पनि युवतीको पुरानै चिनजान थियो । गृह जिल्ला एउटै भएकाले जितबहादुर टाढाको नाता जोड्दै युवतीलाई मामाकी छोरी भनेर बैनी सम्बोधन गर्थे ।स्वयम्भूबाट जान्द्रेले युवतीलाई बस चढाएर भैरहवा पुर्याए । सीमा नाकामा खटिएका प्रहरीको आँखा छलेर युवतीलाई भारत पुर्याउने जिम्मा अञ्जलीले मुस्कान चौधरीलाई दिएकी थिइन् । जान्द्रेले मुस्कानसँग सम्पर्क गरे । मुस्कानले युवतीलाई मोटरसाइकल चढाएर सीमापारिको नौतुना पुर्याए । जान्द्रे पनि नौतुना आइपुगेपछि उनीहरू बस चढेर दिल्ली पुगे । पीडितले दिएको प्रारम्भिक बयानमा दिल्ली पुर्याएपछि उनलाई जान्द्रेले अञ्जलीको जिम्मा लगाए । अञ्जलीको फ्ल्याटबाट युवतीलाई अटो चढाएर दिल्लीकै जीपी रोडस्थित एउटा घरमा पुर्याएर एक अपरिचित भारतीय महिलको जिम्मा लगाएपछि उनका अप्ठ्यारा समय सुरु भए । ती भारतीय महिलाले उनलाई जीपी रोड नम्बर ५९ मा रहेको एउटा कोठीमा पुर्याइन् । सुरुका चार दिन उनले रोएरै बिताइन् । केही सीप नचलेपछि उनी अरूजस्तै यौन कर्ममा लाग्न बाध्य भइन् । उनले प्रहरी बयानमा भनेकी छन्, दैनिक १५ देखि २० जनासँग यौन सम्पर्क गर्न लगाइयो । बेलाबेला प्रहरीले कोठीमा छापा मारे पनि सञ्चालकले उनीहरूलाई लुकाउने गरेको उनले बयानमा बताएकी छन् । एक वर्षपछि उनलाई त्यहाँबाट सञ्चालकले दिल्लीकै ६४ नम्बर कोठीमा पुर्याए । निरन्तरको बाध्यात्मक यौन सम्बन्धबाट उनको स्वास्थ्य बिस्तारै बिग्रन थालेको थियो । उनले बयानमा भनेकी छन्, दिनमै चारपाँच पटकसम्म रगत बग्न थाल्यो । पाठेघरमा पनि समस्या बढ्दै गयो । निरन्तर बिरामी भएपछि उनलाई अस्पतालमा उपचार गर्न जाने छुट मिल्यो । त्यही समयलाई उनले तीन वर्ष लामो नारकीय जीवनबाट फुत्कने मौकाको रूपमा सदुपयोग गरिन् । उनलाई स्पष्ट सम्झना छ, स्वतन्त्रताको त्यो दिन ३ वैशाख २०७८ । नेपाल फर्केपछि उनले दिएकै जाहेरीका आधारमा प्रहरीले १३ कात्तिकमा नुवाकोटको तारकेश्वर नगरपालिका ७ घर भई काठमाडौंको फुटुङमा बस्ने जान्द्रे भनिने रामबहादुर तामाङलाई पक्राउ गर्यो । त्यसअघि नै जीतबहादुर प्रक्राउ परिसकेका थिए । ब्युरोकी एसएसपी दुर्गा सिंहका अनुसार आफन्तीका नाममा निकालेको चार फरकफरक सिम प्रयोग गरेर प्रहरीलाई झुक्याउँदै आएका जान्द्रे अन्ततः राति ८ बजेतिर डेराबाटै पक्राउ परेका थिए ।जान्द्रेले प्रहरीसँगको प्रारम्भिक बयानमा पीडित युवतीलाई भारतको दिल्लीस्थित यौन कोठीमा एक लाख भारुमा बेचेको बयान दिएका छन् । यसरी प्राप्त रकममध्ये काममा सघाउने जितबहादुरलाई पचास हजार रुपैयाँ दिएको पनि उनले बताएका छन् । भारतका विभिन्न यौन कोठीबाट फुत्केर वा उद्धार भएर नेपाल आएका पीडितले प्रहरीलाई दिने बयानमा एउटा समानता भेटिन्छ, त्यो हो उनीहरूले आफूजस्तै थुप्रै नेपाली महिलालाई यौन कोठीमा देखेभेटेका थिए । २५ वर्षीया पीडित युवतीले पनि प्रहरी बयानमा भनेकी छन्, त्यहाँ अरू थुप्रै नेपाली छन् ।ह्युमन राइट्स वाच एसिया शाखाले सन् १९९५ मा भारतका यौन कोठीमा बेचिएका नेपाली महिलामाथि विस्तृत अनुसन्धान प्रतिवेदन प्रकाशित गरेको थियो । रेप फर प्रोफिट शीर्षकमा प्रकाशित उक्त रिपोर्ट मुम्बईका कोठीमा केन्द्रित थियो । उक्त अनुसन्धानमा मुम्बईका कोठीमा मात्रै कम्तीमा २० हजार र बढीमा ५० हजारसम्म नेपाली महिला कार्यरत रहेको अनुमान गरिएको छ । त्यसरी कार्यरतमध्ये धेरैजसो निरक्षर र अधिकांश तामाङ, गुरुङ, मगर र शेर्पाजस्ता जनजाति समुदायको भएको उल्लेख छ । यसरी काम गर्नेमध्ये ६० प्रतिशत युवती र महिला एचआईभी संक्रमित भएको पनि रिपोर्टमा छ । उक्त रिपोर्टमा भारतमा करिब २ लाख नेपाली मुम्बई, कोलकाता, दिल्ली, पुने र नागपुरका यौन कोठीमा कार्यरत रहेको र हरेक वर्ष त्यहाँ ५ देखि ७ हजार थपिने गरेको उल्लेख छ । उक्त अनुसन्धान प्रकाशित भएपछिका २६ वर्षमा पनि अवस्था उतिधेरै फेरिएको छैन । ब्युरो प्रमुख एसएसपी दुर्गा सिंहले २०५४ मा इन्स्पेक्टरमा नाम निकाल्दा नेपाल प्रहरीले केही महिनाअघि मात्रै महिला बालबालिका सेवा निर्देशनालय खोलेको थियो । जागिरे जीवनको सुरुवातमै उनले ललितपुरको महिला सेलमा काम थालिन् । त्यतिबेला पनि दुर्गाले भारतका यौन कोठीमा नेपाली महिला बेचिएका थुप्रै दुर्दान्त कथा सुनेकी थिइन् र त्यस्ता घटनामा परेकाको उद्धार, बयान र मनोपरामर्शमा संग्लन भएकी थिइन् । प्रहरी सेवाको अधिकांश समय महिला सेलमा काम गरेकी उनले मानव बेचबिखन ब्युरोको नेतृत्व सम्हालेयता यौन कोठीमा बेचिएका महिलालाई न्याय दिलाउनमै बढी केन्द्रित गरेकी छन् । उनले अनुभवको सार खिचेर सुनाइन्, रोजगारीको खोजीमा काठमाडौं आएका निरक्षर महिला मानव तस्करको चंगुलमा परेर भारतका कोठीमा पुग्ने गरेका छन् । उनले स्थानीय निकायले आफ्नो क्षेत्रका नागरिक कहाँ गइरहेका छन्, के काममा पुग्ने गरेका छन् भन्नेबारे सामान्य मात्रै चासो राख्ने हो भने पनि यस्तो खालको मानव तस्करी कम गर्न सकिने बताइन् ।राष्ट्रिय मानव अधिकार आयोगले २०७६ मा प्रकाशित गरेको मानव बेचबिखनसम्बन्धी राष्ट्रिय प्रतिवेदनमा मानव बेचबिखनमा परेकाको यकिन तथ्यांक सरकारी निकायसँग नहुने र दर्ता हुने मुद्दाको संख्याले मानव बेचबिखनको पूर्ण चित्र बुझाउन नसक्ने उल्लेख छ । उक्त प्रतिवेदनमा नेपाल र भारतमा यौन व्यवसाय नै मानव बेचबिखनको मुख्य समस्या रहेको बताइएको छ । प्रतिवेदनमा प्रहरीले दिएको तथ्यांकलाई आधार मान्दै आर्थिक वर्ष २०७५७६ मा हराएकामध्ये करिब ३८ प्रतिशत फेला नपर्ने र तीमध्ये अधिकांश बालिका हुने गरेको भन्दै तिनीहरू भारतीय यौन तथा श्रम बजारमा बेचिएको हुनसक्ने आशंका गरिएको छ ।"
घट्दो छ मुद्दा दर्ता,ब्युरोका अनुसार आर्थिक वर्ष २०७३७४ मा मानव बेचबिखनका २ सय १२ मुद्दा प्रहरीमा दर्ता भएका थिए भने आर्थिक वर्ष २०७४७५ मा २ सय २७ मुद्दा मात्रै दर्ता भएका छन् । आर्थिक वर्ष २०७४७५ मा यो संख्या बढेर ३ सय ५ पुगेको छ भने आर्थिक वर्ष २०७५७६ मा यो संख्या घटेर २ सय ५८ मा सीमित भएको छ । आर्थिक वर्ष २०७६७७ मा मानव बेचबिखनका मुद्दा दर्तामा उल्लेख्य कमी आएर १ सय ३६ भएको छ । यो संख्या आर्थिक वर्ष २०७७७८ मा अझै घटेर १ सय ३४ भएको छ ।
सार्वजनिक शौचालयविहीन सहर,"२०७६ असोज १३ गते तत्कालीन प्रधानमन्त्री केपी शर्मा ओलीले बडो तामझामका साथ नेपाललाई खुला दिसामुक्त राष्ट्र घोषणा गरेका थिए । पूर्ण सरसफाइका सामान्य मापदण्डसम्म पूरा नगरी दक्षिण एसियामै खुला दिसामुक्त घोषणा गर्ने पहिलो मुलुक बन्ने कीर्तिमान राख्न हचुवाकै भरमा यस्तो घोषणा गरिएको थियो । वास्तविकता भने त्यसको दुई वर्ष बितिसक्दा पनि उत्तिकै निराशाजक छ । दूरदराज तथा खानेपानीसमेत अभाव भएका गाउँघरको कुरै छाडौं, मानिसहरूको तीव्र गतिविधि भैरहने घना सहरहरूमै सार्वजनिक शौचालय पर्याप्त छैनन्, जुन आधुनिक सहरी सभ्यतामाथिकै व्यंग्य हो । एउटा भनाइ छ देशको स्तर जान्न शिक्षा प्रणाली हेर्नू, कुनै घरबारे बुझ्नुपरे पाइखाना पस्नू । यो कुरा सहरका हकमा पनि लागू हुन्छ । सहरलाई सभ्य र सुसंस्कृत बनाउने केही आधारमध्ये एउटा सार्वजनिक शौचालय हो । तर आधुनिक सहरी सभ्यतामा राम्रो सार्वजनिक शौचालय कति जरुरी पर्छ भन्ने तथ्य नगरपालिकाहरूले हेक्का राखेको जस्तो देखिँदैन । निर्वाचित स्थानीय सरकारहरूले आफ्नो कार्यकाल गुजार्न लागिसक्दा पनि यो समस्या लगभग उस्तै छ । देशको राजधानी सहरमै सार्वजनिक शौचालयको अभाव यत्रतत्र खट्कन्छ । करिब आधा करोड मानिस बसोबास गर्ने उपत्यकामा यस्ता शौचालय मुस्किलले डेढ सयजति छन् । एक त, सहरमा प्रतिवर्गकिलोमिटर एउटा शौचालय हुनुपर्ने मापदण्डको साँचोमा राख्दा यो संख्या निकै कम होÙ अर्को, सञ्चालनमा रहेका शौचालयहरू पनि गतिला छैनन्, अधिकांश त दुर्गन्धकै कारण पसिनसक्नुका छन् । न पानी छ, न सरसफाइ । न त अपांगतामैत्री नै छन् । काठमाडौंमा बाह्रैमास भीडभाड भैरहने रत्नपार्क क्षेत्रमै सार्वजनिक शौचालय अभाव छ, पहिले चारवटा शौचालय भएकामा अहिले दुइटा मात्र छन्, ती पनि राम्रा छैनन् । यही कारण हुनुपर्छ, मानिसहरूले खुलामञ्चभित्रै खुला रूपमा शौच गरिरहेका हुन्छन् । अवस्था कतिसम्म लाजलाग्दो छ भने, पर्यटकीय स्थल ठमेलसमेत सार्वजनिक शौचालयविहीन छ । यसबाट विदेशी पर्यटकमाझ कस्तो सन्देश गैरहेको छ भन्ने बुझ्न सम्बन्धित कसैले खोजेको देखिँदैन । काठमाडौं मात्र होइन, देशभरका अधिकांश सहरको अवस्था यही हो । कामविशेष या घुमघामको उद्देश्यले हिँडडुल गर्ने जोकोहीलाई दिसापिसाबले च्याप्न सक्छ, पिसाब नरोकिने समस्याबाट पीडित र महिनावारी भएका महिलालाई प्याड फेर्नुपर्ने भएमा त शौचालयको झनै खाँचो पर्छ । पहुँच र पैसा हुनेहरू त सार्वजनिक कार्यालय वा होटलरेस्टुरेन्ट पनि पस्न सक्लान्, तर आम सर्वसाधारणले के गर्नू ! त्यसैले सार्वजनिक शौचालय अभावको सवालमा स्थानीय सरकारहरू गम्भीर हुनुपर्छ । सार्वजनिक शौचालय अभावकै कारण दिसापिसाब च्यापेर हिँड्दा कति नागरिकको स्वास्थ्यमा हानि पुगिरहेको हुन्छ । लामो समय पिसाब रोक्दा पिसाबसम्बन्धी समस्या देखिने मात्र होइन, मिर्गौलामै असर गर्नेसमेत हुन सक्छ । धेरै बेर दिसा रोक्दा पायल्स, कब्जियत हुन सक्छ । यसबाट शारीरिक मात्र होइन, व्यक्तिमा मानसिक प्रभाव पनि पर्न सक्छ । अर्कातिर, फोहोर शौचालयबाट सरुवा रोग पनि फैलिरहेको हुन सक्छ । अतः सहरी सभ्यता र सरसफाइका दृष्टिकोणबाट मात्र होइन, स्वास्थ्यको पाटोबाट पनि भीडभाडयुक्त स्थलहरूमा गतिला सार्वजनिक शौचालय हुनु अत्यावश्यक छ । त्यसो त, केही राम्रा शौचालय नभएका पनि होइनन् । स्वयम्भूस्थित एरोसान शौचालय त यो वर्ष सरफाती सेनिटेसन च्यालेन्ज मा विश्वकै उत्कृष्ट पाँचमध्ये परेको छ । खुसीको कुरा वानेश्वर, मंगलबजार, बुद्ध पार्क, त्रिपुरेश्वर र रत्नपार्कमा पनि यस्तै शौचालय बनेका छन् । तर, विशाल काठमाडौंमा पाँचसातवटा सार्वजनिक शौचालय मात्र गतिला भएर पुग्दैन । काठमाडौंलगायत देशभरका सबै सहरका धेरै भीडभाड हुने स्थलमा हरेक आधाएक किलोमिटरमा यस्तै शौचालयहरू हुनुपर्छ । राजमार्गहरूमा पनि तराईमा ५० किलोमिटर फरक र पहाडमा ३० किमि फरकमा शौचालय बनाइनुपर्छ । जहाँसम्म, हाल सञ्चालनमा रहेका शौचालयहरूको दुरवस्थाको सवाल छ, यसको कारण पनि खोतलिनुपर्छ । सफाइ मजदुरका पनि आफ्नै समस्या हुन सक्छन्, तिनको सुनुवाइ गर्नुपर्छ । सार्वजनिक शौचालय राम्ररी सञ्चालन गर्न मुस्किल पर्दैन, आखिर धेरै शौचालयले न्यूनतम शुल्क असुल्ने गरेकै छन् । त्यही रकमले शौचालयलाई सफा र सुन्दर राखेर चलाउन सकिन्छ । खालि यसका लागि स्थानीय सरकारसित व्यवस्थापन कौशल चाहिन्छ ।काठमाडौंमा सहरमा मात्र २ सयभन्दा बढी सार्वजनिक शौचालय अभाव रहेको महानगरको आफ्नै ठम्याइ छ, अबका दिनमा उसले यो अभाव पूर्ति गर्न जोड दिनुपर्छ । यसका लागि उसले विभिन्न निजी क्षेत्रलाई पनि आकर्षित गर्न सक्नुपर्छ, त्यसबापत विभिन्न सुविधाको योजना ल्याउनुपर्छ । र, मुलुकका सबै नगरपालिकाले सहरी योजनाको महत्त्वपूर्ण पाटोका रूपमा सार्वजनिक शौचालयलाई पनि प्राथमिकतामा राख्नुपर्छ । सहरमा सार्वजनिक शौचालय सार्वजनिक सेवा हो, नागरिकको हक हो, स्थानीय सरकारहरूमा यो चेत हुनुपर्छ ।"
परराष्ट्र नीतिको अलमल,"मुलुकको स्वार्थ हेरेर परराष्ट्र नीति समाचार समाग्री समय सान्दर्भिक छ । परराष्ट्र नीति बनाउने नेताहरू र सरकार नै कुहिराका कागजस्तै भएका छन् । परराष्ट्र नीतिमा त कहिले पनि अलमल गर्नै नहुने हो । शीतयुद्धका बेला विश्व, दुई महाशक्ति राष्ट्र अमेरिका र रूसको पक्षविपक्षमा विभाजित थियो । त्यति बेला आफूलाई असंलग्न नीतिको हिमायती ठान्ने भारत, आज चीनको बढ्दो शक्तिलाई रोक्ने नाममा अमेरिकी खेमामा चिप्लिँदै छ । अहिलेको शक्ति राष्ट्र चीन र अमेरिका हामीलाई आआफ्नो पक्षमा पार्ने दाउमा जोडतोडका साथ लागिरहेको छ । हुन त, परराष्ट्र नीति आफ्नो देशको हितलाई ध्यामा राखेर लिइनुपर्ने नीति हो । अबको विश्वमा अमेरिका र चीन दुई महाशक्तिका रूपमा उदाउने निश्चित प्रायः नै छ । यस्तोमा दुइटा ठूला देशबीचको हाम्रोजस्तो सानो देशले लिनुपर्ने परराष्ट्र नीति कसैतिर नलागी सन्तुलित असंलग्न हुने हुनुपर्छ । यदि हामीले आफूलाई एकातिर झुकायौं भने अर्कोसँग शत्रुता मोलेको जस्तो हुन जान्छ । हामी कसैसँग शत्रुता मोल्न चाहँदैनौं र कसैको पछि लाग्नु पनि छैन । त्यसैले सन्तुलित परराष्ट्र नीति हामीलाई चाहिएको छ । यसमै देशको भलाइ छ । वीरेन्द्र सुवाल, ब्यासी, भक्तपुर"
एमालेमा ओली राज,"साबिकको नेकपा एमालेमा नेतृत्व तहमै केपी शर्मा ओली, माधवकुमार नेपाल, झलनाथ खनाल, वामदेव गौतमजस्ता शीर्ष नेता थिए । महाधिवेशनमा नेतृत्व निर्वाचन प्रक्रियाबाट चयन हुन सक्ने अवस्था थियो । एमाले विभाजित भएपछि, पदाधिकारीहरू तथा तल्लो स्तरसम्मैको कमिटीमा ओली गुटका नेताकार्यकर्ताकै बाहुल्य हुनेगरी समितिहरू बनाइएका छन् । विभाजनका बेला १० बुँदे सहमति गरेर पार्टीलाई एकताको सन्देश दिन खोजेका नेताहरूलाई एमालेमै रहे पनि एमालेका नेताहरू हौं भन्ने महसुस हुन सकेकै छैन । बाहिर उनीहरूले जतिसुकै एमालेको वकालत गरे पनि त्यसलाई न त ओलीले रुचाएका छन् न त उनी पक्षका अन्य नेता कार्यकर्ताले नै । बरु ओलीलाई त उनीहरू पनि नभए आनन्द हुन्थ्यो भन्ने भएको हुनुपर्छ । उनी महाधिवेशनमा अध्यक्षमा आफ्नोभन्दा अरूको उम्मेदवारी परेको देख्न त के सुन्न नि चाहँदैनन् । चितवनको नारायणी तीरमा हुन लागेको महाधिवेशनमा ओलीलाई टक्कर दिन दसबुँदे सम्झौताकर्ता एमालेका उपाध्यक्ष भीम रावल र उपमहासचिव घनश्याम भुसालले भित्रभित्रै तयारी गरेको सुनिन्छ । आसन्न महाधिवेशनमा आफू एकल अध्यक्षका रूपमा उभिएर एमालेको एकताको महाधिवेशन भन्ने सन्देश दिन चाहन्छन् । तर एमालेकै दसबुँदेकर्ताका केही नेता ओलीको एकलौटी हैकमप्रति रुष्ट छन् । यद्यपि उनीहरूले जतिसुकै विरोध गरे पनि ओलीले कसैको सुन्नेवाला छैनन् । बरु नेकपा भंग भएपछि एमालेतिर लागेका पूर्वमाओवादीलाई अगाडि ल्याएर, दसबुँदे नेताहरूलाई पाखा लगाइरहेको प्रस्ट छ । अहिले जे जति क्षेत्रमा अधिवेशन भएका छन् तिनमा न एमालेमा रहेर ओलीको विरोध गर्ने पक्षको सन्तोषजनक अवस्था छ, न त पूर्वमाओवादी पक्षको नै । उनीहरू त यता जाम न उता भएका छन् । यस्तो महाधिवेशनको कुनै अर्थ देखिँदैन किनकि कुनै पनि पदाधिकारी निर्वाचित भएर आउने सम्भावना शून्यप्रायः छ । सुजन देवकोटा, पालुङ्टार४, गोरखा"
अहंकारको घोडा,"देउवा, दाहाल, नेपाल, यादव एकै ठाउँमा छन्नीति, विचार, नाराचाहिँ बेग्लै बेग्लै छन्टालाटुली बटुलेर झुम्रे पुतली भोशेरबहादुरलाई काँधमा बोकी कता लडाउने हो ?यो मुलुकमा जताततै अस्तव्यस्त मात्रैनेताहरूको अर्जुनदृष्टि घुम्ने मेचमा मात्रैअति भए खति हुन्छ सोच विचार गरअहंकारको घोडाबाट अब तल झर । कृष्ण कुम्पुरे, आदमटार, धादिङ"
वायु प्रदूषणको भय,"पछिल्लो केही वर्षदेखि काठमाडौंमा वायु प्रदूषण बढिरहेको छ । यसको कारण के हो र कसरी समस्या निदान गर्ने भन्नेमा सम्बन्धित निकायको ध्यान पुगिरहेको छैन । वायु प्रदूषणले नागरिकको स्वास्थ्यमा निकै असर गरिरहेको छ । रुघाखोकी, निमोनिया र दमका बिरामी पनि बढ्न थालेका छन् । सरकारले वायु प्रदूषणलाई समान्य रूपमा लिएको छ । यसको नियन्त्रण योजनाहरू छैनन् । वायु प्रदूषणले जनजीवनलाई प्रत्यक्ष असर गरिरहेको छ । र यो ख्यालख्यालको विषय हुँदै होइन । यसको असरप्रति सम्बन्धित निकायको ध्यान जानैपर्छ । राजधानी सहर घरैघरले भरिसक्यो । सोहीअनुरूप रूखबिरुवा छैनन् । भएका हरियाली पनि अनेक बहानामा फँडानी भइरहेका छन् । वायु प्रदूषणको एउटा कारण यो पनि हो । त्यस्तै काठमाडौंमा जनसंख्या वृद्धि भइरहेको छ, तर फोहोर व्यवस्थापन सोहीअनुसार भएको छैन, प्लास्टिकजन्य फोहोरहरू, टायरलगायत जताततै जलाइएको भेटिन्छ । अच्चमलाग्दो त, बाहिरको सहरहरूको तुलनामा काठमाडौंमा निकै कम कलकारखाना छन् । तैपनि यहाँ वायु प्रदूषणमा भने निकै अगाडि छ । यस्तो कसरी भयो भन्नेबारे खोजीनीति गर्नुपर्छ । अर्को प्रदूषणको कारण हो सवारी साधनको धूवाँ । सार्वजनिक यातायत भरपर्दो नहुँदा पनि पेट्रोलियम पद्धार्थबाट चल्ने सवारी साधनहरू बढिरहेका छन् । यस्ता साधनलाई कम गराएर बिजुलीबाट चल्न सवारीलाई सरकारले प्राथमिकता दिनुपर्छ । अहिले प्रदूषण यति बढिरहेको छ कि स्वास्थ्य विज्ञहरूले पनि अत्यावश्यक काम नपरी बिहानबेलुकी ननिस्कनु भनिसकेका छन् । अब स्वच्छ हावामा निर्धकसँग कहिले हिँड्न पाउने ? यसका लागि सरकारले वायु प्रदूषण कम गर्ने नीति ल्याउनुपर्छ । अहिलेकै काम गराइबाट यस्तो नीति छिटै आउलाजस्तो देखिन्न । पुरुषोत्तम घिमिरे, जोरपाटी, काठमाडौ"
न्यायपालिकामा बाँदरनाच,"करिब एक महिना हुन लागिसक्यो, मुलुकको शासन प्रणालीको एउटा शीर्षस्थ अंग, न्यायपालिका पूरै बिथोलिएको छ । कसैको मुख र हैसियत हेर्न नपरोस् भनी आँखा बन्द गरेर देश र जनतालाई न्याय दिनुपर्ने ठाउँमा अहिले हतियारसज्जित गाडी र सुरक्षाकर्मीहरू तैनाथ छन् । सर्वोच्च अदालतको प्रांगणमा कानुन व्यवसायीमाथि लाठीचार्ज हुन्छ, बारको भवनमा भिजिलान्तेको घुसपैठ हुन्छ । अन्तर्राष्ट्रिय मानवअधिकारवादी संस्थाहरूलाई हारगुहार गर्नुपर्ने अवस्थासम्म आउँछ । यी दृश्य देख्ता मलाई लाग्यो, यो त बाँदरनाच भयो । ती निर्दोष प्राणी बाँदरको नाम लिन मलाई उचित लागेको थिएन । मानिस पनि त्यही प्रजातिको एउटा विकसित रूप मानिन्छ । बाँदर बाँदर नै रह्यो, मान्छेको भने यो रूपमा विकास भयो । अन्य प्राणीभन्दा मानिस फरक हुने तत्त्व चेतना हो, उसको बौद्धिक क्षमता हो र विवेक हो । बुद्धि, विवेक र इमान गुमाएपछि मान्छे मान्छे रहँदैन । न्यायपालिकाको नेतृत्व गरिरहेका प्रधान न्यायाधीश चोलेन्द्रशमशेर जबरामा चेतनाको त्यो तत्त्व कमजोर भयो, विवेक हरायो । आफूले सम्पादन गरेको फैसलाको लेनदेन दाबी गर्न थाले, त्यसको अवैध फाइदा लिन थाले । अहिले न्यायपालिकामा जे भइरहेछ, मूल कारण यही हो ।दलहरूसँग राजनीतिक लेनदेन गर्न माहिर ठहरिएका जबरामाथि संसद्मा महाभियोग लगाइनुपर्ने हो, तर उनलाई महाभियोग लगाएर संवैधानिक प्रक्रियाबाट हटाउन राजनीतिक दलहरू तयार छैनन् । नलगाउनुपर्ने सुशीला कार्कीमाथि संसद्को त्यो विशेषाधिकार दुरुपयोग गर्न उनीहरू उद्यत भए, तर जसमाथि लगाउनुपर्ने हो, यस बेला भने हिचकिचाइरहेका छन्, चुकिरहेका छन् । सत्ता गठबन्धन जबराप्रति अनुगृहीत छ, प्रमुख विपक्षी तमासा हेरेर बसेको छ । उसको त सत्तामा छँदै साँठगाँठ थियो । त्यसैले उनीहरूले महाभियोगको उच्चारणसम्म गर्न सकिराखेका छैनन् । महाभियोग पारित गर्न सांसदहरूको संख्या हिसाबकिताब गरेर बस्ने होइन, यो प्रधानमन्त्रीमाथि राखिने अविश्वासको प्रस्तावजस्तो होइन । इमान र विवेक गुमाएका प्रधान न्यायाधीश होऊन् वा अन्य कुनै संवैधानिक पदाधिकारी, महाभियोगको प्रक्रिया अगाडि बढाउन रोकिनुपर्ने कारण थिएन । जबरा त्यसकै फाइदामा छन्, वकिलहरू कराउँदैमा के हुन्छ र भन्ने होला । प्रधान न्यायाधीश पदबाट जबराको बहिर्गमन अपरिहार्य भएको छ, स्वतन्त्र न्यायपालिकाको आवरण र अधिकारको दुरुपयोगबाट उनी सैतान साबित भइरहेका छन् । राजीनामा दिन्छन्, वा जिम्मेवारीबाट पाखा लागेर अहिलेको गतिरोधको निकास हुन्छ, त्यसमा धेरै अनुमान लगाइरहनु पर्दैन । तर न्यायपालिकामा प्रधान न्यायाधीशको नेतृत्व धराशायी भएको छ । नयाँ आउनेबाट पनि यो पुनःस्थापित हुन सक्छ कि सक्तैन, मुख्य कुरा हो । अन्यथा इजलास मात्र होइन, निर्णय र आदेश पनि गोला प्रणालीमा पुग्न बेर छैन । प्रधान न्यायाधीशको नेतृत्व भनेको केवल सर्वोच्चका विचाराधीन मुद्दाहरू कुनकुन न्यायाधीशको इजलासमा पठाउने भनी निर्क्योल गर्ने अर्थात् पेसी तोक्ने मात्र होइन । उनी न्यायपरिषद्का अध्यक्ष पनि हुन् । त्यस हैसियतमा जिल्ला तहदेखिका सम्पूर्ण न्यायाधीशहरूको नियुक्ति र कामगराइको निगरानीसमेत उनको जिम्मेवारीमा पर्छ । त्यसैले जबरा प्रकरणको समाधान गोलाप्रथाबाट इजलास तोक्नु होइन । यो सर्वोच्चका न्यायाधीशहरूले लिएको एउटा नरम उपाय मात्र हो ।न्यायपालिकालाई हामी राज्यको एउटा महत्त्वपूर्ण र स्वतन्त्र अंग मान्छौं । न्यायाधीशको निर्णयमा अहिले व्यक्तिको ज्यान त जाँदैन, मृत्युदण्डलाई संविधानले नै निषेध गरेको छ, तर ऊ अरू सबै किसिमबाट समाप्त हुने गरी दण्डित हुन सक्छ । आम मानिसले न्यायका लागि मात्र होइन, कार्यपालिकाले बाटो बिराउँदा राजनीतिक दल र नागरिक पुग्ने ठाउँ पनि न्यायपालिका नै हो । न्यायाधीशको बुद्धि विवेक पुगेन भने देशको राजनीतिक प्रणाली पनि भत्किन सक्छ । उसको निर्णय अन्तिम हुन्छ, त्यसमाथि सुनुवाइ हुने अर्को ठाउँ छैन । मन परोस्नपरोस्, हामी त्यसलाई मान्न बाध्य हुन्छौं । यत्रो ठूलो हैसियत र स्वतन्त्रता पाएको संस्थाको नेतृत्व यसरी पटकपटक विवादमा आउनु गम्भीर कुरा हो । त्यसमाथि, विवाद प्रधान न्यायाधीश, न्यायाधीशहरूको व्यक्तिगत स्वार्थ, इमान र नियत (इन्टेग्रिटी) मा केन्द्रित छ । खोट प्रायः व्यक्तिमै पुग्ने गरेको छ । हो, व्यक्तिको दोष पछि मात्र थाहा हुन्छ, उसको काम र व्यवहारबाट । तथापि यसको समाधान खोज्न व्यक्तिचयनको प्राथमिक चरण र उसको शुद्धतामा केन्द्रित हुनु आवश्यक छ ।म यो सबै कुराको दोष प्रधान न्यायाधीश जबरालाई मात्र दिन चाहन्नँ । उनी हटेर अर्को जो आउँछ, उनीभन्दा फरक कसरी हुन्छ ? मेरो चासो त्यसमा छ । यसभन्दा अघिका न्यायाधीश, प्रधान न्यायाधीशहरूको पनि यस्तै विरोध भएको थिएन र ? एक जना विरोधबाटै कार्यकाल पूरा नहुँदै हटेका थिए, अर्का एक जना विरोधकै कारण प्रधान न्यायाधीश हुन पाएनन् । विभिन्न कारणले अरूहरू पनि विवादित थिए, छन् । तसर्थ यो टुप्पो मात्र छिमल्नु समाधान होइन । पाप धुरीबाट कराउँछ भनेजस्तै चुलीमा पुगेपछि मात्र दोष देख्ने प्रवृत्ति छउन्जेल हाम्रा राष्ट्रिय संस्थाहरूको हालत यस्तै नै रहन्छ, कहिल्यै सुधार हुँदैन । तसर्थ नेपाल बारले उठाएका विषयलाई केवल प्रधान न्यायाधीश जबराको बहिर्गमनमा मात्र सीमित गरेर हेर्न हुँदैनÙ हाम्रो न्याय प्रक्रिया र न्यायाधीशहरूबाट अपेक्षा गरिने बुद्धि, विवेक र इमानको समग्रतामा हेर्नुपर्छ । जबराको बहिर्गमन भएपछि समस्या सकियो भनेर बस्नु उचित हुँदैन । यसको फेदमै पुगेर भोलि फेरि यस्ता प्रवृत्ति नदोहोरिऊन्, कसैले दोहोर्याउन खोजे जबराको जस्तै हालत हुन्छ, त्योभन्दा पनि खराब हुन सक्छ भनेर मानक स्थापित गर्ने बेला पनि हो यो ।संस्था र संरचनामा म खासै त्रुटि देख्तिनँ । तर मान्छेका चयनमा अहिले जुन प्रवृत्ति हावी छ, दोष त्यहीँ छ । जतिसुकै स्वतन्त्र भने पनि न्यायाधीशहरूको नियुक्ति खास गरी सर्वोच्च अदालतमा पुग्ने बेलामा व्यक्तिको स्वार्थ र राजनीतिक दलहरूको अनपेक्षित प्रभावबाट मुक्त छ भन्न सकिन्न । उदाहरणकै लागि भनौं, हालका प्रधान न्यायाधीश चोलेन्द्रशमशेर जबरा सर्वोच्चमा आउनुअघि नै विवादित थिए । उनी कसरी सर्वोच्चमा पुगे ? सर्वोच्चमा पुगेपछि पनि उनको इजलासबाट भएका निर्णय र फैसलाहरू विवादित नभएका होइनन् । प्रधान न्यायाधीश र सर्वोच्च अदालतको नियुक्तिमा दुईवटा संस्थागत प्रक्रिया पार गरेर आउनुपर्छ । प्रधान न्यायाधीशका लागि संवैधानिक परिषद् र न्यायाधीशका लागि न्यायपरिषद्ले नाम प्रस्ताव गरेपछि संसदीय सुनुवाइसमेत हुन्छ । त्यसबाहेक कतिपय जिल्ला अदालतदेखि नै पदोन्नति हुँदै आएका पनि छन् । जबरा तिनैमध्येका हुन् जसले जिल्ला न्यायाधीशदेखि धेरै चरणका परीक्षा पार गर्दै आए । जिल्ला न्यायाधीश छँदादेखि नै उनका फैसलाहरू विवादित थिए भनेर चर्चा गरिन्छ । परीक्षण र सम्परीक्षणका यी विभिन्न चरणबाट किन गलत मान्छे सजिलैसित पार भएर आउँछ ? त्यसैले दोषी सबै छन्, कुनै न कुनै व्यक्तिगत कमीकमजोरी र निहित स्वार्थले प्रभावित छन् न्यायिक नियुक्तिहरू पनि ।राजनीतिकसंवैधानिक प्रकृतिका मुद्दाहरू संसारभरि नै विवादित हुन्छन्, हामीकहाँ पनि विवादित भएका छन् । त्यसमा राजनीतिक दृष्टिकोण र व्याख्या निहित हुन्छ जुन मानिसपिच्छे फरक पनि हुन सक्छ । मुख्य कुरा त्यसले चालु संवैधानिकराजनीतिक प्रणालीमा अपेक्षित परिणाम दिएको छ कि छैन भन्ने हो । यसबारेमा म यहाँ चर्चा गर्न चाहन्नँ, आजको विषय पनि होइन त्यो । जबराको विरोध मूलतः मुद्दाहरूमाथि आफ्नो निहित स्वार्थअनुकूल इजलास चयन र फैसला प्रभावित गर्ने बदनियत र दुष्प्रयाससँग सम्बन्धित छ । उनको व्यवहार लेनदेनमुखी भयो । लेनदेन र अपराधसम्बन्धी मुद्दाहरूमा कमै न्यायाधीश विवादित होलान् । पैसाको चलखेल व्यापक हुन्छ भन्ने सुनिन्छ । अहिले त यहाँ होइन विदेशी बैंक खातामै लेनदेन हुन्छ भन्ने पनि सुनिन्छ । न्यायालयमा भ्रष्टाचार बढ्यो भनेर स्वयं न्यायाधीशहरूले नै भन्दै आएका छन् । नागरिकमा पनि पैसा हुनेले न्याय किन्न सक्छन् भन्ने आम धारणा बनेको छ । अन्यायपीडित निमुखा जनताको त आवाज नै बाहिर आउन सक्तैन । धेरै पछि कुनै सञ्चारकर्मीले खोजतलास गरेर बाहिर ल्याए बेग्लै कुरा हो ।प्रधान न्यायाधीश जबरा प्रकरणमा दुई उपायको समाधान खोजिनुपर्छ । पहिलो, यसलाई धेरै लम्बिन दिनु भएन, जति लम्बियो उति न्यायक्षेत्र दुष्प्रभावित हुनेछ । अहिले राजनीतिक दलहरू, खास गरी सत्ता गठबन्धनका नेताहरू बोलेनन् भन्ने कुरा बढी आएको छ । जबराको राजीनामाका लागि उनीहरूले दबाब दिऊन् भन्ने अपेक्षा देखिन्छ । न्यायपालिका क्षेत्रमा यस्तो दबाबलाई स्वास्थ्यकर मान्न सकिँदैन । तसर्थ पहिलो कुरा, जबरा स्वयंले बुझेर राजीनामा गर्नुपर्छ, वा लामो बिदामा बसेर न्यायपालिकाको जिम्मेवारीबाट निवृत्त हुनुपर्छ । यसलाई प्रतिष्ठाको विषय बनाउनु आवश्यक छैन । जहाँसम्म दलहरूको सवाल छ, अझ सत्ता पक्ष त बोल्ने कुरा पनि होइन, आवश्यक परे संवैधानिक उपायको प्रयोग गर्ने हो । त्यो भनेको महाभियोग हो । अर्को कुरा, सांसदहरूले पनि विचार गर्नुपर्ने विषय हो यो । अलिकति विवेकशील र बौद्धिक भनिने सांसदहरूको पनि कर्तव्य हो, उनीहरूले नै अन्तरदलीय तहमा महाभियोगको आवश्यकताबारे छलफल गर्न सक्छन्Ù त्यसको प्रक्रिया अघि बढाउन सक्छन् । राजीनामाका लागि त्यो आफैंमा दबाबमूलक सिद्ध हुन सक्छ । तर उनीहरू पनि आआफ्ना गुटका नेताका बन्धकजस्ता छन्Ù निजी सचेतना गौण छ, निष्क्रिय छ । त्यसमाथि अहिले पार्टी महाधिवेशनहरूका कारण यसतर्फ ध्यान दिन सकिएको छैन भन्ने बहाना पनि मिलेको छ । तर उनीहरूको जिम्मेवारी पार्टीगत मात्र होइन, व्यक्तिगत पनि हुन्छ, त्यो मूलतः जनताप्रति हो संसद्का माध्यमबाट । संसद् कायम रहुन्जेल उनीहरू यो जिम्मेवारीबाट पन्छिन मिल्दैन ।मैले माथि भनिसकेको छु, जबराको बहिर्गमनमा सीमित विषय होइन यो । अन्य राष्ट्रिय संस्थाहरूमा जस्तै न्यायाधीश चयन पनि दलीय गुटको प्रभावबाट मुक्त छैन । सर्वोच्चबाहेक जिल्ला र उच्च अदालतहरूमा न्यायाधीश नियुक्ति प्रधान न्यायाधीशले गर्छन् । त्यसमा न्यायपरिषद्को भूमिका निर्णायक हुन्छ । न्यायपरिषद्को अध्यक्ष प्रधान न्यायाधीश हुन्छन् । नियुक्ति मात्र होइन, हरेका न्यायाधीशको काम र व्यवहारको निगरानी गर्ने, अभिलेख राख्ने र आवश्यक पर्दा जाँचबुझ गर्ने र दोषी ठहरिएका न्यायाधीशको हकमा बरखास्तका लागि कारबाही चलाउनेसम्मका अधिकार न्यायपरिषद्लाई छ । यसमा न्यायपरिषद् चुक्नु भनेको प्रधान न्यायाधीश पनि चुक्नु हो । जबरालाई यहाँसम्म पुर्याउन त्यस बेलाका प्रधान न्यायाधीशहरू पनि त जिम्मेवार होलान् नि ?अर्को कुरा, नेपाल बारले पनि विचार गर्नुपर्छ, यसका पूर्वपदाधिकारीहरू न्याय सेवामा जाने कि नजाने ? न्यायाधीश नियुक्तिमा उसले भाग खोज्ने कि नखोज्ने ? बारले न्यायाधीश नियुक्तिका लागि उपयुक्त देखेका कानुन व्यवसायीको नाम लिनै हुँदैन भन्ने पक्षमा म छैन, तर उसले ती नाम सोझै सिफारिस गर्ने होइन, त्यसका लागि लबिइङ गर्ने होइन । यी मानिसहरू उपयुक्त हुन सक्छन् भनेर नाम सार्वजनिकसम्म गर्ने हो, त्यसमा उपयुक्त लागेकालाई न्यायपरिषद्ले आफ्नातर्फबाट थप परीक्षण, सम्परीक्षण गर्न सक्छ । अन्यथा बार पनि न्यायाधीश नियुक्तिको भर्याङ बन्छ र आफ्नो औचित्य गुमाउँछ । यस्तै, महान्यायाधिवक्ता भएर प्रधानमन्त्रीको रोजाइमा परेका व्यक्तिलाई पनि सर्वोच्चको न्यायाधीशमा नियुक्त गर्नु उचित छैन । अहिले दुईदुई जना पूर्वमहान्यायाधिवक्ताहरू सर्वोच्चमा न्यायाधीश छन् । राजनीतिक प्रकृतिको संवैधानिक मुद्दामा उनीहरूको उपस्थिति कति स्वास्थ्यकर हो ? प्रतिनिधिसभा विघटनसम्बन्धी मुद्दामा न्यायाधीशको त्यो पृष्ठभूमि यस पटक निकै विवादित पनि भयो । कानुन व्यवसायी मात्रै किन र, कानुनका प्राध्यापकहरू पनि छन् ! सर्वोच्चमा उनीहरूको उपस्थिति शून्य छ । खास गरी सर्वोच्च अदालतको न्यायाधीशमा कानुनविद्का रूपमा राष्ट्रियअन्तर्राष्ट्रिय तहमा ख्याति कमाएका प्राध्यापकहरू पनि पुग्नु अपेक्षित हुन्छ । यसले न्यायपालिकाको भूमिकालाई अरू समृद्ध बनाउन सक्छ ।"
संघीयतामाथि अनावश्यक आक्षेप,"लामो समयदेखि द्वन्द्वबाट ग्रस्त मुलुकको हविगत जान्नुपरे बाहिर जानैपर्दैन, नेपालकै ५० को दशकको उत्तरार्द्ध र ६० को पूर्वार्द्धतिर फर्के पुग्छ । कुन बेला कहाँ बम पड्कने हो वा भिडन्त हुने हो, कति मानिस मर्ने र अंगभंग हुने हुन्, कति विस्थापित र घरबारविहीन हुने हुन् भन्ने अनिश्चितता व्याप्त थियो । दूरदराजको त कुरै छाडौं, राजधानी काठमाडौंका बासिन्दासमेत बेचैन थिए । नागरिकहरू मानसिक रूपमा पराजित थिए । सधैंभरि द्वन्द्वबीच जिउने कि गणतन्त्रसहितको संघीय शासन प्रणालीलाई अंगीकार गर्ने भन्ने विषय पनि महत्त्वपूर्ण भयो । मुलुकको दिगो शान्तिका लागि राजा ज्ञानेन्द्र सिंहासन छाड्न राजी भए । ज्ञानेन्द्रलाई सत्ताच्युत गर्न २०६२६३ को जनआन्दोलनले निर्णायक भूमिका खेल्यो ।द्वन्द्वलाई शान्तिपूर्ण तरिकाले व्यवस्थापन नगर्दा देशको हालत कस्तो हुन्छ, अफगानिस्तानलाई हेरे हुन्छ । राष्ट्रपतिले समेत देश छाडेर भाग्नुपर्यो । जसरी भए पनि देश छाड्न खोज्नेहरू आकाशबाट एकपछि अर्को गर्दै बजारिएको हृदयविदारक घटना देख्दा कसको मुटु भक्कानिएन होला ! अफगानिस्तान वर्षौंदेखि द्वन्द्वग्रस्त छ । नेपालमा तत्कालीन माओवादी पार्टीसँग विस्तृत शान्ति सम्झौता नभएको र सिंगो मधेस एक प्रदेशको आवाजलाई थामथुम गर्न नसकिएको भए अहिले मुलुकको हविगत के हुने थियो, सजिलै अनुमान गर्न सकिन्छ । संघीयताका कारण मुलुकमा स्थिरता र शान्ति छाएको छ । बुझ्नेका लागि संघीयता श्रीखण्ड हो भने नबुझ्नेहरूका लागि खुर्पाको बिँड । हामी कुन अवस्थामा संघीय शासन प्रणालीमा प्रवेश गर्यौं, यो दुनियाँलाई थाहा छ । अहिले केही मानिस संघीयता चाहिँदैन भन्दै छन् । जो अज्ञानतावश यस्तो भन्दै छन्, उनीहरूलाई भन्नु केही छैन । शासन व्यवस्थाबारे उनीहरूलाई सुसूचित गराउनु राज्यको कर्तव्य हो । तर हिजो राजामहाराजाहरूको स्तुतिगान गाउनेहरू, केन्द्रीकृत शासन व्यवस्थाको लाभ लिनेहरू, प्रतिस्पर्धात्मक दलीय शासन व्यवस्थामा पराजित हुनेहरू, मुलुक द्वन्द्वबाट आक्रान्त भएका बेला विदेश पलायन हुनेहरूले संघीयतालाई गिज्याइरहेका छन्Ù जनआन्दोलनबाट प्राप्त उपलब्धिहरूलाई निमिट्यान्न पार्न र मुलुकलाई अँध्यारो सुरुङमा छिराउन प्रयास गर्दै छन् । त्यसैले भन्दै छन् संघीयता चाहिँदैन, प्रदेश चाहिँदैनÙ केन्द्र सरकार र स्थानीय तह मात्र भए हुन्छ । संघीय शासन प्रणालीको विरोध गर्नेहरूलाई प्रश्न छ केन्द्र र स्थानीय तहले मात्र समस्याको समाधान दिन्थेहुन्थ्यो भने हिजोका स्थानीय निकाय (गाविस, जिविस र नगरपालिका) ले किन दिएनन् ? किन ती निकायको चुनाव २०२० वर्षसम्म हुन सकेन ? विकेन्द्रीकरण र स्थानीय स्वायत्त शासनको सिद्धान्त र भावनाविपरीत स्थानीय निकाय किन कर्मचारीहरूले मात्र चलाउनुपर्ने परिस्थिति आइपर्यो ? वित्तीय स्रोतसाधनका लागि केन्द्रको मात्र मुख ताक्नुपर्ने अवस्था किन भयो ? केन्द्रीकृत अधिकारलाई विकेन्द्रित गर्ने भनेर सुरु गरिएका प्राथमिक शिक्षा, प्राथमिक स्वास्थ्य, कृषि, पशु, हुलाक सेवा र स्थानीय सडक पूर्वाधार लगायतका शासन सुधारका कार्यक्रमहरूको निक्षेपण किन भएन ? जिल्लामा जिविसको कार्यसँग हुबहु मिल्ने गरी समानान्तर रूपमा विषयगत कार्यालयहरू किन खोलिएराखिए ? नागरिकलाई सानोतिनो कामका लागि पटकपटक सदरमुकाम र काठमाडौं धाउनुपर्ने परिस्थिति किन भयो ? उच्चपदस्थ कर्मचारीहरू किन सिंहदरबारबाहिर निस्केनन् ? मुस्किलले सिंहदरबारबाहिर गएकाहरू पनि सदरमुकामभन्दा तल किन झरेनन् ? ठूलठूला सहरहरूमा मात्र किन स्रोतसाधन केन्द्रित भयो ? सुदूर पूर्वपश्चिमसहित दूरदराजका विकासनिर्माण र सेवाप्रवाह आदिसँग सम्बन्धित निर्णयहरू काठमाडौंका तारे होटलहरूमा मात्र बसेर किन गर्ने गरिए ? बसाइँसराइमा किन तीव्रता आयो ? गाउँघरका जमिन किन बाँझै रहे ? विद्यालयहरू किन बन्द भए ? शिक्षकहरू किन विस्थापित भए ? राज्यका अधिकांश अंगले गाउँसम्म जाने हिम्मत किन गरेनन् ? गाउँमा भएका राज्य अंगहरूले पनि किन गाउँ छाडे ? वनजंगलको अचाक्ली फँडानी किन भयो ? सबै क्षेत्रमा तस्करहरू किन मौलाए ? पटकपटक नेपाल बन्द किन भयो ? उद्योगव्यवसाय लगायत आर्थिक परिसूचकहरूको ग्राफ किन ओरालो लागिरह्यो ? दलित, महिला, अल्पसंख्यक, मधेसी, मुस्लिम लगायत पछाडि परेका जाति र समुदायलाई राज्यको मूल प्रवाहबाट किन झन् पछाडि पारियो ? शासन व्यवस्थामा खास जाति, समुदाय र वर्गको मात्र बाहुल्य किन रह्यो ?उपर्युक्त सवालहरू सामन्ती, निरंकुश, केन्द्रीकृत र एकात्मक राज्यव्यवस्थाका कारण सृजित भएका हैनन् ? मुलुकको केन्द्रीकृत राज्यसत्तामा आमूल परिवर्तनका लागि नै विभिन्न आन्दोलन र द्वन्द्वहरू भएका हैनन् । मुलुकमा सबै खालको विभेदको अन्त्य, स्थायी शान्ति, विकास, समृद्धि र सुशासनका लागि नै संघीय गणतन्त्रात्मक शासन व्यवस्था लागू भएको हैन ? यस्ता पक्षको जानकारी हुँदाहुँदै शिशु संघीयताको आलोचना गरिहाल्नु न्यायोचित होला र ? संघीयताले अहिले नै अपेक्षित परिणाम दिन नसके पनि केही उपलब्धि अवश्य भएका छन् । शान्ति छाएको छ । विस्थापितहरू थातथलो फर्केका छन् । नागरिकले आफ्नै घरदैलामा निर्वाचित स्थानीय सरकार पाएका छन् । केही अपवादबाहेक स्थानीय तहमा विकासको लहर छ । हिजो मुस्किलले २० लाख रुपैयाँ पनि वित्तीय स्रोत परिचालन गर्न नसक्ने स्थानीय तहहरू अहिले १ अर्बभन्दा बढी खेलाउने भइसके । सदरमुकाममा केन्द्रित अधिकांश विकासे कार्यालय गाउँगाउँ पुगेका छन् । काठमाडौंमा मात्र केन्द्रित मन्त्रालय, विभाग र निकायका केही अंश प्रदेशमा छन् । संस्थागत पुनःसंरचना र कर्मचारी समायोजन भएको छ । सिंहदरबारबाट निस्किन नमान्ने उच्चपदस्थ कर्मचारीहरू तल गएका छन् । यो भनेको जनताका घरदैलासम्म अधिकार र सेवा पुग्नु हो । नागरिकहरू टेबल ठटाएर, आँखा जुधाएर स्थानीय सरकारबाट काम लिन सक्ने भएका छन् । महिनौं सिंहदरबार धाउँदा पनि नहुने काम घरआँगनमै छिनभरमा हुने गरेको छ । नागरिकप्रतिको जवाफदेही र उत्तरदायित्व वढेको छ । समानुपातिक, समावेशी र सहभागितामूलक लोकतन्त्रको अभ्यास भएको छ । महिला, दलित, जनजाति, मधेसी, मुस्लिम आदिको आवाज बुलन्द हुन पाएको छ । राज्यको हरेक तहमा महिलाको ठूलो हिस्सा छ । हिजो अधिकार माग्नेहरू अहिले अधिकार दिने स्थानमा छन् । योजना तथा कार्यक्रमका लागि योजना आयोग र अर्थ मन्त्रालय धाउनेहरू अहिले बाँड्ने स्थानमा छन् । प्रतिस्पर्धात्मक भावनाको विकास भएको छ ।अहिले मुलुकमा तुलनात्मक रूपमा स्थायित्व छ । खासै ठूलो राजनीतिक समस्या छैन । यति हुँदाहुँदै शान्त तलाउमा ढुंगा हान्नु भनेको फेरि पनि अनिश्चयको भुमरीमा पर्नु हो । कार्यान्वयनको आधा दशक पनि नभएको संघीयताको विकल्प सोच्ने बेला भएको छैन । आखिर जुनसुकै व्यवस्था भए पनि त्यसको उद्देश्य विकास, समृद्धि र सुशासन नै हो । त्योभन्दा पनि महत्त्वपूर्ण शान्ति हो । मुलुकमा शान्ति छैन, भय र त्रासदी छ भने जस्तोसुकै व्यवस्थाको पनि अर्थ हुन्न । बरु यो व्यवस्थालाई कम खर्चिलो र चलायमान बनाउनतर्फ ध्यान लगाउनुपर्छ । तीनै तहका सरकारले संविधानप्रदत्त सीमारेखाभित्र रहेर मात्र काम गर्ने हो भने पनि खर्च व्यवस्थापनको चिन्ता गर्नुपर्दैन । संघीय सरकारले केन्द्रीकृत सोच र मानसिकता त्याग्नुपर्छ । केन्द्रमा धेरै संस्थागत संरचनाको आवश्यकता छैन । केन्द्रले संस्थागत संरचना कम नगर्ने बरु थप्दै लैजाने, तल हस्तान्तरण पनि नगर्ने अनि प्रदेश र स्थानीय तहसँग बाझिने गरी योजना तथा कार्यक्रम सञ्चालन गरिरहने हो भने खर्च बढिरहन्छ नै । जस्तो, प्रदेश सरकारका लागि अहिलेसम्म प्रहरी समायोजन गरिएको छैन र अब पनि नहुने हो भने प्रदेशहरू अगाडि बढ्छन् । संवैधानिक दायित्व निर्वाहका लागि पनि आफ्नै बलबुताले प्रहरी राख्छन् । साँच्चिकै खर्च कटौती गर्ने हो भने नेपाल प्रहरी र सशस्त्र प्रहरीको आधा जनशक्ति प्रदेशमा हस्तान्तरण गरिहाल्नुपर्छ । आधाभन्दा बढी काम तल, सबै खालका जनशक्तिचाहिँ माथि किन चाहियो ?संघीय शासन प्रणाली सुधारका लागि गर्नैपर्ने अर्को महत्त्वपूर्ण काम भनेको प्रदेशमा मन्त्री संख्यामा कमी ल्याउनु हो । मन्त्रीको संख्या प्रदेशसभाको १० प्रतिशतमा सीमित गर्नुपर्छ । यसका लागि संविधानमा संशोधन जरुरी छ । हाल प्रदेशहरूमा मुख्यमन्त्री परिवर्तनसँगै मन्त्रालय संख्यामा बढोत्तरी हुने गरेका कारण पनि संघीयता दबाबमा परेको हो । राजनीतिक प्रतिकूलताका कारण सृजित समस्यालाई सामान्य नागरिकले बुझ्ने कुरा पनि भएन । त्यसैले मुख्यमन्त्रीको स्थायित्व जरुरी छ र यसका लागि प्रत्यक्ष निर्वाचित प्रणालीमा जान सकिन्छ । यसबारे राजनीतिक दलहरूबीच घनीभूत छलफल जरुरी छ । संविधानअनुकूल निजामती सेवा ऐन नहुँदा पनि समस्या उब्जेको छ, जसका कारण प्रदेश र स्थानीय तहमा कर्मचारी व्यवस्थापन लगायतको जटिलता उस्तै छ । यसबाट ती निकायको सेवा प्रवाहमा व्यवधान उब्जेको छ । यसबारे सरकारले अध्यादेश ल्याउन लागेको बजार हल्ला छ, तर अध्यादेश कर्मचारीको हितभन्दा पनि नागरिकको हितलाई ध्यानमा राखेर ल्याउनुपर्छ । नेपालको संघीयता समन्वय र सहकारिताको सिद्धान्तमा आधारित छ, जसलाई आत्मसात् गर्ने हो भने पनि यसको सबलीकरणमा सहयोग पुग्छ । सबलीकरणका विभिन्न विधि छन् । सबभन्दा उपयुक्त विधि भनेको अन्तरप्रदेश परिषद्, प्रदेश समन्वय परिषद्, विषयगत समिति लगायतका अन्तरतह समन्वयकारी संस्थाहरूको क्रियाशीलता हो । भारतले अन्तरराज्य परिषद्लाई चलायमान बनाउन सात राज्यका मुख्यमन्त्रीहरूसहित गृहमन्त्रीको अध्यक्षतामा स्थायी सचिवालय बनाएको छ । नेपालमा सचिवालय त कुरै छाडौं, अन्तरप्रदेश परिषद्को बैठकको संघीयता कार्यान्वयनसम्बन्धी २९ बुँदे सुझावलाई समेत कार्यान्वयन गरिएको छैन । प्रधानमन्त्री अध्यक्ष र सबै प्रदेशका मुख्यमन्त्रीहरू सदस्य हुने अन्तरप्रदेश परिषद् संघीयता कार्यान्वयनको शक्तिशाली निकाय हो । यसको गतिशीलताका लागि हामीकहाँ पनि भारतको जस्तो स्थायी सचिवालय आवश्यक छ । हरेक मन्त्रालयले नीतिगत निर्णय गर्दा विषयगत समितिमा छलफल हुनुपर्छ । यो विधि अस्ट्रेलिया लगायतका संघीय देशहरूमा अभ्यासमा छ । नेपालको अन्तरतह समन्वयसम्बन्धी कानुनमा विषयगत समितिको व्यवस्था त छ तर यी समितिहरू क्रियाशील छैनन् । स्विट्जरल्यान्डमा विदेशनीतिसम्बन्धी छलफल र निर्णय गर्दा प्रदेश (क्यान्टोन) लाई पनि सहभागी गराउने प्रचलन छ । हामीकहाँ त प्रदेश र स्थानीय तहलाई गम्भीर असर पर्ने विषयमा निर्णय गर्दासमेत सामान्य छलफलसम्म गरिँदैन । जस्तो, कालीगण्डकी डाइभर्सनको निर्णय गर्दा तत्कालीन ओली सरकारले गण्डकी सरकारसँग सामन्य छलफलसम्म गरेन । ढुंगा, बालुवा, गिट्टीको निकासीसम्बन्धी निर्णय गर्दा कुनै पनि प्रदेशलाई जानकारीसम्म गराइएन । प्रदेश र स्थानीय तहको कार्यक्षेत्रभित्र पर्ने स्थानीय सडक संघीय सरकारले नै बनाउने गर्ने गरी तत्कालीन प्रधानमन्त्री ओलीले बालुवाटारबाट शिलान्यास गरेका थिए । संविधानको भावना र आशय खराब छैन तर यसका कार्यान्वयनकर्ता र संरक्षकहरू बेइमान भए भने यो कुरूप हुँदै जान्छ । अर्कातिर, राज्य सञ्चालकहरू असल भए खराब संविधानले पनि राम्रो परिणाम दिन्छ । फेरि, संविधानमा राख्दैमा अधिकारसम्पन्न हुने र नराख्दैमा नहुने भन्ने हुन्न । संविधानले प्रदेश र स्थानीय स्तरका विकासनिर्माण र सेवाप्रवाहसम्बन्धी जिम्मेवारीहरू क्रमशः प्रदेश र स्थानीय तहलाई हस्तान्तरण गरेको छ तर अझै पनि प्रदेश र स्थानीय तहका हातखुट्टा बाँधिएकै छन् । क्यानाडामा स्थानीय तह प्रदेश मातहत भए पनि स्थानीय सेवाप्रवाह र पूर्वाधारसम्बद्ध सबै काम स्थानीय तहले गर्ने गरेको विवरण फोरम अफ फेडरेसनद्वारा प्रकाशित वित्तीय संघीयता पुस्तकमा छ । शिक्षासम्बन्धी सबैजसो काम प्रदेश र स्थानीय तहले गर्छन् । शिक्षा क्षेत्रको कुल खर्चमा केन्द्रीय सरकारको हिस्सा जम्मा ५ प्रतिशत छ । ५३ प्रतिशत प्रदेश र स्थानीयको ४२ प्रतिशत छ । जर्मनीमा विश्वविद्यालयसम्बन्धी ९२ प्रतिशत काम प्रदेशले गर्छ । स्विट्जरल्यान्डमा स्थानीय तहले शिक्षासम्बन्धी करिब ७० प्रतिशत काम गर्छन् भने भारतमा राज्य सरकारले करिब ९० प्रतिशत । नेपालमा उच्च शिक्षा र प्रदेश विश्वविद्यालयको अधिकार प्रदेशलाई छ । तर संघीय सरकार अझै पनि विश्वविद्यालय खोल्दै छ । केही समयअगाडि राष्ट्रिय सभाबाट संखुवासभा जिल्लामा योगमाया आयुर्वेद विश्वविद्यालय स्थापनाका लागि विधेयक नै स्वीकृत गरियो । संविधानद्वारा निर्दिष्ट सीमारेखाबाहिर कुनै पनि तहको सरकार नजाने र अन्तरतह समन्वयकारी संस्थालाई क्रियाशील बनाउने हो भने नेपालको संघीय शासन व्यवस्थाले कहिल्यै आक्षेप, दबाब झेल्नुपर्दैन । सतहमा देखिएका समस्याहरू समाधान गर्न संघीय सरकार लगायत सरोकारवालाहरूको ध्यान गइहाल्न जरुरी छ ।"
खुला पेटीको चाहना,"ब ढ्दो सवारी चापका र पार्किङ स्थानको अभावमा सहरका पेटीहरू सावारी साधनले भरिन थालेका छन् । यसले पैदलयात्रुलाई असर गरिरहेको छ । काठमाडौंमा यो समस्या झन् बढी छ । सेवासुविधा काठमाडौंकेन्द्रित भएकाले पनि यहाँको जनसंख्या धेरै छ । सार्वजनिक यातायात प्रणाली गतिलो नभएकाले पनि निजी सवारी साधन, त्यसमा पनि मोटरसाइकल र स्कुटरको प्रयोग गर्नेहरू बढिरहेका छन् । यसको बढ्दो प्रयोगसँगै पार्किङ समस्या पनि विकराल बनिरहेको छ । समस्या समाधानका लागि महानगरले योजनाहरू ल्याउनुपर्छ । सुरुमा त सार्वजनिक यातायातलाई कसरी सुधार्ने भन्नेमै ध्यान दिनु जरुरी छ । यात्रुमैत्री सार्वजनिक यातायात बनायौं भने, निजी सवारी साधन किन्नेहरूको संख्या स्वात्तै घट्छ । अहिले त अवस्था कस्तो छ भने सार्वजनिक यातायात यातनास्थलजस्तो बन्ने गरेको छ, यात्रुहरूलाई जनावर जसरी कोचाकोच गरिन्छ । अनि बाध्य भएर अलिअलि आम्दानी हुनेहरूले दुईपांग्रे किनिरहनुपरेको छ । यसले सडकमा सवारी साधनको संख्यालाई पनि बढाइरहेको छ । ट्राफिक जामका कारण काठमाडौंमा अफिस टाइममा भनेको स्थानमा भनेकै समयमा पुग्न गाह्रो छ । यसलाई कम गर्न पनि सार्वजनिक यातायातलाई सहज बनाउनुपर्छ । सहज त बनाउने तर सार्वजनिक यातायातको संख्या भने बढाउन सकिएको छैन । यात्रुको चाप बढिसक्दा पनि सवारी साधन बढाउन नसक्नु सरकारकै कमजोरी हो ।अचेल फुटपाथभरि दुईपांग्रे सवारी साधन तेर्सिएका हुन्छन् । महानगरले पनि सर्वसाधारणलाई हिँड्न रोक लगाएरै भए पनि व्यापारीलाई खुला क्षेत्र पार्किङका लागि दिने गरेको छ । यस्तो गतिविधि नगरले रोक्नुपर्छ । अनि अर्को पक्ष, यसरी व्यापारीलाई दिँदा उनीहरूले उठाएको पैसा सरकारको गोजीमा आउने पनि होइन, करसमेत तिर्दैनन् । पार्किङबाट उठाएको पैसाको हिसाबकिताब कतै हुँदैन, जसले उठायो, उसैले कुम्ल्यायो । उनीहरूको हितका लागि भन्दा पनि सरकारले नागरिकको फाइदाका लागि काम गर्नुपर्छ । सडकमा पहिलो अधिकार पैदलयात्रीको हुन्छ, त्यसैले उनीहरूको हिँडडुल सहज बनाउनु महानगरको प्राथमिकतामा पर्नुपर्छ । मोटरसाइकल चालकको पनि आफ्नै गुनासो छ, भनेको बेला पार्किङ भेटिन्न । पैसा तिर्छु भन्दा पनि राख्ने ठाउँको अभाव छ । उनीहरूको गुनासोलाई महनगरले ध्यान दिनुपर्छ । निजी सवारी साधनको मागलाई कम गर्न वा संख्या घटाउन सार्वजनिक यातायातको सुधारतिर सरकार उन्मुख हुने हो भने ट्राफिक जाम आफैं कम हुने थियो । यसले केही हदसम्म प्रदूषण पनि कम हुने थियो । त्यस्तै दिनहुँजसो दुईपांग्रे सवारी दुर्घटनामा परेको खबर आइरहन्छ, यसलाई पनि घटाउने थियो । दुईपांग्रे सवारीको विस्थापन गर्न पनि सार्वजनिक यातायात सुधार्नुपर्छ ।सडकपेटी पार्किङस्थल बनाउने कि पैदलयात्रीमैत्री ? यसमा कसको अधिकार हुन्छ ? किन महानगर समस्या विकराल बनिसक्दा पनि चुपचाप बसिरहेको छ ? किन नीति योजनाहरू बन्न सकेका छैनन् ? यातायात प्रणालीसँग सम्बन्धित यस्ता समस्या सरकारका होइनन् ? पार्किङको समस्या सामाधान गर्ने पहिलो उपाय त निजी सवारी साधनको उपभोगलाई घटाउने नै हो । योसँगै पार्किङस्थल पैदलयात्रुको हिँडडुलमा समस्या नपर्ने गरी छुट्याउनुपर्छ । पैदलयात्रीको सुविधालाई महानगरले प्राथमिकतामा राख्नुपर्छ । काठमाडौंजस्तो ठूलो सहरमा पार्किङ समस्या विकराल बनिरहेको छ, यसको समाधानका लागि चुस्त व्यवस्थापन र सरकारी निकायहरूबीच समन्वय आवश्यक छ ।"
जनगणनामा दलितको उपस्थिति,"कात्तिक २५ मा सुरु भएको राष्ट्रिय जनगणना मंसिर ९ गते सकिँदै छ । गणकहरू जनताका घरदैलामा पुगिरहेका छन् । जनगणनाका लागि देशभर ८ हजार ५ सय सुपरीवेक्षक र ४० हजार गणक कर्मचारी खटाइएका छन् । एक गणकले दिनहुँ कम्तीमा १२ परिवारको लगत लिनुपर्ने हुन्छ । जनगणनाको पन्ध्रदिने अवधिमा एक गणकले सरदर १ सय ७५ घरपरिवारको लगत लिनुपर्नेछ । एक गणकले एउटा परिवारसँग २० मिनेटमा प्रश्नावली सोध्ने गरी औसत समयसमेत तय गरिएको छ ।४ अर्ब राज्यको ढिकुटी खर्चेर गर्न लागिएको यस पटकको जनगणनामा दलित तथा गरिब समुदायको वास्तविक तथ्यांक गणित नहुने हो कि भन्ने आशंका प्रबल बनिरहेकै छ । यसका पछाडि केही कारण छन् । दलित तथा गरिब परिवारका सदस्यहरू अधिकांश अशिक्षित छन् । उनीहरू एकातिर भूमिहीन कृषकका रूपमा, अर्कातिर अनौपचारिक श्रम बजार तथा वैदेशिक रोजगारीमा पसिना बगाउन जान बाध्य छन् । गणक घरमा पुगेका बेला घरमुली नभेटिनेÙ वृद्ध, महिला तथा बालबालिका मात्र हुने र उनीहरूलाई नै आधार मानेर तथ्यांक संकलन गर्दा वास्तविकता प्रतिविम्बित नहुने सम्भावना बढी छ । राज्यले जनगणनामा दलित, महिला, जनजाति तथा सीमान्तकृत समुदायको वास्तविक तथ्यांक संकलनका लागि उनीहरू नै सक्रियतापूर्वक सहभागी होऊन् भनी दूरसञ्चारबाटै त्यही समुदायलक्षित सन्देश पनि प्रसारण गराउन सक्थ्यो । तर त्यस्तो काम गरेन । नेपाल दूरसञ्चार प्राधिकरणले २०७८ भदौमा सार्वजनिक गरेको तथ्यांकअनुसार, नेपालमा १३५ प्रतिशत अर्थात् ४ करोड ८ लाख ९ हजार ६ सय ४१ वटा मोबाइल सिम प्रयोगमा छन् । यो भनेको २०६८ को जनगणनाले निकालेको जनसंख्याभन्दा ३५ प्रतिशतले बढी हो । यो तथ्यांकका आधारमा भन्न सकिन्छ, नेपालमा मोबाइल नभएको घरधुरी पाउन मुस्किल पर्छ । र भन्न सकिन्छ, सामान्य साक्षरदेखि शिक्षित मानिसहरूसम्म हरेकको हातमा मोबाइल छ । एकभन्दा बढी मोबाइल र सिमकार्डहरू प्रयोग गर्नेहरूको संख्या पनि उल्लेख्य छ ।कतिपय गणकले गाउँका टाठाबाठा, धनी, जमिनदारहरूको सुझावसल्लाह मानेर उनीहरूले दिएको जानकारीका आधारमा सम्बन्धित घरधुरीमा नपुगी पूरै टोलको तथ्यांक संकलन गर्ने गरिएको पनि पाइएकाले संकलित तथ्यांकको विश्वसनीयतामाथि गम्भीर प्रश्न खडा भएको छ । अर्को कुरा, तय गरिएका सबै ८० प्रश्न गर्नुपर्ने भनिएको छ तर त्यसका लागि छुट्याइएको समय पर्याप्त छैन । परिणामतः गणक आफैंले अनुमानका भरमा जवाफ तयार पार्ने स्थिति त्यत्तिकै देखिन्छ ।त्यस्तै, प्रायः गणक गैरदलित समुदायका छन् । गरिब तथा दलित समुदायलाई उनीहरूको उपेक्षापूर्ण दृष्टिकोण तथा जातीय, धार्मिक तथा शासकीय मानसिकताले पनि तथ्यांकहरू मनोगत हुने र तोडमोड हुन सक्ने खतरा छ । त्यसमाथि गणकहरूलाई हातमा पेन्सिल र इरेजर दिएर पठाइएका तथ्यहरू सार्वजनिक भइसकेका छन् । यसले पनि संकलित तथ्यांकहरू तलमाथि हुन सक्ने गम्भीर आशंका छ । कामको सिलसिलामा घरबाहिर रहेका कतिपय दलित समुदायका व्यक्तिहरूले डेरा नपाउने समस्या र हेलाहोचो वा छुवाछुतबाट बच्न आफ्नो थर लुकाउने गरेका छन् । उनीहरूको संख्या उत्तिकै रहेकाले दलित समुदायको यकिन तथ्यांक गणित हुनेमा पनि आशंका व्याप्त छ । यी र यस्तै कारण राज्यले राख्ने र गैरराज्य पक्ष तथा विभिन्न संघसंस्थाले संकलन गरेका तथ्यांकको नतिजा फरकफरक आउने गरेको छ । २०६८ को जनगणनामा तथ्यांक विभागले पहिचान नखुलेका करिब २ लाख दलितसहित जनसंख्या १३ प्रतिशत देखायो । पछि समानुपातिक चुनावमा समावेशी कोटा निर्धारण गर्ने सिलसिलामा निर्वाचन आयोगले दलितको संख्या १३८ प्रतिशत कायम गर्यो । अहिले दलित समुदायहरू यसैलाई आधिकारिक मान्न बाध्य छन् । सरकारको हरेक समावेशी कोटामा पनि यही तथ्यांकलाई आधार बनाइएको छ । तर दलित आन्दोलनसँग सम्बन्धित संघसंस्थाले भने यो समुदायको जनसंख्या २० प्रतिशत रहेको दाबी गर्दै आएका छन् । दलित अधिकारका लागि कार्यरत एउटा गैरसरकारी संस्थाले तथ्यांक विभागका पूर्व तथा बहालवाला कर्मचारीहरूका माध्यमले सिरहा, महोत्तरी, कपिलवस्तु, गुल्मी, सुर्खेत र बैतडीमा नमुना जनगणना गरेको थियो । त्यसमा छवटै जिल्लामा दलितको संख्या सरकारले निकालेको भन्दा ३ देखि ६ प्रतिशत विन्दुले बढी देखियो । दलितको संख्या ती जिल्लामा सरदर २२ प्रतिशत देखियो । ती तुलनात्मक रूपमा दलितबहुल क्षेत्र भएकाले जनसंख्या केही बढी देखिएकोलाई आधार मान्ने हो भने पनि सरकारले लिएको तथ्यांकमा कमीकमजोरी रहेको प्रमाणित हुन्छ । अहिले जसरी अन्य उत्पीडित जाति तथा समुदाय आफ्नो वास्तविक स्थिति गणनाका लागि जागरुक भएका छन्, त्यसै गरी दलित समुदाय पनि जागरुक हुन जरुरी छ र आफ्नो पहिचान खुल्ने गरी गणकहरूसँग प्रस्तुत हुन जरुरी छ । आफूले भोगेका तमाम विभेद र उत्पीडनबारे पनि खुलेर गणकहरूलाई बताउनुपर्छ । यसका लागि विभिन्न राजनीतिक पार्टी, गैरसरकारी संघसंस्था तथा अधिकारवादी संस्थासम्बद्ध सचेत दलित अगुवाहरूले समेत ठोस पहल लिनुपर्छ । सबैले आआफ्ना ठाउँबाट जिम्मेवारपूर्ण भूमिका खेले विगतमा भएका र हुन सक्ने त्रुटिहरू सच्याउन र दलित समुदायको वास्तविक तथ्यांक गणना गर्नमा सहयोग पुग्नेछ । जनसंख्या र पहिचान जुनसुकै समुदायको शक्ति हो । आफ्नो पहिचान र सामर्थ्यका लागि समुदायविशेष नै जागृत हुनुपर्छ । त्यसो नहुँदा फेरि पनि विगतको जस्तै विभेद र उत्पीडनको सिकार बनिरहनुपर्ने स्थिति आउन सक्छ । त्यसमाथि वर्षौंदेखि दलित समुदायलाई अभिजात वर्गले स्वार्थपूर्ति गर्ने भर्याङ बनाउँदै आएको छ । जनगणनामा पनि तथ्यांकभन्दा मिथ्यांक प्रयोग गरेर दलित समुदायको पहिचान र अस्तित्वमाथि धावा बोल्ने गरिएको छ । यस पटकको जनगणना निर्वाचनको मुखैमा भएकाले चुनावी नतिजालाई आफूअनुकूल बनाउने गरी तथ्यांकहरूलाई तोडमोड गरिने सम्भावना छ । यस्तो कर्म राज्यसँगै विभिन्न स्वार्थ समूहबाट हुन सक्छ । तसर्थ, जुनसुकै विचार र आस्थामा आबद्ध भए पनि सिंगो दलित समुदायको सचेत पंक्ति बेलैमा जागरुक रहन एवं जनगणनालाई आफ्नो पहिचान र अस्तित्वको प्रश्नसँग जोड्न जरुरी छ ।"
दुःखका दिन काट्दै छन् झापा विद्रोहका योद्धा,"(बिर्तामोड)  अढाई दशकअघि बनाएको काठको सानो टाँडेघर जीर्ण भइसकेको छ । पानी पर्दा चुहिन्छ, हिउँदमा चिसो सिरेटोले कोठाभित्र बस्न सकिन्न । घरका बेरा पनि भत्किन थालेका छन् । शौचालयमा छाना छैन, टाटीबेरा भत्किएको छ । एक रात बिताउन कठिन हुने यही घरमा ७५ वर्षीय मानकुमार तामाङ ६८ वर्षीया बिरामी पत्नी फूलमायासँग दिन काटिरहेका छन् । झापा र इलामको सीमावर्ती बस्ती अर्जुनधारा नगरपालिका१ खुदुनाबारीका मानकुमार झापा विद्रोह का योद्धा हुन् । नेकपा एमालेका अध्यक्ष एवं पूर्वप्रधानमन्त्री केपी शर्मा ओलीसंगै उनले कठोर जेल जीवन बिताए । तत्कालीन शासन पद्धति तथा शोसकसामन्तविरुद्ध लड्दा १७ वर्ष जेलमा बस्नुपरेको उनी सुनाउँछन् । भूमिहीन तामाङले राधाकृष्ण मैनाली, सीपी मैनाली, ओलीलगायतका कम्युनिस्ट नेताको नीति निर्देशनमा रहेर काम गरे । घरपरिवार, बालबच्चा छाडेर भूमिगत युद्ध लडेका उनी २०२९ सालमा पक्राउ परेका थिए । पैसा कमाउने उमेर र समय कम्युनिस्ट पार्टी निर्माणमा खर्चिएका उनी यतिबेला सुकुम्बासीसरह बनेका छन् । पक्राउ परेपछि जेलमा साह्रै दुःख पाइयो । कठोर यातना पनि भोगियो, उनको चाउरिएको अनुहार मा गम्भीरता झल्किन्छ, नेताहरूसँग भूमिगत भएर हिँड्दा जिन्दगीले यो उमेरसम्म दुःख पाउँछ भन्ने कहाँ सोचियो र ! शोषक, सामन्तहरूलाई समाप्त गरेपछि देशमा हाम्रो दिन आउँछ भन्ने लाग्थ्यो । कहिल्यै आएन । उनी जेल परेपछि जेठी श्रीमती शोभालाई ब्रेस्ट क्यान्सर ले भेट्यो । एक छोरा, दुई छोरीको बिचल्ली भयो । देश बनाउन हिँडेको मैले आफ्ना लागि एउटा घर बनाउन सकिनँ, उनले दुःख सुनाए । २०४९ मा शोभाको निधन भयो । कान्छी फूलमायापट्टि एक छोरा एक छोरी भए । छोरीको पनि दुई वर्षअघि निधन भयो । पैसा कमाउन दशकअघि भारतको कोइलाखानी गएका छोराको अहिलेसम्म अत्तोपत्तो छैन । पाँच कट्ठा ऐलानी जमिनमा उब्जाएको बालीले मानकुमार दम्पतीलाई वर्षभरि खान पुग्दैन । मानकुमारलाई चोयाको ढोको, नाङ्लो बुनेर गाउँमा बिक्री गरेर खर्च जुटाइरहेका छन् । वृद्ध शरीरको कमाइले वर्षभरि खानै धौधौ हुने भएकाले जीर्ण घरलाई टालटुलसम्म गर्न सकेका छैनन् । उनले नगरपालिकालाई पनि गुहारे । तर, तदारुकता देखाएन । एमालेमाओवादीका पुराना नेतासमक्ष दुखेसोसमेत पोखे । तर, कसैले सुनुवाइ गरेनन् । जीर्ण घरमा वृद्ध दम्पतीलाई बसोबास गर्न कठिन भएको देखेका अर्जुनधाराका पत्रकारले उनको घर बनाउने अभियान सुरु गरेका छन् । टिनको छाना भएको एक तलाको पक्की घर बनाइदिन लागेको घर निर्माण समितिका संयोजक पत्रकार कुमार भट्टराईले बताए । उनका अनुसार दुइटा लिभिङ रुम, एउटा सिटिङ रुम, किचन र शौचालयसहितको घर बनाउन लागिएको छ । तीन महिनाभित्र हस्तान्तरण गर्ने योजना छ । करिब १२ लाख रुपैयाँ खर्च लाग्छ, भट्टराईले भने, व्यक्तिगत तथा संस्थागत रूपमा आग्रहअनुरोध गरेर जिन्सी तथा नगद सहयोग जुटाइरहेका छौं ।घर निर्माण समितिका सहसंयोजक पत्रकार दीपिन राई मुलुकको पद्धति बदल्न जेलनेल भोगेका व्यक्ति वृद्ध अवस्थामा पनि घरविहीन हुनु विडम्बना भएको बताउँछन् । सँगै युद्ध लडेका सहकर्मी मुलुकको मन्त्री, प्रधानमन्त्री हुँदा मानकुमारहरू सामान्य घरसम्म बनाउन नसक्नु राज्यकै लागि लज्जास्पद कुरा हो, उनले भने ।"
रेबिजविरुद्ध प्रभावकारी खोप अब सातै प्रदेशमा,"(काठमाडौं)  सरकारले आगामी आइतबारदेखि सातै प्रदेशमा कुकुरलगायत जनावरको टोकाइबाट हुने रेबिजविरुद्धको इम्युनोग्लोबुलिन खोप निःशुल्क उपलब्ध गराउने भएको छ । हाल यो सेवा काठमाडौंको टेकुस्थित शुक्रराज ट्रपिकल तथा सरुवा रोग अस्पतालमा मात्र निःशुल्क उपलब्ध छ । राजधानीबाहिरका निजी अस्पतालमा उपलब्ध भए पनि त्यसका लागि चर्को शुल्क तिर्नुपर्ने अवस्था छ । रेबिजको विषाणुले सबैभन्दा पहिले स्नायु र त्यसपछि स्पाइनल कर्ड र मस्तिष्कमा असर गर्छ । रेबिज संक्रमण भएमा सुरुमा घाउको दुखाइसँगै ज्वरो आउँछ । त्यसपछि शरीरमा असह्य पीडा हुनुका साथै बिरामीमा हावा, पानी र प्रकाशसँग तर्सिने जस्ता लक्षण देखिन्छ । त्यसपछि छटपटी बढ्ने र पक्षाघात पनि हुन सक्छ । त्यस्तो लक्षण देखिएको ७ देखि १० दिनभित्र बिरामीको कार्डियो रेस्पिरेटरी एरेस्ट ले मृत्यु हुन्छ ।स्वास्थ्यमन्त्री विरोध खतिवडाले प्रदेश २ र वाग्मतीका दुईदुई र बाँकी प्रदेशका एकएक अस्पताल गरी ९ ठाउँमा इम्युनोग्लोबुलिन सुई निःशुल्क उपलब्ध हुने बताए । जसअनुसार प्रदेश १ मा कोसी अस्पताल विराटनगर, प्रदेश २ मा जनकपुर अस्पताल धनुषा, नारायणी अस्पताल वीरगन्ज, वाग्मती प्रदेशमा मदन भण्डारी स्वास्थ्य विज्ञान प्रतिष्ठान हेटौंडा र भरतपुर अस्पताल चितवन, गण्डकीमा पोखरा स्वास्थ्य विज्ञान प्रतिष्ठान, लुम्बिनीमा बुटवलस्थित लुम्बिनी अस्पताल, कर्णालीमा सुर्खेत अस्पताल र सुदूरपश्चिममा धनगढीस्थित सेती प्रादेशिक अस्पतालमा निःशुल्क इम्युनोग्लोबुलिन सेवा उपलब्ध हुनेछ । सन् २०३० सम्ममा कुकुरको टोकाइले हुने रेबिजबाट हुने मृत्युलाई शून्यमा पुर्याउने सरकारको लक्ष्यअनुसार इपिडिमियोलोजी तथा रोग नियन्त्रण महाशाखा (ईडीसीडी) को नियमित कार्यक्रमअन्तर्गत खोप सेवालाई विस्तार गरिएको हो । रेबिजको जोखिम भएकालाई एन्टिरेबिज खोप र आवश्यक भएमा इम्युनोग्लोबुलिन दिनु अनिवार्य मानिन्छ । कुकुरलगायत जनावरले टोकेपछि पहिलो, तेस्रो र सातौं दिन एन्टिरेबिज सुई दिने गरिन्छ । घातक टोकाइ भएको अवस्थामा भने घाउको चारैतिर इम्युनोग्लोबिन सुई दिनुपर्ने हुन्छ ।ईडीसीडीका वरिष्ठ मेडिकल सुपरिन्टेन्डेन्ट डा हेमन्तचन्द्र ओझाका अनुसार इम्युनोग्लोबुलिनले शरीरलाई रेबिज संक्रमणविरुद्घ तुरुन्त प्रतिरोधक क्षमता विकास गर्न सघाउँछ । स्वास्थ्यकर्मीको परामर्शमा घाउ साबुनपानीले सफा गरेर समयमै एन्टिरेबिज खोपसँगै इम्युनोग्लोबुलिन सुई लगाए रेबिज संक्रमणबाट शतप्रतिशत बच्न सकिने उनको भनाइ छ । जनावरको तेस्रो श्रेणीको (घातक) टोकाइमा शरीरको तौलअनुसार घाउको वरिपरि इम्युनोग्लोबुलिन लगाएर एन्टिरेबिज सुई लगाउनुपर्छ, उनले भने । ठूलो घाउ भएको, धेरै ठाउँमा टोकेको र रगत बगेको अवस्था तेस्रो श्रेणीको टोकाइमा पर्छ । जंगली जनावरको टोकाइलाई पनि तेस्रो श्रेणीमै राख्ने गरिएको छ । रेबिज फैलाउनमा कुकुर प्रमुख मानिए पनि यो संक्रमण बिरालो, चमेरो, बाँदर, खरायो, घोडा, बाख्रा, स्याल, फ्याउरो, गाई, न्याउरी मुसालगायत जंगली जनावरबाट समेत सर्ने गरेको छ । सरकारले निःशुल्क उपलब्ध गराउन लागेको खोप इक्वाइन रेबिज इम्युनोग्लोबुलिन हो । यो बजारमा सहजै पाइँदैन । बजारमा उपलब्ध ह्युमेन रेबिज इम्युनोग्लोबुलिन निकै महँगो पर्छ । टेकु अस्पतालका डा शेरबहादुर पुनका अनुसार यो खोप शरीरको तौलअनुसार लगाइन्छ । प्रत्येक एक किलोका लागि करिब एक हजार रुपैयाँ खर्च हुन्छ, पुनले भने । यस हिसाबले औसत ६० किलो तौल भएको व्यक्तिलाई इम्युनोग्लोबुलिन लगाउनुपरेमा ६० हजार रुपैयाँ पर्छ । विश्व स्वास्थ्य संगठनले इम्युनोग्लोबुलिनलाई अत्यावश्यक औषधिको सूचीमा राखेको छ । डा पुनका अनुसार केही वर्षअघि रौतहटको चन्द्रनिगाहपुरनजिकै गरुडामा शौच गर्न गएका बेला ५०६० जनालाई स्यालले टोक्दा समयमै इम्युनोग्लोबुलिन सुई लगाउन नपाउँदा ३ जनाले ज्यान गुमाउनुपरेको थियो । जनावरले टोकेका कारण एन्टिरेबिज सुई लगाउन टेकु अस्पतालमा दैनिक आउने १ सय ५० मध्ये ८ देखि १० जनालाई इम्युनोग्लोबुलिनसमेत लगाउनुपर्ने डा पुन बताउँछन् । स्वास्थ्य मन्त्रालयका प्रवक्ता एवं ईडीसीडीका निर्देशक डा कृष्णप्रसाद पौडेलका अनुसार नेपालमा बर्सेनि करिब ५० हजार जना रेबिजविरुद्घ खोप लगाउन स्वास्थ्य संस्थामा जानेमा गरेका छन् । त्यसमध्ये करिब सय जनालाई खोपको माध्यमले रेबिज हुने गरेको आकलन गरिएको छ । हाल मुलुकमा मानिसमा सरेको रेबिज भाइरसको ९९ प्रतिशत कारण कुकुरको टोकाइबाट हुने गरेको पाइएको छ । विश्व स्वास्थ्य संगठनका अनुसार रेबिज संक्रमणका कारण बर्सेनि विश्वको १ सय ५० मुलुकमा ५९ हजार जनाले ज्यान गुमाउने गरेका छन् । जनावरको टोकाइमा पर्ने ४० प्रतिशत व्यक्ति १५ वर्षमुनिका बालबालिका छन् ।"
दुई कम्पनीको स्वार्थले स्मार्ट लाइसेन्स वितरण ठप्प,"(काठमाडौं)  सरकारले २०७२ सालदेखि वितरण थालेको स्मार्ट लाइसेन्स १४ महिनादेखि रोकिएको छ । छपाइ र वितरणको जिम्मा लिएका दुई कम्पनीबीचको इगोका कारण करिब ७ लाखले स्मार्ट लाइसेन्स पाएका छैनन् । पुरानो ठेक्काअन्तर्गत भारतीय कम्पनी मद्रास सेक्युरिटी प्रिन्टर्स (एमएसपी) ले सफ्टवेयर र कार्ड प्रिन्टको ठेक्का लिएको हो । फ्रेन्च कम्पनी सेल्पले भने १४ करोड ८६ लाख रुपैयाँमा कार्ड सप्लाईको मात्र ठेक्का पाएको हो । २०७७७८ मा भने गरिएको प्रतिस्पर्धामा कार्ड सप्लाईको ठेक्का मद्रासले पाएन । एक्लै ठेक्का पार्दै आएको मद्रासले ठेक्का नपाएपछि तत्काल काम अघि बढाउन नचाहँदा ढिलाइ भएको यातायात व्यवस्था विभाग स्रोतको भनाइ छ । सेल्प र मद्रासबीच भएको प्रतिस्पर्धामा सेल्पले ठेक्का पायो । सेल्पले कार्ड उपलब्ध गराएपछि मद्रासले कार्डले काम गर्नेनगर्नेबारे कन्फर्मेसन दिनुपर्ने हो । तर मद्रासले कन्फर्मेसन दिन आलटाल गर्दा स्मार्ट कार्ड वितरण अझै रोकिएको छ । लामो समय स्मार्ट कार्ड वितरण रोकिए पनि अब समस्या नरहेको विभागका सूचना अधिकारी लोकनाथ भुसालले बताए । कार्ड वितरणमा केही समय ढिलाइ भयो, उनले भने, अब बढीमा एक महिनाभित्र बाँकी १४ लाख कार्ड आइसक्छ । कार्ड पर्सनलाइजेसन (प्रिन्टिङ सफ्टवेयरसँग नयाँ आउने कार्ड चिन्ने बनाउने) को सफ्टवेयर अपडेट गर्ने काम सकिइसकेको छ । जुनसुकै ठेक्कामा पनि विदेशबाट खरिद गर्दा ढिलो हुने गरेको विभाग स्रोतको भनाइ छ । कार्ड डेलिभर गर्ने सम्झौता गरेको फ्रान्सेली कम्पनी सेल्प पनि लकडाउनका कारण तीनचार महिना खुलेन । त्यसैले समयमै डेलिभर गर्न नसकिएको भुसालले बताए । पहिला मेसिन, कार्ड सप्लाई र सफ्टवेयरको काम मद्रास एक्लैले गर्दै आएको थियो । पछि प्रतिस्पर्धामा सेल्पले ठेक्का पाएपछि मद्रासले ढिलाइ गर्न थाल्यो । पहिला कार्ड र सिस्टम अपडेटको जिम्मा एउटै कम्पनीले पाएको थियो, विभाग स्रोतले भन्यो, डेलिभर गर्ने ठेक्का मद्रास आफैंले पाएको भए प्राथमिकतासाथ काम गर्थ्यौ । तर अहिले ढिलाइ गरेकै हो । आफूले पाउनुपर्ने ठेक्का अर्कैले पाएको मद्रासको दाबी थियो । सरकारसँग काम गरिरहेको कम्पनी मद्रास सेक्युरिटी प्रिन्टर्सले ढिलाइ गरिदिएको थियो । त्यसैले उसलाई कालोसूचीमा राख्ने गरी दूतावासमा लेख्ने चेतावनी दिएपछि भने उसले अहिले काम गरिहेको छ, विभाग स्रोतले भन्यो । सेल्पले कार्ड दिएपछि त्यसलाई मद्रासको सिस्टममा राखेर मिल्नेनमिल्नेबारे हेरिनेछ । दुई कम्पनीबीचको समस्या समाधान भए पनि अहिले कार्ड वितरण भने ठप्प छ । विदेश जानेहरूका लागि आकस्मिक रूपमा मात्र स्मार्ट लाइसेन्स दिइने गरिएको छ । कात्तिक दोस्रो सातासम्म सम्झौता भएको १४ लाखमध्ये ५० प्रतिशत कार्ड आइसक्ने विभागका महानिर्देशक नमराज घिमिरेको केही समयअघि कान्तिपुरसँग बताएका थिए । तर मंसिर पहिलो साता सकिन लाग्दासमेत अझै कार्ड आइसकेको छैन । समयमै स्मार्ट लाइसेन्स नपाउँदा सेवाग्राही राजस्व तिरेको कागज बोकेर सवारी चलाउन बाध्य छन् ।अहिले एक वर्षका लागि क्यूआर कोडसहितको परीक्षणकालीन सवारी चालक अनुमतिपत्रको व्यवस्था गरिएको छ । एक वर्षसम्म सर्वसाधारणलाई सवारी चलाउन सजिलो होस् भनेर अल्पकालीन व्यवस्था गरिएको विभागले जनाएको छ । सवारी तथा यातायात ऐन २०४९ को दफा ५० अनुसार अस्थायी प्रयोजनका लागि मात्र पुरानै ढाँचाको लाइसेन्स दिन लागिएको घिमिरेको भनाइ थियो । अहिले फर्म भर्नेले तत्काल स्मार्ट लाइसेन्स पाउँदैनन् । अहिलेसम्म २० लाख स्मार्ट लाइसेन्स वितरण भइसकेको छ ।"
सिस्टममा सधैं समस्या,"यातायात व्यवस्था विभागले फारम भर्नेको संख्या बढी हुने डरले सूचना ननिकाली गत कात्तिक ८ मा सवारी चालक अनुमतिपत्र (लाइसेन्स) को आवेदन खुलायो । तर उसको सूचनाले तीन दिन पनि काम गरेन । ११ गते सेवा बन्द गरियो । प्रणाली (सिस्टम) मा समस्या आएको भन्दै मर्मत गर्नुपर्ने कारण देखाई सेवा बन्द गरिएको थियो । प्रणाली अझै नियमित हुन सकेको छैन । प्रणालीमा अधिक चाप भएको भन्दै अनलाइन आवेदन बिहान १० देखि साँझ ५ बजेसम्म बन्द गरिएको छ । बिहानबेलुका भने खुल्छ ।सेवाग्राहीको चापले गर्दा यातायात व्यवस्था कार्यालयबाट हुने दैनिक सवारी चालक अनुमतिपत्रसम्बन्धी काममा असर गरेको कारण देखाउँदै विभागले गत सोमबार सूचना निकालेरै कार्यालय समयमा आवेदन बन्द गरेको जनाएको थियो । प्रणालीको चाप व्यवस्थापन सकिएपछि मात्र अनलाइन आवेदन नियमित गर्ने विभागले जनाएको छ । दैनिक आवेदन दिनेको चाप छ । तर सेवा नियमित नहुँदा सेवाग्राही मारमा परेका छन् । वैशाखदेखि बन्द रहेको आवेदन कात्तिकमा खुलेको हो । डेढ वर्षदेखि बन्द रहेको सिस्टम अपडेट हुन नसक्दा अहिले समस्या आएको विभागका सूचना अधिकारी लोकनाथ भुसालले बताए । डेढ वर्षसम्म सेवा रोकियो । त्यस अवधिमा सिस्टम चल्न पाएन । अपडेट गर्न पनि सकिएन, सूचना अधिकारी भुसालले भने, कोभिडले गर्दा कार्यालय पनि बन्द रहे, सिस्टम धेरै अपडेट गर्नुपर्ने हो, त्यो हुन सकेन । त्यति बेला सिस्टम चलाउन नसक्दा अहिले समस्या आएको उनको भनाइ छ । आवेदन खुल्नासाथ समस्या रहे पनि अहिले छैन । तर लोड ब्यालेन्स मा समस्या आएको छ, भुसालले भने, कार्यालयमा पनि अनलाइन भर्ने र बायोमेट्रिक दिने एउटै सिस्टम हो । त्यसैले कार्यालय समयमा आवेदन दिन बन्द गरेका हौं । देशभर लाइसेन्स वितरण गर्ने २१ कार्यालय छन् ।कार्यालय समयमा अनलाइन आवेदन दिने पनि भए, कार्यालयमा उपस्थित भएर बायोमेट्रिक दिने पनि भए, भुसालले भने, कार्यालयमा पनि दुईतीन जना कर्मचारीले सिस्टम खोलेका हुन्छन्, त्यसो भएर पनि समस्या भएको हो । सिस्टम चले पनि गति कम रहेको उनको दाबी छ । लामो समय बन्द भएर आवेदन खुलाइएकाले सेवाग्राहीको चाप धेरै भएको हो, अब एक महिनासम्म यस्तै होला, भुसालले भने, त्यसपछि चाप कम हुँदै जान्छ ।"
दोब्बर पुग्यो अलैंचीको मूल्य,"ताप्लेजुङ (कास) सदरमुकाम फुङलिङका अलैंची व्यवसायी भद्रवीर रेग्मीले सोमबार प्रतिमन (४० किलो) ४४ हजार रुपैयाँका दरले ६ मन अलैंची किने । फक्ताङलुङ गाउँपालिका५ तापेथोक हेल्लोकका शुकबहादुर लिम्बूबाट अलैंची किनेका उनले दुई लाख ६४ हजार रुपैयाँ बुझाए । कोइवा केरियर सेवाको ट्र्याक्टरमा ल्याएको अलैंची सदरमुकामकै गोदाममा खन्याए । उनै रेग्मीले गत वर्ष कात्तिक २८ मा फुङलिङ नगरपालिका१० फुरुम्बुका च्याङ्वा तामाङसँग प्रतिमन २६ हजार रुपैयाँका दरले सात मन किनेका थिए । त्यो महिनाभर प्रतिमन २४ र २५ हजारले चलेको अलैंची २८ गते एक हजार रुपैयाँ बढेको थियो । अहिले चलनचल्तीको अलैंची ४४ हजार, पुच्छर काटेको ४६ हजार ५ सय र ठूला दाना भएको ग्रेडिङ गरेको अलैंची प्रतिमन ४८ हजार रुपैयाँमा कारोबार भइरहेको नेपालबाट भारत अलैंची निर्यात गर्ने झापा बिर्तामोडका व्यवसायी ओमकृष्ण विमली बताउँछन् । अघिल्लो वर्ष यही बेला बिर्तामोडमा अलैंचीको मूल्य प्रतिमन २५ हजार रुपैयाँ थियो । गत वर्षको तुलनामा अहिलेको मूल्य झन्डै दोब्बर पुगेको व्यवसायी बताउँछन् । यस वर्ष अलैंचीको उत्पादन ७० प्रतिशत हाराहारीमा मात्रै रहेको र भारतबाट माग पनि आइरहेकाले मूल्य बढेको बिमलीको भनाइ छ । पूर्वको ताप्लेजुङदेखि पश्चिमको दोलखासम्म उत्पादन हुने अधिकांश अलैंची बिर्तामोड आएर काँकरभिट्टा नाका हुँदै भारत निर्यात हुने गरेको छ । आफूले पूर्वमा ताप्लेजुङदेखि पश्चिमको लमजुङ, कास्की, गोरखा, बागलुङ र नुवाकोटसम्मको अलैंची किनेको ओलीको भनाइ छ । देशका ४३ जिल्लामा अलैंची उत्पादन हुन थालेको अलैंची ब्यवसायी महासंघको तथ्यांक छ । तर पुराना बगान भएका ताप्लेजुङ, पाँचथर, इलाम, संखुवासभा, तेह्रथुमलगायत जिल्लामा उत्पादन घट्न थालेको छ ।"
सरकारले मुठभेडको वातावरण नबनाओस्,"सरकारनेकपा तीनबुँदे सहमतिमा तपाईंहरूमाथिका मुद्दा फिर्ता गर्ने र बन्दी रिहाइ गर्ने भनिएको थियो, तर प्रक्रिया किन पूरा हुन सकेन ?यो त सरकारको गैरजिम्मेवारी र उत्तरदायित्व अभावको कारण हो ।सरकार सहमतिबाट पन्छियो भन्ने निष्कर्ष हो तपाईंहरूको ?अवश्य, सरकारले प्रतिबद्धता अनुसार काम गरेको छैन । तपाईंहरूलाई सरकारले अझै शंका गरिरहेको देखिन्छ नि ?त्यो पनि भन्न मिल्ला । तर, हामीले भन्दा सरकारमा सहमति पालनामा इमानको अभाव देखियो ।तपाईंहरूले हतियार नबुझाएका कारण सहमति कार्यान्वयनमा जटिलता आएको भनिन्छ नि ?हतियारको प्रसंग बहाना मात्र हो । हामीले अग्रगमनको कुरा गर्यौं । सरकार अग्रगमनका कुरा सुन्न पनि चाहँदैन । सुरक्षा निकायबाट द्वन्द्वकालमा लुटिएका थुप्रै हतियार फिर्ता भएनन्, ती कहाँ छन् अहिले ?सेना समायोजन नभएको भए हतियारबारे प्रश्न उठाउन सकिन्थ्यो, तर समायोजन भइसकेपछि अब यो विषय उठाउनुको कुनै औचित्य छैन । अर्को कुरा हरेक युद्धमा प्रयोग भएका सबै हतियार नभेटिन सक्छन् । फेरि, यो हामीसँग सरोकारका विषय पनि होइन । लुटिएका हतियार तपाईंहरूसँग पनि छन् भन्ने छ नि ?यस विषयमा प्रचण्डले खोलाले बगायो पनि भन्नुभयो । खोलाले बगायो कि, हावाले उडायो वा कसैले थन्क्याएरथुपारेर राखे, त्यसमा हाम्रो कुरै सरोकार छैन । जसले सेना समायोजन गरे, उनीहरूसँगै सोध्नुपर्छ ।नेकपा हतियारविहीन दल हो त ?सामान्य रूपमा भन्नुपर्दा त्यही हो । करिब दुई वर्ष तपाईंहरूमाथि प्रतिबन्ध लगाउँदा नेताकार्यकर्ताबाट प्रहरीले करिब एक सय थान हतियार बरामद गरेको थियो, ती कहाँबाट आए त ?ती हतियारसँग हाम्रो कुनै सम्बन्ध छैन । सरकारले सर्त राखेर सहमति कार्यान्वयन भएन भने के गर्नुहुन्छ ?त्यस्तो भयो भने त झडपको स्थिति आउन सक्छ । संघर्षमा जानुको विकल्प हुँॅदैन । त्यसबाट उत्पन्न परिस्थितिको जिम्मा सरकारले लिनुपर्छ । अझै पनि हाम्रो आग्रह छ कि सरकारले मुठभेडको वातावरण नबनाओस् ।तपाईंहरूले शान्तिपूर्ण राजनीतिको कुरा गर्नुभएको छ, तर पार्टीभित्र सैन्य संरचना पनि बनाउनुभएको छ, यो स्वाभाविक हो र ? परिआउँदा, आवश्यकता पर्दा भोलि युद्धकै स्थितिमा जानुपर्ने भयो भने छुट्टै कुरा भयो । तर अहिले हाम्रो कुनै सैन्य संरचना छैन ।"
किरणसिंह र सन्तोषी च्याम्पियन,"(नेपालगन्ज)  दक्षिण एसियाली खेलकुदका स्वर्णधारी किरणसिंह बोगटी र सन्तोषी श्रेष्ठले सातौं धारा नेपालगन्ज म्याराथनमा बाजी मारेका छन् । किरणले म्याराथन र सन्तोषीले महिला हाफ म्याराथनको उपाधि जितेका हुन् । दुई वर्षअघि १३ औं सागमा किरणले म्याराथन र सन्तोषीले १० हजार मिटर दौडमा स्वर्ण जितेका थिए ।नेपाल एपीएफ क्लबका किरण सागपछि पहिलोपल्ट प्रतियोगितामा सहभागी भएका थिए । सन्तोषीले पनि हाफ म्याराथनको पहिलो सहभागितामै सफलता पाएकी छन् । उनले नेपालगन्ज हाफ म्याराथनको कोर्स रेकर्ड पनि तोडिन् । यता, तेस्रो संस्करणमा चौथो भएर फर्केका किरणलाई यसपालि कसैले टक्कर गर्न सकेनन् । उनले निर्धारित दूरी २ घण्टा २९ मिनेट ४१ सेकेन्डमा पूरा गरेर स्वर्ण जिते ।धेरैपल्ट हारेर जितेको खेलाडी हुँ, जितपछि किरणले भने, जित आफैंमा खुसीको क्षण हो । झन् आफ्नै क्षेत्रमा भएको प्रतियोगिता जित्न पाउँदा खुसी नहुने कुरै रहेन । उनले अलि राष्ट्रियस्तरका प्रतिस्पर्धी खेलाडीको अभाव खट्किएको बताए । कैलालीका किरणले दौडलाई प्यासनमात्र होइन, प्रोफेसन नै बनाएका छन् । उसु, बक्सिङ हुँदै उनी उमेरको उत्तरार्धतिर मात्र दौडमा जोडिएका हुन् । २०७३ सालयता दौडमा होमिएका किरण सागको म्याराथनमा स्वर्ण जितेपछि चर्चामा आएका हुन् । उनी उमेरमा झन्डै ३८ वर्षका भइसके ।नेपालगन्जको सडकमा यसअघि पनि दौडिएका किरणलाई सडकको वातावरण सहज लागे पनि रुटको स्तर भने चित्तबुझ्दो लागेन । नेपालगन्ज बीपी चोकदेखि कोहलपुरसम्मको दूरीमा म्याराथन रुट तय गरिएको थियो । ठाउँठाउँ भत्काइएको सडकमा ग्राबेलमात्र बिछ्याइएकाले दौडन असजिलो भएको विजेता किरणले सुनाए । किरणले एक लाख रुपैयाँसहित उपाधि उचालेका हुन् । उनलाई पछ्याएका त्रिभुवन आर्मी क्लबका नरेन्द्र रावतले दोस्रो स्थान भेट्टाए । २ घण्टा ३३ मिनेट २८ सेकेन्डसाथ दोस्रो भएका नरेन्द्रले ५० हजार पुरस्कार पाए । नरेन्द्र निकट दौडिएका एपीएफका सन्तोषविक्रम विष्ट २ घण्टा ३३ मिनेट ३४ सेकेन्डसाथ तेस्रो भए । उनले २५ हजार पुरस्कार पाए । सन्तोषभन्दा १० सेकेन्ड पछाडि रहेर आर्मीका खडकबहादुर खड्काले दौड पूरा गरे । चौथो हुँदा उनको भागमा १५ हजार रुपैयाँ परेको थियो । आर्मीका देवराज महतरा, पाँचथरका प्रताप थाम्सुङ र प्यूठानका हिमु गिरी क्रमशः पाँचौंदेखि सातौं स्थानमा रहेर नगद पुरस्कारको भागीदार बने ।छोटो दूरीमा दौडिरहेकी सन्तोषीले हाफ म्याराथनको पहिलो सहभागितामै सफलता नाप्न १ घण्टा १८ मिनेट ४८ सेकेन्ड खर्चिइन् । उनले प्रतियोगिताकी साविक विजेता पुष्पा भण्डारीलाई पछि पारिन् । धादिङकी धाविका सन्तोषीले चौथो संस्करणमा कान्छीमाया कोजूले राखेको १ घण्टा २२ मिनेट ४२ सेकेन्डको कोर्स कीर्तिमान पनि उछिनेकी हुन् ।सन्तोषीले आफ्नो निरन्तर अभ्यासका कारण जित हासिल गर्न सहज भएको बताइन् । हाफ म्याराथन पहिलोपल्ट दौडिरहेकी थिएँ । जित्छु नै भन्ने त लागेको थिएन । आफ्नो राम्रो दिन्छु भन्ने थियो । उपाधि नै जितें, एकदमै खुसी छु, उनले भनिन्, प्रतिस्पर्धी बलियो भएपछि प्रदर्शन आफैं राम्रो हुनेरहेछ । गत वर्षकी विजेता पुष्पा दिदीलाई नै फलो गरेर दौडिएँ, अन्त्यमा ओभरटेक गरेर अगाडि बढें । बलियो प्रतिस्पर्धी भयो भने त्यसमा जित हासिल गर्नुको छुट्टै मजा आउने सन्तोषीको दाबी छ । एपीएफकी धाविका पुष्पा भने १ घण्टा १९ मिनेट १८ सेकेन्डसाथ दोस्रो भएकी हुन् । उनले गत वर्ष उपाधि जित्दा १ घण्टा २७ मिनेट ५४ सेकेन्ड लगाएकी थिइन् । आफ्नो व्यक्तिगत टाइमिङ सुधार भएकामा पुष्पा पनि दंग थिइन् । सुर्खेतकी विन्दु हमालले १ घण्टा ३६ मिनेट ३९ सेकेन्ड निकाल्दै तेस्रो स्थान हात पारिन् । हाफ म्याराथन विजेताले ५१ हजार, दोस्रोले २५ हजार र तेस्रोले १५ हजार पुरस्कार पाए । कञ्चनपुरकी सरस्वती बोहरा, साधना शाही, बर्दियाकी कल्पना थारू, सुखर्तेकी चन्द्रमाया राउत र कोहलपुरकी पुष्पा खड्का आठौं स्थानभित्र रहेर नगद पुरस्कारको हकदार बने ।अन्य विधामा १० किमि पुरुष खुला दौडमा मुकेश पाल, तीर्थ पुन र सन्तोषनाथ योगी शीर्ष तीन स्थानमा विजयी भए । उनीहरूले क्रमशः २५, १५ र १० हजार रुपैयाँ पुरस्कार पाए । ५ किमि खुला महिलामा पुलिसकी राजपुरा पछाई, फूलमती राना र बन्दना बुढा क्रमशः पहिलो, दोस्रो र तेस्रो भएका छन् । उनीहरूले क्रमशः १५, १० र ७ हजार रुपैयाँ पुरस्कार पाए । छात्र ५ किमिमा बादल कार्की, अतुल गोडिया र दीपेन्द्र बोहरा तथा ३ किमि छात्रामा सविता बुढा, मन्जिता एडी र रविना शेष शीर्ष तीन स्थानमा विजयी भएका छन् ।ह्वीलचियरमा महेश चौधरी प्रथम, यज्ञबहादुर खत्री द्वितीय र चन्द्रबहादुर कामी तृतीय भएका छन् । किड्स रन (ब्वाइज) मा जसमन्त शाही प्रथम, रोहित सुनार द्वितीय र शिशिर थापा तृतीय भएका छन् । गर्ल्समा जमुना पुनमगर प्रथम, समृद्धि बुढा क्षेत्री द्वितीय र रूपा विष्ट तृतीय भएका छन् ।कर्पोरेट रनमा नवराज जोशी प्रथम, डा पुष्कर न्यौपाने द्वितीय र विष्णुबहादुर रिमाल तृतीय भएका छन् । कलाकार राजेश हमाल, कीर्तिमानी धावक वैकुण्ठ मानन्धर, पूर्वमिस नेपाल एसिया प्यासिफिक सहारा बस्नेतको उपस्थितिले यसपालि नेपालगन्ज म्याराथनको माहोल थप रौनक बनेको थियो । विजेता खेलाडीलाई युवा तथा खेलकुदमन्त्री महेश्वर गहतराजलगायतले पुरस्कृत गरेका थिए ।नेपालगन्ज म्याराथनको पहिलो संस्करणमा आर्मीका होमलाल श्रेष्ठ, दोस्रोमा आर्मीकै कृष्ण बस्नेत, तेस्रोमा जुम्लाका दुर्गा बुढा, चौथो संस्करणमा पुलिस क्लबका भूमिराज राई, पाँचौंमा आर्मीका नवराज साउद र छैटौंमा एपीएफ क्लबका गोपीचन्द्र पार्की विजेता भएका थिए । महिला हाफ म्याराथनमा नेपालकी नम्बर धाविका कान्छीमायाले दुई संस्करण (दोस्रो र चौथो) जितेकी थिइन् । पहिलो संस्करणमा आर्मीकी कृष्णेश्वरी सिन्तकला, तेस्रोमा आर्मीकी रेसु बस्नेत, पाँचौंमा आर्मीकी पूर्णलक्ष्मी न्यौपाने विजेता भएका थिए । नेपाल सरकार र तत्कालीन विद्रोही माओवादीबीचमा मंसिर ५ मा भएको विस्तृत शान्ति सम्झौताको दिन स्मरण गर्न प्रत्येक वर्ष नेपालगन्जमा म्याराथन हुने गर्दछ । यसपालि शनिबार पार्न एक दिनअघि म्याराथन गरिएको हो । नेपालगन्ज आफैंमा एउटा खेलाडीको सहर नै हो । म्याराथनको सफलताले थप हौसला थपिँदै गएको छ, नेपालगन्ज म्याराथनका आयोजक क्रियटिभ ह्यान्ड्सका अध्यक्ष टीएस ठकुरीले भने, बिस्तारै व्यवस्थापकीय विशेषता र स्तरीयकरण गर्दै लैजानेछौं । विश्वका ठूला सहरमा हुने सिटी म्याराथनको अवधारणामा यो म्याराथन हुँदै आएको हो ।"
हौसलाको दौड,"(बाँके)  दौड खुट्टाको मात्रै हुँदैन । जीवनले अनेक रूपमा दौडाउन सिकाउँछ । शारीरिक रूपमा अशक्त भएका टीकापुरका महेश चौधरीले जन्मजातै खुट्टा गुमाए । तर जीवन संघर्षको रफ्तारमा उनको गति तीव्र छ । हौसला, उत्साह र सकारात्मक सोचले उनलाई दौडन सिकाएको छ । शनिबार सातौं धारा नेपालगन्ज म्याराथनमा ह्वीलचियर दौडको विजेता हुनुमा महेशका लागि हौसलाको दौड थियो । एक किलोमिटरको दूरी पार गर्न २९ वर्षे उनलाई हातकै सहाराले ह्वीलचियर धकेल्न सजिलो थिएन । सात वर्ष पुरानो ह्वीलचियर खिया लागेर चल्न नसक्ने भएको थियो । अलि बेस्कन कुदाउँदा चेन फुस्किने डर थियो । निर्धारित दूरी पार गरेर आफू विजेता बनेको थाहा पाएपछि उनले ह्वीलचियरप्रति शिर निहुर्याए । दुई हात जोडे । कृतज्ञभाव प्रकट गर्दै भने, मेरो यात्राको सहयात्री नै यही हो, उसलाई धन्यवाद दिन्छु ।यसपालिको म्याराथनमा उनीजस्तै कोहलपुर, नेपालगन्ज, कैलालीलगायत ठाउँबाट ह्वीलचियर विधामा भाग लिन दर्जन बढी प्रतिस्पर्धी आएका थिए । खुट्टाको भरमा दौडनुपर्ने खेलमा हात र मेसिनको सहाराले खेल्नुपर्ने उनीहरूको नियति थियो । तर खेलमा प्रतिस्पर्धा गर्न पाउँदा उनीहरूको अनुहारमा देखिएको उत्साह भने बेग्लै थियो । महेश पेसाले सिलाइकटाइ गर्छन् । खेल्ने अवसर पाएपछि उनी सबै काम थाँती राखेर कैलालीदेखि आएका हुन् । यदि खुट्टा सद्दे हुन्थ्यो त महेशले राम्रो खेलाडी हुने सपना बुनेका थिए । सोचे जस्तो हुन्न जीवन भनेझैं उनी ह्वीलचियर दौडमा भने आफूलाई अब्बल राख्न सफल भएकामा दंग छन् । आखिर जित त जितै हो नि, उनको हर्षभाव थियो, अरू खुट्टाले दौडिए, म हातको सहारामा दौडिएँ ।महेशलाई पछ्याउँदै कोहलपुर नगरपालिकाका यज्ञबहादुर खत्री दोस्रो भए । प्रत्येक वर्ष प्रतियोगितामा सहभागी भएर पहिलो हुने उनी यसपालि दोस्रो हुनुमा ह्वीलचियरलाई दोष लगाउँछन् । दौडँदादौडँदै फर्किने बेलामा उनको ह्वीलचियरको चेन फुस्कियो । एकछिन त्यही चेन मिलाउन लाग्दा ढिला भएको उनले सुनाए । चेनले धोका दियो यसपालि, उनी भन्छन्, नत्र, म नै फस्ट हुन्थें । यन्त्रको भरमा खेल्नुपर्दाको बेफाइदा उनले यसरी खुलाए । बिहानै ५ बजे यसै खेलका लागि भनेर यज्ञबहादुर कोहलपुरदेखि १६ किलोमिटर ह्वीलचियरकै भरमा नेपालगन्ज आइपुगेका थिए । जित र हारको उत्सुकता एकातिर थियो भने अर्कोतिर सामाजिक गतिविधिमा सहभागी हुन पाउनु उनका लागि गौरवको विषय थियो । ४४ वर्षे यज्ञबहादुर १५ वर्षअघि सपाङ्ग थिए । खेती किसानी गर्थे । खेलकुदमा उनलाई खासै ध्यान थिएन । जब उनी मेरुदण्डको समस्याले थलिए । उपचार गर्दागर्दै सफल नभएपछि उनका दुवै खुट्टा निस्क्रिय भए । त्यसपछि यज्ञलाई खुट्टा र दौडको महत्त्व महसुस भयो । उनले सुनाए, जब खुट्टा गुमाएँ, तब मलाई पनि खेलमा सहभागी हुने चाहना जाग्न थाल्यो ।तेस्रो स्थानमा आएका कालीमाटी, सल्यानका ंचन्द्रबहादुर विकको खेलमा सहभागी हुनुको उद्देश्य फरक छ । हारजितबाहेक अपांगता भएका व्यक्तिलाई सामाजिक अन्तरघुलन गराउन जरुरी रहेको ठान्छन् उनी । उनको भनाइमा शारीरिक अशक्त भएका व्यक्ति समाजको डोरीभन्दा पर हुन्छन् । यसलाई चिर्न पनि आफू प्रतिस्पर्धामा आएको उनले सुनाए । म म्याराथन खेल्न जान्छु भन्दा धेरै साथीहरूले हाँसेर उडाए, उनले भने, खुट्टा नहुनेले दौडिने भन्दै व्यंग्य गरे, त्यही पीडा बोकेर नखेली बस्न सकिनँ । प्रतियोगितामा जितेकाको उत्साह त छँदै थियो । हार्नेहरूको खुसी पनि कम थिएन । कोहलपुर नगरपालिका१२ चप्परगौडीकी २८ वर्षीया ज्ञानकली थारू लौडको अन्तिम पंक्तिमा थिइन् । तर उनी सबैभन्दा खुसी थिइन् । तीन वर्षयता कोहलपुरदेखि नेपालगन्ज आउन नपाएको कुण्ठा उनले प्रतियोगितामा आएर पूरा गरेको सुनाइन् । आमाबुबा बितेपछि उनी घरमा थप बेसहारा भइन् । हेरचाह गर्ने मान्छे छैनन् । सहरसम्म आउने उनको मनभरि इच्छा त हुन्थ्यो । तर साथी नहुँदा मौन हुन्थिन् उनी । प्रतियोगिता खेल्न सबै साथीहरू मिलेर नेपालगन्ज आउने खबरले भने उनी फुर्किएकी थिइन् । हामीलाई बाहिरी दुनियाँ देख्न त्यति सजिलो कहाँ छ र ?, उनले पीडा पोखिन्, म त जित्न होइन, खुसी हुन आएकी हुँ ।"
अरुणालाई शेरबहादुर खड्का स्पेसल अवार्ड,"काठमाडौं (कास) शेरबहादुर खड्का स्मृति प्रतिष्ठानले नेपाली राष्ट्रिय महिला भलिबल कप्तान अरुणा शाहीलाई शेरबहादुर खड्का स्पेसल अवार्ड २०७७ बाट शनिबार सम्मान गरेको छ । प्रतिष्ठानले अरुणालाई नगद ५० हजार र ट्रफीसहित गिफ्ट ह्याम्पर प्रदान गरी सम्मान गरेको हो ।एनआईसी एसिया बैंकका प्रमुख कार्यकारी अधिकृत रोशनकुमार न्यौपाने, प्रतिष्ठानकी संरक्षक गमली खड्का, प्रतिष्ठानका अध्यक्ष रञ्जन खड्का, नेपाल भलिबल संघकी उपाध्यक्ष निरोज मास्के, नेपाल भलिबल संघका महासचिव जितेन्द्रबहादुर चन्द, पेन्ट डिलर्स एसोसिएसनका अध्यक्ष रामचन्द्र खत्री र यानलग इंकका सीएफओ सन्तोष पाण्डेले अरुणालाई सम्मान गरे ।अरुणाको कप्तानीमा नेपालले बंगलादेशको ढाकामा भएको प्रथम बंगमाता एसियन सिनियर महिला सेन्ट्रल जोन भलिबलमा स्वर्ण तथा नेपालमै भएको १३ औं दक्षिण एसियाली खेलकुद (साग) मा रजत पदक जितेको थियो । कार्यक्रमलाई सम्बोधन गर्दै प्रमुख कार्यकारी अधिकृत न्यौपानेले निजी क्षेत्रबाट खेलको विकासमा महत्त्वपूर्ण सहयोग गर्न सकिने बताए ।अध्यक्ष खड्काले खेलकुदका साथै सामाजिक क्षेत्रमा पनि प्रतिष्ठानले कार्य गर्दै आइरहेको उल्लेख गर्दै आगामी दिनमा पनि यसलाई निरन्तरता दिने प्रतिबद्धता जनाए । प्रतिष्ठानले खेलकुद क्षेत्रमा भलिबल खेलाडी सम्मानका साथै महिला भलिबल प्रतियोगिता आयोजना र भलिबल खेलाडीलाई छात्रवृत्ति पनि प्रदान गर्दै आइरहेको छ ।"
चेल्सीको मजबुत अग्रता,"बायर्न स्तब्धएजेन्सी जर्मन बुन्डेसलिगामा शीर्षस्थानको बायर्न म्युनिखले रेलिगेसन जोनमा संघर्षरत अग्सवर्गसँग २१ गोलअन्तरको हार व्यहोरेको छ । यो जितपछि अग्सवर्ग रेलिगेसन प्लेअफको स्थानमा उक्लिएको छ । १८ टोली रहने बुन्डेसलिगामा पुछारका तीन टोली रेलिगेसनमा पर्छन् । १५ औं स्थानमा रहनेले प्लेअफ खेल्नुपर्छ । बायर्नले पूर्ण नियन्त्रणमा राखेको खेलमा अग्सवर्ग महत्त्वपूर्ण तीन अंक खोस्न सफल रह्यो ।पहिलो हाफमै म्याड्स पिडर्सनले २३ र आन्द्रे हानले ३५ औं मिनेटमा गोल गरेपछि अग्सवर्गले घरेलु मैदानमा दोहोरो अग्रता लिएको थियो । ३८ औं मिनेटमा रोवर्ट लेवान्डोस्कीले एक गोल फर्काए पनि बायर्नले त्यसयता गोल थप्न सकेन ।यो नतिजाले बुन्डेसलिगामा बायर्नको चार खेलको जित यात्रामा पूर्णविराम लागेको छ । अग्सवर्ग जितको हकदार थियो, बायर्न प्रशिक्षक जुलियन नेगेल्सम्यानले भने, बायर्नको प्रशिक्षकको हैसियतमा म पहिलोपल्ट निकै निराश भएको छु ।हामीले पहिलो हाफमा धेरै स्थान दियौं । पोजिसनमा गल्ती गरिरह्यौं । हामीलाई मिडफिल्डमा संख्यात्मक फाइदा थियो । त्यसलाई पनि सदुपयोग गर्न सकेनौं । समग्रमा यो खेलमा हामीले जे गर्न सक्थ्यौं, त्यो गरेनौं, उनले भने ।यो खेल स्टार स्ट्राइकर थोमस मुलरको बायर्नका लागि ६०० औं खेल थियो । तर कोभिड१९ को क्वारेन्टाइन नियमका कारण जोसुवा किमिचसहित तीन मुख्य खेलाडी अनुपस्थित थिए । बायर्नलाई यसको प्रभाव परेको थियो । लिगको १२ खेलमा दोस्रो हार व्यहोरेको बायर्न २८ अंकसहित शीर्षस्थानमा यथावत् छ । बायर्न पराजित भएपछि दोस्रो स्थानको बोरुसिया डर्टमुन्डलाई अंक छोट्याउने अवसर रहनेछ ।"
