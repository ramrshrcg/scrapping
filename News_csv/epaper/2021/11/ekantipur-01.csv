शीर्षक,विवरण
जबराको 'ग्रेसफुल एक्जिट प्रस्तावमै ॅशंका,"सोमबार पुनः छलफल गर्ने भन्दै कुनै स्पष्ट मार्गचित्रबिना उनीहरूले छलफल सकेका थिए । सर्वोच्चका अन्य न्यायाधीशहरूले प्रधानन्यायाधीश जबरासँग भएको छलफलबारे सहकर्मी तीन जनाबाट ब्रिफिङ सुनेर मात्र धारणा बनाउने बताए । प्रधानन्यायाधीश आफ्नो अडानमा कायम रहने, हामी हाम्रा मागमा तलमाथि नगर्ने भएपछि संवादहीनता बढ्यो, त्यसरी मात्र पनि निकास निस्कने सम्भावना भएन भन्ने कुरा भयो, एक न्यायाधीशले भने, सम्मानजनक बहिर्गमन चाहन्छु भन्ने प्रधानन्यायाधीशकै प्रस्ताव आएपछि कस्तो रहेछ सुनौं न त भनेर तीन जना साथीहरू जानुभएको हो । आइतबार साँझसम्मको कुराकानीअनुसार स्पष्ट प्रस्ताव देखिँदैन । प्रधानन्यायाधीश जबराले न्यायको मूल्यमा कार्यपालिकासँग राजनीतिक सौदाबाजी गरेको, उनमा न्यायिक विचलन देखिएको, न्यायमा अवरोध गरेको र न्याय प्रशासनमा खेलबाड गरेको भन्दै सर्वोच्च अदालतका न्यायाधीशहरू उनलाई न्यायिक नेतृत्वका रूपमा स्वीकार गर्न नसक्ने अडानमा छन् । जबराले संवैधानिक न्याय प्रणालीलाई नेतृत्व दिन नसकेको, न्यायिक क्षेत्रको नेतृत्वकर्ताका रूपमा विश्वसनीयतामा ह्रास आएको र त्यसले अदालतप्रतिको जनआस्थामा समेत गम्भीर प्रभाव पारेको न्यायाधीशहरूको भनाइ छ । नेपाल बार एसोसिएसन, सर्वोच्च अदालत बार एसोसिएसन, पूर्वन्यायाधीश फोरम, संवैधानिक कानुन व्यवसायी मञ्चजस्ता न्यायिक क्षेत्रका संघसंस्थाले पनि प्रधानन्यायाधीश जबराको कार्यशैली र नेतृत्वमाथि प्रश्न उठाउँदै राजीनामा मागिरहेका छन् । नेपाल बारको नेतृत्वमा कानुन व्यवसायीहरूले आइतबार सर्वोच्च अदालतमा धर्ना दिए । धर्नामा ९५ वर्षीय वरिष्ठ अधिवक्ता कृष्णप्रसाद भण्डारीसहित वर्षौंअघि वकालत छाडेका वरिष्ठ अधिवक्ताहरू दमननाथ ढुंगाना, कमलप्रसाद कोइरालालगायत उपस्थित थिए । न्यायपालिकाको गरिमा कायम राख्न नसक्ने विवादित प्रधानन्यायाधीश राजीनामा देऊ लेखिएको ब्यानरसहित उपस्थित कानुन व्यवसायीहरूले प्रधानन्यायाधीश जबरादेखि राजनीतिक नेतृत्वसम्मको आलोचना गरे । उनीहरूले न्यायालयको स्वतन्त्रता कायम राख्न संविधान संशोधनको आवश्यकतासमेत औंल्याए । नेपाल बारका अध्यक्ष चण्डेश्वर श्रेष्ठले न्यायालय सुधारको आफूहरूको प्रयास प्रधानन्यायाधीश जबराको राजीनामामा सीमित नभएर संविधान संशोधनसम्मै पुग्ने बताएका थिए । सर्वोच्च अदालत बारका अध्यक्ष पूर्णमान शाक्यले न्यायालयको सही नेतृत्व दिन नसक्दा र गलत क्रियाकलापमा संलग्न हुँदाको परिणाम कस्तो हुन्छ भन्नेबारे भविष्यका लागिसमेत सन्देश दिने गरी आन्दोलनको सुरुआत गरिएको बताए । नेपाल बारको गत शुक्रबार बसेको कार्यसमिति बैठकले प्रधानन्यायाधीश जबरालाई राजीनामा गर्न आगामी बुधबारसम्मको अल्टिमेटम दिएको थियो । जबराले न्यायालयको विकृति, विसंगति र भ्रष्टाचार रोक्न नसकेको तथा न्यायपालिकाको स्वच्छता र गरिमा कायम राख्न नसकेको निष्कर्षका साथ बारले राजीनामा मागेको थियो । बारले त्यही निर्णयअन्तर्गत आइतबार सर्वोच्च अदालतमा धर्ना दिएको हो । बुधबारसम्म हरेक बिहान एक घण्टा सर्वोच्च अदालतमा हातमा कालोपट्टी बाँधेर विरोध गर्ने बारको निर्णय छ । बारले आगामी मंगलबार सर्वोच्च अदालत प्रांगणमा धर्ना दिने र विरोधसभा गर्ने जनाएको छ । प्रधानन्यायाधीश जबराको राजीनामा माग गर्दै सिंगो न्यायिक क्षेत्र आन्दोलनमा उत्रिएपछि सर्वोच्च अदालत गत सोमबारदेखि ठप्प छ । सर्वोच्च प्रधानन्यायाधीश भर्सेस अन्य न्यायाधीशमा बाँडिएको छ । कानुनविद् काशीराज दाहाल सर्वोच्चभित्रको अहिलेको अवस्थाको निकास दिने प्रमुख जिम्मेवारी प्रधानन्यायाधीश जबराकै भएको बताए । संविधानको धारा १३६ मा प्रधानन्यायाधीशको जिम्मेवारी शीर्षकको छुट्टै धारामा सर्वोच्च अदालत र मातहतका अदालत, विशिष्टीकृत अदालत वा अन्य न्यायिक निकायहरूको न्याय प्रशासनलाई प्रभावकारी बनाउने अन्तिम जिम्मेवारी प्रधानन्यायाधीशको हुनेछ भन्ने व्यवस्था छ । कानुनविद् दाहाल अहिलेको संविधानमा यो व्यवस्था विशिष्ट रूपमा रहेको बताउँछन् । यसअघिका संविधानमा यति स्पष्ट रूपमा प्रधानन्यायाधीशको जिम्मेवारी उल्लेख थिएन । सहयोगी न्यायाधीश र बारको समेत विश्वास जितेर न्यायप्रशासनलाई प्रभावकारी बनाउने जिम्मेवारी प्रधानन्यायाधीशकै हो, उनले भने, त्यसैले प्रधानन्यायाधीश जबराले निकास दिने हो, उनले निकास दिएनन् भने राजनीतिक दलहरूले संसद्बाट संवैधानिक प्रक्रियाअनुसार निकास दिनुपर्छ । सबैतिरबाट एक्लिएपछि प्रधानन्यायाधीश जबराले आइतबार सम्मानजनक बहिर्गमनको प्रस्ताव पठाएका हुन् । तर त्यसको मार्गचित्र स्पष्ट नखुलाएका कारण अधिकांश न्यायाधीशले आन्दोलन कमजोर बनाउने रणनीति ठानेका छन् । प्रतिबद्धता जनाउने तर लगत्तै त्यस्तो प्रतिबद्धतालाई कसरी कार्यान्वयन नगर्ने भन्ने योजना बुन्न सुरु गर्ने उहाँको स्वभावसँग सबै परिचित छौं, सर्वोच्चका एक न्यायाधीशले भने, ठोस आधार नभएसम्म हामीले मान्ने कुरै आउँदैन ।"
निर्मलाको साढे ४ बिघा जग्गा हडपेको ठहर,"समितिमा गृह मन्त्रालयका सहसचिव हीरालाल रेग्मीको संयोजकत्वमा प्रहरी उपरीक्षक रामप्रकाश शाह, उपअनुसन्धान निर्देशक वीरेन्द्रसिंह कार्की, उपसचिव रामप्रसाद लम्साल, जिल्ला प्रशासन कार्यालय बाँकेका प्रशासकीय अधिकृत अमरराज सेजुवाल र मोहम्मद शेर बागवान सदस्य थिए । समितिले एक साता लगाएर प्रतिवेदन तयार पारेको हो । जिल्ला प्रहरी कार्यालय बाँकेका डीएसपी मधुसूदन न्यौपानेका अनुसार बादशाह कुर्मी पक्राउ पुर्जी आउनेबित्तिकै आफैं उपस्थित भएका थिए । यद्यपि अरू आरोपितलाई पक्राउ गर्नुपूर्व स्थलगत अनुसन्धान गर्न जरुरी भएकाले ढिला भएको उनले दाबी गरे । अब प्रारम्भिक अनुसन्धानको काम सकिएको छ, हामी तुरुन्तै बाँकी अभियुक्तलाई पनि पक्राउ गर्छौं, डीएसपी न्यौपानेले भने । त्यस्तै, जानकी गाउँपालिका२ की मृतक नन्कुन्नीको घटनामा जिल्ला प्रहरी कार्यालयमा माताप्रसाद धोबी, रामकुमार धोबी र इतवारी धोबी, लक्षितराम धोबीविरुद्ध जाहेरी परेको थियो । जाहेरीपछि अनुसन्धान भएर दुवै अभियुक्तउपर बाँके जिल्ला अदालतमा ज्यानसम्बन्धी कसुरमा अभियोगपत्र पेस गरिएको छ । गत भदौ १९ को आदेशबाट अभियुक्तहरू पुर्पक्षका लागि कारागारको थुनामा छन् । बाँकेका अधिकारकर्मी रुवी खान र पीडितका परिवारजनलगायत नेपालगन्जबाट २० दिन पैदल यात्रा हिँडेर न्याय माग्दै काठमाडौं पुगेका थिए । यसअघि जिल्ला प्रशासन बाँकेमा धर्नासमेत दिएका उनीहरूले प्रहरीको अनुसन्धानमा सन्तुष्ट नभएपछि राजधानी पैदल गएका थिए ।"
सुधार गृहमा क्षमताभन्दा दोब्बर बालबालिका,"(काठमाडौं)  भक्तपुरको बाल सुधार गृह (बाल कारागार) का बालबालिका आइतबार दिउँसो चउरमा बसेर पारिलो घाम तापिरहेका थिए । गृहका बालअधिकार संयोजक सन्तुलन देशेमरुले उनीहरूलाई देखाउँदै भने, पढाइको ब्रेक टाइममा यसरी नै चउरमा बस्छन्, भुलिन्छन्, ठाउँ सीमित छ, यसैमा एड्जस्ट गरेका छौं । पढाइको ब्रेक टाइम मा मात्रै होइन, बाल बिझ्याइँमा कैद भुक्तान गरिरहेका गृहका सबै २२८ बालबालिकाको खेल्ने, भुलिने ठाउँ भनेकै यही हो । गृह रहेको आठ रोपनी जग्गावरिपरि घेराबार गरिएको छ । आँगन, चउर, खेलकुदस्थल भनेकै बीचको खाली जग्गा हो । यसको वरिपरि कैदी बालबालिका बस्ने होस्टल, विद्यालय, पुस्तकालय, भान्सा, बाथरुमशौचालय, सुरक्षा घर, गृह कार्यालयका नौवटा भवन छन् ।यो गृह महिला, बालबालिका तथा ज्येष्ठ नागरिक मन्त्रालयको कार्यक्रमअन्तर्गत न्यूनतम सुविधाविहीन बालबालिकाका लागि शैक्षिक कार्यक्रम (युसेप) नेपालले १८ वर्षदेखि सञ्चालन गर्दै आएको छ । १ सय बालक र १० बालिकाको क्षमता भए पनि यहाँ दोब्बरभन्दा बढी बालबालिका छन् । उपगृह प्रशासक केशव सुवालको भनाइमा उपलब्ध भौतिक संरचना र कर्मचारी पर्याप्त छैन । बानी व्यवहार सुधार्न, पारिवारिक तथा सामाजिक पुनर्मिलन र पुनःस्थापनाका लागि चाहिने वातावरण, शिक्षा, स्वास्थ्य, खेलकुदको सुविधा पुग्दैन । कक्षा ५ देखि १० सम्म पढाइ हुन्छ । पाँच जना शिक्षकको दरबन्दी भए पनि चार जना मात्रै कार्यरत छन् । शिक्षक अपुग भएकाले युसेपले कैद भुक्तान गरिरहेका तीन जनालाई पढाउने अवसर प्रदान गरेको छ ।देशभर भक्तपुरसहित आठवटा बाल सुधार गृह सञ्चालनमा छन् । ०५७ फागुनबाट सञ्चालनमा आएको यो सुधार गृह सबैभन्दा पहिलो र पुरानो हो । देशभरिका बालबालिकालाई यहीं राख्नुपर्दा टाढा घर भएका अभिभावकलाई भेटघाट गर्न गाह्रो हुने भएपछि तत्कालीन विकास क्षेत्रअनुरूप सुधार गृह विस्तार गर्नुपर्ने आवश्यकता देखियो । त्यसपछि ०६८ सालमा कास्कीमा, ०६९ मा मोरङको विराटनगरमा र ०७५ मा बाँकेमा सुधार गृह विस्तार गरियो । यी चारवटै गृहको व्यवस्थापन युसेपले गर्छ । कैदी बालबालिकाको क्षमता वृद्धि भएपछि पर्सा, मकवानपुर, रूपन्देही र डोटीमा पनि बाल सुधार गृह सुरु गरिएको छ । यी चारवटाको सञ्चालनको जिम्मा महिला मन्त्रालय आफैंले लिएको छ । आठवटै सुधार गृहको क्षमता ५२० छ तर यी सुधार गृहमा क्षमताभन्दा दोब्बर १ हजार १६ बालबालिका राखिएका छन् । मोरङको बाल सुधार गृहमा त क्षमताभन्दा झन्डै चार गुणा बढी राखिएका छन् । यसको क्षमता ५० जना भए पनि १ सय ९५ लाई राखिएको छ । युसेपले सञ्चालन गरेका चारवटै सुधार गृहमा कक्षा १० सम्म पढाइ हुन्छ । बाँकेमा भने सरकारले स्वीकृति दिइसकेको छैन । क्षमताभन्दा बढी विद्यार्थी पढाउनुपर्दा पढाइको गुणस्तर दिन नसकिएको बाल अधिकार संयोजक सन्तुलन देशेमरुले बताए । पढाउनका लागि पढाउने काम भइरहेको छ, यतिले गुणस्तरीय जनशक्ति उत्पादन हुँदैन, उनी भन्छन्, आन्तरिक मूल्यांकनबाट ४० बालबालिका बराबर एक परामर्शकर्ता चाहिने रहेछ, प्रतिदिन एक जनालाई आधा घण्टा समय दिनुपर्छ भन्ने महसुस गर्यौं, हाम्रो एकैजना परामर्शकर्ताले सबै भ्याउनुपरिरहेको छ । यसले गर्दा जुन मात्रामा बालबालिकाको वृत्तिविकास हुनुपर्ने हो, त्यो हुन नपाइरहेको बताए ।कक्षा ११ भन्दामाथि प्राइभेट पढ्नुपर्छ । गृह हाताभित्र स्वास्थ्य जाँचको सुविधा छैन । स्वास्थ्य समस्या देखिए नजिकैको अस्पताल, क्लिनिकहरूमा लैजाने गर्छन् । बेलाबेला हेल्थ क्याम्प सञ्चालन गर्छन् । उपगृह प्रशासक केशव सुवालले भलिबल, फुटबल, बास्केटबल खेल्ने ठाउँ मापदण्डअनुसार नभएको स्वीकारे । अन्य सुधार गृहको तुलनामा भक्तपुरको सुधार गृह केही सुविधासम्पन्न मानिन्छ । अरू ठाउँका बालबालिकामा स्वास्थ्य समस्या आयो भने यहीं पठाउँछन्, यहीं पनि थेगिनसक्नु छ, अझै थपिए भने भवन बनाउनुपर्छ, उपगृह प्रशासक सुवालले भने ।भक्तपुर बाल सुधार गृहका बालअधिकार संयोजक सन्तुलन देशेमरुले बाल सुधार गृह सञ्चालनसम्बन्धी सरकारले विशिष्टीकृत कार्यविधि नबनाउँदा समस्या भइरहेको बताए । आवासीय क्षेत्रमा राख्नेनराख्ने जस्ता प्रश्न उठ्न सक्छन्, विशिष्टीकृत कार्यविधि नहुँदा भोलि परिवार र समाजमा पुनःस्थापना हुने, शिक्षा, स्वास्थ्य, खेलकुदमा पहुँच, खानेबस्नेको पहुँच पर्याप्त हुँदैन, उनले भने, मन्त्रालय र कारागार विभागलाई वर्षैपिच्छेको प्रतिवेदनमा, बैठकहरूमा पूर्वाधार र जनशक्ति कमीको बारेमा ताकेता गरिरहेका छौं, सकारात्मक प्रतिक्रिया आउँछ तर काम भएको छैन ।बालबालिकासम्बन्धी ऐन २०७५ मा आरोपित बालबालिकालाई मुद्दाको पुर्पक्षका लागि र आरोप ठहर भई अदालतबाट तोकिएको सजाय कार्यान्वयनका लागि बाल अदालत वा इजलासको आदेश वा निर्णयबमोजिम बाल सुधार गृहमा राख्नुपर्ने व्यवस्था छ । सजाय ठहर भएर कार्यान्वयनको क्रममा रहेका बालबालिकाको उमेर १८ वर्ष पूरा भए पनि त्यही बाल सुधार गृहमा अन्य नाबालकबाट अलग हुने गरी राख्नुपर्छ । बाल सुधार गृह सञ्चालन गर्ने जिम्मेवारी महिला, बालबालिका, ज्येष्ठ नागरिक मन्त्रालयको हो । तत्कालीन समयमा आवश्यक पूर्वाधार, पारिवारिक तथा सामाजिक पुनर्मिलन गर्न सक्ने, आवश्यक सीपमूलक तालिम दिने, रोजगार सिर्जना गर्न सक्ने व्यवस्थापकीय क्षमता युसेप नेपालसँग भएकाले व्यवस्थापन जिम्मेवारी पाएको थियो । गत असारमा सम्झौता सकिएपछि साउनयता मन्त्रालयमातहत चलाउने योजना बनाएको थियो । ३२ जना निजामती कर्मचारी उपलब्ध नभएपछि त्यो व्यवस्थापन नभएसम्मका लागि युसेपलाई नै चलाउन भनिएको छ । युसेपले अनुभव र आवश्यकताको आधारमा आन्तरिक कार्यविधिबाट सुधार गृह चलाइरहेको छ । भौतिक संरचनालगायत व्यवस्थापनमा युसेप र मन्त्रालयले सहकार्य गर्दै आएका छन् । अन्य सुधार गृहभन्दा राम्रो भनिएको भक्तपुरमा समेत १८ वर्षभन्दा माथिकालाई राख्ने छुट्टै ठाउँ छैन । युसेपले सञ्चालन गरेका प्रत्येक सुधार गृहमा १८ वर्षमाथिका ३० देखि ५० जना कैदी बालबालिका छन् ।सरकारले आफैं सञ्चालन गरिरहेका सुधार गृहको अवस्था झनै नाजुक छ । रूपन्देहीको बाल सुधार गृहको क्षमता ८० जना भए पनि ११४ जनालाई अटाइएको छ । ०७५ सालमा महिला मन्त्रालयले सञ्चालनमा ल्याएको बालगृह साविक महिला तथा बालबालिका कार्यालयको भवन हो । यहाँ सात कर्मचारीको दरबन्दी छ । बाल सुधार गृह प्रमुख शुभद्रा गौतम पन्थीले हाल आफू र एक कार्यालय सहयोगीमात्रै कार्यरत रहेको बताइन् । एक जना नायब सुब्बा र लेखापाल पठाउँदैछौं भन्ने खबर आएको थियो, उहाँहरू अहिलेसम्म आइपुग्नुभएको छैन, उनले भनिन्, गाह्रो छ, सबै काम एकै जनाले गर्नुपर्छ, बालबालिका हेर्ने, लेखापाल, परामर्श गराउने सबै । दुई कट्ठा साढे छ धुर जग्गामा बनेको भवन पर्याप्त छैन । पढ्नका लागि गृहमा सुविधा छैन । ०७५ माघमा यहाँका ६ जना थुनवा र कैदी करिब १२ बजेको समयमा आँगनमा रहेको गेट र भित्तामा लगाइएको काँडेतारको प्वालबाट भागेका थिए । महान्यायाधिवक्ताको कार्यालयले ०७८ को बाल न्यायसम्बन्धी कानुनी व्यवस्थाको कार्यान्वयनको अवस्था र सुधारका क्षेत्रहरू अध्ययनमा भएका बाल सुधार गृहको सुधार र प्रत्येक प्रदेशमा मापदण्डअनुसार कम्तीमा दुईवटा बाल सुधार गृह निर्माण गर्नुपर्ने सरकारलाई सुझाव दिएको छ । सुधार गृहमा उपयुक्त कक्ष, शिक्षा, स्वास्थ्य एवं मनोरञ्जनसमेतका लागि आवश्यक व्यवस्थापन हुन नसकेको र क्षमताभन्दा धेरै संख्यामा बालबालिका राखेका कारण बाल मनोविज्ञानमा नकारात्मक असर परेको देखिएको अध्ययनमा छ । बाल सुधार गृहमा रहेका बालबालिकाको संख्याको अनुपातमा उपयुक्त कक्ष, शौचालय, पानीको प्रबन्ध, प्रकाशको व्यवस्थालगायत आवश्यक न्यूनतम पूर्वाधारको व्यवस्था तत्काल गर्नुपर्ने भनिएको छ ।बाल सुधार गृहहरूको स्तरोन्नति र थप गर्नुपर्ने गुनासो बढेपछि महिला मन्त्रालयले तनहुँको ढकालटारमा १८ वर्ष माथिका ३०० जना अट्ने बाल सुधार गृह निर्माण योजना अघि सारेको तीन वर्ष भइसकेको छ । जग्गा प्राप्ति हुन नसकेर योजना अघि बढ्न सकेको थिएन । गत वर्ष जग्गा प्राप्ति भएपछि २२ लाखले तारबार गरेको छ । २७ रोपनी ७ आना जग्गा सरकारी जग्गा टुगों लागेको छ । केही समयअघि मात्रै डीपीआर तयार भएको छ । तीन वटा आवासीय गृह, बालक, बालिकाको अलगअलग, विद्यालय, खेलमैदान, व्यायाम, पुस्तकालय हुनेछ । बाल सुधार गृहको भवन बनाउन ४१ लाख लागत चाहिने भएको छ । बजेट सुनिश्चितता नभएकाले थप काम अघि बढेको छैन । मन्त्रालयका प्रवक्ता उमेश ढुंगानाले भने, यो बजेटको सुनिश्चितता नभएसम्म टेन्डर आह्वान गर्न सकिँदैन । यसैगरी सरकारले धनुषाको मिथिला नगरपालिकामा नयाँ बाल सुधार गृह स्थापना गर्ने प्रक्रिया अगाडि बढाएको छ । त्यसका लागि नगरपालिकासँग आवश्यक जग्गा सुनिश्चित गर्न मन्त्रालयले भनेको छ । मुद्दा समयमा फैसला नहुँदा बाल सुधार गृहमा चाप बढिरहेको भन्दै ढुंगानाले फैसला समयमा गर्नुपर्ने बताएका छन् । १२० दिनमा मुद्दा टुंगिनुपर्नेमा ढिला हुन्छ, अदालतले समयमा मुद्दा फैसला गर्नुपर्यो, उनले भने । राष्ट्रिय बालअधिकार परिषद्का कार्यकारी निर्देशक एवं बाल न्याय समन्वय समितिका सदस्य मिलन धरेलले बाल सुधार गृह व्यवस्थापनका नीतिगत पक्ष, भौतिक संरचना र समयमा मुद्दा फैसलाबारे समन्वय समितिका बैठकमा छलफल भई सम्बन्धित निकायमा ताकेता गरिएको बताए ।"
प्रदर्शनमा किन हच्किए नेपाली सिनेकर्मी ?,"(काठमाडौं)  फूलपातीको दिनदेखि सोभित बस्नेत निर्देशित सिनेमा डाँडाको वरपीपल प्रदर्शनमा आयो । अंग्रेजी सिनेमा फास्ट एन्ड फ्युरियस९ लगाउँदै घटस्थापनादेखि हल खुलेसँगै प्रदर्शनको आँट गर्ने यो पहिलो नेपाली सिनेमा थियो । तर, सलोन बस्नेत अभिनीत फिल्मले हलसम्म दर्शक तान्न सकेन । हलमा लागेको तेस्रो दिनमै क्यूएफएक्सले फिल्म हटायो । बानेश्वरको वान सिनेमाजमा भने प्रदर्शनको दोस्रो साता पुगे पनि दर्शकको उपस्थिति शून्यप्रायः थियो । तीन शो त रद्द नै भए । फिल्मको बक्स अफिस रिपोर्ट पनि खासै उत्साहजनक छैन । उत्साहजनक छैन बक्स अफिस रिपोर्ट । निकै न्यून छ आम्दानी, चलचित्र विकास बोर्डका अध्यक्ष दयाराम दाहालले कान्तिपुरलाई डाँडाको वरपीपल बक्स अफिस रिपोर्ट दिन चाहेनन् । नेपाली सिने क्षेत्रमा सुदर्शन थापाको परिचय चल्तीको निर्देशककै छ । तर, तिनले पनि झन्डै दुई वर्षदेखि फिल्मको प्रदर्शनको आँट गर्न सकेका छैनन् । महामारीका कारण रिलिजको तीन दिनअगाडि हल बन्द भएपछि थापाको फिल्म म यस्तो गीत गाउँछु२ को प्रदर्शन स्थगन भयो । प्रचारप्रसारमा लाखौं खर्च भइसकेको थियो । म यस्तो गीत गाउँछु२ मा बजारमा चलेका कलाकार पूजा शर्मा र पल शाह पनि छन् । हलसम्म दर्शक फर्काउन सक्ने सम्भावना बोकेको कलाकार सिनेमामा हुँदासमेत निर्देशक थापा फिल्म प्रदर्शनका लागि ढुक्क छैनन् । उनलाई लाग्छ, सामान्य अवस्थामा झैं दर्शक हलसम्म आइदिएनन् भने ? थापालाई मात्रै होइन प्रायः सबैजसो निर्मातानिर्देशकलाई यही डरले लखेटिरहेको छ । महामारी केही मत्थर भएपछि सरकारले भदौ १८ मा सिनेमाहल सञ्चालन गर्न अनुमति दिएको थियो । हल खुलेसँगै प्रदर्शनमा आएको फास्ट एन्ड फ्युरियस९ र नो टाइम टु डाई ले ६० प्रतिशत दर्शक प्राप्त गरेको हलवालाको दाबी छ । यही शुक्रबारबाट प्रदर्शनमा आएको अंग्रेजी फिल्म भेनम ले पनि दर्शकको राम्रै साथ पाइरहेको छ । तर नेपाली निर्माताले भने सिनेमा प्रदर्शनको जोखिम मोल्न सकिरहेका छैनन् । अक्सर दसैंतिहारको बिदामा सिनेमा चलाउन तँछाडमछाड गर्ने फिल्मकर्मी यसपालि मौन छन् । डाँडाको वरपीपल को हविगतले पनि उनीहरूको सातो उडाएको छ । महामारीअघि बनेका र महामारीबीच तयार भएर प्रदर्शनका लागि ठिक्क भएका चार दर्जनभन्दा बढी फिल्म छन् । तर, कुनैले पनि प्रदर्शनको हिम्मत जुटाउन सकेनन् । प्रदर्शनमा आउने सिनेमालाई सहयोग गर्ने चलचित्र विकास बोर्डले प्रतिबद्धता जनाउँदासमेत निर्माताहरूले हलमा लगाउन सकेनन् । बोर्डले पुस मसान्तसम्म प्रदर्शनमा आउने सिनेमाको इन्कोडिङ, भर्चुअल प्रिन्ट कस्ट (भीपीसी), प्रसारप्रसार तथा छपाइ का लागि हुने खर्च अनुदानमा दिने घोषणा गरिसकेको छ । नेपाली सिनेमा रिलिज गर्न डराइरहेका अधिकांश सिनेकर्मीको आँखा अक्षय कुमारको सूर्यवंशी मा छ । उनीहरू अक्षयको सिनेमालाई हेरेर आफ्नो फिल्मको प्रदर्शन मिति तोक्ने तयारीमा छन् । वितरक मनोज राठीले महँगो रकममा उक्त सिनेमा प्रदर्शनका लागि नेपाल ल्याएका हुन् । सिने क्षेत्रलाई चलायमान बनाउन आफूले यो जोखिम उठाएको उनको तर्क छ । हलमा दर्शक छैनन् । सिनेमा महँगैमा किनेको छु । अब आशा छ दर्शक सिनेमा हेर्न हलसम्म आइदिनुहुन्छ, उनले भने । वितरकले जोखिम उठाइरहँदा सिनेकर्मीले किन प्रदर्शनको आँट गर्न सकिरहेका छैनन् त ? बल्ल हल खुल्यो । हल खुल्नेबित्तिकै सिनेमा प्रदर्शन गर्न सकिँदैन नि त । दर्शक नआउला भन्ने चिन्ता त भइहाल्छ । बल्ल त मानिस महामारीको डरबाट बाहिर निस्किएका छन् । अहिले पहिलाकै अनुपातमा फिल्म चल्छचल्दैन भन्ने डर छ निर्मातामा । भारतमै अक्षय कुमारको सिनेमा चलेन । अर्को कुरा त नेपालमा फिल्म प्रदर्शन गर्न निर्माताले मात्रै जोखिम उठाउनुपर्छ । सबैले होस्टेमा हैसे गरे आँट गर्न सकिन्थ्यो । निर्मातालाई त डर हुन्छ नै, निर्मातासमेत रहेका थापाले भने, एउटा फिल्मले खाल्डोमा पार्यो भने बाहिर निस्कन गाह्रो छ यहाँ । ऋण लिएर फिल्म बनायौं, अहिले ब्याज तिर्नुपरिरहेको छ । सिनेमाको सय प्रतिशत जोखिम आफैंले मोल्नुपरेपछि प्रदर्शन गर्न निर्माता डराएका हुन् । त्यस्तै निर्देशक दीपेन्द्र लामा पनि थापाले जस्तै लगानी उठ्ने अनिश्चितताले हलमा नेपाली सिनेमा प्रदर्शन गर्न निर्माताहरू डराइरहेको बताउँछन् । अंग्रेजी सिनेमामा भयंकर दर्शक आइसकेका छैनन् । सायद त्यही देखेर पनि कतिले फिल्म प्रदर्शन गर्न सकिरहेका छैनन् । नेपाली फिल्मको स्तर पहिलादेखि नै कमजोर हो । ९० फिल्म प्रदर्शन हुँदा मुस्किलले १० वटा सिनेमाले लगानी उठाउँथ्यो, उनले भने । विदेशी डायस्पोरामा पनि सिनेमाको आम्दानी शून्य छ । नेपालीहरूलाई हलबाट उठ्ने पैसामा भर छ । यस्तो बेलामा दर्शक क्षमता पनि ५० प्रतिशत मात्रै छ । पूरा टिकटमा दर्शकलाई सिनेमा देखाउन नपाएनन् । त्यसमाथि अझै दर्शकमा डरको मनोविज्ञान छ, उनले भने, अब सिनेमा प्रदर्शन गरेको एक हप्तामै जिल्ला प्रशासनले हल बन्द गर्ने निर्देशन नदेला भन्न सकिँदैन । त्यही अनिश्चितताले पनि सिनेमा प्रदर्शन गर्न नसकिएको हो भन्ने मलाई लाग्छ । हुन त अहिले रेस्टुराँ, क्लबदेखि सार्वजनिक यातायातमा खुट्टा टेक्न नसक्ने भीड बढेको छ । तर सिनेकर्मी भने बन्द कोठाभित्रको हलमा दर्शक आउन डराउने बहाना बोकेर उभिएका छन् । निर्देशक मनोज पण्डित निराशातर्फ गइरहेको सिनेमाको ग्राफले निर्मातालाई फिल्म प्रदर्शनको हौसला नमिलेको धारणा राख्छन् । अहिले हल खुले पनि सिनेमा प्रदर्शन गर्न नसक्नुका पछाडि आफ्नो कन्टेन्टमाथि विश्वास नहुनु नै प्रमुख कारण भने होइन । सिनेमा क्षेत्र धेरै समिश्रणले बनेको छ । पछिल्लो समय नेपाली सिनेमा निरासामा ओरालो लागिरहेका थियो । धेरै फिल्म त घाटाको व्यापारतर्फ अगाडि बढेको छ नि त । अब निराशाको यो माहोलमा उत्साहको बाटो नभेटुन्जेल सिनेमा प्रदर्शन गर्न गाह्रैपर्छ, उनले भने, सिनेमा प्रदर्शन त सामूहिक मनोविज्ञान हो । सिनेमा बनाउने व्यक्तिले त तत्कालीन समयमा अन्य फिल्मकर्मीले कस्तो कथ्य सिर्जना गरिरहेको छ भन्नेतर्फ पनि ध्यान दिन्छ । कोरोना कालमा सिनेमाहलमा आउन दर्शक उत्साहित छैनन् भन्ने कथ्यलाई हामीले चिर्न सकेका छैनौं । अहिले नेपाली सिनेमा पर्ख र हेर को अवस्थामा पुगेको पण्डितको भनाइ छ । पर्ख र हेरको अवस्थामा बस्नु गलत होइन । हो नेपाली सिनेमाको गुणस्तर बढ्न सकेको छैन । नेपाली सिनेमामा केही निश्चित शैलीका सिनेमाबाहेक अन्यमा दर्शक आइदिँदैनन् भन्ने कथ्यको विकास हुँदा त्यसमाथि पुनर्व्याख्या गर्न सकेनौं । सिनेमा क्षेत्र अहिले मौन भएर बसेको उनको तर्क छ । यसरी गरौं भन्ने सामूहिक रूपमा कुनै कोसिस नै भएको छैन । हाम्रो सिने क्षेत्र सामूहिकतामा अगाडि बढ्न सकेनन् । संकटको बेलामा त डराइहाल्छन् नि, उनले भने, हाम्रो कन्टेन्ट अधकल्चो छ भन्ने कुरामा दुईमत छैन । यदि आफ्ना लागि बनाएको सिनेमा छ भने उसले अझैं कुर्न सक्छ । तर बजारका लागि बनाइएको सिनेमाले त बजारको विचारधाराअनुसार अगाडि बढ्छ । हामी यी दुवै मार्गमा छैनौं । अलमलिरहेका अवस्थामा छौं । सिनेकर्मी भन्नेबित्तिकै आँट गर्न सकिहाल्छन् भन्ने छैन ।"
सुनकोसीमरिण डाइभर्सन सुरुङ सुरु,"(सिन्धुली)  राष्ट्रिय गौरवको सुनकोसीमरिण डाइभर्सनको सुरुङ निर्माणको तयारी सुरु गरिएको छ । बहुउद्देश्यीय आयोजनाको कमलामाई२ को कुसुमटारमा अस्थायी आवास क्याम्प समेत बनाइएको छ । भेरीबबई सिँचाइ आयोजना निर्माणको ठेक्का पाएको चाइना ओभरसिज इन्जिनियरिङ कम्पनी (कोभेक) ले सुनकोसीमरिण डाइभर्सन बहुउद्देश्यीय आयोजनाको सुरुङ खन्ने ठेक्का पाएको छ । कोभेकले कुसुमटारमा अधिग्रहण गरिएको जग्गामा अस्थायी आवासका लागि संरचना निर्माणसँगै सुरुङ खन्ने काम थालिने जनाएको छ । आयोजनाको निर्माण कार्य चालु आर्थिक वर्षबाट सुरु भई आव २०८२८३ सम्ममा सक्ने लक्ष्य रहेको छ । सो आयोजनाको सुरुङ भने टनेल बोरिङ मेसिन (टीबीएम) ले खनिने भएको छ । सुनकोसीमा १२ मिटर उचाइको बाँध निर्माण गरी नदीको पानी लाई १३ दशमलव ३ किलोमिटर लामो सुरुङमार्फत प्रतिसेकेन्ड ६७ क्युसेक पानी कमलामाई२ को कुसुमटारस्थित मरिण खोला नजिक खसालिनेछ । आयोजनाका वरिष्ठ भूगर्भ जलविद् (सिनियर डिभिजनल हाइड्रोजियोलोजिस्ट) विश्वबन्धु केसीका अनुसार सुरुङको ६६ मिटर हेडेटबाट पानी झारेर ३१ मेगावाट विद्युत् उत्पादन गरिनेछ । उत्पादित विद्युत् ३७ दशमलव दुई डबल सर्किट प्रसारण लाइनमार्फत राष्ट्रिय ग्रिडअन्तर्गत ढल्केबरमा सबस्टेसनमा जोडिने आयोजनाले जनाएको छ । आयोजनाअन्तर्गत निर्माण हुने सुरुङमार्ग, हेडोक्स र पावर हाउस निर्माण मुख्य भौतिक संरचना रहेका छन् । सुरुङ निर्माणसँगै विद्युत् उत्पादनका लागि चाहिने स्थायी संरचना बन्न थाल्नेछन्, उनले भने । कम्पनीले आफ्नो क्याम्प निर्माण गरिसकेपछि सुरुङ खन्ने काम सुरु हुने र त्यसका लागि अझै ६ महिना लाग्ने जलविद् केसीले बताए । क्याम्प निर्माणका लागि अपुग हुने भएपछि थप जग्गा अधिग्रहण गर्ने कामको थालनी भएको आयोजनाले जनाएको छ । कुसुमटारमा सुरुङको मुख सानो हुने भएपछि मुख बढाउन १३ जना किसानको एक बिघा जग्गाको मुआब्जा निर्धारण गरी अधिग्रहण गर्ने प्रक्रिया अघि बढाइएको हो । जलविद् केसीका अनुसार १३ जना किसानको उक्त जग्गासहित पाँच परिवारको घर परेको छ । त्यसका लागि करिब तीन करोड रुपैयाँ खर्च हुनेछ । जग्गाको मुआब्जा एक जना किसानले न्यूनतम ७ लाख ७० हजार रुपैयाँदेखि अधिकतम ११ लाखसम्म पाउने छन् । घरको भौतिक संरचनाको किसिम हेरेर मूल्य निर्धारण गरिएको छ । बोटबिरुवाको पनि क्षतिपूर्ति पाउने व्यवस्था गरिएको छ ।यसअघि कुसुमटारका ७५ जना किसानको ७७ कित्ता जग्गा अधिग्रहण गरिएको थियो । गत वर्ष ती किसानलाई मुआब्जा वितरणका लागि करिब ३० करोड रुपैयाँ खर्च भएको थियो । जग्गा अधिग्रहणका क्रममा १७ घरपरिवार पूर्ण रूपमा विस्थापित भएका छन् । आयोजना निर्माण सुरु गर्न सिन्धुली जिल्लातर्फ प्रभावित क्षेत्रमा २० हेक्टर जमिन अधिग्रहण गरिएको छ भने १५३ जना किसानलाई मुआब्जा वितरण गरिएको आयोजनाले जनाएको छ ।आयोजनाको मुख्य संरचनाले सिन्धुलीको सुनकोसी६, रामेछापको खाँडादेवी४ र मन्थली६ क्षेत्रभित्र समुद्री सतहदेखि ४ सय ७६ मिटर समतल र ३ सय १२ हेक्टर ओगट्ने जलाशय रहने आयोजनाले जनाएको छ । आयोजना निर्माणका क्रममा बीपी राजमार्ग ९ सय मिटर, खुर्कोटमन्थली सडक १ हजार १४ मिटर, १ दशमलव २७ किलोमिटर विद्युत् प्रसारण लाइन र दुई वटा झोलुंगे पुल डुबानमा पर्ने जनाइएको छ । बहुउद्देश्यीय आयोजनाको मुख्य उद्देश्य विद्युत् उत्पादनसँगै तराईका बारा, रौतहट, धनुषा, महोत्तरी र सर्लाही जिल्लामा १ लाख २२ हजार हेक्टर जमिनमा सिँचाइ सुविधा पुर्याइनेछ । आयोजना निर्माण गर्न कुल ४६ अर्ब १९ करोड रुपैयाँ लाग्ने अनुमान गरिएको छ । बाँधपछि हुने जलाशयमा माछापालनको योजनासमेत रहेको आयोजनाले जनाएको छ । उक्त आयोजनाको निर्माण सुरुसँगै स्थानीय बासिन्दा उत्साहित बनेका छन् । स्थानीयमा अहिले रोजगारी र अन्य अवसरको आशा पलाएको छ ।"
ज्येष्ठ नागरिकलाई निमोनिया खोप,"(ललितपुर)  जाडो मौसम सुरु भएसँगै निमोनियाको संक्रमण बढ्ने भएकाले ललितपुर महानगरपालिकाले ७४ वर्ष माथिका जेष्ठ नागरिकलाई खोप दिन थालेको छ । महानगरले आइतबारदेखि सञ्चालन गरेको अभियानमा कुपन्डोलकी ८५ वर्षिया हरिवदन श्रेष्ठले पनि खोप लगाइन् । उनले पहिलो पटक निमोनियाविरुद्धको खोप लगाएकी हुन् । जाडो मौसम सुरु हुनासाथ निमोनियाको डर हुन्थ्यो, उनले भनिन्, ढल्दै गरेको यो उमेरमा निमोनिया भइहाल्यो भने पनि बाँचिन्न कि जस्तो लाग्थ्यो । अब खोप लगाइएपछि त्यस्तो डर नहुने भयो ।पाँच वर्षभन्दा मुनिकालाई भने सरकारले यो खोप निःशुल्क उपलब्ध गराउँदै आएको छ । तर, त्योभन्दा माथिकाले भने ५ हजारदेखि ८ हजार रुपैयाँसम्म तिर्नुपर्छ । यति महँगो खोप महानगरपालिकाले सित्तैमा लगाइदिएपछि श्रेष्ठ जस्तै ललितपुरका स्थानीय ज्येष्ठ नागरिकहरू खुसी छन् । महँगो पर्ने हुँदा खोप लगाउनै पर्नेले मात्र किनेर लगाउने चलन रहेको ७६ वर्षे वनमाली ढुंगेलले बताए । उनले पनि पहिलो पटक खोप लगाएका हुन् । असोजमै नाम टिपाको थियो, तर खोप लगाइदिएनन्, उनले भने, बाहिर खोप किन्न खोज्दा ६७ हजार भन्यो । त्यसैले महानगरले दिने खोप पर्खेर बसे । अन्य रोग भए पनि उमेर ढल्दै गएपछि चिसोले गाह्रो हुने भएकाले अरू समस्या नहोस् भनेर निमोनिया खोप लगाउन खोजेको उनले बताए । महानगरले ज्येष्ठ नागरिकलाई लक्षित गरी निमोनियाविरुद्धको खोप (पीसीभी १३) दिन सुरु गरेको हो । महानगरभित्रका ८ हजार ५ सय जना ज्येष्ठ नागरिकलाई उक्त खोप दिने लक्ष्य महानगरको छ । पहिलो चरणमा ७४ वर्ष माथिका ५ हजार २ सय ५० जनालाई खोप दिइनेछ । महानगरका अनुसार पहिलो दिन सातवटा वडाका चार सय ४० जनाले खोप लगाएका छन् । पहिलो चरणको अभियानको समीक्षा गरेपछि दोस्रो चरणमा ७० वर्षदेखि ७३ वर्षसम्मका बाँकी ज्येष्ठ नागरिकलाई खोप लगाइने महानगर प्रमुख चिरिबाबु महर्जनले बताए । जेष्ठ नागरिकको स्वास्थ्य निमोनियाका कारण जोखिममा पर्ने भएकाले खोपको व्यवस्था गरेको उनले जनाए । महानगर आफ्ना नागरिकको स्वास्थ्य र सुरक्षाप्रति संवेदनशील छ, यो खोपले केही हदसम्म जोखिममुक्त बनाउन सहयोग गर्छ, उनले भने । महानगरले आइबारदेखि सञ्चालित खोप बुधबारसम्म महानगरका विभिन्न वडामा सञ्चालन हुने जनाएको छ । महानगरले गत वर्ष निमोनियाविरुद्धको खोपका लागि २ करोड ७५ लाख रुपैयाँ छुट्याएको थियो । गएको असारमा खोप खरिद गर्न टेन्डर प्रक्रिया सुरु गरे पनि अहिले मात्र खोप आइपुगेको महानगरका सामान्य प्रशासन महाशाका प्रमुख सागर थापाले बताए । महानगरले पहिलो चरणमा वडाबाट जम्मा ५ हजार जनाको तथ्यांक संकलन गरेको थियो । त्यहीअनुसार महानगरले २ सय ५० डोज थप गरी ५ हजार २ सय ५० डोज खोप खरिद गर्यो, उनले भने, असोजमा महानगरका कर्मचारी नै घरदैलोमा जाँदा ७० वर्षभन्दा माथिका ८ हजार जनाको तथ्यांक संकलन भयो । महानगरले ल्याइसकेको खोप नपुग्ने भएपछि पहिलो चरणमा ७४ वर्ष माथिका उमेर समूहलाई लगाउन थालिएको उनले जनाए । खोपकै लागि १ करोड रुपैयाँ महानगरले छुट्याएको थियो । पहिलो चरणको अभियान सकिएपछि दोस्रो चरणका लागि खोप खरिद प्रक्रिया अघि बढाइने महर्जनले बताए ।पाटन अस्पतालका ज्येष्ठ नागरिक रोग विशेषज्ञ तथा महानगरका निमोनिया खोप समन्वय समितिका प्राविधिक सल्लाहकार डा रमेश कँडेलले ज्येष्ठ नागरिकलाई निमोनियाबाट बचाउन यो खोप महत्त्वपूर्ण रहेको बताए । स्ट्रेप्टोकोकस ब्याक्टेरियाबाट हुने निमोनिया कडा खालको हुन्छ । यसको संक्रमणबाट हुने मृत्युदरसमेत उच्च छ, उनले भने, ज्येष्ठ नागरिकहरूमा यही निमोनियाको संक्रमण बढी देखिने गरेको छ । महानगरले दिइरहेको खोप पनि यही ब्याक्टेरियाविरुद्धको रहेको उनले बताए । उनका अनुसार ६५ वर्षभन्दा माथिका सबै ज्येष्ठ नागरिकले यो खोप लगाउन मिल्छ । सामान्यतया यो खोप एक पटक लगाइसकेपछि बाँचुन्जेलका लागि हुने उनले बताए । तर, रोगसँग लड्ने क्षमता कम भएका जस्तै, क्यान्सरका बिरामी, नियमित डायलसिस, अंग प्रत्यारोपण गरेका ज्येष्ठ नागरिकले भने ५ वर्षको अन्तरमा यो खोप लगाउनुपर्ने उनको भनाइ छ ।"
शवदाह गृह अलपत्र,"चितवन (कास) २०७५ माघमा पूर्वप्रधानमन्त्री तथा चितवन निर्वाचन क्षेत्र नम्बर ३ का सांसद पुष्पकमल दाहालले भरतपुरमा ५ वटा आयोजनाको संयुक्त शिलान्यास गरे । २ वर्षभित्र सम्पन्न हुनुपर्ने ती आयोजनाहरू अहिलेसम्म हस्तान्तरण भएका छैनन् । तीमध्ये देवघाटधाममा बन्ने विद्युतीय शवदाह गृह निर्माणको काम अति सुस्त छ । हालसम्म २० प्रतिशत पनि काम भएको छैन ।कोरोना महामारीलगायत कारण देखाउँदै थपिएको समय पनि आउँदो चैतमा सकिँदै छ । तर निर्माण पूरा हुने छनक देखिँदैन । शवदाह गृहको जग निर्माणको काम बल्ल हुँदै छ । काम सक्ने समय अवधि नजिकिए पनि कामदारहरू निर्माण स्थलमा खासै देखिँदैनन् । काम अलिअलि भए जस्तो लाग्छ । भरतपुर महानगरपालिका र देवघाट क्षेत्र विकास समितिको निरन्तर चासो छ । तर खै किन हो कामै हुँदैन, देवघाट क्षेत्र विकास समितिका सदस्य नवराज ढकालले भने ।सघन सहरी तथा भवन निर्माण आयोजनाको चितवन कार्यालयको संयोजनमा शवदाह गृहको निर्माण भइरहेको हो । २०७५ माघ ३ मा ९ करोड ९२ लाख रुपैयाँमा काम सक्ने गरी मिलेनियम सिद्धगढी जेभीसँग ठेक्का सम्झौता भएको थियो । तर नदी कटान र बाढीबाट जोगाउने विषयमा पर्याप्त अध्ययन नगरी सम्झौता गर्दा समस्या भएको बताउँछन् आयोजनाका चितवन प्रमुख प्रकाश अर्याल । जहाँ शवदाह गृह बन्दै थियो त्यहाँ कंक्रिट पर्खाल लगाएर पुरानो काम गरेको ठाउँ थियो । त्यही पर्खालले नै कटान र बाढीबाट जोगाउला भनेर त्यहीअनुसारको लागत अनुमानमा ठेक्का सम्झौता भयो । तर काम गर्दै जाँदा पुरानो पर्खालले जोगाउन नसक्ने पक्का भयो, चितवन प्रमुख अर्यालले भने । २०७६ को बर्खामा आएको बाढीले पुरानो पर्खालै भत्काइदियो । जसले गर्दा शवदाह गृह जोगाउने चुनौती खडा भयो ।"
निजामतीमा तीन तहको पद थप्ने तयारी,"(काठमाडौं)  सरकारले संघीय निजामतीसम्बन्धी अध्यादेशमार्फत अधिकृतदेखि सचिवसम्म तीन पद थप गर्ने तयारी गरेको छ । संघीय मामिला तथा सामान्य प्रशासन मन्त्रालय स्रोतका अनुसार अधिकृतबाट उपसचिव, उपसचिवबाट सहसचिव र सहसचिवबाट सचिवमा बढुवा हुनुअघि एकएक श्रेणी थप गर्न छलफल भइरहेको छ । पदको नाम भने यकिन भइसकेको छैन । अनौपचारिक रूपमा राजनीतिक तहमा पनि सामान्य छलफल चलेको छ, मन्त्रालयका एक अधिकारीले भने । सरकारले संसद् बन्द गरेर संघीय निजामतीको पूर्ण वा आंशिक अध्यादेश ल्याउने तयारी गरिरहेको छ । निजामतीमा पद थप्दा प्रदेश सचिव, विभागीय प्रमुख, उपसचिव र अधिकृत प्रमुख भएका कार्यालयहरूमा कनिष्ठ र वरिष्ठका आधारमा कामकाज गराउन सहज हुने अपेक्षा गरिएको मन्त्रालयका अधिकारीहरूले बताए । न्याय कानुन तथा संसदीय मामिलामन्त्री दिलेन्द्रप्रसाद बडूले अतिरिक्त सचिवलगायतका तीन तहमा नयाँ दरबन्दी सिर्जना गराउने विषयमा अनौपचारिक छलफल भएको पुष्टि गरे । अतिरिक्त सचिवको विषयमा कुराकानी भएको छ, उनले भने, निजामती ऐनमा धेरै विषय समावेश गर्नुपर्ने भएपछि अधिकृतमाथि सचिवसम्म एकएक पद थप्ने विषय उठेको हो । एउटै तहको दरबन्दी एकभन्दा बढी भएका कार्यालयमा कनिष्ठ हाकिम हुने र वरिष्ठले उसको मातहतमा रहेर काम गर्नुपर्ने अवस्थाले कर्मचारीको मनोबल घट्ने, द्वन्द्व बढ्ने र कार्यालय सञ्चालन नै सहज रूपमा नहुने अवस्था नयाँ पद सिर्जनापछि अन्त्य हुने अधिकारीहरूको दाबी छ । वरिष्ठ र कनिष्ठको समस्या पालिकाहरूमा समेत छ । स्थानीय तहमा कनिष्ठ कर्मचारी हाकिम भएपछि वरिष्ठले कामै नगर्ने वा सरुवा भएर अन्यत्र जाने गरेको देखिएको छ । लामो समय राज्य व्यवस्था तथा सुशासन समितिको सदस्य भएर संघीय निजामती ऐनका विषयमा छलफल गरेका बडूले निजामती विधेयक अध्यादेशमार्फत जारी गर्नुपर्ने अवस्था आए निजामती ऐनमा रहेका धेरै प्रावधान थपघट हुने बताए । कर्मचारी भर्नामा प्रदेश र स्थानीय तहको अधिकारबारे कम्तीमा सत्तारूढ पार्टीबीच सहमति खोज्ने कोसिस गरिने उनको भनाइ छ । छलफलमा सहसचिवलाई अतिरिक्त वा सहायक सचिव बनाएर प्रदेश मन्त्रालयमा पठाउने प्रस्ताव गरिएको छ । हाल संघको दरबन्दीमा रहेका वरिष्ठ सहसचिवलाई प्रदेश मन्त्रालयमा सचिव बनाएर पठाउने गरिएको छ । प्रस्तावअनुसार प्रदेशबाट फर्केपछि उनीहरूलाई अतिरिक्त वा सहायक सचिव पदमा संघको दरबन्दीमा रहनेछन् । सचिव बढुवाको उम्मेदवार पनि उनीहरू नै हुने व्यवस्था ऐनमा गरिनेछ । प्रदेशमा सचिव भएपछि संघमा फर्केर फेरि सहसचिवको दरबन्दीमा काम गर्न अप्ठ्यारो भएकाले उनीहरूको मनोबल उच्च राख्न पनि यस्तो व्यवस्था आवश्यक भएको मन्त्रालयका एक अधिकारीले बताए । यो व्यवस्थाले लामो समय काम गरेर उपसचिव, सहसचिव र सचिव बन्न नसके पनि एक तहश्रेणी बढुवा हुने सम्भावना रहन्छ । संघीय मन्त्रालयको सचिव हुन नसके पनि प्रदेशको सचिव हुने सम्भावना रहन्छ, एक सहसचिवले भने । अधिकृत प्रमुख हुने पालिकामा वरिष्ठलाई मात्र पठाउने नीति लागू गर्न खोजिएको छ । महानगरपालिका, उपमहानगरपालिका र नगरपालिकामा उपसचिव र सहसचिव वरिष्ठलाई मात्र पठाउनुपर्ने प्रावधान राख्न खोजिएको छ । अहिले सवा दुई सयभन्दा बढी स्थानीय तहमा प्रशासकीय तथा कार्यकारी अधिकृत निमित्त छन् । संघीय मन्त्रालयका एक सहसचिवले भने, कतिपय अवस्थामा स्थानीय तहमै स्थायी घर भएकाहरूलाई कार्यकारी वा प्रशासकीय अधिकृत बनाउन आउने दबाबलाई नयाँ प्रावधान लागू भए रोक्न सकिन्छ । अहिले समायोजन भएका दुई सयभन्दा बढी अधिकृतसहितका सयौं कर्मचारी संघको दरबन्दीमा पदस्थापन हुन अदालतको आदेश गराएर बसेका छन् । समायोजन ऐनका कारण कर्मचारीको खटनपटन, बढुवा, सरुवालगायतका विषयमा बेथिति सिर्जना भएपछि सरकारले नयाँ प्रावधान थप्ने सम्भावना छ । कानुनमन्त्री बडूले समायोजनका कारण कतिपय विषय अप्ठ्यारोमा परेकाले थप सम्बोधन गर्नुपर्ने अवस्था रहेको बताए । समायोजनमा गएका कर्मचारी फेरि संघको दरबन्दीमा आउन नपाउने प्रावधान छ । तर कर्मचारीहरूको सबैभन्दा बढी गुनासो यसैमा छ । उनीहरूले बढुवा, सरुवालगायतका वृत्ति विकासका विषयमा आवाज उठाउँदै आएका छन् ।"
अब संशोधन अध्यादेश !,"सरकारले २०७५ मा संसद् सचिवालयमा प्रवेश पाएको संघीय निजामती विधेयक प्रक्रियामा रहेकै बेला फिर्ता गरेको छ । उक्त विधेयक २०७७ असारमा राज्य व्यवस्था समितिले पारित गरेर गत चैतमा प्रतिनिधिसभामा पेस गरेको थियो । संसद् अधिवेशन शुक्रबार नै अन्त्य गरिएकाले अध्यादेश ल्याउन बाटो खुला छ । मन्त्रालय स्रोतका अनुसार सरकारले फिर्ता लिएको विधेयकका बुँदा परिवर्तन गरेर संशोधन अध्यादेश ल्याउने सम्भावना बढी छ । अध्यादेशमा कर्मचारी समायोजन ऐनमा भएका केही प्रावधान परिवर्तन गरिनेछ । संघीय मामिलामन्त्री राजेन्द्रप्रसाद श्रेष्ठले नै समायोजनका प्रावधान परिवर्तन गर्ने अनौपचारिक भनाइ राख्दै आएका छन् । स्रोतका अनुसार बढुवा, भर्ना प्रणाली, उमेरको समयावधि, थप पदहरूको व्यवस्थालगायत खासखास समेटेर अध्यादेश ल्याउने तयारी गरिएको छ । राज्य व्यवस्थाबाट बहुमतका आधारमा विधेयक पारित गरिएको थियो । अध्यादेश ल्याउनुअघि प्रावधानमा गठबन्धन दलहरूबीच सहमति जुटाउनुपर्नेछ ।"
एमसीसीमा ढिलाइलेअमेरिका असन्तुष्ट,"(काठमाडौं)  अमेरिकाले मिलेनियम च्यालेन्ज कर्पोरेसन (एमसीसी) सँगको सम्झौताका विषयमा नेपालको भूमिकाप्रति असन्तुष्टि व्यक्त गरेको छ । हालै अन्त्य गरिएको संसद् अधिवेशनबाट पनि एमसीसी सम्झौता अनुमोदन नभएपछि अमेरिकाले असन्तुष्टि जनाएको हो । संसद् अधिवेशन कात्तिक १२ मा अन्त्य गरिएकै दिन वासिङ्टन डीसीस्थित एमसीसी मुख्यालयले विज्ञप्ति जारी गर्दै सम्झौतालाई अगाडि बढाउने वा नबढाउने निर्णय अब नेपालमै रहेको उल्लेख गरेको छ । एमसीसी सम्झौता अनुमोदन नगरिँदा लाखौं नेपाली घरपरिवारलाई थप लाभ पुर्याउन ढिलाइ भएको एमसीसीले जनाएको छ । उक्त सम्झौता आगामी हिउँदे अधिवेशनमा संसद्बाट अनुमोदन हुन्छ वा हुन्न भन्नेबारेमा पनि सरकारले अमेरिकालाई विश्वस्त पार्न सकेको छैन । नेपालले एमसीसीसँग ५ वर्ष अघि २०७४ भदौ २९ मा वासिङ्टन डीसीमा गरेको सम्झौता संसदीय अनुमोदन गर्नुपर्ने प्रावधानका कारण अघि बढ्न सकेको छैन । केपी शर्मा ओली नेतृत्वको सरकारले २०७६ असार ३० मा प्रतिनिधिसभाको विधेयक शाखामा उक्त सम्झौता अनुमोदनका लागि दर्ता गराएको थियो । तर त्यस बेलाको सत्तारूढ नेकपाभित्रको विवादले अनुमोदन प्रक्रिया अघि बढाउन सकेन । ओलीको बहिर्गमनपछि कांग्रेस सभापति शेरबहादुर देउवाको नेतृत्वमा सरकार बनेको तीन महिना कटिसक्दासमेत सम्झौता प्रतिनिधिसभामा टेबल हुन सकेको छैन । सरकारले चासो नदिएपछि संसद् आफैंले अगाडि बढाउन पनि मिल्दैन, संसद्का एक उच्च अधिकारीले भने, अब अर्को पटक कहिले संसद् खुल्छ भन्ने पनि यकिन छैन । एमसीसी सम्झौताका विषयमा सत्तारूढ गठबन्धन दलहरूबीच एकमत हुन सकेको छैन । कांग्रेस प्रमुख प्रतिपक्षका रूपमा रहँदैदेखि उक्त सम्झौतालाई जतिसक्दो छिटो अनुमोदन गर्नुपर्ने पक्षमा छ । माओवादी केन्द्र, एकीकृत समाजवादी, जनता समाजवादी पार्टी र राष्ट्रिय जनमोर्चाले सम्झौतालाई परिमार्जनबिना अनुमोदन गर्न नहुने बताइरहेका छन् । परराष्ट्रमन्त्री नारायण खड्काले एमसीसी सम्झौता नेपालको हितमा रहेको उल्लेख गर्दै सबै दलसँग सहकार्य गरेर अनुमोदन गर्नुपर्ने बताएका छन् । प्रधानमन्त्री देउवाले कात्तिक पहिलो साता सरकारी मुखपत्र गोरखापत्रलाई अन्तर्वार्ता दिँदै एमसीसी सम्झौता नेपालको हितमा भएकाले विवाद गर्नु आवश्यक नभएको बताएका थिए । सत्ताबाट बाहिरिएपछि प्रमुख प्रतिपक्ष दल एमालेका अध्यक्ष ओलीले यसमा बल सत्तारूढ दलहरूको कोर्ट मा रहेको प्रस्ट पारिसकेका छन् । एमसीसी मुख्यालयले विज्ञप्तिमार्फत २ करोड ३० लाखभन्दा बढी नेपालीलाई भरपर्दो ऊर्जा र सुरक्षित सडक पहुँच पुर्याउने महत्त्वपूर्ण सहयोगसम्बन्धी सम्झौता कार्यान्वयन समयमै हुनुपर्नेमा जोड दिएको छ । विज्ञप्तिमा गत सेप्टेम्बरमा एमसीसीको उच्च तहको प्रतिनिधिमण्डल (एमसीसीकी उपाध्यक्ष फातिमा सुमारको नेतृत्वमा) ले नेपाल भ्रमण गरेको पनि उल्लेख छ । उक्त भ्रमणले सम्झौताबारे स्पष्ट पारेको विज्ञप्तिमा जनाइएको छ । नेपाल सरकारबाट हालै भएका प्रतिबद्धता र समर्थनले सम्झौतालाई अघि बढाउन स्पष्ट बाटो तय भएको विज्ञप्तिमा भनिएको छ । सुमार आउनुअघि एमसीसी सम्झौताका सम्बन्धमा उठेका शंकाहरूका बारेमा नेपाल सरकारले ११ वटा प्रश्न पठाएको थियो । जसको जवाफ दिँदै एमसीसीले सम्झौता नेपालकै चाहनाअनुसार गरिएको र नेपालको हितमा रहेको जनाएको थियो । साथै, उक्त सम्झौता नेपालको संविधानभन्दा माथि पनि नरहेको प्रस्ट पारेको थियो ।सुमारले गत भदौ २४ देखि २७ गतेसम्म नेपालको भ्रमण गरेकी थिइन् । भ्रमणको अन्तिम दिन सञ्चारकर्मीसँग सुमारले नेपालले संसद्बाट सम्झौता अनुमोदन गरेर कार्यान्वयनमा लानेमा आफू आशावादी रहेको उल्लेख गरेकी छन् । उनले भनेका थिइन्, नेपालले जतिसक्दो छिटो यो सम्झौता अनुमोदन गर्छ, त्यत्ति नै नेपालको थलिएको अर्थतन्त्रलाई फाइदा पुग्छ । सुमारले यो सम्झौताको कुनै अन्तिम समय सीमा नरहेको पनि उल्लेख गरेकी थिइन् । सुमारले असोज १३ गते एमसीसी बोर्डलाई ब्रिफिङ गरेकी थिइन् । विज्ञप्तिमा गठबन्धन नेताहरूले सम्झौतालाई अनुमोदन गर्न आवश्यक कदमहरू बुझेको उल्लेख गरिएको छ । एमसीसी मुख्यालयले ७० वर्षभन्दा बढी समयदेखि अमेरिका र नेपालले साझा मूल्य मान्यता, लोकतान्त्रिक आदर्श र विश्वासमा आधारित साझेदारी कायम गर्दै आएको पनि जनाएको छ । एमसीसी सम्झौता आर्थिक वृद्धिमार्फत गरिबी न्यूनीकरण गर्न अमेरिका र नेपालबीचको बलियो साझेदारीको निरन्तरता रहेको पनि जनाइएको छ ।"
प्रसारण लाइनका उल्झन हटाऔं,"कोभिड१९ को असर कम भई बजार चलायमान भएसँगै अर्थतन्त्रमा समस्या देखा पर्न थालिसकेको छ । आफ्नै उत्पादन कम हुँदा आयातमै निर्भर हुनुपरेकाले त्यसको असर अर्थतन्त्रमा देखिनु स्वाभाविक नै मान्न सकिएला । समस्या न्यूनीकरणका लागि यथोचित चिन्ता भने गरिएको पाइँदैन । नेपालको प्रमुख स्रोत मानिएको र निर्यातमा समेत ठूलो सम्भावना भएको भनिएको जलविद्युत्को उत्पादन, वितरण र व्यवस्थापन समस्या अझै पेचिला प्रश्नका रूपमा छन् । पछिल्लो समय जलविद्युत्मा आत्मनिर्भर भएसँगै निर्यातका संकेतहरू देखिए पनि प्रसारण लाइन निर्माणको समस्या अझै चुनौतीपूर्ण छ । निर्माणाधीन दर्जनभन्दा बढी प्रसारण लाइनमा अत्यधिक उल्झन छन्, जसले हाम्रो सरकारी निकायको कार्यशैली झल्काइरहेका छन् । वर्षौंदेखि असफलताको प्रतिविम्बजस्ता देखिएका यी प्रसारण लाइन निर्माणकै कारण जलविद्युत् क्षेत्रमा निकै गहिरो असर परिसकेको हुनाले सम्बन्धित अन्तरसरकारी निकायहरूले समन्वय गरी तत्काल समस्या समाधान गर्नु अपरिहार्य छ । गुणस्तरीय विद्युत् पहुँच विस्तार, ग्रामीण विद्युतीकरण मात्र होइन, पेट्रोलियम पदार्थको आयात प्रतिस्थापन लगायतका दृष्टिले समेत महत्त्वपूर्ण रहेको क्षेत्रमा देखिएको समस्याको बेवास्ता उदेकलाग्दो छ । विद्युत् विस्तारका लागि अनिवार्य पूर्वाधार प्रसारण लाइनहरू निर्माणका क्रममा क्षतिपूर्ति, जग्गा मुआब्जा, लाभ बाँडफाँट, रुट परिवर्तन, वन तथा वातावरणको समस्या, ठेकेदारको ढिलाइलगायत प्रमुख समस्याहरू देखिएका छन् । यही कारण, विभिन्न जलविद्युत् आयोजनामा उत्पादित विद्युत् खेर गइरहेको छ । जस्तो, निजी क्षेत्रबाट प्रवर्द्धित माथिल्लो सोलु, मिस्त्री खोलालगायतबाट उत्पादित विद्युत् प्रसारण लाइन नभएकै कारण आपूर्ति हुन सकेको छैन । यस्ता आयोजना अरू पनि छन्, तर सेयर मूल्यमा असर पर्छ भनेर प्रवर्द्धकहरूले समस्या बाहिर ल्याउन चाहेका छैनन् ।यही कारण विद्युत् आपूर्तिका साथै विद्युत् उत्पादनको सरकारी लक्ष्यमा असर सुरु भैसकेको छ । सरकारद्वारा २०७५ देखि २०८५ सम्मका निम्ति घोषित ऊर्जा विकास दशकले १५ हजार मेगावाट विद्युत् उत्पादनको लक्ष्य राखेको छ । लक्षित विद्युत् उत्पादन खपत गर्न सरकारले तयार पारेको प्रसारण लाइनसम्बन्धी कार्ययोजना भने लागू भएको देखिँदैन । दशक कार्यान्वयनका क्रममा प्रसारण लाइनको राइट अफ वे मा पर्ने जग्गा भाडामा दिने र प्रभावित परिवारलाई विद्युत् आयोजनामा लगानीको विशेष अवसर दिने व्यवस्था पनि कार्यान्वयन भएको देखिँदैन । सरकारले विभिन्न अवरोध समाधान गर्न भन्दै पटकपटक विभिन्न समिति तथा अध्ययन कार्यदलहरू बनाउने गरेको छ । गत असारमा पनि संघ, प्रदेश र स्थानीय तहकै सरकारका प्रतिनिधि रहने कार्यदल गठन गर्ने निर्णय भएको थियो । तर तत्कालीन अर्थमन्त्री विष्णुप्रसाद पौडेलको नेतृत्वमा बनेको उच्चस्तरीय संघीय कार्यदलले प्रतिवेदन नै बुझाएन । सबै जिल्लामा प्रमुख जिल्ला अधिकारीहरूको संयोजकत्वमा समस्या समाधानका लागि समिति गठन गर्ने र त्यसमा सरोकारवाला निकाय तथा सम्बन्धित स्थानीय तहले समन्वय गर्ने विषय पनि लागू हुन सकेको छैन । अहिले पनि ऊर्जा क्षेत्रका समस्या समाधानका लागि भन्दै सरकारले एकसाथ चार कार्यदल गठन गरेको छ । अध्ययन थालिसकेका यी कार्यदलले सबै समस्या समाधान गर्ने गरी पहल थाल्नुपर्छ ।हाम्रो सरकारी काममा कति धेरै ढिलासुस्ती हुन्छ भन्ने विद्युत् प्राधिकरणका कार्यकारी निर्देशक कुलमान घिसिङकै अनुभवमा पनि प्रसारण लाइन निर्माण क्षेत्रमा पर्ने निजीभन्दा सरकारी जग्गा प्रयोगको विषय बढी जटिल छ सरकारी जग्गा अधिग्रहण गर्न समय र पैसा दुवै दोब्बर लाग्छ । सरकारी संयन्त्रको काम गर्ने तौरतरिकामा गम्भीर खोट रहेको दृष्टान्त हो यो । यसको समाधान सम्बन्धित सरकारी निकायले खोज्नुपर्छ । यस अतिरिक्त, प्रसारणका सबै आयोजना सरकारी तवरबाट बनिरहेकामा निजी लगानीकर्ताहरूलाई पनि यसको विकासमा सहभागी गराउने सरकारी नीति अपरिहार्य छ । सामुदायिक वनको जग्गा प्राप्तिका लागि शतप्रतिशत जग्गा नै क्षतिपूर्ति तिर्नुपर्ने व्यवस्था हुनु तर निजी जग्गाको हकमा न्यून मुआब्जा र क्षतिपूर्तिको व्यवस्थाले अधिकांश प्रसारण लाइनमा समस्या उब्जिएको देखिन्छ । प्रसारण आयोजना बनाउँदा सार्वजनिक जमिनको प्रयोगलाई बढी प्राथमिकता राखिनुपर्ने हो, तर सार्वजनिक जग्गाकै प्राप्ति र मुआब्जा प्रक्रिया बढी झन्झटिलो हुनु उचित होइन, यसको समाधान खोजिनुपर्छ ।एकातिर आन्तरिक मागको तुलनामा विद्युत् उत्पादन बढी भइरहेको छ भने अर्कातिर केही अन्तरदेशीय समस्याहरू बाँकी नै रहे पनि बढी भएको विद्युत् छिमेकी मुलुक भारत, बंगलादेशतर्फ निर्यात गर्न सकिने संकेतहरू देखिएका छन् । नेपालभारतबीच इनर्जी एक्सचेन्ज अवधारणाअनुसार चालु वर्षको तीन महिनामा भारतबाट ल्याइएकोभन्दा यहाँबाट निर्यातित विद्युत्को परिमाण बढी छ । यसरी अन्तरदेशीय विद्युत् व्यापारका ढोकाहरू खुल्दै जाँदा पनि नेपालले आन्तरिक तयारी राम्रोसँग गरेको देखिँदैन । यसका लागि पूर्वपश्चिम ४०० केभी क्षमतामा उच्च भोल्टेज प्रसारण लाइन र त्यसको समानान्तर हुने गरी मध्यपहाडी तथा नदी बेसिन करिडोरमा प्रसारण लाइन बनाउने सरकारी योजनाको प्रभावकारी कार्यान्वयन भएको देखिँदैन । दीर्घकालीन विद्युत् प्रसारण र अन्तरदेशीय विद्युत् व्यापारका लागि ४०० केभी क्षमतामा मात्र नभई ७६५ केभी क्षमताको उच्च भोल्टेज प्रसारण लाइन निर्माण सुरु गर्ने सरकारी योजनाले मूर्त रूप लिन सकेको छैन । अन्तरदेशीय प्रसारण लाइनका रूपमा बुटवलगोरखपुर, दुहवीपूर्णिया, कोहलपुरलखनउ र लम्कीबरेली आयोजनाको निर्माण सम्पन्न गर्नुपर्ने देखिन्छ । त्यस्तै, चीनसँग विद्युत् लाइन जोड्न गल्छीरसुवागढीकेरुङ प्रसारण लाइनको निर्माणमा पनि सरकारले ध्यान दिन सकेको छैन ।यी दीर्घकालीन रणनीतिमा सुधारका साथै सरकारसामु अहिलेको मुख्य चुनौती मागअनुसार आपूर्ति व्यवस्थापन र उत्पादित विद्युत्लाई प्रसारण तथा वितरणको उचित प्रबन्ध गर्नु हो । त्यसका लागि समेत प्रसारण लाइन निर्माण र विद्युत् वितरणका चौतर्फी समस्याहरू हल गर्नु जरुरी छ । समस्या समाधानमा एकीकृत र दीर्घकालीन नीति अवलम्बन गरिनुपर्छ । आयोजनामा समस्या देखिनेबित्तिकै समाधानका लागि सबै तहबाट प्रयास हुन जरुरी छ । व्यापार घाटा कम गर्न र आत्मनिर्भर अर्थतन्त्रका लागि विद्युत् उत्पादन भन्ने कोरा भाषण गर्ने नेताहरूले समेत यस क्षेत्रको समस्या समाधान गर्न अग्रसरता लिनु आवश्यक छ ।"
बजार अनुगमन फितलो,"तिहार नजिकिँदै छ । यसका लागि अत्यावश्यक सामग्री, खाद्यान्न, लत्ताकपडा तथा अन्य घरायसी सामग्रीहरू किनमेल गर्न जानेहरूको भीड बजारमा लागिसकेको छ । त्यस्तै बजारमा आवश्यक सामानको अभाव तथा कालोबजारी सुरु भइसकेको छ । एउटै सामानको मूल्य पसलैपिच्छे फरकफरक भेटिन्छ । त्यस्तै बजारमा नक्कली सामानको बिगबिगी छ । यसबाट सक्कली सामान नचिन्ने उपभोक्ताहरू ठगिने मात्र होइन उनीहरूको स्वास्थ्यमा समेत खेलबाड भइरहेको छ । व्यापारीहरूले क्षणिक लाभका लागि बजारमा अत्यावश्यक सामग्रीको कृत्रिम अभाव सृजना खडा गरेर महँगोमा सामान बिक्री गर्न थालिसकेका छन् । हुन त, सरकारले समयसमयमा ठाउँठाउँमा बजार अनुगमन गरी कारबाही नगरेको होइन तर अनुगमन फितलो एवम् पर्याप्त मात्रामा नहुनाले यसमा कमी आउन सकेको छैन । यसर्थ सरकारले बढीभन्दा बढी ठाउँमा स्थानीय निकाय तथा सुरक्षा निकायहरूसँग समन्वय गरेर सयुक्त रूपमा बजारको सूक्ष्म तथा कडा अनुगमन गर्नु अति जरुरी छ । अच्युतमानसिंह प्रधान, बालुबाटार, काठमाडौं"
वकिलहरूको कुटाकुटले लज्जित,"शुक्रबार दिउँसो नेपाल बार एसोसिएसनको परिसरभित्र वकिलहरूबीच भएको झगडा सामाजिक सञ्जालमा भाइरस भयो । मुड्की र लात्ती हानाहान, रिसले चुरिँदै कमजोरलाई लखेटेको दृश्यले न्याय कानुनभित्र संवेदनशीलताभन्दा क्रोध, प्रतिशोध, बलमिच्याइँ, बलको तुजुक हावी हुन थालेको अनुमान गर्न सकिन्छ । विभिन्न आरोप लागेपछि रन्थनिएका प्रधानन्यायाधीश चोलेन्द्रशमशेर जबराको पक्षमा बहस गर्ने वकिलहरूको जमातबीच दलीय भागबन्डा, आस्था बोक्नेहरूको तर्क नमिल्दा नेपाल बार एसोसिएसन मात्र नभएर सर्वोच्च अदालतसमेत गञ्जागोल बनेको छ, यतिबेला । सर्वोच्चबाट छिनोफानो हुने बन्दी प्रत्यक्षीकरण एवं मुद्दाको सुनुवाइका निम्ति इजलास बस्न सकेको छैन । न्याय पाउने आशामा लामो समयदेखि कुरेर बसेका पीडित छट्पटाइरहेका छन्, गाईको लडाइँमा थिचिएका बाछाबाछीजस्ता बनेका छन् । झन्डै एक साताअघिदेखि प्रधानन्यायाधीशको राजीनामा मागिँदै छ, यही बेला वकिलहरू मुठभेडतर्फ उन्मुख हुनुलाई न्यायसेवाले अब अँध्यारो बाटो रोजेको भन्नुपर्छ । तर्क वितर्कले भरिएको बृहत्तर कानुनी शिक्षा र यसको गरिमालाई एकातिर पन्छाएर, कलमलाई भाँच्दै विद्वत् वर्ग लात्तीमुड्की उठाउन थालेपछि कानुनलाई कसले ब्युँताउने ? न्याय क्षेत्रमा यस्तो बेतिथि बढिरहँदा पनि जिम्मेवार दलका शीर्ष नेताले व्यवस्थापनका लागि ठोस विचार अघि सारेका छैनन् । सत्तापक्ष, प्रतिपक्ष तमासे बनिरहेका छन् । समस्या नसुल्झिएको बेला व्यवस्था मिलाउन नसकेका प्रधानमन्त्री शेरबहादुर देउवा बेलायततिर कुदेका छन् । न्याय क्षेत्रको बेथिति, विसंगति बढ्दै गए मुलुककै अस्तित्व धरापमा पर्छ । दलीय आस्था, व्यक्तिपूजामा ऐनकानुन अड्किन थाल्यो भने धरापमा परेका जनताको उद्धार कहिल्यै नहुने निश्चित छ । भुवनेश्वर शर्मा, चन्द्रागिरि२, काठमाडौं"
सामुदायिक विद्यालय सुधार्ने उपाय,"यो चिठी शिक्षामन्त्री देवेन्द्र पौडेलसम्म पुग्छ भन्ने अपेक्षा छ । गणतान्त्रिक संविधान बनेको पनि ६ वर्ष नाघिसक्यो । संविधानतः तीन वर्षभित्रै सबै कानुन बन्नुपर्नेमा संघीय शिक्षा ऐन र नियमावली हालसम्म जारी भएको छैन । यसैका कारण शिक्षा क्षेत्रमा बेथिति मौलाउँदै गइरहेको छ । संविधानको धारा ३१ मा व्यवस्था गरेको निःशुल्क शिक्षा पनि कार्यान्वयनमा आएको छैन । शैक्षिक व्यापारीकरणले सामुदायिक शिक्षालाई आक्रमण गरेकाले गरिब जनताका छोराछोरी पढ्नबाट वञ्चित हुनुपर्ने परिस्थति बन्दै छ । सामुदायिक विद्यालयहरूले अंग्रेजी माध्यमका नाममा निःशुल्क पाउनुपर्ने पाठ्यपुस्तक कन्न बाध्य पार्छन् । यसको नियमन गर्ने निकायहरू मौन छन् । लामो समयदेखि सामुदायिक विद्यालयका शिक्षकहरू बालविकास, राहत, अस्थायी, करार, अनुदान आदिका नाममा विभेदको सिकार भइरहेका छन् । स्थायी शिक्षकहरूको तीसौं वर्षसम्म बढुवा हुन पाएको छैन । शिक्षकहरूको अस्थायी सेवा गणना गरिएको छैन । शिक्षामा राजनीतीकरणले यति विघ्न प्रभाव पारेको छ कि, नियुक्ति, सरुवा र बढुवाका लागि पनि दलहरूको चाकरी गनुपर्छ । पहुँच नभएका शिक्षकहरू सधैं पिल्सिनुपरिरहेको छ । शिक्षकहरू शिक्षा ऐन, नियमविपरीत राजनीतिक दलको कार्यकारी पदमा बसेर पेसागत दायित्वबाट विमुख हुँदासमेत सरोकारवाला निकाय मौन छ । दलको शुभेच्छुक संस्था भनिएका संघसंगठनहरू दलको भ्रातृ संस्था बनेका छन् । शिक्षामन्त्रीज्यू, तपाईंको पदको ठेगान छैन तर निम्न काम गरे शैक्षिक क्षेत्रमा तपाईंको योगदान स्थायी हुनेछ । १ संघीय शिक्षा ऐन अविलम्ब जारी ।२ विभिन्न प्रकारका शिक्षकहरूलाई कानुनी रूपमै एक प्रकारमा तहगत स्थायी गराउने व्यवस्था गर्नुपर्छ ।३ निश्चित अवधि स्थायी सेवा गरेका, माथिल्लो योग्यता भएका सामुदायिक विद्यालयका शिक्षकहरूको अविलम्ब श्रेणी र तह बढुवा ।४ पेन्सन प्रयोजनका लागि शिक्षकहरूको पूरै अस्थायी सेवा गणना गरी नयाँ जनशक्तिलाई शिक्षक बन्ने अवसर दिनुपर्छ ।५ शिक्षकहरूको मर्यादा सबैभन्दा माथिल्लो क्रममा कायम गर्नुका साथै शिक्षकहरूको पारिश्रमिक अन्य कर्मचारीको भन्दा कम्तीमा १० प्रतिशत बढी हुने व्यवस्था गर्नुपर्छ ।६ शिक्षक संघसंगठन खारेज गरी स्वतन्त्र शिक्षकहरूले समेत प्रतिनिधित्व गर्न पाउने एकल युनियनको व्यवस्था गर्नुपर्छ ।७ पाठ्यक्रम विकास केन्द्रले निर्धारण गरेका पाठ्यपुस्तक मात्रै प्रयोग गरिएको छ वा छैन नियमन गर्नुपर्छ ।८ निःशुल्क शिक्षालाई कडाइका साथ लागू गर्नुपर्छ ।९ शिक्षकहरूको सरुवालाई अनिवार्य र केन्द्रीकृत गर्नुपर्छ ।१० शिक्षालाई संघअन्तर्गत राख्नुपर्छ ।११ सामुदायिक विद्यालयका शिक्षक राजनीतिक दलको सदस्य भएमा अवकाश दिने व्यवस्था गर्नुपर्छ ।अतः यी सबै बुँदा संघीय शिक्षा ऐनमै व्यवस्था गर्नुपर्ने हुनाले ऐनको मस्यौदामा भएका त्रुटिहरू सच्याई ऐन निर्माणमा सबै सरोकारवालाको सहभागिता रहोस् । कुसुम न्यौपाने, अरूणखोला, नवलपरासी पूर्व"
बलियो भएन संघीयताको जग,"५ प्राकृतिक स्रोत संघीयतायो संघीयताको उदीयमान अवधारणा हो । यसमा प्राकृतिक स्रोत परिचालनमा स्थानीय तहको अधिकार सुनिश्चित गर्ने र आर्थिक विकासको समावेशी अवधारणलाई प्रवर्द्धन गर्ने सिद्धान्त अन्तर्निहित छ । नेपालमा यो अधिकारको अवधारणा निकै विवादित छ । जग्गा मुआब्जा र वन क्षेत्र प्रयोग गरेर सम्पन्न गरिनुपर्ने कैयौं विकास आयोजनाहरू वर्षौंदेखि अलपत्र छन् । यदि प्राकृतिक स्रोत संघीयतालाई अभ्यासमा ल्याउने हो भने रोयल्टी वा लाभ बाँड्ने अधिकारका कुरामा मात्र होइन, विवाद समाधानमा पनि उपराष्ट्रिय सरकारहरू निर्णायक हुन सक्छन् । अहिले नदीजन्य सामग्रीहरूको दोहनमा देखिएको विवाद सल्टाउन र त्यससम्बद्ध नीति निर्माणमा सबै तहका सरकारहरूको साझेदारी आवश्यक छ ।अन्त्यमा, विगत आधा दशकको संघीयताको अभ्यासको सबभन्दा सकारात्मक पक्ष के हो भने, स्थानीय तहमा निर्वाचित जनप्रतिनिधिहरूले सापेक्ष नै भए पनि स्वायत्त निर्णयाधिकारको अनुभव चाखेका छन् । प्रदेश सांसद हुनुभन्दा मेयर हुनु धेरै आकर्षक हुने रहेछ भन्ने अनुभव बाक्लै सुन्न पाइन्छ । राजनीतिक दलहरूलाई सांसदकै टिकट दिनुपर्ने महत्त्वाकांक्षी कार्यकर्ता व्यवस्थापनमा पनि संघीयताले धेरै हदसम्म सघाएको छ । अबको बाटो भनेको संविधानले उपराष्ट्रिय सरकारहरूलाई दिएका सबै अधिकार निर्बाध प्रयोग गर्न सक्षम बनाउनु हो । समयमै कानुन र नियमावलीहरू एवं आवश्यक संस्थाहरू सक्रिय नभएका कारण संघीयता अपेक्षाकृत परिणाममुखी हुन सकेको छैन । यसको दोष प्रणालीले पाउँदै छ । निश्चय नै, संघीयता सबै दृष्टिले सर्वोत्कृष्ट प्रणाली होइन होला तर विकेन्द्रित विकासका लागि चाहिँ योभन्दा उत्तम अर्को राज्यव्यवस्था प्रादुर्भाव भएको छैन । नेपालले जेसुकै कारणले होस्, यसलाई अवलम्बन गरिसकेको छ । यसर्थ यसलाई अहिले नै विस्थापित गर्ने चेत अनावश्यक हो । तथापि, यसको जग बलियो बनाउन भने अहिलेको राजनीतिक इच्छाशक्ति र विभाजित ध्येयले मात्रै पुग्दैन । र, अहिलेको कमजोर जगले संघीयता थेग्दैन ।"
"अर्ली इलेक्सन : कति सहज, कति असहज","निष्कर्षस्थानीय तहको चुनाव २०७४ वैशाख, असार र असोज गरी तीन चरणमा भएको थियो । पहिलो चरणमा चुनाव भएकाहरूको ५ वर्षको अवधि २०७९ वैशाखमा पुग्छ । संविधानतः वैशाखमा चुनाव हुनेहरूका लागि २०७९ कात्तिकसम्म चुनाव गरे पनि हुन्छ । २०७९ मंसिरमा संघीय र प्रदेश सरकारको ठीक ५ वर्ष पनि पुग्छ । संविधानतः स्थानीय तहको चुनाव अलि पछाडि धकेल्न सकिन्छ । तर यसले पहिलो चरणमा चुनाव भएका पालिकाहरूमा रिक्तता ल्याउँछ । स्थानीय तहको चुनाव दुईचार महिना पछाडि धकेल्दा प्रतिनिधिसभाको अर्ली इलेक्सन सम्भव छ भने, सरकारले छोटो समयका लागि जोखिम लिनैपर्छ । प्रदेशको त अलि कठिन नै छ । गठबन्धनले चाह्यो भने असम्भव भने छैन । तर अर्ली इलेक्सनका संवैधानिक र कानुनी जटिलताको निवारण भने जरुरी छ । संवैधानिक र कानुनी व्यवधानहरूमा नफसी तीन तहको चुनाव एकै पटक गर्ने हो भने स्थानीय तहका सन्दर्भमा लेट इलेक्सन गर्नुपर्ने हुन्छ । संवैधानिक रूपमा पहिलो चरणमा चुनाव भएका पालिकाहरूका लागि मात्रै अलिकति लेट होला, तर दोस्रो र तेस्रो चरणमा चुनाव हुनेका लागि खासै समस्या रहँदैन । अर्ली वा लेट इलेक्सन सरकारको विषय हो । तर हाम्रो संवैधानिक बनोट र चुनावी प्रणालीलगायतबारे पनि ध्यान जान जरुरी छ । मिश्रित चुनाव प्रणालीका कारण कुनै पनि राजनीतिक दलको स्पष्ट बहुमत आउन सक्ने स्थिति छैन । मिलीजुली सरकार चलाउने संस्कृतिको विकास बसाल्न पनि जरुरी छ । कम्तीमा एक वर्ष भए पनि यस्तो संस्कृतिको अभ्यास गर्ने अवसर गठबन्धन दललाई मिलेको छ । सानातिना समस्याबाट भाग्न खोज्दा झन् ठूलो भड्खालोमा पर्न सक्ने स्थितिको आकलन हुन पनि जरुरी छ ।"
सडक सुरक्षामा बढ्दो चूक,"नेपालमा सन् २०११ देखि २०२० सम्म १ लाख ७२ हजार मानिस सडक दुर्घटनाबाट प्रत्यक्ष प्रभावित (२२,००० मृत्युÙ १,५०,००० घाइते) भएको सरकारी तथ्यांक छ । जनगणनाको तथ्यांकअनुसार, नेपालमा करिब ५५ लाख घरधुरी छन्, सबै प्रभावित फरकफरक घरधुरीका सदस्य मान्ने हो भने आजसम्म औसतमा हरेक १०० मध्ये ३ घरमा कोही न कोही सडक दुर्घटनाबाट प्रत्यक्ष प्रभावित रहेछन् । अर्कातर्फ, यस्तो दुर्घटना दिनानुदिन बढ्दो क्रममा छ । हामीकहाँ सडक दुर्घटनाबाट मृत्यु हुनेको संख्या हरेक वर्ष विभिन्न प्रकोपबाट हुने मृत्युभन्दा बढी छ । चिकित्सकीय अध्ययनअनुसार मानिसको मृत्यु गराउन भनी सूचीकृत करिब ३ सय कारकमध्ये सडक दुर्घटना समग्र विश्वजनसंख्याको मृत्युको आठौं कारक हो भने नेपालमा नवौं । युवा उमेर समूहमा सडक दुर्घटना मृत्युको पहिलो कारक हो । सडक दुर्घटनाले गर्दा मृत्यु वा अंगभंग भएका व्यक्तिहरूको गन्ती एवं भौतिक क्षतिबाहेक प्रभावितका आफन्तहरू र समग्र समाजमा यसले पारेको भावनात्मक, सामाजिक र आर्थिक समस्या हाम्रो अनुमानभन्दा धेरै परको विषय भएको छ । नेपालमा सडक दुर्घटनाबाट मृत्यु हुनेहरूको उमेरलाई विश्लेषण गर्दा औसत बाँच्ने उमेरको ४० वर्षअघि नै युवाहरूले ज्यान गुमाइरहेका छन् । देशका लागि अपूरणीय क्षति हो यो जसले नेपालको विकासमा दूरगामी असर पारिरहेको छ ।सडक दुर्घटनाबाट हुने मृत्यु र चोटपटकलाई न्यूनीकरण गर्न संयुक्त राष्ट्रसंघको पहलमा सन् २०११२० को अवधिलाई सडक सुरक्षाको दशक घोषणा गरिएको थियो । यसमा नेपालले पनि प्रतिबद्धता जाहेर गरेर यातायात मन्त्रालयको संयोजनमा सन् २०१३ मा राष्ट्रिय सडक सुरक्षा कार्यनीतिको मस्यौदामार्फत सडक दुर्घटनाबाट हुने मृत्युलाई आधा (९००) बनाउने लक्ष्य लिएकै हो । तर, त्यसको कार्यान्वयनका लागि पूर्ण तयारीबिना बनाइएको सडक सुरक्षा कार्यनीति सरकारबाट औपचारिक रूपमा अनुमोदन गरिएन । फलस्वरूप हामी सन् २०११२० मा सडक दुर्घटनाबाट हुने मृत्युलाई आधा गर्ने भनेर पारित लक्ष्यप्राप्तिमा असफल मात्र भएनौं, त्यस दस वर्षको अवधिमा मृत्युको संख्या करिब ६० प्रतिशतले बढेर २७ सयभन्दा बढी हुन पुग्यो । तर एउटा सकारात्मक पक्ष के रह्यो भने, यही विषयमा विभिन्न तह र तप्कामा धेरै छलफल पनि भए । संसदीय स्तरमा पनि धेरै बहस भैसकेका छन् । यस्तै, संसदीय विकास तथा प्रविधि समितिअन्तर्गत आर्थिक वर्ष २०७५७६ मा विशेष सडक दुर्घटना अध्ययन समिति गठन भएर नेपालमा यसको समस्या र समाधानका लागि महत्त्वपूर्ण दस्तावेज पनि तयार भैसकेको छ । यी सबै पृष्ठभूमिमा नेपालमा सडक दुर्घटना रोकथामका उपायहरूबारे राष्ट्रिय तहमै छलफल भएको छ । विश्वस्तरमा सडक सुरक्षाको नेतृत्व गरिरहेका विश्व बैंक, विश्व स्वास्थ्य संगठन, विश्व सडक सुरक्षा साझेदारीजस्ता संस्थाहरूले सडक सुरक्षाका लागि मार्गनिर्देशन र क्रियाकलापहरू पनि सिफारिस गरेका छन् ।यही अक्टोबर २८ तारिख (कात्तिक ११) देखि सुरु भएको दोस्रो सडक सुरक्षा दशकमा पनि हालको सडक दुर्घटनाबाट हुने मृत्युलाई आधा गर्ने विश्वव्यापी लक्ष्य निर्धारण गरिएको छ । यस दशक (२०२१३०) का लागि नेपालले पनि सडक सुरक्षासम्बन्धी अर्को कार्यनीतिको मस्यौदा बनाइसकेको अवस्थामा सडक दुर्घटना न्यूनीकरणका लागि सम्पूर्ण सरोकारवाला निकायको विशेष योगदान हुनु जरुरी छ । तर, यससम्बन्धी कानुन (सडक सुरक्षा ऐन) धेरै वर्षदेखि संसद्बाट अनुमोदनको पर्खाइमा छ । सडक सुरक्षाका महत्त्वपूर्ण साझेदारहरूको अबको जिम्मेवारी के हुन्छ र दोस्रो सडक सुरक्षा दशकको लक्ष्य हासिल गर्न कसरी अगाडि बढ्नुपर्छ भन्नेबारे यहाँ चर्चा गरिएको छ ।नेपाल सरकार ः सडक सुरक्षाका लागि सरकारले जिम्मेवार स्वतन्त्र, अधिकारसम्पन्न र बृहत् कार्यक्षेत्र भएको निकाय बनाउनु अत्यावश्यक छ । बेलाबेला बनाइने सडक दुर्घटना छानबिन समितिजस्तो हैन कि, सडक दुर्घटना नदोहोरिऊन् वा हुँदै नहोऊन् भनेर दिनरात काम गरिरहने विज्ञ, प्राविधिक, नीतिनिर्माता र कार्यान्वयनकर्ता निकायहरूलाई यसमा समावेश गर्नुपर्नेछ । राज्यका नीतिनियम र कानुनको पालना तथा सडक दुर्घटना रोकथामका लागि विश्वस्तरमा प्रमाणित उपायहरूलाई नेपालमा कसरी लागू गराउने भन्ने कार्यमूलक योजना र लक्ष्य लिई कार्यान्वयनका लागि चाहिने स्रोत र प्रविधिका लागि संघीय, प्रादेशिक र स्थानीय सरकारसँग समन्वय गर्दै उक्त निकाय सडक सुरक्षामा निरन्तर लागिरहनुपर्नेछ । सडक दुर्घटना कम गर्न वा भइहालेमा कसरी घाइतेको स्याहार गर्नुपर्छ भनेर विश्व स्वास्थ्य संगठन, विश्व बैंक, ग्लोबल रोड सेफ्टी पार्टनरसिप, इन्टरनेसनल रोड सेफ्टी फेडरेसनजस्ता संस्थाहरूले बनाएका मार्गदर्शक कार्यक्रम र उपायहरूलाई नेपालको परिप्रेक्ष्यमा लागू गर्न सकिन्छ । यसका लागि उच्चस्तरीय संयन्त्र सडक सुरक्षा परिषद्को गठन सरकारले गरिहाल्नुपर्ने प्रमुख काम हो ।अन्तर्राष्ट्रिय दातृ निकाय ः विश्व बैंक, एसियाली विकास बैंक र विश्व स्वास्थ्य संगठनले नेपालमा सडक दुर्घटनाका लागि काम गर्दै आएका छन् । अबका दिनमा यी निकायले सडक निर्माणलाई मात्र ध्यान दिने होइन कि नेपालको हालको सडक सुरक्षाको आवश्यकताअनुरूपका कार्यक्रममा लगानीसमेत बढाउनुपर्छ । नेपालको सडकको अवस्था, सडक सवारी साधन, सडक प्रयोगकर्तासुहाउँदो कार्यक्रम ल्याउनु आजको आवश्यकता हो । साथै अध्ययनअनुसन्धानमा आधारित कार्यक्रमहरू सञ्चालनमा सहयोग गर्नुपर्छ । नेपालमा सयभन्दा बढी गैरसरकारी संघसंस्था सडक सुरक्षाका लागि काम गर्दै आएका छन् । विडम्बना, यी संघसंस्थाबीच समन्वय छैन । यी संस्थाहरूले मिलेर जनचेतनाको कार्य गर्ने हो भने ठूलो प्रभाव पर्न सक्छ । नेपाल प्रहरी सडक सुरक्षाको नियमलाई कार्यान्वयन गर्नुका अलावा जनचेतनाका लागि पनि हिँडेजसरी अबका दिनमा गैरसरकारी र निजी संघसंस्थाले सडक सुरक्षासम्बन्धी जनचेतनाका लागि मात्र काम गर्ने हो भने सडक दुर्घटना न्यूनीकरणमा ठूलो योगदान हुनेछ । यातायात व्यवसायी ः नेपालमा सडक यातायात र ढुवानी सञ्चालनमा निजी यातायात व्यवसायीको महत्त्वपूर्ण भूमिका छ, जसबाट तिनले राम्रो आम्दानी पनि गरेका छन् । तिनले आफ्ना सवारी साधनहरूलाई उचित समयमा मर्मतसम्भार गर्ने, गुणस्तरीय यातायातका साधन मात्र प्रयोगमा ल्याउने, सडक सुरक्षाका सम्पूर्ण उपाय अपनाउने गर्नुपर्छ । यातायात व्यवसायलाई सामाजिक कार्यका रूपमा लिई तिनले सुरक्षित यात्रालाई आफ्नो प्रमुख दायित्व मान्नुपर्छ ।सर्वसाधारण ः सर्वसाधारण र सडक प्रयोगकर्ताहरूको महत्त्वपूर्ण योगदान भनेको सडक सुरक्षाको नियम पालना गर्नु नै हो । सडक प्रयोगकर्ता (सवारीचालक, बटुवा र यात्रु) सडक सुरक्षाबारे सजग हुने हो भने दुर्घटनामा धेरै कमी आउँदै जानेछ । सडक सुरक्षाको नियमविपरीत गतिविधि भएको देखे आवाज उठाइहाल्नुपर्छ ।हामीले सडक सुरक्षाको दोस्रो दशकमा लिएको लक्ष्य पाउन अन्य मुलुकमा प्रमाणित प्रणालीगत सुरक्षा अवधारणा (सेफ सिस्टम अप्रोच) अवलम्बन गर्नुपर्छ । सडक यातायातसम्बन्धी समग्र प्रणाली नै सुरक्षित बनाइएमा दुर्घटना भइहाले पनि मानिसलाई गम्भीर घाइते वा मृत्यु हुनबाट बचाएर सडक सुरक्षाको लक्ष्य हासिल गर्न सकिन्छ । यस अवधारणामा हामीले गर्नुपर्ने काम हुन् १) सुरक्षित सडकहरूको निर्माण र सञ्चालन, २) सुरक्षित सवारी साधन, ३) सुरक्षित सडक प्रयोगकर्ता, ४) सवारी साधनको गति सीमा निर्धारण र नियन्त्रण, ५) दुर्घटनापश्चात्को उद्धार र स्याहारको उचित व्यवस्था, र ६) उपर्युक्त सबैको समन्वय र क्रियान्वयनका लागि सडक सुरक्षा व्यवस्थापनको संस्थागत संरचनाको निर्माण । यी पक्षहरूको कार्यान्वयनका लागि नेपाल सरकारको विशेष प्राथमिकताका साथै आवश्यक बजेटको विनियोजन महत्त्वपूर्ण हुन्छ । सडक दुर्घटनाबाट जोगिने हो भने सबैले आआफ्नो तहबाट जिम्मेवार भूमिका निर्वाह गर्नुपर्छ ।"
प्रदेश १ मा गठबन्धनले विश्वासको मत नदिने,"(मोरङ)  पाँचदलीय गठबन्धनले प्रदेश १ का मुख्यमन्त्री भीमप्रसाद आचार्यले प्रदेशसभामा पेस गरेको विश्वास मत प्रस्तावको विपक्षमा मतदान गर्ने भएको छ । विपक्षी गठबन्धनको आइतबार बसेको बैठकले मुख्यमन्त्री आचार्यले राखेको प्रस्तावको विपक्षमा मतदान गर्ने निर्णय गरेको हो ।कांग्रेसका प्रमुख सचेतक केदार कार्कीले सोमबार बस्ने प्रदेशसभा बैठकमा मुख्यमन्त्री आचार्यले राखेको प्रस्तावको विपक्षमा गठबन्धनका सबै प्रदेश सांसदले मतदान गर्ने र दलीय गठबन्धनको संस्कारलाई अझै मजबुत बनाएर अघि बढ्ने निर्णय गरेको बताए । वाग्मती प्रदेशमा एकीकृत समाजवादी र कांग्रेसले आधाआधा कार्यकाल बाँड्ने तर कांग्रेसको आधार क्षेत्र प्रदेश १ मा सिंगो कार्यकाल एकीकृत समाजवादीलाई दिने गठबन्धनको निर्णय मान्य नहुने भन्दै कांग्रेसले कात्तिक ७ मा प्रदेशसभा बैठक स्थगित गराएको थियो । कांग्रेसभित्रको अन्तरविरोधले प्रदेशसभा बैठक सूचना टाँसेर कात्तिक १५ सम्मका लागि स्थगित गरिएको थियो । सभामुख प्रदीपकुमार भण्डारीले सोमबारका लागि प्रदेशसभा बैठक बोलाएका छन् । बैठकमा मुख्यमन्त्री आचार्यले कात्तिक ५ मा विश्वासको मतका लागि पेस गरेको प्रस्तावमाथि छलफल गरी मत विभाजन प्रक्रियाद्वारा टुंग्याउने कार्यसूची तय गरिएको छ ।एमालेका प्रदेश सांसद एवं पूर्व आन्तरिक मामिला तथा कानुनमन्त्री हिक्मत कार्कीले प्रदेशसभामा प्रतिनिधित्व गर्ने केही दलहरूले अहिलेसम्म मुख्यमन्त्री आचार्यलाई विश्वासको मत दिने प्रतिबद्धता जनाइरहेकाले सोमबारको प्रदेशसभामा विश्वासको मत लिने पक्षमा नै रहेको बताए । सोमबार बिहान संसदीय दलको बस्ने बैठकमा विश्वासको मत पाउने आधार नदेखिए मात्रै राजीनामा दिने कार्कीले संकेत गरे । मुख्यमन्त्री आचार्यले विश्वासको मत प्राप्त गर्ने आधार नदेखिए हालसम्म सरकारले गरेका कामका बारेमा प्रदेशसभामा जानकारी गराएर राजीनामा घोषणा गर्ने एमालेका प्रदेश सांसदले बताए ।कांग्रेस नेता शेखर कोइराला प्रदेश १ सरकारको नेतृत्व कांग्रेसले पाउनुपर्ने अडानमा छन् । उनले बागमती प्रदेशमा आलोपालो नेतृत्वमा एकीकृत समाजवादीले पहिलो नेतृत्व पाएकाले प्रदेश १ मा पहिलो नेतृत्व कांग्रेस संसदीय दलका नेता राजीव कोइरालाले पाउनुपर्ने बताएका छन् । आलोपालो नेतृत्वमा प्रदेश १ मा पहिलो नेतृत्व कांग्रेसलाई दिनुपर्नेमा एकीकृत समाजवादीका अध्यक्ष माधवकुमार नेपालसँग समेत छलफल भइसकेको उनको सचिवालयले जनाएको छ । तर, राजीव कोइराला मुख्यमन्त्री हुँदा मंसिरमा हुने पार्टीको महाधिवेशनमा सभापतिका उम्मेदवार शेखर कोइरालाको प्रभाव बढ्ने भएकाले प्रधानमन्त्री तथा कांग्रेसका सभापति देउवाले आलोपालो नेतृत्वका विषयमा अनिच्छा देखाएको एक प्रदेश सांसदले बताए ।राजीव कोइरालालाई मुख्यमन्त्री बन्न नदिनका लागि सञ्चार तथा सूचना प्रविधिमन्त्री ज्ञानेन्द्रबहादुर कार्की शनिबारदेखि सुनसरीमा बसेर माहोल बनाइरहेको कांग्रेसका कोइरालानिकट सांसदको भनाइ छ । मन्त्री कार्कीले सत्तारूढ गठबन्धनले गरेको निर्णयअनुसार एकीकृत समाजवादीका नेता राजेन्द्र राईलाई मुख्यमन्त्री बनाउन निर्देशनसमेत दिएको प्रदेश सांसदहरूले बताए । कांग्रेसभित्रको अन्तरविरोधले अझै एकीकृत समाजवादीका नेता राईलाई मुख्यमन्त्री बन्न चुनौती देखिएको छ । प्रदेश १ मा अस्तित्व रक्षाका लागि भए पनि कांग्रेसको नेतृत्वमा प्रदेश सरकार गठन हुनुपर्ने कोइरालानिकट नेताहरूले बताए । प्रमुख सचेतक कार्कीले आलोपालो नेतृत्वको विषयमा पार्टीभित्र संघर्ष गरिरहेको र अहिले तत्काल केन्द्रीय गठबन्धनले गरेको निर्णयअनुसार एकीकृत समाजवादीका नेता राईको नेतृत्वमा गठबन्धन सरकार गठन गर्ने तयारी रहेको बताए । एकीकृत समाजवादीका नेता राईले पाँचदलीय गठबन्धनको आइतबारको बैठकले मुख्यमन्त्री आचार्यले राखेको विश्वासको प्रस्ताव विफल बनाएर आफ्नो नेतृत्वमा सरकारमा जाने निश्चित गरेको बताए । आलोपालो नेतृत्वको विषयले गठबन्धनभित्र प्रवेश पाएकाले त्यसमा छलफल हुँदै जान्छ तर अहिले एकीकृत समाजवादीको नेतृत्वमा सरकार गठन गरेर अघि बढ्ने निर्णय गरेका छौं, उनले भने, यसमा अब दुविधा छैन । ९२ सदस्यीय प्रदेशसभामा सभामुखसहित एमालेका ४१ सांसद छन्, आचार्यलाई विश्वासको मत प्राप्त गर्न ४६ सांसद चाहिन्छ ।"
सडक खुल्यो न जहाजको टिकट,"(बाजुरा)  अवरुद्ध सडक यातायात महिना दिनदेखि खुलेको छैन । बस र साना गाडी चल्न नपाउँदाको भर हवाईजहाज हो । १० दिन कुर्दा पनि यात्रुले हवाई टिकट पाएका छैनन् । दसैं बिदामा घर आएका र उपचारका लागि जिल्ला बाहिर जानुपर्ने बाजुरालगायत विभिन्न छिमेकी जिल्लाका यात्रुहरू कोल्टीमा अलपत्र छन् । कतिपय यात्रु दुई सातादेखि जहाजको टिकट पर्खाइमा छन् । बिरामी लिएर नेपालगन्ज वा धनगढी जान असोज २८ मा कोल्टी पुगेका हुम्लाका भैपुरा ऐडी अलपत्र छन् । टिकट नपाएर कोल्टीमै बस्नु परेको उनले बताए । उपचारका लागि कर्ज गरेर ल्याएको पैसा टिकट कुर्दाकुर्दै कोल्टीमा खानबस्न मै सकियो, उनले भने एघारौं दिनमा बल्ल नेपालगन्ज जान पाइयो ।अधिकांश हवाई टिकटहरू बिचौलियाको नियन्त्रणमा रहेको यात्रुहरू गुनासो गर्छन् । कोल्टीबाट धनगढी र नेपालगन्जको भाडादर ५ हजार ५ सय भए पनि कतिपय यात्रुले १० हजारसम्म तिर्नुपरेको नागरिक समाज कोल्टीका अध्यक्ष जनेश भण्डारी बताउँछन् । सर्वसाधारण यात्रुहरू भने अन्योलमा परेको बताउँछन् । कतिबेला टिकट वितरण गर्छन्, केही पत्तै हुँदैन, टिकटको पर्खाइमा एक साता कोल्टीमा पर्खेका बाजुराका ललित धामीले भने, सर्वसाधारणले टिकट पाउने कुनै चान्स नै छैन । टिकट नपाएर सयौं यात्रुहरू अलपत्र परेपछि उनीहरूले पाँच दिनअघि कोल्टीमा नाराजुलुस नै गरे । अध्यक्ष भण्डारीले विमान सेवा कम्पनीका प्रतिनिधिहरूले मनपरी गरिरहेकाले सर्वसाधारण यात्रुहरूले सास्ती खेप्नुपरेको बताए । टिकट वितरणमा साह्रै बेथिति भएकाले यात्रुले धेरै दुःख खेप्नुपरेको छ, उनले भने । एयरलाइन्सका प्रतिनिधिहरू भने सम्पर्कमै आउँदैनन् ।कोल्टीबाट समिट, नेपाल एयरलाइन्स, तारा र सीता एयरलाइन्सले नेपालगन्ज र धनगढी उडान भर्ने गरेका छन् । नागरिक उड्डयन कार्यालय कोल्टीका प्रमुख श्रीकृष्ण रिजालले भने, समिट एयरले दैनिक उडान भरिरहेको छ । अन्य कम्पनीहरूले फाट्टफुट्ट छ । पर्यटनमन्त्रीको ठाडो आदेशमा एक सातायता नेपाल एयरलाइन्सले पनि उडान गर्दै आएको उनले बताए । कोल्टी विमानस्थलबाट बाजुरालगायत छिमेकी जिल्ला हुम्ला, मुगुबाट यात्रु नेपालगन्ज र धनगढी ओहोरदोहोरका लागि कोल्टी आउने गरेका छन् ।बिचौलियाले मनपरी गरेको गुनासो आए पनि प्रहरीले सहजीकरण गरिरहेको विमानस्थल सुरक्षा गार्ड कार्यालयमा खटिएका प्रहरी निरीक्षक देवेन्द्र जोशीले बताए । हाल टिकट पाएका हरेक यात्रुलाई कति तिरेर लिएको भन्ने सोधपुछ गर्ने गरिएको छ । बाहिर चर्को मूल्यमा टिकट खरिदबिक्री भइरहेको हल्ला चल्ने गरे पनि हामीलाई कुनै यात्रुले भन्दैनन्, निरीक्षक जोशीले भने ।पहुँचवालाहरूले टिकट पाउने र सर्वसाधारणले अवसरै नपाउने अवस्था आएपछि अहिले लाइन लगाएर दैनिक १० वटा टिकट वितरण गराइरहेको उनले बताए । ६ टिकट भीआईपी, बिरामी र भैपरी आउने अवस्थाका लागि राख्ने गरिएको छ । १० वटा टिकट अनिवार्य रूपमा बाँड्न लगाइरहेका छौं, उनले भने, दुईतीन दिनयता केही सहज हुँदै आएको छ । कोल्टीमार्तडी र पिलुचौर जिते (कालीकोट) सडक खण्ड लामो समयदेखि अवरुद्ध छ । कात्तिक सुरुमा लगातार तीन दिनसम्म भएको बेमौसमी वर्षापछि साँफेमार्तडी सडक खण्डअन्तर्गत बार्जुगाडजडांगा खण्डको सडक क्षतविक्षत छ ।"
परीक्षा बोर्डमा अध्यक्ष नियुक्त गर्न सिफारिस समिति,काठमाडौं (कास) राष्ट्रिय परीक्षा बोर्डको अध्यक्ष नियुक्तिका लागि प्रक्रिया सुरु भएको छ । शिक्षामन्त्री देवेन्द्र पौडेलले लोक सेवा आयोगका अध्यक्ष माधवप्रसाद रेग्मीको अध्यक्षतामा तीन सदस्यीय सिफारिस समिति गठन गरेका छन् । खुला विश्वविद्यालय पूर्वउपकुलपति लेखनाथ शर्मा र प्राध्यापक मीना गुरुङ सदस्य रहेको उक्त समितिको सिफारिसका आधारमा सरकारले बोर्डको अध्यक्ष नियुक्त गर्नेछ । समितिले गरेको सिफारिसका आधारमा सरकारले अध्यक्ष नियुक्त गर्ने प्रावधान रहेकाले प्रक्रिया सुरु भएको शिक्षा मन्त्रालयका प्रवक्ता दीपक शर्माले बताए । चन्द्रमणि पौडेलको चारवर्षे कार्यकाल गत असोजमा सकिएको थियो । अध्यक्षले बोर्डमा पूर्णकालीन रूपमा कार्यकारी भूमिकामा काम गर्ने व्यवस्था छ ।
न्याय खोज्दै रुकुमदेखि बागलुङ,"(बागलुङ)  विवाह भएको ६ महिनामै छोरीको हत्या भएको भन्दै २ सय किलोमिटर पश्चिमको रुकुम पश्चिमदेखि अभिभावक र छिमेकी बागलुङ आएका छन् । १९ वर्षीया जमुना भनिने जिरामाया कठायत रोका गत असोज १९ मा गलकोटस्थित डेरामा झुन्डिएको अवस्थामा मृत भेटिएकी थिइन् । आफन्तका अनुसार शरीरमा चोट देखिएको थियो । पति दिनेश रोकाले जमुनाको हत्या गरेको उनीहरूको आरोप छ । त्रिवेणी गाउँपालिका१ देखि झन्डै एक सय जना आइतबार न्याय खोज्दै यहाँ आएका हुन् । मृतकको घर रुकुम पश्चिमको मुसिकोट१३ का दिनेश र जमुना गलकोट बस्दै आएका थिए । बाबु करवीर कठायत र आमा धनकुमारीले छोरीको हत्या भएको भन्दै कारबाहीको माग गरे । मेरी छोरी मरिसकेकी छ, तर हामीले न्याय पाउनुपर्छ, धनकुमारीले भनिन्, यस्तो घटना नदोहोरियोस् । मेरो छोरीले जस्तै अरू छोरीले फेरि मर्न नपरोस् । पति दिनेशले यातनापछि हत्या गरेको आरोपमा मृतकका दाजु प्रज्वलले किटानी जाहेरी दिएका थिए । गलकोट नगरपालिकामा अमिन पदमा कार्यरत दिनेशलाई प्रहरीले असोज २२ मा पक्राउ गरेको थियो । उनीहरूको गत वैशाखमा विवाह भएको थियो । छुट्टै जिल्ला र छुट्टै प्रदेश भएकाले पीडितले न्याय पाउन नसक्ने आशंका गर्दै मृतकका माइती पक्ष प्रहरी र सरकारी वकिल खोज्दै आइपुगेका हुन् । उनीहरूसँगै रुकुमका अधिकारकर्मी, अन्तरपार्टी महिला सन्जालका पदाधिकारीसमेत आएका छन् । उनीहरूले केही दिनदेखि बागलुङमै बसेर मुद्दा दायर गर्न पहल गरेका छन् । जिल्ला न्यायाधिवक्ता लालप्रसाद लामिछानेले सोमबारसम्ममा अदालतमा मुद्दा दायर हुने बताए । हामीले सबै प्रमाण बुझेर मुद्दाको तयारी गरेका छौं, उनले भने, आरोपित युवक प्रहरीको हिरासतमा छन् । घटनास्थल प्रकृति मुचुल्का, देख्ने मानिसको बयान र पीडित तथा आरोपितको बयानसमेत भइसकेको उनले बताए । रोकाले पटकपटक युवतीको माइतीमा पैसा माग्ने, दाइजोका रूपमा विभिन्न माग गर्ने गरेको बाबु करवीरले बताए । मोबाइल किनेर दियौं, त्यो घरमा पठाएछन्, कठायतले भने, हामीले सम्पर्क गर्न खोज्दा छोरीले मोबाइल बिग्रियो भनेकी थिइन् । उनले पढ्न खोज्दा पति दिनेशले नदिएको पनि उनले आरोप लगाए । जमुनाले कृषि विषय पढेकी थिइन् ।पोस्टमार्टम रिपोर्टमा झुन्डिएर मृत्यु भएको भेटिएको र चोटपटकसमेत भएकाले कर्तव्य गरेको आरोपमा जाहेरी लेखेको प्रहरी निरीक्षक विजय भण्डारीले बताए । मृतकको शरीरमा धेरै नीलडामसमेत रहेकाले यातना पाएको हुन सक्ने उनको भनाइ छ ।"
बागेश्वरीको जग्गा फिर्ता गर्न आलटाल,"(नेपालगन्ज)  नेपालगन्जस्थित बागेश्वरी मन्दिर गुठीको बिक्री गरिएको करिब एक सय बिघा जग्गा फिर्ता गर्न ढिलाइ गरिएको छ । जग्गा फिर्ता गराउन सरकारले तत्परता देखाएको छैन । जसका कारण अदालतले दिएको आदेश र सरकारले गठन गरेको छानबिन आयोगको प्रतिवेदन अलपत्र परेको छ भने गुठीको जग्गामा सहर विस्तार हुने क्रम जारी छ ।बिक्री गरिएको जग्गा हाल नेपालगन्ज उपमहानगरपालिकामा पर्छ । मालपोत कार्यालय बाँकेको अभिलेखअनुसार २०२५ सालमा बागेश्वरी मन्दिरको नाममा ९९ बिघा ५ कट्ठा १४ धुर जग्गा देखिन्छ । उक्त जग्गा विभिन्न भक्तजनले मन्दिरलाई दान दिएका हुन् तर मन्दिरका महन्तहरूले उक्त जग्गा विभिन्न व्यक्तिलाई बिक्री गरेको सार्वजनिक भएपछि तत्कालीन सरकारले पूर्वन्यायाधीश मोहनरमण भट्टराईको संयोजकत्वमा सरकारी, सार्वजनिक र गुठी जग्गा छानबिन र खोजीका लागि पाँच वर्षअघि आयोग गठन गरेको थियो । तर, आयोगले बुझाएको प्रतिवेदन सरकारले हालसम्म कार्यान्वयन नगर्दा बागेश्वरीको जग्गा फिर्ता हुन नसकेको हो ।सरकारी, सार्वजनिक र गुठीको जग्गा छानबिन र खोजीका लागि गठन गरेको आयोग हाल अस्तित्वमै छैन तर आयोगले बागेश्वरी मन्दिरसहितको ३० वटा प्रतिवेदन भूमि व्यवस्था, सहकारी तथा गरिबी निवारण मन्त्रालयलाई बुझाएको हो, मन्त्रालयका प्रवक्ता जनकराज जोशीले भने, केही प्रतिवेदन क्याबिनेटमा पेस भएका छन् । केही पेस हुन बाँकी छन् । आयोगले पाँच वर्षअघि मन्त्रालयमा बुझाएको प्रतिवेदन मन्त्रिपरिषद्मा पेस हुन नसकेकाले बागेश्वरी मन्दिरको जग्गा फिर्ता प्रकरण सेलाएको हो । साबिक कर्मोहना इन्द्रपुर गाविस, हाल नेपालगन्ज उपमहानगरसँग जोडिएको जानकी गाउँपालिका र खजुरा गाउँपालिकामा बागेश्वरी मन्दिरको नाममा जग्गा छ । इन्द्रपुरको जग्गाको मूल्य छोइनसक्नु छ । खजुरामा पनि जग्गा उस्तै महँगो भइसक्यो । दानबाट बागेश्वरीका नाममा आएको जग्गालाई विभिन्न व्यक्तिका नाममा कमाउन दिने र त्यसबाट उठ्ने मालपोत कर र उत्पादनले नित्यपूजा गर्ने, सन्त महन्तहरूमा आएमा आवास तथा हन्डी दिने र पूजाआजा कार्य चलाई शेष बचत भएमा महन्तका सन्तानदरसन्तानले खाने चलन थियो । तर, भक्तजनले दान दिएको करिब एक सय बिघा हाल व्यक्तिका नाममा रहेको पाइएपछि खोजीका लागि चासो गरिएको हो । बागेश्वरी मन्दिर राजगुठीमा दर्तामा छ । राजगुठीको सम्पत्ति सरकारी हुने कानुनी प्रावधान छ ।गुठी संस्थानका सूचना अधिकारी मोहनरमण भट्टराईले सरकारले आयोगको प्रतिवेदन कार्यान्वयन गरेको भए आफूहरूलाई जानकारी आउनुपर्ने बताए । बागेश्वरी मन्दिर जग्गाको प्रतिवेदन आएको धेरै वर्ष भइसक्यो, मन्त्रालयले मन्त्रिपरिषद्मा पेस गरेको भए प्रक्रिया अगाडि बढ्न सक्थ्यो, उनले कान्तिपुरसँग भने, मलाई लाग्छ, त्यो प्रतिवेदन मन्त्रालयमै थन्किएको छ । होइन भने केही प्रक्रिया अगाडि बढ्थ्यो । भक्तजनले बागेश्वरी मन्दिरलाई दिएको जग्गा व्यक्तिलाई बिक्री गरेको पाइएपछि कानुनी रूपमै खोजी सुरु गरिएको थियो ।नेपालगन्जका अधिवक्ताहरूले पाँच वर्षअघि मन्दिरको जग्गा व्यक्तिलाई बिक्री गरेको भन्दै उच्च अदालतमा रिट दायर गरेका थिए । त्यसपछि जग्गा खोजी हुन थालेको हो । उनीहरूका अनुसार मन्दिरको इन्द्रपुर क्षेत्रको सबैजसो जग्गा बिक्री भई घर निर्माण भइसकेको छ । सुरुमा मन्दिरको जग्गा मूल महन्त हरिहरनाथ योगी र चन्दननाथ योगीका नाममा दर्ता भएको देखिन्छ । त्यसपछि बिक्री गर्दै जाँदा विभिन्न व्यक्तिका नाममा दर्ता भएको हो । बागेश्वरी मन्दिर गुठीको सबै सम्पत्ति सरकारको हो, व्यक्तिका नाममा दर्ता गर्न मिल्दैन तर रैती देखाएर मूल महन्तको नाममा जग्गा दर्ता गरेको पाइएको छ, मन्दिरको सम्पत्ति संरक्षण तथा जग्गा खोजीका लागि दायर मुद्दामा पैरवी गरेका उपाध्यक्ष अधिवक्ता सुनील श्रेष्ठले भने । उनका अनुसार अदालतमा मुद्दा चलिरहेका बेला पनि मन्दिरको जग्गा व्यक्तिका नाममा सारेको पाइएको छ ।मालपोत बाँकेको अभिलेखअनुसार २०२८ कात्तिक १४ मा भूमि प्रशासन कार्यालय बाँकेको निर्णयअनुसार इन्द्रपुर करमोहनका विभिन्न व्यक्तिका नाममा ८७ बिघा २ कट्ठा ३ धुरमध्ये पूजाआजा गर्दा लाग्ने अक्षता तथा हन्डीका लागि शिरबाट नापनक्सा भएको महन्त हरिहरनाथ योगीका नाममा ९ बिघा १९ कट्ठा ५ धुर, चन्द्रनाथ योगीको नाममा ९ बिघा १३ कट्ठा १२ धुर जग्गा दर्ता गरेको प्रमाण भेटिएको छ । त्यस्तै कतिपय दान गरिएको जग्गा मन्दिरको अभिलेखमा नराखी व्यक्तिकै नाममा सोझै पास गराइएको छ । त्यस्तै मालपोत कार्यालय बाँकेको २०५७ असोज १६ को अभिलेखअनुसार इन्द्रपुरकै मन्दिरको थप जग्गालाई महन्तद्वयले रैताने नम्बरीको निर्णय गराएको पाइएको छ । उच्च अदालत नेपालगन्जले २०७३ असार २२ मा बागेश्वरी मन्दिरको नाममा रहेको जग्गा र सम्पत्ति कुन र कहाँ कस्तो अवस्थामा छ, त्यसको खोजीनिती गरी ६६ महिनामा सम्पत्तिको आयव्यय अद्यावधिक विवरण सार्वजनिक गर्न दिएको आदेश पनि कार्यान्वयन हुन सकेको छैन । नेपालगन्ज उपमहानगरपालिका प्रमुखको संयोजकत्वमा समिति गठन भए पनि अदालतले गरेको आदेशअनुसार मन्दिरमा चढ्ने भेटीको आयव्यय सार्वजनिक गरिँदैन तर मन्दिरको मूल महन्त चन्द्रनाथ योगीले बागेश्वरीको सम्पत्ति दुरुपयोग नगरेको पटकपटक दाबी गर्दै आएका छन् । उनले महन्तको हैसियतले तत्कालीन व्यवस्थाले दिएको सुविधा प्रयोग गरिरहेको बताए । कानुनअनुसार मन्दिरको जग्गा किनेका व्यक्तिले मालपोत तिर्दा बागेश्वरी मन्दिर गुठीकै नाममा बुझाउने भएकाले अभिलेखमा देखिने गरेको छ । मन्दिरको सबैजसो जग्गा रैतीलाई कमाउन दिएको भन्दै बिक्री गरिएको हो । बागेश्वरी मन्दिरको चलअचल सम्पत्ति सार्वजनिक हुनुपर्ने माग गर्दै उच्च अदालत नेपालगन्ज इजलासमा मुद्दा दर्ता गरेको अधिवक्ताद्वय लोकबहादुर शाह र बलबहादुर चन्दले सरकारी लापरबाहीका कारण गुठीको करिब एक सय बिघा जग्गा फिर्ता हुन नसकेको बताए । बागेश्वरी मन्दिरमा भक्तजनले जग्गा तथा सुन र चाँदीका मूर्तिसमेत चढाउने परम्परा थियो ।"
मलेसियाको मागपत्र प्रमाणीकरण भएको छैन : दूतावास,"(काठमाडौं)  मलेसियास्थित नेपाली दूतावासले मागपत्र प्रमाणीकरण कार्य अझै नखुलेको जनाएको छ । कोभिड१९ संक्रमण रोक्न मलेसियाले २०२० मार्च १८ देखि आवागमन नियन्त्रण गरेसँगै मागपत्र प्रमाणीकरण रोकिएको थियो । मलेसियाले गत मंगलबार नेपाल र इन्डोनेसियाबाट प्लान्टेसन (रबर र पाम आयल) क्षेत्रमा नयाँ श्रमिक भर्ना गर्ने निर्णय सार्वजनिक गरेको थियो । नेपाली दूतावासले नयाँ श्रमिक भर्ना गर्ने मलेसियाको पछिल्लो निर्णय प्राप्त भइनसकेको जनाएको छ । दूतावासले एक सूचना जारी गर्दै यस्तो जानकारी दिएको हो । मलेसिया सरकारले नयाँ श्रमिक लैजाने रोजगारदाताले पीसीआर परीक्षण, कोरोना संक्रमण भए उपचार खर्च, क्वारेन्टाइनसहित सम्पूर्ण लागत खर्च बेहोर्नुपर्ने निर्णय गरेको थियो । स्रोत देशबाट श्रमिक ल्याउनका लागि कार्यविधि (एसओपी) पनि पारित गरिसकेको नेपालस्थित मलेसियाली दूतावासले जनाएको छ ।जो रोजगारदाता विदेशबाट श्रमिक ल्याउन इच्छुक छन्, उनीहरूले नै सबै खर्च बेहोर्नुपर्छ, मलेसियाको प्रशासनिक केन्द्र पुत्रजायमा गृह र मानव संशाधन मन्त्रालयद्वारा मंगलबार आयोजित पत्रकार सम्मेलनमा गृहमन्त्री हमजाह जैनउद्धिनले भनेका थिए, यो खर्चमा लेबी भुक्तानी र क्वारेन्टाइनको खर्चसमेत जोडिएको छ । यो प्रावधानपछि कामदार नभएर अप्ठ्यारोमा परेका कम्पनीले मात्रै श्रमिक भर्ना गर्ने बुझाइ मलेसिया सरकारको छ ।नेपालका लागि मलेसियाली कार्यवाहक राजदूत मोहम्मद फाजिल अबु हसनले मलेसियाको गृह मन्त्रालयबाट श्रमिक भर्ना गर्न अनुमति पाएका रोजगारदाताहरूले तोकिएका सबै प्रक्रिया पूरा गरी नेपाली श्रमिक लैजान पाउने स्पष्ट पारे । पहिला जसरी सबै रोजगारदाताले श्रमिक भर्ना गर्न पाउने अवस्था छैन, गृह मन्त्रालयबाट अनुमति लिनुपर्छ, उनले कान्तिपुरसँग भने ।केही समययता श्रमिक अभाव भएपछि मलेसियाका सबै क्षेत्रका रोजगारदाताहरूले नयाँ श्रमिक भर्नाको अनुमति दिन त्यहाँको सरकारलाई दबाब दिइरहेका थिए । उनीहरूको माग सुनुवाइ गर्दै मलेसिया सरकारले प्लान्टेसन (रबर र पाम आयल उद्योग) क्षेत्रलाई पहिलो प्राथमिकतामा राख्दै भर्ना खुला गरेको हो । पहिलो चरणमा प्लान्टेसन क्षेत्रमा ३० हजार श्रमिकलाई भित्र्याउने तयारी छ । त्यसपछि उत्पादन र सुरक्षा गार्डमा समेत रोजगारी खुला हुनेछ, कार्यवाहक राजदूत हसनले भने । मलेसियाले सुरक्षा गार्डमा नेपालीलाई मात्रै भित्र्याउने गरेको छ ।नयाँ व्यवस्थाअनुसार मलेसिया पुगेपछि श्रमिकहरू सरकारी अनुमति प्राप्त क्वारेन्टाइनमा ७ दिन बस्नुपर्नेछ । श्रमिकलाई क्वालालम्पुरस्थित अन्तर्राष्ट्रिय विमानस्थलबाट मात्रै प्रवेशको अनुमति दिइएको छ । गृहमन्त्री जैनउद्दिनका अनुसार यी सबै प्रक्रियाका लागि लाग्ने खर्चको जिम्मेवारी रोजगारदाता कम्पनीकै हुनेछ । नेपाल र मलेसियाको श्रम सम्झौताअनुसार पनि भिसा प्रक्रियामा लागेको सबै खर्च रोजगारदाताले नै बेहोर्ने उल्लेख छ । सम्झौताअनुसार स्वास्थ्य परीक्षण र सुरक्षा जाँचमा लागेको खर्च मात्रै श्रमिकले नेपालमा बुझाउनुपर्नेछ । त्यो शुल्क पहिलो महिनाको तलबमार्फत् रोजगारदाताले भुक्तानी गर्नुपर्ने सम्झौतामा उल्लेख छ । हाल मलेसियामा एक लाख ७० हजारको हाराहारीमा नेपाली श्रमिक कार्यरत छन् ।"
दुविधामा दाहाल,"(काठमाडौं)  माओवादी केन्द्रका अध्यक्ष पुष्पकमल दाहालले एक महिनाअघि करिब ३१ लाख पार्टी सदस्य बनाउने महत्त्वाकांक्षी योजना ल्याए । त्यहीअनुसार वडा कमिटीसम्म माओवादीले परिपत्र गर्यो । तर यति बेला योजनाअनुरूप संगठन सुदृढीकरणमा केन्द्रित हुनुपर्नेमा दाहाल कहिले गठबन्धन त कहिले पार्टी एकताका पक्षमा अभिव्यक्ति दिइरहेका छन् । संघमा माओवादी केन्द्र तेस्रो पार्टीको हैसियतमा छ । नेकपा एकतापूर्वको अवस्था पुगेपछि कतिपय नेताकार्यकर्ताले एमाले रोजेपछि माओवादीसामु आगामी निर्वाचनमा बलियो उपस्थिति देखाउने चुनौती छ । यसका लागि पार्टीलाई मजबुत बनाएर चुनावमा उतार्नेभन्दा पनि सत्ता गठबन्धनलाई चुनावसम्म कायमै गर्ने र पार्टी एकता गर्ने विकल्प दाहालले देखेका छन् । शनिबार सर्लाही पुगेर उनले जनता समाजवादी पार्टी (जसपा) सँग एकताको प्रस्ताव गरे । मलाई उपेन्द्र (यादव) जी र महिन्द्र (राय यादव) जीले कस्तो मान्छे हो, हाम्रो पार्टी कस्तो हो भनेर राम्रो चिन्नुहुन्छ । नडराइकन पार्टी एउटै बनाऔं । सिद्धियो, उनले भनेका थिए, म जनकपुर आउँछु । जनकपुरमा घोषणा गरौं । एउटा राम्रो सन्देश जान्छ । अर्को चुनावमा मधेसमा लहर आउँछ । हामी सरकार बनाउँछौं । तनाव किन लिनुपर्यो ? दाहालले साउन ३० को केन्द्रीय कमिटी बैठकमा आगामी निर्वाचनमा माओवादी प्रमुख शक्ति बन्ने आधार बन्दै गएको तर्क गरेका थिए । आगामी निर्वाचनसम्म माओवादी देशको प्रमुख शक्ति बन्ने सम्भावना छ । त्यहीअनुसार हामीले संगठन निर्माणमा सक्रियता देखाउनुपर्छ, उनले भनेका थिए । प्रतिनिधिसभा पुनःस्थापना, गठबन्धनको सरकारलगायत पछिल्ला राजनीतिक घटनाक्रमको नेतृत्व माओवादी केन्द्रले लिएको हुनाले आगामी निर्वाचनमा प्रमुख शक्ति बन्ने दाहालको दाबी थियो । सोहीअनुसार असोज पहिलो साता बसेको स्थायी कमिटी बैठकले संगठन सुदृढीकरणको अभियान सञ्चालन गरेर पुसमा हुने राष्ट्रिय सम्मेलनअघि ३० लाख ९४ हजार १ सय ६८ सदस्य र समर्थकलाई संगठित गर्ने निर्णय गरेको थियो ।सर्लाहीबाट जसपासँग पार्टी एकताको प्रस्ताव गरेका दाहालले त्यसअघि अर्थात् बिहीबार गृहजिल्ला चितवनमा आगामी निर्वाचनमा गठबन्धनमार्फत जाने बताएका थिए । जहाँ निरंकुश र प्रतिगामी प्रवृत्ति हावी हुन्छन्, जहाँ तिनीहरू (एमाले) अलि बलिया छन्, त्यस ठाउँमा हामीले कांग्रेससँग सिट एडजस्टमेन्ट गर्ने । बाँकी ठाउँमा प्रतिस्पर्धा गर्ने र वाम गठबन्धनलाई कायम राख्ने भन्ने केन्द्रीयस्तरमा समझदारी छ, दाहालले भने थिए । एमालेसँगको एकतालाई सर्वोच्च अदालतले तुहाइदिएपछि विघटन भइसकेको माओवादी ब्युँताउने चुनौती दाहालसामु छ । शान्ति प्रक्रियामा आइसकेपछि मतदातालाई आकर्षित गर्ने मुद्दा माओवादीसँग छैनन् । नेता तथा कार्यकर्ताको कार्यशैली भड्किलो बन्दै गएको छ । जसका कारण कार्यकर्ता विकर्षित हुँदै गएको दाहालको बुझाइ छ । त्यसैले उनले आगामी निर्वाचनमा गठबन्धन र विचार मिल्नेसँग पार्टी एकता चाहेका छन् । २०७४ को प्रतिनिधिसभा र प्रदेशसभा निर्वाचनमा एमालेसँग मोर्चा बनाएको माओवादीले स्थानीय निर्वाचनमा केही ठाउँमा कांग्रेससित सहकार्य गरेको थियो । निकट एक नेताका अनुसार दाहालका एकपछि अर्को अस्थिर अभिव्यक्तिले कार्यकर्तामा उत्साह थपेका छैन । केन्द्रीय कमिटी बैठकलगत्तै नेताहरूमा एक खालको ऊर्जा देखिन थालेको थियो । सबै आआफ्नो क्षेत्रमा संगठन निर्माणका काममा जुटेका थिए । तर, अध्यक्षले कहिले पार्टी विघटन त कहिले नेतृत्व हस्तान्तरण नगर्ने, कहिले गठबन्धनमार्फत आगामी निर्वाचनमा पहिलो शक्ति बन्ने जस्ता अभिव्यक्ति दिइरहनुभएको छ, ती नेताले भने, पहिला आफ्नो पार्टी बलियो बनाउनतिर पो लाग्ने हो त । उहाँको त्यता ध्यान कम देखिन्छ । सामाजिक सञ्जालमा पनि धेरै आलोचना हुन थालेको छ । त्यसले त कार्यकर्तालाई निराश बनाउन थालेको छ । दाहालले केन्द्रीय कमिटीमा पेस गरेको र बैठकले पारित गरेको कार्ययोजनामा आगामी स्थानीय तहको निर्वाचनमा पार्टीलाई विजयी गराउने र संघीय एवं प्रादेशिक निर्वाचनमार्फत देशको नेतृत्वदायी शक्तिका रूपमा स्थापित गर्ने गरी संगठनात्मक कार्य अगाडि बढाउने उल्लेख छ ।माओवादी केन्द्रका स्थायी कमिटी सदस्य गणेश साह भने दाहाल दुविधामा नरहेको र पार्टीको रणनीतिअर्न्तगत नै बोलेको दाबी गर्छन् । राजनीतिक प्रतिवेदन वा बैठकका छलफलमा पार्टीले आफ्नो संगठन पनि सुदृढ गर्नुपर्ने र चुनावमा खासगरी एमाले बलियो भएको ठाउँमा गठबन्धन गरेर परास्त गर्ने हाम्रो पार्टीको घोषित नीति नै छ । त्यसअनुसार नै अध्यक्ष बोल्नुभएको हो, उनले भने, जहाँ केपी ओली लड्छन्, प्रचण्ड, माधव नेपाल लड्छन्, यसपालि त कुरुक्षेत्र नै हुन्छ । सबैले एकअर्कालाई हराउनका लागि साम, दाम, दण्ड, भेद प्रयोग गर्छन् । त्यसकारण पार्टीको संगठन बलियो बनाउने काम पनि सँगसँगै अगाडि बढेको छ ।"
हत्या मुद्दा सैनिक अदालत पठाउने आदेश तत्काल कार्यान्वयन नगर्नू,"(काठमाडौं)  सैनिक जवानले गरेको हत्यासम्बन्धी मुद्दा सैनिक अदालतमा सुनुवाइ गर्न पठाउने चितवन जिल्ला अदालतको आदेश र त्यसलाई सदर गर्ने पाटन उच्च अदालतको हेटौंडा इजलासको आदेश कार्यान्वयन नगर्न सर्वोच्च अदालतले अन्तरिम आदेश दिएको छ । सैनिक जवानले गरेको हत्यासम्बन्धी मुद्दा जिल्ला अदालतले सुनुवाइ गर्नुपर्ने कानुनी व्यवस्था रहेकामा त्यसो नगरी सैनिक अदालतलाई स्थानान्तरण गरेको भन्दै महान्यायाधिवक्ता कार्यालयले सर्वोच्चमा रिट दर्ता गराएको थियो । त्यसमा आइतबार सुनुवाइ गर्दै प्रधानन्यायाधीश चोलेन्द्रशमशेर जबराको एकल इजलासले जिल्ला र उच्च अदालतका आदेशहरू यथास्थितिमा राख्न आदेश दिएको हो । नेपाली सेनाको द फेमस महिन्द्र दल गण शिवपुरीमा कार्यरत जवान गंगाराम ढकालले सोही गणका हुद्दा भरत गुरुङलाई गत साउन ७ मा चितवनको भरतपुर१७ मा गोली हानी हत्या गरेका थिए । त्यसमा प्रहरीले अनुसन्धान गरेर जिल्ला सरकारी वकिलको कार्यालयले चितवन जिल्ला अदालतमा हत्या मुद्दा चलाएको थियो । तर, भदौ १ मा थुनछेक आदेशका लागि सुनुवाइ गर्दै जिल्ला न्यायाधीश हेमन्त रावलले ढकाल र मुद्दासँग सम्बन्धित सक्कल फाइल कालीबहादुर गणमार्फत सैनिक अदालत पठाउन आदेश दिए । जिल्ला अदालतको यस्तो आदेश संविधान, सैनिक ऐन तथा सर्वोच्च अदालतका नजिरविपरीत भएको र ज्यान मुद्दा जिल्ला अदालतले नै सुनुवाइ गर्नुपर्ने दाबी गर्दै उच्च सरकारी वकिलको कार्यालय हेटौंडाले पाटन उच्च अदालतको हेटौंडा इजलासमा निवेदन दियो । भदौ १६ मा समरी जनरल सैनिक अदालतले हतारहतार ढकालको मुद्दामा फैसला गर्दै भविष्यमा सरकारी सेवामा अयोग्य हुने गरी २५ वर्ष कैद सजाय हुने फैसला गर्यो । त्यसपछि ढकाल हाल जेलमा छन् । उच्च अदालत पाटनको हेटौंडा इजलासका न्यायाधीशद्वय चण्डीराज ढकाल र निर्मला शाक्यले मुद्दाको फैसला भइसकेको भन्दै भदौ ३१ मा जिल्ला अदालतको आदेश बदर गर्न अस्वीकार गरे । अनुसन्धानका क्रममा र अदालतमा समेत ढकालले आफ्नो कसुर स्वीकार गरेका थिए । गुरुङको हत्या गर्न प्रयोग भएको हतियार सेनाको कालीबहादुर गण भरतपुरबाट तीन वर्ष पहिले चोरी भएको थियो । उक्त बन्दुक चोरी गरेको अभियोगमा समरी सैनिक जनरल अदालतले अमल्दार लवकुमार गुरुङ र सिपाही सरोज तामाङलाई जेल पठाएको थियो । हतियार ढकालले चोरी गरेको खुलेपछि उनीहरू दुवैलाई सैनिक विशेष अदालतले गत भदौमा सफाइ दिइसकेको छ । ढकालले गुरुङको कोठाबाट हस्ताक्षर भइसकेको चेक चोरी गरेर उनको बैंकबाट ९ लाख रुपैयाँ पनि झिकेका थिए । उक्त रकमबारे विवाद हुँदा ढकालले गुरुङको हत्या गरेको जनाइएको छ ।उच्च अदालतको यस्तो आदेश संविधान र कानुनविपरीत रहेको तर त्यसविरुद्ध नियमित पुनरावेदन गर्न नपाइने भएकाले अर्को विकल्पको अभावमा रिटमार्फत महान्यायाधिवक्ता कार्यालय सर्वोच्च अदालत गएको थियो । आइतबारको सुनुवाइमा नायब महान्यायाधिवक्ता टेकबहादुर घिमिरेले जिल्ला र उच्च अदालतका आदेशले एक जना नागरिक गैरकानुनी थुनामा बस्नुपरेको तर्क गरेका थिए । बहसका क्रममा उनले भने, जिल्ला र उच्च अदालतका आदेशले नेपाली नागरिकलाई अनधिकृत रूपमा थुनामा राख्न स्वीकृति दिएका छन् । सर्वोच्च अदालतले अन्तरिम आदेशमार्फत ती आदेशहरूको कार्यान्वयनमा रोक लगाएन भने त्यस्तो गैरकानुनी थुनालाई निरन्तरता दिएको मान्नुपर्ने हुन्छ । प्रधानन्यायाधीशको इजलासले त्यस्तो निरन्तरता दिने आदेश गर्न मिल्दैन ।त्यस्तै सहन्यायाधिवक्ता सञ्जीवराज रेग्मीले पक्राउ पुर्जी जारी गर्ने, म्याद थप गर्नेजस्ता आदेश दिएर जिल्ला अदालतले अनुसन्धानको क्षेत्राधिकार पहिले नै स्वीकार गरिसकेको उल्लेख गर्दै सुनुवाइको क्षेत्राधिकार अस्वीकार गर्न नमिल्ने बताए । मुद्दाका दुवै पक्षले अदालतको क्षेत्राधिकारमा प्रश्न नउठाएको अवस्थामा पनि जिल्ला अदालतले आफ्नो क्षेत्राधिकार सैनिक अदालतलाई सुम्पने आदेश गर्यो, प्राथमिक रूपमै त्रुटिपूर्ण त्यस्तो आदेश खारेज हुनुपर्छ, बहसका क्रममा उनले भने, हाम्रो कानुनले र सर्वोच्च अदालतका थुप्रै फैसलाले सैन्य प्रकृतिका अपराध मात्रै सैनिक अदालतबाट सुनुवाइ गर्ने व्यवस्था गरेका छन् । सैनिक कमान्ड र अनुशासनसँग सम्बन्धित अपराध मात्र सैन्य अपराध हुन् । तिनलाई मात्र सैनिक अदालतले सुनुवाइ गर्न मिल्ने हो ।अर्का सहन्यायाधिवक्ता लोकराज पराजुलीले २०४९ सालयता सर्वोच्च अदालतले सैनिक अदालतको क्षेत्राधिकार सीमित पार्ने गरी सात वटा फैसला गरिसकेको विवरण पेस गर्दै ढकालको हत्या मुद्दा जिल्ला अदालतबाटै सुनुवाइ हुने गरी आदेश गर्न माग गरेका थिए । त्यस्तै अर्का सहन्यायाधिवक्ता पुण्य पाठकले हत्या, यातना, बेपत्ता र बलात्कार मुद्दा सैनिक अदालतले हेर्न नमिल्ने व्यवस्था सैनिक ऐनमै रहेको भन्दै यो हत्या मुद्दा पनि सैनिक अदालतले हेर्न नहुने दाबी गरे । जिल्ला अदालतले गरेको गैरकानुनी निर्णयविरुद्ध हामी पाटन उच्च अदालतको हेटौंडा इजलास गयौं । तर, हेटौंडा इजलासले सैनिक अदालतले फैसला गरिसकेको भन्दै गलत भएको रहेछ भने पुनरावेदनबाट सुधार गर्न सकिन्छ भन्ने आशयको आदेश दियो, उनले भने, क्षेत्राधिकार भएको अदालतले गरेको फैसला त्रुटिपूर्ण भए पो पुनरावेदनबाट सुधार गर्ने हो । यो मुद्दामा त हामीले सैनिक अदालतको क्षेत्राधिकार नै छैन भन्दै छौं । त्यसमा पुनरावेदनको कुरै आउँदैन । प्रथम दृष्टिमै त्रुटिपूर्ण देखिने त्यस्ता आदेश खारेज होस् ।चार जना सरकारी वकिलको बहस सुनेपछि प्रधानन्यायाधीश जबराले अन्तरिम आदेशमार्फत जिल्ला र उच्च अदालतका आदेश कार्यान्वयनमा रोक लगाउँदै ती अदालतबाट लिखित जवाफ मगाउने आदेश गरेका छन् ।"
डेढ वर्षपछि लुम्बिनीमा विशिष्ट पाहुना,कपिलवस्तु (कास) बुद्ध जन्मस्थल लुम्बिनीमा डेढ वर्षपछि विशिष्ट पाहुनाको भीड लागेको छ । कोरोना संक्रमणका कारण लामो समय सुनसान यहाँ शनिबार र आइतबार स्वदेशी र विदेशी विशिष्ट पाहुना आएका हुन् । उनीहरू दुई दिन विभिन्न बुद्धस्थलमा प्रवर्द्धनात्मक कार्यक्रममा सहभागी भए । यस्ता पाहुनामा उच्च कूटनीतिज्ञदेखि स्पेनको काथेरेस सहरको एक्स्त्रेमादुरा प्रदेशकी सभामुखसम्म थिए ।राष्ट्रपति विद्यादेवी भण्डारी आइतबार दिउँसो लुम्बिनी आइन् । यहाँ नेपाली परम्परागत शैलीमा बनेको बज्रयान महाविहारमा रहेको नेपाल मण्डल द्वारको अवलोकन गरिन् । उक्त द्वार काठमाडौं महानगरपालिकाको सहयोगमा निर्माण गरिएको हो । दक्षिण एसियाली सहयोग संगठन (सार्क) का महासचिव एसला रुवान विराकोन शुक्रबारदेखि लुम्बिनीमै छन् । श्रीलंकाली नागरिक उनी धर्मपत्नी क्रिशान्तिसहित बौद्ध धर्मावलम्बीको महत्त्वपूर्ण पर्व कठिन दान दिन यहाँ आएका हुन् । नेपाल राजकीय विहारले सोमबार आयोजना गरेको कठिन दान कार्यक्रममा उनी प्रमुख अतिथि र दाता थिए । श्रीलंकाली राजदूत हिमाली अरुणातिलक पनि यहाँ आएर विभिन्न कार्यक्रममा सहभागी भइरहेकी छन् । उनी श्रीलंका राजदूतावासले लुम्बिनीस्थित श्रीलंका महाविहारमा आइतबार आयोजना गरेको कठिन दान कार्यक्रममा भाग लिन आएकी थिइन् । दुवै कूटनीतिज्ञ साँझबिहान मायादेवी मन्दिर पुग्दै पूजाआजा गर्दै फर्किने गरेका छन् ।स्पेनको एक्स्त्रेमादुरा प्रदेशको सभामुख ब्लान्टा मार्टिन डेलगाडा पनि लुम्बिनीमा छन् । उनी लुम्बिनी प्रदेशका चार नगरसँग भगिनी सम्बन्ध स्थापना गर्न यहाँ आएका हुन् ।त्यस्तै विश्व शान्तिका लागि लुम्बिनीमा पूजाआजा र लुम्बिनी गार्डेन फाउन्डेसनको पहलमा भैरहवाको गौतम बुद्ध अन्तर्राष्ट्रिय विमानस्थलमा जेड स्टोनको बुद्ध मूर्ति अनावरणमा आएका हुन् ।
एमालेमा यसरी चयन हुनेछन् केन्द्रीय सदस्य,"पदाधिकारी ः १५ खुला(अध्यक्ष, वरिष्ठ उपाध्यक्ष, महासचिव, उपमहासचिव ११ जना, उपाध्यक्ष ४ र सचिव ७ जना)केन्द्रीय सदस्य ः २१०खुला ः ९८ जना (खुला ६५ र महिला ३३)समावेशी ः ६६ जनाआदिवासी जनजाति २२ जना (१५ खुला र ७ महिला)मधेसी १६ (११ खुला र ५ महिला)थारु६ (४ खुला र २ महिला)दलित१० (७ खुला र ३ महिला)मुस्लिम४ (३ खुला र १ महिला)श्रमिक ५ (३ खुला र २ महिला)पिछडिएको क्षेत्र ३ (२ खुला र १ महिला)भूगोल ः ४६ जनाप्रत्येक प्रदेशबाट ६ जना (४ खुला र २ महिला)सम्पर्क मञ्च २ (१ खुला र १ महिला)उपत्यका २ (१ खुला र १ महिला)"
जनगणनामा समेटिएलान् छुटेका जनजाति ?,"(काठमाडौं)  आदिवासी जनजाति उत्थान राष्ट्रिय प्रतिष्ठान ऐन २०५८ ले ५९ थरी आदिवासी जनजाति सूचीकृत गरेको छ तर राष्ट्रिय जनगणनामा ती सबैको तथ्यांक लिने गरिएको छैन ।२०६८ सालको ११ औं जनगणनामा मुगाली, फ्री, छैरोतन, बारगाउँले, सुरेल, बनकरिया, लार्के, मार्फाली थकाली, सियार, ताङ्बे, थुदाम र तीनगाउँले थकालीको तथ्यांक छुटेको थियो । बरु सूचीकृत जनजातिभित्रकै उपसमूहलाई छुट्टै जातिका रूपमा तथ्यांकमा समेटिएको थियो । जसमा राई जातिभित्रको भाषिक समुदायका रूपमा परिचित कुलुङ, नाछिरिङ, याम्फु, चाम्लिङ, बान्तवा, आठपहरिया, थुलुङ, मेवाहाङ बाला, बाहिङ, साम्पाङ, खालिङ, लोहरूङ छन् । त्यसैगरी अन्य समुदायअन्तर्गत घले, मुन्डा, खवास, बोटे जातिका रूपमा उल्लेख गरिएको थियो । बेग्लै जातिका रूपमा उल्लेख गरे पनि ऐनले भने तिनलाई बेग्लै जातिका रूपमा चिन्दैन । जनजाति महासंघ र जनजातिका अगुवाहरूले हाल जारी १२ औं जनगणनामा पनि यसअघिकै गल्ती दोहोरिने हो भन्नेमा चिन्ता र चासो प्रकट गरेका छन् । देशभित्रको जातजाति, भाषाभाषी, धार्मिक समुदायको तथ्यांक लिएर सार्वजनिक गर्ने काम पहिलो पटक नवौं राष्ट्रिय जनगणना२०४८ देखि सुरु भएको हो । २०४८ मा ६३, २०५८ मा १ सय १ र २०६८ को ११ औं जनगणनामा १ सय २५ जातजातिको गणना गरिएको थियो । केन्द्रीय तथ्यांक विभागले प्रतिष्ठान ऐनअनुसार सूचीकृत जाति छुटाउने तर तिनैभित्रका उपसमूहलाई चाहिँ जाति बनाउने काम गरेको छ, नेपाल आदिवासी जनजाति महासंघका उपाध्यक्ष गोविन्द छन्त्यालले भने, आधिकारिक तथ्यांक लिने निकायले सरकारी ऐनलाई बेवास्ता गर्न मिल्दैन । खण्डीकृत तथ्यांक भनेको जाति टुक्र्याउने होइन । महासंघले विगतमा भएका त्रुटि सच्याउन विभागको ध्यानाकर्षण गराएको उनले बताए ।केन्द्रीय तथ्यांक विभागका निर्देशक तथा प्रवक्ता ढुण्डिराज लामिछानेले जनगणनामा जातजातिको विवरण नछुट्नेतर्फ सबैले ध्यान दिएको खण्डमा पहिलेको अवस्था नआउने बताए । केन्द्रीय तथ्यांक विभाग जातजाति सूचीकृत गर्ने निकाय होइन, उनले भने, यसअघि पनि फिल्डमा खटिएका गणकलाई जे टिपाएका थिए, त्यसैलाई उल्लेख गरिएको हो । उनका अनुसार पछिल्लो जनगणनामा झन्डै पन्ध्र सय जातजाति देखिएका थिए भने त्यसलाई विज्ञ टोलीले १ सय २५ जातिजति निर्क्योल गरेको थियो ।जनगणनाको पहिलो चरण घर तथा घरपरिवार सूचीकरण असोज १८ गते सकिएको छ । मूल जनगणना यही कात्तिक २५ बाट मंसिर ९ भित्र देशभरि एकसाथ हुनेछ । विभागका प्रवक्ता लामिछानेका अनुसार जनगणनामा हरेक परिवारले आफ्नो पारिवारिक विवरण, जातजाति, धर्म, मातृभाषाजस्ता विवरण यकिन ढंगले टिपाउनुपर्नेछ । स्थलगत रूपमा टिपिएका अथवा टिपाइएका विवरणलाई नै लगत प्रशोधन गर्ने हो, उनले भने, यसतर्फ सबै समुदाय, व्यक्ति, तहतप्का, सामाजिक संघसंस्थाले सचेत भएर विवरण टिपाइदिन विभागले प्रत्येक घरमा अपिलपत्रसमेत पठाइसकेको छ ।यो पटकको जनगणनामा सम्पन्न भएपछि विज्ञ, सरोकार राख्ने निकायहरूको सहभागितामा जात, जाति, भाषा, धर्मका विषयमा यकिन गरिने निर्देशक लामिछानेले जनाएका छन् । जसमा भाषा आयोग, आदिवासी जनजाति आयोग, राष्ट्रिय समावेशी आयोग, मुस्लिम आयोग, राष्ट्रिय महिला आयोग, मधेसी आयोग, थारू आयोगलगायत निकायको प्रतिनिधित्व रहने छ । सियार समाज कल्याण केन्द्रका अध्यक्ष निमा लामा सियारले आफूहरू ऐनमा सूचीकृत आदिवासीअन्तर्गत रहे पनि अघिल्लो जनगणनाको तथ्यांकमा छुटेको भन्दै असन्तुष्ट व्यक्त गरे । सियार सूचीकृत आदिवासी हौं तर जनगणनामा हाम्रो तथ्यांक नहुँदा राजनीतिक समावेशीकरणमा हाम्रो समुदाय कोही पनि परेन, सियारले भने, त्यसैले अब हुने जनगणनामा हामी छुट्नु हुन्न भनेर समुदायमा सचेतना कार्यक्रम चलाएका छौं । उक्त समुदाय गोरखा जिल्लाको उत्तरी भेग चुम नुब्री गाउँपालिका वडा नं ६ र ७ मा रहेको उनले जनाए ।सरकारी तथ्यांकअनुसार मुलुकमा १ सय २३ भाषा छन् । भाषा आयोगले गरेको पछिल्लो अध्ययनले थप ८ वटा भाषा पत्ता लागेको छ । थपिएका भाषामा राना थारू, नार फु, चुम (स्यार), पोइके, सेराके (सेके), मारेकयाक्खा, नावा शेर्पा छन् । आसन्न जनगणनामा ती भाषा टिपोट गरिएमा भाषाको संख्या १ सय ३१ पुग्नेछ । जनसंख्याविद् योगेन्द्र गुरुङले आगामी जनगणनाको प्रशोधन कार्य र प्रतिवेदनमा थोरैभन्दा थोरै जनसंख्या भएका जातजातिको विवरण प्रकाशित गर्न उचित हुने बताए । जनगणनाको नतिजाले एक जनामात्रै किन नहोस्, छुट्टै राखिनुपर्छ, उनले भने, रिपोर्टिङ भएर आएका हरेक भाषा र जातिजाति उल्लेख गर्न केन्द्रीय तथ्यांक विभागले कन्जुस्याइँ गर्नुहुन्न । गुरुङका अनुसार यसअघि थोरै संख्यामा देखिएका जातजाति, भाषीलाई अन्य मा राख्ने गरिएको थियो ।"
ताप्लेजुङका चार उडान कटौती,"ताप्लेजुङ (कास) नेपाल एयरलाइन्सले काठमाडौंताप्लेजुङ उडानमा कटौती गरेको छ । सातामा चार दिन नियमित र यात्रु भए एक दिन चार्टर गरी पाँच उडान राखेको सुकेटार विमानस्थलमा सातामा एक दिन बुधबार मात्रै राखिएको हो । यसअघि सोमबार, बुधबार, शुक्रबार र शनिबार गरी चार उडान थियो, निगमका ताप्लेजुङ इञ्चार्ज लोकेन्द्र लिम्बूले भने, अब बुधबार एक दिन मात्रै हुन्छ । केन्द्रबाटै त्यहीअनुसारको निर्देशन भएकाले त्यसरी नै टिकट काट्न थालेको उनले बताए । यसअघिको तथ्यांक अनुसार पूर्वमा ताप्लेजुङ र भोजपुर तथा पश्चिममा दाङको उडानमा अधिक यात्रु हुने गरेका थिए । ताप्लेजुङबाट ९५ प्रतिशत यात्रु भरिने गरेको लिम्बूले बताए । म ताप्लेजुङ आएको एक वर्ष भयो, उनले भने, हरेक उडान यात्रुले भरिएको छ । १९ सिटको जहाजमा काठमाडौंबाट १२ जना आउने र ताप्लेजुङबाट १४ जना जान्थे । इन्धनका कारण पुरै यात्रु चढाउन नमिल्ने तर बच्चा धेरै भए १४ र १६ जनासम्म उडाउन मिल्ने एयरलाइन्सका कर्मचारीले बताए । एक उडानमा ताप्लेजुङबाट फर्कंदा मात्रै १ लाख ३ हजार रुपैयाँ आम्दानी गर्थ्यो । प्रतिव्यक्ति ७ हजार ३ सय ७० रुपैयाँ भाडा छ । ताप्लेजुङबाट गाडीमा झापाको बिर्तामोड पुग्न कम्तीमा आठ घण्टा र काठमाडौं पुग्न दुई दिन लाग्ने भएकाले बिरामी, वृद्धवृद्धालाई जहाज चल्दा राहत भएको थियो । सुकेटार विमानस्थलवाट काठमाडौं जहाजमा एक घण्टामा पुगिन्छ । उडान कटौतीले यात्रुलाई समस्या हुने व्यवसायी सुरेश सिंघक बताउँछन् । प्रदेश राजधानी विराटनगरताप्लेजुङ उडानको समेत माग भइरहेको बेला भएको उडान पनि कटौतीले समस्या हुने भएकाले सरकारसँग पहिलाकै उडान कायम गर्न माग गर्ने र नभए आन्दोलन गर्ने उनले बताएका छन् । एयरलाइन्सबाहेक ताप्लेजुङमा सीता एयरले बेलाबेला उडान गर्ने गरेको छ ।"
"धान बालीमा जोखिम बढी, बिमा कम","अब यो अवस्थासम्मलाई लक्ष्य गरी बिमा योजना ल्याउनुपर्ने उनको सुझाव छ । कृषि बिमाको शुल्क (प्रिमियम) मा सरकारले ८० प्रतिशत अनुदान दिन्छ । मानौं, कुनै किसानले आफूले पालेका पशु वा खेती गरिरहेको बालीको बिमा गर्न चाहे १ लाख रुपैयाँ बिमा शुल्क तोकिएको छ । तर किसानले २० हजार रुपैयाँ मात्रै तिरे पुग्छ । बाँकी ८० हजार रुपैयाँ सरकारबाट अनुदान पाइन्छ । कृषि उपजको बिमा गर्न प्रोत्साहन गर्ने उद्देश्यले सरकारले उक्त कार्यक्रम गत असोज ७ देखि लागू गरेको हो ।सरकारले २०७० देखि कृषि बिमा शुल्कमा अनुदान दिन थालेको हो । सुरुमा कुल बिमा शुल्कको ५० प्रतिशत मात्रै अनुदान दिने व्यवस्था थियो । पछि त्यसलाई बढाएर ७५ प्रतिशत पुर्याइयो । २ वर्षअघि केपी शर्मा ओली नेतृत्वको सरकारले यस्तो अनुदान घटाएर ५० प्रतिशतमा झारेको थियो । प्रतिस्थापन विधेयकमार्फत अहिलेको सरकारले कृषि बिमामा अनुदानको सीमा बढाएर ८० प्रतिशत पुर्याएको छ ।आर्थिक वर्ष २०७६७७ मा १७ प्रतिशतले बढेको कृषि बिमा गत आर्थिक वर्ष २०७७७८ मा ६१ प्रतिशत बढेको छ । सरकारबाट आउने अनुदान समयमौ प्राप्त नहुँदा भने समस्या हुने गरेको बिमा कम्पनीहरूको गुनासो छ । जसअनुसार गत आवमा पनि सरकारले दिनुपर्ने कुल अनुदानमध्ये ८१ करोड रुपैयाँ भुक्तानी गर्न बाँकी छ । सरकारले कृषि बिमामा ७ करोड ८२ लाख र पशुपन्छी बिमामा ७३ करोड १७ लाख रुपैयाँ भुक्तानी गर्न बाँकी रहेको बिमा समितिले जनाएको छ । धानलगायत कृषि उपजको बिमा गर्ने प्रक्रिया सजिलो छ । किसानले पायक पर्ने बिमा कम्पनीमा गएर सिधै धानलगायत अनाजको बिमा गर्न सक्छन् । बिमा गर्दा सुरुमा कम्पनीले प्रदान गर्ने तयारी अवस्थामा रहेको फाराम भर्नुपर्छ । आफूले केको कति परिमाणमा बिमा चाहेको हो ? बिमांक (बिमा रकम) कति हो ? सबै विवरण खुलाउनुर्छ । त्यसपछि आफूले बिमा गर्ने सामग्रीको बिमांक र बिमा शुल्क (प्रिमियम) तोकिन्छ । यसरी तोकिएको प्रिमियमको २० प्रतिशत मात्र किसानले कम्पनीलाई भुक्तानी गर्नुपर्छ । बाँकी ८० प्रतिशत सरकारबाट अनुदान पाइन्छ ।"
चाडपर्वलाई खर्च जुटाउन बजारमा हरियै जुनार,"(सिन्धुली)  चाडपर्वमा हुने खर्च धान्न किसानले सिजनअघि नै हरियो जुनार बिक्री गर्न थालेका छन् । तिहार, छठलगायतका चाडपर्व धान्न उनीहरूले हरियो जुनार बेचेका हुन् । घर वरिपरि बारीमा पाँचसात बोट जुनार हुनेले चाडपर्वलाई लक्ष्य गरी खर्च जुटाउन सिजनअघि हरियो जुनार बजारमा पुर्याई बिक्री गरिरहेका हुन् । पहेंलपुर भएर दाना परिपक्व भएपछि बजारमा लैजानुपर्ने जुनार हरियोमै बेच्दा व्यावसायिक असर पर्ने गुनासोसमेत छ । खर्च जुटाउन अन्य आम्दानीका स्रोत नभएपछि हरियो जुनार बेच्नुपरेको किसान बताउँछन् । चाडपर्व सबैलाई आउने र रमाइलो गर्न खर्च चाहिने भएकाले हरियो जुनार बेच्नुपरेको कमलामाई नगरपालिका३ जलकन्याका किसान उत्तर श्रेष्ठ बताउँछन् । जुनार हरियोमै बोटबाट टिप्दा अर्को वर्ष फल्ने ग्यारेन्टी हुन्छ, उनले भने, सिजनभन्दा पहिले बजारमा पुर्याउन सके भाउ पनि राम्रो पाइन्छ ।सदरमुकाम सिन्धुलीमाढी, बीपी राजमार्ग छेउका खनियाखर्क, सोलाभन्ज्याङलगायतका बजारमा हरियो जुनार बिक्री भइरहेको छ । बीपी राजमार्ग हुँदै यात्रा गर्ने यात्रुलाई लक्ष्य गरी किसानले सिजनअघि नै काँचो जुनार बिक्री गर्न बजार ल्याएको कमलामाई नगरपालिका४ का नीलहरि दाहालको भनाइ छ । जुनारको मुख्य सिजन मंसिर दोस्रो सातादेखि सुरु हुन्छ । यतिखेर सिजनपहिले नै हरियै काँचो जुनार व्यापारीले बजारमा ल्याएका छन्, उनले भने । नपाकेको जुनारको स्वाद अमिलो हुने र गुणस्तरीय पनि नहुने कृषि प्राविधिक जहानबहादुर कार्की बताउँछन् । साना जुनार किसानले खर्च जुटाउन गुणस्तरको पर्वाह नगरी बेच्दा व्यावसायिक खेती गर्नेहरूलाई मार पर्छ, उनले भने, हरियो जुनार खानेभन्दा पनि देखाउन मात्र काम लाग्छ । यसले बजारको पहिचानमा ह्रास आउँछ । व्यावसायिक जुनार खेती गर्ने गोलन्जोर गाउँपालिका४ तीनकन्याका किसान लोकबहादुर आलेमगर पनि काँचो बिक्री गर्दा सिजनमा पाकेको जुनारलाई समस्या पर्ने बताउँछन् । व्यावसायिक जुनार खेतीले घर खर्च चलाउन र छोराछोरीको पठनपाठनमा समेत सहयोग पुगेको किसानको भनाइ छ । गत आर्थिक वर्षमा जिल्लामा १३९० हेक्टर क्षेत्रफलमा जुनार खेती भएकोमा ७३५ हेक्टर उत्पादनशील बगैंचाबाट ९ हजार ४ सय ४५ टन जुनार उत्पादन भएको थियो । यसबाट किसानले ४० करोड रुपैयाँ हाराहारीमा आम्दानी गरेका थिए ।"
सुक्खा बन्दरगाह र आईसीपीमा ५३ जग्गाधनीलाई डेढ अर्ब मुआब्जा,"(पर्सा)  वीरगन्जस्थित सिर्सिया सुक्खा बन्दरगाह र एकीकृत सुरक्षा जाँच चौकी (आईसीपी) बीचको जग्गाका ५३ जग्गाधनीले १ अर्ब ५० करोड रुपैयाँ मुआब्जा बुझेका छन् । हालसम्म ७२ कित्ता जग्गाका ५३ जग्गाधनीले करिब १७ बिघा जग्गाको मुआब्जा लिइसकेको सुक्खा बन्दरगाह भन्सार कार्यालयका प्रमुख लालबहादुर खत्रीले जानकारी दिए । अर्थ मन्त्रालयबाट निकासा भएर आएको मुआब्जा रकममध्ये पहिलो चरणमा स्थानीय किसानले १ अर्ब ५० करोड रुपैयाँ मुआब्जा बुझेका हुन्, उनले भने, अब बाँकी करिब ३ सय किसानले झन्डै ४ अर्ब रुपैयाँ मुआब्जा लिन बाँकी छ । अर्थ मन्त्रालयमा फाइल पुगेको छ । रकम निकासा भएर आएपछि वितरण हुन्छ । जिल्ला प्रशासन कार्यालयमार्फत स्थानीयले मुआब्जा लिइरहेका छन् । वीरगन्ज महानगरपालिका२५ मा पर्ने सिर्सिया सुक्खा बन्दरगाह र एकीकृत सुरक्षा जाँचचौकीबीचको जग्गा अधिग्रहण प्रक्रिया सरकारले करिब ५ वर्षअघि सुरु गरेको हो । सरकारको २०७३ पुस १७ को निर्णयपछि जग्गा अधिग्रहण प्रक्रिया अघि बढेको हो । गत वर्ष कात्तिक २७ मा बसेको मन्त्रिपरिषद् बैठकले सिर्सिया खल्वाटोलावासीलाई मुआब्जा बाँड्ने निर्णय पनि गरेको थियो । सुक्खा बन्दरगाह र आईसीपीबीच २ सय ९७ धनीको करिब १ हजार ४ सय कित्ता जग्गा छ । सरकारले निर्धारण गरेको मापदण्ड अनुसार यहाँ मुआब्जा रकम सबैभन्दा बढी प्रतिकट्ठा ६७ लाख ७० हजार र सबैभन्दा कम प्रतिकठ्ठा २४ लाख ६० हजार रुपैयाँ तोकिएको छ । ५ वर्षअघि स्थानीयको ६२ बिघा जग्गा अधिग्रहणका लागि भन्दै रोक्का गरिएको थियो । सिर्सिया सुक्खा बन्दरगाह केही वर्षयता साँघुरो भएको छ । आईसीपीसमेत सञ्चालनमा आएपछि दुवै भन्सारबाट गरी यस क्षेत्रमा हाल दैनिक करिब १ हजार ५ सय मालवाहक सवारीसाधनको आवागमन हुन्छ ।"
दीपावली तथा छठमा प्रयोग,हुने माटाका भाँडा बिक्री गर्न वीरगन्जको घण्टाघरमा बसेका कुमालेहरू । तस्बिर ः शंकर आचार्यकान्तिपुर
धरानको कृषि उपज बजार लगातार आठौं पटक पुरस्कृत,"सुनसरी (कास) किसान र कृषिजन्य उत्पादनको बजारीकरण गर्ने व्यापारी व्यवसायीको हितमा सञ्चालित कृषि उपज बजारहरूलाई प्रोत्साहन गर्न सरकारले दिने उत्कृष्ट राष्ट्रिय पुरस्कार यस पटक पनि धरानको कृषि उपज बजारले पाएको छ । धरानले पाएको यो लगातार आठौं पटक हो ।४१ औं विश्व खाद्य दिवसको अवसरमा कृषि तथा पशुपन्छी विकास मन्त्रालयअन्तर्गत कृषि विभागले मुलुकभरका सानाठूला अढाई दर्जन कृषि उपज बजारको मूल्यांकन गर्दा धरानको कृषि उपज बजार उत्कृष्ट घोषित भएको हो । उत्कृष्ट बजार घोषित हुनेलाई सरकारले बर्सेनि कृषिजन्य प्रविधि र भौतिक पूर्वाधार विकासमा आर्थिक सहयोग गर्नमा पहिलो प्राथमिकतामा राख्दै आएको छ । कृषिजन्य उत्पादनको बजारीकरणका लागि किसान र व्यापारीको व्यवस्थापन गर्दा राम्रो परिणाम भएकाले पुरस्कार पाएका हौं, बजार व्यवस्थापन समितिका व्यवस्थापक लक्ष्मण भट्टराईले भने । पूर्वी पहाडी क्षेत्र र तराईका जिल्लाका किसानले उत्पादन गरेका कृषिजन्य वस्तु संकलन गर्ने, व्यापार व्यवसाय गर्ने र सम्भव भएसम्म भारत र अन्य मुलुकमा निर्यात गर्ने उद्देश्यले २०५२ सालमा एसियाली विकास बैंकको आर्थिक सहयोगमा धरानको कृषि बजार स्थापना भएको हो ।"
टीभीएस रेडर मोटरसाइकलको बुकिङ खुल्यो,"काठमाडौं (कास) शंकर ग्रुपअन्तर्गतको जगदम्बा मोटर्स प्रालिले टीभीएसको रेडर सार्वजनिक गरेको छ । सार्वजनिक नयाँ स्पोर्टी मोटरसाइकलमा एलसीडी डिजिटल स्पिडोमिटर, थ्रीभी आईटच स्टार्ट, एनिमलिस्टिक एलईडी हेड ल्याम्प र यो श्रेणीमै पहिलो पटक अन्डर सिट स्टोरेज सुविधा पनि छ । जगदम्बा मोटर्सले आइतबारबाटै नयाँ रेडरका लागि बुकिङ खुला गरिएको जनाएको छ । मोटरसाइकल सार्वजनिक कार्यक्रममा टीभीएस मोटर कम्पनीका इन्टरनेसनल बिजनेस अध्यक्ष आर डिलिपले भने, हामीले निरन्तर रूपमा श्रेणीकै उत्कृष्ट फिचर्स तथा प्रविधि सुसज्जित उत्पादन ल्याउँदै आएका छौं । नयाँ पुस्ताका प्रयोगकर्तामाझ नयाँ सौगातका रूपमा १ सय २५ सीसी क्षमताको रेडर सार्वजनिक गरेका हौं । टीभीएस रेडरमा १२४८ सीसी एयर तथा आयल कुल्ड अत्याधुनिक थ्रीभी इन्जिन छ । यसले ६ हजार ५ सय आरपीएममा ११५ एनएम टर्क र ८ हजार आरपीएममा १२९ पीएस अधिकतम शक्ति उत्सर्जन गर्ने क्षमता राख्ने कम्पनीले जनाएको छ । यो मोटरसाइकलले श्रेणीमै उत्कृष्ट ० देखि ६० किलोमिटर प्रतिघण्टाको एक्सिलेरेसन ५७ सेकेन्डमा प्राप्त गर्ने क्षमता राख्ने कम्पनीको दाबी छ ।"
एनआईसी एसिया र ट्रान्सक्यासबीच रेमिट्यान्स सम्झौता,"काठमाडौं (कास) विभिन्न मुलुकबाट नेपालका जुनसुकै स्थानमा रेमिट्यान्स रकम तुरुन्त पठाउन सकिने गरी एनआईसी एसिया बैंक र ट्रान्सक्यास इन्टरनेसनल (आइपे) बीच सम्झौता भएको छ । बैंकका प्रमुख कार्यकारी अधिकृत रोशनकुमार न्यौपाने र ट्रान्सक्यासका क्षेत्रीय निर्देशक आकृति लामिछानेले सम्झौतापत्रमा हस्ताक्षर गरे । मलेसिया, जापान, हङकङ, सिंगापुर, न्युजिल्यान्ड, अस्ट्रेलिया, दक्षिण कोरिया, अमेरिका, बेलायत र मध्यपूर्व (गल्फ) का विभिन्न देशमा बस्दै आएका नेपालीले अब आइपेका एजेन्ट, मोबाइल एप तथा वेबसाइटमार्फत एनआईसी एसिया बैंक तथा अन्य कुनै बैंक खातामा तुरुन्त रेमिट्यान्स रकम पठाउन सक्नेछन् । मुलुकभर बैंकका ३५६ शाखा कार्यालय, ४७३ एटीएम, ७० विस्तारित काउन्टर एवं ८१ वटा शाखारहित बैंकिङ सेवा सञ्चालनमा छन् ।"
चौतारामा राष्ट्रिय वाणिज्य बैंकको शाखा,"काठमाडौं (कास) राष्ट्रिय वाणिज्य बैंकले सिन्धुपाल्चोकको सदरमुकाम चौतारास्थित साँगाचोकगढीमा शाखा कार्यालय सञ्चालनमा ल्याएको छ । सभामुख अग्निप्रसाद सापकोटाले शनिबार ताम्रपत्र अनावरण गरी बैंकको चौतारा शाखा कार्यालय एवं एटीएम सेवाको उद्घाटन गरे । उक्त अवसरमा सापकोटाले राष्ट्रिय वाणिज्य बैंकमा बैंकिङ कारोबार गर्दार् विश्वसनीय, सस्तो र सहज भएकाले यसैबाट कारोबार गर्न आग्रह गरे । नागरिकलाई आधुनिक बैंकिङ सेवा प्रवाह गर्दै सरकारी नीति तथा कार्यक्रमलाई सघाउ पुग्ने गरी बैंकले काम गरिरहेको बैंकका प्रमुख कार्यकारी अधिकृत किरणकुमार श्रेष्ठले बताए । देशभर बैंकका २५५ शाखा कार्यालय, २१८ एटीएम र ९८ वटा शाखारहित बैंकिङ सेवा सञ्चालनमा छन् ।"
बगर हेरेर टोलाउँछन् छान्नाका बासिन्दा,"(खप्तडछान्ना, बझाङ)  गत कात्तिक २ को दिउँसो । झमझम पानी परिरहेको थियो । दुई दिनदेखिको अविरल झरीले घरभन्दा करिब १ किलोमिटर जति परको जडारी गाडमा जलस्तर बढ्दै थियो । खप्तडछान्ना गाउँपालिका१ खातीगाउँका रिने खातीलाई खोला छेउको गोठमा रहेका गाईबस्तु बगाउन सक्छ भन्ने लाग्यो । साँझपख घरका सबै गएर गाईबस्तु आफू बस्ने घरमा ल्याए । पिलरसहितको ढलानवाला पक्की घर थियो । खोलाबाट निकै टाढा र अग्लो ठाउँमा । गाईबस्तु घरमा ल्याएपछि हामी ढुक्कले सुतेका थियौं । बिहान साढे ४ बजेतिर एक्कासि खोला सुसाउन छोड्यो, ५५ वर्षीय रिनेले भने, एकछिनअघि गडगडाउँदै बगिरहेको गाड (खोला) एक्कासि कसरी सुसाउन बन्द भयो भनेर हेर्न बाहिर गए । खोलामा त पानी नै थिएन । यो दृश्य देखेर खोला थुनिएको अनुमान गरेका रिनेले चिच्याउँदै सबैलाई भाग्न भने । आफू पनि हुर्रिएर घरतर्फ दौडिए । दैलोमा टेक्न पाएका थिएनन्, माथिबाट बाढी आउँदै गरेको देखियो । घरका ठूला मान्छे भागिसकेका थिए । ओछ्यानमै सुतिरहेको सानो नाति टिपेर घरबाहिर केही मिटर पर के पुगेका थिए । एकै झड्कामा उनको दुईतले पक्की घर बाढीले निल्यो ।उनले सुरक्षित ठानेको घरमा ल्याएका पशुबस्तु मात्रै होइन । शरीरमा लगाएको लुगाबाहेक घरभित्रको धनमाल केही बचाउन पाएनन् । हामी यही ठाउँमा बसेको धेरै पुस्ता भइसक्यो । यो खोलाले यहाँसम्म बगाउला भनेर कसैले सोचेको थिएन । हेर्दाहेर्दै सुकुम्बासी बनायो, उनले भने । अहिले उनको परिवार आफन्तको गोठमा बसेको छ । रिनेको घर बगाएलगत्तै उनको घरभन्दा केही पर रहेका स्वास्थ्य सेवा केन्द्रको भवन र चारवटा पसलको नामोनिसान मेटाउँदै खोलो खाती गाउँको बस्तीमा पस्यो । गाउँको सुरुमा रहेको जगदम्बा निम्न माविका सबै भवन र नजिकै रहेका चारवटा घर पनि बगाएपछि पूर्व फर्किएको जडारीगाडले साविक पौवागढी गाविसका बासिन्दालाई १२ वर्षदेखि उज्यालो दिइरहेको जडारीगाड लघु जलविद्युत्को पावरहाउस र नहर पनि बगायो । यतिन्जेल खातीगाउँका ६० परिवारको सबै खेत बगरमा परिणत भइसकेको थियो ।जडारी गाडको बाह्रमासे कुलो लाग्ने ज्युलो (धनहर फाँट) मा यो वर्ष अघिल्ला वर्षहरूभन्दा धान लहलह थियो । यहाँका केही किसानले धान दसैं अगाडि भित्र्याइसकेको भए पनि धेरैलाई चाडको चटारोले छोपेको थियो । धान र पराल खेतमै थियो । धान भित्र्याएर गहुँ छर्ने भन्दै बसेका गाउँले अब खेत नै बगाएपछि स्तब्ध छन् । सुरेन्द्र खातीले भने, बाढीले हाम्रो माटो राखेन ।खप्तडछान्ना१ मा मात्रै बेमौसमी वर्षापछि आएको बाढीपहिरोमा परेर १८ घर, १२ पसल र एउटा कृषिफार्म तथा चारवटा गोठ पूर्णरूपमा क्षति भएको छ भने ३ सय रोपनीभन्दा बढी जग्गा बगरमा परिणत भएको छ । कात्तिक पहिलो साता आएको विपद्मा परेर जिल्लामै सबैभन्दा बढी क्षति भोगेको खप्तडछान्ना१ मात्रै नभएर सबै वडाको अवस्था यस्तै छ । यस गाउँपालिकामा कात्तिक २ र ३ को बाढीपहिरोमा परेर दुई जोडी दम्पतीसहित ६ जनाले ज्यान गुमाएका छन् भने ३ महिलासहित ९ घाइते छन । ७६ घर क्षतिग्रस्त भएका छन् । गाउँपालिकाका अनुसार २३ वटा पसल, ५ वटा कृषिफर्म, सयौंको संख्यामा पाल्तु पशुपक्षी र १० वटा पशुबस्तुसहित घरगोठ बगाएका छन । १० वटाभन्दा बढी गाउँका १ सय ५३ भन्दा बढी घर जोखिममा परेका कारण ७ सयभन्दा बढी मानिसहरू विस्थापनमा परेका छन् । १ हजार ७ सय रोपनीभन्दा बढी जग्गा बगाएको खप्तडछान्ना गाउँपालिकाका सूचना अधिकारी ऐन रोकायाले बताए । बाढी पहिरोले तहसनहस पारेको कात्तिक ४ मा प्रधानमन्त्री शेरबहादुर देउवाले हेलिकप्टरबाट हवाई निरीक्षण गरेका थिए भने त्यसको भेलिपल्ट सुदूरपश्चिमका मुख्यमन्त्री त्रिलोचन भट्ट र सभामुख अर्जुन थापालयायतको टोली केही राहत ल्याएर खप्तडछान्ना पुगेका थिए । विस्थापित परिवारले भने राहत नपाएको गुनासो गरिरहेका छन् । हामी पाल हालेर बसिरहेका छौं, खप्तडछान्ना२ का लोकेन्द्र थापाले भने, अहिले राहत पाउनु त परै जाओस् पालिकाले मेरो घर भत्किएको मुचुल्कासमेत गरिदिएको छैन । बाढीपहिरोले सडक, विद्युत्, खानेपानीलगायत अधिकांश संरचना पनि कामै नलाग्ने गरी बिग्रिएका छन् । सेती लोकमार्गको छान्नादेखि तमैलसम्मको २५ किलोमिटर र खप्तड पर्यटकीय सडकको १९ किलोमिटर सडक खण्ड क्षतिग्रस्त भएको छ ।"
"५ अफगान निष्कासित, ६ हिरासतमै","(काठमाडौं)  विद्रोही समूह तालिवानले सत्ताकब्जा गरेपछि भारतको बाटो हुँदै गैरकानुनी रूपमा नेपाल भित्रिएका पाँच अफगान नागरिकलाई अध्यागमन विभागले निष्कासन गरेको छ ।निष्कासनसँगै उनीहरू श्रीलंकाको राजधानी कोलम्बो हुँदै दक्षिण अमेरिकी मुलुक मेक्सिको प्रस्थान गरेका छन् । उनीहरू आइतबार साँझ श्रीलंकन एयरबाट कोलम्बो हुँदै त्यसतर्फ उडेका हुन् । उनीहरू एकै परिवारका हुन् । गृह मन्त्रालय स्रोतका अनुसार विभागले ४१ वर्षीय मोहम्मद जामराई स्तानिकजाई, उनकी पत्नी ३८ वर्षीया नाजिफा, छोरीहरू १७ वर्षीया मिसबाह जैनाव र १२ वर्षीया नुरुल हाया तथा ८ वर्षीय छोरा मोहम्मद रायनलाई उनीहरूकै रोजाइमा मेक्सिको पठाइएको हो । बिनाभिसा नेपाल प्रवेश गरे पनि उनीहरूका साथमा वैध राहदानी रहेको खुलेको छ । त्यसकै आधारमा नेपालमा रहँदाको अवधिलाई वैध बनाउन विभागले अनअराइभल भिसा दिएको थियो । कात्तिक ३ मा भारतको दिल्लीबाट सुनौली हुँदै बेलहिया नाकाबाट पसेका उनीहरू कात्तिक ४ मा काठमाडौं आइपुगेका थिए । अफगास्तिानबाट चार महिनाअघि उनीहरू उपचारका लागि भन्दै हवाईमार्गबाट दिल्ली आएका थिए ।दिल्लीमा केही महिना बसेपछि नेपालमा संयुक्त राष्ट्रसंघीय शरणार्थी मामिलासम्बन्धी उच्च आयोग (यूएनएचसीआर) को कार्यालयमार्फत शरणार्थी कागजात बनाएर सेल्टर लिन आएका उनीहरू बिनाभिसा प्रवेश गरेको कसुरमा नेपाल प्रहरीको फन्दामा परेका थिए । काठमाडौं आएलगत्तै पाँचै जनाले यूएनएचसीआरको कार्यालयमा शरण लिएका थिए । यूएनएचसीआरले अस्थायी बसोबासको कागजात बनाइदिने प्रतिबद्धता जनाएको थियो । त्यसपछि सिनामंगलको एक होटलमा बसेका उनीहरूलाई प्रहरीको केन्द्रीय अनुसन्धान ब्युरो (सीआईबी) ले पक्राउ गरेको थियो । यूएनएचसीआरले मंसिर २ मा अस्थायी बसोबासको कागजात प्राप्त गर्ने समय दिएको थियो तर त्यसअघि नै प्रहरीले उनीहरूसहित ११ अफगान नागरिकलाई पक्राउ गर्यो ।कात्तिक ८ मा पक्राउ परेका उनीहरूलाई सीआईबीले अध्यागमन विभागको जिम्मा लगाएको थियो । बाँकी रहेका ६ जनामाथि केही दिनमै उपयुक्त निर्णय लिइने विभाग स्रोतले जानकारी दिएको छ । कात्तिक ३ मा भित्रिएकाबाहेक अरू ६ अफगान नागरिक बेलहिया नाकाबाटै पसेर असोज १२ मा काठमाडौं आएका थिए । हाल अध्यागमन प्रहरीको हिरासतमा रहेका उनीहरूमा ३६ वर्षीय अमनुल्लाह मोहम्मदी, ३० वर्षीय अजमल सरिफ, २३ वर्षीय अकमल जाजाई, २४ वर्षीय रोमाल होतक, २१ वर्षीय हसन्नुल्लाह हस्हेमी र २६ वर्षीय इमरान वाली जादा छन् । अर्का एक अफगान होटलबाटै भागेका थिए । उनको खोजी भइरहेको प्रहरीले जनाएको छ । हिरासतमा रहेका ६ जनासँग भारतको नक्कली आधारकार्ड छ ।उनीहरूलाई पठाउने विकल्पबारे छलफल भइरहेको विभागले जनाएको छ । अफगान नागरिकहरू भारतको बाटो हुँदै गैरकानुनी रूपमा नेपाल प्रवेश गर्न सक्नेप्रति सजकता अपनाउँदै सीमा नाकामा सुरक्षा निगरानी बढाउन गृह मन्त्रालयले अध्यागमन र सुरक्षा निकायलाई निर्देशन दिइसकेको छ । स्थल नाकाबाट नेपाल प्रवेश गर्ने भारतीयलाई पनि परिचयपत्र अनिवार्य गर्ने निर्णय सरकारले गरेको छ ।"
रहेनन् होल्गर ओभरमन,(काठमाडौं)  नेपाली फुटबलको एक कालखण्डका महत्त्वपूर्ण पात्र होल्गर ओभरमनको शनिबार निधन भएको छ । उपेन्द्रमानसिंह र हरि खड्कालगायत नेपाली फुटबलका प्रमुख खेलाडीको विकासमा ठोस भूमिका खेलेका ओभरमनको जर्मनीको फ्रायन्कफर्टमा निधन भएको हो । अखिल नेपाल फुटबल संघ (एन्फा) का उपाध्यक्षसमेत रहेका उपेन्द्रमान सिंहले उनको निधनको पुष्टि गरेका छन् । ओभरमन ८५ वर्षका थिए र पछिल्लो समय उनी कोभिड१९ बाट संक्रमित भएका थिए ।उनको निकट रहेका पूर्वखेलाडी राजीव नेपालीका अनुसार कोभिडबाट संक्रमित भएयता उनको स्वास्थ्यमा सुधार आएको थियो । तर शनिबार स्वास्थ्य स्थितिमा थप जटिलता आएपछि उनको निधन भएको थियो । ओभरमनले नेपालमा सञ्चालन गरिरहेका कार्यक्रममा प्रमुख समन्वयको भूमिका खेलिरहेका नेपालीले आइतबारबाट त्यसबारे जानकारी प्राप्त गरेका थिए । ओभरमनकी श्रीमतीले जर्मनीबाट उनलाई त्यसबारे जानकारी दिएकी थिइन् । सन् १९८९ तिर नेपाल आएका फुटबलविज्ञ ओभरमनले एक दशकजति समय नेपालमा बिताए । नेपालमा ग्रास रुट फुटबलको अवधारणा पहिलोपल्ट विकास गर्ने र त्यसलाई लागूसमेत गरेका ओभरमनकै नेतृत्वमा त्यस समयको एक पुस्ताको विकास भएको थियो । एन्फा उपाध्यक्ष तथा नेपाली राष्ट्रिय टिमका पूर्वकप्तानसमेत रहेका सिंहले ओभरमन नेपाली फुटबललाई असाध्यै माया गर्ने व्यक्ति रहेको र उनी नेपाली फुटबलको विकासमा महत्त्वपूर्ण व्यक्तित्व रहेको बताए । पछिल्लो पटक काठमाडौं आउने क्रममा कान्तिपुरसँग ओभरमनले नेपाल आफ्ना लागि दोस्रो घर रहेको बताएका थिए । सन् नब्बेको दशकमा नेपाली फुटबलका प्राविधिक निर्देशक रहेका ओभरमनले एक पुस्ताका खेलाडीको विकासमा निर्णायक भूमिका खेल्दै तिनलाई जर्मनीमा लगेर विशेष प्रशिक्षणसमेत गराएका थिए । नेपालले सन् १९९३ मा बंगलादेशको ढाकामा भएको दक्षिण एसियाली खेलकुदको फुटबलमा स्वर्ण जित्दा उनी पर्दापछाडिका प्रमुख व्यक्ति हुन् ।राजु शाक्यको नेतृत्वमा रहेको टिमको प्रशिक्षक धनबहादुर बस्नेत रहे पनि त्यस टिमको तयारी र निर्माणमा ओभरमनको ठूलो योगदान थियो । कुराकानीका क्रममा ओभरमनले नेपालले फाइनलमा भारतलाई हराएर स्वर्ण पदक जित्नु आफ्नो जीवनको सबैभन्दा सम्झनालायक र गर्व गर्न योग्य क्षण रहेको बताएका थिए । नेपाल छाडेयता उनी आफ्ना खेलाडीसँग लगातार सम्पर्कमा रहे र नेपाली फुटबलको विकासमा कुनै न कुनै रूपमा सहयोग गरिरहे ।
९ वर्षयताको गोलविहीन यात्रा,"एएफसी यू२३ एसियन कप छनोटमा नेपाली टिमपहिलो संस्करण (सन् २०१३)बंगलादेशविरुद्ध जित । जोर्डन, उज्वेकिस्तान र यमनविरुद्ध हार४ खेलमा ९ गोल गरेको ६ गोल बेहोरेको२०१६इरान, साउदी अरेबिया, प्यालेस्टाइन, अफगानिस्तानविरुद्ध हार१७ गोल बेहोर्दा कुनै पनि खेलमा गोल गर्न असफल२०१८उज्वेकिस्तान, यूएई, लेवनानविरुद्ध हार९ गोल बेहोरेको, कुनै गोल नगरेको२०२०कतार, ओमान र अफगानिस्तानविरुद्ध हार८ गोल बेहोरेको, कुनै गोल नगरेको२०२२ताजिकिस्तान, इरान र लेवनानविरुद्ध हारगोल गर्न असफल । १४ गोल बेहोरेको"
इन्टर तेस्रोमा,स्पेनम्याड्रिड बार्सिलोनाले स्पेनी ला लिगामा तीन अंक बटुल्ने अवसर फेरि गुमाएको छ । शनिबारको खेलमा एलाभेसविरुद्ध ११ को बराबरीमा चित्त बुझाएको छ । प्रशिक्षक रोनाल्ड कोमनको बर्खास्तीपछि बार्सिलोनाले क्याम्प नुमा यो बराबरी खेलेको हो । खेलका क्रममा पहिलो हाफमा छातीमा दुखाइ महसुस गरेपछि सर्जियो एगुइरोलाई अस्पताल लानुपरेको थियो । बार्सिलोनाले मेम्फिस डेपेको गोलले अग्रता लिएयता एलाभेसका लागि लुइस रिओसाले बराबरी गोल फर्काए ।
दर्शिललाई यू१२ को उपाधि,"(काठमाडौं)  दर्शिल श्रेष्ठले गणेशमान सिंह टेनिस प्रतियोगितामा यू१२ छात्रतर्फको फाइनलमा बोरिस अधिकारीलाई ७५, ६२ ले पराजित गर्दै आइतबार उपाधि जितेका छन् ।सातदोबाटोस्थित टेनिस कोर्टमा भइरहेको प्रतियोगिताको सोही उमेर समूहको छात्रातर्फ समृद्धि महर्जनले सफलता हात पारिन् । उनले फाइनलमा शिभाली गुरुङलाई ६३, ७५ ले पराजित गरिन् । छात्रतर्फ यू१० को फाइनलमा आशभ सम्राट हाडाले रोमाञ्चक प्रतिस्पर्धामा स्पन्दन उदासलाई ७६, ६३, ११९ ले पन्छाउँदै उपाधि कब्जा गरे ।जुनियरकै छात्रा यू१४ तर्फ सुनिरा थापा र आद्या पौडेल उपाधिका लागि भिड्ने भएका छन् । सुनिराले जेनी खड्कालाई ६४, ६१ र आद्याले प्रशंसा मोक्तानलाई ६३, ६३ ले हराएर फाइनल यात्रा तय गरेका हुन् । छात्रतर्फ यू१४ स्पर्धामा आयुष्मान हजुर घले र सक्षम श्रेष्ठको जोडीले उपाधिका लागि दर्शिल श्रेष्ठ र श्रीजन भट्टराईको जोडीको सामना गर्ने भएको छ । घले र श्रेष्ठले श्लोक खड्का र श्रीयोग आचार्यको जोडीलाई ६१, ६१ ले हराएर फाइनलमा स्थान बनाएको हो भने दर्शिल र श्रीजनले राजवीर मानन्धर र प्रनव महर्जनको जोडीबाट वाकओभर पाएको हो ।सिनियरतर्फ मेन्स डबल्सतर्फ निहाल जंगबहादुर थापा र अकी राउतको जोडीले प्रदीप खड्का र अनिल शाहीविरुद्ध फाइनल खेल्ने भएको छ । थापा र राउतको जोडीले प्रनव खनाल र जितेन्द्रको जोडीलाई ६४, ६३ ले तथा खड्का र शाहीको जोडीले ऋतिक राणा र नवीन पाइजाको जोडीलाई २६, ६१, ११९ को कठिन जितका साथ उपाधि भिडन्त पक्का गरेका हुन् ।यस्तै, वुमेन्स डबल्सतर्फ प्रेरणा कोइराला र सलोनी तामाङको जोडी तथा अभिलाषा विष्ट र इरा एम राउतको जोडी फानललमा पुगेका छन् । प्रेरणा र सलोनीको जोडीले रयना शाह र प्रकृति श्रेष्ठको जोडीलाई ६२, ६१ ले तथा अभिलाषा र इराको जोडीले अज्जा रेग्मी र इभा अधिकारीको जोडीलाई ६०, ६१ ले पराजित गर्दै उपाधि भिडन्त निश्चित गरेका हुन् ।"
अस्गरको बिदाइमा अफगानिस्तानको जित,"अबुधाबी (एएफपी) अफगानिस्तानले आइतबार ट्वान्टीट्वान्टी विश्वकपको समूह चरणमा दोस्रो जित निकालेको छ । यसका लागि उसले नामिबियालाई ६२ रनले पराजित गर्यो ।अफगानिस्तानले पहिले ब्याटिङ गर्दै पाँच विकेट गुमाएर १ सय ६० रन बनाएको थियो । त्यसमा आफ्नो अन्तिम खेल खेलिरहेका पूर्वकप्तान अस्गर अफगानले ३१ रन बनाए । त्यसपछि नामिबिया २० ओभरमा नौ विकेट गुमाएर ९८ रनमै सीमित रह्यो ।त्यसमा पाँच वर्षयता पहिलोपल्ट ट्वान्टीट्वान्टी खेलिरहेका सिमर हमिद हसन र नभिन उल हकले तीनतीन विकेट लिए । नभिन खेलको प्लेयर अफ द म्याच रहे, तर उनले यो अवार्ड अस्गरलाई प्रदान गरे । खेलको ठीक अगाडि अस्गरले नामिबियाविरुद्धको प्रतिस्पर्धा नै आफ्नो अफगानिस्तानका लागि अन्तिम खेल हुने घोषणा गरेका थिए ।वर्तमान कप्तान मोहम्मद नाबीले टस जितेर पहिले ब्याटिङको निर्णय गरेपछि मोहम्मद साहजादले आक्रामक सुरुवात दिलाए । प्रारम्भिक ब्याट्सम्यान साहजादले ३३ बलमा ४५ रन बनाए र त्यसमा दुई छक्का सामेल थिए । जेजे स्मिथको बलमा डिप स्क्वायरमा समातिएपछि उनका साथी प्रारम्भिक ब्याट्सम्यान हजरतुल्लाह जजाइले ३३ रन बनाएर आक्रामक रणनीति कायम राखे । उनले दुई छक्का प्रहार गरे । नामिबियाका २० वर्षीय लेग स्पिनर जान निकोलले रहमुल्लाह गुरबाज र नजिबुल्लाह जाडरनलाई आउट गरेपछि अफगानिस्तान केही सुस्त भएको थियो ।लगत्तै अस्गर ब्याटिङका लागि मैदानमा ओर्लेका थिए र खेल केही क्षणका लागि रोकिएको थियो । नामिबियाली खेलाडीले उनलाई लहरै रहेर ताली बजाउँदै स्वागत गरे । अस्गरले २३ बलमा ३१ रन थपे र त्यसमा तीन चौका तथा एक छक्का सामेल थिए । रुबेन ट्रम्पपेलमनले १९ ओभरको अन्तिम बलमा उनलाई आउट गरेपछि पनि सबै नामिबियाली खेलाडीले उनीसँग हात मिलाएर भावपूर्ण बिदाइ दिए । कप्तान नाबीले १७ बलमा ३२ रन बनाए ।त्यसमा उनले एक छक्का र पाँच चौका प्रहार गरे । ट्रम्पपेलमनले ३४ रनमा दुई विकेट लिए । यस्तै निकोलले पनि २१ रनमा दुई विकेट हात पारे । अफगान इनिङ्सको समाप्तिमा अस्गरले प्रतियोगिताको बीचमै संन्यास लिनुपर्ने कारण पनि खुलाए र यसका लागि शुक्रबार पाकिस्तानविरुद्धको खेलमा सामना गरेको हारलाई प्रमुख माने । उनले भने, त्यो हार निकै पीडादायी रह्यो, त्यसैले मैले संन्यास लिने निर्णय गरें । मैले संन्यास लिएको छु, यस क्षणको बयान गर्न सकिन्न ।उनले अब आफूले नयाँ र युवा टिमलाई अफगान टिममा स्थान दिन चाहेको पनि बताए । अस्गरले अफगानिस्तानका लागि क्रिकेटका तीनै ढाँचामा नेतृत्व गरेका छन् । उनले कुल छ टेस्ट, १ सय १४ वान डे र ७५ ट्वान्टीट्वान्टी खेलेका छन् । उनको अन्तर्राष्ट्रिय खेल जीवन १२ वर्ष लामो रह्यो । अन्तर्राष्ट्रिय क्रिकेट काउन्सिल (आईसीसी) ले खेललगत्तै अस्गरको प्रशंसा गर्दै प्रेस विज्ञप्ति निकालेको छ । त्यसमा आईसीसीले उनलाई क्रिकेटको सफल दूत भनेको छ ।आईसीसीले भनेको छ, अफगानिस्तानमा क्रिकेटलाई लोकप्रिय बनाउन उनको ठूलो हात रहेको छ । विश्व क्रिकेटमा अफगानिस्तानको उदयमा पनि उनले उत्तिकै भूमिका खेलेका छन् ।पाकिस्तानविरुद्धको खेलबाट अफगानिस्तानले एक परिवर्तन गर्दै हमिद हसनलाई टिममा राखेको थियो भने चोटग्रस्त स्पिनर मुजिब उर रहमानलाई आराम दिएको थियो । टिमको यो रणनीति सफल पनि रह्यो र नामिबियालाई सस्तोमा समेट्न सिमर नै निर्णायक रहे ।नभिनले दुवै प्रारम्भिक ब्याट्सम्यान क्रेग विलियम माइकल भान लिन्गेनलाई आउट पारेपछि नामिबिया दुई विकेट गुमाएर १६ रनको खराब स्थितिमा पुगेको थियो । त्यसपछि कुनै पनि समय नामिबियाले आफूलाई सम्हाल्न सकेन । नभिनले पनि अस्गरको प्रशंसा गरे । उनले भने, अफगानिस्तानले जति पनि कप्तान पाएको छ, त्यसमध्ये अस्गर नै सबैभन्दा उत्कृष्ट छन् । म यो प्लेयर अफ द म्याचको अवार्ड उनलाई नै समर्पित गर्न चाहन्छु । हामी उनको उपस्थितिलाई पक्कै गुमाउनेछौं ।"
