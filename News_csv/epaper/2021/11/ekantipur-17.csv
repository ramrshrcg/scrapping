शीर्षक,विवरण
"ढोकामा बार, झ्यालमा जबरा","अहिले प्रधानन्यायाधीश जबरामाथि लागेको प्रमुख आरोप मुद्दाको पेसी तोक्ने क्रममै बेन्च सपिङ मार्फत भ्रष्टाचार बढाएको भन्ने हो । त्यसलाई रोक्न स्वचालित प्रणालीबाट इजलास तोक्ने र त्यसको तयारी पूरा नहुन्जेलसम्म गोलाप्रथा लागू गर्न गत साउनमा नै सर्वोच्चका न्यायाधीशहरूबीच समझदारी भएको थियो । तर, उच्च अदालतका मुख्य न्यायाधीशहरू सहभागी कार्यक्रममा न्यायालयको परम्परा भत्काउने यस्तो प्रणाली लागू गर्न नसकिने भन्दै जबराले असन्तुष्टि पोखेपछि सर्वोच्चका न्यायाधीशहरू सशंकित भएका थिए । अहिले जबरा अप्ठ्यारोमा परेपछि उनी स्वयं, उनीनिकट केही न्यायाधीश र कानुनमन्त्री दिलेन्द्रप्रसाद बडूसमेत यो प्रणाली लागू गरेर सबै न्यायाधीशहरूलाई इजलास फर्काउने पहल गरिरहेका छन् । इजलास गठन गर्ने अधिकार मात्र भए पनि जबराबाट झिक्न सक्दा एक तहको सुधार हुन्छ । त्यसले यो अवसर लिइहालौं भन्ने विचार पनि सर्वोच्च अदालतका केही न्यायाधीशहरूमा छ । सर्वोच्च अदालतका बहुसंख्यक न्यायाधीशहरू भने गोला प्रणालीको आवरणमा जबरालाई उद्धार गर्ने वा उनलाई वैधता र निरन्तरता दिने योजना सफल हुन नदिने पक्षमा छन् । जबराले पनि गोला तान्दा संयुक्त इजलास वा पूर्ण इजलासमा बस्ने गरी पर्यो भने बाँकी न्यायाधीशले कसरी हरेक दिन तपार्इंसँग म बस्दिनँ भन्न सक्ने अवस्था नहुने सर्वोच्चकै एक न्यायाधीश बताउँछन् ।जबरासँग इजलास साझा नगर्ने सर्तमा न्यायाधीशहरू काममा फर्कन असम्भवप्रायः छ । न्यायाधीशहरूले त्यस्तो अडान राखेमा जबराको बाँकी कार्यकाल अर्थात् अझै एक वर्ष एक महिनासम्म संवैधानिक इजलास बस्न सक्नेछैन । किनकि प्रधानन्यायाधीशबेगर संवैधानिक इजलास बस्न सक्दैन । जबरा आफैं विपक्षी भएको संवैधानिक परिषद्सम्बन्धी मुद्दाबाहेक यो इजलासमा आउने अन्य मुद्दाबाट उनलाई अलग गराउन न्यायाधीश र अधिवक्ताहरूसँग उपाय हुनेछैन ।न्यायालयलाई विकृतिको केन्द्र बनाएको आरोप खेपिरहेका जबराविरुद्ध अवज्ञामा उत्रिएका न्यायाधीश र आन्दोलनरत नेपाल बारले उनको राजीनामालाई नै बटमलाइन बनाएका छन् । तर प्रधानन्यायाधीश जबरा जुनसुकै तहको आलोचना सहेर भए पनि पदमा रहने हठमा छन् । सहमतिका नाममा इजलास फर्किएमा न्यायालय शुद्धीकरणको अभियान समापन हुने भन्दै न्यायाधीशहरू र बार आफ्नो मागमा अडिग छन् । नेपाल बारले सर्वोच्चका न्यायाधीशलाई पत्र नै पठाएर जबराले तोकेको इजलासमा नबस्न अनुरोध गरेको छ । मंगलबार साँझ नेपाल बार एसोसिएसनको बैठकले प्रधानन्यायाधीश जबराबारे थप आन्दोलन घोषणा गरेको छ । बार अध्यक्ष चण्डेश्वर श्रेष्ठका अनुसार सर्वोच्च अदालतमा गरिरहेको विरोध प्रदर्शनलाई मंसिर ३ सम्म निरन्तरता दिने निर्णय भएको छ । त्यसैगरी सातै प्रदेशका उच्च अदालतहरूमा केन्द्रीय प्रतिनिधि पठाएर विरोध कार्यक्रम गर्ने, आगामी शुक्रबार दलहरूलाई न्यायालयको संकट समाधानका लागि अग्रसरता लिन ज्ञापनपत्र दिने तथा प्रधानन्यायाधीशलाई सहभागी नगराई संवैधानिक परिषद्को बैठक बसेर छलफल गर्न आह्वान गर्ने निर्णय भएको अध्यक्ष श्रेष्ठले बताए ।सर्वोच्चका न्यायाधीशहरूले बन्दीप्रत्यक्षीकरणका मुद्दामा सुनुवाइ गर्दै आएका छन् । मंगलबार बार एसोसिएसनका पदाधिकारीहरूसँगको छलफलमा सर्वोच्चका न्यायाधीशहरूले बन्दीप्रत्यक्षीकरणसँगै मिलापत्र, मुद्दा फिर्ता र तामेलीमा पठाउने मुद्दा सुनुवाइ गर्नुपर्छ कि भन्ने विषयमा छलफल गरेका थिए । तर, बारका पदाधिकारीले आफूहरू सेवाग्राहीलाई परेको मर्काबारे जानकार हुँदाहुँदै पनि समग्र न्यायालय सुधारका लागि आन्दोलनमा रहेको भन्दै पछि नहट्न आग्रह गरेका थिए । यी चार किसिमका मुद्दालाई सर्वोच्च अदालतका अन्य चार जना न्यायाधीशहरू तेजबहादुर केसी, बमकुमार श्रेष्ठ, कुमार रेग्मी र मनोजकुमार शर्माले मंगलबारबाटै हेर्न सुरु गरिसकेका पनि छन् । छलफलका क्रममा सर्वोच्च बारका अध्यक्ष वरिष्ठ अधिवक्ता पूर्णमान शाक्यले बार एसोसिएसन न्यायालय सुधारको मुद्दा बोकेर हिँडेको र त्यसलाई निस्तेज पार्न लाग्ने न्यायाधीशहरूबारे बारले आफ्नो धारणा पुनर्विचार गर्ने चेतावनी नै दिए । आफूहरू निष्ठापूर्वक सुधारको अभियानमा लागेको भन्दै कुनै स्वार्थवश त्यसलाई निष्क्रिय पार्ने प्रयास नहोस् भन्दै उनले सचेत गराएका थिए । सर्वोच्च अदालतका पूर्वन्यायाधीश बलराम केसीका शब्दमा न्यायाधीशहरूले लिएको कदम असल उद्देश्यले सुरु गरिएको अभियान हो । यो अभियानले जबराको बहिर्गमन सुनिश्चित गर्नेमा उनी विश्वस्त छन् । सर्वोच्च अदालतका न्यायाधीशहरू कुनै रहरले इजलासबाहिर बसेका होइनन् । त्यसो गरेर उनीहरूलाई रमाइलो पनि भएको छैन । पवित्र उद्देश्यले चालेका कदमले जबरालाई राजीनामाका लागि बाध्य पार्छ, पार्नैपर्छ, उनी भन्छन्, जबराको राजीनामापछि बिदाका दिनमा वा बिहानसाँझ थप समय काम गरेर भए पनि उनीहरूले क्षतिपूर्ति गर्लान् । अहिले सेवाग्राहीलाई असर परेको छ । तर, त्यो असर लोकतन्त्रका लागि भएको आन्दोलनमा नागरिकलाई परेजस्तै हो । ठूलो लक्ष्य प्राप्तिका लागि सबैले केही योगदान गर्नुपर्ने अवस्था आएको छ ।पूर्वन्यायाधीश केसी भने जबरालाई पेसी तोक्नबाट वञ्चित गरेर गोला प्रणालीबाट तोक्ने व्यवस्था गराउने र उनीसँग इजलास साझा नगर्ने सर्तमा न्यायाधीशहरू काममा फर्कंदा पनि आन्दोलन असफल नठहरिने बताउँछन् । सर्वोच्चका न्यायाधीशले प्रधानन्यायाधीशसँग बेन्च सेयर गरेनन् र कानुन व्यवसायीले पनि उनको इजलास बहिष्कार गरे भने बाँकी न्यायाधीशले मुद्दा हेर्दैमा फरक पर्दैन, उनी भन्छन् । वरिष्ठ अधिवक्ता सतीशकृष्ण खरेल न्यायाधीशहरू स्वभावैले विद्रोही प्रकृतिको नहुने कारणले अवज्ञा अहिलेसम्म टिक्न सक्नुलाई पनि ठूलो आँट मान्छन् । संकट हटाउन दलहरूको क्षमताले नसक्ने र प्रधानन्यायाधीशले आफ्नो ढिपी नछाड्ने अवस्थामा न्यायाधीशहरू मुद्दा नहेरी कति समय बस्ने भन्ने प्रश्न स्वाभाविक छ, उनले भने, सेवाग्राहीप्रतिको उत्तरदायित्वको पनि सीमा छन् । त्यसैले यो अवस्था लामो समय जाँदा न्यायाधीशहरू इजलासमा फर्कनुपर्ने अवस्था आउन सक्छ । तर, न्यायाधीशहरूले थप एक साता मात्रै धैर्य गर्न सके भने त्यसले निकास निकाल्ने सम्भावना मैले देखेको छु ।वरिष्ठ अधिवक्ता खरेलले अब नेपाल बारले प्रधानन्यायाधीश जबराले परिचालन गरेका बिचौलियाविरुद्ध सम्पत्ति शुद्धीकरण विभागमा उजुरी दिनुपर्ने बताउँछन् । दलहरूले महाअभियोग नलगाएर केही फरक पर्दैन । शुद्धीकरण विभागले प्रधानन्यायाधीशका परिवारका सदस्य वा उनका लागि काम गर्ने बिचौलियाविरुद्ध छानबिन थाल्नेबित्तिकै जबरा राजीनामा गर्न बाध्य हुन्छन्, उनी विश्वस्त छन् ।सर्वोच्चका न्यायाधीशहरूले जबराको बहिर्गमनको माग न्यायालय सुधारको एजेन्डा कायम राख्दा इजलास फर्कने सम्भावना हुने खरेलको भनाइ छ । बारका पदाधिकारीले मंगलबार सर्वोच्च अदालतका न्यायाधीशसँग गरेको छलफलमा पनि यस विषयमा कुरा उठेको बार अध्यक्ष श्रेष्ठले बताए । तत्काल मुद्दाको सुनुवाइ त हुनेछैन । तर, लामो समयसम्म नसुन्दा आउने जटिलताबारे छलफल भयो । त्यसलाई कसरी व्यवस्थित गर्ने भन्नेबारे पनि छलफल गर्यौं । ठोस निष्कर्षमा भने पुगिसकेका छैनौं, उनले भने ।"
अझै प्रतिरक्षामा देउवा र दाहाल,"सर्वोच्च अदालतमा देखिएको समस्या र गतिरोधमा हाम्रो गम्भीर ध्यानाकर्षण भएको छ । न्यायपालिकाको गरिमा कायम राख्ने गरी यथाशीघ्र निकास हुनुपर्छ भन्ने हाम्रो धारणा छ, बैठकको निर्णयबारे जानकारी दिँदै सरकारका प्रवक्ता एवं सञ्चारमन्त्री ज्ञानेन्द्रबहादुर कार्कीले भने, समस्या समाधानका लागि सम्बन्धित सबैबाट छिटो निकास दिने दिशामा पहल हुनेछ भन्ने आशा गर्छौं । राजनीतिक दलको सम्बन्धित सबैबाट छिटो निकास भन्नुको अर्थ न्यायालयले केही दिनभित्र समाधान निकालोस् भन्ने रहेको नेताहरूको भनाइ छ । सरकार संचालनमा सहयोग पुर्याउन भन्दै सत्ता गठबन्धन पाँच दलले गत साताअघि उच्चस्तरीय राजनीतिक समिति गठन गरेका हुन् । सबै पार्टीले दुईदुई महिनामा आलोपालो नेतृत्व लिने गरी बनेको समितिको कांग्रेस नेता पौडेलको अध्यक्षतामा मंगलबार बसेको पहिलो बैठकमा प्रधानमन्त्री देउवा, माओवादी अध्यक्ष दाहाल र नेता श्रेष्ठ, जनता समाजवादी पार्टीका अध्यक्ष उपेन्द्र यादव, नेता बाबुराम भट्टराई र अशोक राई, कांग्रेस नेता कृष्णप्रसाद सिटौला, एकिकृत समाजवादीका अध्यक्ष नेपाल र महासचिव बेदुराम भुसाल, राष्ट्रिय जनमोर्चाका अध्यक्ष चित्रबहादुर केसी र नेतृ दुर्गा पौडेल सहभागी थिए । न्यायालय बचाउने प्रथमतः दायित्व प्रधानन्यायाधीशको भएकाले आफूले त्याग गरेर भए पनि अहिलेको विवादको समाधान खोज्नुपर्छ भन्ने आजको बैठकको निष्कर्ष हो, समितिका एक सदस्यको दाबी छ, तर जुन निर्णय बाहिर आएको छ । त्यो भनेको प्रधानन्यायाधीशले राजीनामा दिनुपर्छ भन्ने भावनाबाटै लेखिएको हो । समितिका संयोजक कांग्रेसका नेता पौडेलले न्यायालयको विषयलाई छलफलका लागि बैठकमा प्रवेश गराएका थिए । स्रोतका अनुसार प्रधानमन्त्री देउवा, माओवादी केन्द्रका अध्यक्ष दाहाल र एकीकृत समाजवादीका अध्यक्ष नेपाल अझै पनि न्यायालयको विवादलाई त्यहीभित्रबाट समाधान गर्न सकिन्छ कि भनेर प्रयास गरीरहेका छन् । प्रधानमन्त्री देउवाले तालुकदार कानून मन्त्रालयमार्फत जबरालाई नेतृत्वमा यथावत् राखेर न्यायलय सुधारका पक्षमा समझदारी जुटाउन खोजेका छन् । इजलास तोक्ने प्रधानन्यायाधीशको तजबिजी अधिकार कटौती गरी तत्काल गोला प्रथा सुरु गर्ने र भविष्यमा अटोमेसन (कम्प्युटर स्वचालित प्रणाली) मा जाने गरी अहिले भइरहेको विवाद समाधान गर्न कानुनमन्त्री दिलेन्द्र बडूमार्फत देउवाको प्रयास जारी छ । कानुनमन्त्री बडूले प्रधानन्यायाधीश, आन्दोलनरत न्यायाधीशहरू र बार एसोसिएसनका पदाधिकारीसँग छलफल गरिरहे पनि निकास निस्कने संकेत देखिएको छैन । बार एसोसिएसनले प्रधान्यायाधीश जबराको राजीनामालाई निःसर्त मागका रूपमा उठाएको छ । गोलाप्रथा सुरु गर्न सर्वोच्च अदालत नियमावली संशोधन गर्नुपर्ने हुन्छ । त्यसका लागि अदालतको फुलकोर्ट बसेर नियमावलीको आन्तरिक कार्यविधिसम्बन्धी प्रावधान संशोधन गर्ने निर्णय गरेर कानुन मन्त्रालय पठाउनुपर्ने हुन्छ । त्यस्तो कार्यविधि मन्त्रिपरिषद्ले निर्णय गरी राजपत्रमा प्रकाशन गरेपछि मात्रै कार्यान्वयनमा जान सकिन्छ । न्यायाधीशहरूले पनि प्रधानन्यायाधीशको राजीनामा दिनुपर्ने माग अघि सारेपछि फुलकोर्ट बस्न सकेका छैनन् ।"
अमेरिकी सहायक विदेशमन्त्री आज आइपुग्दै,"एमसीसी सम्झौतामा थप कसरत सहायक विदेशमन्त्री लुको भ्रमणमा एमसीसी सम्झौतालाई लिएर थप कसरत हुने सरकारका अधिकारीको भनाइ छ । ४ वर्षअघि नै कार्यान्वयनमा जानुपर्ने ५०० मिलियनको अनुदानका विषयमा नेपालका राजनीतिक दलहरूको मत बाझिँदा सम्झौता संसद्मा अनुमोदन हुन सकेको छैन । सडक र उर्जा पूर्वाधारका लागि अमेरिकाले एमसीसीमार्फत सहयोग गर्न खोजेको हो । तर देउवाको नेतृत्वमा रहेको ५ दलीय सत्ता गठबन्धनभित्र नै एमसीसी सम्झौतालाई संसद्बाट अनुमोदन गराउने सम्बन्धमा विवाद छ । कांग्रेस सम्झौतालाई संसद्बाट अनुमोदन गराउनुपर्ने पक्षमा छ । माओवादी केन्द्र सम्झौता संशोधन गरेर मात्र अघि बढाउनुपर्छ भन्नेमा छ । कांग्रेस सभापति देउवा र माओवादी अध्यक्ष पुष्पकमल दाहालले अमेरिकालाई राष्ट्रिय सहमति गराएर एमसीसी सम्झौता संसद्बाट अनुमोदन गराएर कार्यान्वयनमा लाने प्रतिबद्धता दिइसकेका छन् । तर सत्ता गठबन्धनका एकीकृत समाजवादी र जनता समाजवादी पार्टीले एमसीसी सम्झौताका विषयमा स्पष्ट धारणा ल्याइसकेका छैनन् । जसपाका संघीय परिषद् अध्यक्ष तथा पूर्वप्रधानमन्त्री बाबुराम भट्टराईले भने एमसीसी सम्झौता राष्ट्रिय हितमा रहेकाले छिटो पास गर्नुपर्ने बताउँदै आएका छन् । सत्ता गठबन्धनको अर्को दल राष्ट्रिय जनमोर्चा भने एमसीसी सम्झौताको विपक्षमा छ । एमसीसीको मुख्यालयले कात्तिक १२ मा विज्ञप्ति जारी गर्दै सम्झौतालाई अगाडि बढाउने वा नबढाउने निर्णय अब नेपालसँगै रहेको उल्लेख गरेको थियो । यसअघि एमसीसीकै पदाधिकारी आएर पहल गर्दा पनि सम्झौता चाँडै अघि बढ्नेमा शंका रहिरहेका बेला नेपाललाई जतिसक्दो छिटो सम्झौता अनुमोदन गरेर कार्यान्वयनमा लानु सहायकमन्त्री लुको भ्रमणको एक उद्देश्य हुन सक्छ, एक कूटनीतिज्ञले भने ।"
अब लिग खेल्न स्वास्थ्य जाँच,"फिजियो पुडासैनी थप्छन्, पीसीएमएले सबैलाई राम्रो नै गर्छ । सबैभन्दा ठूलो कुनै प्रकारको मानवीय दुर्घटना हुनबाट रोक्न सक्छौं । उनी थप्छन्, आफ्नो खेल जीवनमा गम्भीर रहेका खेलाडी सबैलाई यसले फाइदा गर्छ । खेलाडीले आफ्नो ठीक स्थिति बुझ्न सक्छ । क्लबले पनि समयमै आफ्ना खेलाडीबारे जानकारी पाउने गर्छ । नेपाली फुटबलमा पछिल्लो समय देखिएको एउटा ठूलो समस्या थियो, केही विदेशी खेलाडीले आफ्नो ठीक स्थितिबारे क्लबलाई गलत सूचना दिने । पीसीएमए परीक्षणबाट गुज्रिने हो भने खेलाडीले चिट गर्ने सम्भावना कम हुन्छ वा हुन्न । फिफाबाट फुटबल मेडिसनमा डिप्लोमा गरेका पुडासैनी पीसीएमएमा सबै चनाखो हुनुपर्ने मान्छन् । पछिल्लो समय एन्फा अध्यक्ष कर्माछिरिङ शेर्पाले रिह्याबलिटेसन सेन्टर बनाउने बताएका थिए । पीसीएमएबाट केही समस्या देखिएमा यस्ता सेन्टर आवश्यक पर्छ । यस्ता सेन्टर चोटग्रस्त खेलाडीको उपचारका लागि उत्तिकै आवश्यक हुन्छ । विश्वास गरौं, अबको केही समयमा एन्फा अध्यक्षको घोषणा पनि वास्तविकता बन्ने छ ।"
ह्वीलचियरबाट जनगणना,"कतिपय निरक्षर हुँदा पनि विवरण भर्न ढिलो हुने गरेको छ, उनले भने । कुनै घरमा पुग्न नसक्ने भए छिमेकीको घरमा बोलाएर पनि प्रश्नावलीको विवरण भर्छन् । वडा ५ मा अधिकांश सडक ग्राभेल छन् । यस्तोमा ह्वीलचियर चलाउनै गाह्रो हुन्छ । भएका कालोपत्रे सडक पनि भत्केर निकै समस्या हुने गरेको खड्काले गुनासो गरे । कञ्चनपुरमा राष्ट्रिय जनगणनाका लागि ४ सय ७७ गणक खटिएका छन् । तीमध्ये अपांगता भएका ३ गणक र २ सुपरिवेक्षक छन् । ह्वीलचियरमै गणना गर्ने खड्का भने एक्ला हुन् । जिल्ला जनगणना कार्यालयले गणकहरूलाई तालिम दिँदा खड्काले नै अपांगताको शीर्षकमा सहजीकरण गरेका थिए । शारीरिक रूपमा अपांग भए पनि काममा निकै सक्रिय भएर लाग्नुहुन्छ, जनगणना कार्यालयका प्रमुख गोविन्दप्रसाद न्यौपानेले भने, उहाँमा कामप्रति निकै उत्साह देखेको छु ।खड्काको पुर्ख्यौली घर डोटीको आदर्श गाउँपालिका हो । कृषि विज्ञानमा स्नातक गरेका उनी सुर्खेतमा एक गैरसरकारी संस्थामा फिल्ड सुपरभाइजरका रूपमा काम गर्थे । कामकै सिलसिलामा फिल्ड जाने क्रममा २०६९ पुस १३ गते सुर्खेतको गमखोलामा उनी चढेको बस दुर्घटना हुँदा घाइते भए । काठमाडौंमा दुई महिनाको उपचारपछि उनी होसमा आए । सात महिनासम्म उपचार गरेर घाउचोट निको भए पनि मेरुदण्ड काम नलाग्ने भयो ।काठमाडौंबाट उनलाई सिधै घर ल्याइयो । परिवारले बेवास्ता गर्न थालेपछि घर छाडेर हिँडे । धनगढी जान हिँडेका उनी महेन्द्रनगर पुगे । तीन वर्ष महेन्द्रनगरकै वृद्धाश्रममा बसे । त्यसपछि महेन्द्रनगरमै एक गैरसरकारी सस्थामा अपांगतासम्बन्धी काममा लागे । त्यसले केही सहज भयो । आमाबुबा र भाइले छाडेपछि श्रीमती बिस्नाले उनलाई छोडिनन् । दुवै मिलेर वडा नं ५ मै आधाका जमिन किनेर घर बनाए । घर बनाउँदा लागेको ऋण भने अझै तिर्न नसकेको उनले बताए । खड्काले कृषि प्राविधिकका लागि लोक सेवामार्फत लिइएका परीक्षामा १२ पटक नाम निकाले । तर मौखिकमा नाम निकाल्न नसक्दा जागिर पाएनन् । उनले केही वर्ष महेन्द्रनगरकै निजी कलेजहरूमा कृषि विषय पढाए । पछिल्लो पटक घरमै बेरोजगार भएका बेला गणकका लागि उनले अनलाइन फाराम भरेका थिए । एक महिनाकै लागि भए पनि घर खर्च चलाउन सजिलो हुन्छ, उनले भने, घरमा खाली बस्दा दिक्क भएका बेला काम पनि सकिन्छ, दिन काट्ने बाटो पनि हुन्छ । खड्काकी श्रीमती बिस्ना महाकाली प्रादेशिक अस्पतालमा स्विपरको काम गर्छिन् । त्यसैबाट परिवारको खर्च चलेको छ । ९ वर्षकी छोरी प्रतिभालाई एक निजी विद्यालयले निःशुल्क पढाइदिएको छ ।"
१५ दिनपछि कर्णालीमा थपिए एक मन्त्री,"सुर्खेत (कास) कर्णाली मुख्यमन्त्रीमा आफू नियुक्त भएको १५ दिनपछि जीवनबहादुर शाहीले मन्त्रिपरिषद्मा एक सदस्य थपेका छन् । नेकपा एकीकृत समाजवादीका चन्द्रबहादुर शाहीलाई भूमि व्यवस्था, कृषि तथा सहकारीमन्त्री मन्त्री बनाएका हुन् । मुगु १ (ख) का सांसद शाहीले मंगलबार प्रदेश प्रमुख तिलक परियारसमक्ष पद तथा गोपनीयताको शपथ लिए । मंगलबार बिहान बसेको सत्ता साझेदार दलको बैठकले सानो आकारको मन्त्रिपरिषद् विस्तार गर्ने निर्णय गरेपछि समाजवादीका शाहीलाई आन्तरिक मामिला तथा कानुनमन्त्रीमा सिफारिस गरिएको थियो । तर शाहीले कृषिमन्त्री बन्ने अडान लिएपछि तोकिएको भन्दा ढिला प्रदेश प्रमुखको कार्यालयले शपथग्रहण गराएको हो । उनी मन्त्रीमा नियुक्त भएसँगै कर्णाली प्रदेश सरकारलाई मन्त्रिपरिषद्को बैठक बस्ने बाटो खुलेको छ । सत्ता साझेदार तीन दलका शीर्ष नेताहरूबीच प्रत्यक्ष संवाद हुन नसक्दा कर्णालीमा मन्त्रिपरिषद् बैठक बस्न सकेको थिएन । पूर्वमुख्यमन्त्री महेन्द्रबहादुर शाही बिरामी भएका कारण काठमाडौंमा थिए भने नेकपा (एकीकृत समाजवादी) का उपमहासचिव प्रकाश ज्वाला पनि केन्द्रीय कमिटीका लागि संघीय राजधानी पुगेका थिए । शाही आइतबार र ज्वाला मंगलबार सुर्खेत फर्किएपछि मात्र तीन दलका शीर्ष नेताहरूबीच मन्त्रिपरिषद् विस्तारको सहमति भएको हो । कर्णालीमा मुख्यमन्त्री तथा मन्त्रिपरिषद् कार्यालयसहित ७ मन्त्रालय छन् । चन्द्रबहादुरलाई कृषि मन्त्रालय दिइएपछि मुख्यमन्त्री शाहीसँग अझै ६ मन्त्रालयको जिम्मेवारी छ । माओवादीले ४ र समाजवादी ३ मन्त्री मागेका कारण पनि मन्त्रिपरिषद् विस्तारमा ढिलाइ भएको मुख्यमन्त्री निकटका एक सांसदले बताए । उहाँमा पनि सबै दललाई समेटेर मन्त्रिपरिषद् गठन गर्नुपर्ने बाध्यता छ, उनले भने, त्यही कुरा नमिल्दा मंगलबार एकजना मन्त्रीले मात्र शपथ लिए । मन्त्रिपरिषद् विस्तार नहुँदा बजेट कार्यान्वयनमा पनि समस्या आएको छ । सरकारले अहिलेसम्म साढे २ प्रतिशत मात्र विकास बजेट खर्च गरेको छ ।"
फेरि जल्यो गमगढी : २१ घर ध्वस्त,"(मुगु)  छायानाथ रारा नगरपालिका१ गमगढीको तल्लो बजारमा सोमबार राति भएको आगलागीमा २१ घर जलेर ध्वस्त बनेका छन् । ठिल्ले तामाङको घरबाट सल्किएको आगो मंगलबार बिहान ६ बजेमात्र नियन्त्रणमा आयो । घर जलेपछि स्थानीय विस्थापित भएका छन् ।तामाङको पूजा कोठाको दियोबाट सल्केको आगोले उनीसहित रतनबहादुर शाही, जानबहादुर हितान, दानबहादुर हितान, झोवा तामाङ, पृथ्वीजंग शाह, शकुन्तला शाही, पुतली शाहीलगायत २१ जनाको घर जलेर पूर्णरूपमा खरानी भएको जिल्ला प्रहरी कार्यालयले जनाएको छ । आगलागीपीडितमध्ये केही आफ्नै बारीमा त्रिपाल हालेर बसेका छन् भने केहीलाई महाकाली माध्यमिक विद्यालयको खुला चौरमा राखिएको छ । आगलागीबाट घर ध्वस्त भएपछि परिवारको बिचल्ली भएको तामाङले बताए । न खाने गाँस छ न त बस्ने बास नै, उनले भने, अब कति दिन खुला चौरमा रात बिताउनुपर्ने हो ? मंगलबार बसेको जिल्ला विपद् व्यवस्थापन समितिको बैठकले आगलागीपीडितलाई तत्काल राहतको व्यवस्था गर्ने र क्षतिको विवरण निकाल्न प्रहरीलाई जिम्मा दिने निर्णय गरेको प्रमुख जिल्ला अधिकारी रोमबहादुर महतले बताए । उनका अनुसार प्रदेश र संघीय सरकारलाई जलेका घर पुनर्निर्माणका लागि आग्रह गरिएको छ । गमगढीमा आगलागी भएको यो पहिलो घटना होइन । झन्डै ८५ प्रतिशतभन्दा बढी घर सल्लोको काठ र जस्ता पाताको प्रयोग गरी बनाइएकाले बजारमा आगलागीको जोखिम बढी छ । गत वर्ष गमगढीमा आगलागीका झन्डै एक दर्जन घटना भए भने त्यसअघिको वर्ष पनि पशुपति शाही, गणेशप्रसाद भट्ट, हस्त भाम र मुनबहादुर बुढाका एकापसमा जोडिएका घर नष्ट बने । करिब ४ सय घरधुरी रहेको गमगढीमा आगलागीका घटना बढ्न थालेको नेपाल रेडक्रस सोसाइटीका पूर्वसभापति तिलकबहादुर मल्लले बताए । व्यापारिक प्रयोजनका लागि बनाइएका काठका टहरा र काठबाटै बनेका घर बढी भएकाले आगलागी बढ्दै गयो, उनले भने, घरहरू एकापसमा जोडिएकाले आगो नियन्त्रण गर्न समस्या छ । छायानाथरारा नगरपालिकाले व्यवस्थापनका लागि पूर्वतयारी नगर्दा घरहरू बर्सेर्नि जलिरहेको उनको भनाइ छ ।आगो नियन्त्रणका लागि गमगढीमा दमकलको व्यवस्था छैन भने पर्याप्त पानी नहुँदा पनि थप समस्या हुने गरेको छ । सोमबार राति पनि खानेपानी पाइप चुँडालेर आगो निभाइएको स्थानीय कमल शाहीले बताए । पानी र प्रविधिको अभावले एउटा घरमा सल्किएको आगो अर्को घरमा पुग्ने गरेको छ, उनले भने, पूर्वतयारी नथालिए बस्ती जोगाउनै मुस्किल हुने देखियो । गमगढीलाई आगोबाट जोगाउन पर्याप्त मात्रामा पानीको व्यवस्था, काठमुक्त घर र स्थानीय तहको पूर्वतयारी जरुरी रहेको जिल्ला प्रहरी प्रमुख डीएसपी चित्र भट्टराईले बताए । यसैबीच, कर्णाली प्रदेश सरकारले आगलागीपीडितलाई तत्काल राहत उपलब्ध गराउने घोषणा गरेको छ । विज्ञप्ति जारी गर्दै मुख्यमन्त्री जीवनबहादुर शाहीले उनीहरूका लागि आवश्यक सामग्री र बसोबासको व्यवस्था गरिने जनाएका हुन् ।"
"एमाले अनुपस्थित, विश्वासको मत स्थगित",मोरङ (कास) प्रमुख प्रतिपक्षी दल एमाले अनुपस्थित भएपछि प्रदेश १ का मुख्यमन्त्री राजेन्द्र राईले मंगलबार विश्वासको मत लिन पाएनन् । सभामुख प्रदीपकुमार भण्डारीले विश्वासको प्रस्ताव सदनमा निर्णयार्थ पेस हुने कार्यसूची सार्वजनिक गरेका थिए तर एमाले नै अनुपस्थित भएपछि उनले कार्यसूचीमा प्रवेश नै नगरी प्रदेशसभाको बैठक स्थगन गरे । अर्को बैठक बुधबार ११ः३० बजेका लागि बोलाइएको छ । उक्त बैठकमा उपस्थितिका लागि प्रमुख प्रतिपक्षी दललाई रुलिङसमेत गरिएको छ । एमालेका प्रमुख सचेतक बुद्धिकुमार राजभण्डारीले नेत्रविक्रम चन्द नेतृत्वको नेकपाको बन्दले प्रदेश सांसदहरू उपस्थित हुन नसकेकाले बैठक स्थगनका लागि प्रदेशसभा सचिवालयमा निवेदन दर्ता गराएका थिए । मुख्यमन्त्री राईले एमालेले असहयोग गर्न बन्दको बहाना बनाएको टिप्पणी गरे । पाँचदलीय गठबन्धनको समर्थनमा राई कात्तिक १६ मा मुख्यमन्त्री नियुक्त भएका हुन् । पाँचदलीय गठबन्धनमा ५० सांसद छन् । प्रदेशसभामा ४६ सांसदले बहुमत पुग्छ ।
"छिन्ताङको घाउ : आफन्तलाई दुख्यो, नेतालाई दुखेन","(छिन्ताङ, धनकुटा)  धनकुटाको सहिदभूमि गाउँपालिकाअन्तर्गत छिन्ताङको पञ्चकन्यामा सहिदको स्मृतिमा पार्क र सालिक छन् । लाग्छ ती सालिक राजनीतिक इतिहासका विरासत हुन्, तर राजनीतिक नेतृत्वका लागि चुनावका बुख्याँचा । एमालेका तत्कालीन नेता एवम् पूर्वप्रधानमन्त्रीद्वय माधवकुमार नेपाल र झलनाथ खनाललगायतले यहाँ पुगेर सहिद परिवारलाई धेरै आश्वासन दिइसकेका थिए । यसपालि पूर्वप्रधानमन्त्री एवम् एमालेका अध्यक्ष केपी शर्मा ओली प्रमुख अतिथि बने । हेलिकोप्टरमा आइपुगेका ओलीले सुरुमा सहिदको सालिकमा माल्यार्पण गरे र आश्वासन बाँडेर हिँडे । निरंकुशताविरुद्ध आवाज उठाएबापत तत्कालीन पञ्चायती शासकले २०३६ सालमा यहाँ १६ जनालाई मारेको थियो । यसैको सम्झनामा बर्सेनि कात्तिक २९ गते सहिद स्मृति दिवस मनाइन्छ । यस पटकको दिवस एमालेका लागि पूर्वी नेपालको पहाडी जिल्लामा शक्ति प्रदर्शनको अवसर बन्यो । ओली चुनाव प्रचारकै शैलीमा देखिए । आफ्नै कदमले संघ र प्रदेश सरकारबाट बहिर्गमनमा परेका उनले दलबलसहित सोमबार छिन्ताङ आएर ४२ वर्षअघिको घटनालाई राजनीतिक रंग दिने प्रयास गरे । छिन्ताङ घटनाको जिम्मा कांग्रेसले लिनुपर्नेसम्म उनले बताए । कारण थियो छिन्ताङ घटना हुँदा प्रधानमन्त्री सूर्यबहादुर थापा थिए, उनका छोरा सुनिलले कांग्रेसमा प्रवेश गरेर राजनीति गरिरहेका छन् । पारिवारिक विरासत देखाएर ओलीले घटनालाई नयाँ मोड दिन खोजे र प्रहार कांग्रेसमाथि गरे । ओलीले भनेका थिए, छिन्ताङ हत्याकाण्डको भागिदार अब कांग्रेस भएको छ । कांग्रेस नेतृत्वको सरकार राष्ट्रियता र जनताको पक्षमा सफल हुनबाट चुकेको छ । छिन्ताङका सहिदको पुनर्जीवन नभए पनि ओलीले चुनावी प्रचारका लागि इतिहास उत्खननको नयाँ अध्याय सुरु गर्न खोजे ।यहाँ हरेक वर्ष नेता आउँछन् आश्वासन मात्रै दिन्छन् । एमाले, माओवादी सबैले चुनावका बेला एजेन्डा बनाउँछन् । हामी त भर्याङमात्रै । सहिदको सपना यति मात्रै हो त ? सहिद पुत्रमान थुलुङका छोरा बलराम थुलुङले प्रश्न गरे । छिन्ताङ घटना हुँदा बलराम ७ वर्षमा थिए । बहिनी ६ महिनाकी थिइन्, भाइ ४ वर्षका थिए । बलराम अहिले एमालेको जिल्ला कमिटी सदस्य पनि हुन् ।छिन्ताङ हत्याकाण्ड पनि राजनीतिक महत्त्वको एउटा चुनावसँग जोडिन्छ । र, त्यसपछि सहिद परिवारलाई राहत दिने विषय पनि जिम्मेवारीसँग होइन, चुनावसँगै ठोक्किन्छ । पञ्चायतविरोधी आन्दोलन तीव्र बन्दै जाँदा तत्कालीन राजा वीरेन्द्र शाहले बाध्य भएर २०३६ जेठ १० मा जनमत संग्रह गराउने घोषणा गरे । सुधारिएको पञ्चायत वा बहुदलीय शासन व्यवस्थामा २०३७ वैशाख २० मा जनमत संग्रह हुने निश्चित भयो । जनमत संग्रहको घोषणापछि पनि प्रहरीको धरपकड र दमन जारी थियो । जनमत संग्रहभन्दा केही महिना अगाडि तत्कालीन प्रधानमन्त्री सूर्यबहादुर थापाको गृहजिल्ला धनकुटाको खोकु छिन्ताङ गाउँमा राज्यले अप्रेसन चलायो । २०३६ सालको कात्तिक अन्तिम साताको त्यस अप्रेसनमा दुई दिनकी सुत्केरीसहित १६ जनाको ज्यान गयो । तत्कालीन भूमिगत मालेको कार्यक्रममा थापाको प्रत्यक्ष निर्देशनमा गोली चलाइएको थियो । तर, थापाले छिन्ताङ काण्डको अन्तरवस्तु कहिल्यै खोलेनन् । छिन्ताङ काण्डको कलंकको प्रस्टीकरण नदिँदै उनको अवसान भयो । गाउँले भने त्यसबेलाका घटना एकएक गरेर सम्झन्छन् । ७३ वर्षका सुवानसिंह राई छिन्ताङ घटनाका जिउँदा सहिद हुन् । अहिलेसम्म राज्यबाट कुनै राहत नपाएको उनी बताउँछन् । त्उनले आफ्ना माग कार्यक्रमका प्रमुख अतिथि ओलीलाई लिखित दिएका छन् । मैले त्यत्रो गोली खपेर एउटा धोती पनि पाएको छैन । जिउँदो सहिद भन्छन् । कि जिउँदो सहिद नभन्न पर्यो । मैले त्यो बन्दुक खपेको तिम्रो मनमानीले भन्न पर्यो । म पार्टीबाट खटेको थिएँ । गोली खान रहर थिएन, सुवानसिंहले भने । उनी अहिले एमालेमा आस्था राख्छन् । उनले ओलीसँग पार्टीको कुनै कमिटीमा आफूलाई राख्न पनि माग गरेको बताए । माओवादी शान्ति प्रक्रियामा आएपछि अरूले २५ हजार पाएको तर आफूले नपाएको गुनासो उनले गरे । २०३६ कात्तिक २९ । गाउँमा महिला र साना केटाकेटी मात्रै थिए । त्यतिखेर आमा घरमा नै हुनुहुन्थ्यो । साइँलो दाइसँग म पनि घाँस काट्न गएको थिए । घर नजिकैको आँखीसल्लामा सेना छिरेको थाहा पायौं । लगत्तै हामी घर फर्कियौं । घरमा बस्न जोखिम भएकाले आमा र म दुई दिनकी बहिनी लिएर घरभन्दा पर पुगेर लुक्यौं, सहिद श्रीमाया राई अर्थात् हाङ्खीमा साइँलीका काइँला छोरा भलकमान राई त्यस दिनको घटना सम्झिन्छन्, केहीबेरपछि साइँलो दाइ त्यही ठाउँमा आउनुभयो । उहाँ सेनाको फायरिङबाट जोगिएर आउनुभएको रहेछ । त्यतिखेर भलकमान ७ वर्ष र साइँलो दाजु करिब १२ वर्षका थिए । दाइले अलि पश्चिमतिर लुकेर बस्दा ठीक हुन्छ भन्नुभयो । त्यहाँबाट निस्केर आमा, बहिनी र म एउटा खनिमको रूखमा लुकेका थियौं । तर, सेना त्यहीं आइपुग्यो, उनले घटना सुनाए ।त्यसपछि सुरु भयो हक्की स्वभावकी श्रीमायामाथि क्रूरतापूर्ण दमन । सैनिकहरूले तेरो श्रीमान् कहाँ छ, आज तेरो श्रीमान्को मुटु कलेजो झिकेर खान्छौं भने । आमाले त्यो सुन्न सक्नुभएन । उनीहरूलाई झम्टिन जानुभयो । त्यसपछि आमालाई बन्दुकको कुन्दाले हान्न थाले । पछि गोली हाने, भलकमानले भावुक हुँदै सुनाए । दुई दिनमै आमा गुमाएकी बहिनीलाई भलकमान र उनका दाजुले स्याहारसुसार थाले, तर ४५ औं दिनमा बहिनी बितिन् । यसबीचमा उनीहरूले अनेक कष्ट र अपमान बेहोरे । तर, अचेल सहिद परिवारलाई हेर्ने दृष्टिकोणमा परिवर्तन आएको छ । उनीहरूलाई सम्मान हुने गरेको छ । समाज परिवर्तन र जनताको मुक्तिका लागि आमाले लडेको लडाइँ सगरमाथाभन्दा अग्लो रहेछ । अहिले गर्व लाग्छ, भलकमानले भने । उनका अनुसार त्यो बेला किसान आन्दोलन चलिरहेको थियो । पञ्चायतविरुद्ध छिन्ताङका किसान एकताबद्ध भए । आन्दोलनमाथि दमन भयो । नेपालको प्रजातान्त्रिक आन्दोलनमा छिन्ताङ त्यस्तो गाउँ हो, जहाँ कात्तिकको चार दिन (२५ देखि २९) मा १५ जना मारिए, भलकमानले भने, एक जनाले तीन महिनापछि ज्यान गुमाए ।२०४६ मा बहुदलीय प्रजातन्त्र पुनःस्थापना भयो । २०७४ सम्म आउँदा कांग्रेस र कम्युनिस्टका तर्फबाट धेरै नेता प्रधानमन्त्री भए । तर, उनीहरू कसैले पञ्चायतले छिन्ताङमा मारिएकालाई सहिद घोषणा गरेनन् । तर, छिन्ताङका सहिद चुनावी मौसममा पूर्वी पहाडी जिल्लामा वामपन्थी शक्तिका लागि हटकेक र मतदाता आकर्षण गर्ने मुद्दा बनेका छन् । सहिद परिवारका सदस्य बलराम थुलुङ राईका अनुसार २०४७ कात्तिक २७ गते तत्कालीन माले महासचिव मदन भण्डारीले छिन्ताङ पुगेर सहिदहरूको स्मृतिमा पार्कको शिलान्यास गरेका थिए । उहाँको मन्तव्य सुन्दा साँच्ची नै यो देशमा केके न होला, छिन्ताङको मुहार फेरिएला भन्ने लागेको थियो । उहाँले राष्ट्रिय सहिद घोषणा गर्ने, एकीकृत बस्ती बनाउने, राहत दिने बताउनुभएको थियो, बलरामले भने । छिन्ताङमा पूर्वप्रधानमन्त्री झलनाथ खनाल, माधवकुमार नेपाल पुगेका थिए । उनीहरूले पनि भण्डारीले जस्तै आश्वासन बाँडे । तर, एमाले नेतृत्वको सरकारले राष्ट्रिय सहिद घोषणा गरेन । राज्यले राष्ट्रिय सहिद त घोषणा गर्यो, तर चिठी आएको छैन, राहत पनि पाएका छैनौं, बलरामले भने । छिन्ताङ घटना हुँदा राजबहादुर राई १३ वर्षका थिए । केही परिवर्तन भएको छ, तर जति राज्यले गर्नुपर्ने थियो, गरेको छैन, उनले भने, सबैले चुनावको मौसममा छिन्ताङ सम्झन्छन् । २०७४ असोज ३१ मा तत्कालीन प्रधानमन्त्री शेरबहादुर देउवाले मन्त्रिपरिषद्को हेरफेर र कार्यविभाजन गरे । त्यसबेला उद्योगमन्त्रीका रूपमा देउवाको मन्त्रिपरिषद्मा छिरेका थिए सूर्यबहादुरका छोरा सुनिलबहादुर । मन्त्री भएको तीन महिनापछि उनले २०७४ पुस २८ मा मन्त्रिपरिषद्मा प्रस्ताव लगे सहिद घोषणा र मृतक परिवारलाई १०१० लाखका दरले राहत उपलब्ध गराउने । उनको प्रस्ताव मन्त्रिपरिषद्बाट पारित भयो । सुनिलले ३८ वर्षपछि सहिद घोषणा गराएकाहरूमा गोपाल आनन्द राई, गंगाबहादुर तुर्हाङ राई, भैरवबहादुर खालिङ, बलबहादुर खत्री, पुत्रमान राई, टंकबहादुर विश्वकर्मा, रणध्वज पुमा राई, गणेशबहादुर विश्वकर्मा, हाङखीमा साइँली राई, झगेन्द्र राई, धनवीर दर्जी, चन्द्रबहादुर दमाईं, रामकुमारी राई, गम्भीरमान दर्जी, केशरमान राई र लाखमान साधु राई छन् । २०७६ कात्तिक २१ मा प्रदेश १ सरकारले छिन्ताङ हत्याकाण्डमा ज्यान गुमाएकाको परिवारलाई ५ लाखका दरले दिने निर्णय गरेको थियो । त्यसबेला एमालेका शेरधन राई मुख्यमन्त्री थिए । केन्द्रले १० र प्रदेश सरकारले ५ लाख उपलब्ध गराउने यसअघिको घोषणा हालसम्म कार्यान्वयन नहुँदा सहिद परिवारले आफूहरूलाई राज्यले उपेक्षा गरेको गुनासो गर्दै आएका छन् । २०७४ सालमा छिन्ताङका १६ जनालाई राष्ट्रिय सहिद घोषणा गरेका प्रधानमन्त्री शेरबहादुर देउवा अहिले पनि सरकारको नेतृत्वमा छन् । रित पुर्याएर राष्ट्रिय सहिद घोषणा गरिनुपर्ने पीडित परिवारको मुख्य माग छ । यससँगै सहिदका नाममा १६ घरको एकीकृत बस्ती बनाउन र एक घर एक रोजगार, उनीहरूको अर्को माग हो । सहिद परिवारले २०४६ र २०६२६३ का राजनीतिक परिवर्तनपछिका सबैजसो प्रधानमन्त्रीसमक्ष ज्ञापनपत्र पेस गरेर माग अघि सार्दै आएका छन् । सहिदभूमि गाउँपालिकाको एमालेको गाउँ कमिटी अध्यक्ष नीर राई भने राज्यले सहिदमाथि सम्मान गरेको दाबी गर्छन् । सुरुमा एक लाख सहयोग प्राप्त भयो । माधव नेपाल प्रधानमन्त्री हुँदा २५ हजार र गत वर्षमात्रै शेरधन राई नेतृत्वको प्रदेश १ सरकारले पाँचपाँच लाखका दरले सहयोग प्रदान गरेको थियो, उनले भने, सहिद परिवारलाई पार्टी र प्रदेश सरकारका तर्फबाट ८ वटा घर बनाइदिएका छौं । केहीलाई रोजगारीको व्यवस्था गरेका छौं । उहाँहरूको योगदानको सम्मानमा गाउँपालिकाको नाम नै सहिदभूमि गरिएको छ ।उनका अनुसार राजनीतिक हिसाबले पछि पारियो भन्ने सहिद परिवारहरूको गुनासो छ । दुईचार जना साथी गाउँपालिकाको जनप्रतिनिधि हुनुहुन्छ । उहाँहरूको गुनासो आर्थिक र राजनीतिक हिसाबले हामी पछि पर्यौं भन्ने छ, उनले भने । छिन्ताङको फेदीमा बग्ने सुन्दर नदी अरुण र तमोरमा धेरै पानी बगिसकेको छ । तर, सालिकमाथिको राजनीति जारी छ ।"
सहिद स्मृतिसभामा दुर्गा प्रसाईंको सम्बोधन,"छिन्ताङमा मंगलबार आयोजित सहिद स्मृतिसभामा प्रमुख अतिथि थिए, पूर्वप्रधानमन्त्री एवं एमाले अध्यक्ष केपी शर्मा ओली । आयोजक एमालेका जिल्लाभरका नेताकार्यकर्ता रहेको सभामा आकर्षणको केन्द्रमा थिए, विवादित मेडिकल व्यवसायी दुर्गा प्रसार्इं । पोसाक र दौडधुपमा मात्र होइन उनको भाषणमा पनि सहभागीले उत्तिकै चासो राखेका थिए । एमाले धनकुटा जिल्ला कमिटीले गरेको कार्यक्रममा निर्धारित समयभन्दा दुई घण्टा ढिला आइपुगेका ओलीलाई हेलिकोप्टरबाट झर्नेबित्तिकै स्वागत गर्ने व्यक्ति तिनै झापा निवासी प्रसाईं थिए । उनले ओलीको प्रतीक्षामा १ घण्टा बढी समय हेलिप्याड नजिक बिताएका थिए । काठमाडौंबाट आएका ओलीसँगै एमाले नेताहरू सुवास नेम्वाङ, रामबहादुर थापा र शंकर पोखरेल ओर्लिएका थिए । प्रसाईं भने अघिल्लो दिन धनकुटाको हिले बसेर मंगलबार बिहान छिन्ताङ पुगेका थिए । कार्यक्रम स्थल हेलिप्याडबाट झन्डै दुई किलोमिटर टाढा थियो । कार्यक्रमस्थलसम्म ओलीलाई ल्याउन प्रसाईंले आफू चढ्ने गाडीको व्यवस्था गरेका थिए । अन्य नेताका लागि पनि उनैले गाडीको प्रबन्ध मिलाएका थिए । पार्कमा सहिदहरूलाई माल्यार्पण गरेपछि ओली कार्यक्रमस्थलमा फर्किए । कार्यक्रमस्थलमा प्रवेश गर्दा ओलीको अघि थिए, प्रसाईं । प्रसाईंको पोसाक सेतो सुट र सेतै इस्टकोटमा पनि सबैको नजर थियो । ओली कार्यक्रमस्थलमा प्रवेश गरेपछि सांसद राजेन्द्र राईले अध्यक्षता गर्दै सुरुमा छोटो मन्तव्य राखे । प्रमुख अतिथि र विशिष्ट अतिथिपछि सञ्चालकले प्रसाईंलाई अतिथिका रूपमा आसन ग्रहण गराए । सञ्चालकले उनलाई प्रदेश १ का मेडिकल व्यवसायी तथा एमाले नेताका रूपमा चिनाएका थिए । आसन ग्रहणपछि सञ्चालकले छोटो मन्तव्य राख्न भन्दै पहिलो वक्ताका रूपमा प्रसाईंलाई आमन्त्रण गरे । लिखित भाषण गरेका उनले आफूलाई राजनीतिक समझ भएको व्यक्तिका रूपमा प्रस्तुत गर्न चाहेको देखिन्थ्यो । उनले ओलीकै शैलीमा प्रधानमन्त्री शेरबहादुर देउवा, माओवादी केन्द्रका अध्यक्ष पुष्पकमल दाहाल र एकीकृत समाजवादीका अध्यक्ष माधव नेपाललगायतलाई आक्रमण गरे । सुरुमै उनले पार्टी एकीकरणका लागि आफूले खेलेको भूमिकाको व्याख्या गरे । दुईवटा कम्युनिस्ट पार्टीका अध्यक्षलाई पार्टी एकीकरणका लागि बडो शुभेच्छाका साथ आफ्नै निवासमा राखेर जस्तो सकिन्छ त्यस्तो भूमिका खेल्ने मान्छे हुँ म, उनले भनेका थिए, प्रचण्ड भन्ने मान्छेलाई कहिल्यै देख्दै नदेखी उनका लागि सैनिक हिरासत बस्न र जीवन दिन तयार भएर बसेको मान्छे हुँ म कुनै बेला । तर, आज मलाई दुःख लाग्छ प्रचण्ड कहाँ पुगे । त्यसपछि उनी खोकुछिन्ताङ हत्याकाण्डका बारेमा प्रवेश गरे । खोकुछिन्ताङ हत्याकाण्ड कसले मच्चायो ? सूर्यबहादुर थापाहरूले मच्चाएको होइन ? प्रसार्इंले यसो भन्दै गर्दा ताली र हुटिङ भएको थियो । उनले सूर्यबहादुरको राजनीतिक लिगेसी बोकेका उनका छोरा सुनिलबहादुर थापा अहिले नेपाली कांग्रेसमा हुनुहुन्छ भन्दा पनि दर्शकदीर्घाबाट हुटिङ भएको थियो । प्रसाईंले समाजवादको व्याख्या पनि गर्न भ्याए । माओवादी केन्द्रका अध्यक्ष दाहालबारे प्रसाईंले विश्लेषण सुनाए, प्रचण्डलाई नजिकबाट चिनेको छु । म दाबीका साथ भन्न सक्छु प्रचण्डलाई शेरबहादुर देउवाको हैसियतभन्दा ठीकमुनि दियो भने उनी तुरुन्तै चारतारे झन्डा लगाउन तयार हुनेवाला छन् । उनले करिब १५ मिनेट भाषण गर्दा सहभागीले पटकपटक ताली बजाएका थिए । मञ्चमा नेम्वाङ र थापा मुस्कुराउँदै कानेखुसी गर्थे । ओली पनि बेला मुसुमुसु हाँस्थे । सञ्चालकले बीचबीचमा भाषण छोट्याउन आग्रह गरे पनि प्रसाईं थामिएनन् । लामो भाषणपछि अध्यक्षता गरेका राईले उनलाई सक्न आग्रह गरे । मञ्चमा हल्लीखल्ली भयो तर ओलीले हातले अरूलाई रोके । प्रसाईंले अब मेरो दुई पन्ना छ, त्यसो भए म लास्टमा गएँ भन्दा हाँसो गुन्जिएको थियो ।"
महाधिवेशनअघि एमालेमा सन्नाटा,"(काठमाडौं)  नीतिगत विषयलाई विधान महाधिवेशनबाट टुंगो लगाएसँगै एमालेमा नेतृत्वको दौड सुरु हुने अनुमान थियो । तर १० औं राष्ट्रिय महाधिवेशन सुरु हुन १० दिन मात्रै बाँकी हुँदासमेत नेतृत्वका विषयमा कोही नेताले मुख खोल्न चाहेका छैनन् । महाधिवेशनले चयन गर्ने १५ पदाधिकारीका लागि आफ्नो आकांक्षाबारे पनि नेताहरूले खुलेर बोलेका छैनन् । केपी शर्मा ओलीले अध्यक्षमा दोहोरिने र ईश्वर पोखरेलले वरिष्ठ उपाध्यक्षमा दाबी गरेको बाहेक अन्यले खासै बोलेका छैनन् । अध्यक्ष उठ्ने संकेत गरेका उपाध्यक्ष भीम रावलले छलफल गरेर निर्णय गर्ने बताएको पनि एक साताभन्दा बढी भइसकेको छ । एमालेमा ठूलो टाउको (केपी शर्मा ओली) नहल्लिँदासम्म केही हुने अवस्था छैन । ओलीबाहेकका नेताहरू त्यसको प्रतीक्षामा देखिन्छन्, राजनीतिक विश्लेषक हरि शर्माले भने, ओलीको जुँगा दायाँ वा बायाँ कतातिर चल्छ भनेर हेरेर बसेका कारण कसैले दाबी नगरेका हुन् । सबै जनामा कसरी जोगिने भन्ने ध्यान छ ।एमालेका एक केन्द्रीय सदस्यले पनि माधवकुमार नेपालको बहिर्गमनपछि झनै शक्तिशाली बनेका अध्यक्ष ओलीको चाहना पदाधिकारी चयनमा पनि पर्ने भएकाले अहिले कसैले मुख नखोलेको बताए । अहिले रहेका पदाधिकारी र पदाधिकारी हुन चाहने दुवैमा बोल्दा कुरा रड्किएला र ओलीको कोपभाजनमा परिएला भन्ने त्रास छ, उनले भने । शर्मा भने एमालेभित्र अहिले देखिएको अवस्थाले निरंकुश नेतृत्वको विशेषता झल्काउने बताउँछन् । ओलीमात्रै बोलिरहेका छन् । अन्यको बोली चुप छ, उनले भने, भारतमा नरेन्द्र मोदी पनि त्यस्तै अवस्थामा छन् । अधिकांश वडा र पालिकास्तरको नेतृत्व र महाधिवेशन प्रतिनिधिको चयन सहमतिमा भएकाले कम्तीमा पदाधिकारीमा सहमति हुनुपर्ने एमालेका कतिपय नेता बताउँछन् । तर पदाधिकारीको सीमित संख्याका कारण सहमति कायम गर्न मुस्किल पर्ने देखिएको छ । एमालेको हालै संशोधित विधानमा अध्यक्ष, वरिष्ठ उपाध्यक्ष, महासचिव र उपमहासचिव ११ जना रहने र उपाध्यक्ष ४ र सचिव ७ गरी पदाधिकारीमा १५ जना रहने उल्लेख छ । नवौं राष्ट्रिय महाधिवेशनबाट निर्वाचित १४ पदाधिकारीमध्ये १२ जना एमालेमै छन् । यी पदाधिकारी सके माथिल्लो पद, नभए कम्तीमा अहिलेकै पदमा दोहोरिन चाहन्छन् । त्यसैगरी ओलीलाई लामो समयदेखि साथ दिँदै आएका अन्य नेता, १० बुँदे सहमति गरेका र पूर्वमाओवादी पक्षका नेताको पनि पदाधिकारीमा चाहना छ । तर सार्वजनिक रूपमा दाबी गर्न भने उनीहरू हिच्किचाइरहेका छन् । राजनीतिशास्त्रका प्राध्यापक कृष्ण पोखरेल पनि एमालेमा महाधिवेशनलाई लिएर आन्तरिक सरगर्मी नदेखिएको बताउँछन् । केन्द्रमा ओलीले नेतृत्वमा कसलाई लैजान्छन् भनेर नेताहरू कुरेर बसेका छन् । आफ्नो चाहना सार्वजनिक रूपमा ल्याइहाल्दा ओलीले के गर्छन् भन्ने भय नेताहरूमा छ । त्यसैले तैं चुप मैं चुपको अवस्था एमालेमा देखिन्छ । केन्द्रकै जस्तो अवस्था तल्लो तहमा रहेको पोखरेलको ठम्याइ छ । जिल्लामा साना ओलीहरू छन् । केन्द्रको कुरालाई टिपेर खबरदार भन्छन् । कतिपय ठाउँमा चुनाव लड्दा जित्नेहरूलाई पनि सहमतिका नाममा बाहिर पारिएको छ, उनले भने । अध्यक्ष ओलीले सहमतिमै नेतृत्व गर्न चाहेका हुन् कि निर्वाचन गर्न चाहेका हुन् भन्ने स्पष्ट नहुँदासम्म पदको दाबी गरेर बोल्नुको अर्थ नभएको एमालेका एक पदाधिकारीले बताए । चुनाव हुने हो भने एउटा तरिकाले जाने हुन्छ, सहमतिमा जाने हो भने त्यसैअनुसार चल्नुपर्छ, उनले भने, केही दिनमा त्यो स्पष्ट हुन्छ । त्यसपछि मात्रै धारणा आउँछ । विश्लेषक शर्मा भने महाधिवेशनको हलमा नपुगुन्जेलसम्म ओलीले त्यसमा स्पष्ट निर्णय गर्ने विश्वास गर्दैनन् । ओलीलाई पनि एउटाको नाम लिएर अर्कोलाई किन चिढ्याउनु भन्ने हुन्छ, उनले भने । एमाले प्रवक्ता प्रदीप ज्ञवालीले प्रमुख नेतृत्वमा दुविधा नभएको र अन्य पदमा प्रतिस्पर्धा भइहाले पनि व्यक्तिगत तहमा मात्रै हुने भएकाले अहिले सन्नाटाजस्तो लागेको हुन सक्ने बताए । अहिले आन्दोलनमा जुन प्रकारको चुनौती छ, त्यसले गर्दा पनि पदमा कसैले दाबी चाहिरहेका छैनन्, उनले भने, अहिले पार्टीभित्र सबै क्षेत्रमा एकता प्रस्फुटित भएको छ । चुनौतीलाई सिंगो पार्टी कमिटीले बोध गरिरहेको समयमा निजी आकांक्षालाई स्थगनमा राख्नुपर्छ भन्नेमा पार्टीपंक्ति कन्भिन्स छ ।एमालेले विधान महाधिवेशनपछि अधिकांश वडा, पालिका कमिटीको नेतृत्व र ८५ प्रतिशत महाधिवेशन प्रतिनिधि सर्वसम्मत रूपमा छनोट भएको जनाउँदै आएको छ । गत शनिबार देशभर एकै पटक प्रतिनिधि छनोट प्रक्रिया सुरु गरिएको थियो । नेताहरूले यसमा सर्वसम्मत उच्चतम लोकतान्त्रिक अभ्यास भएको बताउने गरेका छन् । प्राध्यापक पोखरेल भने उच्चतम लोकतान्त्रिक अभ्यास भनेको सर्वसम्मति हो भन्ने भाष्य नै गलत रहेको बताउँछन् । लोकतन्त्रको सबैभन्दा महत्त्वपूर्ण पक्ष भनेको प्रतिस्पर्धा नै हो । सामान्य अवस्थामा पार्टीमा निर्णय गर्दा फरक हो तर यो महाधिवेशन हो । महाधिवेशन लोकतन्त्रको अभ्यास गर्ने उच्चतम थलो हो, उनले भने, मार्क्सवादी दृष्टिकोणबाट हेर्ने हो भने कम्युनिस्ट पार्टीमा जनवादी केन्द्रीयता हुन्छ । जनवादको उच्चतम प्रयोग गर्ने भनेको महाधिवेशनमा नै हो ।प्रवक्ता ज्ञवालीले भने केन्द्रमा विवाद नभएकाले र तल्लो तहमा चुनौतीलाई मनन गरिएकाले सर्वसम्मत भएको बताए । अहिले प्रतिस्पर्धा भएको ठाउँमा पनि व्यक्तिगत छ । यो पक्ष त्यो पक्ष भन्ने कहींकतै छैन । धेरैजस्तो ठाउँमा चुनौतीलाई ध्यानमा राखेर उच्चस्तरको समझदारी प्रस्तुत गरिएको छ । त्यो अन्यथा पनि होइन र कसैले लादेर सम्भव पनि छैन, उनले भने, केन्द्रले ६ हजार ७ सय ४३ वडाको व्यवस्थापन गर्न कसरी सम्भव हुन्छ ? पालिकामा कसलाईफलानोलाई पदाधिकारी बनाऊ भन्न कसरी सम्भव हुन्छ ? दुई हजार प्रतिनिधि छनोट गर्दा कसरी सम्भव होला र ?एमालेका पदाधिकारीमै दोहोरिन चाहेका र नयाँ आकांक्षीहरू आधा दर्जनभन्दा बढी नेताहरूसँग अनौपचारिक छलफल गर्न अध्यक्ष ओलीसँग चाहना नबुझीकन अघि बढ्ने सक्ने अवस्था नभएको बताउँछन् ।"
वनकरियालाई लालपुर्जाको चिन्ता,"(हेटौंडा)  लोपोन्मुख वनकरिया समुदायको जीवनशैली क्रमशः फेरिँदो छ । पहिले नौलो मान्छे देख्नेबित्तिकै डराउने उनीहरु अहिले सरोकारवालासँग निर्धक्क आफ्ना कुरा राख्न सक्ने भएका छन् । मकवानपुरको मनहरी गाउँपालिका४ मुसेधापमा बस्दै आएका उनीहरुको उत्थानमा स्थानीय सरकार र विभिन्न गैरसरकारी संस्था जुट्दा यो सम्भव भएको हो । गाउँपालिकाले उनीहरू लक्षित होमस्टे सञ्चालनमा ल्याएको छ । भूकम्पले भत्काएका घरको पुनर्निर्माण गर्न र साक्षर बनाउन, राष्ट्रिय आदिवासी जनजाति महिला मञ्चले सहयोग गरिरहेको छ । यद्यपि वनकरियाहरू पूर्णरूपमा सन्तुष्ट भने छैनन् । उनीहरू राज्यसँग घरजग्गा माग गरिरहेका छन् ।स्थानीय सन्तोषी वनकरियालाई वर्षौंअघिदेखि उपभोग गर्दै आएको जग्गाको लालपुर्जा नभएकोमा असन्तुष्टि छ । जग्गा छ, खेती गर्दै आएका छौं । तरकारी पनि लगाएका छौं । तर बारम्बार पर्सा राष्ट्रिय निकुञ्जले बस्ती हटाउन सूचना गरिरहन्छ, यसले हामीलाई आतंकित बनाउँछ, उनले भनिन्, जस्तापाताको छाना भएको टहरो छ तर यो पनि हाम्रो होइन । सरकारले घरजग्गा हाम्रो नाममा गरिदेओस् । स्थानीय ठूलीमाया वनकरियाले पहिले जंगल र ओडारमा बसेको स्मरण गर्दै हालको पुस्तालाई यहीं बस्न सक्ने वातावरण मिलाइदिन सरकारसँग आग्रह गरिन् । सरकारले आफूहरूलाई हाल बसिरहेको स्थानबाट हटाउनेभन्दा पनि स्थायी रूपमा बसोबासको व्यवस्था मिलाउनुपर्नेमा जोड दिन्छिन् स्थानीय कान्छीमाया वनकरिया ।वनकरियाको भूमिहीन अवस्थाको विषय सम्बोधन गर्न तीनै तहका सरकारलाई दबाब दिने पूर्वमुख्यमन्त्री डोरमणि पौडेलले बताए । मनहरी गाउँपालिका अध्यक्ष एकराज उप्रेतीले सांसदहरूको चासो बजेट निर्माण र बाँडफाँटमा मात्रै केन्द्रित हुँदा आवश्यक कानुन अभावमा वनकरियाहरूलाई व्यवस्थित गर्न नसकेको आरोप लगाए । उनले वनकरियासमेत ८ हजार ४ सय ५२ घरधुरीलाई लालपुर्जा दिनेगरी तयार प्रतिवेदन तत्कालीन भूमि आयोगलाई बुझाउनै नपाई खारेज हुँदा यो विषय अहिले अलपत्र परेको उनको भनाइ छ । मुसेधापमा वनकरियाका २१ घरधुरी छन् । उनीहरूको संख्या ९७ मात्रै छ । यो समुदायको बसोबास मुलुकका अन्य स्थानमा छैन ।"
मोटरसाइकल दुर्घटनामा चालकको मृत्यु,भक्तपुर (कास) मोटरसाइकल अनियन्त्रित भई दुर्घटना हुँदा मंगलबार बिहान भक्तपुरको मध्यपुर थिमि नगरपालिका४ चारदोबाटोमा चालकको मृत्यु भएको छ । काठमाडौंबाट भक्तपुरतर्फ आउँदै गरेको वाग्मती प्रदेश ०२०२७ प २३५३ नम्बरको मोटरसाइकल सडक डिभाइडरमा ठोक्किएर दुर्घटना भएको हो । मृत्यु हुनेमा सिन्धुपाल्चोकको सुनकोसी गाउँपालिका७ घर भई मध्यपुर थिमि लोकन्थली बस्ने २९ वर्षीय प्रदीप कार्की रहेको महानगरीय प्रहरी परिसर भक्तपुरका निमित्त सूचना अधिकारी लोकबहादुर जीसीले बताए । उनका अनुसार घाइते कार्कीको उपचारका क्रममा मध्यपुर अस्पतालमा मृत्यु भएको थियो ।
'फोहोरको पहाड मा आकर्षक पार्क,"भक्तपुर (कास) मध्यपुर थिमि नगरपालिका४ शंखधर चोकमा आकर्षक पार्क बनाइएको छ । शंखधर पार्क नाम दिइएको पार्क नगरनगर साझेदारी कार्यक्रमअन्तर्गत काठमाडौं महानगरपालिकाको आर्थिक सहयोगमा निर्माण गरिएको हो । आइतबार काठमाडौं महानगर प्रमुख विद्यासुन्दर शाक्य र मध्यपुर थिमि नगर प्रमुख मदनसुन्दर श्रेष्ठले पार्कको उद्घाटन गरे । कुनै समय फोहोरको पहाड जस्तो देखिने पाखोलाई अहिले सुन्दर पार्क बनाई उद्घाटन गर्ने चरणमा पुग्दा खुसी लागेको छ, श्रेष्ठले भने, यहाँका सम्पदा संरक्षणमा हामी अहोरात्र खटिएकाको परिणाम हो यो । काठमाडौंको २ करोड र मध्यपुर थिमिको ४ करोड गरी जम्मा ६ करोड रुपैयाँमा पार्क बनेको उनले बताए । करिब १९ रोपनी क्षेत्रफलमा फैलिएको पार्कमा झरना, झुलन बगैंचा, ढुंगेधारा, डबली, वाकिङ रोडलगायत निर्माण गरिएको छ ।"
ल्यान्डफिल साइटमा स्थानीयद्वारा तालाबन्दी,"सिन्धुली (कास) फोहोरको उचित व्यवस्थापन, स्वास्थ्य बिमा तथा रोजगारीको माग गर्दै स्थानीयले कमलामाई नगरपालिकाको ल्यान्डफिल साइटमा मंगलबार तालाबन्दी गरेका छन् । नगरले फोहोर व्यवस्थापन गर्दै आएको वडा५ क्वान्द्रे खोल्सी आसपासका स्थानीयले दुर्गन्ध फैलिएको, स्वास्थ्यमा समस्या आएको र आफूहरूलाई रोजगारीमा प्राथमिकता नदिएको भन्दै साइटको मूलगेटमा तालाबन्दी गरेका हुन् । समस्या समाधनका लागि २ साताअघि १५ बुँदे ज्ञापनपत्र नगरपालिकामा बुझाए पनि बेवास्ता गरिएकोले बाध्य भएर तालाबन्दी गर्नुपरेको कालिका सामुदायिक वन उपभोक्ता समूहका अध्यक्ष अक्कलबहादुर रानाले बताए । नगरपालिकाले फोहोर फाल्ने क्षेत्र कालिका सामुदायिकको वन क्षेत्रमा पर्छ । उचित व्यवस्थापन नहुँदा नयाँबस्ती, मधुटार, रानीखोला, जरायोटार, ढाक्रेबास, कारागार, कालिकाटार, पञ्चकन्या टोललगायत क्षेत्रका बासिन्दा प्रत्यक्ष प्रभावित हुँदै आएको उनले जनाए । सरसफाइ कर्मचारीहरू प्रभावित क्षेत्रबाटै राख्नुपर्ने, स्थानीयको निःशुल्क स्वास्थ्य बिमा तथा खानेपानी, शिक्षाको सुनिश्चितता गर्नुपर्ने स्थानीयको माग छ ।"
कांग्रेसमा अर्को धार बनाउँदै प्रकाशमान,"पार्टी महाधिवेशनको संघारमा सुटुक्क भारत पुगेर आउनुभयो । कस्तो संकेत पाउनुभयो त ? बर्दियामा गणेशमान सिंहको पूर्णकदको सालिक अनावरण कार्यक्रममा जाँदा त्यतैबाट भारत गएको हो । तपाईंहरूलाई अचम्म लाग्ला, पार्टीको १२ औं महाधिवेशनमा सुशील कोइराला पार्टी सभापति, म महामन्त्री भएपछि पहिलोपल्ट सभापतिजीसँगै भारत गएको थिएँ । त्यसपछि बल्ल गएको हुँ । भारतमा कसलाई भेट्नुभयो त ? भारतमा थुप्रै नेपाली साथीभाइ छन् । उनीहरूले भारतमा पनि गणेशमान फाउन्डेसनबाट केही गर्न पाए हुन्थ्यो भनिरहेका थिए । तर समय मिलेको थिएन । बर्दिया जाने समय निकालेर दिल्ली गएको हो । भारतीय जनता पार्टीका अध्यक्ष जेपी नड्डासँग भेट गरेको चर्चा छ त ? होइन । पत्रपत्रिकाले कुन सूचनाका आधारमा लेखे मलाई थाहा भएन । सभापति उठ्न खोजेका बेला भारतसँग ॅकनेक्सन मिलाउन जानुभएको हो कि ? होइन । विशुद्ध प्राइभेट भिजिट हो । कांग्रेसको महाधिवेशनमा कसलाई सभापति बनाउने भन्नेमा भारतको भूमिका पनि अर्थपूर्ण हुन्छ भनेर सबै नेताहरू भन्नुहुन्छ त ? भन्नेहरूले केके भन्छन्, त्यो महत्त्वपूर्ण कुरा होइन । मुख्य कुरा पार्टी सभापति महाधिवेशन प्रतिनिधिले छान्ने हो । पार्टीमा कसले के गर्यो, प्रजातन्त्र संकटमा परेका बेला कुन नेताले कस्तो भूमिका खेल्यो भन्ने कार्यकर्ताले मूल्यांकन गर्ने हो । भारतले सभापति बनाउने होइन । भारतको भूमिका नै हुन्न भनेर पूर्ण रूपमा नकार्न सक्नुहुन्छ ? प्रत्यक्ष प्रभाव पर्दैर्न । भारत छिमेकी हो । प्रजातान्त्रिक आन्दोलनमा लामो संघर्ष गरेको पार्टीको महाधिवेशनप्रति सद्भाव होला, त्यो अलग्गै पाटो हो । महाधिवेशनकै मुखमा नेताहरू किन भारत धाइरहेका छन् त ? त्यसरी धाइरहने नेताहरूलाई सोध्नुहोला । मेरो हकमा ९१० वर्षपछि मात्रै भारत गएको हुँ । गणेशमान फाउन्डेसनबाट अझै राम्रा काम गर्न सकिन्छ कि भनेर साथीहरूसँग छलफल गर्न गएको हुँ । म विशुद्ध नेपाली साथीभाइ भेट्ने प्रयोजनका लागि मात्रै गएको हो ।महाधिवेशन आउन तीन साताभन्दा कम छ, अब तपाईंहरूको समूहबाट सभापतिको उम्मेदवार हुने नेता को हो त ? १३ औं महाधिवेशनबाट निर्वाचित नेतृत्वले पार्टी विधान र विधिसम्मत रूपमा पार्टी चलाउन सकेन । अवसर पाएर पनि अवसर सदुपयोग गर्न नसक्ने नेतृत्वलाई अब १४ औं महधिवेशनम निरन्तरता दिन हुन्न भन्ने भावना आम कार्यकर्तामा छ । २०७४ को निर्वाचनमा कांग्रेस पराजित हुनुमा नेतृत्वको कमजोरी हो कि वाम गठबन्धनको कारण हो ? १ सय ६५ निर्वाचन क्षेत्रमा कांग्रेसले २३ सिट मात्र जित्यो । पहिलो संविधानसभाको कार्यकालमा चार जना कम्युनिस्ट नेता प्रधानमन्त्री भए । तर संविधान जारी हुन सकेन । दोस्रो संविधानसभा चुनावपछि बनेको सुशील कोइराला नेतृत्वको सरकारले संविधान जारी गर्यो । कांग्रेसका लागि राजनीतिक उपलब्धिको योभन्दा ठूलो मुद्दा अरू हुन सक्थेन । तर कम्युनिस्टलाई झन्डै दुई तिहाइको म्यान्डेट जनताले दिए । यसमा वाम गठबन्धन मात्रै कारण होइन । नेतृत्वको समस्या पनि मुख्य कारण हो । सभापति शेरबहादुर देउवाले पार्टीलाई पुरानै अवस्थामा फर्काउँछु, त्यसका लागि एकपटक मलाई अवसर दिनुहोस् भन्दै आउनुभएको छ नि ?यो भन्ने कुरा मात्रै हो । विधानअनुसार दुई पटक लड्न पाउने अधिकार उहाँलाई छ । पार्टीलाई सुदृढीकरण, शुद्धीकरण, संस्थागत गर्ने हो भने अबको नेतृत्वबाट चल्दैन । पुरानै अवस्थामा पुर्याउँछु भन्ने कुराको विश्वास पनि छैन । यो पार्टीलाई रिभाइव गर्न सक्ने नेता र टिमलाई नेतृत्वमा ल्याउनुपर्छ । शेरबहादुर देउवा पार्टी र सत्ताको केन्द्रमा हुनुहुन्छ । तपाईंहरू आफ्नै समूह मिलाउन सक्नुभएको छैन । नेतृत्व ल्याउन सक्छौं भन्ने लाग्छ ? कांग्रेस लोकतन्त्रका लागि लामो संघर्ष गरेको पार्टी हो । राजनीतिक प्रणालीलाई परिवर्तन गर्न सक्ने खुबी भएका कार्यकर्ता कांग्रेसमा छन् । १३ औं महाधिवेशनमा नेतृत्व लिएका नेताको मूल्यांकन १४ औं महाधिवेशनले गर्छ ।कांग्रेसको संगठन वडादेखि नै विभाजित छ । त्यहीँबाट आउने प्रतिनिधिले मूल्यांकन गरेर तपाईंले भनेजस्तै नेतृत्व छानिएला ? लोकतान्त्रिक पार्टीमा महाधिवेशनका बेला प्यानल बन्नु स्वाभाविक हो । तर, नेतृत्व चुन्ने बेला मतदाताले अवश्य सोच्छन् । कमजोर नेतृत्वकै पुनरावृत्ति भयो भने आफ्नो पनि भविष्य हुन्न भन्ने कार्यकर्तालाई राम्ररी थाहा छ । तपाईंहरूबाट को उम्मेदवार हो त ? मैले १३ औं महाधिवेशनमा रामचन्द्र दाइलाई समर्थन गरेको हो । जीउज्यान लगाएर जिताउने प्रयास पनि गरेकै हो । गएको महाधिवेशनमा म निर्वाचित महामन्त्रीको हैसियतमा थिएँ । मैले नदोहोर्याएर शशांक कोइरालालाई छाडेकै हो । उम्मेदवारहरूमध्येमा पनि अहिलेको परिस्थितिमा कसलाई अघि सार्न उपयुक्त हुन्छ भन्ने कुरा पनि हेर्नुपर्छ । गणेशमानको छोरा हुँ, विरासतले काम गर्छ भन्ने ठानेर प्रतिस्पर्धा गर्न खोज्नुभएको हो कि ? गणेशमानको विरासत छँदै छ । तर संकटको घडीमा म पास भएको ठान्छु । जस्तोसुकै संकटमा पनि पछि हटेको छैन । जस्तो कि, पूर्वराजा ज्ञानेन्द्रले शाही आयोग गठन गर्दा कसैले यो असंवैधानिक हो भनेर भन्न सकेका थिएनन् । मैले नै पहिलोपल्ट असंवैधानिक छ भनेर ज्ञानेन्द्रविरुद्ध लडेको हुँ । तपाईंले राजधानीबाहेक केही हेर्नुहुन्न, राजधानीमा पनि साम्प्रदायिक सोचले काम गर्छ भनेर तपाईंमाथि आरोप लाग्ने गरेको छ नि ? सबैले मेरो तारिफ गर्दैनन् । प्रतिस्पर्धीलाई आफ्नो इच्छा पूरा गर्न भएनभएको कुरा गर्नुपर्छ । काठमाडौं देशकै राजधानी हो । काठमाडौंको नेतृत्व सम्हालेर आएको व्यक्ति हुँ । १२ औं महाधिवेशनमा काठमाडौंको भोटले मात्रै म महामन्त्री भएको हो त ? त्यस बेला पनि देशभरकै महाधिवेशन प्रतिनिधिले मलाई मत दिएर जिताएका हुन् । दसौं महाधिवेशनमा पहिलोपल्ट केन्द्रीय सदस्य लड्दा मेरो तेस्रो स्थानमा मत आएकै हो । तपाईंको धारणा शेरबहादुर देउवासँगै रामचन्द्र पौडेलले पनि नेतृत्वको आकांक्षा राख्न हुन्न भन्ने हो ? हो । उहाँहरूले अहिलेसम्म जे जति गर्नुभयो, धेरै गर्नुभयो । उमेर पनि भयो । अब सम्मानजनक रूपमा बिदा हुनुपर्छ । ०४६ सालदेखि पार्टीमा त उहाँहरू नै हुनुहुन्थ्यो नि । उहाँहरूले नेतृत्व लिएपछि पार्टीको अवस्था कस्तो भएको छ ? ०४६ अघि कांग्रेसको आकर्षण कस्तो थियो ? सबैको चाहना नेतृत्व परिवर्तनसँग छ । आम कार्यकर्ताका भावनाको सम्मान पनि गर्नुपर्छ । पौडेलप्रति तपार्इंको असन्तुष्टि मन्त्री छनोटलाई लिएर भएको हो भन्ने छ नि ? न्याय हुनुपर्छ भन्ने कुरा मैले त्यतिबेला राखेको हो । १ सय ६५ निर्वाचन क्षेत्रमा जम्मा २३ जनाले जितेका छन् । त्यसमध्ये काठमाडौंमा हामी चार जना छौं । म मन्त्रिपरिषद्मा जाने कुरा थिएन । बाँकी भएका जो कोहीमध्ये काठमाडौंको प्रतिनिधित्व हुने गरी मन्त्री बनाउनुपर्छ भन्ने कुरा नजायज हो र ? वरिष्ठ नेता रामचन्द्र पौडेलले कि त तपाईंहरू तीन जना मिलाएर एक जना उम्मेदवार बन्नुहोस्, मिल्न सक्नुहुन्न भने मलाई एक वर्षका लागि सभापति बनाउनुहोस् भनेर प्रस्ताव राख्नुभएको छ । यसलाई कसरी हेर्नुभएको छ ? समय धेरै अघि बढिसकेको छ । पार्टी नेतृत्व दोस्रो पुस्तामा आउनुपर्छ भन्ने देशभरका कार्यकर्ताको भावना छ । म देशभर घुम्दा आम कार्यकर्ताले शेरबहादुरजीले त पार्टी चलाउन सकेनन् नै, रामचन्द्रजीबाट चल्दैन है भनेर भन्ने गर्छन् । यो कुरा मैले रामचन्द्र दाइलाई भेटेरै भनेको छु । बैठकमा पनि राखेको छु । पछाडि कुरा गर्ने होइन, अगाडि नै कुरा राखेको छु । अहिले हामीले समर्थन गरे पनि यी दुवै नेतालाई भोट दिँदैनन् । उहाँहरूको समय सकियो । हरेक कुरामा विश्राम लिन समय आउँछ । उहाँहरूको पनि अब विश्राम लिने समय हो । अब दुवै नेताबाट पार्टी चल्दैन । यस्तो प्रस्ताव कुन सन्दर्भमा राख्नुभयो, जानकारी भएन । मलाई त्यस्तो प्रस्तावले काम गर्दैन जस्तो लाग्छ । रामचन्द्र पौडेललाई राष्ट्रपति बनाउनुपर्छ भन्ने प्रस्ताव तपाईंले गर्नुभएको हो ? व्यक्तित्वअनुसार ठीक व्यक्तिलाई ठीक ठाउँमा लैजानुपर्छ । सबै पदमा मै भन्ने कुरा आउँदैन । व्यक्तित्व हेरेर व्यवस्थापन गर्न खुला छौं । पार्टी सभापति, प्रधानमन्त्री, राष्ट्रपतिलगायत विभिन्न पद छन् । मिलाउन सकिन्छ । प्रसंग बदलौं, प्रधानन्यायाधीश चोलेन्द्रशमशेर जबराका कारण न्यायालय ठप्प भएको यतिका दिन बितिसक्दा पनि राजनीतिक दल किन मौन ? यतिबेला राज्य सत्ता सञ्चालन गर्ने दायित्व कांग्रेसले पाएको छ । प्रधानमन्त्रीले हरेक कुरामा दृष्टि पुर्याउनुपर्छ । न्यायालय स्वतन्त्र छ, न्यायालयलाई हस्तक्षेप गर्न हुन्न भन्ने भावनाप्रति सम्मान गर्नुपर्छ । तर न्यायालय नै काम गर्न नसकेको, सेवाग्राहीले सेवा नपाएर ठप्प हुँदा समस्या पन्छाउन हुन्न । न्याय ढिला हुनु भनेको न्याय नदिनुसरह भनिन्छ । सरकारले यस्तो रिमते बनेर बस्न मिल्दैन । न्यायालय राज्यकै एउटा अंग हो । न्यायालयमा बेथिति भएको छ भने त्यसको थिति बसाल्ने दायित्व सरकारको हो । विधिसम्मत तबरले केके गर्दा निकास निस्कन्छ गर्नुपर्छ । किन राजनीतिक दलहरू मौन रहे जस्तो लाग्छ ?मैले त केन्द्रीय कार्यसमिति बैठकमै सरकार यसरी रमिते भएर बस्न मिल्दैन भनेको हुँ । न्यायालयको विषयमा यसरी रमिते बन्दा त्यसको असर आउने तीनै तहका निर्वाचनमा कांग्रेसलाई पर्छ । हामीले आफ्नो दृष्टिकोण प्रस्ट पार्नुपर्छ । अब दलहरूको भूमिका के हो ? संसद् बैठक बोलाउनुपर्छ । प्रधानन्यायधीशमाथि लगाइएको आरोपको त्यहाँ छलफल गर्नुपर्छ । संवैधानिक परिषद् कल गरेर पनि छलफल गर्न सकिन्छ । अहिलेको मुख्य विवाद प्रधानन्यायाधीशको आचारणलाई लिएर उठेको प्रश्न हो । यसको तथ्य विश्लेषण गरेर संसद्ले आवश्यक प्रक्रिया अघि बढाउनुपर्छ । त्यो भनेको महाअभियोग लगाउने भन्ने हो ? संसद् बोलाइसकेपछि त्यसबारे पनि छलफल हुन्छ । बैठक बोलाउने समय पनि भइसकेको छ । न्यायालय अझै यस्तै राख्ने हो भने त्यस्तो कदम उठाउन पनि आवश्यक हुन सक्छ ।प्रस्तुति : कुलचन्द्र न्यौपाने"
"आआफ्नो योजनामा नेता, प्यानलको छैन तयारी",सहमहामन्त्री थप्न देउवा पक्षको प्रस्तावटिम व्यवस्थापनका लागि सभापति देउवापक्षीय नेताहरूले सहमहामन्त्री पद थप्नुपर्ने प्रस्ताव अघि सारेका छन् । आइतबारको केन्द्रीय कार्यसमितिको बैठकमा केन्द्रीय सदस्य मीन विश्वकर्मा र गोविन्द भट्टराईले एक महिलासहित तीन सहमहामन्त्री थप गर्नुपर्ने प्रस्ताव अघि सारेका हुन् । विधानले समावेशी समूहबाट ८ सहमहामन्त्री हुने व्यवस्था गरेको छ । खुला समूहबाट नभएकाले तीन सहमहामन्त्री थप्नुपर्ने तर्क देउवा पक्षको छ । तर पौडेल पक्ष यसलाई स्विकार्ने पक्षमा छैन । आफ्नो टिम व्यवस्थापनका लागि सहमहामन्त्री थप्ने प्रस्ताव अघि सारेको भन्दै बैठकमै वरिष्ठ नेता पौडेल र उनको समूहका नेताले विरोध गरेका थिए ।
अब कहिल्यै बन्द नहोस्,"पछिल्ला वर्षहरूमा नेपाल बन्द र चक्काजामजस्तो नागरिकपीडक कार्यक्रम पहिलेजस्तो तारन्तार हुन छाडेको थियो, विरोधको यो तुच्छ शैलीबाट देशले मुक्ति पाइसकेको जस्तो पनि देखिन्थ्यो । तर पनि एक वर्षभित्रै मुलुकमा दोस्रो पटक मंगलबार नेपाल बन्द भयो । पेट्रोलियम पदार्थको मूल्यवृद्धि भएको विरोधमा भन्दै नेत्रविक्रम चन्दको नेपाल कम्युनिस्ट पार्टी (नेकपा) गरेको यस बन्दबाट देशका कतिपय भूभागका नागरिक प्रभावित भए । यसअघि गत वर्ष माघमा संवैधानिक निकायहरूमा गरिएको नियुक्तिविरुद्ध तत्कालीन नेकपाको पुष्पकमल दाहालमाधवकुमार नेपाल पक्षले यसै गरी आमहडताल गरेको थियो । यस्ता बन्दमा घोषित उद्देश्य पूरा होलान्नहोलान्, तर जनताको नाममा गरिने यस्ता गतिविधिले खासमा जनताले नै अनाहकमा हन्डर अवश्य खेप्नुपर्ने हुन्छ । जेसुकै उद्देश्यले र जोसुकैले गरेको होस्, यस्ता आमहडताल तथा नेपाल बन्दजस्ता विरोधका भद्दा शैली भर्त्सनायोग्य र त्याज्य छन् । केवल आफ्नो उपस्थिति देखाउन गरिने विरोधको यो पुरातन, परपीडक शैली दलहरूले छाड्नैपर्छ, यदि सम्बन्धित नेताहरूमा सर्वसाधारणप्रति अलिकति मात्रै विवेक र संवेदना छ भने । कथं आन्दोलनकर्ताको माग पूरा नै हुन्छ भने पनि यस्तो विरोध कदापि स्वीकार्य हुन्न । सरकार वा जिम्मेवार निकायलाई दबाब दिन अनगिन्ती उपाय छन् । यसका निम्ति आन्दोलनकारीसित जनतालाई पीडा दिन नहुने विवेक र प्रभावकारी कार्यक्रमहरू तय गर्ने सिर्जनशीलता चाहिन्छ । बन्दहडतालले त नागरिकको अधिकारको रक्षा होइन, जनजीविकाकै बाटो बन्द गर्छ । यसबाट नागरिकको मौलिक अधिकार नै हडतालीहरूको मुठीमा पुग्छ । विद्रोहतर्फको बाटो छाडेर मूलधारको शान्तिपूर्ण राजनीतिमा फर्किसकेको जनाएको चन्द समूहले हेक्का राख्नुपर्छ आमहडताल तथा बन्दजस्ता कार्यक्रमले नागरिकको संविधानप्रदत्त आवागमनको हक नै खोस्छन् । संविधानमा स्वतन्त्रताको हक उल्लेख भएको धारा १७(२)(ङ) ले नागरिकहरूलाई नेपालको कुनै पनि भागमा आवतजावत गर्नबाट वञ्चित गरिनेछैन भनेको छ, राज्यले समेत खोस्न नसक्ने यो मौलिक हक कुनै अमुक शक्तिले छिन्ने दुस्साहस गर्नु हुँदैन । यस्ता अतिवादी कार्यक्रमहरूमा सार्वजनिक सवारीदेखि उद्यमव्यवसायसम्म बन्द हुने भएकाले सर्वसाधारणले ठूलो कष्ट बेहोर्नुपर्छ । एम्बुलेन्सलाई बन्दकर्ताले नरोके पनि सार्वजनिक सवारी चढेर अस्पताल जाने बिरामीहरू जँचाउन जान पाउँदैनन् । ज्यालामजदुरी गर्ने निम्न वर्गकाहरूले यस्तो दिन कामै पाउँदैनन्, रोजगारीका लागि कार्यस्थल पुग्न नसक्ने पनि उत्तिकै हुन्छन् । एउटा दलले आवश्यक विवेक नपुर्याउँदा मंगलबार पनि कैयौं नागरिकले यस्तै सास्ती भोगे, कैयौं सर्वसाधारण गन्तव्यसम्म पुग्न नसकी सडकमा त्यसै अलपत्र परेका देखिन्थे । समग्रमा, यसबाट देशले आर्थिक क्षति नै अर्बौंको भोग्नुपर्छ ।नेपाल बन्द सफल बनाउने नाममा आन्दोलनकारीहरूले धम्की दिने तथा जबर्जस्ती गर्ने प्रवृत्ति त झन् दण्डनीय नै छ । मंगलबार मात्रै यस्तो गतिविधिमा संलग्न सय जनाभन्दा बढी प्रहरीको पक्राउमा परे । काठमाडौंमा दुइटा बसमा तोडफोड नै गरियो । बन्दकर्ताले यो घटनाको जिम्मेवारी लिनुपर्छ, कसैमाथि दोष थोपरेर उनीहरू उम्किन पाउँदैनन् । र, सरकारले पनि तोडफोड र निजी तथा सार्वजनिक सम्पत्तिको क्षतिमा संलग्न हुने जोकोहीलाई प्रचलित कानुनअनुसार कारबाही गर्नुपर्छ । बन्दलाई राजनीतिक कार्यक्रम मानेर जस्तो पनि हर्कतलाई सहजै स्विकार्ने हो भने यस्तो बेथिति फेरि मौलाउँदै जान सक्छ । त्यसैले जल, थल तथा हवाई मार्गबाट यात्री वा मालसामान ओसारपसार गर्ने सेवामा कसैले पनि हडताल गर्न नपाइने नियमलाई सरकारले कडाइका साथ पालना गर्नुपर्छ । अत्यावश्यक सेवा ऐन, २०१४ अनुसार निषेध गरिएको हडताल गर्नेलाई ६ महिनासम्म कैद वा २ सय रुपैयाँसम्म जरिवाना वा दुवै सजाय हुन सक्छ । र, यसका लागि दुरुत्साहन गर्ने व्यक्तिलाई पनि १ वर्षसम्म कैद वा १ हजार रुपैयाँसम्म जरिवाना वा दुवै सजाय हुन सक्छ । यी कानुनहरूको उचित पालना गरेर सरकारले बन्दहडतालजस्ता कार्यलाई निरुत्साहित गर्नुपर्छ । बन्द आयोजनकर्ताको विवेकहीनता र सिर्जनशीलता अभावको सजाय निर्दोष नागरिकले बेहोर्नुपर्ने परिस्थिति फेरि कहिल्यै निम्त्याउनु हुन्न ।हो, पेट्रोलियम पदार्थको मूल्यवृद्धिका कारण आम नागरिक मारमा परेका छन्, उनीहरूको भान्सा महँगिएको छ । अत्यावश्यक तथा उपभोग्य सामग्रीको पनि अझै भाउ बढ्ने सम्भावना उत्तिकै छ । यसको विरुद्ध बोल्नु र नागरिकलाई मार नपर्ने उपाय पहिल्याउन सरकारलाई घचघच्याउनु जुनसुकै सचेत दलको कर्तव्य हो । तर यस क्रममा तिनै जनतालाई उल्टो पीडित बनाउने अप्रिय बाटोचाहिँ कसैले पनि किमार्थ रोज्नु हुँदैन । फेरि, यस्ता आन्दोलनकारीहरूलाई बोध नभएको हुन सक्छ जब कुनै कार्यक्रमबाट जनता अनाहकमा प्रताडित बन्न पुग्छन्, त्यस्तो अवस्थामा विरोधको लक्ष्य नै उल्टो धूमिल हुने सम्भावना हुन्छ । त्यसैले दलहरूले जनताका पक्षमा बोल्दा होस् या आफ्नो उपस्थिति जनाउँदा, नागरिकलाई कत्ति पनि कष्ट नपुग्ने उपाय पहिल्याउनैपर्छ । जनतालाई नै दुःख दिएर जनताको पक्षमा उभिएको प्रमाणित हुन सक्दैन । त्यसैले सबैभन्दा भद्दा साबित भइसकेको र कसैले पनि राम्रो नभन्ने बन्दजस्तो कार्यक्रम राखेर सम्बन्धित नेतृत्वले आफ्नो विवकेहीनता प्रदर्शन नगर्नु नै उत्तम हुन्छ । पूरै देश आन्दोलित हुने जनआन्दोलनहरूको प्रसंग बेग्लै हो, सामान्य माग पूरा गराउन पनि जनताप्रति गैरजिम्मेवार बन्ने तथा जनजीवनमाथि धावा बोल्ने प्रवृत्ति जोकोहीले त्याग्नैपर्छ ।"
विद्युत्को अन्तर्राष्ट्रिय बजार,"नेपालले भारतलाई विद्युत् बेचेर दुई सातामै ६ करोड कमायो । यसले विद्युत्लाई अन्तर्राष्ट्रिय बजार लैजान सकिन्छ र वैदेशिक मुद्रा पनि आर्जन हुन्छ भन्ने सन्देश दिएको छ । पेट्रोलियम पदार्थमा दिनानुदिनको मूल्यवृद्धिले नेपालीको भान्सामा समेत असर परेको छ । हामीले निर्यात गरिरहेको विद्युत्लाई यहाँका भान्सासम्म पुर्याउन सके ग्यास खरिदमा बाहिरिने मुद्रालाई बचाउन सकिन्छ । निर्यातसँगै बिजुली यही उपयोग गर्ने नीति लिए अझै राम्रो हुन्थ्यो । झ्यापझ्याप गइरहने विद्युत्लाई प्राविधिक सबलीकरण दिएर उपभोक्तालाई राहत दिनुपर्छ । घर, भान्सा र यातायातमा प्रयोग हुने विद्युतीय सामानहरूको सहज र सरल उपलब्धता हुन सके विद्युत्को घरेलु खपत बढ्नुका साथै पेट्रोलियम पदार्थ खरिदमा बिदेसिने मुद्राको बचतसमेत हुन्छ । प्राधिकरणले यतातर्फ छिटो ध्यान पुर्याउनुपर्छ । महेन्द्रसिंह बम, टीकापुर१, कैलाली"
अनलाइन पठनपाठनको असर,"कोभिड महामारीले पठनपाठन करिब अढाइ वर्ष असर गर्यो । निजी शैक्षिक संस्थाहरूको व्यापार चौपट भयो । अंग्रेजी माध्यम वा नमुना भनिएका सरकारी विद्यालयहरू पनि निजी कै हाराहारीमा आर्थिक लाभबाट वञ्चित भए । अनलाइन कक्षाका नाममा सकिनसकी ल्यापटप, ट्याब वा मोबाइल किन्नै पर्ने बाध्यता सिर्जना गरियो । तर यो न दीर्घकालीन हुन सक्यो न त सबै विद्यार्थीले त्यसको उपभोग गर्न पाए । कोरोना महामारी न्यून हुँदै गर्दा, उनीहरू भौतिक पठनपाठनमै अभ्यस्त हुन थालेका छन् । तर, उनीहरूमा झर्किने, रिसाउने, चर्को बोल्ने आदि बानी देखिन सुरु भएको छ । अनलाइन कक्षाका नाममा विद्यार्थीहरूमा यस्तो लत बस्यो कि मोबाइल, ल्यापटपबिना मानौं बाँच्नै नसक्ने भए । उपकरणको अन्धाधुन्ध प्रयोगले उनीहरूको आँखा बिग्रने डर एकातिर छ, अर्कातिर पब्जी, फ्रिफायरजस्ता अनलाइन गेम र अन्य लुकीछिपी गतिविधिले उनीहरू विक्षिप्त बनेका छन् । ती उपकरण सबै उमेर समूहका विद्यार्थीहरूका मनोरञ्जनका सर्वाधिक लोकप्रिय र जीवनका लागि नभई नहुने साधन भइरहेका छन् । अब विद्यार्थीहरूलाई अभिभावक र शिक्षकहरूले यस्तो बानीबाट बाहिर निकाल्नुपर्छ, जुन त्यति सजिलो छैन । कुसुम न्यौपाने, अरूणखोला, नवलपरासी (पूर्व)"
आगन्तुक चराहरूको रेखदेख,"भारत र श्रीलंकाबाट लुम्बिनी आएका स्वर्गचरीहरू बचेरा हुर्काएर उडिसकेको समाचारले खुसी बनायो । दक्षिणपूर्वी एसियाली मुलुक थाइल्यान्ड, मलेसिया र इन्डोनेसियाबाट आएका कटुस टाउके, नीलपुच्छ्रे, मुरलिचरा पनि तिलौराकोटको साझेदारी वनमा बचेरा हुर्काएर उडिसकेका रहेछन् । नेपालमा विश्वमा पाइने सबै जलवायु पाइन्छ त्यसैले जाडो छल्न रूसको साइबेरियादेखि गर्मी छल्न खाडीबाट आउने आगन्तुक चराहरूका लागि नेपाल धेरै राम्रो गन्तव्य रहिआएको छ । हामी आधुनिक जीवन जिउने नाममा प्रकृतिबाट टाढा हुँदै छौं, जसले गर्दा चराहरूको चिरबिरसँगै निद्राबाट ब्युँझनु सपनाजस्तै भइसकेको छ । अहिले त हाम्रा गाउँघरमा भाले बास्न पनि छाडिसकेको छ । हामीले प्रकृतिलाई बिर्संदै छौं वा वास्ता गरिरहेका छैनौं, प्रकृतिबिनाको मानव जीवन अपुरो हुन्छ । यो यथार्थलाई हरेकले मनन गर्नुपर्छ । हाम्रोमा विश्वका धेरै देशबाट ६० भन्दा बढी प्रजातिका चराहरू बच्चा कोरल्न आउँछन् । आगन्तुक चराहरू पहिला आफूलाई अनुकूल वातावरणको स्थान चयन गर्छन्, जहाँ पर्याप्त आहारा र सुरक्षा होओस् । त्यसपछि गुँड बनाउन थाल्छन् अनि अन्डा पारेर ओथारो बस्छन् । बचेरा कोरल्ने, हुर्काउनेदेखि उड्न नजानेसम्म गर्ने परिश्रमले जोकसैलाई उत्साह र उमंगले भरिदिन्छ । यस्तो दृश्य देख्दा एक प्रकारको ऊर्जा पनि मिल्छ । यसरी चराहरू आउनु भनेको नेपाल अझै पर्यावरणीय हिसाबले ठीकठाक छ भन्ने संकेत हो । यदि पर्यावरणलाई यथास्थितिमा राखिराख्न सक्ने हो भने नेपाल चिनाउन र पर्यटन विकास गर्न यिनै आगन्तुक चराहरू हाम्रा लागि वरदान साबित हुन सक्छन् । जलवायु परिवर्तनका कारण यस्ता चराहरूको यात्रा दुर्लभ बनिरहेको छ, उनीहरूको यात्रालाई मानव समुदायका गतिविधिले हस्तक्षेप गरिरहेका छन् । प्रकृति र आगन्तुक चराहरूको रक्षाका लागि स्थानीय समुदायका साथै सम्बद्ध निकाय अब संवेदनशील हुनैपर्छ । वीरेन्द्र सुवाल, ब्यासी, भक्तपुर"
नेपाली कफीको फैलिँदो स्वाद,"अब के गर्ने ?पछिल्ला दिनहरूमा कफीको स्थानीय खपत बढिरहेको छ । नेपालमा पनि कफीपारखीहरू बढिरहेका छन् । चियाजस्तै कफी पनि कल्चर बन्दै छ । अन्तर्राष्ट्रिय माग बढिरहेकै छ । तर हामीसँग कफी छैन । हामीसँग कफी हुनलाई कफी रोप्नुपर्छ, उत्पादन बढाउनुपर्छ । सम्भावना भएको जमिनको सदुपयोग गर्दै निम्न प्रयासहरू थालनी गर्न ढिला भइसकेको छकफीबारे जानकारी र प्रचारप्रसार ः अझैसम्म नेपालका धेरै किसानले कफीसम्बन्धी सामान्य जानकारीसम्म पाउन चाहेका छैनन् र सकेका पनि छैनन् । कप को कफी पिउने धेरैले कफीको बोट देखेका छैनन् । उपयुक्त बाँझो जमिनको स्वामित्व भएका हजारौं किसान कफीजस्तो नगदेबालीको जानकारी नहुँदा हजारौं हेक्टर वर्षौंदेखि उपयोगविहीन बनाएर बसेका छन् । सूचना प्रविधिको गति र पहुँच यति बलियो हुँदा पनि कफीरोपण र व्यवसाय विस्तारमा हाम्रो वेग किन सुस्त ? पालिकैपिच्छे एफएम रेडियो, सामाजिक सञ्जाल, मोफसलका छापा अखबार, सानाठूला सहरकेन्द्रित प्रसारण माध्यम, टेलिभिजन, प्रदेश कार्यालयहरूलाई आधार बनाई सूचना प्रवाह गर्ने सञ्चारजगत् र काठमाडौंकेन्द्रित उच्च प्रविधियुक्त मिडियाहरूसँग सहकार्य गरी कफी क्षेत्र विस्तारबारे किसानहरूसम्म सूचना र जानकारी पुर्याउने प्रबन्ध गर्न ढिला भएन र ? कफीबारे यस्तो जानकारी आधारभूत र प्राविधिक गरी दुई आयाममा दिनु राम्रो हुन्छ । स्थानीय, प्रदेश र संघ सरकारबीच सार्थक सहकार्य ः नेपाल सरकारले संघीय स्वरूपको संरचनामा राखेको राष्ट्रिय चिया तथा कफी विकास बोर्डले सिद्धान्ततः नीति, योजना तथा कार्यक्रम बनाउने हो । प्राविधिक सहयोग र परामर्श पनि बोर्डकै कार्यक्षेत्रमा पर्छ । तर नीतिगत कार्य गर्ने बोर्डसँग बजेटको सीमितता छ । तसर्थ बोर्ड एक्लैले कफी क्षेत्र विस्तारमा देखिने खालको सार्थक काम गर्न अप्ठ्यारै छ । बोर्डले देशभरिका सम्पूर्ण पालिकामा कफीरोपण हुन सक्ने र हुन नसक्ने स्थानहरूको क्षेत्रफलसहित प्रारम्भिक नै भए पनि एउटा अध्ययन गरेको छ । यसैलाई आधार मानेर हरेक सम्भावना भएका स्थानीय र प्रदेश सरकारले वार्षिक कार्यक्रमहरूमा कफीरोपणलाई समावेश गरी बजेट र प्राविधिक तयारी थाल्नुपर्छ । कफीरोपणलाई सरकारी नीति, योजना र कार्यक्रमहरूसँग एकाकार गर्दै लैजाँदा यस क्षेत्रका प्राविधिक जनशक्तिहरूको नियमित परिचालन, थप जनशक्ति व्यवस्थापन र प्राविधिक परामर्शले पनि गतिशीलता र जीवन्तता पाउन सक्छ ।व्यावसायिक कफीरोपण, चक्लाबन्दी र किसान सामूहिकीकरण ः अबको १० वर्ष कफीको व्यावसायिक रोपण अभियान सञ्चालन गर्नुपर्छ । कम्तीमा वर्षको २ हजार हेक्टर क्षेत्रफलमा मात्र पनि कफी विस्तार गर्न र जमिनको उत्पादकत्व सुधारसम्बन्धी कार्य पनि सँगसँगै लैजान सके हामी उत्पादनको एउटा सन्तोषजनक तह पाउन सक्छौं । व्यावसायिक कफीरोपणकै प्रयासस्वरूप बोर्डले गत दुई आर्थिक वर्षदेखि चक्लाबन्दी कफीरोपण कार्यक्रम सुरु गरेको छ । कम्तीमा ५० रोपनी जमिनमा कफीरोपण गर्नका लागि आह्वान गर्दै सुरु गरिएको यो कार्यक्रममा बोर्डको सानै भए पनि आर्थिक सहयोग र प्राविधिक संरक्षण रहँदै आएको छ । चक्लाबन्दी कफीरोपण कार्यक्रमले व्यक्तिगत, सहकारी तथा सामूहिक कफी खेतीलाई प्रवर्द्धन गर्ने उद्देश्य भए पनि साना किसानहरूका लागि छुट्टै प्रकृतिको किसान सामूहिकीकरण अवधारणाका साथ कफी क्षेत्र विस्तारमा उनीहरूको भूमिकालाई सबल बनाउनु जरुरी छ । लामो इतिहास भएको कफी व्यवसायलाई बचाएर यहाँसम्म ल्याउने उनै साना किसानहरूलाई समूहसमूह बनाएर राज्यले स्पेसल इन्सेन्टिभ सब्सिडी मार्फत कफी क्षेत्रको व्यवसायीकरण गर्नु उपयुक्त हुन्छ । त्यस्तै, देशका उच्च व्यापारिक घरानाहरूलाई कफी व्यवसायमा आउने वातावरण बनाई इस्टेट फार्मिङ सुरु गर्दा कफी क्षेत्रले परिपक्व व्यावसायिकता पाउँछ ।युवा पुस्तासँग अपिल ः विदेशमा कफी व्यवसायमा युवा र पढेलेखेको पुस्ता लागेको छ । विदेशीहरूले अनौपचारिक भेटघाटमा भन्ने गर्छन् कफीमा प्रेस्टिज र प्रोपर्टी छ । नेपालका सन्दर्भमा कफीले इमर्जिङ इन्डस्ट्री को स्वरूप देखाउन थालेको छ । अब हामीले आफ्नो ८३ वर्षको इतिहास र तीतामीठा अनुभवहरूबाट सिक्दै कफीको सिड देखि कप सम्मको समग्र व्यवसायमा ज्ञान, विवेक र प्रविधि भएका युवाहरूको उल्लेख्य प्रवेशका लागि हार्दिक अपिल गर्नैपर्छ । हाम्रा पुर्खाहरूले आर्जन गरेको जमिनमा बुबा पुस्ताहरूले सकारात्मक ट्रायल त गरेकै हुन् तर युवाहरूको काँधमा भने अब साँच्चिकै कफी व्यवसायी बनेर स्थापित हुने अवसर आएको छ ।अतः सम्भावनाको बृहत् धरातलमा उभिएको नेपालको कफी क्षेत्र प्रवर्द्धन गर्न अब हाम्रो गति बढ्नै पर्छ । तब मात्र कफीले विश्वलाई दिइरहेको रोजगारी, निर्यात व्यापार, मुद्रा आर्जन र पर्यावरण संरक्षणजस्ता महत्त्वपूर्ण उपलब्धिहरू नेपालले पनि पाउन सक्छ ।खनाल राष्ट्रिय चिया तथा कफी विकास बोर्डका निर्देशक हुन् ।"
कुहिने फोहोरको व्यवस्थापन,"मै ले घरायसी फोहोरमध्ये कुहिने फोहोरको घरेलु र वैज्ञानिक व्यवस्थापन गर्न थालेको ठ्याक्कै डेढ दशक भयो । कुहिने फोहोर दुई थरीका हुन्छन् हरियो तरकारी र फलफूलबाट निस्कने र पाकेको । भान्सामा दुइटा भाँडा राखेर, एउटामा हरियो तरकारी र फलफूलबाट निस्कने फोहोर अर्कोमा पाकेको फोहोर हाल्नुपर्छ । मैले हरियो तरकारी र फलफूलबाट निस्कने फोहोरलाई जैविक मलका रूपमा प्रयोग गर्दै आएको छु भने पाकेको फोहोरलाई सुकेको माटोमा मिसाउने गर्छु ।हरियो तरकारी र फलफूलबाट निस्कने फोहोरलाई जैविक मलका रूपमा प्रयोग गर्न दुई लिटरको प्लास्टिकको बोतल चाहिन्छ । यसलाई पीँधबाट दुई इन्च नछुट्टिने गरी गोलाकारमा काट्नुपर्छ र बिर्को खोलेर मुखपट्टि एकमुठी कागज हाल्नुपर्छ । त्यसपछि फोहोर पीँधबाट अलिअलि हाल्दै भर्नुपर्छ । यसरी फोहोरले भरिएको बोतललाई बिरुवाको फेदनजिकै दुईतीन इन्च गहिरो खाल्डो बनाएर बिर्को खोलेको भाग गाडिदिनुपर्छ र माथिबाट दूधको पोका वा यस्तै आकारका प्लास्टिकले छोपिदिनुपर्छ । यसरी बोतल राखेको केही दिनमै ती फोहोर गलेर तल तल झर्दै जान्छ । यस्तो फोहोर बोतलमा राख्दै जादाँ यसले जैविक झोलमलको काम गर्छ, अरू मल किनिरहनु पर्दैन । त्यस्तै, पाकेको कुहिने फोहोरको व्यवस्थापनका लागि पनि भान्सामा छुट्टै भाँडा राख्नुपर्छ र यसलाई जुनसुकै सुकेको माटोमा मिसाउन सकिन्छ । फोहोर मिसिएको माटो केही दिनपछि आफैं सुक्दै जान्छ । यस्तो माटो गमलाको तल्लोभागमा राखि बिरुवा रोप्नुपर्छ । एवं रीतले भान्साबाट निस्कने यस्ता फोहोरलाई घरेलु विधिबाट व्यवस्थापन गर्ने हो भने ८० प्रतिशतसम्मको फोहोरको दिगो र वैज्ञानिक व्यवस्थापन हुने अध्ययनअनुसन्धानले देखाएको छ । पछिल्लो समय मानवसिर्जित समस्यामध्ये फोहोरमैला व्यवस्थापन विकराल बन्दै गइरहेको छ । गाउँघरमा भन्दा पनि सहरी क्षेत्रमा फोहोरको व्यवस्थापन गर्न स्थानीय तहहरू असफल भइरहेका छन् । औंलामा गन्न सकिने केही निजी कम्पनीहरूले पालिकाहरूको जुनसुकै फोहोर परम्परागत रूपले व्यवस्थापन गर्दै आएका छन् । पुरातन र अवैज्ञानिक तरिकाको फोहोर व्यवस्थापन हुँदा सहरी क्षेत्रमा फोहोरको समस्याले विकराल रूप लिइरहेको छ । उदाहरणका लागि, विराटनगर महानगरले नगरको फोहोर व्यवस्थापनको जिम्मा निजी कम्पनीहरूलाई दिँदै आएको दशक बितिसक्दा पनि समस्या ज्यूँका त्यूँ छ । अर्को पक्ष, अधिकांश स्थानीय तहले यस्ता निजी कम्पनीलाई फोहोर व्यवस्थापन गर्ने भन्दै बर्सेनि करोडौं रुपैयाँ विनियोजन गर्छन् तर ती फोहोर कहाँ र कसरी विसर्जन गरिन्छ भन्नेबारे अनुगमन नै हुँदैन । यस्ता कतिपय कारणले स्थानीय तह र निजी कम्पनीहरूले गर्दै आएको फोहोर व्यवस्थापनको काम हिँड्दै छ पाइला मेटिँदै छ सरह भएको छ । हुन पनि, अधिकांश निजी कम्पनीहरूले फोहोरको वर्गीकरणमा आधुनिक र वैज्ञानिक विधि अपनाउन सकेका छैनन् । यसो गर्दा फोहोरको मात्रा घट्ने हो कि भनेर निजी कम्पनीहरूले खासै चासो देखाउँदैनन् । यी विषयमा हाम्रा जनप्रतिनिधि र स्थानीय तहहरू मौनप्रायः छन् । त्यसो त, निजी कम्पनीहरूका लागि फोहोरको मात्रा घट्नु, पाउँदै आएको रकम कम हुनुसरह हो । फोहोर निस्कने मुहानै घर हो, यहीँबाट कुहिने र नकुहिने फोहोर छुट्याउन सके यसको मात्रा स्वतः घट्छ । काठमाडौं महानगरपालिकाले केही वडामा कुहिने फोहोरको घरेलु र वैज्ञानिक व्यवस्थापन गर्न महानगरवासीलाई कौसीखेती प्रोत्साहित गर्दै आएको धेरै भयो । यसले भान्साकै फोहोरबाट जैविक तरकारी उत्पादन गर्न सकिन्छ । घरबाट निस्कने फोहोर पनि स्वतः घट्छ । तथापि अत्यधिक जनघनत्वका कारण महानगरले सबै वडामा कौसीखेतीसम्बन्धी कार्यक्रम गर्न सकेको छैन । फलस्वरूप, राजधानीका बाटाहरू पछिल्लोसमय फोहोर थुपार्ने थलो बन्दै छन् ।कतिपय स्थानीय तहले फोहोरको वर्गीकरण मात्र गर्ने गरेका छैनन्, यसबाट अतिरिक्त आम्दानी पनि गर्दै आएका छन् । यसो गर्नेमा धनकुटा नगरपालिका अग्रपंक्तिमा पर्छ । २०७४ सालमा धनकुटा नगरपालिकाले उत्कृष्ट नगरपालिकाको उपाधिसहित १० लाख रुपैयाँ पुरस्कार पाएको थियो भने इलाम र हेटौंडा क्रमशः दोस्रो र तेस्रो उत्कृष्ट भएका थिए । त्यस्तै धनकुटा नगरपालिकाले कुहिने र नकुहिने फोहोर संकलन गर्न छुट्टाछुट्टै भाँडाहरू उपलब्ध गराउने गरेको छ, प्लास्टिकका बोतलहरू पनि बिक्री गरेर अतिरिक्त आम्दानी गरिरहेको छ । काम नलाग्ने फोहोरलाई खाली ठाउँमा गाडेर आकर्षक फूलबारीहरू बनाउने अभियान र कुहिने फोहोरबाट नगरबासीलाई गड्यौंले मल बनाउन तालिम पनि सुरु गरेको छ । त्यसो त फोहोरमैला व्यवस्थापनको समस्या विकराल बन्दै जानुमा तीन तहको सरकार मात्र हैन् आमसञ्चारका विभिन्न माध्यम पनि दोषमुक्त छैनन् । अधिकांश सञ्चारमाध्यमले फोहोर व्यवस्थापनसम्बन्धी सामग्रीहरू पस्कन कन्जुस्याइँ गर्दै आएको सर्वविदितै छ । फाट्टफुट्टरूपमा औंलामा गन्न सकिने समाचार बेलाबेला ल्याए पनि यसबारे खोजमूलक सामग्री पस्कन सकेका छैनन् । यस्तै फोहोरमैलाको उचित व्यवस्थापन गर्दै आएका स्थानीय तहहरूको सफल अभ्यासबारे समाचार मात्र हैन, खोजमूलक सामग्री पनि जनसमक्ष ल्याउनुपर्छ । सञ्चारकर्मीहरूको प्राथमिकतामा यस्ता विषय नपरेपछि फोहोरमैला व्यवस्थापन आमचासोको विषय बन्न सकेको छैन । नेदरल्यान्डले कुहिने फोहोरलाई घरपरिवारले नै व्यवस्थापन गर्नुपर्ने नियम बनाएको छ भने बेलायतमा फोहोरको वर्गीकरण नगरी एकै ठाउँमा मिसाए जरिवाना तिर्नुपर्छ । फिनल्यान्डले फोहोरमैलाको दिगो र वैज्ञानिक व्यवस्थापन गर्ने जिम्मा सहकारी संस्थाहरूलाई दिने गरेको छ । त्यहाँका सहकारीहरूको आम्दानीको मुख्य स्रोत फोहोर हो । तिनले आधुनिक प्रविधि अपनाई फोहोरको दिगो र वैज्ञानिक व्यवस्थापन गर्दै आएका छन् । हामीकहाँ एकाध स्थानीय तहले फोहोरबारे अध्ययनअनुसन्धान गरे पनि फोहोरको प्रकृतिअनुसार वर्गीकरण गर्नुपर्छ भन्नेबारे अनभिज्ञ नै छन् । सबैजसो स्थानीय तहमा वातावरण इञ्जिनियर त हुन्छन् तर फोहोरबारे चासोचिन्ता लिने विज्ञको कमीले यसको व्यवस्थापन ओझेलमा परेको छ । फोहोरविज्ञहरूको प्राथमिकतामा फोहोरमैला व्यवस्थापन नपरेपछि निजी कम्पनीहरूको हालीमुहाली बढेको छ । धनकुटा, इलाम र हेटौंडाले जस्तै अन्य स्थानीय तहले पनि आफ्नै साधनस्रोत परिचालन गरी फोहोरमैलाको उचित व्यवस्थापन गनुपर्छ । यसका लागि स्थानीय तहका वातावरण इन्जिनियरलगायत पदाधिकारीहरूले अवलोकन भ्रमण मात्र गरेर समय र स्रोत खर्च गर्नुभन्दा यस्ता उदाहरणलाई अनुसरण गर्नुपर्छ । स्थानीय तहहरू यस्ता विषयमा संवेदनशील भइर् रणनीतिक योजना ल्याउन सके फोहोरको मात्रा घट्छ र यसले आर्थिक भारसमेत घटाउँछ । यसका लागि जनप्रतिनिधिहरू दृढ संकल्पत हुनु जरुरी छ । अनि आफ्नो वडा, नगर र महानगरहरू वातावरणमैत्री बनाउन जनप्रतिनिधिसँगै नागरिक समाज, सञ्चारकर्मीलगायतले पनि होस्टेमा हैंसे गर्नुपर्छ ।"
रक्तिमकी 'लक्ष्मी,"(लुम्बिनी)  नेपाली माटोमा फुलेको फूल आँधीले उडायोलछार्दै हाँगा, चुँडेर फूल मुग्लान पुर्यायो ।आमाको स्वरको यो गीत रविन गुरुङका लागि जीवनभरलाई अब सम्झना बनेको छ । आमा लक्ष्मी गुरुङलाई सम्झँदा उनी यही गीत सुन्छन् । आमा रक्तिम अभियानमा थिइन् । उनी अध्ययनका लागि बेलायतमा थिए । आमा गम्भीर बिरामी परेपछि एक महिनाअघि घर आएका हुन् । अब आमाको सम्झना उनले गाएका गीत छन् । रक्तिम सांस्कृतिक अभियानकी चर्चित जनवादी गायिका लक्ष्मी गुरुङको गत कात्तिक २५ मा निधन भएको हो । उनको असामयिक निधनले परिवार, आफन्त र शुभेच्छुक स्तब्ध छन् । ५५ वर्षीया गायिकाको श्वासप्रश्वास र निमोनियाबाट ग्रस्त भएर मृत्यु भएको थियो । उनलाई सात महिनादेखि घरमै अक्सिजन लगाएर उपचार गरिएको थियो । स्वास्थ्यमा थप जटिलता उत्पन्न भएपछि उपचारार्थ भारतको गोरखपुर लगियो । त्यहाँबाट उपचार गरी फर्किने क्रममा पुनः श्वासप्रश्वासको समस्या बल्झिएपछि भैरहवास्थित मेडिकल कलेज पुर्याइएको थियो । अस्पतालले उनलाई मृत घोषणा गर्यो ।कास्कीको भदौरेमा जन्मिएकी लक्ष्मी सानैदेखि गीत गाउने र प्रतियोगितामा भाग लिने गर्थिन् । रूपन्देहीमा हुर्किएकी गुरुङको शारीरिक बनोट केही फरक खालको थियो । ठूली भएपछि उनी बेलहियाको खुकुरी क्लबमा आबद्ध भइन् । क्लबका हरेक कार्यक्रममा सहभागी भई गीत गाउँदै उनी अघि बढिन् । २०४६ सालमा धनराज गुरुङसँग भेट भएपछि उनी मसालमा आबद्ध भइन् । उनको यात्रा मसालअन्तर्गत रक्तिम सांस्कृतिक अभियानमा जोडियो । स्थानीय क्लबले आयोजना गर्ने कार्यक्रममा गीत प्रस्तुत गर्दागर्दै रक्तिमको सम्पर्कमा आएपछि उनका गीत राजनीतिक परिवर्तन प्रेरित हुन थाले । उनले रक्तिम परिवारलाई असंख्य गीतमा सुमधुर आवाज दिइन् । थुप्रै पुरस्कार तथा सम्मानसमेत पाइन् । उनी रक्तिम सांस्कृतिक अभियानकी केन्द्रीय सल्लाहकार थिइन् । उत्तरबाट बादल आउँदा, उत्तरतिरै हेर्छिन् रेबम्बईको कोठरीमा हाम्री चेली रुन्छिन् रे !यो गीतले धेरैको मन छोएको थियो । उनलाई चिनाउने गीत पनि यही भएकाले लक्ष्मीले उक्त गीत प्रायः हरेक मञ्चमा गुनगुनाउँथिन् । रक्तिमका गीत सुन्नेहरूमाझ गुरुङको स्वरमा रहेका चाहे चुँडियोस् शिर हाम्रो झुक्ने छैन यो आस्था कहिल्यै, यो मेरो जीवन बर्बाद भयो जालीको खेलले, नेपाली माटोमा फुलेको फूल, हिउँ फुटे हिमनदी, परदेशीको सपना, सामन्तीले नै जाल बुन्छ लगायतका गीत चर्चित छन् । उनले आफ्नै रचनामा गाउँगाउँ बस्ती बस्ती बोलिरहेछ, मेची हाम्रै हो, काली हाम्रै हो बोलको गीत गाइन् । आफ्ना सिर्जनामार्फत जनतामा चेतनाको सन्देश दिने उनै गुरुङ आफ्नो वैवाहिक जीवनमा भने त्यति खुसी रहिनन् । श्रीमान्ले छाडेपछि उनले आफ्नो एक मात्र सन्तान रविनलाई काखी च्यापेर हिँड्ने र गीत गाउने गर्थिन् । आमासँगै रविन नेपाल र भारतका धेरै ठाउँ पुगे । बुटवल चाँदबारीमा घर भएकी लक्ष्मीले रक्तिम जनगीति यात्रा भाग४ बाट भाग १२ सम्म गायनमा जीवन शर्मालाई साथ दिएकी थिइन् । अध्ययनका लागि बिदेसिँदा पछिल्लो १३ वर्ष रविन भने आमासँग टाढा थिए । उनले बिरामी आमासँग पछिल्लो एक महिना मात्र सँगै बिताउन पाए । अन्तिम संस्कारपछि बेलहियामै काजकिरिया गरे । आमाले एक्लै संघर्ष गरेर आफूलाई हुर्काएको कुरा गर्दा उनी भक्कानिए । लक्ष्मीका दाजु सुकबहादुर भन्छन् बहिनी नाम कमाएर बिदा भइन् । २०४७ देखिको सँगै विभिन्न कार्यक्रममा गायन सहकार्य गरेका रेम रानाले लक्ष्मीलाई पार्टीप्रति अत्यन्तै प्रतिबद्ध कार्यकर्ताका रूपमा स्मरण गरे । लक्ष्मी राष्ट्रियता, महिलाविरुद्धको हिंसाका गीत बढी गाउन रुचाउँथिन्, उनले भने, उनका हरेक गीत नयाँ पुस्ताका लागि उदाहरणीय छ ।"
जलरङमा धनकुटा,"धनकुटा (कास) डाँडाको बजार । सल्लाघारी । नागबेली घुम्ती हुँदै उकालोओरालो बाटो । बेलाबेला कुहिरोले हिले र भेडेटारमा फन्को मार्छ । पूर्वको पुरानो मुकाम धनकुटामा एक हूल कलाकर्मी भेला भए । ठाउँठाउँ रोकिँदै स्ट्यान्डमा क्यानभास राखेपछि झोलाबाट रङ र कुची झिकेर आआफ्नै सुरमा धनकुटालाई जलरङ (वाटर कलर) मा उतार्दै गए । पर्यटन प्रवर्द्धनका लागि आयोजित कार्यशालाका सहभागीले धनकुटाका दृश्यलाई क्यानभासमा आकार दिएका हुन् । दुईदिने कार्यशालामा मुलुकभरबाट दुई दर्जन कलाकर्मी सहभागी भए । उनीहरूको अगुवाइ गरे अन्तर्राष्ट्रिय जलरङ समाज नेपालका अध्यक्ष एनबी गुरुङ, महासचिव दीपेन्द्रमान बनेपाली, सदस्य डीबी राई, प्रदेश १ का सदस्य महेन्द्र राईलगायतले । झापाको देहीआर्ट काँकडभिट्टाका छेतेन शेर्पा, मोरङको सखीआर्ट बेलबारी संयोजक गणेश लामा, विराटनगरको ललितकला संगमका जेपी चौधरी, धनकुटाका डिल्लीकृष्ण आलेलगायत २६ जना सहभागी थिए । उनीहरूले मठमन्दिर, गौंडा, बजार, वन र पर्यटकीय स्थलहरूलाई आआफ्नो क्यानभासमा उतारे । ती चित्र धनकुटाको हाम्रो बहुमुखी पाठशालामा प्रदर्शनीमा राखिएको छ ।"
मन्त्रीकै फोटो टाँसेपछि निर्माण ढिलाइका ठेक्का तोड्न निर्देशन,"(काठमाडौं)  दोलखास्थित चरिकोटमुडे सडक विस्तार समयमै नसकेको भन्दै स्थानीयले गत शनिबार सार्वजनिक सवारीमा मन्त्रीदेखि सचिवसम्मका फोटो टाँसेर विरोध जनाए । उक्त सडक विस्तारको जिम्मा शंकरमाली निर्माण सेवाले पाएको छ । ६ वर्षसम्म काम अलपत्र पारेको भन्दै स्थानीयले कारबाही गर्ने निकाय भौतिक पूर्वाधार तथा यातायातमन्त्री रेणुकुमारी यादव, सचिव रवीन्द्रनाथ श्रेष्ठ र सडक विभागका महानिर्देशक अर्जुनजंग थापाको पनि फोटो टाँसेर विरोध गरे । लामोसाँघुजिरी सडकअन्तर्गतको उक्त खण्डको काम भारतीय एक्जिम बैंकको ऋण सहयोगमा थालिएको हो । भत्केपाटीनगरकोट सडक निरीक्षण गर्न पुगेकी भौतिकमन्त्री यादवलाई आइतबार स्थानीयले घेरे । वर्षौंसम्म ठेकेदारले सडक विस्तारको काम अलपत्र पारेर दैनिक जीवनयापन कठिन बनाएको भन्दै चाँडो निर्माण सक्न स्थानीयले दबाब पनि दिए । मन्त्री यादवले सबैका कुरा सुनिसकेपछि समयमै काम नगर्ने ठेकदारलाई कारबाही गर्ने र सडक विस्तारको काम पनि चाँडै सक्ने आश्वासन दिइन् अनि फर्किइन् । २०७३ कात्तिक ४ मा काम सक्ने गरी २०७१ जेठ २२ मा यो सडकको सम्झौता भएको हो । तर ६ पटक म्याद थप्दा पनि काम सकिएको छैन । एक्जिम बैंक इन्डियाको ऋण सहयोगमा यो सडक खण्डको काम अघि बढाइएको हो । सुरुको सम्झौतामा २७ करोड ९० लाखमा काम सक्ने भनिएको थियो । अहिले लागत बढाएर ३४ करोड रुपैयाँ पुर्याइएको छ । शैलुङ र एआईपीएल (आरामाली इन्फ्रा पावर लिमिटेड) ले संयुक्त ठेक्का लिएका छन् । तर काम सात वर्षदेखि अलपत्र छ । निर्माण व्यवसायीले सडक निर्माण अलपत्र पारेपछि आक्रोशित स्थानीयले सार्वजनिक सवारीमा आफ्नै फोटो टाँस्ने र निरीक्षणमा जाँदा घेर्न थालेपछि मन्त्री यादवले समयमै काम नसक्ने निर्माण व्यवसायीलाई कारबाही गरी ठेक्का तोड्न निर्देशन दिएकी छन् । नगरकोट सडकको अनुगमन गरेर फर्किएपछि सोमबार मन्त्रीले सचिव, विभागीय प्रमुख, आयोजना प्रमुखलगायतसँग बैठक गरी काम नगर्ने ठेकदारलाई सूचना निकालेर कारबाही अघि बढाउन भनिन् । काम नभएका पुराना एवं रुग्ण ठेक्कालाई तत्काल सात दिन र १५ दिनको सूचना निकालेर ठेक्का तोड्ने प्रक्रियामा जान मन्त्रीबाट निर्देशन भएको भौतिक मन्त्रालयका सचिव श्रेष्ठले जानकारी दिए । छोटो अवसर दिन्छौं, काम अघि नबढाए ठेक्का तोडेर कारबाही गर्छौं, उनले भने । बैठकमा मन्त्री यादवले राजनीतिक संरक्षण पाएर काम नगर्नेलाई अन्तिम मौका दिने र काम नगरे कारबाही गर्दै ठेक्का तोड्ने अडान लिएकी थिइन् । तपाईंहरूलाई राजनीतिक रुपमा आउने दबाब म फेस गर्छु, मन्त्री यादवको भनाइ उद्धृत गर्दै मन्त्रालयका एक उच्च कर्मचारीले भने, तपाईंहरूको गर्ने काम धमाधम हुनुपर्यो । आयोजनामा प्रगति चाँडो देखिने गरी काम गर्न सबै आयोजना प्रमुखलाई मन्त्री यावदले निर्देशन दिएकी हुन् । कोभिडका कारण समयमै काम गर्न समस्या भएको भन्दै सबै आयोजनाको म्याद सरकारले चैत मसान्तसम्म थपिदिएको छ । चैतसम्म काम सक्न अहिलेबाटै लागिपर्नु पर्यो, सचिव श्रेष्ठले भने, अहिले नगरे कसरी थपिएको समयभित्र काम सकिन्छ भनेर विश्वास गर्ने ? दिएको समयमा पनि काम गर्दैनन् भने ठेक्का ओगटेर राख्नुको औचित्य छैन । केही ठेक्का भने सर्वोच्चबाट स्टे अर्डर जारी भएर अगाडि नबढेका, प्राविधिक समस्या आएर रोकिएका र निकुञ्ज क्षेत्रमा सडक परेपछि काम नभएका पनि छन् । त्यस्ता ठेक्का भने तत्काल तोडिने छैनन् । अहिलेसम्म सडक र पुलमा दुई सयभन्दा बढी रुग्ण ठेक्का रहेको सडक विभागका महानिर्देशक अर्जुनजंग थापाले बताए । ती ठेक्काको म्याद पटकपटक थप्दा पनि काम हुन सकेको छैन । हामी आफैं साइटमा गएर हेर्छौं, अब काम भइरहेको छ भनेर टार्न पाइन्न, श्रेष्ठले भने, अर्बौं रुपैंयाको ठेक्कामा १० जना कामदार राखेर काम हुन्छ ?, ठेक्का सम्झौताअनुसार जनशक्ति र मेसिन प्रयोग भएको छछैन, हेर्छौं । नभए ठेक्का तोडिहाल्छौं । धेरैजसो पुरानै ठेक्कामा समस्या रहेको थापाले बताए ।"
प्रतिस्पर्धी बन्न उदयपुर सिमेन्टमा अत्याधुनिक मेसिन,"उदयपुर (कास) सरकारी स्वामित्वको उदयपुर सिमेन्ट उद्योगले पुराना उपकरण र प्रविधि विस्थापन गर्ने भएको छ । उत्पादन क्षमता बढाउँदै निजी क्षेत्रका सिमेन्ट उद्योगसँग प्रतिस्पर्धा गर्ने उद्देश्यले पुरानो प्रविधि जडित मेसिन विस्थापन गर्न लागिएको हो । ३३ वर्षअघि जडित पुराना मेसिनबाट सिमेन्ट उद्योग चल्दै आएको छ । निजी क्षेत्रका सिमेन्ट उद्योगमा अत्याधुनिक प्रविधि छन्, जसका कारण ती सिमेन्ट उद्योगले आफूलाई उत्पादन क्षमता र गुणस्तरमा अब्बल दाबी गर्दै आएका छन् । तर उदयपुर सिमेन्ट उद्योग पुरानै प्रविधि र तीन दशकअघि जडित मेसिन मर्मत गरेको भरमा चलिरहेको छ । त्यसैले उद्योगमा नयाँ प्रविधियुक्त मेसिन जडान गर्न थालिएको हो । पुराना मेसिनकै कारण प्लान्टले पूर्ण क्षमतामा क्लिंकर उत्पादन गर्न नसकिरहेको उद्योगका महाप्रबन्धक गोपीकृष्ण न्यौपानेले बताए । सिमेन्ट उत्पादन गर्ने प्लान्ट पुरानो हुँदै जाँदा क्लिंकर उत्पादन क्षमतामा ह्रास आएको छ, उनले भने, तर ५० करोड रुपैयाँ खर्चेर अत्याधुनिक प्रविधि ल्याउँदा उत्पादन क्षमता दोब्बर पुग्छ । यसले उद्योगको खानीमा रहेको चार सय वर्ष पुग्ने मुख्य कच्चा पदार्थ चुनढुंगा (लाइभस्टोन) समेत प्रयोग बढाउने उनको भनाइ छ । उत्पादन वृद्धि र अन्य सिमेन्ट उद्योगसँग प्रतिस्पर्धा गर्न स्तरवृद्धिको विकल्प छैन, न्यौपानेले भने, त्यसैले नयाँ योजना ल्याइएको हो । प्लान्टमा जडित रोटरी किलको सेलमा आएको खराबीलाई परिवर्तन गर्ने र रिइन्फोर्समेन्ट सस्पेन्सन प्रिहिटर सिस्टम (आरएसपी) जडान गर्ने गरी उद्योगले दुई नयाँ योजना अघि सारेको उनले जानकारी दिए । उद्योगले आगामी फागुन १५ भित्र काम सक्ने गरी रोटरी किल मिलको २० मिटर सेल फेर्न लागेको छ । त्यसका लागि ६ करोड ८ लाख रुपैयाँको टेन्डर सम्झौता भइसकेको छ । यसका अतिरिक्त स्तरवृद्धिका अन्य कामका लागि उद्योग सञ्चालक समितिले ५० करोड रुपैयाँको बजेटसमेत पारित गरिसकेको महाप्रबन्धक न्यौपानेले बताए । समितिले पारित गरेको ५० करोड रुपैयाँमध्ये १० करोड आन्तरिक स्रोत र ४० करोड रकम तीन वर्षभित्रमा तिर्ने सर्तमा नेपाल सरकारसँग ऋण लिने उनले जानकारी दिए । सरकारसँग मागिएको ऋण निकासाका लागि उद्योग मन्त्रालयमार्फत अर्थ मन्त्रालयमा सिफारिस भइएको न्यौपानेको भनाइ छ । उद्योगको प्रतिदिन ८ सय टन सिमेन्ट उत्पादन गर्ने क्षमता छ ।"
कमिसनको खेलमा श्रीर्मिकालाई दुर्गममा फेरि ढुवानी ठेक्का,"(काठमाडौं)  कमिसनको खेलमा परेर खाद्य व्यवस्था तथा व्यापार कम्पनीले किलोमै ४२ रुपैयाँ महँगो कबुल्नेलाई दुर्गममा खाद्यान्न ढुवानी जिम्मा दिने निर्णय गरेको छ । कम्पनीले सार्वजनिक खरिद अनुगमन कार्यालयले दिएको आदेशसमेत लत्याउँदै प्रतिस्पर्धामा आएकामध्ये महँगो प्रस्ताव गर्ने श्रीर्मिका एयर काग्रो सर्भिसलाई १० हजार क्विन्टलको ठेक्का दिन लागेको हो । कम्पनीले कात्तिक २९ मा सूचना जारी गर्दै श्रीर्मिकाको बोलपत्र स्वीकृत गर्ने निर्णय गरेको र सम्झौताका लागि सूचना प्रकाशन गरेको छ । साउन १५ मा प्रकाशित सूचनाअनुसार बोलपत्रहरूमध्ये प्रभावकारी बोलपत्र स्वीकृत गर्ने निर्णय भएको छ, सूचनामा भनिएको छ, सार्वजनिक खरिद ऐन २०६३ को दफा २७ बमोजिम नियमानुसार कार्यसम्पादन जमानत लिई कार्यालयमा नियमानुसार सम्झौता गर्नू, जानू । तोकिएको म्यादभित्र सम्झौता नगरेमा कारबाही हुनेछ । खाद्यले हुम्लामा नेपालगन्जबाट ४ हजार र सुर्खेतबाट ६ हजार क्विन्टल खाद्यान्न ढुवानी गर्न बोलपत्र आह्वान गरेको थियो । श्रीर्मिकाले नेपालगन्जदेखि हुम्ला सरदमुकाम सिमकोटसम्म भ्याटबाहेक प्रतिकिलो १ सय १२ रुपैयाँ र सुर्खेतबाट सिमकोटसम्म १ सय ५ रुपैयाँ कबोल गरेको सूचनामा उल्लेख छ । श्रीर्मिकाको दरमा ठेक्का हुँदा १० हजार क्विन्टल ढुवानी गर्न १० करोड ७८ लाख (भ्याटबाहेक) खर्च हुन्छ । श्रीर्मिकाबाहेक सीता एयरले सुर्खेतसिमकोटका लागि प्रतिकिलो ६३ रुपैयाँ र नेपालगन्जसिमकोटका लागि प्रतिकिलो ७८ रुपैयाँ कबुलेको थियो । उक्त दरमा ढुवानी हुँदा ६ करोड ९० लाख (भ्याटबाहेक) रुपैयाँ खर्च हुन्छ । समिट एयरले सुर्खेतसिमकोटको प्रतिकिलो ९७ रुपैयाँ र नेपालगन्जसिमकोटको प्रतिकिलो ८९ रुपैयाँ कबोल गरेको छ । समिटले ९ करोड ३८ लाखमा खाद्यान्न ढुवानी गर्ने प्रस्ताव गरेको थियो । तारा एयरले प्रतिकिलो सुर्खेतबाट ७८९० र नेपालगन्जबाट १ सय १० रुपैयाँमा ढुवानी गर्न सक्ने प्रस्ताव गरेको छ । ताराको प्रस्तावअनुसार पनि कम्पनीको ९ करोड १३ लाख ४० हजार (भ्याटबाहेक) खर्च हुन्छ । खाद्य कम्पनीको यस्तो निर्णयले १० हजार क्विन्टल खाद्यान्न ढुवानी गर्दा ३ करोड ८८ लाख बढी खर्च हुनेछ । खाद्यान्न ढुवानीमा विगतदेखि नै चलखेल हुन्थ्यो, पछिल्लो समय खुला रूपमा भ्रष्टचार गरेको देखियो, उपभोक्ता हित संरक्षण मञ्चका अध्यक्ष ज्योति बानियाँले भने, सबैभन्दा महँगो कबोल गर्नेलाई ठेक्का दिनु भनेको भ्रष्टाचार हो । राजनीतिक आडमा बसेर गरिएको दादागिरी हो । खाद्यान्न ढुवानी प्रक्रिया तत्काल छानबिनको दायरामा ल्याउनुपर्ने उनको भनाइ छ । जानीजानी एउटै कम्पनीलाई दिने प्रपञ्च रचियो । ढुवानीका नाममा कानुनविपरीत काम हुँदै छ, उनले भने, नियोजित रूपमा सीमित व्यक्तिलाई फाइदा पुर्याएर भ्रष्टाचार हुँदै छ । यसबारे अख्तियार दुरुपयोग अनुसन्धान आयोगले तत्काल छानबिन गर्नुपर्छ । खाद्यले श्रीर्मिकालाई दिने प्रपञ्च रचेपछि सार्वजनिक खरिद पुनरावलोकन समितिमा उजुरीसमेत परेको थियो । समितिले खाद्यको निर्णय बदर गर्दै पुनः मूल्यांकन गर्न आदेशसमेत दिएको थियो । समितिका अध्यक्ष भीमकुमार ओझा र सदस्य महेन्द्रबहादुर गुरुङको इजलासले कात्तिक ४ मा पुनः मूल्यांकन गर्न आदेश दिएको थियो । बोलपत्रमा मूल्यांकनका दौरानमा नयाँ सर्त थपिदिँदा सार्वजनिक निकायबाटै अस्वस्थ वातावरणलाई प्रश्रय दिने प्रयत्न भएको समितिको निष्कर्ष थियो । तर खाद्यले आदेश लत्याउँदै पुनः श्रीर्मिकाबाट ढुवानी गराउने निर्णय गरेको छ । विवाद हुने डरले कम्पनीले तिहारको सार्वजनिक बिदा पारेर (कात्तिक १७ मा) ढुवानीका लागि स्वीकृत गरिदिने आशयको सूचना प्रकाशन गरेको थियो । कात्तिक २९ मा भने श्रीर्मिकालाई दिने निर्णय भएको भन्दै सूचना प्रकाशन गरेको हो । पारदर्शी रूपमा मूल्यांकन गर्न आदेश दिइएको समितिका सूचना अधिकारी राजेशकुमार थापाले बताए । समितिले पक्षपातबिना पारदर्शी भएर मूल्यांकन गर्न भनेको थियो, उनले भने, बोलपत्रको सूचना आएको भन्ने सुनेका थियौं, पछिल्लो पटक केके निर्णय भयो, थाहा भएन ।यता खाद्य कम्पनीले भने गत वर्ष श्रीर्मिकाले शतप्रतिशत ढुवानी गरेको भन्दै उसैलाई ढुवानी गर्न दिने अडान राखेको छ । तर ठेक्का दिने निर्णय गरिएको श्रीर्मिका कार्ग्रोसँग आफ्नै जहाज छैन । खाद्यबाट सम्झौता गरेपछि श्रीर्मिकाले समिट, तारा र सीता एयरबाटै खाद्यान्न ढुवानी गर्ने हो । तर खाद्यले प्रस्तावित तीन एयरलाइन्सलाई ढुवानीको अनुभव नपुगेको भन्दै अस्वीकार गरिदिएको छ । टेन्डर स्वीकृतिका लागि सूचना प्रकाशन भएसँगै उजुरी पनि परेको उद्योग वाणिज्य तथा आपूर्ति मन्त्रालयका सहसचिव प्रेमकुमार श्रेष्ठले जानकारी दिए । पहिलाकै ढुवानीकर्तालाई स्वीकृति दिने भन्ने सुनेको छु । उजुरी पनि परेको छ, उनले भने, उजुरी जायज भए पुनः टेन्डर हुन सक्छ ।"
जबराले जोगाएकाहरू प्रतिरक्षामा,"केपी शर्मा ओली नेतृत्वको तत्कालीन सरकारले विवादास्पद अध्यादेश ल्याएर नियुक्ति दिएका संवैधानिक निकायका ५२ पदाधिकारीमध्ये ३९ जनाले प्रधानन्यायाधीश चोलेन्द्रशमशेर जबराको प्रतिरक्षा गरेका छन् । ओली सरकारले गत वर्ष मंसिर ३० मा ल्याएको अध्यादेशका भरमा त्यसै दिन संवैधानिक परिषद्को बैठक बसेर ओली, प्रधानन्यायाधीश जबरा र राष्ट्रिय सभा अध्यक्ष गणेशप्रसाद तिमिल्सिनाले संवैधानिक निकायमा नियुक्तिको सिफारिस गरेका थिए । पहिलो अध्यादेश निष्क्रिय भएपछि उस्तै प्रकृतिको अध्यादेश ल्याएर गत वैशाख २१ मा पनि तीनै जना बसेर थप नियुक्तिको सिफारिस गरिएको थियो । दुई पटक गरेर विभिन्न संवैधानिक निकायमा ५२ जनालाई राष्ट्रपति विद्यादेवी भण्डारीले संसदीय सुनुवाइ नै नगरी नियुक्त गरेकी थिइन् । यसरी नियुक्ति पाएकामध्ये राष्ट्रिय मानवअधिकार आयोग, महिला, दलित, समावेशी, आदिवासी जनजाति, मधेसी, थारू र मुस्लिम आयोगका अध्यक्ष र सदस्यहरूले मंगलबार अदालतमा प्रधानन्यायाधीश र न्यायाधीशहरू न्यायसम्पादनका लागि बराबर जिम्मेवार छन् भन्दै सबै पक्षलाई विवादबाट पछि हट्न सुझाएका छन् । सर्वोच्च अदालतका पूर्वन्यायाधीश बलराम केसी यस्तो विज्ञप्तिले एकसाथ दुई कुरा भन्ने बताउँछन् । पहिलो, उनीहरू जबराको कोटामा नियुक्ति लिएर उनकै छत्रछायामा रहेको जुन आरोप लाग्दै आएको थियो, त्यसलाई आफैंले प्रमाणित गरिदिए, उनले भने, दोस्रो, पदमा बसेर विज्ञप्ति निकाल्न पाइँदैन । विज्ञप्ति निकालेर आफ्ना कुरा भन्ने अधिकार पद वा शक्तिमा नभएका व्यक्तिका लागि सुरक्षित हुने हो । के अब प्रधानन्यायाधीश मातहत रहेका उच्च अदालतका न्यायाधीशहरू र मुख्य रजिस्ट्रार मातहतका सबै कर्मचारीलाई विज्ञप्ति निकाल्न लगाउने हो ?पूर्वन्यायाधीश केसी विज्ञप्तिमार्फत विवादित प्रधानन्यायाधीशको प्रतिरक्षा गर्ने संवैधानिक निकायका पदाधिकारीहरूको काम आचारसंहिताविपरीत रहेको र उनीहरूमाथि यसैलाई लिएर महाअभियोग लगाउन मिल्ने बताउँछन् । मंगलबार विज्ञप्ति निकालेका ३९ जनासहित अध्यादेशका भरमा नियुक्त सबै पदाधिकारीको नियुक्ति खारेज गर्नुपर्ने मागसहित सर्वोच्च अदालतमा कम्तीमा सातवटा निवेदन परेका छन् । तिनलाई प्रधानन्यायाधीश जबराले सुनुवाइबाट निरन्तर पन्छाउँदै आएका छन् । सर्वोच्च अदालतका अर्का पूर्वन्यायाधीश प्रकाश वस्तीले जबराले संवैधानिक निकायका पदाधिकारीलाई लगाइदिएको गुन अहिले उनीहरूले तिरेको टिप्पणी गरे ।"
कस्तूरीमाथि सिकारीका आँखा,"(म्याग्दी)  अन्नपूर्ण संरक्षण क्षेत्र आयोजना (एक्याप) अन्तर्गत मुस्ताङका जंगलबाट बहुमूल्य कस्तूरीको बिना तस्करी हुने गरेको छ । बाह्रगाउँमुक्तिक्षेत्र गाउँपालिका१ पाण्डाखोला सिरानको निज्जा जंगलबाट कस्तूरीको बिना तस्करी भइरहेको सूचना पाएपछि एक्याप, प्रहरी र संरक्षण समितिका पदाधिकारीले पाँच दिनसम्म बृहत् गस्ती गरेका थिए । गस्तीका क्रममा बिना झिकेको अवस्थामा २ वटा भाले र तीन पोथी कस्तूरी मृत फेला परेका थिए । पासोमा परेको एउटा जिउँदै पोथीलाई उद्धार गरी वनमा छाडिएको थियो । कस्तूरीलाई थापेको पासोमा परी दुइटा रातो स्याल पनि मरेको फेला परेका थिए । मरेको भेटिएका कस्तूरी र स्यालको शव ताजै थियो । गस्तीका क्रममा तस्करले थापेका १ सय ७१ वटा पासोसमेत भेटिएको प्रहरीले जनाएको छ । तस्करले थापेको धरापमा परेर मरेको भेटिएको कस्तूरी पासोमा बेरिएको थियो । यति धेरै पासो थापेको फेला पर्नुले संरक्षण क्षेत्रबाट कस्तूरीको बिनाबाहेक वन्यजन्तुको सिकार र तस्करीको गम्भीर अवस्था देखाएको छ, एक्यापको जोमसोम इलाका कार्यालयका प्रमुख ऋषि बरालले भने, स्थानीय बासिन्दाको संलग्नताबिना यति धेरै पासो थाप्न, वन्यजन्तु मार्न र अंग झिकेर ओसारपसार गर्न सम्भव कुरा होइन, यसमा हामीले अनुसन्धान सुरु गरेका छौं । यति धेरै पासो वनका थापेको अवस्थामा र बिना झिकेको अवस्थामा मरेका कस्तुरी भेटिएको मुस्ताङमा सम्भवतः पहिलो घटना भएको उनले बताए । गस्ती टोलीले कात्तिक १५ मा १८ वटा, १६ मा २३, १७ मा १ सय र १८ मा २८ पासो भेट्टाएको थियो । कात्तिक २२ मा घरपझोङ गाउँपालिकामा नेपाली सेनाको कैसाङ क्याम्प क्षेत्रको जंगल र टिकीलुङ जंगलमा २ वटा ब्यान्डिङ तार, मोटरसाइकलको ब्रेकको तार र प्लास्टिकका डोरी प्रयोग गरिएका पासो फेला परेको एक्याप मुस्ताङले जनाएको छ । लुप्रामाथि र खम्पा क्याम्पदेखि उत्तरपूर्वी जंगलबाट पासोमा पारेर कस्तूरी मारेर बिनाको तस्करी भइरहेको सूचनाका आधारमा एक्यापसँगको सहकार्यमा वन गस्ती गरेका थियो, धेरै पासो फेला परे । पासोमा मरेको भेटिएका वन्यजन्तु एक्यापलाई बुझाएका छौं, जिल्ला प्रहरीका निरीक्षक आशिष अधिकारीले भने, यहाँबाट वन्यजन्तुको अंग अवैध ओसापसार भइरहेको पुष्टि भएकाले प्रहरी पनि सतर्क छ ।कस्तूरी मार्न जंगलमा पासोको जाल बिछ्याएको भेटिएपछि गत मंगलबारदेखि प्रमुख जिल्ला अधिकारीको नेतृत्वमा पासो खोज्ने र नष्ट गर्ने अभियान चलाइएको छ । सेनाको उच्च शिखर तालिम केन्द्र रहेको कैसाङ तालिम केन्द्रवरपरको जंगल, टिकीलुङ जंगलसमेत तल्लो मुस्ताङमा पर्ने वारागुङ मुक्तिक्षेत्र, घरपझोङ र थासाङलगायतका तीनवटै गाउँपालिकाभित्रका वनमा अभियान चलाइएको एक्याप मुस्ताङले जनाएको हो । मुस्ताङका विभिन्न क्षेत्रमा कस्तूरी, हिउँ चितुवा, चित्तल, थारल, घोरल, भालु, बँदेल, हिमाली कालो भालु, रेडपान्डालगायत वन्यजन्तु पाइन्छन् । कस्तुरी मार्नेलाई ५ देखि १० लाख जरिवाना, १० देखि १५ वर्ष कैद वा दुवै सजाय हुने व्यवस्था ऐनमा रहेको एक्यापले जनाएको छ ।"
सुष्मा र रमिशा विजयी,"काठमाडौं (कास) नक्सालकी सुष्मा तामाङले प्रकाश दाहाल स्मृति दोस्रो पुरुष तथा महिला राष्ट्रिय बक्सिङ प्रतियोगितामा मंगलबार सफलता पाएकी छन् ।सातदोबाटोस्थित अन्तर्राष्ट्रिय खेलकुद परिसर हाताको कराते हलमा महिला ४८ केजीमा सुष्माले बाँकेकी माया खत्रीलाई हराइन् । सोही तौलमा आरडीएसकी रमिशा श्रेष्ठले आर्मीकी आरती बम्जनलाई हराएर क्वाटरफाइनल तय गरिन् ।एपीएफका पुरन राई र आर्मी बी का बाबुराम मगर पुरुष ५७ केजीमा क्वाटरफाइनल पुगेका छन् । पुरनले कास्कीका सरोज बिक र बाबुरामले सल्यानका गोविन्द बाठामगरलाई हराए । सोही तौलमा पुलिसका शम्भु राजवंशी, एचटुओका बुद्ध ग्याल्मो लामा, कञ्चनपुरका रन्जन भट्ट, भाइबका तिलवीर पुनमगर, बक्समान्डुका सुरज महर्जन र आर्मीका पुरन सुनारले क्वाटरफाइनल सुरक्षित गरे ।पुरुष ६० केजीमा नक्सालका विजय थापाले आरडीएसका मार्सल गुरुङ, बीएनकेका इन्द्रबहादुर सुनारले पाटनका सन्तोष राई, आर्मीका विमल रोक्काले अल्फाका नीराजन चौधरी, दाङका अनिल पुनमगरले बीटीएफसीका मौसम रानामगर र कास्कीका सौगात कुमालले ललितपुरका निशान दासलाई हराएर क्वाटरफाइनल तय गरे ।"
चितवन समूह विजेता,"काठमाडौं (कास) चितवन लगातार दोस्रो खेल जितेर समूह ए को विजेता हुँदै वाग्मती प्रदेशस्तरीय वाईवाई यू१९ क्षेत्रीय छनोट क्रिकेट प्रतियोगिताको सेमिफाइनल पुगेको छ । अघिल्लो खेलमा काठमाडौं जिल्लालाई २ रनले हराएको चितवनले मंगलबार ललितपुरको चुनौतीलाई ६० रनले पन्छायो । सूर्यांशु कोइराला र प्रतीक श्रेष्ठले अर्धशतक बनाएपछि टस हारेर ब्याटिङ गर्न आएको चितवनले मूलपानीको तल्लो मैदानमा ३५ ओभरमा छोट्याइएको खेलमा ७ विकेट गुमाई १ सय ९५ रन बनायो । ओपनिङमा आएका सूर्यांशु ५३ रनमा अविजित रहे । उनले ८६ बल खेल्दै ४ चौका प्रहार गरे । उनले प्रतीकसँग पाँचौं विकेटमा ९३ रनको साझेदारी गरे । प्रतीकले ५१ बल खेल्दा ५ चौका र ३ छक्का प्रहार गर्दै ६७ रन बनाए । सुजन चापागाईं ४, अर्जित भण्डारी २, प्रशान्त महत शून्य र स्वप्निलसिंह भण्डारी १५ रनमा आउट भए । रविन तिमिल्सिनाले ३३ बलमा ३ चौका र २ छक्कासहित ३७ रन बनाए । ललितपुरका योनेश थापा र सौरभ श्रेष्ठले २२ तथा तिलकराज भण्डारी, अर्थव पौडेल र विवेक रानामगरले ११ विकेट लिए । ललितपुर ३४२ ओभरमा १ सय ३५ रनले अलआउट भयो । रोनिम तिवारीले ४१ बलमा ४ चौकासहित ३४, दुर्गेश थापाले ४२ बलमा ४ चौकासहित २६, फारिद खानले १९, तिलकले १८ र विवेकले १६ रन बनाए । चितवनका मनीष पुनले ४ ओभरमा २० रन खर्चेर ४, प्रतीक र प्रशान्तले २२ तथा कप्तान गौतम केसी र विशाल यादवले ११ विकेट लिए । बुधबार सेमिफाइनलमा चितवनले नुवाकोट र ललितपुरले भक्तपुरसँग खेल्नेछन् । समूह बी को अन्तिम खेलमा मंगलबार भक्तपुरलाई १ विकेटले पराजित गरे पनि मकवानपुर सेमिफाइनल पुग्न सकेन । भक्तपुर, नुवाकोट र मकवानपुरले ११ जित हात पारेको अवस्थामा भक्तपुर र नुवाकोट सेमिफाइनल पुगेका हुन् । निश्चय थापाले ५९ बलमा ३४ र क्रिस कार्कीले २५ बलमा २९ रन बनाए पनि भक्तपुर २७५ ओभरमै १ सय १८ रनमा अलआउट भयो । सक्रियराज कार्कीले २८ बलमा ४ चौका र १ छक्का प्रहार गर्दै ३१ रन बनाएपछि नुवाकोटले १ सय रनमाथिको लक्ष्य छाडेको थियो । कुशल केसीले २९ रन खर्चेर ४, विपुल खनालले २३ रन खर्चेर ३ तथा गौरव श्रेष्ठ र सारांश गौतमले ११ विकेट लिए । विपुलले अविजित ५३ रन बनाएपछि मकवानपुरले २६ औं ओभरमा जित पाएको थियो । उनले ६१ बल खेल्दै ५ चौका र १ छक्का प्रहार गरे । सक्षम बस्ताकोटी र आस्तिक दाहालले समान २२ रन बनाए । नुवाकोटका सक्रियले ३, र सुवास खत्रीले २ विकेट लिए ।"
खेल्दाखेल्दै ज्यान गुमाउनु नपरोस्,"स्पोर्ट्स कार्डियोलोजी समग्र कार्डियोलोजीकै एक भाग हो । मुटुबारे जाँच गर्ने विधाको एक भाग । यसअघि पूरा विश्वमै यसलाई धेरै महत्त्व दिइएको थिएन । पछिल्लो समय केही खेलाडी खेल्दाखेल्दै मैदानमै ढल्ने समाचार आइरहेका छन् । केही त यसैक्रममा मरेका पनि छन् । यस्तो किन हुन्छ, समस्या के हो त ? यसबारे अध्ययन गर्ने नै स्पोर्ट्स कार्डियोलोजी हो । यो विधा विस्तारै विकास हुँदै छ । ठूला खेल संस्थाहरू यसमा चनाखो हुँदैछन्, विशेषतः फिफा र एएफसी । नेपालका प्रसंगमा यो निकै पछाडि परेको विधा भयो । हाम्रो गंगालाल अस्पतालमै कार्डियोलोजी सम्बन्धी अन्य विधामा धेरै विकास भएको छ । तर खेलकुदसम्बन्धी मुटु रोगबारे हामीलाई कमै जानकारी भएको स्थिति छ । गंगालाल मुटुसम्बन्धी नेपालको सबैभन्दा ठूलो केन्द्र भयो । त्यसैले करिब ५६ महिनाअगाडि केन्द्रले आफ्नै प्रयासमा स्पोर्ट्स कार्डियोलोजी सम्बन्धी काम सुरु गरेका थियौं । यसलाई लिएर हामीले एन्फासँग सहकार्य गर्न थाल्यौं । त्यसअनुसार हाम्रो निर्णय थियो, स्पोर्ट्स कार्डियोलोजीसम्बन्धी काम सुरु गर्ने । हामी जान चाहन्थ्यौं, नेपालमा खेलाडीको मुटुको स्थिति कस्तो छ त ? हामीले सुरुआत एन्फा र फुटबल खेलाडीबाट गर्यौं । नेपाली खेलाडीका मुटुबारे हामीसँग केही पनि जानकारी नभएको स्थिति छ । त्यसैले हामीले एन्फासँग अनुबन्ध पनि गर्यौं । त्यसको पहिलो चरणमा हामीले ३० को हाराहारीमा राष्ट्रिय स्तरका खेलाडीको परीक्षण गरेका थियौं । त्यसमा हामीले कसैको ठूलो समस्या पाएनौं । यसैबीच युरो २०२० मा भएको एउटा घटनालाई सबैलाई थाहा छ । डेनमार्कका क्रिस्टियन एरिक्सन खेल्दाखेल्दै ढलेका थिए । त्यतिबेला उनको मुटु केही समयका लागि रोकिएको थियो र सीपीआर गरिएको थियो । यसबारे पूरा जानकारी बाहिर आएको भने छैन । यो घटनापछि पूरा विश्वको स्पोर्ट्स कार्डियोलोजीमा ध्यान गयो र यसलाई हेर्ने नजर फेरियो । यस्तो घटना अब नघटोस् भनेर सावधान कसरी हुने ? यस्तो घटना रोक्न के गर्ने ? र, भएमा के गर्ने भनेर सबैको ध्यान गयो । फिफाले पछिल्लो समय कडा नियम बनाएको छ । जुनै स्तरका खेलाडी पनि पीसीएमएबाट गुज्रिनुपर्छ । पहिला पनि यो प्रक्रिया थियो, तर सबै गम्भीर थिएनन् । यसैक्रममा खेलाडीको मुटुको पनि गम्भीर जाँच गर्नुपर्छ ।एन्फासँगको सहकार्यकै क्रममा महिला टिमको पनि परीक्षण गरेका थियौं । यू२३ टिमको पनि गर्यौं । त्यसमध्ये महिला टिमका एक खेलाडीमा जन्मजात रोग देखियो । यति धेरै समयसम्म उनको स्थितिबारे जानकारी नहुनु विडम्बना थियो । अहिले लिगअगाडि यस्तै परीक्षण गरिरहेका छौं । यसक्रममा मैले सबै खेलाडीलाई सोध्ने गरेको छु, के तपाईंको मुटुको जाँच यसअघि भएको छ ? त्यसमध्ये ९५ प्रतिशतले यसअघि कुनै पनि समय मुटुको परीक्षण नगरेको बताएका थिए । खेलाडीको मुटु र सामान्य मान्छेको मुटुमा फरक हुन्छ । खेलाडीले लगातार अभ्यास गरिरहेको हुन्छ । कडा परिश्रम गर्छन् । फुटबलमा अझ कडा मिहिनेत गर्छन् । खेलाडीको मुटु कडा परिश्रमपछि त्यसै अनुसार फेरिन्छ । खेलाडीको मुटु ठूलो हुने, कसैको मुटु केही सुन्निने, कसैको मुटुको भित्ता बढ्ने, मुटुको चाल कम हुने हुन्छ । केहीमा मुटुको चालमा गडबडी आउन सक्छ । यो खेलाडीले अभ्यास गर्दा मुटुमा हुने परिवर्तन हो । नेपाली र विदेशीको शारीरिक बनावटमा फरक छ । हामीले जति पनि मापदण्डलाई आधार मान्छौं, त्यो विदेशी परीक्षणको आधारमा हो । विदेशी र नेपालीको मुटुमा केही फरक हुन्छ । त्यसैअनुसार विदेशी र नेपाली खेलाडीको मुटुमा पनि फरक छ । भविष्यमा हामीले नेपाली खेलाडीको मुटु यस्तो छ भन्न सक्यौं भने त्यो ठूलो उपलब्धि हुनेछ । त्यसअनुसार हामी निर्णय गर्न सक्छौं । त्यसैले खेलाडीको मुटु परीक्षण हुनुपर्छ भनेर जोड दिइरहेका छौं । फुटबल खेलाडीको मुटुको जाँचपछि हामीलाई केही जानकारी प्राप्त भएको छ । हामी अब अन्य खेलमा पनि जान चाहन्छौं । बाहिरतिर खेलाडीको धेरै स्तरमा मुटुको जाँच हुन्छ । निचोडमा भन्दा हामीले नेपालमै स्पोर्ट्स कार्डियोलोजी क्षेत्रको विकास र विस्तार गर्नुपर्छ । हामी चाहन्छौं, कोही पनि खेलाडीले खेल्दाखेल्दै ज्यान गुमाउनु नपरोस् । (कुराकानीमा आधारित)"
