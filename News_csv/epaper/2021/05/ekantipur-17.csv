शीर्षक,विवरण
जो आफ्नो संक्रमण बिर्सेर अरूलाई बचाइरहेछन्,"गएको वर्ष परिवारका सबै संक्रमित हुँदा उनी जोगिएकी थिइन । यस वर्ष उनी पनि अछूतो रहन सकिनन् । कोभिड निको भएको दुई साता नपुग्दै उनी अस्पतालमा हाजिर भइन् । कोभिडको बिरामी निको हुँदैमा फूर्तिलो हँॅदैन । शरीर कमजोर हुन्छ । निद्रा लागिरहन्छ, उनले भनिन् । आफ्ना शारीरिक समस्या लुकाएर बिरामीको सेवामा लागेको उनले बताइन् । आफ्नै घर वरिपरि चिनेजानेका मान्छे बिरामी भएको, मृत्यु भएको देख्दा उनलाई नरमाइलो लाग्छ । बिरामी हेर्दाहेर्दै रिंगटा लाग्छ, उनले भनिन्, सुत्न मन लाग्छ, अरू साथीहरू संक्रमित छन् । उनीहरूलाई पालो दिनुपर्छ ।कोभिड अस्पतालका स्वास्थ्यकर्मी संक्रमित भए पनि बिरामीलाई अभाव महसुस हुन दिएका छैनन् । कतिपय संक्रमित हुँदाहँॅदै सेवामा खटिएका छन् भने अधिकांश आइसोलेसनमा बसेको १० दिनमै अस्पताल ड्युटीमा आएका छन् । एक त जनशक्तिको अभाव, त्यसमा पनि कोभिड संक्रमित हुँदा बिरामी मर्कामा पर्ने चिन्ता हुन्छ । स्वास्थ्यकर्मी उदार हृदयका साथ निको हुनेबित्तिकै अस्पतालको ड्युटीमा खटिएको भेरी अस्पतालका कोभिड फोकल पर्सन डा संकेत रिसालले बताए । उनका अनुसार भेरी अस्पतालको इमर्जेन्सी विभागमा ६ जना डाक्टर कार्यरत छन् । सबै नै कोरोना संक्रमित भए । आइसोलेसनको १० दिन पूरा भएलगत्तै अहिले सबै जना सेवामा फर्किएको उनले बताए । अस्पतालमा ४ सय जना कर्मचारी छन् । सुरुमा ४० जना स्वास्थ्यकर्मी संक्रमित थिए । दुई साताअघि ७० जना संक्रमित थिए । अहिले बढेर एक सयभन्दा बढी स्वास्थ्यकर्मी संक्रमित भइसकेको उनले बताए ।कोरोनाको दोस्रो लहरमा कोरोना विशेष अस्पतालभन्दा अन्य विभागका स्वास्थ्यकर्मी संक्रमित भएका छन् । त्यस्ता केहीको अवस्था जटिल छ । केहीले ज्यान नै गुमाएका छन् । तैपनि स्वास्थ्यकर्मीहरू उपचार सेवामा खटिएका छन् । त्यसमध्येका हुन्, लुम्बिनी प्रादेशिक अस्पताल बुटवलको आकस्मिक कक्ष प्रमुख डा रामप्रसाद अर्याल । रातदिन बिरामीको उपचारमा खट्ने उनी एक सातादेखि कोरोना संक्रमित भएका छन् । उनीजस्तै अस्पतालको आकस्मिक कक्षका १३ स्वास्थ्यकर्मी संक्रमित भएका छन् । आकस्मिक कक्षमा दिनको दुईतीन जनाका दरले स्वास्थ्यकर्मी संक्रमित भइरहेको आकस्मिक कक्षका निमिक्त प्रमुख डा इन्द्रबहादुर राईले बताए । लुम्बिनी प्रादेशिक अस्पताल बुटवलको आकस्मिक कक्ष अहिले संक्रमित बिरामीले भरिएको छ । आकस्मिक कक्षमा कोचाहिँ स्वास्थ्यकर्मी संक्रमित छैन भन्ने बेला भएको छ, उनले भने, यहाँ उपचारमा खट्नेको दिनरातको कुनै लेखाजोखा हुँदैन । जुनसुकै समस्याका बिरामी आए पनि प्राथमिक उपचार गर्नैपर्ने हुन्छ । त्यसैले हामी बढी जोखिममा छौं ।लुम्बिनी प्रादेशिक अस्पतालमा ७२ जना स्वास्थ्यकर्मी संक्रमित भएका छन् । अस्पतालका अनुसार सबैभन्दा धेरै २५ जना नर्सिङ स्टाफ संक्रमित भएका छन् । चिकित्सकतर्फ पाँच जना मेडिकल अफिसर, एनेस्थेसिया र गाइनोक्लोजिस्ट दुईदुई जना संक्रमित भएका छन् । यसबाहेक १५ जना सपोर्टिङ स्टाफ, पारामेडिक ८, प्रशासनका र गार्डसहित ८ जना संक्रमित छन् । संक्रमितमध्ये लक्षणसहितका १७ जनाको अस्पतालमै उपचार भइरहेको छ ।लक्षण नदेखिएका संक्रमितहरू भने आफ्नै घरमा बसेको कोरोना फोकल पर्सन डा नन्दुप्रसाद पाठकले बताए । सुरक्षा अपनाउँदा अपनाउँदै पनि स्वास्थ्यकर्मीहरू संक्रमित भइरहनुभएको छ, उनले भने, जटिल खालका संक्रमित बढी आउने र आकस्मिक कक्षमा धेरै समय राख्नुपर्दा बिरामीबाट स्वास्थ्यकर्मीमा संक्रमण सर्ने क्रम बढेको छ । अस्पतालमा सबै तहका गरेर कुल ६ सय स्वास्थ्यकर्मी एवं कर्मचारी कार्यरत छन् । अघिल्लोपटक होटलमा आइसोलेसन बनाएर संक्रमित स्वास्थ्यकर्मीलाई राखिएको थियो । तर स्वास्थ्य मन्त्रालयले शोधभर्ना नगरिदिएपछि यसपटक स्वास्थ्यकर्मीहरूले त्यस्तो सुविधा पाएका छैनन् । जसले थप जोखिम बढाएको अस्पतालका मेसु डा राजेन्द्र खनालले बताए ।प्रादेशिक अस्पताल मात्रै होइन, रूपन्देहीमा स्थानीय तहले आइसोलेसन सेन्टर सञ्चालन गरेका स्थानका स्वास्थ्यकर्मीहरूसमेत संक्रमित हुने क्रम बढेको छ । कोरोना संक्रमणबाहेकको उपचार हुने प्राथमिक स्वास्थ्य केन्द्र एवं स्वास्थ्यचौकीका स्वास्थ्यकर्मीहरूमा समेत कोरोना संक्रमण देखिएको जिल्ला स्वास्थ्य कार्यालयले जनाएको छ । कार्यालयका प्रमुख डा राजेन्द्र गिरीका अनुसार कोरोनाको दोस्रो लहरमा ८९ जना स्वास्थ्यकर्मी संक्रमित भएका छन् । यी स्थानीय तह लेभलमा रहेका स्वास्थ्यचौकी, प्राथमिक स्वास्थ्य केन्द्र र आइसोलेसन केन्द्रका स्वास्थ्यकर्मी हुन् । उनीहरूमध्ये दुई जना स्वास्थ्यकर्मी र पाँच जना सहयोगीको मृत्यु भइसकेको छ ।"
संक्रमितको मनोबल बढाउँदै स्वास्थ्यकर्मी,"(पोखरा)  अस्पतालको आइसोलेसन वार्ड अगाडि तीनचारवटा समूह आँखाभरि आँसु बनाउँदै आफन्तको शव पर्खिरहेछन् । डाकै छाडेर रुनेको चित्कार आइसोलेसनमा बसिरहेका संक्रमितसम्मै पुग्छ । धेरैको मुखबाट सुनिन्छ, बिहान राम्रैसँग बोलिरहेको मान्छे, अहिले यस्तो भयो ।पोखरा स्वास्थ्य विज्ञान प्रतिष्ठानमा यस्तो दृश्य दैनिकजसो देखिन्छ । प्रतिष्ठानअन्तर्गतको पश्चिमाञ्चल क्षेत्रीय अस्पतालमा पछिल्ला १३ दिनमा ३० संक्रमितले ज्यान गुमाए । आइसोलेसन वार्डको एउटा कोठामा ५६ जना संक्रमित छन् । अलि अघिसम्म छेउमै अर्को बेडका बोलिरहेको संक्रमितको निधन भएको देख्दा अन्य संक्रमित आत्तिने गरेका छन् । पोखरा३३ का ४२ वर्षीय कोरोना संक्रमित पुरुष वैशाख २१ देखि गण्डकी मेडिकल कलेजमा उपचार गराइरहेका थिए । बुधबार दिउँसो श्वासप्रश्वासमा समस्या आएपछि आईसीयूमा राखियो । बेलुकासम्म सुधार भयो । बिहीबार बिहान एक्कासि उनको मृत्यु भयो । आफन्तका अनुसार अस्पतालमा आफ्नो आँखै अगाडि अर्को बिरामीको निधन भएको देखेर उनी आत्तिएका थिए । चिकित्सकले समेत उनले मनोबल कमजोर बनाउँदा ज्यान गुमाउनुपरेको आफन्तलाई बताए । क्षेत्रीय अस्पतालको कोभिड आइसोलेसनमा कार्यरत पोखराकी एक नर्स कोरोना महामारीको सुरुवातदेखि नै संक्रमितको सेवामा खटिएकी छन् । यसपल्ट भने उनले संक्रमितको मनोबल निकै खस्केको पाएकी छन् । उनका अनुसार कोभिड भएपछि मरिहालिन्छ भन्ने डर संक्रमितलाई छ । कतिपय संक्रमित आत्तिएर आफूलाई सम्हाल्न नसक्दा ज्यान गएको उनी स्विकार्छिन् । कतिपय संक्रमितमा अक्सिजनबारे गलत धारणा छ । थोरै अक्सिजन दिए हुनेमा पनि आत्तिएका बिरामी र आफन्तले धेरै सप्लाई गर्न माग गर्छन् । एक लिटर लगाउनुपर्नेले पनि १२१३ लिटर लगाइरहेका छन्, उनले भनिन्, अक्सिजन दियो भने मात्रै सञ्चो हुन्छ, नलगाए मरिहाल्छु भन्ने गलत धारणा बिरामीमा छ । यसले गर्दा पनि अक्सिजन अभाव हुने स्थिति छ । आइसोलेसन भित्रको दृश्य पनि तनावपूर्ण हुन्छ । संक्रमितलाई एक सेकेन्ड मात्रै पनि सास फेर्न गाह्रो हुँदा स्वास्थ्यकर्मीले गाली पाउँछन् । संक्रमितलाई गाह्रो भएको देखेर कुरुवा बसेका आफन्त पनि अत्तालिन्छन् । अस्पताल ल्याएपछि सबै जिम्मा स्वास्थ्यकर्मीले लिनुपर्छ भन्ने मानसिकता संक्रमितको आफन्तमा हुन्छ । त्यस्तोमा स्वास्थ्यकर्मीले संक्रमित र उनीहरूका आफन्तलाई सम्झाइबुझाइ गर्छन् । आत्मबल बढाउन परामर्श दिन्छन् । कोरोनालाई जित्न शारीरिक मात्रै होइन मानसिक रूपमा पनि स्वस्थ हुनुपर्छ, उनले भनिन्, संक्रमितले तनाव धेरै लिँदा अक्सिजन पनि धेरै चाहिन्छ । नियमित वितरण भइरहेको तहभन्दा एक्कासि धेरै अक्सिजन शरीरलाई चाँहिदा थाहै नभई अपुग भएर संक्रमितको ज्यान गइरहेको छ ।क्षेत्रीय अस्पतालका कोभिड फोकल पर्सन डाशरद बराल आइसोलेसन र कोभिड आईसीयूमा रहेका बिरामी धेरै आत्तिने गरेको आफूले पाएको बताउँछन् । एक जनाको मृत्यु हुँदा अन्य संक्रमित हतोत्साहित हुने गरेको उनले बताए । यसै पनि संक्रमितको शरीरमा अक्सिजनको कमी भइरहेको हुन्छ, उनले भने, अत्तालिने, मनोबल कमजोर बनाउने गर्दा संक्रमितमा अक्सिजनको मात्रा झनै कम हुन्छ । उनका अनुसार कोरोना संक्रमण हुँदा फोक्सोमा पुग्ने ससाना रक्तनलीमा रगत जमेर बस्छ । जसले गर्दा फोक्सोमा पर्याप्त मात्रामा अक्सिजन सञ्चार हुन पाउँदैन । संक्रमित अत्तालिँदा यो प्रक्रिया अझै धेरै हुन्छ । पहिला टाठै भएका संक्रमितको पनि फोक्सोमा पुग्ने रक्तनली ब्लक भएर तत्कालै ज्यान जान सक्छ, डाबरालले भने, यस्तो नहोस् भनेर हामीले रगत पातलो बनाउने औषधि पनि दिइरहेका छौं ।प्रशस्त खान्की खाने, परिवारलाई नअत्ताउने र आफू पनि नआत्तिने संक्रमित चाँडै निको भएको उनको अनुभव छ । आत्मबल कमजोर हुँदा भने २० देखि ४० वर्ष उमेर समूहका संक्रमितको पनि निधन भइरहेको छ । चिकित्सकले संक्रमितको आत्मबल बढोस् भनेर बेलाबेला शरीरको अक्सिजन लेभल नापेर सुधार हुँदै गएको बताउने गरेका छन् । गण्डकी प्रदेशको संक्रामक तथा सरुवा रोग अस्पतालमा संक्रमितको मनोबल घट्न नदिन चिकित्सक परामर्शमा खटिन्छन् । बिरामीको अवस्थाबारे जानकारी दिएर संक्रमित र आफन्तलाई नआत्तिन भन्छन् । चिकित्सकलाई नै देखिसकेपछि संक्रमितमा पनि आत्मबल बढ्ने गरेको पाएको अस्पतालका कार्यकारी निर्देशक डाविकास गौचन बताउँछन् ।क्षेत्रीय अस्पतालको कोभिड आइसोलेसनमा कार्यरत नर्सका अनुसार अर्की एक नर्सलाई गत साता कोरोना संक्रमण देखियो । उनी घरमै आइसोलेसनमा बसिन् । अहिले उनको परिवारका सबै जनामा कोरोनाको लक्षण देखिएको छ । तर उनले परीक्षण नगरी घरमै राखेर आफैं रेखदेख गरेकी छन् । अस्पतालले पहिले कोभिड आइसोलेसनमा खटिने स्वास्थ्यकर्मीलाई क्वारेन्टाइनको व्यवस्था गरेको थियो । अहिले खोप लगाइसकेको भन्द त्यस्तो व्यवस्था हटेको छ । स्वास्थ्यकर्मीलाई भने घर जाँदा कोरोना पनि सँगै लगिने चिन्ता सधैं हुन्छ । कतिजनाको घरमा बूढा, दीर्घरोगी बुबाआमा हुनुहुन्छ, ती नर्सले भनिन्, आफूलाई मात्रै सरे केही हुने थिएन । आफैंले घरमा कोरोना सारिन्छ र कसैलाई केही हुन्छ कि भन्ने चिन्ता लागिरहन्छ । स्वास्थ्यकर्मीलाई शारीरिक र मानसिक दबाव हुँदा समेत कतैबाट मनोबल बढाउने कोसिस नभएको उनको गुनासो छ । कतिको परिवारले हौसला दिए पनि कतिले भने नर्सको जागिर छोड्नसमेत दबाब दिन्छन् । नियमित तलब भत्ताबाहेक प्रोत्साहन स्वरूप केही पाउँदैनन् । स्वास्थ्यकर्मीलाई क्वारेन्टाइनको व्यवस्था हुन सके, आफूहरूको कामको कदर भए र प्रोत्साहनस्वरूप भत्ताको व्यवस्था हुने हो भने संक्रमितको सेवामा खटिन थप प्रेरणा मिल्ने उनी बताउँछिन् ।अस्पतालका कोभिड फोकल पर्सन डा शरद बराल आइसोलेसनमा संक्रमितको अवस्था देखेर स्वास्थ्यकर्मी विक्षिप्त हुने गरेको बताउँछन् । एउटा संक्रमितको मृत्यु हुँदा उनीहरूको आफन्तलाई सम्झाउनुपर्छ । तत्कालै अर्को संक्रमितलाई नआत्तिन भन्नुपर्छ, उनले भने, छिनछिनमै मुड परिवर्तन गर्नुपर्ने स्थिति छ । कहिलेकाहीँ जागिर नै छाडौंजस्तो पनि हुन्छ । तर यस्तो महामारी आफ्नै आँखाले देख्दादेख्दै छोड्न मन मान्दैन ।"
बैनीको दया छ भने,"(काठमाडौं)  बैनीको दया छ भनेरोदीघर दाइ नाच्यो नभनेचलन रोदीघरको, अनि भाका ठ्याक्कै टिप्न सकिने यो गीत नारायण गोपाल र तारा देवीले गाएका हुन् । २०२८ वैशाखमा प्रदर्शनमा आएको चलचित्र परिवर्तन का लागि यो गीत लेखेका हुन् चेतन कार्कीले । ३० को दशकपछि पनि उनले गरेका सिर्जना कालजयी छन् । लोक संस्कृति, साहित्य तथा संगीतमा ठेट मौलिक रचना उनको विशेषता थियो, नेपाली चलचित्र क्षेत्रका लागि ति धरोहर नै थिए । सर्जक कार्कीको आइतबार ८३ वर्षको उमेरमा निधन भएको छ । गत वैशाख १६ मा देहरादूनबाट काठमाडौं आएका उनलाई ज्वरो आएपछि छाउनीस्थित सैनिक अस्पतालमा भर्ना गरिएको थियो । उनको उपचारका क्रममा निधन भएको हो । उनलाई कोरोना संक्रमण पुष्टि भएपछि अस्पताल भर्ना गरिएको फिल्मकर्मी प्रकाश सायमीले बताए । लोकसंगीत, साहित्य, संस्कृति तथा नेपाली फिल्मी क्षेत्रमा कार्कीको योगदान स्मरणीय रहने उनले सुनाए । कार्कीले साहित्यदेखि, लोक संस्कृति, गीति रचना, चलचित्र लेखन तथा निर्देशनमा समेत आफ्नो बहुआयामिक क्षमताको छाप छोडेको साहित्यकर्मी नरेन्द्रराज प्रसार्इंले बताए । उहाँले जुन विधामा हात हाल्नुभो त्यसैमा सफल हुनुभो, प्रसाईंले भने, माधवप्रसाद घिमिरेपछि राष्ट्रभक्ति भावनाका सिर्जनामा चेतन कार्की नै अगाडि हुनुहुन्थ्यो । कार्की नेपाली मात्र नभएर हिन्दी तथा उर्दू भाषा, साहित्यमा दखल भएका स्रष्टा थिए । यिनै भाषामा समेत उनले साहित्य सिर्जना गरे । स्याङ्जामा जन्मिएका कार्की लाहुरे बाबुसँगै चार वर्षकै उमेरमा सन् १९४२ मा देहरादून पुगेका थिए । उतै पढे । लोक साहित्य र संस्कृतिप्रति बाल्यकालदेखि नै लगाव थियो । कलेज पढ्दा साहित्यिक कार्यक्रममा भाग लिएनन्, नेपाली संगीतमा त्यति भिजेका थिएनन् । तर देहरादून अध्ययनकै बेला एक कार्यक्रममा नेपाली गीत गाउन अनुरोध गरिएपछि निरमाया जोवन गैगयो बोलको गीत लेखेर लोक भाका हाली सुनाएको कार्कीले एक अन्तर्वार्तामा बताएका छन् । अध्ययनपश्चात् नेपाल फर्केका कार्की २०२० को दशकदेखि नै कला क्षेत्रमा अग्रसर रहे र पछिल्लो समयमा उत्तिकै सक्रिय थिए । २०२३ मा नै उनले लाहुरे संस्कृतिको कथामा आधारित नाटक आत्मा बेचेको छैन प्रदर्शन गरेका थिए । त्यसपछि जागिरका दौरान मत्स्य विकास अधिकृतका रूपमा पोखरा पुगेका थिए । उनले शाही नेपाली चलचित्र संस्थानमा स्थापना कालदेखि नै आबद्ध रहेर नेपाली फिल्म क्षेत्रको विकासका लागि योगदान पुर्याए । लोक संस्कृतिप्रति उनको मोह भने पोखरा बसाइँमा नै प्रगाढ भएको थियो । त्यसै अवधिमा उनले स्याङ्जा, पोखराका लोकभाकादेखि लिएर बाटुलेचौरका सारंगीका धुनहरू सुने । बाह्य मुलुकमा अध्ययन गरे पनि स्थानीय परिवेश र लयलाई संगीतमा ढाल्न सक्ने उनी गण्डकी क्षेत्रकै गौरवका रूपमा रहेको लोकगायक पुरुषोत्तम न्यौपानेले स्मरण गरे । उहाँले बाहिर पढेर आउनुभए पनि आफ्नै संगीत र संस्कृतिलाई बिर्सनुभएन । संगीतका हस्तीहरू नातिकाजी, गोपाल योञ्जन, तारादेवीकै लयमा लोकसंगीतलाई चलचित्रमा समेत उहाँले निकै माथि उठाउनुभयो । यो हाम्रो लागि अत्यन्तै गौरवको कुरा हो, उनले भने । कार्कीलाई हक्की, निडर व्यक्तित्वका रूपमा न्यौपानले सम्झिए । पोखरामा २०५४ मा नै हिमाली सांस्कृतिक परिवार संस्थालाई मूर्त रूप दिएर प्रमुख संरक्षकका रूपमा उनले मौलिक बाजाहरू संरक्षण गर्ने पहल थालेका थिए । परिवर्तन को पटकथा लेखनबाट नेपाली फिल्मी क्षेत्रमा प्रवेश गरेका उनले उक्त फिल्ममा गण्डक क्षेत्रकै चारवटा लोक गीत लेखेका थिए । हीरासिंह खत्रीको निर्देशनमा तत्कालीन सूचना विभागले बनाउन लागेको फिचर फिल्म चेतना नै पछि परिवर्तन नामबाट रिलिज भएको थियो । त्यसपश्चात् उनले विश्वास हुँदै भुमरी, पहिलो प्रेमलगायत फिल्महरू निर्देशनसमेत गरे । कार्कीलाई नेपाली फिल्मका इतिहासका रूपमा कलाकार नीर शाह लिन्छन् । कार्कीको पहिलो फिल्म परिवर्तनमा सँगै रहेर संवाद लेखनदेखि चलचित्र संस्थानसम्म शाहले कार्कीसँग सहकार्य गरेका छन् । उहाँलाई चलचित्र कर्मबाट नजिकैबाट नियाल्ने मौका पाएँ, उनले भने, चलचित्रमा मात्र होइन साहित्य, संस्कृति र संगीतमा उहाँको विशेष देन छ । चलचित्रमा लेखन, निर्देशन, गीत सिर्जना र संस्कृति अध्यताका रुपमा सबैजसो फर्म्याटमा उहाँले निकै समय योगदान दिनुभयो । सिन्दुर, कान्छी, मायाप्रीति, जीवनरेखा लगायतका कैयौं नेपाली चलचित्रहरूमा कार्कीले कथा, पटकथा, संवाद, गीत तथा निर्माण टिममा रहेर योगदान गरेका छन् । कलाकारहरू मोहन निरौला र कृष्ण मल्लले कार्कीको निधनले नेपाली फिल्मी क्षेत्रमा एक अग्रज, शालीन, उच्च व्यक्तित्व भएका अभिभावक गुमाएको महसुस गरेका छन् । मल्लले भने, उहाँ अत्यन्त सादगीपूर्ण जीवनमा रमाउने मान्छे हुनुहुन्थ्यो । उहाँलाई राजनीतिबाट वितृष्णा थियो । कार्कीको रचनामा फिल्म कान्छी को कान्छी हे कान्छी, कन्यादान को तिजको रहर आयो बरी लै, परिवर्तन को बैनीको दया छ भने गीतहरू निकै लोकप्रिय छन् ।"
प्रदेश र संघको टकरावले संक्रमित अलपत्र,"(धनगढी)  दुई सातायता धनगढीस्थित सेती प्रादेशिक अस्पतालको दृश्य अत्यासलाग्दो छ । आकस्मिक कक्ष भरिभराउ भएर ओहोरदोहोर गर्ने बाटोसमेत छेकिएको छ । बरन्डा र अस्पतालबाहिर टाँगिएको पाल पनि खचाखच भरिएको छ । कोरोना संक्रमित र अन्य रोगका बिरामीहरू सबै सँगसँगै छन् । संक्रमित भएका र नभएका सबै सँगै छौं । केही उपाय छैन, भगवान् भरोसा भयो, सेती अस्पतालको बाहिर ६ दिनदेखि पालमुनि परिवारको उपचार गराइरहेका कैलालीको घोडाघोडी१० का कुरुवा मुक्तिराम दुलाराले भने । सेती अस्पताल नजिकै रहेका निजी क्षेत्रबाट सञ्चालित कैलाली, नोभा, नवजीवन, माया मेट्रोलगायत अस्पतालमा पनि अवस्था उस्तै छ । अधिकांश कोरोना संक्रमित र अन्य रोगका बिरामी र कुरुवाहरू सबै सँगसँगै छन् ।पछिल्लो समयमा पश्चिमतर्फ बुटवल, नेपालगन्ज र धनगढी कोरोना संक्रमणका हटस्पट भएका छन् । तथ्यांकले यी ठाउँमा संक्रमण र मृत्युदर उच्च देखाइरहेको छ । संक्रमितको संख्या बढेसँगै वैशाख महिनाभरि सेती अस्पतालमा दैनिक सरदर ८ जनाको मृत्यु हुने गरेको अस्पतालका सूचना अधिकारी दिलीप श्रेष्ठ बताउँछन् । धनगढी कोरोनाको हटस्पट बन्नुमा संक्रमित र अन्य बिरामीहरू सँगैसँगै हुने अवस्था नै मुख्य कारण हो, कैलाली अस्पतालका प्रमुख जनकराज जोशीले भने । तर भयानक बन्दै गएको अहिलेको महामारी नियन्त्रणमा व्यवस्थापनको दायित्व लिनुपर्ने स्थानीय, प्रदेश र संघीय सरकारबीच अनौठो टकराव छ । उनीहरू अलगअलग हिँडिरहेका छन् । स्वास्थ्य क्षेत्र अस्तव्यस्त भइरहँदा ती निकायका प्रतिनिधिहरूबीचमा समन्वय र सहकार्य त के बोलचालसमेत छैन ।दुई साताअघि संघ सरकारले गेटा मेडिकल कलेजको निर्माणाधीन भवनमा २ हजार शय्याको आइसोलेसन निर्माण गर्ने निर्णय गर्यो । साथै, महामारी नियन्त्रण तथा व्यवस्थापनमा सहजीकरण गर्न संघ सरकारले सुदूरपश्चिम प्रदेशका लागि उद्योग, वाणिज्य तथा आपूर्तिमन्त्री लेखराज भट्टलाई प्रतिनिधि तोक्यो ।प्रतिनिधि (फोकल पर्सन) तोकिएलगत्तै मन्त्री भट्ट धनगढी आएर विभिन्न निकायका प्रतिनिधिसँगै मुख्यमन्त्री त्रिलोचन भट्टसहित प्रदेश सरकारसँग छलफल गर्न खोजे । तर उनले बोलाएको बैठकमा मुख्यमन्त्री मात्रै होइन, प्रदेश सरकारमा स्वास्थ्य क्षेत्र हेर्ने विभागीय मन्त्री कृष्णराज सुवेदीसमेत गएनन् ।प्रदेश सरकारले सहकार्य गर्ने छाँट नदेखाएपछि मन्त्री भट्टले कैलालीका प्रमुख जिल्ला अधिकारी खगेन्द्र रिजालसहित सुरक्षा निकायलाई परिचालन गरे । १२ दिनअघि तामझामका साथ उनले गेटा मेडिकल कलेजमा २ हजार शय्याको आइसोलेसन स्थापनाको कार्य सुरु गराए । यता प्रदेश सरकारले भने थप आइसोलेसन वार्ड सञ्चालन गर्न धनगढीमै निजी भवन भाडामा लिएर काम सुरु गर्ने योजनामा लाग्यो ।तर आइतबारसम्म दुवैका योजना कार्यान्वयन भएका छैनन् । गेटा मेडिकल कलेजमा ५० शय्या तयार भएका छन् । तर सञ्चालन कसरी गर्ने भन्ने अन्योल छ । आइतबार उद्योगमन्त्री भट्टका प्रतिनिधि हितेश ओझाले सरोकारवालाहरूसँगको बैठकमा प्रदेश सरकारले सहकार्य नगरेकाले अप्ठेरो परेको बताए । अब हामीले सानो संख्यामा भए पनि सुरु गरिहाल्नुपर्छ, उनले भने, अक्सिजनको सुनिश्चितता हुनेबित्तिकै एकदुई दिनमा सुरु गरौं, जनशक्ति र अन्य पूर्वाधारहरू थप्दै गरौंला ।यता प्रदेश सरकारलाई केन्द्र सरकारप्रति बेग्लै आक्रोश छ । केन्द्रले निर्णय गर्नुअघि नै गेटा मेडिकल कलेजमा आइसोलेसन निर्माण गर्न भवन उपलब्ध गराइदिन अनुरोधसहित पत्राचार गरिएको भए पनि सुनुवाइ नभएको सामाजिक विकाशमन्त्री कृष्णराज सुवेदी बताउँछन् । हामीले बारम्बार लिखित र मौखिक अनुरोध गर्यौं तर कुनै सुनुवाइ भएन, मन्त्री सुवेदीले भने, अहिले संघ सरकार आफैंले सञ्चालन गर्ने निर्णय गरिसकेपछि प्रदेश सरकारले सहयोग गरेन भन्नुको कुनै अर्थ छैन ।प्रदेश सरकार बिच्किनुको अर्को कारण पनि छ । सीसीएमसीका प्रमुख उपप्रधानमन्त्री ईश्वर पोखरेलले कैलालीका प्रमुख जिल्ला अधिकारीलाई सिधै फोन गरेर सुदूरपश्चिममा कोरोना संक्रमित बिरामीको उपचार तथा अन्य व्यवस्थापनमा केही गर्नुपरे मन्त्री लेखराज भट्ट वा आफूलाई सिधै खबर गर्नु भन्ने निर्देशन दिएपछि प्रदेश सरकारका प्रतिनिधिहरूको मनमा चिसो पसेको थियो । हामीले माग्दा नदिने अहिले सहयोग गरेन भनेर भन्नु गलत मनोभावना हो, सरकारका प्रवक्ता प्रकाशबहादुर शाहले भने, प्रदेश सरकारले आफ्नो क्षमताअनुसार हरप्रयास गरिरहेको छ ।प्रदेश र संघ सरकारका प्रतिनिधिबीच उत्पन्न इगोको चेपुवामा बिरामीहरू पर्दैछन् । संक्रमण दिनदिनै बढ्दो क्रममा छ । यहाँका संक्रमितहरूले उपचार नपाएर अकालमा ज्यान गुमाउनुपरेको अवस्था छ । यो क्रम दिनदिनै अत्यासलाग्दो गरी बढिरहेको छ, धनगढीको नागरिक अगुवा खड्कराज जोशी भन्छन्, उहाँहरूबीचको इगो हामी जान्दैनौं । हामी त संक्रमितहरूले उपचार पाउनुपर्छ र थप भयावह हुनबाट सबै मिलेर जोगाउनुपर्छ भन्नेमा जोड दिइरहेका छौं । यसका लागि तीनै तहका सरकार, निजी क्षेत्र र नागरिक संघ संगठनहरू सहकार्य गरेर अघि बढ्न ढिलो गर्न नहुने जोशीको भनाइ छ । सुदूरपश्चिममा आइतबारसम्म मृत्यु हुनेको संख्या ३ सय ३४ पुगेको छ । आइतबार मात्रै २१ जनाको मृत्यु भएको स्वास्थ्य निर्देशनालयले जनाएको छ ।विशाल पूर्वाधार रहेको गेटा मेडिकल कलेजलाई आइसोलेसन केन्द्र बनाएर संक्रमित जति सबैलाई यही ठाउँमा राखेर उपचार गर्ने प्रबन्ध गर्न सके अवस्था थप भयावह हुनबाट जोगिन सक्ने नागरिक अगुवाहरूले बताउँदै आएका छन् । हाल छरपस्ट भएर उपचारमा खटिरहेका सबै जनशक्ति र साधनस्रोत एकीकृत गरेर गेटामै आइसोलेसन सञ्चालन गर्नुको विकल्प नभएको बार एसोसिएसन कैलालीका अध्यक्ष सिद्धराज ओझाले औंल्याए । चाँडोभन्दा चाँडो कोभिडका बिरामीलाई गेटामा उपचार हुने व्यवस्था गर्नु अपरिहार्य छ, ओझाले भने, अहिलेको लथालिंग तरिकाले त अवस्था भयावह हुने निश्चित छ ।नगरपालिका संघ सुदूरपश्चिमका अधिकृत झंकर कुँवरका अनुसार तीन तहका निकायबीच आपसी समन्वय नहुनु नै अहिलेको सबैभन्दा ठूलो विडम्बना हो । महामारीसँग जुध्न प्रदेशमा आर्थिक स्रोतसाधनको कुनै कमी भएर होइन, उनले भने, आपसी तालमेल नमिलेर स्वास्थ्य क्षेत्र चौपट भइरहेको छ र बिरामीहरूले अकालमा ज्यान गुमाउनु परिरहेको छ ।"
बिहेको पन्ध्रौं दिनमा मृत्यु,"दाजुभाइको मृत्युबुटवलमा गत वैशाख ११ मा दाइको छोरीको विवाहमा सहभागी भएर गुल्मी चारपालास्थित घर पुगेका ५० वर्षीय पुरुषको स्वास्थ्यमा समस्या देखियो । परिवारले तम्घास ल्याएर पीसीआर परीक्षण गराए । जिल्ला अस्पतालले उनको शरीरमा अक्सिजन लेभल घटिसकेकाले कोभिड अस्पताल लैजान सुझायो । बुटवलमा बेड नपाएपछि चितवनको भरतपुर पुर्याइयो । एक दिन आईसीयूमा राख्दा समस्या कम नभएपछि भेन्टिलेटरमा सारियो । उनकी आफन्तले भनिन्, दुई दिन भेन्टिलेटरमा राखियो तर बचाउन सकिएन । मृतकका भाइ पनि संक्रमित थिए । बुटवल११ देवीनगरका ४५ वर्षीय उनको पनि भरतपुरमै शनिबार मृत्यु भएको छ । उनलाई गत वैशाख ९ देखि ज्वरो आउने, जीउ दुख्ने समस्या थियो । त्यसपछि स्थानीय मेडिकलबाट औषधि ल्याएर खान थाले । उनलाई मधुमेह र जन्डिस पनि थियो । उनलाई वैशाख १२ गते बुटवलको एक निजी अस्पताल लगियो । चिकित्सकले अक्सिजनसहितको अस्पताल रेफर गरे तर पीसीआर रिपोर्टबिना अस्पतालले भर्ना लिन मानेन । परिवारले त्यही रात लुम्बिनी प्रादेशिक अस्पतालमा परीक्षण गराउँदा कोरोना देखियो । उनी सिकिस्त हुँदै गए । चिकित्सकले तत्काल आईसीयू चाहिने बताए । दुई दिनसम्म पर्खिंदा पनि बेड खाली भएन । त्यसपछि उनलाई भरतपुर लगियो । आफन्तका अनुसार भरतपुरमा आईसीयूमा राख्दाराख्दै किड्नी खराब भएको चिकित्सकले बताए । दुई दिन आईसीयूमा राखेर भेन्टिलेटरमा सारिएका उनको गत शनिबार मृत्यु भएको हो ।"
कोरोना नियन्त्रणसम्बन्धी अध्यादेश ल्याइँदै,"(काठमाडौं)  सरकारले कोभिड१९ को नियन्त्रण र रोकथामका लागि विशेष प्रबन्ध गर्न अध्यादेश ल्याउने भएको छ । संक्रामक ऐन २०२०, स्थानीय प्रशासन ऐन २०२८, सार्वजनिक खरिद ऐनलगायतमा भएका प्रावधानका आधारमा मात्र काम गर्न समस्या परेको निष्कर्ष निकाल्दै सरकारले छुट्टै अध्यादेश जारी गर्न लागेको हो । सकेसम्म सोमबार बस्ने मन्त्रिपरिषद् बैठकबाटै अध्यादेश राष्ट्रपतिलाई सिफारिस गर्ने तयारी छ । नेपालमा कोरोना महामारी सुरु भएयता पटकपटक संघीय संसद्को अधिवेशन चल्दा त्यहींमार्फत ऐन ल्याउन ध्यान नदिएको सरकारले बजेट अधिवेशनको मुखमा अध्यादेश ल्याउन लागेको हो । प्रधानमन्त्री केपी शर्मा ओली, उपप्रधानमन्त्री ईश्वर पोखरेल, गृहमन्त्री रामबहादुर थापा, अर्थमन्त्री विष्णु पौडेल, परराष्ट्रमन्त्री प्रदीपकुमार ज्ञवाली, ऊर्जामन्त्री टोपबहादुर रायमाझी, मुख्य सचिव शंकरदास बैरागी र प्रधानमन्त्री कार्यालयका सचिव खगराज बरालसहितको बैठकले कोरोना भाइरस रोकथाम र नियन्त्रणका लागि नयाँ कानुन ल्याउनुपर्ने निष्कर्ष निकालेको हो । प्रधानमन्त्री कार्यालयका सचिव बरालले सम्भव भएसम्म उक्त अध्यादेश सोमबारै ल्याउने गरी काम भइरहेको छ । कानुनी प्रबन्धबारे भोलि (सोमबार) बस्ने मन्त्रिपरिषद् बैठक निर्णय गर्ने गरी तयारी भइरहेको छ, उनले भने, भ्याएसम्म भोलि नै आध्यादेश आउँछ । बरालले स्वास्थ्य सामग्री खरिद, उपचार प्रबन्ध र निषेधाज्ञालगायत जस्ता विषय छिटोछरितो गराउन अध्यादेश ल्याउन लागिएको जानकारी दिए । अब कोरोना भाइरस नियन्त्रणका लागि आवश्यक सम्पूर्ण पक्षलाई यो अध्यादेशले समेट्छ, उनले भने । सचिव बरालका अनुसार कानुन मन्त्रालय, स्वास्थ्य मन्त्रालय र प्रधानमन्त्री तथा मन्त्रिपरिषद्को कार्यालयको समन्वयमा अध्यादेशको मस्यौदाको तयार गरिएको छ । जारी हुनुअघि त्यसमा आवश्यकताअनुसार अन्य मन्त्रालयसँग पनि छलफल हुनेछ । कोरोना भाइरस नियन्त्रण, रोकथाम र उपचारका लागि आवश्यक स्वास्थ्य सामग्री र उपकरण खरिदमा सार्वजनिक खरिद ऐनको प्रक्रिया अपनाउँदा लामो समय लाग्ने समस्यालाई अध्यादेशले सम्बोधन गर्नेछ । त्यस्तै प्रदेश र स्थानीय तहले कोरोना भाइरस नियन्त्रणमा प्रभावकारी रूपमा काम गर्न नसकेको निष्कर्षपछि तलसम्मकै सम्पूर्ण क्रियाकलाप र संरचनालाई परिचालन गर्ने विधि र संयन्त्रबारे पनि अध्यादेशमा व्यवस्था गर्न लागिएको छ । यसमा अस्पतालहरूलाई कसरी उपयोग गर्नेदेखि संक्रमितलाई कसरी उपचार गर्नेसम्मका प्रावधान हुनेछन् । परराष्ट्रमन्त्री ज्ञवालीले कोरोना महामारीविरुद्ध काम गर्न भइरहेका केही कानुनी संरचनाले नपुग्ने भएपछि नयाँ कानुन निर्माणका लागि तयारी गर्न कानुन मन्त्रालय र सम्बन्धित निकायलाई निर्देशन दिइएको जानकारी दिए । उनले अक्सिजन प्लान्ट, कन्सन्ट्रेटर, सिलिन्डर र कोरोनाविरुद्धको खोपको तत्काल आपूर्तिमा अझै तदारुकताका साथ लाग्न सम्बन्धित निकायलाई निर्देशन दिइएको पनि बताए । कानुनी कठिनाइलाई हटाउँदै अगाडि बढ्ने निर्णय छ, उनले भने । सिंहदरबारमा मन्त्रीहरूसँग भएको छलफलमा प्रधानमन्त्री ओलीले संघले सहयोग गर्न खोज्दा पनि प्रदेश सरकारले नमानेको गुनासो गरेका थिए । उनले सुदूरपश्चिम प्रदेशका मुख्यमन्त्री (त्रिलोचन भट्ट) ले प्रदेशका नाममा राजारजौटाको प्रवृत्ति देखाएको भन्दै आक्रोश व्यक्त गरेका थिए । यहाँबाट के स्थिति छ भनेर सुदूरपश्चिममा मान्छे पठाउँदा हामीलाई चाहिँदैन भनेर फिर्ता पठाए, ओलीले भने, मानवीय संकटका बेला रजौटे प्रवृत्ति उचित हुन सक्छ र ?"
"गाउँभरि संक्रमण, भएन ट्रेसिङ र परीक्षण","(वीरगन्ज)  घरैपिच्छे ज्वरो फैलिएको र पछिल्ला १० दिनमा ११ जनाको मृत्यु भएपछि वैशाख २८ मा जिल्लाबाट गएको स्वास्थ्यकर्मीको टोलीले पर्साको जगरनाथपुर गाउँपालिका५ चिलझपटीमा कोरोना परीक्षण गर्यो । ११ जनाको एन्टिजेन परीक्षणमा ७ जनामा र २५ जनाको स्वाब परीक्षणमा १७ जनामा संक्रमण पुष्टि भयो । त्यही दिन चिलझपटीका दुईवटा टोलमा स्वास्थ्यकर्मीले गरेको लगत संकलनमा १ सय ७३ जनामा ज्वरो आएको पाइएको थियो । गाउँपालिका स्वास्थ्य शाखाले वैशाख २७ मा प्रशासन कार्यालय, नारायणी अस्पताल र स्वास्थ्य कार्यालयलाई पत्र लेखी विज्ञ टोली पठाइदिन अनुरोध गरेपछि मात्रै जिल्लाबाट टोली गएको हो । गाउँमा कोरोना फैलिएको पुष्टि भइसक्यो, स्वास्थ्य शाखा प्रमुख प्रभेन्द्रप्रसाद साह भन्छन्, तर नियन्त्रण र रोकथामका लागि कुनै पहल भएको छैन । गाउँपालिकामा वैशाख २० यता १६ जनाको मृत्यु भइसकेको छ । जसमध्ये ७ जनामा कोरोना पुष्टि भएको थियो । अन्यको परीक्षण नगरिए पनि कोरोनासँग मिल्दोजुल्दो लक्षण रहेको पाइएको साहले बताए । उनका अनुसार मृत्यु भएकामध्ये ९ जना चिलझपटीका बासिन्दा हुन् । मंगलबार थपिएका २४ संक्रमितको कन्ट्याक्ट ट्रेसिङसमेत गरिएको छैन । गाउँपालिकामा एन्टिजेन र भीटीएम किट छैन, साह भन्छन्, हाम्रो हातमा खाता सञ्चालन गर्ने अधिकार पनि छैन, न त पैसा नै छ, कसरी खरिद गर्नु ? माथिल्लो निकायमा किट माग गरे पनि प्राप्त नभएको उनले बताए । व्यवस्थापन गर्छौं भन्छन्, उनले भने, तर कहिले गर्ने हो थाहा छैन । संक्रमितहरू गाउँमै डुलिरहेका छन् । गाउँपालिकाले वीरगन्जको होटल बाबामा २५ बेडको आइसोलेसन बनाएको छ । तर गाउँबाट करिब २५ किलोमिटर टाढा रहेको उक्त आइसोलेसनमा कोही संक्रमित पनि आउन मानेका छैनन् । होटलको आइसोलेसन खाली छ, उनले भने, संक्रमित गाउँमै छन्, आउन मान्दैनन् । गत मंगलबार मध्याह्न स्वास्थ्यकर्मीको टोली चिलझपटी पुग्दा अधिकांश स्थानीयले घरको ढोका भित्रबाट बन्द गरेका थिए । कतिपयलाई टाइफाइडको उपचार चल्दै थियो । वीरगन्जको आइसोलेसनमा राख्छन् भनेर कतिपय शंकास्पद खेततर्फ भागेका थिए । स्वास्थ्य कार्यालयका स्वास्थ्य निरीक्षक जयमोद ठाकुर भने कोभिड नियन्त्रणका लागि प्रत्येक गाउँपालिकालाई १० लाख रुपैयाँ विनियोजन गरेको बताउँछन् । गाउँपालिकाले विनियोजित बजेटबाटै आवश्यक किट खरिद गरी आफ्नै स्वास्थ्यकर्मीमार्फत संक्रमण फैलिएको ठाउँमा परीक्षण गर्नुपर्छ, उनले भने, जगरनाथपुरमा त्यो बजेटले के गरिरहेका छन्, थाहा भएन । महामारीमा अपुग बजेटसमेत पछि शोधभर्ना गरिने सरकारले जनाएको उनले बताए ।जगरनाथपुर३ जमुनियाका श्रीकान्त यादव घरघरमा ज्वरोका बिरामी हुँदा अवस्था चिन्ताजनक बनेको बताउँछन् । संक्रमण फैलिएको पुष्टिपछि गाउँपालिका स्तरबाट परीक्षण र रोकथामका लागि कुनै पहल नभएको उनले गुनासो गरे । गाउँपालिकाले न परीक्षण गर्ने किट खरिद गर्न सकेको छ, न त औषधि नै वितरण गरेको छ, उनले भने, गाउँमा अवस्था झन् भयावह बन्दै गएको छ । गाउँपालिकाका निमित्त प्रमुख प्रशासकीय अधिकृत सन्दीप पटेलका अनुसार स्वास्थ्य कार्यालयले आइतबारसम्ममा २५ वटा भीटीएम दिने आश्वासन दिएको थियो । तर अन्तिममा नदिने जनायो, पटेलले भने, अहिले गाउँपालिका आफैंले खरिदका लागि प्रक्रिया अगाडि बढाएको छ । २३ दिनभित्रै किट खरिद गरी परीक्षण थालिनेछ ।पर्साका प्रमुख जिल्ला अधिकारी पीताम्बर घिमिरे किट अभावकै कारण जगरनाथपुरमा थप परीक्षण गर्न नसकिएको स्विकार्छन् । सिकिस्त संक्रमितलाई एम्बुलेन्समा वीरगन्ज ल्याउन निर्देशन दिएको उनले जनाए । माइल्ड लक्षणयुक्त संक्रमितले कोरोना सार्दैनन्, उनले भने, गाउँमा आवतजावत रोक्न प्रहरीलाई निर्देशन दिएको छु ।"
अर्जुनदृष्टि महामारीमै होस्,"भारतीय पत्रिका आउटलुकले आफ्नो पछिल्लो अंकको आवरण पृष्ठमा लापत्ता शीर्षकमा बडो लाक्षणिक सूचना प्रकाशित गर्यो । जहाँ यति मात्रै भनिएको थियो नाम ः भारत सरकार, उमेर ः ७ वर्ष, खबर गर्नुपर्ने ः भारतीय नागरिक । कोभिड महाव्याधिमा भारत सरकारको भूमिका बताउन यति भन्नु नै पर्याप्त थियो । स्वास्थ्यसेवा प्रणाली चौपट भएर भारतीय जनता भकाभक मर्न थाल्दासमेत सरकारले महामारीविरुद्ध उचित प्रतिकार्य गर्न नसकेको उत्कृष्ट चित्रण थियो यो । पछिल्लो केही सातायता नेपाल पनि ठीक यही नियतिबाट गुज्रिरहेको छ । न्यूनतम अस्पताल सुविधासमेत नपाएर ज्यान गुमाइरहँदा यहाँ पनि सरकार कतै बेपत्ताजस्तै देखिन्छ । यसरी ज्यान गुमाएका नागरिकका आफन्तलाई देशमा सरकार भएको आभास मिलिरहेको छैन । जब मुलुकमा महामारीको यो लहर तीव्र बन्दै थियो, ठीक त्यसै बेलादेखि विश्वासको मतको बहानामा सरकार कतै हराइरहेको भान हुन्थ्यो । विश्वासको मत लिनु सरकारको संवैधानिक र राजनीतिक बाध्यता थियो, तर त्यसमै मात्र अलमलिनु यो महाव्याधिमा सर्वथा अनुचित थियो । यतिबेला फेरि नयाँ मार्गबाट उही सरकार बनेको छ, सबै मन्त्रालयमा तिनै नेतृत्व छन् । त्यसैले, अब सरकारसित सारा ध्यान महामारीमा केन्द्रित गर्नबाट भाग्ने कुनै बहाना छैन । यो छुट पहिले पनि थिएन, अब त झन् हुनै हुँदैन । अबका दिनमा हरेक जनताले देशमा सरकार भएको स्पष्ट महसुस गर्न पाउनुपर्छ । देशमा आइपरेको यो अद्वितीय संकटमा सरकारले आफ्नो उपस्थिति जनाउन सक्नुपर्छ । कति सरकारी अस्पतालले विद्यमान क्षमताभन्दा बढी बिरामी भर्ना गर्दासमेत सेवाबाट वञ्चित संक्रमितको हिस्सा ठूलो छ । निजी अस्पतालहरूले त अक्सिजन अभाव भन्दै नयाँ बिरामी भर्ना लिनै छाडेका छन् । त्यसै पनि अधिकांश नागरिक निजी अस्पतालमा उपचार गराउने आर्थिक हैसियत राख्दैनन् । त्यसैले अक्सिजन चाहिएर अस्पताल चहार्दाचहार्दै बिरामीको ज्यान जाने अवस्था झन्झन् बढिरहेको छ । यो अवस्थामा अक्सिजनलगायतका पूर्वाधार बढाएर, जनशक्तिको व्यवस्थान गरेर र आवश्यकताअनुसार अस्थायी अस्पताल बनाएर नागरिकको जीवन बचाउनुको विकल्प छैन । खाडीमा काम गर्ने नेपालीले त आफ्नो गाँस कटाएर ५ सय ६० थान अक्सिजन सिलिन्डर नेपाल पठाएका छन् भने सरकारले उचित पहल थालेमा मुलुकका चाहिने हरेक सरसामग्रीको प्रबन्ध स्वदेशीविदेशी सहयोगबाट गर्न सकिन्छ । सरकार आफैंले किन्न पनि सक्छ । यसका लागि खालि सरकारसित दृढ इच्छाशक्ति र व्यवस्थापन कौशल हुनुपर्छ । संसद्मा एकपल्ट विश्वास गुमाइसकेको सरकार त संविधानको शृंखलाशद्ध धारामार्फत अर्को अवतारमा फेरि स्थापित भएको छ, तर सरकारको अकर्मण्यताका कारण गुमेको नागरिकको जीवन फेरि कहिल्यै फर्केर आउन सक्दैन । यो यथार्थबोध गरी सरकारको प्राथमिकतामा नागरिक जीवन हुनुपर्छ । यसका निम्ति सरकारले सम्भव सबै उपाय लगाउनुपर्छ । अक्सिजन अभावमा छटपटिरहेका कोरोना संक्रमितको उपचार प्रबन्धदेखि संक्रमण रोकथामसम्ममा चाल्नुपर्ने कदमहरूबारे सरकार स्पष्ट मार्गचित्रका साथ अघि बढ्नुपर्छ । र, सम्पूर्ण मोर्चाबाट कोरोनाविरुद्धको यो युद्ध लड्नुपर्छ । सम्बन्धित विषयका हिसाबले महामारी रोकथाम तथा नियन्त्रणको मूल जिम्मेवारी स्वास्थ्य मन्त्रालय र यसकै निम्ति गठित कोभिड१९ संकट व्यवस्थापन केन्द्रको भए पनि यो विपत् युद्धको मुख्य कमान्डरका रूपमा भने स्वयं प्रधानमन्त्रीले नै आफ्नो दायित्व वहन गर्नुपर्छ । आजका दिनमा देशको कार्यकारी प्रमुखकै सपनाजपना महामारी नियन्त्रणमा केन्द्रित हुने हो भने मात्रै मातहतका निकायहरूका बीचको अन्तरसमन्वय पनि स्वतः राम्रो हुन सक्छ र आवश्यक निर्णयहरू समयमै भई नतिजामुखी काम हुन सक्छन् । देशीविदेशी सहयोग पनि समयमै जुट्न सक्छ । अन्तर्राष्ट्रिय सहयोग जुटाउने सवालमा परराष्ट्र मन्त्रालय र संक्रमण रोकथाम तथा नियन्त्रणका निम्ति गर्नुपर्ने सम्पूर्ण कार्यका लागि स्वास्थ्य मन्त्रालय, संकट व्यवस्थापन केन्द्र र विभिन्न तहमा रहेका यसका संरचनाहरूले आफ्ना कार्यहरूलाई प्रभावकारी बनाउनुपर्छ । केन्द्रले आइतबार अक्सिजनलगायत अत्यावश्यकीय सामग्रीको तत्काल आपूर्तिका लागि तदारुकताका साथ लाग्न सम्बन्धित निकायहरूलाई निर्देशन दिएको छ । यस्तो निर्देशनको अवश्य पनि पालना हुनुपर्छ, तर सोलोडोलो निर्देशन दिएकै भरमा मात्र उपलब्धि हासिल हुने परिस्थिति अहिले छैन । यो बेला कुनकुन निकायले केके गर्न जरुरी छ भन्ने फेहरिस्तसहित समयावधि स्पष्ट किटान गरेर नतिजामुखी ढंगले अघि बढ्न आवश्यक छ । र, जसजसको जेजे उत्तरादायित्व हो, त्यो अनिवार्य रूपमा पूरा हुनुपर्छ । नत्र दण्डको भागीदार बन्नेबनाउने थिति बसाल्नुपर्छ । अन्तरसरकारी समन्वयमा व्यवधान सिर्जना गर्नेहरूलाई पनि कारबाहीको दायरामा ल्याइनुपर्छ । प्रतिकार्यका दौरान परेका सम्पूर्ण गाँठा फुकाउने पहल संकट व्यवस्थापन केन्द्रसहित समग्र सरकारले गर्नुपर्छ । जसरी हुन्छ, यो मानवीय संकटबाट देशलाई मुक्त गर्नुपर्छ । सरकारको एक मात्र अर्जुनदृष्टि नागरिकको जीवन बचाउने हुनुपर्छ । यसका निमित्ति सरकारको गाण्डीव अब आफ्नै दलको विपक्षी समूह, अरू प्रतिपक्षी दल र सरकारको विरोध गर्नेतर्फ होइन, स्वास्थ्य सेवा प्रणालीमा रहेका त्रुटितर्फ सोझिनुपर्छ ।"
पूर्वचिकित्सकहरूको परिचालन र सुरक्षा,"केही दिनअघि सरकारले अवकाशप्राप्त चिकित्सकहरूलाई अस्पतालमै आएर सहयोग गर्न आह्वान गरेको थियो । सरकारले सेवा गर्न आउने पूर्वचिकित्सकहरूलाई एक वर्षको करारमा राखी मनग्गे तलबभत्ता दिने पनि उक्त सूचनामा उल्लेख थियो । तर, जानकारीमा आएअनुसार नर्सहरूको उल्लेख्य दरखास्त आए पनि डाक्टरहरूको दरखास्त भने आएन रे ! किन आएन, के गर्दा डाक्टरहरू सेवा गर्न आउँछन् भन्नेबारे गम्भीर हुनु आवश्यक छ । कतिपय डाक्टर परोपकारी भावनाले आउन चाहे पनि आफूलाई कोभिड लागेमा र मृत्यु भएमा आफ्नो परिवारलाई कसले हेर्छ भन्ने दोधारमा छन् । सेवा गर्न इच्छुक भए पनि सरकारले सुरक्षा नदिएसम्म आशाअनुरूप रिटायर्ड डाक्टरहरू सरकारी अस्पताल वा स्वास्थ्यचौकीहरूमा आउने देखिँदैन । सेवासँग सुरक्षा पनि जोडिएको हुन्छ । आर्थिक सुरक्षा नदिने अनि सेवा मात्र गर भन्ने हो भने त्यो केवल कागजमै सीमित हुन्छ । अहिले भैरहेको पनि त्यही हो । यदि सरकारले सेवा गर्न आउने र सेवारहत डाक्टर र नर्सहरूलाई कुनै किसिमले दुर्घटना परेमा, कोभिडकै कारण मृत्यु भएमा ठूलो रकमको बिमा सुविधा पाउने, उनीहरूका छोराछोरीलाई निःशुल्क अध्ययन गराइदिनेजस्ता कार्यक्रम दिन सके घेरै डाक्टरनर्स तत्कालै सेवामा जुट्नेछन् । सरकारी अस्पतालका कोभिड वार्डमा काम गर्नेहरूलाई जोखिम भत्ता र अन्य प्रोत्साहन भत्ता दिने भने पनि वर्ष दिन बित्दासमेत नपाएको गुनासो सुन्नमा आएको छ । सरकारले केवल आश्वासन दिने तर त्यसअनुरूप काम भने नगर्ने हुँदा चिकित्सकहरू भन्ने गर्छन् सरकारी आश्वासनको विश्वास लाग्दैन । जोखिम भत्ता नदिएको विरोधमा सिभिल अस्पतालका एक चिकित्सकले माइतीघर मण्डलामा शान्तिपूर्ण प्रदर्शन गरेपछि बाध्य भै सरकारले उनलाई न्यून भत्ता दिएको थियो । अधिकांश चिकित्सकले पोहोरको भत्ता अहिलेसम्म पाउन सकेका छैनन् । जबसम्म भनाइ र गराइमा एकरूपता आउन सक्दैन तबसम्म महामारीमा अपेक्षाअनुरूप चिकित्सकहरू परिचालन हुन सक्दैनन् । यसका लागि स्वास्थ्य मन्त्रालय, नेपाल मेडिकल काउन्सिल र नेपाल चिकित्सक संघले संयुक्त रूपमा गृहकार्य गरी भरपर्दोविकल्प निकाल्नुपर्छ । अन्यथा डाक्टर र नर्सकै अभावमा जनताको अकालमा ज्यान जान सक्छ । गोपाल देवकोटा, जोरपाटी काठमाडौं"
गतिहीन राजनीति,"एकीकृत भैसकेपछिको नेकपाको रापताप र बोझ थाम्न नसकेर २०७७ पुस ५ गते प्रधानमन्त्री केपी शर्मा ओलीले संसद् भंग गरेर चुनावको घोषणा गरेका थिए । त्यसपछिका दिनमा प्रधानमन्त्रीको उक्त कदमलाई लिएर दुईथरी मतको संघर्ष चल्यो । एकातिर सही कदम र अर्कातिर प्रतिगमन का नाममा गालीगलौज, आरोपप्रत्यारोप, शक्तिप्रदर्शन र आमहड्तालसम्ममा जेजति गतिविधि भए, ती सबै सत्ताधारी पार्टीबाटै भए । फागुन ११ मा सर्वोच्च अदालतले, संसद् भंगउपर दायर गरिएको रिटलाई सदर गरिदिएपछि दाहालनेपालखनाल समूहले लड्डु बाँडेर खुसियाली मनाए । तर, फागुन २३ गते सर्वोच्चले नेकपा एकता खारेज गरिदिँदा फेरि ओली समूहले खुसी मनाए । अस्ति वैशाख २७ गते प्रधानमन्त्रीले विश्वासको मत गुमाउँदा पुष्पकमल दाहाल पक्ष आफ्नो अभीष्ट पूरा भएकोमा तत्काल खुसी त भयो तर त्यो खुसियाली तीन दिन पनि टिकेन । नेपालखनाल पक्षका २८ सांसदले राजीनामा दिने भनेर धम्क्याए पनि त्यो ओलीलाई गलाउने अस्त्र मात्र बन्न सक्यो । उनीहरूलाई आफ्नो जागिर जानीजानी गुमाउनु पनि गाह्रै थियो । नेकपालाई २०७५ जेठअघिको अवस्थामा फर्काउन ओली सहमत भएपछि नेपालखनाल पक्ष मख्ख पर्यो । शपथै बिगारेर र अल्पमतको भए पनि ओली तेस्रो पटक प्रधानमन्त्री भए । अब एक महिनाभित्र विश्वासको मत पनि कसै गरी लिने नै छन् । यस प्रकारका राजनीतिक खिचातानी र व्यक्तिगत लाभहानिका हिसाबकिताबबाट देश र जनताले कुनै उपलब्धि हासिल गरेनन् । भ्रष्टाचार, दण्डहीनता र सरकारको गैरजिम्मेवारीपनमा कुनै सुधार होला भन्ने आसै छैन । गरिबी, बेरोजगारी र अभावका अनेक समस्या झेलिरहेका जनताचाहिँ कोरोनाका कारण दिनदिनै मरिरहेका छन् । यस्तोमा, आफ्नो विकल्प अर्को छँदै छैन भन्ठान्ने अहंकारी सरकारलाई राष्ट्रियता र जनताको पक्षमा काम गर्न बाध्य बनाउने कोही होला ? इन्द्रकुमार श्रेष्ठ, ओखलढुंगाहाम्रा देशका राजनीतिक दलका महान् नेताको सत्तामोह यति चर्को भयो कि वर्णन गरेर साध्य छैन । देशमा यत्रो ठूलो महाविपत्ति आइपर्दा पनि यिनीहरूको अर्जुनदृष्टि भने कुर्सीतिर मात्र रह्यो । सत्तामा हुनेहरूले जसरी पनि आफ्नो पद जोगाउने ध्याउन्न गरे भने प्रतिपक्षमा वा सत्ताबाहिर भएकाहरू यही मौकामा चौका हान्न भनेर अस्वस्थ र फोहोरी खेलमा लिप्त रहे । शेरबहादुर देउवा, पुष्पकमल दाहाल, बाबुराम भट्टराई र उपेन्द्र यादवहरूले अप्राकृतिक तथा अपारदर्शी खेल खेलेर ओली सरकारलाई ढुक्कसँग काम गर्न दिएनन् । एमालेका ४ जना विद्रोही हस्तीहरूलाई पार्टीबाट गरिएको निलम्बनलाई प्रधानमन्त्री तथा एमाले अध्यक्ष केपी शर्मा ओलीले फिर्ता लिए । ओली तेस्रो पटक सिंहदरबारको घुम्ने मेचमा बसेपछि भने देउवा र दाहालहरूको असफल अभियान सेलाएको छ । अब यही मौकामा सरकारले कोरोना महामारी नियन्त्रण गर्नका लागि तत्काल प्रभावकारी योजना बनाउन जरुरी छ । यो अभियानमा देउवा, दाहाल र यादवलगायत सन्तमहन्थहरूले पनि हातेमालोसहित सहभागी हुन आवश्यक छ । यो देश बाँकी र स्वस्थ रहे राजनीति गर्ने दिन आउनेछ भनी यिनीहरूले राम्ररी बुझून् । कृष्ण कुम्पुरे, आदमटार, धादिङ"
जनताले खोप कहिले पाउने ?,"कोरोनाको खोप ७२ प्रतिशत जनतालाई लगाउने सरकारको महत्त्वाकांक्षी योजना भए पनि राजनीतिक किचलो र सत्ता स्वार्थका कारण ७ प्रतिशतले मात्र खोप लगाउने अवसर पाएका छन् । भारतको कोरोनाको डढेलोले नेपाललाई नछुने भन्ने सम्भावना नै हुँदैन । खुला सिमाना, मिल्दोजुल्दो भाषा, धर्म संस्कार र यहाँको चरम बेरोजगारीले आमनेपाली भारतमुखी हुनुपरेको छ । गत वर्ष कोरोनाको प्रताडना सहन नसकेर भोकैप्यासै घर फर्केका नेपाली पुनः केही महिनामै भोकले भन्दा रोगले मर्नु जाती भन्दै भारत पलायन भएका थिए । अहिले फेरि उनीहरू फर्किंदा रोग पनि सँगसँगै आइरहेको छ । वास्तवमा सत्ता र शक्तिको उन्मादमा रुमल्लिएका शासकहरूका लागि जनताको जीवनको कुनै मूल्य हुँदो रहेनछ । यत्रो महामारी र भयावहको स्थितिमा भारतले गराएको विभिन्न राज्यको चुनाव, कुम्भमेला अनि नेपालमा राजनीतिक दलहरूले गरेका जुलुस प्रदर्शन र भेलाले पनि यही कुरा पुष्टि गर्छ । सीमानाकामा क्वारेन्टिनको व्यवस्था नहुनुले पनि कहालीलाग्दो अवस्था सृजना भएको छ । यस्तो विषम परिस्थितिमा बिरामीहरूको रोदन र पीडामा पनि मेडिकल माफिया र कालाबजारीहरू भने लुट मच्चाइरहेका छन् । सरकार मुकदर्शक बनेर उल्टै उनीहरूको संरक्षणमा जुटेको छ । अनेकौं तिकडमका बावजुद स्वास्थ्यमन्त्रीको पुनर्नियुक्तिसँगै जागिर बचेकाले एजेन्टलाई पन्छाई खोप आयातलाई छिटोछरितो गरी सबै नागरिकलाई उपलब्ध गराउन सके जनजीवन सहज हुने थियो । स्वास्थ्यमन्त्रीजस्तो व्यक्तिले पदीय मर्यादाको ख्याल नगरी थुरथुर काप्दै एजेन्टले खोप ल्याउन दिएनन् भन्नु अशोभनीय छ । दुई पटक खोप लगाइसकेका व्यक्ति पुनः कोरोना पोजेटिभ भइरहेकाले खोपको विश्वसनीयतामा आमनागरिक सशंकित हुनुपरेको छ । तथापि संशयका बीच जनता जीवन रक्षाका लागि आतुर भएर खोपको पर्खाइमा छन् । कुर्सी प्राप्तिका लागि राजनीतिक दलहरूले गरेको संघर्ष, परिश्रम साथै ऊर्जा खोप ल्याउन पनि लगाएको भए पक्कै कोरानाको मृत्युदर कम गर्न सकिन्थ्यो । सरकारी स्तरबाटै खोप विश्वसनीय छ भनी भरोसा दिलाउन प्रचारप्रसार जरुरी छ । केही सीमित ठाउँमा मात्र खोप लगाउने प्रबन्ध भएकाले हजारौंको भीडमा घण्टौं लाम लाग्नुपर्दा उल्टै आमनागरिकमा कोरोना सर्ने डर छ । सर्भसुलभ तरिकाले वडावडामा सजिलै खोप लगाउने व्यवस्था भए संक्रमणको जोखिमबाट बच्न सकिने थियो । बेलैमा खोप वितरण गर्न नसके कोरोनाको रौद्ररूपलाई पशुपतिनाथले मात्र थेग्न गाह्रो पर्ला ! रोशन भट्टराई, इनरुवा३, सुनसरी"
बजेटले देखोस् निसासिएको मुलुक,"अर्थराजनीतिवास्तवमा, हरेक बजेट त्यस अर्थतन्त्रको अर्थराजनीतिसापेक्ष हुन्छ । यो यथार्थलाई नेपालका पछिल्ला आर्थिक वर्षका बजेटहरूले बेवास्ता गरेका छन् । नेपालको संघीय शासकीय स्वरूपलाई महामारी भएका वा नभएका बेला ल्याइएका बजेटहरूले बिनासर्त आत्मसात् गर्न चाहेको देखिएको छैन । कोरोनाको पहिलो चरणको महामारीका समयमा धेरै स्थानीय तहले कैयौं सीमा हुँदाहुँदै पनि आफ्ना जनताको रक्षार्थ प्रशंसनीय कार्य गरेका थिए । राज्यले त्यो सकारात्मक पक्षलाई सुदृढीकरण गर्न आवश्यक पहल नगरेका कारण भाइरसको दोस्रो लहरका बेला प्रादेशिक र स्थानीय सरकारहरूको सक्रियता असाध्यै कम देखिएको छ । यसको प्रत्यक्ष परिणति, कोरोना संक्रमण गाउँबस्तीहरूसम्मै तीव्र र अनियन्त्रित भएको छ । विभिन्न तहका सरकारका ढुकुटीमा पैसा नभएर कोरोना रोकथाम हुन नसकेको होइन, प्रत्यक्ष खाडल शासकीय र व्यवस्थापकीय क्षमता एवम् राजनीतिक इच्छाशक्तिमा देखिएको छ । अर्थमन्त्रीले सांसद विकास कोषजस्ता अनुत्तरदायी खर्च कटौती गर्न कस्तो हिम्मत देखाउँछन्, त्यो पनि महत्त्वपूर्ण छ ।अन्त्यमा, मुलुकको अर्थतन्त्रको वास्तविक अवस्था, पुराना र महामारीले थपेका नयाँ चुनौती बुझ्न र तिनलाई सम्बोधन गर्न आफ्नै निश्चित दूरदृष्टि, ध्येय र लक्ष्य आफूसँग छैन भन्ने अबगालबाट मुक्त हुने अवसर अर्थमन्त्री पौडेललाई छ । आँखैअगाडिको मानवीय संकटलाई नदेखेर केही कर्मचारी र सनातनी अर्थशास्त्रीहरूले जडवत् बनाएको बजेट निर्माणको शैलीलाई नाघेर अगाडि बढ्नु उनी र मुलुक दुवैको हितमा हुनेछ ।"
प्रधानमन्त्रीको नियुक्ति कति संवैधानिक ?,"राजनीतिशास्त्रमा बनाना रिपब्लिक भन्ने एउटा शब्दावली छ । सानो, गरिब, सीमित स्रोतसाधन भएको, निरंकुश शासक भएको, भ्रष्टाचार व्याप्त, सरकारले जनताको ख्याल नगर्ने, शासक वर्ग र उनका आसेपासेले राज्यको स्रोत र साधनको ब्रह्मलुट गर्ने देशलाई नै भन्ने गरिन्छ बनाना रिपब्लिक । नेपालको संविधान२०७२ प्रजातान्त्रिक छ, तर संविधान मात्र प्रजातान्त्रिक भएर हुँदैनÙ सरकारमा भर पर्छ । तीन दिनअगाडि मात्र ६५ प्रतिशतले विश्वास नगरेको व्यक्ति पुनः प्रधानमन्त्री हुनुले नेपाल झनै बनाना रिपब्लिक हुने लक्षण देखियो । त्यसरी पदमुक्त व्यक्ति पुनः प्रधानमन्त्री नियुक्त हुन सक्दैन । राष्ट्रपतिबाट संविधान उल्लंघन भयो । संविधानको धारा ७६(३) को गलत प्रयोग र दुरुपयोग भयो । यो लेख धारा ७६ सम्बन्धी छ, जसमा नेपाललाई बनाना रिपब्लिक बनाउन प्रधानमन्त्री केपी शर्मा ओलीबाट केके कार्य भए र कसरी संविधान उल्लंघन भयो भन्नेबारे चर्चा गरिएको छ । कोरोनाले नेपाल मात्र होइन, विश्व नै पीडित छ । अस्पतालमा बेड, अक्सिजन, भेन्टिलेटर र एम्बुलेन्स नपाएर, डाक्टरनर्सले हेर्न नभ्याएर र औषधि अभावले मान्छेहरू मरेका मर्यै छन् । लास जलाउनसम्म आफन्तहरूलाई धौधौ भएको छ । अस्पतालहरूले बिरामी नलिने सूचना जारी गरेका छन् । ज्यालादारी गर्नेहरू निषेधाज्ञाका कारण भोकभोकै छन्, समाजसेवीहरूले चन्दा उठाएर खुवाएका छन् । प्रधानमन्त्री ओलीचाहिँ भन्छन् अस्पतालमा बेड पर्याप्त छ । अस्पताल बनाउनबाट सरकार पन्छिन्छ, सेनालाई जिम्मा दिइन्छ । सीएनएनसँग कुरा गर्दा प्रधानमन्त्रीले कोरोना नियन्त्रणमा छ भने । प्रधानमन्त्रीका यी गैरजिम्मेवार अभिव्यक्ति हुन्, जुन कुरा पंक्तिकारले बिनाआधार भनेको होइन । बालुवाटारमा सरकारी निवासको दुरुपयोग गरेर दिनहुँजसो भएका दलका बैठकहरू यसका प्रमाण हुन् । कोरोना महामारी राष्ट्रिय विपत् हो भनेर त्यहाँ छलफल भएको चाहिँ सुनिएको छैन ।प्रधानमन्त्री ओली नैतिक मात्र होइन, संवैधानिक रूपले पनि असफल हुन् । यही कारण संसद्ले अविश्वास गरेर प्रधानमन्त्रीलाई २७१ मध्ये ९३ मत मात्र दियो । प्रधानमन्त्रीबाट कामभन्दा बढी भाषण भयो । सामान्य नागरिकले पनि नपत्याउने कुरा भयो । भाषण राजनेताको जस्तो, मार्गदर्शन हुने खालको थिएनÙ तँतँमम भन्ने कोटिको थियो । राजनेताको भाषणमा हुनुपर्ने ओजनदार कुरा थिएनन् । कोरोना र बेरोजगारीले पीडित नागरिकलाई त्यस्तो भाषणको मतलब थिएन । देश प्रगति र विकासतर्फ बढेको महसुस हुने कुनै काम भएन । प्रतिस्पर्धात्मक राजनीति नहुने तानाशाही शासन प्रणालीको नेताले आफूलाई सर्वोच्च ठान्छ, अरूलाई गन्दैनÙ आलोचना सुन्दैन र सहँदैन । नेपालमा संविधानलाई ऐनले काट्छ, ऐनलाई नियमले काट्छ, नियमलाई परिपत्रले काट्छ भनिन्छ । प्रधानमन्त्री ओलीले अध्यादेशबाट संवैधानिक परिषद् संशोधन हुने खालको काम गरे । उनी प्रजातान्त्रिक देशको अप्रजातान्त्रिक नेता बने । संविधानले संवैधानिक परिषद्मा छ जनाको व्यवस्था गर्यो । यसलाई घटाउने अधिकार प्रधानमन्त्रीमा थिएन, तर विपक्षी दलको नेता र सभामुख नभए पनि गठन हुने अध्यादेश जारी गरे । संसद् विघटन गर्ने अनि सुनुवाइ गर्नू भनी पठाउने काम पनि गरे । कुनै शपथ लिनु नपर्ने घरव्यवहारको मूल पुरुष केपी शर्मा ओली र देशको कार्यकारी प्रमुख, संविधान समातेर शपथ खाएको प्रधानमन्त्री पदको केपी शर्मा ओलीबीचको फरक छुट्याएनन् उनले । नेपाली समाजमा अहिले पनि घरको मूल व्यक्ति पुरुष नै हुने परम्परा छ । उसले महिला र अन्य सदस्यलाई थिचोमिचो र हेप्ने चलन गैसकेको छैन । त्यस्तो पारिवारिक व्यवहारमा चले पनि औपचारिक काममा चल्दैन । सरकारी कार्य सञ्चालनमा संविधान, कानुन, विधि, प्रणाली, परम्परा, प्रचलन र मान्यताहरू हुन्छन् । घमन्ड गरेर वा रिसाएर त्यसलाई मिच्न पाइँदैन । अवस्थाअनुसार मिचाइ आपराधिक कार्य पनि हुन सक्छ । सभामुख र विपक्षी दलको नेतालाई मैले डाकेको बैठकमा नआउने ? त्यसो भए अध्यादेश जारी गरेर तिमी दुई नआए पनि बैठक बसालेर संवैधानिक आयोगहरूमा नियुक्ति गरेर देखाउँछु भनेर प्रधानमन्त्रीमा घमन्ड चढ्यो र नियुक्ति पनि गरे । कानुनी शासनमा विश्वास गर्ने प्रधानमन्त्रीले त्यस्तो धृष्टता गर्दैन । त्यस्तो काम त बनाना रिपब्लिकको प्रधानमन्त्रीले मात्र गर्छ । प्रधानमन्त्री ओलीलाई समयले साथ दियो । विरोध नगर्ने शान्त विपक्षी दल पाए । जुनसुकै बेला जेजस्तो प्रस्ताव लगे पनि बिनाछलफल, बिनासोचविचार हातहातै सदर गर्ने राष्ट्रपति पनि पाए । यतिसम्म कि, पदमुक्त हुँदा र नियुक्तिमा पनि संविधान मिचेरै नियुक्ति र पदमुक्त भए । समयले उनलाई साथ दिएकै हो !प्रधानमन्त्री ओलीले विश्वासको मत असंवैधानिक प्रक्रियाबाट लिए । संसदीय व्यवस्थामा प्रधानमन्त्रीले विश्वास छ भनेर देखाउनु प्रजातान्त्रिक काम हो । यसलाई स्वागत गर्नुपर्छ । अहिलेको अवस्था भने त्यस्तो थिएन । अदालतले संसद् विघटनलाई बदर गरेर अधिवेशन बोलाउने मितिसमेत तोकिदिएको थियो । त्यति बेला प्रधानमन्त्रीले विश्वासको मत लिनु अति आवश्यक थियो, तर लिएनन् । संसद्लाई बहिष्कार गरे । सभामुखलाई थाहै नदिई असभ्य र अप्रजातान्त्रिक शैलीमा अधिवेशन अन्त्य गरे । गलत तरिकाले धारा १००(४) बाट बोलाइएको पुनः अधिवेशनमा विश्वासको मत लिए । धारा १००(४) को व्यवस्था सरकारले अधिवेशन बोलाउनका लागि भएको होइन । देशमा अकस्मात् असामान्य परिस्थिति आइपर्यो र पनि सरकारले संसद् बोलाएन भने त्यस्तो अवस्थामा सरकारलाई बढी जिम्मेवार बनाउन २५ प्रतिशत सांसदको अनुरोधमा राष्ट्रपतिबाट अधिवेशन बोलाउनका लागि हो धारा १००(४) । प्रधानमन्त्रीले पदमुक्त हुँदा पनि र हालै नियुक्ति हुँदा पनि संविधान उल्लंघन गरे त्यसै भनिएको होइन । प्रजातन्त्र भनेको मानिसबाट शासन होइन, कानुनबाट शासन र तिमी जतिसुकै माथि र ठूलो भए पनि कानुन तिमीभन्दा माथि र ठूलो छ भन्ने मान्यतामा पनि प्रधानमन्त्री ओलीले प्रहार गरे । प्रधानमन्त्रीका यस्ता कामले गर्दा नेपालमा कानुनी शासन र संविधानवाद छैन भन्ने प्रभाव अन्तर्राष्ट्रिय जगत्मा पर्यो, जसलाई राष्ट्रिय मानव अधिकार आयोगमा सुनुवाइ छली अध्यादेशबाट भएको नियुक्तिप्रति संयुक्त राष्ट्र संघको आपत्तिले प्रमाणित गर्छ । प्रधानमन्त्रीले संविधान र संविधानको धारा ८२(१) अनुसार बन्ने कार्यविभाजन र कार्यसम्पादन नियमावलीमा कुनै फरक गरेनन् । संविधान कहिल्यै कसैले उल्लंघन गर्न हुँदैन तर धारा ८२(१) अनुसार बन्ने नियमावली उल्लंघन भए पनि कतै उजुर लाग्दैन । संविधानको प्रस्तावनामा राष्ट्रहित, लोकतन्त्र, जनआन्दोलन र सशस्त्र संघर्ष, त्याग र बलिदान, सहिद, बेपत्ता र पीडितको सम्मान गर्नेजस्ता संवेदनशील र गहकिला शब्दहरू परेका छन् । प्रतिस्पर्धात्मक लोकतान्त्रिक शासन प्रणाली, कानुनी राज, लोकतान्त्रिक मूल्य र मान्यताप्रति प्रतिबद्ध रही लोकतान्त्रिक शासन व्यवस्थाको माध्यमद्वारा सुशासन विकास गर्न संविधान जारी गरिएको भन्ने ब्यहोरा पनि प्रस्तावनामा परेको छ । यसका लागि १७ हजारभन्दा बढी नेपालीको ज्यान गयो । प्रस्तावनाका ती शब्दले ती नेपालीको बलिदानका कारण नेपालको संविधान प्राप्त भएको प्रमाणित गर्छन् । प्रस्तावनाले शासकहरूले प्रजातन्त्र र कानुनी शासनका मूल्य र मान्यता बिर्सन हुन्न भनेको हो । संविधानको प्रस्तावनाको महत्त्वबारे भारतको सर्वोच्च अदालतले प्रदीप जेनविरुद्ध यूभीआईएआईआरएससी पाना १४२१ मा व्याख्या गरेको छ, बितेको अनुभव, कठिनाइ आदिलाई मनमा राखेर त्यस्तो पुनः नदोहोरियोस् भनेर संविधान निर्माण हुँदा यस्ता कुरा प्रस्तावनामा राखिन्छन् । तर हामीकहाँ न संविधानको प्रस्तावनाको मतलब छ, न त १७ हजारभन्दा बढी ती नेपालीको । विश्वासको मत माग्दा पनि प्रधानमन्त्रीबाट संसद् र नागरिकलाई झुक्याउने सम्बोधन भयो । उनको भनाइ पत्याउने हो भने, नेपालमा कोभिड नियन्त्रणमा छÙ खासै नेपाली कोभिडको मारमा परेका छैनन्Ù बेरोजगारीको समस्या छैन । उनको भाषण पत्याउने हो भने, नेपाल द्रुततर आर्थिक विकास गर्दै छÙ पूर्ण सुशासन छÙ सुविधासम्पन्न छÙ गरिबीलाई पार गरेर विकसित राष्ट्रहरूको क्लबमा पस्ने अवस्थामा छ । तीन सय अस्पताल निर्माण हुने, कुनै पनि व्यक्ति बेरोजगार बस्न नपर्ने, कुनै बच्चा अभिभावकविहीन हुन नपर्ने, सबै सरकारले जिम्मा लिने भनेकै हुन् उनलेÙ अन्यत्र होइन, प्रजातन्त्रको मन्दिर सार्वभौम संसद्मा । उनको भाषणको भोलिपल्ट नयाँ पत्रिका दैनिकले कैयौं आयोजना शिलान्यास गरेर छाडिएका, शिलान्यास गरिएका ठाउँहरू फोहोर फाल्ने ठाउँमा परिणत भएका फोटाहरूसहित समाचार छाप्यो । भ्यु टावर, सभाहल आदि देखावटी विकासका नमुना बने होलान्Ù प्रचारका लागि धमाधम शिलान्यास गरेर झारा टार्ने काम भए होलान्Ù निर्माण सम्पन्न नभईकन उद्घाटन गर्ने काम पनि भयो होला, जुन सबै जनतालाई झुक्याउने काम थिए । प्रधानमन्त्रीबाट गैरजिम्मेवार र पदमा टिक्ने खालको काम मात्र भयो । अन्तर्राष्ट्रिय कानुनअनुसार, राज्यले आफ्नै देशको नागरिकविरुद्ध एक्ट अफ स्टेट को सिद्धान्त प्रयोग गर्न पाइँदैन । त्यस्तै, राष्ट्रिय कानुनअन्तर्गत सरकारले जसको मतबाट आफू कार्यकारी अधिकारसम्पन्न हुन्छ, उसलाई झुक्याउन पाइँदैन । त्यसमाथि पनि संसद्समक्ष त कसैले पनि झुटो बोल्नै हुँदैन । तर प्रधानमन्त्रीको सम्बोधनमा सही कुरा थिएन । विश्वासको मत लिँदा प्रधानमन्त्रीले पाएको ९३ मत विरोधी नभए पनि समर्थक पनि होइन । ३५ प्रतिशत सांसदको मात्र समर्थन हो त्यो । संसदीय व्यवस्था भनेको बहुमतका आधारमा शासन सञ्चालन हुने व्यवस्था हो । राष्ट्रपतिबाट ३५ प्रतिशत समर्थन भएको व्यक्तिलाई प्रधानमन्त्रीमा पुनः नियुक्ति गरेर असंवैधानिक काम गरी धारा ७६ समेतको उल्लंघन भयो । प्रधानमन्त्री नियुक्त गर्दा, हाम्रो पनि संसदीय व्यवस्था भएकाले द्विविधा भएमा बेलायत र भारतको परम्परा हेर्न सकिन्थ्यो । बेलायतमा लिखित संविधान नभएकाले परम्पराअनुसार प्रधानमन्त्रीको नियुक्ति गरिन्छ । भारतमा लिखित संविधान भए पनि त्यहाँको संविधानको धारा ७५ हाम्रो धारा ७६ जस्तो विस्तृत छैन । भारतमा बेलायतको र आफ्नै परम्पराअनुसार प्रधानमन्त्रीको नियुक्ति हुन्छ । बेलायतमा राम्रो परम्परा कन्भेन्सन बसिसकेको छ । त्यसअनुसार महारानीले संसद्मा बहुमतप्राप्त दलको नेतालाई सरकार बनाउन अनुरोध गर्छिन् । त्यहीबमोजिम प्रधानमन्त्री नियुक्त भएर सरकार बन्छ । सरकार पतन भएमा विपक्षी दलको नेतालाई अवसर दिइन्छ । बेलायतमा कुनै पनि सांसदले प्रधानमन्त्री पदका लागि जनता र संसद्लाई झुक्याउने वा ढाँट्ने गर्दैनन् । पदका लागि मरिमेट्दैनन् । अविश्वासको प्रस्ताव पारित वा विश्वासको मत लिन नसकेर पदमुक्त भए अनेक तिकडम गरेर, हर्स ट्रेडिङ गरेर तुरुन्त प्रधानमन्त्री खाँदैनन् । हारको जिम्मा लिई आम चुनावमा जितेर चोखिएर आएपछि मात्र प्रधानमन्त्री बन्छन् । पदमुक्त भएपछि तुरुन्तै प्रधानमन्त्रीको पद इन्कार गर्छन् र सरकार नबन्ने भयो भने विघटन गरेर चुनावमा जानेपट्टि लाग्छन् । पदमा टाँसिइरहँदैनन् । नैतिकता खोज्न बेलायतै पुग्नु पनि पर्दैनÙ भारतकै संघीय संसद् गए हुन्छ । डा मनमोहन सिंह तिकडमले प्रधानमन्त्री बनेका होइनन् । प्रधानमन्त्री बन्ने उनको इच्छा थिएन । आफूभन्दा प्रणव मुखर्जी राम्रो राजनीतिज्ञ भएको भन्दै उनले उनैलाई प्रधानमन्त्री बनाउन ठीक हुने बताएका थिए । त्यस्तै, सोनिया गान्धीले कांग्रेस आईले आफूलाई प्रधानमन्त्री बन्न ठूलो अनुरोध गर्दा पनि डा सिंहलाई त्यो पदमा ल्याइन् । सन् १९८० को दशकको उत्तरार्द्धको कुरा हो, संकटकाल, बोफोर्स काण्ड र श्रीलंकामा शान्ति सेना पठाएका कारण गर्दा कांग्रेस आईको हैसियत खस्केको थियो । इन्दिरा गान्धीको हत्यापछि सत्तामा पुगेका राजीव गान्धी राज्य सञ्चालनमा सफल देखिएनन् । आम चुनाव भयो । बहुमत नआए पनि कांग्रेस आई सबभन्दा ठूलो दल बन्यो । राष्ट्रपतिबाट राजीव गान्धीलाई सरकार बनाउन दुई पटक अनुरोध भयो, तर दुवैपल्ट उनले इन्कार गरे । उनको मान्यता थियो हाल कांग्रेस आईको छवि राम्रो छैन, त्यसैले कांग्रेसले सरकार बनाउँदैन, अरूले अवसर पाउनुपर्छ । असल नेतृत्वको उदाहरण त्यो हो । तर ती परिदृश्यको तुलना हामीकहाँ गर्नु समयको बरबादी मात्र हो ! हामीकहाँ प्रधानमन्त्रीको नियुक्तिबारे धारा ७६ स्पष्ट छ । बेलायती परम्परालाई हेरेर धारा ७६ मा सरल व्यवस्था गरियो । धारा ७६ मात्र यस्तो धारा हो जुन प्रयोग गर्दा राष्ट्रपतिले धारा ६६(२) अनुसार प्रधानमन्त्रीको सल्लाह, सम्मति र सिफारिस लिइरहनुपर्दैन । राष्ट्रपति संविधानवाद र संविधानको न्यूनतम भए पनि ज्ञाता र बेलायती परम्पराको जानकार हुनुपर्छ । राष्ट्रपति संसदीय व्यवस्थाको मान्यताअनुसार कुनै दललाई काखी नच्याप्ने, स्वतन्त्र, निष्पक्ष, तटस्थ र इमानदार हुनुपर्छ । राष्ट्रपति यी गुणले सम्पन्न हुने हो भने धारा ७६ को प्रयोगमा विवाद आउँदैन । पदमुक्तअघि धारा ७६(२) बमोजिम प्रधानमन्त्री रहेका ओली माओवादी केन्द्रले समर्थन फिर्ता लिएपछि उपधारा ३ को प्रधानमन्त्री बने । अनि उनले विश्वासको मत लिने प्रस्ताव गरे । विश्वासको मत पाउन नसकेर पदमुक्त भए । पदमुक्त भएपछि राष्ट्रपतिले विपक्षी दलको नेतालाई उपधारा ३ अनुसार मौका दिँदा पनि सबै दल मिलेर सरकार गठन गर्न सकेनन् । राष्ट्रपतिसमक्ष दुई बाटा थिए । एउटा, सबभन्दा धेरै सांसद भएको नेकपा एमालेलाई नै सरकार बनाउन आह्वान गर्ने । अर्को, उपधारा ५ अनुसार विश्वासको मत प्राप्त गर्न सक्ने कुनै सदस्यलाई आह्वान गर्ने । धारा ५३(३) अनुसार राष्ट्रपतिबाट ओलीलाई पुनः प्रधानमन्त्री नियुक्त गरिने गैरसंवैधानिक किन छ भने, उनी भर्खर विश्वासको मत पाउन नसकेर पदमुक्त भएका थिए । राष्ट्रपतिले नैतिकता र संसदीय व्यवस्थाको बहुमतका आधारमा राज्य सञ्चालन हुने मान्यताअनुसार ओलीलाई पुनः प्रधानमन्त्री बनाउनु असंवैधानिक हुन्छ भनेर बुझ्नुपर्थ्यो । ओलीले पनि तीन दिनअगाडि मैले संसद्बाट विश्वास गुमाएँ, पुनः प्रधानमन्त्री बन्दा नागरिक समाज र नेपाली जनताले मलाई के भन्लान्, संविधानले के भन्ला, सहिदहरूले के भन्लान् भनेर इन्कार गर्नुपर्थ्यो । संविधानवाद भनेकै यही हो । राष्ट्रपतिले पनि भन्नुपर्थ्यो, एमालेको घोषणापत्र वा एमाले असफल भएको वा एमालेले विश्वासको मत नपाएको होइन, व्यक्तिले नपाएको हो । एमाले सबैभन्दा बढी सांसद भएको दल भएकाले संसदीय दलको नेता फेर्ने हो भने धारा ७६(३) अनुसार सरकार बनाउने हक तपाईंहरूमा रहन्छ । नेता फेर्नुहुन्छ भने उपधारा ४ अनुसार विश्वासको मत प्राप्त गर्नुपर्ने सर्तमा तपाईंहरूको दलको नेतालाई प्रधानमन्त्री नियुक्त गर्छु । होइन भने ओली प्रधानमन्त्री बन्न सक्दैनन् । उपधारा ५ अनुसार विश्वासको मत प्राप्त गर्न सक्ने अन्य कुनै सदस्यलाई नियुक्त गर्छु । उसले पनि विश्वासको मत प्राप्त गर्न सकेन भने संवैधानिक प्रक्रियाअनुसार संसद् विघटन हुन्छ र आम निर्वाचन हुन्छ । तर राष्ट्रपतिबाट विश्वासको मत गुमाएको व्यक्तिलाई तीन दिनमै पुनः प्रधानमन्त्री नियुक्त गरेर संविधानको उल्लंघन त भयो नै, संसदीय व्यवस्थाको मर्ममा समेत प्रहार भयो । बनाना रिपब्लिक बन्न लागेको नेपाललाई राष्ट्रपतिबाट अर्को एक अंक थप्ने काम भयो । हाल नेपालको अवस्था दयनीय छ । यही ताल हो भने असफल राष्ट्र हुन बेर छैन । सुधारका लागि म प्रधानमन्त्रीलाई दुइटा सुझाव दिन्छु । प्रधानमन्त्रीमा इमानदारी चाहियो । स्रोत र साधनको कमी छ, भ्रष्टाचार व्यापक छ, गरिबी र बेरोजगारी व्यापक छ, त्यसमाथि कोरोनाले प्रहार गरेको छ, जनता भोकभोकै मरिरहेका छन्, जिल्लाजिल्लामा सिटामोल नपाएर मानिस मरिरहेका छन् भनी उनले कहिल्यै स्वीकार गरेनन् । भाषणमा जहिले पनि रोजी पिक्चर मात्र देखाए । सरकारले गर्ने मूल काम राष्ट्रपतिबाट संसद्मा हुने सम्बोधनमा देखिन्छ । राष्ट्रपतिको सम्बोधनमा काम सम्पन्न गर्नेभन्दा यो गर्छु र त्यो गर्छु भन्ने मात्र हुन्छ । पञ्चायतमा अलिअलि रहेको यो रोग अहिले धेरै फैलियो । हामी यसरी ठगियौं कि, राष्ट्रपतिले प्रधानमन्त्रीले लेखेको भाषण गर्ने, प्रधानमन्त्रीले मन परी लेख्ने, त्यसैलाई देखाएर अर्थमन्त्रीले बजेट माग्ने, विनियोजित बजेट गाडी खरिदमा र असार मसान्तअगाडि सिध्याउनलाई कालोपत्रमाथि कालोपत्र थप्ने परम्परा बढ्यो । राजतन्त्र फालेर लोकतन्त्र आएपछि केही हुन्छ कि भन्ने आस थियो तर अवस्था सुध्रिएन । विकृति अझ बढ्यो । त्यसैले म राष्ट्रपतिलाई संसद्मा बोलाई भाषण गराएर त्यहीअनुुसार बजेट लिई नेपाली जनताले अहिलेसम्म पाएको धोका रोक्न प्रधानमन्त्रीलाई धारा ११९(२) अनुसार एउटा कानुन बनाउन अनुरोध गर्छु । उपधारा २ मा राजस्व र व्ययको अनुमान पेस गर्दा अघिल्लो सालको खर्चअनुसारको लक्ष्यको उपलब्धि कति हासिल भयो, विवरण दिने व्यवस्था छ । हाल उपधारा ३ पनि जनतालाई झुक्याउन प्रयोग भएको छ । यस्तो व्यवस्था गरौं, जसमा राष्ट्रपतिले सम्बोधन गर्नुअगाडि विपक्षी दलको नेताले उपधारा ३ अनुसारको काम कति सम्पन्न भयो, त्यसको विवरण संसद्मा मागोस् । त्यसका लागि अर्थशास्त्री, योजनाविद् र विपक्षी दलका दुई सदस्यसहित रहने कानुनी व्यवस्था गरौं । प्रस्तावित समितिले स्वतन्त्र र निष्पक्ष भई योजनास्थलमै गएर अध्ययन गरी उपलब्धिको विवरण पेस गरोस् । त्यस्तो व्यवस्था भएमा राष्ट्रपतिबाट जनतालाई झुक्याउने खालको सम्बोधन गराउने अभ्यासमा नियन्त्रण हुन सक्छ । होइन भने जनता ठगिइरहन्छन् । यो एक काम र नीतिगत निर्णयमा अख्तियारले हात हाल्न नपाउने कानुन खारेज गरेर देखाउन पनि म प्रधानमन्त्रीलाई अनुरोध गर्छु । अन्त्यमा, एकातर्फ कोरोनाको मार अर्कातर्फ अध्यादेशका आधारमा भरमार नियुक्ति, बढ्दो भ्रष्टाचार र प्रधानमन्त्री स्वयम्को दूषित पुनर्नियुक्तिले एक दिन रिपब्लिक अफ नेपाल होइन बनाना रिपब्लिक अफ नेपाल हुने लक्षण देखिइसक्यो । सम्मानित प्रधानमन्त्रीले पदको लोभ नगरी यति मात्र सुधार गरे पनि नेपाल राष्ट्रलाई ठूलो योगदान पुग्नेछ ।केसी पूर्वन्यायाधीश हुन् ।"
सुध्रिएनन् वीर र ट्रमा,"(काठमाडौं)  स्वास्थ्य तथा जनसंख्या मन्त्रालयले वीरलाई कोभिड१९ डेडिकेटेट अस्पताल बनाउने निर्णय गरेको ८ महिनाभन्दा बढी बित्यो । निर्णयअनुसार कोभिड बिरामीको उपचार गर्न अत्यावश्यक अक्सिजन सिलिन्डर, प्लान्ट जस्ता उपकरण, जनशक्ति, पूर्वाधारमा यतिबेला वीर र ट्रमा अग्रणी हुनुपर्ने हो । यी दुई नाम चलेका अस्पताल हाल आफैं बिरामी जस्तो देखिएको त्यहाँको अवस्थाले देखाउँछ ।पाँच दिनअघि राति महावीर पुनले वीर र ट्रमा सेन्टरमा सिलिन्डर भए पनि फ्लो मिटरसहितको रेगुलेटर नभएर बिरामीलाई अक्सिजन दिन नसकिरहेको बारेमा सामाजिक सञ्जालमा पोस्ट गरे । तुरुन्त १०० वटा चाहिएको र रेगुलेटरको पैसा राष्ट्रिय आविष्कार केन्द्रले व्यहोर्ने भनी फेसबुकमार्फत आह्वान गरे । तत्कालै स्वयम्भूका एक जना व्यापारी सम्पर्कमा आए । उनीसँग खरिद गरेको ३५ वटा रेगुलेटर सोही राति अस्पताललाई उपलब्ध गराए । भोलिपल्ट अर्को ३५ वटा रेगुलेटर दिए । अहिले वीरलाई थप ५० वटा आवश्यक छ । तर, व्यवस्थापन गर्न न अस्पताल प्रशासनले सके न त स्वास्थ्य मन्त्रालयले नै । अस्पतालमा दैनिक मृत्यु हुनेमध्ये मुख्य कारण अक्सिजन अभाव रहेको आरोप छ ।यहाँ नयाँ बिरामी भर्ना बन्द छ । अहिले ३०० बेडमा बिरामीको उपचार भइरहेको छ । यसका लागि दैनिक ४७ लिटरको ३०० सिलिन्डर आवश्यक छ । अस्पतालको अक्सिजन प्लान्टबाट १०० वटा सिलिन्डर मात्र उत्पादन हुन्छ । बाहिरी प्लान्टबाट १२० को हाराहारीमा आउँछ । दैनिक ८० वटा सिलिन्डर अपुग छ । अस्पतालको प्लान्टमा बेलाबेलामा खराबी आउने समस्या उस्तै छ । ४ सय बेड क्षमता भए पनि उपयोग हुन सकेको छैन ।दैनिक १०१२ जना आईसीयू चाहिने बिरामी फर्किरहेछन् । आईसीयू अभावका बेला एचडीयू सेवा प्रभावकारी मानिन्छ । तर, गत वर्ष कात्तिकमै एक सय बेडको एचडीयू सञ्चालनमा ल्याउने भने पनि आधा मात्र खरिद गरेको छ । आईसीयू थप्ने योजना पनि अलपत्र छ । हाल २१ वटा आईसीयू र २३ वटा भेन्टिलेटर छन् । वीरले संक्रमितको चाप वृद्धि भएकाले हेरचाह र उपचार गर्न वैशाख २४ मा १०० जना स्टाफ नर्स माग गर्यो । अहिलेसम्म आवेदन दिएका स्वास्थ्यकर्मीको बारेमा केही निर्णय भएको छैन । जनशक्ति अभावको कारणले शनिबार सर्वसाधारणसँग लिएको स्वाव परीक्षण हुँदैन । यहाँ ठूल्ठूला अक्सिजन प्लान्ट, आईसीयू, भेन्टिलेटर जडान त परको कुरा अस्पतालमा ठाउँठाउँमा राखिएको सेनिटाइजर सकेर फेर्न सकेको छैन । पीपीई अभाव उस्तै छ । पीपीई अहिले सहयोग स्वरूप आएको ५ सय बक्सबाट चलाइरहेको छ । अस्पतालका डाक्टर, नर्सलगायत कर्मचारी संक्रमित भएमा क्वारेन्टाइनको व्यवस्था छैन । अस्पताल जेनतेन रूपमा सञ्चालनमा छ । जिम्मेवार पदमा बसेका व्यक्तिहरू भने अस्पतालको कमजोरी नभई सरकारको भएको दाबी गर्छन् । वीर अस्पतालका निर्देशक शान्ता सापकोटा भन्छिन्, कोभिड अस्पतालका रूपमा सञ्चालन गर्न आवश्यक सामग्रीको बारेमा स्वास्थ्य मन्त्रालयलाई जानकारी गराइसकेका छौं । मन्त्रालयबाट खासै समन्वय भइरहेको छैन ।उनले अहिले हारगुहार गरेर अक्सिजनको व्यवस्थापन गरेर अस्पताल सञ्चालन गरिरहेको बताइन् । यस्तै स्थिति रहेमा सबै बिरामी एकैपल्ट कोल्याप्स हुन बेर छैन, उनले भनिन्, अस्पतालको आधिकारिक अक्सिजन सप्लायर्स पनौतीको नवज्योति कम्पनी हो । तर, सेनाले लैजाने जस्ता समस्याका कारणले कम्पनीले सरकारले तोकेको कोटा अनुसार पनि अक्सिजन उपलब्ध गराउन सकेको छैन ।स्वास्थ्य मन्त्रालयका प्रवक्ता डाजागेश्वर गौतमले अस्पतालको अक्षम नेतृत्वको कारणले वीरमा समस्या आएको बताए । रेगुलेटर जस्ता सामान्य वस्तुको व्यवस्थापनसम्म मन्त्रालयले हेर्न सकिँदैन । उहाँहरूलाई निर्देशक, डिन र रेक्टर बनाएर पठाएको के काम भयो, उनले भने, आवश्यक अक्सिजन सिलिन्डर, प्लान्ट खरिद गर्न मन्त्रालयले अधिकार दिइसकेको छ । टेन्डर आह्वान गरिराख्नुपर्दैन । बजेट पनि छ । उनले निजी क्षेत्रलाई पनि मन्त्रालयले तोकेको स्वास्थ्य सामग्री खरिद गर्न भन्सार छुटको व्यवस्था गरिसकेको बताए । मन्त्रालयले गाह्रो अप्ठ्यारो परेका बेला सहजीकरण मात्र गरिदिने हो, उनले भने, प्रत्येक अस्पतालमा मन्त्रालयमा समन्वय गर्न एक जना छुट्टै कर्मचारी पनि व्यवस्था गरिसकेका छौं । महावीर पुनले सरकारले अक्सिजन प्लान्ट, खोप, सिलिन्डर ल्याउन तत्काल पहल गर्नुपर्ने बताए । जुन ल्याउन हामीले सक्दैनौं, उनले भने । वीरमा मात्र नभई ट्रमा सेन्टरको अवस्था पनि नाजुक छ । यहाँ पनि अक्सिजन सिलिन्डर अभाव त छँदै छ । जनशक्ति पनि दयनीय छ । अस्पताल प्रशासनका अनुसार डाक्टर १७ जना, नर्स १६०, ल्याब टेक्निसियन १९ र रेडियोग्राफर १५ जना कार्यरत छन् । अहिले आवश्यक १५० नर्स, ४० मेडिकल अधिकृत, १० ल्याब टेक्निसियन र १० रेडियोग्राफर छन् । त्यहाँ एचडीयू १५ वटा बन्नेक्रममा छ । ज्वरो क्लिनिक सञ्चालनमा छैन । अस्पतालमा कोभिड१९ को दूषित हावा स्वच्छ बनाउने नेगेटिभ प्रेसर मेसिन पनि छैन । मेसिन नहुँदा स्वास्थ्यकर्मी, कर्मचारी, बिरामीका आफन्तलगायत अस्पतालमा आउनेहरू जोखिम छन् । कोभिड १९ का लागि खटिने जनशक्तिलाई तालिम पनि दिइएको छैन ।ट्रमा सेन्टरका निर्देशक डासन्तोष पौडलले जनशक्ति थप्नेक्रममा रहेको बताए । अस्पतालको १३ हजार लिटरको अक्सिजन उत्पादन गर्ने ट्याक छ । यो २ दिनका लागि मात्र पुग्छ । भारतबाट तरल अक्सिजन ल्याउन ५ दिन लाग्छ । अक्सिजन व्यवस्थापन गरिदिने बारेमा मन्त्रालयलाई पटकपटक जानकारी गराइसकेका छौं, उनले भने, तर, मन्त्रालयका अधिकारीहरूले बेवास्ता गर्दा समस्या निम्तिएको हो । उनका अनुसार अहिले १०० बेड अक्सिजन नभएर सञ्चालन छैनन् । पूर्ण रूपमा अस्पताल सञ्चालनमा ल्याउन ४०० देखि ४५० सिलिन्डर आवश्यक छ, उनले भने ।यसबीच स्वास्थ्य मन्त्रालय, विश्व स्वास्थ्य संगठन नेपालका प्रतिनिधिसहितको टोलीले शनिबारबाट कोभिड बिरामीको उपचार र व्यवस्थापन बारेमा वीर र ट्रमामा अनुगमन सुरु गरेको छ । मन्त्रालयका वरिष्ठ स्वास्थ्य प्रशासक डारामराज पन्थीको नेतृत्वमा गरेको अनुगमन टोलीमा मन्त्रालयका वरिष्ठ जनस्वास्थ्य अधिकृत बाबुराम भुसाल र संगठनका प्रतिनिधि निरोज थापा छन् । मन्त्रालयका प्रशासक पन्थीले साता दिनसम्म निरन्तर अनुगमन गरिने बताए । अस्पतालको समस्या बारेमा तत्काल सम्बन्धित निकायमा राखेर चाँडै समस्या समाधान गर्न पहल गरिनेछ, उनले भने, दुवै अस्पतालमा धेरै सुधार गर्नुपर्ने देखिएको छ । ट्रमा आईसीयू १०, भेन्टिलेटर १२ छन् ।"
३ सिकारी पक्राउ,"सिन्धुली (कास) दुधौली नगरपालिका९ धारापानी सामुदायिक वन क्षेत्रबाट नीलगाई मारेको आरोपमा तीन जनालाई पक्राउ गरिएको छ । सबडिभिजन वन कार्यालय दुधौलीका प्रमुख शुकवीर थामीका अनुसार प्रहरी, वन कार्यालय र उपभोक्ताहरूको गस्ती टोलीले उनीहरूलाई पक्राउ गरेको हो । पक्राउ पर्नेमा दुधौली नगरपालिका१० का ६५ वर्षीय धनबहादुर तामाङ, ३७ वर्षीय तिलकबहादुर तमाङ र ६५ वर्षीय भक्तबहादुर राई छन् ।"
संक्रमितको शव जलाएको २८ हजार !,"(चितवन)  भरतपुर महानगरपालिका१ रामनगरका केशव रिमाल आइतबार कोरोनाबाट मृत्यु भएका एक परिचितको दाहासंस्कारमा सरिक भए । भरतपुरस्थित चितवन मेडिकल कलेजमा निधन भएपछि शवबाहनमा राखेर संक्रमितको शव देवघाटतर्फ हिँडाइयो । पछिपछि नेपाली सेनाको टोली पनि थियो । देवघाट क्षेत्र विकास समितिले शव जलाउने पुरानो ठाउँभन्दा वरै दियालो बंगलानजिक नारायणी नदी किनारमा संक्रमितको शव जलाउन ठाउँ उपलब्ध गराएको छ । शवबाहन त्यहाँ पुगेपछि सेनाको टोलीले नै चितामा लगेर राख्यो र सलामी दिएर हिँड्यो । शव जलाउँदै गर्दा शुल्कबापत २८ हजार रुपैयाँ माग भयो । जसोतसो जोहो गरेर उनीहरूले त्यो रकम तिरे । यति शुल्क लाग्छ भन्ने जानकारी थिएन । अस्पतालबाट निस्केको मान्छे घाटमा पुग्दा सबैसँग पैसा नै हुन्छ भन्ने पनि हुँदैन । त्यसमाथि सक्नेले त २८ हजार रुपैयाँ पनि सजिलै तिर्लान्, नहुनेका लागि त यो रकम धेरै हो, रिमालले भने । शवबाहन शुल्क पाँच हजार, दाउरा र जलाउनेको पारिश्रमिकसमेत गर्दा थप सातआठ हजारबाहेक अरू पैसा खासै खर्च नहुने देखेको उनले बताए । आफूले यो कुरा देवघाट क्षेत्र विकास समिति र प्रशासनमा पनि जानकारी गराएपछि जिल्ला प्रशासनमा यसबारे छलफल गर्न आइतबार दिउँसो बैठक पनि बस्यो । मलाई गुनासो प्राप्त भएको थियो । २७२८ हजार रुपैयाँ तिर्नुपरेको भन्ने रहेछ । त्यो रकम महँगो नै हो । कसरी घटाएर उचित शुल्कमा काम गर्न सकिन्छ त्यही गर्नुहोस् भन्ने निर्देशन दिएको छु, चितवनका प्रमुख जिल्ला अधिकारी प्रेमलाल लामिछानेले भने ।देवघाट क्षेत्र विकास समितिका सदस्य नवराज ढकाल समितिले संक्रमितको शव जलाउन ठाउँ मात्रै तोकेको र अन्य भूमिका नभएको बताउँछन् । समितिका कार्यकारी निर्देशक धिरणबाबु घिमिरेले आइतबार दिउँसो सूचना निकालेर दाहसंस्कार गर्न एक चाङ दाउराको तीन हजार पाँच सय रुपैयाँ शुल्क लाग्ने जानकारी गराएका छन् । उक्त सूचनामा कोभिड भएर निधन भएकाको दाहसंस्कार गर्दा लाग्ने शुल्कका बारेमा उल्लेख छैन । एम्बुलेन्स चालकहरूको संस्थाको समन्वयमा संक्रमितको दाहसंस्कार हुने गरेको छ । आइतबार दिउँसो भएको बैठकमा म पनि गएको थिएँ । शव व्यवस्थापनका लागि सहयोग गरौं भनेर हामीले साथीहरूलाई खटाएको हो । संस्थागत जिम्मेवारी त लिएको हैन, संयुक्त एम्बुलेन्स चालक संघका अध्यक्ष नवराज लामिछानेले भने । कम शुल्क वा शुल्क नै नलिएर संक्रमितको रीतिअनुसारको अन्तिम संस्कार कसरी गर्न सकिन्छ भनेर छलफल गरिरहेको प्रजिअ लामिछानेले बताए ।"
काभ्रेमा निषेधाज्ञा,"काभ्रे (कास) कोरोना संक्रमितको संख्या वृद्धि हुन थालेपछि जिल्ला प्रशासन कार्यालयले जिल्लाभर निषेधाज्ञा जारी गरेको छ । जेठ २ गते राति १२ बजेसम्म राजमार्ग र सहायक राजमार्ग आसपास सहरी क्षेत्रमा कायम निषेधाज्ञाको क्षेत्र बढाएर जेठ १२ गतेसम्म जिल्लाभर लागू हुने प्रमुख जिल्ला अधिकारी शिवराम पोखरेलले जानकारी दिए । यस अवधिमा तरकारी, खाद्यान पसल बिहान ६ देखि १० बजेसम्म मात्रै खोल्न पाइनेछ । जिल्लामा सक्रिय संक्रमितको संख्या एक हजार ८ सय ११ पुगिसकेको छ । कोरोना संक्रमणको दोस्रो लहर सुरु भएयता जिल्लामा ५० जनाले ज्यान गुमाइसकेका छन् ।"
अक्सिजन सिलिन्डर हस्तान्तरण,रामेछाप (कास) रामेछापको गोकुलगंगा अस्पताललाई नेपाली कांग्रेसका नेता नानीबाबु बस्नेतले १४ थान सिलिन्डर अक्सिजन हस्तान्तरण गरेका छन् । बस्नेतले आइतबार प्रमुख प्रशासकीय अधिकृत ईश्वरीप्रसाद सुवेदीलाई उक्त अक्सिजन सिलिन्डर हस्तान्तरण गरेका हुन् । गोकुलगंगामा केही दिनयता कोरोना संक्रमितको संख्या बढिरहेको छ । जिल्लामा सानाठूला गरी जम्मा १ सय ५० को हाराहारीमा अक्सिजन सिलिन्डर छन् ।
दुर्गममा कोरोना अस्पताल,"दोलखा (कास) जिल्लाको उत्तरी क्षेत्रको सिंगटीमा तीन स्थानीय तह मिलेर कोरोना अस्पताल सञ्चालनमा ल्याएका छन् । कालिञ्चोक, बिगु र गौरीशंकर गाउँपालिकाले संयुक्त रूपमा सिंगटीमा २५ शय्याको कोभिड अस्पताल आइतबारदेखि सञ्चालनमा ल्याएका हुन् । यी पालिकाका कोरोना संक्रमितको अक्सिजन अभावमा होम आइसोलेसनमै मृत्यु हुन थालेपछि अस्पताल सुरु गरेको बिगुका उपाध्यक्ष सञ्जीव ओलीले बताए । १५ शय्या अक्सिजनसहित अस्पताल सञ्चालन गरेका छौं, उनले भने, थप १० शय्यामा पनि अक्सिजन जडान गर्ने तयारीमा छौं ।"
अक्सिजन व्यवस्था गरिँदै,हेटौंडा (कास) जिल्लाका अस्पतालमा अक्सिजनको अभाव हुँदै गएपछि हेटौंडा उपमहानगरपालिकाले दैनिक रूपमा अक्सिजन उपलब्ध गराउने भएको छ । उपमहानगरले दैनिक १०० थान अक्सिजन सिलिन्डर उपलब्ध गराउने जनाएको हो । अहिले अन्य जिल्लाबाट अक्सिजन आपूर्तिको व्यवस्था गरिएको उपमहानगरका मेयर हरिबहादुर महतले बताए । ५०५० थान अक्सिजन सिलिन्डर लिन आइतबार एउटा टिपर नुवाकोट तथा अर्को इटहरी पठाइएको उपमहानगरले जनाएको छ ।
स्वाब संकलन बन्द,"नुवाकोट (कास) कोरोना संक्रमणबाट आइतबार नुवाकोटमा दुई जनाको मृत्यु भएको छ । किस्पाङगाउँपालिका५ का ३५ वर्षीय पुरुष र विदुर नगरपालिका४ की ४१ वर्षीया महिलाको मृत्यु भएको हो । नुवाकोट, रसुवा र धादिङमा स्वाब संकलन कार्य बन्द गरिएको स्वास्थ्य कार्यालय नुवाकोटले जनाएको छ । कार्यालयले रसुवा र धादिङका स्वास्थ्य कार्यालय तथा स्थानीय पालिकालाई पत्र लेखेर स्वाब संकलन बन्द गर्न आग्रह गरेको हो । धेरै स्वाब संकलन भएको र परीक्षण गर्न केही दिन लाग्ने भन्दै कार्यालयले बिहीबारदेखि संकलन रोकेको हो ।"
विश्व बैंकले औंल्यायो रेमिट्यान्स नघट्नुका कारण,यी हुन् कारण १ न्यून तथा कम आय भएका देशका कामदार बढी भएको२ कामदार गएको मुलुकको आर्थिक अवस्था सोचेभन्दा राम्रो३ नगदको सट्टा डिजिटल र अनौपचारिकबाट औपचारिक माध्यम भएर विप्रेषण प्रवाह ४ तेलको मूल्यमा आएको उतारचढाव र विदेशी विनिमय दर पनि कारक
चौधरी फाउन्डेसनले आईसीयू वार्ड र अक्सिजन प्लान्ट बनाउने,"काठमाडौं (कास) कोभिड१९ को दोस्रो लहरबाट उत्पन्न स्वास्थ्य संकटमा सघाउन चौधरी फाउन्डेसनले आईसीयू वार्ड र अक्सिजन प्लान्ट स्थापना गर्ने भएको छ । वीर अस्पतालमा आईसीयू वार्ड र अक्सिजन प्लान्ट स्थापना गर्न नेतृत्व लिएको फाउन्डेसनले जनाएको छ । वीरमा १८ शय्याको अत्याधुनिक आईसीयू वार्ड स्थापना गरिनेछ । त्यस्तै वीरकै नयाँ भवनमा अक्सिजन प्लान्ट स्थापना गरिने फाउन्डेसनले बताएको छ । यससम्बन्धी सहमतिमा एकदुई दिनभित्रमै चिकित्साशास्त्र अध्ययन प्रतिष्ठान (नाम्स) र फाउन्डेसनबीच हस्ताक्षर गरिने जनाइएको छ । सुदूरपश्चिम प्रदेशको धनगढी नगरपालिका र कर्णाली प्रदेशको राजधानी सुर्खेतस्थित वीरेन्द्रनगर नगरपालिकामा एकएक वटा अक्सिजन प्लान्ट स्थापना गरिनेछ । यस सम्बन्धमा दुवै नगरपालिकासँग आवश्यक सहमति भइसकेको जअक्सिजन उद्योगलाई विद्युत् शुल्क आधा मिनाहा गर्न सिफारिसनाइएको छ । वीर अस्पताल, धनगढी र सुर्खेतमा स्थापना गरिने अक्सिजन प्लान्टको क्षमता ५० क्युबिक लिटरप्रतिघण्टा रहनेछ । यसअनुसार दिनमा ४० लिटर क्षमताका १ सय ५० सिलिन्डर अक्सिजन भर्न सकिनेछ । अक्सिजन प्लान्ट स्थापनाका लागि फाउन्डेसनले आफ्ना साझेदार एवं स्थानीय नगरपालिकासँग सहकार्य गर्ने बताएको छ । अक्सिजन प्लान्टका लागि आवश्यक सामग्री आयात गर्न टोली अहोरात्र खटिएको र केही दिनभित्रै सामग्री आयात गरी प्लान्ट निर्माण गरिने फाउन्डेसनले जनाएको छ । वीर अस्पतालका साथै कर्णाली र सुदूरपश्चिममा अक्सिजन अभाव देखिएको हुँदा समस्या समाधान गर्न सफल हुने फाउन्डेसनको विश्वास छ । धनगढी र सुर्खेतमा स्थापना हुने प्लान्टले दुवै प्रदेशको अक्सिजनको माग पूरा गर्ने जनाइएको छ ।आपत्कालीन स्वास्थ्य व्यवस्थापनका लागि करिब १० करोड रुपैयाँ खर्च हुने अनुमान छ । कोरोना महामारीले देशभरका नागरिकलाई आक्रान्त बनाएको र यसको नियन्त्रणका लागि आपत्कालीन स्वास्थ्य व्यवस्थापन एकदमै जरुरी देखिएकाले फाउन्डेसनले एकीकृत योजना अगाडि सारेको फाउन्डेसनका अध्यक्ष एवं सांसद विनोद चौधरीले बताए ।"
अक्सिजन उद्योगलाई विद्युत् शुल्क आधा मिनाहा गर्न सिफारिस,"काठमाडौं (कास) कोभिड१९ संकट व्यवस्थापन केन्द्र (सीसीएमसी) ले अक्सिजन उद्योगलाई विद्युत् शुल्क आधा छुट दिन सिफारिस गरेको छ । ऊर्जा, जलस्रोत तथा सिँचाइ मन्त्रालयको सिफारिसमा सीसीएमसीको आइतबार बसेको बैठकले मन्त्रिपरिषद्लाई विद्युत् छुट दिन सिफारिस गरेको ऊर्जामन्त्री टोपबहादुर रायमाझीले बताए । यो सिफारिस मन्त्रिपरिषद्मा पेस हुनेछ । मन्त्रिपरिषद्बाट निर्णय भएलगत्तै कोभिड१९ संकट हुँदासम्म अक्सिजन उद्योगलाई विद्युत्को डिमान्ड शुल्क र इनर्जी शुल्कमा आधा छुट हुने मन्त्री रायमाझीले जानकारी दिए । देशभरका जति पनि उद्योग छन्, तिनलाई संकट रहुन्जेल छुट दिन सिफारिस गरिएको छ, उनले भने, अक्सिजन उत्पादनमा प्रोत्साहन गर्न यसो गरिएको हो । पशुपति विकास कोषको विद्युतीय शवदाह गृहमा प्रयोग हुने विद्युत्मा पनि आधा छुट दिने निर्णय भएको छ । विद्युतीय शवदाह गृहमा बिग्रिएको एउटा मेसिन पनि मन्त्रालयको पहलमा मर्मत गरिएको उनले जानकारी दिए ।"
पेट्रोल प्रतिलिटर १२३ रुपैयाँ,"काठमाडौं (कास) नेपाल आयल निगमले पेट्रोलियम पदार्थमा प्रतिलिटर २२ रुपैयाँ मूल्य बढाएको छ । प्रतिलिटर पेट्रोलमा २, डिजेलमट्टीतेल र हवाई इन्धन (आन्तरिक उडान) को साविक खुद्रा बिक्री मूल्यमा २ रुपैयाँ बढाएको हो । नयाँ मूल्यसूचीअनुसार पेट्रोल प्रतिलिटर १ सय २३, डिजेलमट्टीतेल १ सय ६ र हवाई इन्धन ७८ रुपैयाँ कायम भएको निगमका प्रवक्ता विनीतमणि उपाध्यायले जानकारी दिए ।"
मुद्दती निक्षेप नवीकरण समय थप,"काठमाडौं (कास) निषेधाज्ञाका समयमा नवीकरण गर्नुपर्ने मुद्दती निक्षेपका लागि वाणिज्य बैंकहरूले समय थप्ने भएका छन् । विद्युतीय माध्यमबाट नवीकरण गर्न नसकिएको अवस्थामा निषेधाज्ञा सकिएको ७ दिनपछिसम्म नवीकरणको व्यवस्था मिलाउन वाणिज्य बैंकको छाता संगठन बैंकर्स संघले आइतबार निर्देशन दिएको छ । ग्राहकको सहजताका निमित्त निषेधाज्ञा अवधिभर मुद्दती खाता नवीकरणसमेत सम्बन्धित बैंकलाई इमेलमार्फत अनुरोध गर्न सकिनेछ, विज्ञप्तिमा भनिएको छ, कुनै परिस्थितिवश इमेल गर्न नसकिएको खण्डमा निषेधाज्ञा समाप्त भएको ७ दिनपछिसम्म मुद्दती परिपक्व भएको मितिबाट नै लागू हुने गरी नवीकरण गर्न सकिनेछ ।"
कोभिड रोकथामलाई ४ अर्ब ३१ करोड,"काठमाडौं (कास) कोभिड१९ को रोकथाम, अस्पतालको क्षमता अभिवृद्धि र स्वास्थ्य सामग्रीका लागि अर्थ मन्त्रालयले ४ अर्ब ३१ करोड ८५ लाख ६० हजार रुपैयाँको सहमति दिएको छ । मन्त्रालयले २६ वटा केन्द्रीय र ९ वटा प्रादेशिक अस्पतालमा भेन्टिलेटर, अक्सिजन प्लान्ट र अक्सिजन ट्यांकका लागि २ अर्ब ९५ करोड २० लाखको सहमति दिएको हो । केन्द्रीय र प्रदेशिकसहित २५ वटा अस्पताललाई एचडीयू स्थापनाका लागि १ अर्ब ३६ करोड ६५ लाख ६० हजारको सहमति दिएको मन्त्रालयले जनाएको छ ।"
"उत्कृष्ट, उपाधि र छनोट","(काठमाडौं)  नेपाली राष्ट्रिय फुटबल टिमले गत चैतमा घरेलु मैदानमा ३७ वर्षयताकै पहिलो उपाधिको रूपमा थ्री नेसन्स कप जितेको थियो । त्यो टिमका मुख्य प्रशिक्षक थिए बालगोपाल महर्जन । यी सर्वाधिक सफल नेपाली प्रशिक्षकले सम्हालेको काठमाडौं रेजर्स नै नेपाल सुपर लिग (एनएसएल) मा पनि च्याम्पियन भयो । देशकै पहिलो फ्रेन्चाइज फुटबलको उपाधि जितेको भोलिपल्टै काठमाडौंका कुनै पनि खेलाडी विश्वकप छनोट र मैत्रीपूर्ण खेलको तयारीमा बोलाइएका ३२ जनाको सूचीमा अटाउन असफल रहे ।दुई हारको बदला लिँदै फाइनलमा धनगढी एफसीमाथि १० को जित रचेपछि शनिबारमात्रै काठमाडौंका खेलाडीहरूले दशरथ रंगशालामा भव्य खुसियाली मनाएका थिए । उसका २० खेलाडीमध्ये तीन विदेशी थिए । यी अफ्रिकीहरूले एनएसएलमा उत्कृष्ट प्रदर्शन गरेका थिए । घाइते रहेका मिडफिल्डर त्रिदेव गुरुङको स्थानमा ल्याइएका छिरिङ गुरुङसहित थ्री नेसन्स कप विजेता टिममा रहेका मिडफिल्डर तेज तामाङ, सन्जोक राई र गोलकिपर विकेश कुथु (मार्की एवं कप्तान) को प्रदर्शन पनि काठमाडौंको लागि महत्त्वपूर्ण थियो । फरवार्डबाट लेफ्टब्याकमा झरेका विश्वास श्रेष्ठले त प्रतियोगिताकै उदीयमान खेलाडीको अवार्ड हात पारेका थिए ।राष्ट्रिय टिमका नयाँ प्रशिक्षक अब्दुल्लाह अलमुताइरीले विश्वकप छनोट र इराकविरुद्ध मैत्रीपूर्ण खेलको तयारीमा आइतबार ३२ खेलाडीको सूची सार्वजनिक गरे, जहाँ उनले कोरोना भाइरसको महामारीबीच दशरथ रंगशालामा २१ दिन चलेको एनएसएलमा गरिएको प्रदर्शनलाई आधार बनाए । एनएसएल च्याम्पियन ५ खेलाडी (जो थ्री नेसन्स कप विजेता टिममा थिए) उनको उत्कृष्ट ३२ खेलाडीमा पनि परेनन् । महर्जनले सम्हालेको राष्ट्रिय टिममा रहेका डिफेन्डर अजित भण्डारी (पोखरा थन्डर्स) र सुजल श्रेष्ठ (चोटको कारण एनएसएल गुमाएका) लाई पनि बोलाइएको छैन । अब्दुल्लाहले यही सूचीबाट छनोट गर्ने टिमले विश्वकप छनोटमा चाइनिज ताइपेई (३ जुन), जोर्डन (८ जुन) र अस्ट्रेलिया (११ जुन) तथा मैत्रीपूर्ण खेलमा इराक (२९ मे) विरुद्ध प्रतिस्पर्धा गर्नेछ ।यी प्रोलाइसेन्स प्रशिक्षकले नेपाली टिमलाई आक्रामक रूप दिने बताएका छन्, आक्रामक फुटबल खेल्ने योजना बनाएका छन् । हरेक प्रशिक्षक आआफ्नै दर्शन र रणनीतिअनुसार खेलाडीलाई खेलाउन चाहन्छन् र आफ्नो योजनामा आवश्यक खेलाडी लिने गर्छन् । त्यसैले राष्ट्रिय टिमबाट बाहिरिएका एनएसएल च्याम्पियन ५ खेलाडीलाई प्रशिक्षक अब्दुल्लाहले दुई कारण छनोट नगरेका हुनसक्छन् । पहिलो, उनको दर्शन र योजनामा आवश्यक नरहेका र दोस्रो, एनएसएल जिते पनि ती खेलाडीहरूको पोजिसनमा अरू नै उत्कृष्ट रहेका । यो प्रारम्भिक छनोटले राष्ट्रिय टिममा स्थान कुनै पनि खेलाडीलाई सहज नभएको देखाउँछ । विराटनगर सिटीको मिडफिल्डमा छाएका सन्तोष तामाङले एनएसएलमा ३ गोल र २ एसिस्ट गरेका थिए । उनी दुई वर्षअघिको नाइटक्लब काण्ड यता पहिलोपल्ट बन्द प्रशिक्षणमा फर्केका हुन् । थ्री नेसन्स कपमा पहिलो खेलअघि सोल्टी होटलबाट झोला बोकेर घर जानुपरेका फरवार्ड नवयुग श्रेष्ठ पनि फर्किए । एनएसएलमा पोखराले गरेका तीनमध्ये दुई गोल उनले गरेका थिए । पोखराकै डिफेन्डर गौतम श्रेष्ठ, मिडफिल्डर आयुश घलान र कमल थापा, विराटनगरका मिडफिल्डर सुरजज्यू ठकुरी र मनीष डाँगीले पहिलोपल्ट बन्द प्रशिक्षणमा मौका पाएका छन् । पोखरा र विराटनगर एनएसएलको लिगबाटै बाहिरिए पनि उनीहरूले राम्रै प्रभाव देखाएका थिए । इन्डियन सुपर लिग (आईएसएल) बाट प्रभावित भएर चौधरी ग्रुपको नेपाल स्पोर्टस् एन्ड इभेन्ट्स म्यानेजमेन्ट (एनएसइएम) आयोजना गरेको एनएसएलमा सात टिमले २५ खेलमा प्रतिस्पर्धा गरे, जहाँ प्रतिखेल २३१ को औसतमा ५८ गोल भयो । काठमाडौंका क्यामरुनी विंगर मेसुके ओलोमोउले सर्वाधिक ८ गोल गरे । संयोगले एनएसएलमा पहिलो र अन्तिम गोल गरेका उनी एकमात्र ह्याट्रिककर्ता हुन् । विराटनगरका स्पेनी फरवार्ड पेड्रो मान्जी र धनगढीका ओलावाले आफिजले ४४ गोल गरे । विराटनगरकै मिडफिल्डर सन्तोष (३ गोल) र ललितपुर सिटीका कप्तान अञ्जन विष्ट (३ गोल) सबैभन्दा बढी गोल गर्ने नेपाली खेलाडी हुन् । अग्रपंक्तिमा नेपाली फरवार्डलाई अझै राम्रो मान्ने अवस्था छैन । तर, धेरै खेलमा निर्णायक प्रदर्शन र गोल नेपालीकै रह्यो । महामारीको कारण दर्शकबिना आयोजित एनएसएल रोमाञ्चक प्रतिस्पर्धाको आधारमा वास्तवमै घरेलु फुटबलमा हालसम्मकै सबैभन्दा अब्बल रह्यो । पोखराले काठमाडौं र ललितपुर सिटीविरुद्ध गोलरहित खेल्यो । प्रतियोगितामा गोलरहित टुंगिएका खेल यी दुईमात्रै हुन् । काठमाडौंले २० ले पछाडि परेको स्थिति उल्टाएर विराटनगरलाई ५४ ले पराजित गरेको खेल सनसनीपूर्ण रह्यो । यही काठमाडौंले धनगढीसँग लिगमा ३० र प्लेअफमा २१ ले हारेको बदला फाइनलमा लियो । चार खेलसम्म जितविहीन ललितपुरले मुख्य प्रशिक्षक प्रदीप हुमागार्इंलाई बर्खास्त गरेपछि लगातार तीन खेल जित्यो । एफसी चितवन सबैभन्दा कमजोर रह्यो । जितविहीन रहेको चितवनलाई चोट र कमसल विदेशी खेलाडीेले समस्यामा पारेको थियो । आठ दिनभित्र चार खेल खेल्नुपर्दा धेरैलाई गाह्रो भयो ।एनएसएल ड्राफ्टमा रहेका १ सय ४९ जनामध्ये ९८ खेलाडी अक्सनमा बिक्री भएका थिए । अक्सनमा लिएका १४, विदेशी ३, स्थानीय २ र मार्की १ गरी हरेक टिममा २० खेलाडी थिए । चोटका कारण एनएसएल गुमाएका खेलाडीको स्थान अक्सनमा बिक्री नभएका थुप्रैले मौका पाए । खेलाडीहरूले सहिद स्मारक ए डिभिजन लिगमा भन्दा बढी नै एनएसएलमा मिहिनेत गरेको पाइयो । क्याटगोरी ए र बी का मात्रै होइनन्, सी मा रहेका, अक्सनमा बिक्री नभए पनि मौका पाएका र स्थानीय खेलाडीको कोटामा आएकाहरू पनि धेरै खेलमा चम्किए । स्थापित खेलाडीहरूलाई साख जोगाउन धौधौ पर्यो ।एनएसएलका अधिकांश खेल प्रतिस्पर्धात्मक र रोमाञ्चक रहे । खेलाडीहरूको मिहिनेत र उत्कृष्ट प्रदर्शनले नै धेरै खेललाई हेर्नलायक बनाइदिएको हो । सबैभन्दा परिस्कृत खेलाडीको रूपमा धनगढीका डिफेन्डर दिनेश राजवंशी करिअरकै राम्रो लयमा देखिए । उत्कृष्ट डिफेन्डरको अवार्ड जितेका उनले प्रत्येक खेलमा उत्कृष्ट प्रदर्शन गरे । मिडफिल्डमा पूजन उपरकोटी (धनगढी), सन्तोष र एरिक विष्ट (ललितपुर) पनि सबैभन्दा राम्रो लयमा देखिए । उनीहरूजस्तै माथिल्लो स्तरको खेल सबैले देखाउन सकेनन् । तर प्रयास गरे, मिहिनेत गरे । त्यसैले एनएसएलका धेरै खेल रोमाञ्चक बन्न सक्यो । घरेलु फुटबलमा सफल भइसकेका प्रशिक्षकको उपस्थितिले पनि फरक पार्यो । आई लिग (भारत) का अनुभवी यान लले त तरंग नै ल्याइदिए ।अखिल नेपाल फुटबल संघ (एन्फा) का अनुसार देशकै सर्वोच्च प्रतियोगिता ए डिभिजन लिग नै हो । तर, खेल प्रदर्शनको हिसाबले ए डिभिजनभन्दा अब्बल रह्यो एनएसएल । विदेशी खेलाडीहरू पनि पहिलाभन्दा स्तरीय यसैपालिका रहे । हरेक खेलाडीले पूरा प्रतियोगिता अधिक मिहिनेत गरेको पनि यसपालि देखियो । आखिर यस्तो नहोस् पनि किन ? ए डिभिजन लिगमा १४ क्लब छन्, जसमा करिब साढे ३ सय खेलाडी स्वदेशी हुन्छन् । यसैबाट छानिएका करिब १ सय फुटबलरले नयाँ सात क्लबबाट एनएसएल खेले । उनीहरूसँगै माथिल्लो स्तरका विदेशीको उपस्थितिले नै एनएसएलका प्रतिस्पर्धाहरूलाई स्तरीय र रोमाञ्चक बनाएको हो ।"
