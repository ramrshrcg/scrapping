शीर्षक,विवरण
"सर्वोच्चमा १४६ सांसदको रिट बहुसंख्यक सांसद यहाँ छौं, विघटन कपटपूर्ण हो","संविधानको धारा ७६ को उपधारा १, २ ३ मा सरकार गठन प्रक्रियामा राजनीतिक दलहरूको भूमिका र पहल हुने भए पनि उपधारा ५ मा भने त्यो भूमिका सांसदलाई छाडेको रिट निवेदनमा सांसदहरूको दाबी छ । निवेदनमा भनिएको छ, प्रतिनिधिसभाले सरकार बनाउने यो व्यवस्था अन्तिम उपायका रूपमा रहेको छ । त्यो अवस्थामा जुनसुकै सांसदले सरकार बनाउन पहल गर्नु संवैधानिक कर्तव्य हुने भन्दै उनीहरूले केही सांसदले अर्को दलका नेतालाई गरेको समर्थनलाई अन्यथा भन्न नमिल्ने दाबी गरेका छन् । ओलीले प्रधानमन्त्री पदमा गरेको दाबी केवल भाँजो हाल्ने प्रकृतिको थियो भन्दै सांसदहरूले ओलीले विश्वासको मत नलिएरै उपधारा ५ बमोजिमको प्रक्रिया प्रारम्भ गर्न राष्ट्रपतिलाई गरेको सिफारिसबाटै स्पष्ट हुने दाबी गरेका छन् । सांसदहरूको दाबीमा, आफूले बहुमत प्राप्त गर्न नसक्ने र अरूलाई सरकार बनाउन पनि नदिने गरी विघटन गर्ने प्रधानमन्त्रीको कामकारबाही बदनियतपूर्ण रहेको स्पष्ट हँॅदा बदरभागी छ ।राष्ट्रपति कार्यालयमा कुनै सांसदले अर्को दलको सांसदलाई गरेको समर्थनमा ह्विप नलाग्ने दाबी गरेका छन् । कुनै सांसदले आफूलाई बहुमत पुग्छ भनेर दाबी गरेपछि त्यसको परीक्षण गर्ने कुरा संसदीय विशेषाधिकार भन्दै उनीहरूले त्यो प्रतिस्पर्धामा प्रधानमन्त्री ओली नरहेको आरोप लगाएका छन् । निवेदनमा भनिएको छ, उपधारा ४ अनुसार विश्वासको मत लिने र उपधारा ५ अनुसार प्रधानमन्त्री नियुक्त भएर विश्वासको मत लिने अवस्था बनेको छैन । संसदीय प्रक्रिया र अभ्यासलाई अनुशरण नगरी हठात् स्वेच्छाचारी ढंगबाट प्रतिनिधिसभा विघटन हुनै सक्दैन । अहिले कोरोना महामारीका कारण देशभर निषेधाज्ञा र बन्दाबन्दी रहेको भन्दै उनीहरूले खोप, औषधि र अक्सिजन अभावका बेलामा निर्वाचन गर्नु जोखिमपूर्ण हुने दाबी गरेका छन् ।"
स्वास्थ्य संकटकाल लगाउने तयारी,"हामीले आगामी दिन हुन सक्ने संक्रमणको विश्लेषण गरेर मात्रै सिफारिस गर्ने गरेका छौं, मन्त्रालयका एक उच्च तहका कर्मचारीले भने, सीसीएमसी र मन्त्रिपरिषद्ले बेलैमा निर्णय नगर्दा मानवीय क्षति बेहोर्नुपरेको छ ।उनका अनुसार बाहिर खोप आउनै लागेजसरी प्रचार गरिए पनि आशा लाग्दो ठोस प्रगति केही नभएका कारण संक्रमणलाई नियन्त्रणमा लिने उपायहरू अवलम्बन गर्दा नै राम्रो हुने निष्कर्ष मन्त्रालयको हो । जे जति देशसँग खोपका लागि कुरा अगाडि बढाए पनि कुरा सकारात्मक हुन्छ तर टुंगोमा कुनै पनि पुगेको छैन, उनले भने, त्यसैले अहिले नै हौसिएर सबै खुला गर्नु हुन्न भन्ने नै हो । तर, यसमा सबैभन्दा ठूलो अड्को अर्थ मन्त्रालयकै रहन्छ, फेरि समय पनि त्यस्तै पर्यो ।सरकारी अस्पतालमा कार्यरत एक वरिष्ठ चिकित्सकका अनुसार सरकारले अब स्वास्थ्य संकटकाल घोषणा गरेर आम मानिसलाई अत्याउनुभन्दा पनि कोरोना रोकथामका लागि अवलम्बन गर्नॅपर्ने अन्य उपायको कार्यान्वयनमा ध्यान केन्द्रित गर्नु उचित हुन्छ । युनिफाइड अस्पताल त चलाउन महिना दिन लगाउने संयन्त्रले संकटकाल घोषणा गरेर सबै जिम्मा लिन्छु भन्दा झन् भद्रगोल र मनपरी हुने डर छ, आफ्नो नाम उल्लेख नगर्ने सर्तमा उनले भने, अक्सिजनको सप्लाई मिलाउन नसकेर के गति भयो, त्यो नै ठूलो उदाहरण हो । बरु रोकथामका उपायलाई प्रभावकारी बनाउन ठोस कदम चाल्नुपर्यो । धेरैभन्दा धेरै परीक्षण, कन्ट्याक्ट ट्रेसिङ, क्वारेन्टाइन र आइसोलेसन नै हाम्रा लागि महत्त्वपूर्ण छ अहिले पनि ।अध्यादेशले खोल्यो संकटकालको बाटो गत बिहीबार राष्ट्रपति विद्यादेवी भण्डारीबाट जारी कोभिड१९ संकट व्यवस्थापनसम्बन्धी अध्यादेशले सरकारले चाहेका खण्डमा स्वास्थ्य आपत्काल घोषणा गर्न सकिने बाटो खोलेको छ । कोभिड१९ संक्रमणका कारण जनस्वास्थ्यमा गम्भीर प्रभाव परे वा पर्न सक्ने देखिए त्यसको रोकथाम, नियन्त्रण, निदान र उपचारका लागि सरकारले राजपत्रमा सूचना प्रकाशित गरी देशभर वा कुनै स्थानमा लागू हुने गरी स्वास्थ्य आपत्काल घोषणा गर्न सक्ने व्यवस्था अध्यादेशमा छ । संक्रमणको दर घटेमा, स्वास्थ्य संस्थामा ५० प्रतिशतभन्दा बढी शय्या खाली हुन आएमा, भाइरसको नयाँ भेरिएन्ट नदेखिए, अन्य जोखिम विश्लेषणका आधारमा आपत्काल कायम राख्न आवश्यक नदेखिए हटाउन सक्ने व्यवस्था गरिएको छ । आपत्काल घोषणा गरेपछि आवश्यकताअनुसार स्वास्थ्य संस्था नियन्त्रणमा लिएर सञ्चालन गर्ने, जुनसुकै स्वास्थ्य संस्थामा कार्यरत स्वास्थ्यकर्मीलाई कोरोना उपचारमा खटाउन सक्छन् । त्यस्तै सरकारी, सार्वजनिक, निजी, सहकारी, सामुदायिक वा गैरसरकारी स्वामित्वमा रहेको जग्गा, भवन संरचना र सवारीसाधनसमेत प्रयोग गर्न सकिन्छ । सरकारी तथा निजी संस्थाबाट उत्पादन गर्ने स्वास्थ्य सामग्री, औषधि र उपकरण नियन्त्रणमा लिएर प्रयोग गर्न सकिने प्रावधान अध्यादेशमा राखिएको छ । सरकारले अत्यावश्यक सेवाबाहेक विभिन्न निकाय, संस्था वा क्रियाकलाप केही समयका लागि बन्द गर्न, निश्चित मापदण्ड अपनाएर मात्र सञ्चालन गर्न आदेश दिन सक्ने व्यवस्था छ । आपत्काल लागेमा मानिसको आवतजावत, हवाई, स्थल तथा अन्य सबै प्रकारका यातायातका साधन सञ्चालन, अन्तर्राष्ट्रिय सीमा नाकाबाट हुने आवागमन, सरकारी, सार्वजनिक निजी, सहकारी, सामुदायिक वा गैरसरकारी कार्यालय, शिक्षण संस्था सञ्चालनमा पूर्ण रूपमा रोक लगाउन सक्नेछ । सभा सम्मेलन, जुलुस, मेला महोत्सव, जात्राजस्ता भीडभाड हुने क्रियाकलाप पनि रोक लगाउन सक्नेछ । कोभिड युनिफाइड अस्पतालमा गौतमस्वास्थ्य मन्त्रालयले कोभिड युनिफाइड केन्द्रीय अस्पताल (वीर अस्पताल) को प्रमुख प्रशासकीय अधिकृतमा डाजागेश्वर गौतमलाई नियुक्त गरेको छ । कोरोना संक्रमितको उपचार सहज बनाउन सरकारले वीर अस्पताललाई युनिफाइड केन्द्रीय अस्पतालका रूपमा सञ्चालन गर्न छुट्टै कानुनी व्यवस्था गरेको छ । गौतमले मंगलबारदेखि कार्यभार सम्हाल्नेछन् । सरकारले यो अस्पतालमा ५ सय शय्या व्यवस्थापन गर्ने निर्णय गरेको थियो । केन्द्रीय अस्पतालले जुनसुकै स्वास्थ्य संस्थालाई पनि कोभिड अस्पतालका रूपमा सञ्चालन गर्न निर्देशन दिन सक्छ । कोरोनाको रोकथाम, नियन्त्रण र उपचारसम्बन्धी प्रोटोकल जारी पनि यही अस्पतालले गर्नुपर्नेछ ।थपिए ७४२५ संक्रमितपछिल्लो २४ घण्टामा ७ हजार ४ सय २५ जना कोरोना संक्रमित थपिएका छन् । सो अवधिमा २० हजार ४ सय ५३ जनाको परीक्षण गरिएको थियो । अघिल्लो दिनको तुलनामा संक्रमण दर घटेको छ । आइतबार ३९७१ प्रतिशत थियो भने सोमबार संक्रमण दर ३६३० रहेको छ । यस्तै, १ सय ८५ जनाको मृत्यु भएको स्वास्थ्य मन्त्रालयले जनाएको छ । ७ हजार १ सय ३५ जना निको भएका छन् ।अमेरिका र बेलायतबाट खोप किन्न पत्राचारसरकारले अमेरिका र बेलायतबाट ५०५० लाख मात्रा कोरोनाविरुद्धको खोप खरिदका लागि पत्र पठाएको छ । प्रधानमन्त्री तथा मन्त्रिपरिषद्को कार्यालयद्वारा सोमबार जारी विज्ञप्तिअनुसार अमेरिकाको जोन्सन एन्ड जोन्सनको खोप ५० लाख मात्रा खरिद गर्न दूतावासबाट समन्वय भइरहेको छ । सोही परिमाणमा अक्सफोर्डअस्ट्राजेनेकाको खोप खरिद गर्न बेलायती निकायसँग समन्वय भइरहेको विज्ञप्तिमा उल्लेख छ । अमेरिकाबाट खरिद गर्न खोजिएको जोन्सन एन्ड जोन्सन खोपको नेपालमा हुने प्रभावकारिताबारे भने सरकारले केही उल्लेख गरेको छैन । स्वास्थ्यमन्त्री हृदयेश त्रिपाठीले अमेरिका, बेलायत, रुस, चीन र भारतसँग खोप ल्याउन पत्राचार गरेको सोमबार पत्रकार सम्मेलनमा बताए ।"
विज्ञ भन्छन् अध्यादेशबाट बजेट ल्याउन मिल्दैन,"बजेट अध्यादेश रोक्न अन्तरिम आदेश मागप्रतिनिधिसभा विघटनको विपक्षमा रहेका प्रमुख दलहरूले सर्वोच्च अदालतमा रिट निवेदनमार्फत जेठ १५ गते संसद्मा बजेट प्रस्तुत गर्नुपर्ने संवैधानिक व्यवस्था कार्यान्वयन हुनुपर्ने माग गरेका छन् ।त्यसको कार्यान्वयनका लागि उनीहरूले जेठ १५ गतेभित्र प्रतिनिधिसभा बैठक डाक्ने आदेश गर्नसमेत माग गरेका छन् । जेठ १५ गते अनिवार्य रूपमा बजेट पेस गर्नुपर्ने व्यवस्था भएकाले प्रतिनिधिसभा बोलाउने प्रबन्ध गर्नू निवेदनमा भनिएको छ, आर्थिक वर्ष २०७८७९ को अनुमानित राजस्व र व्ययको अनुमानित विवरण अध्यादेशमार्फत सार्वजनिक नगर्न आदेश दिनू । सरकारले अध्यादेशमार्फत बजेट ल्याउन तयारी गरेको छ । त्यसो गर्नु संविधानविपरीत हुने सांसदहरूको दाबी छ ।संविधानको धारा ११९ मा अर्थमन्त्रीले जेठ १५ गते संघीय संसद्को दुवै सदनको संयुक्त बैठकमा बजेट प्रस्तुत गर्नुपर्ने व्यवस्था छ । संकटकालीन व्यवस्थाको घोषणामा भने प्रतिनिधिसभा विघटन भए त्यसको अधिकार राष्ट्रिय सभाले प्रयोग गर्ने भन्ने व्यवस्था छ । तर बजेटको विषयमा प्रतिनिधिसभा विघटन भएको अवस्थामा यो व्यवस्था कसरी कार्यान्वयन हुने भन्नेबारे संविधानमा स्पष्ट व्यवस्था छैन ।"
निषेधाज्ञा उल्लंघन गरे कैद र जरिवाना,"काठमाडौं (कास) गृह मन्त्रालयले कोभिड संकट व्यवस्थापनसम्बन्धी केही दिनअघि जारी भएको अध्यादेशअनुसार निषेधाज्ञा कार्यान्वयन गर्न देशभरका ७७ वटै जिल्ला प्रशासन कार्यालयहरूलाई निर्देशन दिएको छ । नेपाल प्रहरी र सशस्त्र प्रहरी बल (एपीएफ) तथा प्रदेशस्थित आन्तरिक मामिला तथा कानुन मन्त्रालयलाई पनि त्यसको बोधार्थ दिइएको छ । गृह मन्त्रालयका प्रवक्ता जनकराज दाहालले जनस्वास्थ्यका मापदण्ड उल्लंघन गर्नेलाई कडा कारबाही गर्न स्पष्ट रूपमा निर्देशन दिइएको बताए ।अध्यादेशमा उल्लिखित कैद र जरिवानाका प्रावधानलाई कडाइका साथ लागू गरिने भन्दै काठमाडौंका प्रजिअ कालीप्रसाद पराजुलीले सोमबार नै सूचना जारी गरेका छन् । उपत्यकाका तीनवटै प्रशासनले मंगलबार संयुक्त बैठक बसेर निषेधाज्ञाको मोडालिटी परिवर्तन गर्ने ललितपुरका सहायक प्रजिअ ललितकुमार बस्नेतले बताए । उपत्यकामा वैशाख १६ बाट जारी निषेधाज्ञा बिहीबार सकिँदै छ । अवधि थप्न बैठक हुने भएको छ । नयाँ व्यवस्थाअनुसार सजायको व्यवस्था निकै कडा छ । आदेश उल्लंघन गर्नेलाई अब कैद र जरिवानाको कारबाही तहसम्मै जान बाध्य हुन्छौं, सहायक प्रजिअ बस्नेतले कान्तिपुरसँग भने ।राष्ट्रपति विद्यादेवी भण्डारीले गत बिहीबार जारी गरेको अध्यादेशअनुसार निषेधाज्ञामा अनुमतिबेगर सवारी चलाए दुई पांग्रेलाई २ हजार र चार पांग्रेलाई ५ हजार जरिवाना, मास्क नलगाए पटकैपिच्छे १ सय र निषेधाज्ञा उल्लंघन गरेर हिँडडुल गरे प्रत्येक पटक २ सय रुपैयाँ जरिवानाको व्यवस्था छ । आदेशविपरीत काम गरे संस्था वा व्यवसायलाई ६ महिना बन्द गर्न सक्ने अधिकार पनि प्रजिअलाई छ । काममा अवरोध पुर्याए सम्बन्धित व्यक्ति वा संस्थाका प्रमुखलाई १ वर्षसम्म कैद वा ५ लाख रुपैयाँसम्म जरिवाना वा दुवै सजाय, आदेश अटेर गरे ६ महिनासम्म कैद वा ३ लाख रुपैयाँ जरिवाना वा दुवै सजाय गर्न सक्न प्रावधान पछिल्लो अध्यादेशमा छ । यसैगरी महामारी रोकथामका लागि प्रशासनबाट जारी आदेश उल्लंघन गरेमा व्यक्तिलाई १ लाख र संस्था भए ५ लाख रुपैयाँसम्म जरिवानाको प्रावधान राखिएको छ ।"
३१ वर्षपछि अलगअलग,"एमालेको कार्यदलमा रहेका नेताहरू आइतबार मध्यरातिसम्म पार्टीलाई कसरी एकताबद्ध बनाउने भन्ने छलफलमै थिए । राजधानीको एक होटलमा करिब २ घण्टा भएको वार्तामा तय भएका विषयवस्तुअनुसार सोमबार दिउँसो १२ बजे कार्यदलका सदस्यहरूले पार्टी अध्यक्षसमेत रहेका प्रधानमन्त्री केपी शर्मा ओलीलाई भेट्ने तय भएको थियो । तर त्यस्तो सहमति गरेकामध्ये घनश्याम भुसाल र सुरेन्द्र पाण्डे प्रतिनिधिसभा पुनःस्थापनाको माग गर्दै सर्वोच्च अदालतमा रिट हाल्न गएपछि ओलीले स्थायी कमिटीको आकस्मिक बैठक बोलाए । उनले आइतबारै नेता माधवकुमार नेपालसँगको सम्बन्ध पास्ट टेन्स भइसकेको बताउँदै कारबाही गर्ने संकेत दिएका थिए । तर राति कार्यदलका सदस्यहरूको बैठकमा सहमतिको सम्भावना खोज्ने र मध्यमार्गी बाटो पहिल्याउने निधो भएको थियो । नेपालपक्षीय नेताहरू ओली समूहले यसअघि पनि महत्त्वपूर्ण घटनाक्रम हुने बेला संवादका नाममा अलमल्याएको र पछि वास्तै नगरेको भन्दै त्यस्तै चालबाजी हुन सक्ने निष्कर्षसहित बालुवाटार गएनन्, ओली समूहले त्यसलाई धोकाका रूपमा बुझ्यो । साँझ बसेको स्थायी कमिटी बैठकले पार्टीका वरिष्ठ नेता झलनाथ खनाल र माधवकुमार नेपालसहित ११ जनालाई पार्टीको साधारण सदस्यसमेत नरहने गरी निष्कासन गर्ने निर्णय गर्यो । योसँगै २०४७ मा एमाले गठन हुँदा पोलिटब्युरो सदस्य भएर एकीकृत पार्टीको यात्रा थालेका खनालनेपाल राजनीतिक जीवनको उत्तरार्धमा एमाले छाड्नुपर्ने परिस्थितिमा पुगेका छन् । खनाल र नेपालले माले स्थापना गर्दा जेलमा रहेका ओली छुटेपछि २०४४ सालमा केन्द्रीय सदस्य बनेका थिए । झापा विद्रोहलाई माले गठनको प्रेरणा मानेका र एउटै पृष्ठभूमिको राजनीतिबाट माथि उठेका ओली र खनालको बाँकी राजनीतिक जीवन अब अलगअलग हुने लगभग निश्चित भइसकेको छ । एमालेको नेतृत्वमा सबैभन्दा लामो समय १५ वर्ष नेपाल थिए भने खनालले भूमिगत कालमा ५ वर्ष मालेको नेतृत्व गरे । २०६४ सालको संविधानसभा चुनावमा पार्टीले पराजय व्यहोरेपछि फेरि खनाल नै पार्टीको महासचिव बने । २०६५ को बुटवलमा भएको आठौं महाधिवेशनबाट पार्टी बहुपदमा गएपछि खनालले पहिलो अध्यक्ष बन्दै एमालेको नेतृत्व गरे । नवौं महाधिवेशनमा खनालनेपाल एकातिर हुँदा ओली अर्कार् ेगुटमा थिए । त्यही बेलादेखि नै तिक्त रहेको एमालेका यी पाका नेताहरूको सम्बन्ध माओवादी केन्द्रसँग एक भएर नेकपा बन्दा र नेकपा विभाजन भएर फेरि एमाले बन्दा पनि सुध्रिन सकेन । स्थायी कमिटी सदस्य सुवास नेम्वाङले पार्टी एकताका लागि गरिएका तमाम प्रयासका बाबजुद पनि नेपाल समूह पार्टीविरोधी गतिविधिमा लागेपछि कारबाही गर्नुको विकल्प नभेटिएको बताए । एकताका लागि छलफल, संवाद चलिरहेकै थिए, उहाँहरू अध्यक्षविरुद्धको मोर्चामा लाग्नुभयो, उनले भने, चुनावको घोषणा भइसकेको छ, यस्तो बेला एकजुट हुनुपर्ने पार्टी अलगअलग हुँदा घाटा एमालेलाई नै हुने हो ।सोमबार बसेको स्थायी कमिटी बैठकले पार्टी अध्यक्ष, दलका नेता र प्रधानमन्त्रीलाई प्रधानमन्त्री पदबाट हटाउन हस्ताक्षरसहित समर्थन गर्नेजस्तो अनुशासनहीन, अराजक, अनैतिक र लोकतान्त्रिक पद्धतिविरुद्धको षड्यन्त्रमूलक क्रियाकलापमा संलग्न हुने अनुचित क्रियाकलापमा किन सहभागी हुनुपरेको हो भनेर सोधिएको स्पष्टीकरणको जवाफ नआएपछि निष्कासन गरिएको प्रवक्ता प्रदीप ज्ञवालीले बताए । एमालेले सोमबार खनाल, नेपालसहित भीम रावल, मुकुन्द न्यौपाने, रामकुमारी झाँक्री, कल्याणीकुमारी खड्का, सरला यादव, पुष्पाकुमारी कर्ण, लक्ष्मी चौधरी, नीरादेवी जैरू र कलिला खातुनलाई निष्कासन गरेको हो । कांग्रेस सभापति शेरबहादुर देउवालाई प्रधानमन्त्री बनाउन हस्ताक्षर गरेका अरू १२ जनालाई एमालेले २४ घण्टाको समय दिएर स्पष्टीकरण सोधेको छ । तर उनीहरूले स्पष्टीकरण दिनेभन्दा पनि नयाँ पार्टी निर्माण गरेर अघि बढनुपर्ने मनस्थिति बनाइसकेका छन् । नेपालनिकट विद्यार्थी नेता जीवन राईले दल दर्ताका लागि निर्वाचन आयोगमा निवेदन पनि दिइसकेका छन् । उनले माग गरेको कलम चुनाव चिह्न रहेका खिमलाल देवकोटा राष्ट्रिय सभा सदस्यमा वाग्मती प्रदेशबाट विजयी भएका छन् । वरिष्ठ नेता खनालले ओलीको कारबाहीले आफूहरूलाई केही प्रभाव नपर्ने भन्दै नयाँ पार्टी खोल्ने जनाए । यो समूहको स्थायी कमिटी र सांसदहरूबीच बारम्बार बसेको बैठकले पनि नयाँ पार्टी खोल्ने र बृहत् वाम एकता गरेर अघि बढने निष्कर्ष निकालिसकेको छ । एमालेको निष्कासनमा परेका उपाध्यक्ष भीम रावलले पार्टीबाट निकाल्ने ओलीको निर्णय हास्यास्पद भएको टिप्पणी गरे । प्रधानमन्त्रीसमेत रहनुभएका एमाले अध्यक्ष केपी शर्मा ओलीले एक वर्षअघि नै दल विभाजनसम्बन्धी अध्यादेश ल्याउनुभएको थियो, त्यतिखेरै पार्टी फुटाउने उहाँको योजना थियो । भदौमा कार्यदलले पूरै कार्यकाल उहाँलाई नै प्रधानमन्त्री बनाएर भए पनि पार्टी जोगाउनुपर्छ भनेर हामी लाग्यौं, उनले भने, तर विदेशी गुप्तचरलाई मध्यरातमा मन्त्रणा गरेका ओलीलाई पार्टी एकता कायम राख्नु थिएन । हामी उहाँको क्रियाकलापविरुद्ध उत्रिन्छौं । कारबाहीका निर्णयको कुनै अर्थ छैन । हामीलाई यसअघि पनि पटकपटक स्पष्टीकरण सोधिएकै हो ।गत फागुन २३ मा सर्वोच्चको फैसलाले एमाले पुनःस्थापित भएपछि पार्टीभित्रै अन्तरसंघर्ष गर्ने निष्कर्ष खनालनेपाल समूहका नेताहरूको थियो । तर फागुन २८ गते एकलौटी बैठक बसेर ओलीले निर्णय गरेपछि एमालेको एकताको सम्भावना खलबलियो । नेपाल समूह पनि चैतभरि पार्टीको समानान्तर कमिटी गठनमा केन्द्रित भयो । वैशाख पहिलो साता कोरोनाको महामारी तीव्र हुनुअघिसम्म खनालनेपाल समूहले ६६ जिल्लामा समानान्तर कमिटी बनाइसकेको छ । अधिकांश जनवर्गीय संगठन निर्माण गरेको छ । तर दोस्रो पुस्ताका मध्यमार्गी नेताहरूले एमाले एकता कायम राख्ने भन्दै प्रयास गर्दै आएका थिए । वैशाख ३० गते ओली र नेपालबीच भएको छलफलमा कार्यदल गठन गर्ने सहमति भएपछि एकताको सम्भावना बढेको थियो । वाग्मती प्रदेशमा नेपालले उम्मेदवार बनाएका खिमलाल देवकोटा विजयी भएपछि पनि ओली र नेपालबीच संवाद भएको थियो । त्यतिखेर नेपाल आफैंले ओलीलाई फोन गरेर राष्ट्रिय सभाको परिणामबाट पार्टी एकता भाँडिने गरी निर्णय नगर्न आग्रह गरेका थिए । नेपालको उक्त आग्रहमा ओली पनि सहमत नै देखिएको ओलीनिकट स्रोतको दाबी छ । तर नेपालसहितका सांसदले गठबन्धनको सरकार बनाउन कांग्रेस सभापति देउवालाई सघाउने निर्णय गरेपछि एकताको सम्भावना टरेको निष्कर्ष ओलीको थियो । लगत्तै ओलीले प्रतिनिधिसभा विघटन गर्ने निर्णय गरे । त्यसविरुद्ध पनि नेपाल पक्षका सांसद अदालतमा पुगे । गत चैत १६ गते नेपाल र रावल तथा १९ गते घनश्याम भुसाल र सुरेन्द्र पाण्डेलाई पार्टीबाट निलम्बन गर्दा अध्यक्षले त्यसको आधार पुष्टि गर्ने ठाउँ थिएन, त्यो फिर्ता पनि भयो, ओलीनिकट एक नेताले कान्तिपुरसित भने, अहिले त कारबाही नगर्दा किन कारबाही भएन भनेर प्रश्न उठ्ने गरी साथीहरूले गतिविधि गर्नुभयो, बाध्य भइयो । २०५४ मा विभाजन भएर २०५८ मा मिलेको एमाले नेताहरूको पछिल्लो गतिविधिसँगै दोस्रो पटक फुटको संघारमा पुग्दा अधिकांश समय संस्थापन रहेर पार्टीमा नेतृत्व गरेका नेताहरू नै एमालेमा नरहने देखिएको छ ।"
महामारीकै बीच नागरिकता बाँड्न गृहकार्य,"सरकारले जन्मसिद्ध नागरिकता प्राप्त करिब २ लाख आमाबाबुका सन्तानलाई छरितो प्रक्रिया (फास्ट ट्र्याक) बाट वंशजका आधारमा नागरिकता वितरण गर्ने भएको छ । कोरोना महामारीकै बीच गृह मन्त्रालयले आगामी निर्वाचनअगावै नागरिकता वितरण गरिसक्ने गरी आन्तरिक गृहकार्य अघि बढाएको छ ।गृह मन्त्रालयका अनुसार २०६३ देखि २०७२ असोज ३ गतेसम्ममा जन्मसिद्ध नागरिकता लिएकाको संख्या १ लाख ९० हजार ७ सय २६ छ । जन्मसिद्ध नागरिकता प्राप्त व्यक्तिका करिब ६ लाख सन्तान वालिग भइसकेको जनता समाजवादी पार्टीका नेता लक्ष्मणलाल कर्णले बताए । गृह मन्त्रालयले भने त्यस्ता व्यक्तिको संख्या यकिन नभएको जनाएको छ । राष्ट्रपति विद्यादेवी भण्डारीले आइतबार नागरिकता ऐन २०६३ लाई संशोधन गर्न बनेको अध्यादेश२०७८ जारी गर्दै जन्मका आधारमा नागरिकता प्राप्त व्यक्ति र बाबुको ठेगाना नखुलेका नेपाली नागरिकता वाहक महिलाका सन्तानलाई वंशजको नागरिकता वितरण गर्ने बाटो खोलिदिएकी थिइन् । विघटित प्रतिनिधिसभामा विचाराधीन विधेयक छलेर सरकारले आइतबार अध्यादेश ल्याएको हो । गृह मन्त्रालयका सचिव महेश्वर न्यौपानेले सोमबार महान्यायाधिवक्ताको कार्यालयमा आयोजित पत्रकार सम्मेलनमा अध्यादेशअनुसार जन्मसिद्ध नागरिकता पाएका व्यक्तिका वालिग छोराछोरीलाई वंशजको नागरिकता दिने प्रक्रिया छिट्टै अघि बढाइने बताए । संविधानले नै प्रत्याभूत गरेको व्यवस्था कार्यान्वयनका लागि अध्यादेश आएको उल्लेख गर्दै उनले यसलाई अनर्गल प्रचार गरेर राष्ट्रघात र फिजीकरण गर्न खोजेको भनिएकामा आपत्ति जनाए । अध्यादेश सत्तासँग सौदाबाजी गर्न ल्याइएको भन्दै सरकारको आलोचना भएपछि त्यसको बचाउ गर्न पत्रकार सम्मेलन गरिएको थियो । अध्यादेशका सम्बन्धमा अनेक किसिमका प्रोपोगान्डा भएका छन्, फिजीकरण हुने भो, नागरिकता बेच्ने भो, यसोउसो गर्न खोजियो भनेर अनर्गल कुरा र टीकाटिप्पणी आएका छन्, ती संविधान र कानुन नपढी गरिएका प्रतिक्रिया हुन्, मिथ्या कुराको भ्रममा नपर्न आग्रह गर्छु, सचिव न्यौपानेले भने ।गृह मन्त्रालयका प्रवक्ता जनकराज दाहालले अध्यादेशका प्रावधानअनुसार नागरिकता नियमावली छिट्टै संशोधन गरेर नागरिकता वितरणको बाटो खोलिने बताए । कोरोना महामारीविरुद्ध जारी गरिएका प्रतिकार्य योजनाअन्तर्गत अहिले ७४ जिल्लामा निषेधाज्ञा छ । जिल्ला प्रशासन कार्यालयहरूबाट अत्यावश्यक बाहेकका सबै सेवा स्थगन गरिएका छन् । गृहले महामारीका बीच प्रशासन कार्यालयबाट नागरिकता जारी गर्दा भीडभाड लाग्ने कारण देखाएर टोली खटाएर वितरण गर्ने विकल्पमा पनि छलफल थालेको छ । गृहसचिव न्यौपानेले महामारीमा प्रशासन कार्यालयबाट नागरिकता बाँड्दा भीडभाड हुन सक्नेप्रति ख्याल गरेर छिटोछरितो रूपमा कसरी दिन सकिन्छ भन्नेमा गृहले तयारी थाल्ने बताए । महामारीकै बीच नागरिकता वितरण गर्न किन हतारो लागेको भन्ने प्रश्नमा गृह मन्त्रालयका एक अधिकारी माथिको आदेश त्यस्तै छ भन्दै पन्छिए । गृह मन्त्रालयमा मात्रै नेपाली आमाका नामबाट नागरिकता माग्दै १ सय १५ वटा निवेदन आएका छन् । कानुन अभाव देखाएर त्यसलाई अघि नबढाइएको मन्त्रालयले जनाएको छ । जन्मसिद्ध नागरिकतावालाका सन्तानलाई पनि कानुन अभाव देखाउँदै नागरिकता दिइएको छैन ।सत्ता टिकाउने प्रयोजनकै लागि प्रधानमन्त्री केपी शर्मा ओलीले जनता समाजवादी पार्टीका महन्थ ठाकुर र राजेन्द्र महतो समूहसँग अपारदर्शी साँठगाँठ गरेर अध्यादेश ल्याएको भन्दै त्यसको विरोध सुरु भइसकेको छ । वरिष्ठ अधिवक्ताद्वय बालकृष्ण न्यौपाने र बोर्णबहादुर कार्कीले अध्यादेशविरुद्ध सोमबार नै सर्वोच्च अदालतमा रिट दायर गरिसकेका छन् । नेत्रविक्रम चन्द नेतृत्वको नेकपा, विवेकशील साझा पार्टीलगायतले पनि अध्यादेशको विरोध गर्दै विज्ञप्ति जारी गरेका छन् । महान्यायाधिवक्ता रमेश बडाल र गृहसचिव न्यौपानेले सोमबार संयुक्त पत्रकार सम्मेलन गरी संविधानले दिएको नागरिकको हकअधिकार सुनिश्चित गर्न अध्यादेश जारी गर्नुपरेको भन्दै सरकार र राष्ट्रपतिको कदमको बचाउ गरेका थिए । सरकारले नागरिकता विधेयक ३ वर्षअघि नै प्रतिनिधिसभामा पेस गरे पनि त्यसलाई रोकेर पास हुन नदिएको र संवैधानिक अधिकारबाट नागरिक वञ्चित हुने अवस्था आएपछि अध्यादेश ल्याउन बाध्य भएको जिकिर उनीहरूले गरे । अदालतले जन्मसिद्धका सन्तानलाई कानुन बनाएर नागरिकता दिन सरकारका नाममा पटकपटक परमादेश जारी गरेको, संविधानमा पनि त्यही व्यवस्था रहेको तर विधेयक संसद्मा रोकिएकाले अदालतको आदेशको अवहेलनासमेत हुनबाट रोक्न अध्यादेश ल्याउनुको विकल्प नभएको उनीहरूको भनाइ थियो । त्यस्तै बाबुको ठेगान नभएका नेपाली महिलाबाट जन्मेका सन्तानलाई पनि वंशजको नागरिकता दिँदा अनागरिक जीवन बिताइरहेकामाथि न्याय मिल्ने महान्यायाधिवक्ता बडालले बताए । उनले अध्यादेश महान्यायाधिवक्ता कार्यालयको पहलमा अघि बढेको दाबी गरेका थिए ।"
अध्यादेश ल्याउँदा अचम्म लाग्यो,"नागरिकता अध्यादेश कस्तो लाग्यो ? यो अध्यादेश विधि र पद्धति मिचेर स्वेच्छाचारी ढंगले ल्याइएको हो । नागरिकप्रति जिम्मेवार भएको देखिएन । संविधानमा भएको कुरा त कानुन बनाएर कार्यान्वयन गर्नुपर्थ्यो । नागरिकतासम्बन्धी कानुन उहिले नै ल्याउनुपर्ने थियो । हामीले उक्त कानुनलाई दुई वर्षअघि नै ल्याउन खोज्दा अनेक खालका बखेडा झिके । समितिले प्रक्रिया पुर्याएर संसद्मा लगिसकेपछि त्यहीँबाट टुंगो लगाउनुपर्ने हो । नागरिकताको विधेयक संसद्मा छलफल गरेर प्रतिवेदनसहित पारित गर्न तयारी अवस्थामा थियो । संसद्मा के कारणले विधेयक टुंगोमा पुग्न नसकेको हो ? विधेयक छिटो पास गरेर नागरिकताबाट वञ्चित नेपालीलाई असहज नहोस् भनेर मैले काम गरेकी थिएँ । तर मेरो काममा रोक्न खोज्ने त उहाँहरू (प्रधानमन्त्री केपी शर्मा ओली र उहाँनिकट नेता) नै हुनुहुन्थ्यो । मैले प्रधानमन्त्रीसँग मात्र होइन, दलका उपनेता (सुवासचन्द्र नेम्वाङ) देखि पार्टीका अन्य मन्त्री र नेताहरूसँग पनि पटकपटक भेटेर यसलाई सबै पार्टीसँग छलफल गरेर टुंग्याउनुपर्यो भनिरहें । नागरिकता नहुँदा हक अधिकारबाट नागरिक वञ्चित हुन्छन् भनेकी थिएँ । प्रधानमन्त्रीलाई त म समिति सभापति हुनासाथ बालुवाटारमा पुगेर नागरिकता विधेयक यही अधिवेशनमा टुंग्याउनुपर्छ भनेकी थिएँ र त्यहीअनुसार काम गरें । त्यसपछि मैले सरोकारवाला र पीडित सबैलाई बोलाएर छलफल गरें । पछि उहाँहरूले अघि बढाउनै खोज्नुभएन । अंगीकृत नागरिकताको विषयमा तपाईं र प्रधानमन्त्रीको मत बाझिएको थियो र होइन ? विधेयकको ९९ प्रतिशत काम सुरुवातका दुईदेखि तीन महिनाभित्रै सकिसकेको थियो । अंगीकृत (वैवाहिक) नागरिकताबारे मात्र निर्णय लिन बाँकी थियो । अंगीकृतबाहेक समितिमा सबै सर्वसम्मत भएको थियो । तर त्यो एउटा विषयलाई लिएर धेरै खेल खेलेर अघि बढाउन दिइएन । सहमति जुटाउन प्रधानमन्त्रीकहाँ धाएँ । मन्त्रीहरू, पार्टीका अन्य नेतालाई पनि बोलाइयो । एउटा सहमति पनि भयो तर सहमतिलाई कार्यान्वयन नै गरिएन । विधेयक प्रतिवेदन समितिबाट पास गरिएको थियो । तर फेरि फुल हाउसमा अड्काइयो । प्रधानमन्त्री ओलीले किन ल्याए त नागरिकता अध्यादेश ? संविधानमा जे देखिएको छ, त्यो कानुन बनाएर कार्यान्वयन गर्ने कुरा हो । नागरिकता जस्तो संवेदनशील, पहिचान र राष्ट्रियतासँग जोडिएको विषयको कानुन ल्याउन ढिलै गर्न हुँदैन थियो । उहिले गर्नुपर्थ्यो, गरिएन । अहिले प्रतिनिधिसभा विघटन गर्ने र त्यसको अघिल्लो दिन मन्त्रिपरिषद्ले अध्यादेश ल्याउने निर्णय गर्नु आफ्नो सत्ता टिकाउनकै लागि हो । कसैलाई रिझाउन स्वेच्छाचारी ढंगबाट जुन अध्यादेशबाट मुलुक सञ्चालन गर्न खोजिएको छ, त्यो गलत हो ।"
ठाकुर पक्ष सरकारमा जाने तयारीमा,"नागरिकतासम्बन्धी अध्यादेश जारी भएलगत्तै जनता समाजवादी पार्टी (ठाकुरमहतो समूह) प्रधानमन्त्री केपी शर्मा ओली नेतृत्वको सरकारमा सहभागी हुने तयारीमा जुटेको छ । जसपा अध्यक्ष महन्थ ठाकुर र वरिष्ठ नेता राजेन्द्र महतो नेतृत्वको पूर्वराजपा धारले सरकारमा जाने आन्तरिक निर्णय लिँदै प्रधानमन्त्री ओलीसँग मन्त्रालय भागबन्डाको विषयमा छलफल थालेको छ । नेता शरतसिंह भण्डारीका अनुसार जसपाले लिने मन्त्रालयका विषयमा प्रधानमन्त्रीसँग छलफल गर्नका लागि पार्टीबाट अध्यक्ष ठाकुरलाई जिम्मेवारी दिइएको छ । संविधान संशोधनका लागि आयोग निर्माणमा समझदारी र नागरिकता अध्यादेश जारी भएपछि सरकारमा जाने वातावरण बनेको हो, कति मन्त्रालय लिने, कुनकुन मन्त्रालय लिने र पार्टीबाट कोको सरकारमा जाने भन्ने विषयमा आन्तरिक छलफलमै छौं, भण्डारीले कान्तिपुरसँग भने । राष्ट्रपति कार्यालयबाट आइतबार नागरिकतासम्बन्धी अध्यादेश जारी भएको थियो । संविधान संशोधनको विषयमा पनि प्रधानमन्त्री ओली र जसपा अध्यक्ष ठाकुरबीच पाँच सदस्यीय कार्यदल बनाउने समझदारी जुटिसकेको छ । जसपाको पूर्वराजपा धारले ओली नेतृत्वको सरकारलाई समर्थन जनाउन चारवटा मुद्दा सम्बोधन गर्नुपर्ने सर्त अघि सारेको थियो । जसमध्ये मधेस र थरुहट आन्दोलनसम्बन्धी गिरीशचन्द्र लाल आयोगको प्रतिवेदन सार्वजनिक गर्ने विषय मात्रै सम्बोधन हुन बाँकी छ । सर्वोच्च अदालतले गत फागुन ११ गते प्रतिनिधिसभा पुनःस्थापना गरेपछि विपक्षी गठबन्धनको सरकार बन्न नदिन प्रधानमन्त्री ओलीले जसपाको ठाकुर पक्षलाई हात लिएका थिए । त्यतिबेलादेखि नै ठाकुर पक्षले संविधान संशोधन, नागरिकता, तराईमधेस र थरुहट आन्दोलनका क्रममा आफ्ना कार्यकर्ताविरुद्ध लगाइएका मुद्दा फिर्ता र लाल आयोगको प्रतिवेदन सार्वजनिक गर्ने मुद्दा प्रधानमन्त्री ओलीसँग राखेका हुन् । कुनै बेला यिनै विषयमा सबैभन्दा चर्को आलोचक प्रधानमन्त्री ओली नै थिए । उनले नेतृत्व गरेको एमाले (साबिक नेकपा) कै विरोधका कारण प्रतिनिधिसभामा पुगिसकेको नागरिकता विधेयक लामो समयदेखि अड्किएको थियो । शेरबहादुर देउवा नेतृत्वको सरकारले अघि बढाएको संविधान संशोधन विधेयक पनि ओलीको असहमतिकै कारण संसद्बाट अस्वीकृत भएको थियो । दुई तिहाइ नेतृत्वबाट खुम्चिँदै अल्पमतमा परेका ओलीले आफ्नो सत्ता टिकाउनकै निम्ति ठाकुर पक्षको साथ लिने रणनीतिअन्तर्गत मुद्दा सम्बोधनमा लागेका हुन् । जसपाका नेताहरूका अनुसार लाल आयोगको प्रतिवेदन सार्वजनिकको विषय पनि अन्तिम गृहकार्यका क्रममा छ । खासगरी आयोगको प्रतिवेदनमा प्रहरी अधिकारीसहित स्थानीय प्रशासनका तत्कालीन अधिकारीसमेत दोषी करार भएकाले सरकारले संक्षिप्त रूपमा मात्रै सार्वजनिक गर्नुपर्ने अडान लिएको छ । प्रतिवेदन हुबहु सार्वजनिक गर्दा बहालवाला प्रहरी अधिकारीहरूको करिअरमा धक्का लाग्ने तर्क सरकारको छ । जसमा जसपाले समेत सहमति जनाएको छ । एमाले नेता सुवास नेम्वाङले जसपा सरकारमा सहभागी हुने र मन्त्रालयको भागबन्डाको विषयमा आफूलाई जानकारी नभएको बताए । प्रधानमन्त्री ओली र जसपा अध्यक्ष ठाकुरबीच छलफल भइरहे पनि त्यसबारे आफूले जानकारी नपाएको उनको भनाइ थियो । उहाँहरूले अहिलेसम्म कुनै पनि सरकारले यति गम्भीर विषय सम्बोधन गर्न सकेका थिएनन्, वर्तमान सरकारले सम्बोधन गर्यो, यो हाम्रा लागि ठूलो उपलब्धि हो भन्नुभएको छ तर सरकारमा कहिले आउने भन्ने विषयमा थाहा छैन, उनले भने, पहिला त माग मुद्दा सम्बोधन भएपछि सरकारमा आउँछौं भन्नुभएको हो । नेता भण्डारीले संविधान संशोधनका लागि कार्यदल बनाउने समझदारी र नागरिकताको समस्या सम्बोधन गर्न अध्यादेश जारी भएपछि सरकारमा जाने पक्षमा जसपा पुगेको बताए । सरकारमा जाने विश्वासको वातावरण बन्यो । अब कहिले जाने, मन्त्रालय कति लिने, कोको मन्त्री हुने भन्ने विषय छलफल हुन्छ, उनले भने, पार्टीबाट महन्थजीलाई अधिकार दिइएकाले उहाँले प्रधानमन्त्रीसँग कुरा गरेर मिलाउँदै हुनुहोला । महतोनिकट एक नेताका अनुसार राजपाले ८ मन्त्री र त्यसमा दुई राज्यमन्त्रीको माग गरेको छ । प्रधानमन्त्री ओलीले अहिले खाली भएका ७ मन्त्रालयमा आउन आग्रह गरेका छन् । ठाकुर पक्षले आफ्नो पक्षमा विघटित प्रतिनिधिसभाका बहुमत सदस्य टिकाइराख्न पनि ८ मन्त्री र दुई राज्यमन्त्री आवश्यक हुने तर्क गर्दै आएको छ । विघटित प्रतिनिधिसभामा जसपामा कायम ३२ सांसदमध्ये ठाकुर पक्षमा २० जना देखिएका छन् । पार्टी एकीकरणअघि समाजवादीका १७ र राजपाका १७ थिए । जसमा दुवैतर्फ एकएक जना निलम्बनमा छन् । ठाकुर पक्षले वरिष्ठ नेता महतो नेतृत्वमा सरकारमा सहभागिता जनाउने भित्री समझदारी बनाएको छ । मन्त्रीका लागि शरतसिंह भण्डारी, वृषेशचन्द्र लाल, अनिल झा, विमल श्रीवास्तव, उमाशंकर अरगरिया, चन्द्रकान्त चौधरी, चन्दा चौधरीको नाम चर्चामा छ । विमल श्रीवास्तव र उमाशंकर अरगरिया यसअघि यादव पक्षमा थिए ।अर्का अध्यक्ष यादवसहितको पूर्वसमाजवादी धार भने सरकारविरुद्धको गठबन्धनमा छ । ओलीले गत वर्ष वैशाखमा तत्कालीन समाजवादी पार्टीलाई लक्ष्य गरी दल विभाजनसम्बन्धी सहज प्रावधान राखेर अध्यादेश ल्याइदिएपछि मधेसकेन्द्रित दुई पार्टीले रातारात एकता गरेका थिए । अहिले ओलीको पक्षमा कि विपक्षमा जाने भन्ने विषयले फेरि फुटको संघारमा पुगेका छन् ।राष्ट्रपति विद्यादेवी भण्डारीको मिलेमतोमा असंवैधानिक रूपमा प्रधानमन्त्रीमा ओलीलाई निरन्तरता दिई प्रतिनिधिसभा विघटन गरेको भन्दै त्यसको कानुनी र राजनीतिक प्रतिवाद गर्ने निर्णय यादव पक्षले गरेको छ । पाँच दल आबद्ध मोर्चामा सहभागी भई राष्ट्रपति र प्रधानमन्त्री ओलीका कदमविरुद्ध संघर्ष गर्ने निर्णयसमेत लिएको छ । ठाकुर पक्षको अनुपस्थितिबीच जसपाको कार्यकारिणी समितिको बैठक शनिबार र आइतबार बसेको थियो । गत साता मात्रै ठाकुर र यादवले केन्द्रीय कार्यकारिणी समितिको बैठक बोलाउने समझदारी गरेका थिए ।पछिल्ला घटनाक्रममा ठाकुर र यादव समूहको पुनः कित्ताकाट भएपछि जसपाका पहिलो अध्यक्ष ठाकुरले बैठक स्थगित भएको विज्ञप्ति जारी गरेका थिए । तर यादव पक्षले तोकिएकै मितिमा केन्द्रीय कार्यकारिणी समितिको बैठक राखेको थियो । जसमा बहुमत सदस्य उपस्थित भएको दाबी यादव पक्षको छ । दुई दिनको बैठकले ओली नेतृत्वको सरकारमा सहभागी हुनेलाई कारबाही गर्ने निर्णय गरेको छ । बैठकले जसपाको नीति, सिद्धान्त, विचार, एजेन्डा, विधान र कार्यदिशाविपरीत कार्य गर्दैगराउँदै हिँडेको भन्दै ठाकुर, महतो, लक्ष्मणलाल कर्ण र सर्वेन्द्रनाथ शुक्ललाई स्पष्टीकरण सोध्ने निर्णय गरेको छ । प्रतिगमनकारी ओली सरकारमा पार्टीको कुनै सदस्य सामेल भए पार्टीबाट स्वतः निष्कासन हुने प्रस्ट गरिएको छ, यादव पक्ष मात्रै सहभागी कार्यकारी बैठकको निर्णयमा भनिएको छ । नेता भण्डारीले पहिलो अध्यक्ष अनुपस्थित बैठक नै अवैधानिक हुने बताए । ठाकुरले आइतबार केन्द्रीय कार्यकारिणी समितिको बैठक नबसेको र कथित बैठकबाट गरिने सबै निर्णय अमान्य हुने भन्दै विज्ञप्ति निकालेका थिए । उनले आफ्नो हस्ताक्षरबिनाका निर्णयहरू वैधानिक नहुने भन्दै निर्वाचन आयोगलाई समेत जानकारी दिएका छन् ।"
नागरिकता अध्यादेश : सत्ताका लागि सौदाबाजी अस्वीकार्य,"राष्ट्रपति विद्यादेवी भण्डारीले आइतबार जारी गरेको नेपाल नागरिकता (पहिलो संशोधन) अध्यादेश२०७८ का प्रावधान आफैंमा राम्रा होलान् । जन्मसिद्ध नागरिकताप्राप्त बाबुआमाका र बाबुको पहिचान नभएका सन्तानलाई वंशजका आधारमा नेपाली नागरिकता दिने व्यवस्था स्वयंमा प्रगतिशील र संविधानसम्मत पनि होला । यसका अन्तर्वस्तुबारे छुट्टै विमर्श गर्न सकिएला । तर संसद्मा विचाराधीन राष्ट्रिय सरोकारको मुद्दालाई जुन किसिमले कार्यपालिकीय कानुनद्वारा लागू गर्न खोजिएको छ, त्यो भने निःसन्देह आश्चर्यजनक र आपत्तिजनक छ । किनभने, यति संवेदनशील विषयमा संसद्मा विश्वासको मत पनि नपाएको तथा आफैंमा कामचलाउ भैसकेको सरकारले प्रतिनिधिसभा विघटन हुने अघिल्लो दिन अध्यादेश सिफारिस गरेर राष्ट्रपतिले विघटनको लगत्तै दुई दिनपछि जारी गर्नुमा गम्भीर जालसाजी छ । नागरिकतापीडितको सवालमाथि भावोत्तेजक भयदोहन गरेर सत्ता राजनीतिका लागि गरिएको यो सौदाबाजी कसैगरी स्वीकार्य हुन सक्दैन । शंकै छैन, देशमा नागरिकता कानुन नहुँदा मर्कामा परेकाको संख्या ठूलो छ, नागरिकताविहीन भएर बस्नुपर्दाको पीडा गम्भीर छ । त्यही भएरै संसद्मा नागरिकता विधेयक त्यसै अड्किरहँदा वा विभिन्न कोणबाट त्यसमा बहस भइरहँदा हामीले पटकपटक सम्पादकीयमार्फत नै त्यसलाई लैंगिक विभेदरहित र राष्ट्रिय हितसित सम्झौता नहुने गरी उदार बनाउन भनेका थियौं, र यथाशक्य शीघ्र जारी गर्न आग्रह गरेका थियौं । र, त्यतिबेला संसद्को राज्य व्यवस्था तथा सुशासन समितिमा यो विधेयकलाई बिनासित्ती अल्झाइरहने र उदार प्रावधान समेट्न नदिने अरू कोही नभएर वर्तमान प्रधानमन्त्री केपी ओलीकै दल तत्कालीन नेकपाका सांसदहरू नै थिए । स्वयं प्रधानमन्त्री ओलीले समितिका सभापतिलगायतका सांसदहरूलाई बालुवाटारमै बोलाएर यसमा अनावश्यक उदार नहुन निर्देशन दिएका थिए । यो प्रसंग यहाँ उल्लेख गर्नुको अर्थ, त्यतिबेला ओलीले गरेको कुरा ठीक थियो भनेको होइन । त्यतिबेला त्यस्तो अडान लिने ओलीलाई अहिले के त्यस्तो भाउँटो आइलाग्यो र संसद् छलेर अध्यादेश नल्याई भएन भनेर सम्झाउन खोजिएको मात्र हो । सत्ता राजनीतिलाई केन्द्रमा राखेर यसरी अध्यादेश ल्याउनुको संकेत र सन्देश दुवै निको नभएकाले यसको अन्तर्य खोतल्नुपरेको हो । प्रधानमन्त्री ओली नागरिकतापीडित जनताप्रति संवेदनशील हुन्थे भने यति लामो अवधि नागरिकता विधेयक संसद्मा त्यसै अल्झिरहने थिएन । तीन वर्षअघि नै दर्ता भएको नेपाल नागरिकता ऐन२०६३ लाई संशोधन गर्न बनेको विधेयक लाई कुनै बेला प्रतिनिधिसभामा झन्डै दुईतिहाइ सदस्य संख्या भएको ओलीसम्बद्ध दलले त्यसै रोकेर राख्ने नै थिएन, न त सरकारले नै एक वर्षयता संसद्लाई बिलकुल बिजनेस विहीन बनाइराख्थ्यो । जबकि, विधेयकबारे राज्य व्यवस्था समितिमा छलफल गरी सुझावसहितको प्रतिवेदन २०७७ असार ९ मै पूर्ण सदनमा गइसकेको थियो । सरकारको चाहना यो विधेयक अगाडि बढोस् भन्ने थियो भने त उसले गत असार १८ गते तत्कालीन वर्षे अधिवेशनको हठात् अन्त्य गर्ने नै थिएन । प्रतिनिधिसभा विघटन सर्वोच्चद्वारा बदर भैसकेपछि बसेको हिउँदे अधिवेशनलाई पनि सरकारले बिजनेसहीन तुल्याउने थिएन । देशको प्राथमिकतामा नागरिकता विधेयक पर्नुपर्छ भन्ने सरकारलाई लाग्थ्यो भने, यसलाई संसद्बाटै पारित गरिने थियो, अहिले पनि वर्षे अधिवेशन आउनै लाग्दा प्रतिनिधिसभै विघटन गरिने थिएन । यो सरकारलाई यति महत्त्वपूर्ण कानुन संसद्बाटै जारी गर्नुपर्छ भन्ने न्यूनतम राजनीतिक र संवैधानिक चेतना नभएको पक्कै होइन । बुझ्न मुस्किल छैन, सत्ता राजनीतिका खातिर देशभित्रबाहिरका शक्तिसित साँठगाँठ गर्नुपर्दा अहिले त्यो चेतना छोपिएको मात्र हो । सबैलाई थाहै छ, नेपालमा नागरिकताको विषय निकै पुरानो राजनीतिक मुद्दा हो । जानकारहरू यो मान्छन् कि कोही पनि नेपाली नागरिकताबाट वञ्चित नहोऊन् भन्ने पवित्र उद्देश्य राख्नेले मात्र यो मुद्दा बोकेका छैनन्, कतिपय अमुक शक्तिकेन्द्रको पनि यसमा आफ्नै स्वार्थदाउ छ । त्यही कारण यो मुद्दा जति संवेदनशील छ, त्यति नै विवादास्पद पनि । यसको यही संवेदनशीलतालाई ख्याल गर्दै तत्कालीन राजा बीरेन्द्रले २०५७ सालतिर संसद्ले पारित गरेर पठाएको नागरिकता विधेयकलाई लालमोहर नलगाई त्यसबारे सर्वोच्च अदालतको राय मागेका थिए । र, संसद्ले पारित गरिसकेको कानुन लागू हुन नपाई त्यसै ढिसमिस भएको थियो । अहिले त झनै जनप्रतिनिधिलाई समेत छलेर मात्र होइन, नियमित कार्यशक्तिसमेत गुमाएर कामचलाउ बनिसकेको सरकारले ल्याएको यो विधेयक सरासर खारेजयोग्य छ । यसलाई जारी गर्ने राजनीतिककानुनी वैधता निर्वाचित संसद्सँग मात्र हुन्छ, शक्तिकेन्द्रको आडमा उभिएको सरकारले आफूलाई जोगाउने स्वार्थमा यसलाई प्रयोग गर्न पाउँदैन । संविधानसम्मत नै भए पनि सरकारले जतिबेला पायो त्यतिबेला जुनसुकै विषयमा कानुन ल्याउन पाउने हो भने त विधायिका भन्ने अंगको आवश्यकतै पर्दैन । संसद् नभएका बेला अति आवश्यक हुँदा र राजकाजमा परेको गाँठो तत्काल फुकाउनुपर्दा मात्रै अध्यादेश ल्याउने हो, त्यो पनि पछि संसद्बाट पारित गर्ने गरी । अहिले त ओलीले जानीजानी संसद्लाई छलेर अध्यादेश ल्याएका छन्, जुन सोझै संविधानवाद्को खिलापमा छ । यसबाट भोलि सत्ता जोगाउन जसले जे पनि गर्न सक्ने डरलाग्दो प्रवृत्ति स्थापित नहोला भन्न सकिँदैन । तत्काल केहीले नागरिकता पाउँछन् भन्ने सकारात्मक परिणामलाई मात्रै सम्झिएर यो कुत्सित मनसायप्रेरित कदमलाई स्विकार्न सकिँदैन । किनभने, लोकतन्त्रमा परिणाम मात्रलाई सबथोक मानिँदैन, प्रक्रिया पनि उत्तिकै महत्त्वपूर्ण हुन्छ । अधिनायकवादी शासनमा मात्रै प्रक्रियालाई लत्याएर परिणाममा जोड दिइन्छ । हामीले खोजेको अधिनायकवादी शासन हुँदै होइन । हामीले अपनाएको संविधानवाद् तथा विधिको शासनमा आधारित व्यवस्थामा उचित प्रक्रियालाई उपेक्षा गरेर कोही पनि अघि बढ्न सक्दैन, बढ्नु पनि हुँदैन । प्रक्रियालाई पन्छाएर चालिएको कदम विवादरहित र दिगो दुवै हुँदैन । त्यसैले दीर्घकालीन महत्त्वको विषयमा ल्याइएको यो विधेयकलाई तत्काल फिर्ता लिनुपर्छ । नागरिकतासम्बन्धी समस्याको स्थायी समाधान संसद्मार्फत बनाइने कानुनले मात्र दिन सक्छ ।"
रुकुम नरसंहारको वर्षी,"गैरदलित भूमिकाजसरी महिला आन्दोलनको सफलता केवल महिला मात्रै आन्दोलित भएर सम्भव छैन, यसमा न्यायप्रेमी, मानवतावादी पुरुषको पनि सहकार्य र सहयात्रा अनिवार्य छ, त्यसै गरी जातव्यवस्थाविरोधी आन्दोलन दलित मात्रैले लडेर किनारामा पुग्न असम्भव छ । मान्नैपर्ने हुन्छ, इतिहासदेखि दलित हुँदै आइरहेको सिंगो समुदायको दोषी निश्चित रूपमा गैरदलित समुदाय नै हो । कुनै पनि गैरदलित जानेरनजानेर वा प्रत्यक्षपरोक्ष पीडक समुदायको प्रतिनिधि हो । यति निश्चित छ, यो पीडक समुदायले गहिरो आत्मसमीक्षा नगरी हजारौं वर्षदेखि जनजीवन र संस्कृतिमा खाँदिएका उत्पीडनका जराहरू उखेलिँदैनन् । तर यस्तो आत्मसमीक्षा भने व्यवहारमै देखिनुपर्छ । त्यही बुझेर हिजो अग्रजहरूले दलित विद्रोहका अभियानलाई सामूहिक प्रतिबद्धताको लडाइँ बनाएको हुनुपर्छ तर त्यसले इमानदार निरन्तरता पाउन सकेन । रूपलाल विश्वकर्माहरूसँगै माडीका दिवाकर भुसाल लगायतले दलित आन्दोलनप्रति जुन इमान र प्रण देखाए वा जसरी व्यावहारिक जीवनमै त्यो संकल्प लागू गरे, त्यस्ता उदाहरण अन्यत्र पनि हुन सक्छन् । आजको मूलधार वामपन्थी नेतृत्वले त्यस्ता गौरवशाली इतिहासबाट पाठ सिक्न जरुरी ठानेको छैन, बरु यो बाटोबाट विचलित भएर धेरैपल्ट घात गरिसकेको छ । उल्टै यो भौतिकवादविरोधी, जातव्यवस्थावादी, घनघोर धार्मिक पन्थ राजनीतिमा फँसेर भ्रष्ट भइसकेको छ । त्यसैले यिनीहरूबाट दलित समुदायको अधिकार रक्षा र न्यायको प्रत्याभूतिका कल्पना अब व्यर्थ छन् । बरु जातव्यवस्था अन्त्यका लागि पुराना अनुभवबाट सिकेर नयाँ विन्दुबाट इमानदार यात्रा थाल्नु नै बुद्धिमानी ठहर्छ । त्यो यात्राको प्रस्थानविन्दु सारा परिवर्तनकारीहरूका मथिंगल हल्लाइदिएको त्यही खुनी जेठ १० मानिन सक्छ ।पोहोर जेठ १० गते भएको रुकुम हत्याकाण्ड र त्यसपछि देशका अन्य भागमा शृंखलाबद्ध रूपमा भएका दलितहत्याका प्रतिरोधमा पार्टी र गैरपार्टी दुवै खाले मञ्चहरूबाट सडक कार्यक्रम, बहस तथा अभियानमा सापेक्षिक तीव्रता देखिन थालेको छ । राजनीतिक रूपले सचेत र सांस्कृतिक परिवर्तनमा प्रतिबद्ध मानिसहरूले व्यक्तिगत र सामूहिक स्तरमा बोल्न र खुला छलफल गर्न थालेका छन् । यसमा सबै खाले प्रगतिशील तप्का (यहाँ प्रगतिशील को अर्थ प्रतिगामीको विपरीतार्थी भन्ने बुझ्न अनुरोध छ) का गैरदलितहरू पनि अगाडि आएका छन् । तर यतिले मात्रै दलितमाथिका समस्त अपराध र अन्यायको पापमोचन पक्कै हुँदैन । दलितसँगै गैरदलित समुदायका सचेत हुँ भन्ने मानिसहरू अब जात, लिंगलगायत विभेदकारी सामाजिक संरचना र तदनुकूलकै सामाजिकीकरणको मूल ढाँचा फेर्न प्रतिबद्ध नहुने हो भने कागजी तर्क र ओठे गफ मात्रैले धेरै टाढा पुग्न सम्भव देखिन्न ।इतिहासका जातव्यवस्था निर्माणकारी सत्ता र तिनले रचेको वैचारिक षड्यन्त्रको जालो शासक हुँदै शासकवर्गीय जनस्तरसम्मै हजारौं पत्र परेर बसेको छ भन्न अब थप संहार र विनाश कुरिरहनुपर्दैन । दलित समुदायमाथि हुने हरेक अपराधमा हामी गैरदलित भनिएका मानिसहरू आंशिक रूपमा धेरै वा थोरै सहभागी छौं । यस मामिलामा हामी कोही पनि चोखा र अलग छैनौं । यस अर्थमा, अन्तरजातीय प्रेम र विवाहको विषयले मृत्युसम्मको अवस्थामा पुर्याइएका नवराज विकहरूलाई सम्झिँदै गर्दा प्रेम, विवाह, यौन लगायतका प्रकरणमा दलितगैरदलित सामाजिकीकरणको विषयले माग गर्ने इमानदार प्रयत्न पनि सँगसँगै जरुरी छ । जातव्यवस्था अन्त्यको पहलकदमीमा आज विद्यमान सामाजिक संरचनाको सम्पूर्ण परिवर्तन नै मूल प्रस्तावना हो । यसका लागि सबभन्दा पहिले गैरदलित समुदाय नै परम्परित शक्तिका अभ्यास र सञ्चालनमा व्यापक हेरफेर ल्याउन तयार हुनुपर्छ । यसो गर्दा प्रभुत्वकारी जात (गैरदलित) हरूका परम्परित आरक्षण, संरचनात्मक सहुलियत, सुविधा र संरक्षण स्वतः घट्छन् र यता दलित समुदायको शक्ति बढ्छ । सामाजिकीकरणका ढाँचामा नयाँ र प्रगतिशील सन्तुलन कायम हुन्छ । विचारक भीमराव अम्बेडकरले शक्ति संरचनाको अभ्यासबारे सुझाएको यो तरिका हरेक गैरदलितले आत्मसात् गर्नु जरुरी छ ।"
भ्याक्सिनको न्यायपूर्ण वितरण र तेस्रो लहर,"सुरुआती चरणमा ज्येष्ठ नागरिकलाई निसाना बनाउँदै आएको कोरोना महामारीले आफ्नो दोस्रो संस्करणमा १८ देखि ३९ उमेर समूहका युवाहरूमाथि बढी आक्रामक भएको देखिएको छ । यो संस्करणमा विषाणु बढी आक्रामक र तीव्र संक्रमणकारी रूपमा देखा परेको छ । यस पटक संक्रमणमुक्तहरूमध्ये केहीमा कालो ढुसी नामक रोग देखा परेको र यसका कारण केहीको ज्यानसमेत गएको खबर छिमेकी भारतबाट प्राप्त भइरहेकाले सोको खतरा हामीलाई समेत हुने भएकाले स्वास्थ्य मन्त्रालयले यसको निवारणको तयारी कसरी गरेको छ, जानकारीमा आएको छैन । भारतमा कोभिड१९ को तेस्रो लहरसमेत देखा पर्न थालेको छ । विज्ञहरूका अनुसार यो रूप अझै संक्रामक र यसले बालबालिकामा बढी क्षति पुर्याउन सक्ने बताएका छन् । सामाजिक दूरी राख्न नसक्ने, सुरक्षाका उपायप्रति संवेदनशील हुन नसक्ने र रोग प्रतिरोधात्मक क्षमतासमेत कम भएका बालबालिकालाई यस लहरबाट हुने क्षतिको आकलन गर्नसमेत कठिन हुने भएको छ । दोस्रो लहरबाट दैनिक हजारौं नागरिक संक्रमित र सयकडौंको मृत्यु भइरहँदा पनि बेवास्ता गरी बलजफ्ती देशलाई चुनावमा धकेल्ने सरकारले तेस्रो लहरको रोकथाम र बालबालिका संरक्षणका लागि ठोस कदम उठाउला भनी विश्वास गर्न सकिन्न । महेन्द्रसिंह बम, टीकापुर१, कैलालीसमयमै भ्याक्सिन लगाइएन भने तेस्रो लहरको जोखिम नेपालमा बढ्दै गइरहेको छ भनेर स्वास्थ्य विज्ञहरू भनिरहेका छन् । दोस्रो लहरमा कोरोनाका भेरियन्टहरू पहिलोको तुलनामा बढी संक्रामक छन् । हाम्रोमा दिनहुँजसो हजारौंको संख्यामा संक्रमितहरू थपिएका छन्, मृत्यु हुनेहरूको संख्या पनि सयौंमा छ । निषेधाज्ञाबाहेक नियन्त्रणका अन्य उपायबारे स्वास्थ्य मन्त्रालयले खासै सोचेको छैन । हामीले अक्सिजन, भेन्टिलेटर र भ्याक्सिन मात्र भनिरहँदा भाइरस नियन्त्रणको आधारभूत तरिका परीक्षण र कन्ट्याक्ट ट्रेसिङलाई भने भुसुक्कै बिर्सियौं । पहिलो लहरमा स्थानीय सरकारहरूले परीक्षण गरेर संक्रमितहरूलाई आइसोलेट गर्न अग्रसरता लिएका थिए, तर यसपालि उनीहरू त्यति सक्रिय देखिँदैनन् । संघ र प्रदेश सरकारको सम्पूर्ण ऊर्जा कुर्सी बचाउने खेलमा लागेको छ, उनीहरूसँग महामारी नियन्त्रणका कुनै ठोस योजना छैन । यस्तोमा दोस्रो लहरको नियन्त्रण गरी तेस्रो लहरको तयारी सरकारले गर्छ भनेर आस गर्नु बेकार छ । अन्य विकसित देशहरूको सदाशयका कारण केही हप्ता वा महिनामा भ्याक्सिन आउला नै, त्यति बेला यसको वितरण कसरी गर्ने भन्ने रणनीतिमा अहिल्यै सरकारले काम गर्नुपर्छ । पहिलो चरणको भ्याक्सिन वितरण प्रभावकारी भएन । प्रतिनिधिसभाका सांसदले आफ्नो छोरीलाई समेत भ्याक्सिन लगाएको समाचार आयो । अन्य उच्चपदस्थ कर्मचारी तथा स्वास्थ्यकर्मीहरूले पनि आफ्ना परिवारका सदस्यलाई लगाइदिएको खबर बाहिर आयो । अब भ्याक्सिन ल्याउँदा यस्तो नहोस् भन्नका लागि यसको न्यायपूर्ण वितरण कसरी गर्ने भन्ने छलफल सञ्चारमाध्यममा अहिल्यैदेखि गर्न जरुरी छ । कोभिड१९ संकट व्यवस्थापन केन्द्र (सीसीएमसी) को पछिल्लो एक वर्षको काम चित्तोबुझ्दो छैन । राष्ट्रिपति कार्यालयबाट केही दिनअघि कोभिड१९ संकट व्यवस्थापन अध्यादेश जारी गरियो । अझै कोभिड१९ युनिफाइड केन्द्रीय अस्पताल र संकट व्यवस्थापन केन्द्रको नेतृत्व चयन हुन सकेको छैन । यसले महामारीमा सरकारी काम कुन गतिमा अगाडि बढिरहेको छ भन्ने देखाउँछ । अहिलेको समय निकै महत्त्वपूर्ण छ, जति छिटो काम गर्यो त्यति धेरैको जीवन जोगाउन सकिन्छ, यस्तो मूल्यवान् समयलाई खेरा फाल्नु हुन्न । कविता पन्त, धनगढी"
संविधान संरक्षकै भक्षक,"संविधानले राष्ट्रपतिलाई देशकै अभिभावक र आफ्नो रक्षकका रूपमा व्याख्या गरेको छ । तर, जो रक्षक हो, उसैले पटकपटक संविधान कुल्चिरहेको छ । राष्ट्रपति विद्यादेवी भण्डारी र प्रधानमन्त्री केपी शर्मा ओलीलाई आफूहरूले के गरिरहेका छौं भन्ने थाहा छैन कि वा हामीले जे गर्यौं, सही छ भनेर पेलेरै जान खोजेका हुन् ? प्रधानमन्त्रीले हरेक पटक संविधान मिच्दा राष्ट्रपतिले सच्याउनुपर्ने हो कि होइन ? कि महामहिमलाई संविधान पढ्नै आउँदैन ? प्रधानमन्त्रीलाई सही बाटो देखाइदिनुको सट्टा झन् भीरतिर पुर्याउने काम किन गरेको ? संविधानको रक्षा गर्न नसक्ने हो भने किन पदमा बसिरहेको ? राष्ट्रपतिको पाराले गर्दा जनताले यति धेरै दुःख भोग्नुपरिरहेको छ । महामारीमा निर्वाचन होइन जनताको रक्षाका लागि उचित कदम चाल्नू भनेर राष्ट्रपतिले किन प्रधानमन्त्रीलाई नभनेको ? प्रधानमन्त्रीले गर्दा आफ्नो व्यक्तित्व र संस्थालाई क्षति भइरहेको छ भन्ने किन विचार नगरेको ? प्रधानमन्त्रीको इच्छा पूरा गर्न जस्तोसुकै कदम चाल्न पनि तयार हुनाले के जनाउँछ ? प्रधानमन्त्री ओलीले राष्ट्रपति कार्यालयलाई सधैं आफ्नो चाहनाअनुसार प्रयोग गरिरहे, जसको नतिजा आज देशले भोग्नुपरिरहेको छ । शक्तिमा छँदा जे गरे पनि हुन्छ भन्ने सोचाइ तत्कालै हटाउनुपर्छ । सुजन देवकोटा, पालुङटार४, गोरखा एक रातमा देशको राजनीति उलटपलट भयो । तीन घण्टाअघि मात्र विश्वासको मत जुटाउन नसक्ने अभिव्यक्ति दिएका प्रधानमन्त्रीबाट आफूलाई प्रतिनिधिसभाको विश्वास प्राप्त छ भन्दै राष्ट्रपति कार्यालयमा निवेदन दर्ता गरिरहँदा उनमा एकरती पनि हीनताबोध भएन ? प्रधानमन्त्रीजस्तो गरिमामय पदलाई झुटको र किर्तेतन्त्रको सहारामा कहिलेसम्म टिकाउन सक्लान् ओलीले ? सत्ताबाहिर रहँदा आफ्नो भविष्य छैन भन्ने हेक्का प्रधानमन्त्रीलाई राम्रोसँग छ । भ्रष्टतन्त्रको मतियार, आपराधिक राजनीतिक संस्कारका प्रतिपादक, झुटतन्त्रका शिखर पुरुष, किर्तेतन्त्रका हस्ती, प्रचुर दम्भ र घमण्डका अभियन्ताजस्ता अनेकौं उपनामले चर्चित प्रधानमन्त्री ओलीका हरेक कर्तुतका साझेदार राष्ट्रपति भण्डारी हुनु विडम्बनापूर्ण छ । मध्यरातमा उनीबाट आएको निर्णयले गणतन्त्रवादीहरूको शिर निहुरिएको छ । भण्डारी देशको सर्वोच्च पदका लागि योग्य थिइन् कि थिइनन् भन्ने प्रश्न पछिल्ला गतिविधिले उठाएको छ । उनीबाट संविधानको रक्षा र देशको भलो हुने कर्मको आशा राख्नु आकाशको फल मात्र थियो । राष्ट्रपति संविधानको रक्षक हो, भक्षक होइन । किर्तेतन्त्रका नायक ओलीले संकलन गरेका सांसदहरूको हस्ताक्षरको सनाखत गर्ने संसदीय प्रणालीलाई किन आत्मसात् गरिनन् उनले ? केवल ओलीको रक्षकका रूपमा गरेका उनका निर्णयहरू असंवैधानिक छन् । सत्ता र शक्तिको चरम दुरुपयोग राष्ट्रपति भण्डारीबाट भैरहँदा लोकतन्त्रप्रति वितृष्णा जागेको छ । उत्तम पुडासैनी, काठमाडौं अन्ततः अल्पमतका प्रधानमन्त्री ओली र राष्ट्रपति भण्डारी मिलेर हाम्रो कलिलो संविधानको घाँटी निमोठ्न सफल भएका छन् । योभन्दा अगाडि पनि उनीहरूले संविधान मिच्ने कुकृत्य नगरेका होइनन् । पुस ५ गते उनीहरूले गरेको प्रतिनिधिसभा विघटनको निर्णयलाई सर्वोच्च अदालतले उल्ट्याएको थियो । अहिले पुनः प्रधानमन्त्रीले प्रतिनिधिसभा भत्काएका छन् । मुलुक कोभिडको भुमरीमा फसिरहेको यस्तो जटिल अवस्थामा राष्ट्रपति र प्रधानमन्त्रीको कुर्सीमोहले जनताको भविष्य अन्धकार भएको छ । यस्तो कठिन अवस्थामा पनि यो प्रधानमन्त्री ओलीको कस्तो चाहना हो ? किन उनलाई जनताको आँसुले नछोएको ? मुलुकलाई बन्धक पारेर सत्तामा बसिरहन किन चाहन्छन् ? यस्तो परिस्थिति संविधान कमजोर भएर बनिरहेको छ कि राजनीतिक दल र नेताहरू ? आमनागरिकले अब संविधान र नेताहरूको पनि समीक्षा गर्ने बेला भएको छ । नत्र हामीलाई सधैं अँध्याराले ढाकिरहन्छ । कसको कमजोरीले आज राष्ट्रपति र प्रधानमन्त्रीले यो हदसम्मको कदम उठाए यसमा पनि छलफल गरिनुपर्छ । किन उनीहरू आमनागरिकलाई बेवास्ता गर्दै छन् ? अतः अब जनताले झुन्डझुन्डमा छरिएर होइन, एकजुट भएर यो असंवैधानिक निर्णयको विरोध गर्नुपर्छ । संविधान बचाउने लडाइँमा सरिक हुनुपर्छ । रामकृष्ण बराल, जोरपाटी५, काठमाडौं"
लोकतन्त्र र संविधानमा कू,"निष्कर्ष नेपथ्यको शक्तिकेन्द्रको निर्देशनमा लोकतन्त्र र संविधानविरुद्ध भण्डारी र ओलीले जतिसुकै षड्यन्त्र गरे पनि उनीहरू पराजित भई लोकतन्त्र र संविधानको विजय हुने निश्चित छ । लोकतन्त्र र संविधानको चीरहरण गरी सर्वसत्तावादी तथा अधिनायकवादी शासन गर्ने धृष्टता राजा ज्ञानेन्द्रले पनि गरेका थिए । राजा ज्ञानेन्द्रको शासन त पन्ध्र महिनाभन्दा टिकेन भने भण्डारी र ओलीको कति दिन टिक्ला ? त्यसैले अधिनायकवादी र तानाशाही शासकहरू जसरी इतिहासको गर्तमा कलंकित भई विलीन भए, त्यसरी नै भण्डारी र ओली विलीन हुने निश्चित छ । ट्वीटर:"
बलियो घरबार : सबल परराष्ट्र नीतिको आधार,"परराष्ट्र नीति समग्र राष्ट्रको नीति हो । यसले राष्ट्रको सर्वोत्तम हित, राष्ट्रिय प्राथमिकताका साथै वैश्विक वास्तविकतालाई प्रतिविम्बित गर्छ । यस सम्बन्धी उद्देश्यहरूलाई कसरी अगाडि बढाउने र लक्ष्यअनुसारको परिणाम कसरी प्राप्त गर्ने, कुन र कस्ता विषयमा राष्ट्र बाह्य जगत्सँगको अडानमा कायम रहिरहने भन्नेजस्ता विषयलाई परराष्ट्र नीतिले सम्बोधन गरेको हुनुपर्छ । निश्चित उद्देश्यका लागि राष्ट्रका तर्फबाट लिइएको अडानमा समग्र राष्ट्रको आकांक्षा, विश्वास र भरोसा परिलक्षित भएको हुन्छ । यस्तो अडान कसैको निहित स्वार्थपूर्तिका लागि उपयोग हुन पुगे समग्र राष्ट्रप्रतिको विश्वास र भरोसा लुप्त भएर जान्छ । लुप्त विश्वास पुनःस्थापित गर्न कठिन हुन्छ । परिणामतः राष्ट्रिय स्वाभिमानमा आँच आउँछ । त्यसैले परराष्ट्र नीति बडो संवेदनशील, जिम्मेवार, विवेकयुक्त र जटिल विषयहरूको सम्मिश्रण पनि हो । नागरिकको सर्वांगीण हितको संरक्षण र प्रवर्द्घन गर्नु स्वतन्त्र मुलुकको परराष्ट्र नीतिको लक्ष्य र आधार हो । परराष्ट्र नीति राष्ट्रको स्वतन्त्रता, सार्वभौमिकताका लागि सामाजिक रूपान्तरणका साथै जनताको सर्वोत्तम हितसँग आबद्ध रहन्छ । परराष्ट्र नीतिलाई आन्तरिक नीतिको विस्तार मानिन्छ । नेपालको परराष्ट्र नीतिको सञ्चालन पञ्चशीलको सिद्धान्तका साथै असंलग्नता, संयुक्त राष्ट्रसंघको बडापत्रमा निहित छ । यही आधारमा राष्ट्रिय हित, सुरक्षा, सम्मान र सद्भावलाई केन्द्रमा राखेर नेपाललाई अन्तर्राष्ट्रिय समुदायबीच सक्षम, जिम्मेवार, सम्मानित, प्रतिष्ठित र विश्वसनीय सदस्यका रूपमा प्रस्तुत गर्न परराष्ट्र नीति निर्देशित रहन्छ । नेपालको परराष्ट्र नीतिको प्राथमिकता छिमेकी मुलुकहरू भारत र चीनबाट सुरु भएर विश्वका महाशक्तिराष्ट्र र दाता राष्ट्रहरू हुँदै संयुक्त राष्ट्रसंघमा पुगेको छ । सबै राष्ट्रसँग मित्रता राख्ने, कसैप्रति वैरभाव नराख्ने नेपालको नीति हो ।द्विपक्षीय, क्षेत्रीय र बहुपक्षीय मञ्चहरूमार्फत मुलुकको हित र जनताका आकांक्षाको प्रतिनिधित्व गर्नु परराष्ट्र नीतिको उद्देश्यभित्र पर्छ । परराष्ट्र नीति राष्ट्रहितको नीति भएकाले यसमा राष्ट्रिय सहमति हुनुपर्छ । परराष्ट्र सम्बन्धमा राष्ट्रको एउटै बोली र अडान जान सक्यो भने मात्र मुलुकको इज्जत, प्रतिष्ठा, विश्वसनीयता कायम हुन्छ । नेतैपिच्छे फरकफरक बोली र व्यवहारले मुलुकमा समस्या र उल्झन आइपर्न सक्छ ।राष्ट्रिय व्यक्तित्व वा प्रतिष्ठालाई प्रखर तुल्याउन राष्ट्रले विभिन्न किसिमबाट बाह्य जगत्सँग सम्बन्ध राखेको हुन्छ । २००७ सालअघि नेपालको कूटनीतिक सम्बन्ध जम्मा चार देश बेलायत, अमेरिका, भारत र फ्रान्ससँग मात्र थियो । २०११ सालमा चीनसँग कूटनीतिक सम्बन्ध स्थापित भयो । त्यसै वर्ष संयुक्त राष्ट्रसंघको सदस्यता पनि प्राप्त भयो । २०१६ सालको प्रथम जननिर्वाचित सरकारले अठारमहिने कार्यकालमा सत्र मुलुकसँग कूटनीतिक सम्बन्ध स्थापना गरेबाट नेपालको कूटनीतिक सम्बन्ध फराकिलो भएको हो । दक्षिण एसियाबाट इजरायलसँग कूटनीतिक सम्बन्ध स्थापित गर्ने पहिलो देश बनेर नेपालको अन्तर्राष्ट्रिय छवि स्वतन्त्र राष्ट्रका रूपमा अझ उजागर हुन पुग्यो । हाल १६९ मुलुकसँग नेपालको कूटनीतिक सम्बन्ध छ ।नेपालले सबै राष्ट्रको स्वतन्त्रता, सार्वभौमिक संवेदनशीलताको सम्मान गर्छ । कुनै पनि राष्ट्रका हितविपरीत नेपालको भूमिमा कुनै पनि गतिविधि हुन नदिने नीति नेपालले अंगीकार गरेको छ एवं छिमेकी र मित्रराष्ट्रहरूबाट पनि नेपालको हितविपरीत उनीहरूको भूभागबाट कुनै गतिविधि नहोस् भन्ने चाहन्छ । त्यही नीतिअन्तर्गत नेपालले एकचीननीति अपनाएको होÙ भारतविरुद्ध आफ्नो भूभागबाट कुनै गतिविधि हुन दिँदैन । परराष्ट्र नीति निर्माणमा प्रभाव पार्ने धेरै कारक तत्त्वमध्ये सबैभन्दा महत्त्वपूर्ण र स्थायी भनेकै भौगोलिक अवस्थिति हो । फ्रान्सका सम्राट् नेपोलियनले कुनै देशको भूगोल जान्नु भनेको त्यस देशको परराष्ट्र नीति जान्नु हो भनेका थिए । कुनै पनि राष्ट्रलाई हेर्ने दुई आँखामा भूगोल र इतिहास पर्छन् । भूगोल र इतिहासको अध्ययनबाट कुनै पनि देशको परराष्ट्र नीति बुझ्न सहज हुन्छ । जनसंख्या, संस्कृति, राजनीतिक दलहरूका नेतृत्वको गुण र शैली, देशको आर्थिक विकासको स्तर पनि यसमा महत्त्वपूर्ण हुन्छ । राष्ट्रनिर्माता पृथ्वीनारायण शाहले नेपाललाई दुई ढुंगाबीचको तरुलका रूपमा चित्रण गर्नुको सार्थकता छ । नेपाल दुई ठूला मुलुक भारत र चीनबीच अवस्थित रहेकाले आफ्नो अस्तित्व र अस्मिताको रक्षा गर्न छिमेकीहरूसँग संयम, विवेक र संवेदनशीलताका साथ अघि बढ््नु यसको मर्म हो । समकालीन विश्वका चुनौतीहरूको सामना गर्न नेपालले राज्य संयन्त्रलाई चुस्त बनाउनु जरुरी छ । सबै मुलुक एकअर्कामा अन्तरसम्बन्धित र अन्योन्याश्रित हुन पुगेका छन् । कतिपय समस्या (जस्तै जलवायु परिवर्तन, आतंकवाद र कोभिडजस्ता महामारी) को समाधान शक्तिशाली राष्ट्रले पनि एक्लै गर्छु भन्नु असम्भव भएको छ । यस्ता समस्या समाधानका लागि सहकार्य, समन्वय, ऐक्यबद्धता र सहअस्तित्व स्वीकार गर्न सक्नुपर्छ । यसमा नेपाल जस्ता साना राष्ट्रको भूमिका र जिम्मेवारी पनि महत्त्वपूर्ण हुन आउँछ । नेपालको आन्तरिक राजनीति बहुलवाद र अन्तर्राष्ट्रिय सम्बन्ध बहुध्रुवीय सिद्धान्तमा आधारित छ । बहुधार्मिक ,बहुसांस्कृतिक विविधतामा अनुपम एकता र सामञ्जस्य नेपालको राष्ट्रिय शक्ति र पहिचान बनेको छ । बृहत् लोकतान्त्रिक दायरामा विविधतालाई सुदृढ गरी सामाजिकआर्थिक अवस्थामा रूपान्तरण गर्न सके र त्यसलाई सन्तुलित र समावेशी बनाउन सके परराष्ट्र नीतिको जग अवश्य बलियो हुनेछ । अध्ययन र रोजगारीका लागि नेपालीहरू करिब १०० मुलुकमा पुगेका छन् । खाडी लगायतका श्रम गन्तव्य मुलुकहरूमा औपचारिक र अनौपचारिक रूपमा लाखौं नेपाली कार्यरत छन् । ती सबै मुलुकसँग मैत्री सम्बन्ध कायम गर्नु परराष्ट्र नीतिको उद्देश्य हुनुपर्छ । नेपालको विकासका लागि लगानी र प्रविधि भित्र्याउन, पर्यटन प्रवर्द्धन गर्न, सम्बन्धित देशहरूसँग व्यापारव्यवसाय वृद्धि गर्न, विभिन्न तहमा भ्रमण आदानप्रदान गराउन र आपसी सम्बन्ध प्रगाढ तुल्याउन सरकारले ती मुलुकहरूमा कूटनीतिक नियोगहरू स्थापना गरेको छ । कुनै पनि राजदूतमा असल चरित्र, विषयवस्तुको ज्ञान, कार्यकुशलता, अनुभवले खारिएको कूटनीतिक सीप आवश्यक हुन्छ । राजदूतजस्तो संवेदनशील जिम्मेवारीमा नौसिन्दा किसिमको व्यक्तिलाई नियुक्त गर्दा राष्ट्रको छवि निर्माण र अडान उजागर हुन सक्दैन । कूटनीतिक नियोगहरूलाई बलियो बनाउनै परराष्ट्र मन्त्रालयको पुनःसंरचना पनि सुदृढीकरण गर्न आवश्यक भएको छ । परराष्ट्र मन्त्रालयमा सरकारका सम्पूर्ण संयन्त्रलाई साथमा लिएर समन्वय र सहजकर्ताका रूपमा अघि बढ्न सक्ने आत्मविश्वास भएको नेतृत्व चाहिन्छ । सबल परराष्ट्र नीतिका लागि राज्य संयन्त्र र संस्थाहरू पनि सुदृढ बनाउनुपर्छ । परराष्ट्र नीति बलियो हुन नसके सार्वभौमिकतामा आँच आउँछ । परराष्ट्र सेवालाई छुट्टै सेवाका रूपमा स्थापित गरी हस्तक्षेप र अतिक्रमण नहुने गरी सुदृढ बनाउन उत्तिकै आवश्यक छ । आजको अन्तर्राष्ट्रिय सम्बन्ध र विश्वराजनीति अत्यन्त तरल, जटिल र संवेदनशील छ । कोभिड१९ महामारीबाट विश्व आक्रान्त छ । सामाजिक, आर्थिक, राजनीतिक र सांस्कृतिक जीवन विक्षिप्त हुन पुगेको छ । अन्तर्राष्ट्रिय सम्बन्धमा पनि उछाल आएको छ । विद्यमान विश्वव्यवस्था अस्तव्यस्त छ । केही वर्षयता शक्तिराष्ट्रहरूमा देखिएको अन्तर्मुखी प्रवृत्ति र भूराजनीतिक बदलावलाई कोभिडले तीव्रता दिएको छ । नेपालका गृह र परराष्ट्र नीति सञ्चालनमा यो महामारीले ठूलो चुनौती दिएको छ, जुन भारतसँगको खुला सिमानाका कारण अझ थपिएको छ । खुला सिमानाको व्यवस्थित गर्न दीर्घकालीन सोच बनाउन जरुरी छ । ओहोरदोहोर गर्नेको लगत कसरी राख्ने, अनुगमन कसरी गर्नेजस्ता कुरा राष्ट्रिय सुरक्षासँग पनि सम्बन्धित भएकाले राज्यले अब यसमा ढिलाई गर्नु हुँदैन । तर सरकारले यस चुनौतीको सामना अहिलेकै सोच र कार्यशैलीले भने गर्न सक्ने देखिँदैन । विश्वजगत्सँगको नेपालको सम्बन्धलाई पुनः अभिमुखीकरण गर्न आवश्यक भएको छ । दोस्रो विश्वयुद्घपछि अमेरिकाको नेतृत्वमा बनेको विश्वव्यवस्था कमजोर हुन पुगेको छ । त्यति बेलै निर्माण गरिएका बहुपक्षीय संस्थाहरू खलबलिन पुगेका छन् । नयाँ विश्वव्यवस्था प्रसवपीडामा रहेको देखिन्छ । विश्वशक्ति पश्चिमी गोलार्द्धबाट पूर्वतिर (एसिया) मा सर्दै छ । नयाँ विश्वव्यवस्थाको केन्द्रमा भारत र चीनको शक्ति, प्रभाव, पहुँच र भूमिका केन्द्रविन्दुमा छ । भूराजनीतिक अवस्थितिका कारण नेपालतर्फ विश्वजगत्को ध्यान खिचिएको स्पष्ट छ । निकट छिमेकीको विश्वशक्तिराष्ट्रका रूपमा उदय भैरहँदा त्यसबाट सृजना हुन सक्ने चुनौती र अवसरबारे नेपालले सूक्ष्म रूपमा मूल्यांकन गर्दै विवेक पुर्याएर काम गर्न जरुरी छ । शुक्रबार मध्यरात चालिएको प्रतिनिधिसभामाथिको निर्मम, अविवेकी र घातक प्रहार देखेर विदेशी मित्रहरूले हामीलाई अवमूल्यन गरिरहेका हुनेछन् । यसले नेपालमा अन्तर्राष्ट्रिय षड्यन्त्रका लागि बाटो फराकिलो बनाइदिएको छ । राष्ट्रवादको नारा लगाउन जति सजिलो छ, व्यवहारमा उतार्न उत्तिकै कठिन छ । सरकार आफ्ना गल्तीकमजोरीमाथि प्रायश्चित्त गरेर सच्चिन आवश्यक छ । संघीय नेपालका विभिन्न तहमा विश्वशक्तिराष्ट्रहरू सक्रिय रहेको कतै लुकेको छैन । विदेशीसँग कुरा गर्न, सहायता लिन प्रान्तीय र स्थानीय सरकारका प्रतिनिधिहरू व्यग्र र लालायित देखिन्छन् । उनीहरूको पारस्परिक वार्तालाप केन्द्रलाई थाहै हुँदैन, परराष्ट्र मन्त्रालय बेखबर रहन्छ । त्यसले भोलिका दिनमा निम्त्याउन सक्ने समस्या अर्को खतरा देखिन्छ । विदेशीको सहयोग आवश्यक भएको र यसलाई राष्ट्रिय प्राथमिकतामा आबद्ध गर्न जरुरी छ, विदेशी सहयोग उपयोगका सन्दर्भमा उत्तिकै सचेत हुन पनि आवश्यक छ । सचेतता नअपनाए २०३३ सालमा निर्वासनबाट स्वदेश फर्कने बेलामा बीपी कोइरालाले चिन्ता गरेजस्तै नेपाल अन्तर्राष्ट्रिय षड्यन्त्रको अखडा बन्नेछ, नेपालको राष्ट्रियता पहिलो सिकार हुनेछ । पैंतालीस वर्षअघिको त्यो चेतावनीबाट हामीले कहिले पाठ सिक्ने ? पाठ सिक्न जति ढिलो हुन्छ, नेपालको स्वतन्त्रता, सार्वभौमिकता र राष्ट्रिय अस्मितामा त्यति नै धक्का पुग्दै जानेछ । विश्वशक्तिका रूपमा आफूलाई प्रस्तुत गर्न आतुर रहेको चीन नेपाल भूमिबाट हुन सक्ने फ्री तिब्बत का गतिविधिप्रति संवेदनशील र चिन्तित देखिन्छ । राष्ट्रपति सी चिनफिङले अक्टोबर २०१९ मा नेपाल भ्रमणका बेला चीनलाई टुक्र्याउन खोज्ने विदेशी तत्त्वको हाडखोर धूलोपीठो पारिनेछ भन्नुले चीनको गम्भीर चिन्ता र चासो प्रकट हुन्छ । यति बेला नेपालमा कोरोनाको संक्रमण दर विश्वमै उच्च छ । समयमा सम्भावित परिस्थितिको आकलन हुन नसक्नु दुःखद हो । सधैं सत्तालाई प्राथमिकतामा राख्ने प्रधानमन्त्री ओलीले विज्ञहरूको सुझावलाई आत्मसात् नगर्दा नेपालले यति ठूलो मानवीय क्षति निम्तिएको हो । महामारीका कारण भएको मानवीय क्षतिको नैतिक जिम्मेवारी प्रधानमन्त्रीले लिनुपर्छ । जनताको जीवनरक्षा गर्न नसक्दा ज्ञान, सीप र मानवीय पुँजी निर्माण हुन सक्दैन । राष्ट्रिय सुरक्षा कमजोर हुन्छ । नागरिक कमजोर र अस्वस्थ भएपछि राष्ट्रको दुर्दिन त्यहीँबाट आरम्भ हुन्छ । राष्ट्र भनेका जनता हुन्, जनताको आत्मसम्मान र आधारभूत आवश्यकता (स्वास्थ्य, शिक्षा र रोजगारी) लाई केन्द्रविन्दुमा राख्न नसक्ने परराष्ट्र नीति फितलो हुन्छ । नेतृत्वको बोली, चरित्र र क्षणिक स्वार्थपूर्तिमा लगाइने उग्र राष्ट्रवादको नाराले कहिल्यै अपेक्षित नतिजा दिन सक्दैन । ताक नीति का कारण राष्ट्रिय शक्तिका आधारस्तम्भहरू खलबलिएका छन् । अन्तर्राष्ट्रिय जगत्मा नेपालको प्रतिष्ठा र विश्वसनीयताको क्षयीकरण हुन पुगेको छ । राष्ट्रिय राजनीतिमा भएको ताण्डव, निर्वाचित संस्थामाथिको निर्मम प्रहार, जालझेल र छलकपटयुक्त राजनीतिले नेपालको परराष्ट्र नीतिलाई सबल, सक्षम र विश्वसनीय बनाउन सक्दैन ।"
हरेक दिन एक किशोरी बन्छिन् आमा,"१७ वर्षकी किशोरीलाई मध्यवैशाखमा सासूले डोर्याउँदै सुत्केरी गराउन हेटौंडा अस्पताल ल्याउँदा स्वास्थ्यकर्मीहरू छक्क परे । दुई दिन भइसक्यो बेथा लागेको, घरमा सुत्केरी हुन नसकेर अस्पतालमा ल्याएको, सासू माइली थोकरले स्वास्थ्यकर्मीलाई भनिन् । हेटौंडा अस्पतालमा चैतयता डेढ महिनामा २ सय ५६ जना आमा बनेकोमा २० वर्षभन्दा कम उमेरका ४५ जना छन् । यो तथ्यांकले सरदर दिनमा एक किशोरी सुत्केरी हुने गरेको देखाउँछ । तीमध्ये किशोरावस्थामै दोस्रो सन्तान जन्माउनेको संख्या ९ छ । किशोरावस्थामै आमा बन्नेमध्ये अधिकांश मकवानपुरका छन् । चैत १ देखि वैशाख १५ सम्मको अस्पतालको तथ्यांकअनुसार मकवानपुरका ४०, बाराका ३ र सर्लाहीका २ जना किशोरावस्थामै आमा बनेका हुन् ।२० वर्षभन्दा कम उमेरमा विवाह गर्न नपाइने कानुनी व्यवस्था छ । बालमैत्री मुलुक निर्माण गर्ने सरकारले योजना अघि सारे पनि कलिलै उमेरमा विवाह गर्ने र आमा बन्ने क्रम रोकिएको छैन । अशिक्षा, अन्धविश्वास, कमजोर आर्थिक अवस्था, बढ्दो सामाजिक सञ्जालको प्रयोगलगायत कारणले बालविवाह गर्नेको संख्या बढेको हो । ग्रामीण भेगका मात्रै होइन, बजार क्षेत्रकै पनि धेरै किशोरीहरूको विवाह २० वर्ष नपुग्दै हुने गरेको छ । आमा बन्ने तथ्यांक हेर्दा पनि अवस्था फरक देखिँदैन । पछिल्लो डेढ महिनामा २० वर्ष नपुग्दै सन्तान जन्माउने सबैभन्दा बढी हेटौंडा उपमहानगरका २३ जना छन् । जसमध्ये ६ जना दोस्रो पटक आमा बनेका हुन् । त्यसैगरी, मकवानपुरगढीका ५ जना, बकैया र मनहरीका ३३, भीमफेदी र वाग्मतीका ११ जना उमेर नपुग्दै आमा बनेका हुन् । बकैया र मनहरी गाउँपालिका बालमैत्री पालिका हुन् ।थाहा र इन्द्रसरोबरवासी भने स्थानीय स्वास्थ्य संस्थामा उपचार सम्भव नभए काठमाडौं जाने भएकोले ती क्षेत्रमा कम उमेरमै आमा बन्नेहरूको संख्या शून्य देखिएको हो । हेटौंडा अस्पतालबाहेक जिल्लाका ९ वटै पालिकामा प्रसूति सेवा उपलब्ध छ । त्यहाँका स्वास्थ्य संस्थामा सुत्केरी हुने महिलाको उमेरलाई विश्लेषण गर्दा २० वर्ष उमेर नपुग्दै सुत्केरी हुनेको संख्या उल्लेख्य रहेको स्वास्थ्यकर्मी बताउँछन् ।कम उमेरमा गर्भवती हुँदा आमा र शिशु दुवैलाई जोखिम रहन्छ । कलिलै उमेरमा गर्भवती हुनेको सन्तान जन्माउने, स्याहार गर्ने र अभिभावकत्व निर्वाह गर्ने कुनै योजना नै नहुने गरेको पाइएको हेटौंडा अस्पतालका महिला तथा प्रसूति स्वास्थ्य विशेषज्ञ डा रामकाजी महर्जनले बताए । हामीकहाँ सुत्केरी हुन आउने किशोरीको संख्या यति छ भने राक्सिराङ र कैलाश गाउँपालिकाको बर्थिङ सेन्टरमा कति होलान् ? उनले भने । मकवानपुरमा सबैभन्दा बढी बालविवाह हुने क्षेत्र राक्सिराङ र कैलाश गाउँपालिका हुन् ।मुलुकी अपराध संहिता २०७४ को दफा १७३ को उपदफा १ मा २० वर्ष उमेर नपुगी विवाह गर्न वा गराउन नहुने व्यवस्था छ । ऐनको उपदफा २ मा २० वर्षभन्दा कम उमेरमा हुने विवाह स्वतः बदर हुने उल्लेख छ । उपदफा ३ मा २० वर्षभन्दा कम उमेरमा विवाह गर्ने, गराउने व्यक्तिलाई तीन वर्ष कैद र ३० हजार रुपैयाँ जरिवाना हुने व्यवस्था गरेको छ । सरकारले सन् २०३० सम्ममा मुलुकबाट बालविवाह अन्त्य गर्ने घोषणा गरेको छ । तर वाग्मती प्रदेश सरकारले भने २०७८ सम्म प्रदेशबाट बालविवाह अन्त्य गर्ने नीति तथा कार्यक्रम पारित गरेको छ ।कलिलै उमेरमा विवाह गर्ने किशोरी र उसबाट जन्मने शिशु जोखिममा पर्ने मात्रै होइन, अधिकांश बालविवाहहरू सम्बन्धविच्छेदमा परिणत हुने गरेको देखिन्छ । बालविवाहले महिला र बालबालिकालाई उच्च जोखिममा पार्ने गरेको छ । वाग्मती प्रदेशका १३ जिल्लामध्ये सबैभन्दा बढी बालविवाह नुवाकोटमा हुने गरेको छ । त्यहाँ कुल विवाहको ६२५८ प्रतिशत बालविवाह भएको देखिन्छ । यो संख्या धादिङमा ६२९ प्रतिशत, सिन्धुलीमा ६२५ प्रतिशत, सिन्धुपाल्चोकमा ६०९२ प्रतिशत र मकवानपुरमा ५९७ प्रतिशत छ । प्रदेशको सामाजिक विकास मन्त्रालयले हालै सार्वजनिक गरेको तथ्यांकअनसार सबैभन्दा कम बालविवाह काठमाडौंमा ३९११ प्रतिशत हुने गरेको छ ।"
अस्पताललाई तीन आईसीयू शय्या दान,"कोरोना संक्रमितको जिल्लामै उपचार सहज बनाउन कांग्रेस नेता कान्छाराम तामाङ (पूर्णबहादुर) ले तीन आईसीयू शय्या उपलब्ध गराएका छन् । यसअघि जिल्लामा आईसीयू शय्या थिएनन् ।करिब २२ लाख रुपैयाँ खर्चेर तामाङले मंगलबार मन्थलीको तामाकोसी अस्पताललाई आईसीयू शय्या हस्तान्तरण गरेका हुन् । आईसीयू शय्याको मन्थली नगरपालिकाका मेयर रमेशकुमार बस्नेत र रामेछाप नगरपालिकाका मेयर नरबहादुर थापामगरले संयुक्त रूपमा शुभारम्भ गरेका छन् । तामाङले गत वर्ष जिल्लाका विभिन्न स्वास्थ्य चौकीलाई १४ वटा एम्बुलेन्स र एक शववाहन पनि व्यक्तिगत खर्चमा उपलब्ध गराएका थिए । कोरोना संक्रमितले उपचार पाउन कठिन भइरहेको बेला जिल्लामै उपचार सुविधा भएमा बिरामीको ज्यान बचाउन सकिन्छ भनेर सहयोग गरेको हुँ, तामाङले भने, यसको उच्चतम सदुपयोग भयो भने थप शय्या उपलब्ध गराउन तयार छु । उनले अस्पतालमा जनशक्ति व्यवस्था भए भेन्टिलेटर पनि सहयोग गर्ने बताए । जनशक्ति तयार भयो भन्नुस्, म भेन्टिलेटर लिएर आइपुग्छु, तामाङले भने । उनले मन्थली नगरपालिकाले २० वर्षका लागि जग्गा व्यवस्था गरिदिए अक्सिजन प्लान्ट पनि राख्ने सोच रहेको बताए ।तामाङ राजनीतिक कार्यकर्ता भए पनि समाज सेवामा समेत सक्रिय छन् । जिल्लामा कुनै दुर्घटना भए घाइते बोक्न उनी आफैं हेलिकप्टर चार्टर गरेर कुद्ने गर्छन् । लडेर र विपत्मा परेका बिरामीलाई उनले दर्जनौं पटक हेलिकप्टरबाट उद्धार गरेर काठमाडौंमा उपचार गराएका छन् ।।"
हेटौंडा अस्पतालमा अक्सिजन प्लान्ट,"हेटौंडा (कास) हेटौंडा अस्पतालमा आइतबारदेखि अक्सिजन उत्पादन सुरु भएको छ । हेटौंडा उपमहानगरले पीसीए मोडलको अक्सिजन प्लान्ट स्थापना गरेको हो । मेयर हरिबहादुर महतका अनुसार प्लान्ट ल्याउने व्यवसायीलाई ३८ लाख रुपैयाँ दिइनेछ । प्लान्टबाट दैनिक २० सिलिन्डर अक्सिजन उत्पादन हुनेछ । एक साताअघि अक्सिजन अभावले गर्दा अस्पतालमा भर्ना भएका कोरोना संक्रमितलाई सिन्धुली, चितवन र काठमाडौं रेफर गरिएको थियो । हेटौंडा अस्पतालमा ५४ संक्रमित छन् । सबैलाई अक्सिजन दिएर उपचार भइरहेको अस्पताल विकास समितिका अध्यक्ष राजेश प्रसार्इंले बताए । उपमहानगरले अक्सिजन ढुवानी गर्न दुई वटा गाडी पनि अस्पताललाई उपलब्ध गराएको छ । उपमहानगरले हेटौंडाको गौरीटारमा आइसोलेसन र गोरक्षश्वरमा स्वाब संकलन पनि गर्दै आएको छ ।"
कन्ट्याक्ट ट्रेसिङ उपयोगी,"स्थानीय तहले तीव्रता दिएको कन्ट्याक्ट ट्रेसिङ कोरोना संक्रमण नियन्त्रणमा उपयोगी देखिएको छ । कन्ट्याक्ट ट्रेसिङ तीव्र बनाइएपछि समुदायमा रहेका संक्रमित पत्ता लागेका छन् भने सजकता पनि वृद्धि भएको स्वास्थ्यकर्मीहरूले बताएका छन् । यसअघि संक्रमितको प्रत्यक्ष सम्पर्कमा पुगेकाहरू निर्बाध हिँडडुल गर्दा संक्रमण फैलिरहेको थियो ।धुलिखेल नगरपालिकाको आधारभूत स्वास्थ्य तथा सरसफाइ शाखा संयोजक सन्दीप केसीले कन्ट्याक्ट ट्रेसिङले कोरोना नियन्त्रणमा धेरै तरिकाले सहयोग पुगेको तर्क गरे । समुदायमा रहेको संक्रमित पत्ता लगाउन पनि सहयोग गर्यो, अन्य मानिसलाई पनि यसले सचेत गराउने रहेछ, केसीले भने, अर्को कुरा त समुदायमा अरू पनि संक्रमित भएपछि उनीहरू जस्तै म पनि निको हुन्छु भन्ने आत्मबल बढाएको पनि पाइयो, कोरोना संक्रमण प्रमाणित भइसकेपछि तत्काल उपचार थाल्न पनि सम्भव भएको छ । कन्ट्याक्ट ट्रेसिङकै आधारमा एकै वडामा एक सय २५ जनामा संक्रमण पुष्टि भएको उनले जानकारी दिए । धुलिखेल नगरपालिकाले संक्रमणको जोखिम रहेका वडामा नियमित रूपमा कन्ट्याक्ट ट्रेसिङ गरी स्वाब संकलन गरिरहेको छ । मण्डनदेउपुर नगरपालिकाका कोभिड फोकल पर्सन दीपक घिमिरेले लक्षण नदेखिएका धेरैमा कन्ट्याक्ट ट्रेसिङमार्फत कोरोना संक्रमण पुष्टि भएको बताए । शुक्रबार स्वाब संकलन गरी परीक्षण गरिएका ३५ मध्ये ३४ जनामा संक्रमण पुष्टि भयो, तीमध्ये २६ जनामा कुनै लक्षण छैन, घिमिरेले भने, कन्ट्याक्ट ट्रेसिङ गर्दा लक्षण नभएका संक्रमित पनि पत्ता लागेर संक्रमण नफैलिन सहयोग भएको छ ।बनेपा नगरपालिकाका स्वास्थ्य शाखा संयोजक शम्भुकुमार महतोले संक्रमितको संख्या दैनिक बढ्दै गएपछि कन्ट्याक्ट ट्रेसिङलाई प्राथमिकता दिएर ३ स्थानमा स्वाब संकलन गरिएको जानकारी दिए । नगरका ३ स्थानमा दैनिक स्वाब संकलन गरिरहेका छौं, कन्ट्याक्ट ट्रेसिङ गर्दा स्वाब संकलन गरिएकाहरू अलग्गै बस्ने भएकाले सर्ने सम्भावना पनि कम हुन्छ, महतोले भने, तर धेरै जना परीक्षण गर्नै आउन मान्दैनन् । परीक्षणको नतिजा आउन समय लाग्दा पनि समस्या भइरहेको छ ।जिल्लाका अन्य स्थानीय तहले पनि कन्ट्याक्ट ट्रेसिङलगायत कामलाई जोड दिएका छन् । पनौती, नमोबुद्ध, पाँचखाल नगरपालिका, रोशी गाउँपालिकालगायत स्थानीय तहले दैनिक स्वाब संकलन गरिरहेका छन् । पनौती नगरपालिकाका स्वास्थ्य संयोजक पुरुषोतम तिमल्सिनाले वडावडामा गरी हालसम्म करिब नौ सय ५० स्वाब संकलन गरिएको जानकारी दिए ।"
बिरामीलाई निःशुल्क भोजन,"चरिकोट (कास) गाउँबाट आएका कोरोनाका बिरामी र कुरुवाका लागि युवाहरूले दोलखाको चरिकोट अस्पतालमा निःशुल्क खाना, खाजा अभियान चलाएका छन् । लालीगुराँस क्लबका युवाहरूले अस्पतालका बिरामी, कुरुवा र स्वास्थ्यकर्मीका लागि आफैं खटिएर दैनिक खाना खुवाइरहेका छन् ।यसका लागि दैनिक एक सय ३० जनालाई निःशुल्क भोजनको प्रबन्ध गरिएको क्लबका अध्यक्ष प्रवीन श्रेष्ठले बताए । बिहान ७ बजे खाजा र मध्याह्नमा खाना खुवाउने गरेका छन् । खाना र खाजामा दैनिक १९ हजार रुपैयाँ खर्च हुने गरेको उनले बताए । भान्सामा दैनिक १४ जना युवाहरू खटिने गरेका छन् । बिरामीका आफन्त खाना, खाजा खोज्दै हिँड्दा संक्रमण फैलिने भएकाले दुई सातादेखि अभियान सञ्चालन गरेका हौं, श्रेष्ठले भने । स्वास्थ्य सामग्रीमा सहयोग जुटाउन सजिलो भए पनि यस्तो अभियानमा सहयोगी पाउन मुस्किल हुने गरेको उनीहरूको अनुभव छ । भोजन अभियान प्रभावकारी भएको अस्पतालका मेडिकल अधिकृत डा विनोद दंगालले बताए । चरिकोट अस्पताल जिल्लाकै कोभिड अस्पताल भएकाले दैनिक बिरामीको चाप बढ्दो छ ।"
राजनीतिक घटनाक्रमले बजेटमा निजी क्षेत्रका मुद्दा ओझेल,"कोभिड१९ को संक्रमण रोकथाम तथा न्यूनीकरण गर्न गरिएको निषेधाज्ञाबाट प्रताडित निजी क्षेत्र पछिल्ला राजनीतिक घटनाक्रमबाट थप निराश देखिएको छ । प्रतिनिधिसभा नै विघटन भई अध्यादेशबाट बजेट आउने निश्चित जस्तै भएपछि निजी क्षेत्रसँग सम्बद्ध मुद्दा ओझेलमा पर्ने भएका छन् ।कोभिडकै परिस्थितिलाई दृष्टिगत गर्दै निजी क्षेत्रका छाता संगठन नेपाल उद्योग वाणिज्य महासंघ, नेपाल उद्योग परिसंघ र नेपाल चेम्बर अफ कमर्सले दर्जनौं एजेन्डासहित अर्थमन्त्री विष्णु पौडेललाई सुझाव दिइसकेका छन् । अध्यादेशबाट नियमित बजेटको सम्भावना रहेपछि निजी क्षेत्रले पनि अब स्वास्थ्य र कोभिडले प्रभावित क्षेत्रको पुनरुत्थानमा मात्रै जोड दिएको छ । कोभिडको दोस्रो लहर र थप आउन सक्ने चुनौतीलाई दृष्टिगत गरी बजेटको प्राथमिकता खोप, स्वास्थ्य पूर्वाधार र पुनरुत्थानमा हुनुपर्ने उनीहरू बताउँछन् ।अहिले महामारी बढेको छ । बजेटले प्राथमिकता दिनुपर्ने क्षेत्र भनेको कोभिडको रोकथाम र यसका लागि चाहिने पूर्वाधार नै हो । सरकारले विशेषतः खोपलाई नै प्राथमिकता दिनुपर्छ, नेपाल उद्योग वाणिज्य महासंघका वरिष्ठ उपाध्यक्ष चन्द्र ढकालले भने, अहिले महासंघले पनि आफ्ना एजेन्डालाई कोभिड लक्षित गरेको छ । स्थानीय तहले अनुकूल ठाउँको पहिचान गरी न्यूनतम सुविधासहितका आइसोलेसन, क्वारेन्टाइन, आकस्मिक कक्ष र अस्थायी अस्पताल निर्माण गर्नुपर्ने उनले बताए । चालु आर्थिक वर्षको बजेट सार्वजनिक हुँदा कोभिड महामारी नै थियो । अहिले पनि कोभिडकालमै बजेटको तयारी छ । महामारीको बीचमा बजेट आउने हुँदा गत वर्षका कमीकमजोरी सुधार गर्नुपर्ने ढकालले बताए । अहिले साना तथा मझौला उद्योग बन्द छन् । सबैले रोजगारी गुमाएका छन् । पर्यटकीय क्षेत्रको लगानी र रोजगारी बन्द भएको अवस्था छ, ढकालले भने, चालु आर्थिक वर्षमा बजेट र मौद्रिक नीतिले केही हदसम्म रिकभर भएको थियो, अबको बजेटमा कमीकमजोरी सुधार गर्नुपर्छ ।महासंघले सम्पत्ति अभिलेखीकरणको माग, राष्ट्रिय आर्थिक रूपान्तरण २०३० अनुसार आर्थिक वृद्धि, रोजगारी हासिल हुने नीति र कार्यक्रम आगामी बजेटमा समावेश गर्न सुझाएको थियो । व्यक्तिगत आयकरको सीमा बढाउने, व्यक्तिको ७ लाख र दम्पतीका सम्बन्धमा ८ लाख रुपैयाँको कर छुटको सीमा गर्नुपर्ने, पारिश्रमिक आयकरको वर्तमान स्ल्याब न्यूनीकरण गरी ५, १५, २५ प्रतिशत गरिनुपर्ने, बैंक तथा वित्तीय क्षेत्रमा कायम रहेको ३० प्रतिशत करको दर घटाउनुपर्ने, कार्गो व्यवसायमा लाग्दै आएको अग्रिम कर कट्टी (टीडीएस) हटाउनुपर्ने, करदाताले मागेमा समायोजनपछि बढी भएको टीडीएस र अग्रिम आयकरको रकम ३० दिनभित्र फिर्ता दिनुपर्ने सुझाव दिएको छ । तर पछिल्ला राजनीतिक घटनाक्रमका कारण अध्यादेशबाट आउने बजेटले यी मुद्दा सम्बोधन गर्ने सम्भावना कम छ । त्यसैले निजी क्षेत्रसँग सम्बद्ध उद्योगी व्यवसायीले कर र दूरगामी महत्त्व राख्ने नीतिगत परिवर्तनको मुद्दासमेत उठाउन छाडिसकेका छन् ।नेपाल उद्योग उद्योग परिसंघका वरिष्ठ उपाध्यक्ष विष्णु अग्रवालले पनि बजेट स्वास्थ्य क्षेत्रमै केन्द्रित हुनुपर्ने बताए । सरकारले ल्याउने बजेट स्वास्थ्य सेवा केन्द्र, अस्पताल र भ्याक्सिनमै केन्द्रित हुनुपर्छ, अग्रवालले भने, सीएनआईले सबैभन्दा प्राथमिकतामा स्वास्थ्य क्षेत्रलाई नै राखेको छ । कोभिडको दोस्रो लहर नै जारी रहेको अवस्थामा कोभिड भ्याक्सिनको आयात र थप पूर्वाधारको तयारी गर्नुपर्ने उनको भनाइ छ ।भ्याक्सिन र पूर्वाधार विकास गरेर त्यसको तयारीमा जुट्नुपर्छ । दोस्रोमा साना तथा मझौला उद्यमी (एसएमई) का लागि पनि बजेटले प्राथमिकता दिनुपर्छ, उनले भने । विगत र अहिलेको अवस्थामा स्वास्थ्य क्षेत्र पहिलो मुद्दा बनेको छ । परिसंघले उत्पादनमूलक नयाँ तथा साना मझौला उद्योगलाई प्रवर्द्धन योजना, १० अर्बको उत्पादनमूलक तथा सेवा क्षेत्रको स्टार्टअप फन्ड बनाई निश्चित सरकारी जमानतमा नयाँ साना तथा मझैला उद्योगमा बिनाधितो कर्जा प्रवाह गर्ने कार्यक्रम ल्याउन सुझाइसकेको छ । आयात प्रतिस्थापन, राष्ट्रिय उत्पादन वृद्धि तथा निर्यात प्रवर्द्धनमार्फत रोजगारी सिर्जना गरी दिगो, सबल र आत्मनिर्भरतातर्फ उन्मुख अर्थतन्त्र निमार्णका लागि औद्योगिकीकरणलाई प्रोत्साहित गर्न यो क्षेत्रका लागि पर्याप्त बजेट विनियोजन हुनुपर्ने, एकीकृत औद्योगिक विकास रणनीति तर्जुमा गरिनुपर्ने, लगानीकर्ताहरूका लागि कम्तीमा ५ वर्षका लागि नीतिगत स्थिरताको सुनिश्चितता गर्नेलगायतको सुझाव दिएको छ । राजनीतिक खिचातानी र आन्तरिक द्वन्द्वले मुलुक अस्थिरतातर्फ गइरहेको नेपाल चेम्बर अफ कमर्सको बुझाइ छ । मुलुक मध्यावधि चुनावतर्फ अग्रसर भइरहँदा सरकार परिवर्तन भए पनि सरकारी संरचना परिवर्तन नहोस् भन्ने चेम्बरको आग्रह छ । विश्वास नभएसम्म आर्थिक क्षेत्र चलायमान हुन सक्दैन । आगामी बजेटमा समेट्ने गरी अर्थमन्त्री विष्णु पौडेललाई भेटेर हामीले थुप्रै सल्लाह सुझाव दिएका थियौं, नेपाल चेम्बर अफ कमर्सका अध्यक्ष राजेन्द्र मल्लले भने, तर पछिल्ला घटनाक्रमले तलमाथि हुन्छ कि भन्ने चिन्ता बढेको छ ।"
नेपालमै अक्सिजन सिलिन्डर उत्पादनको प्रस्ताव,"नेपाल विज्ञान तथा प्रविधि प्रतिष्ठान (नास्ट) को अगुवाइमा नेपालमै तयार पारिएको अक्सिजन सिलिन्डरको व्यावसायिक उत्पादनका लागि विभिन्न व्यावसायिक घराना र उद्योगले प्रस्ताव राखेका छन् । अक्सिजन सिलिन्डरको दोस्रो चरणको परीक्षण बाँकी छ । तर परीक्षण सफल भए व्यावसायिक रूपमा अक्सिजन सिलिन्डर उत्पादन गर्न विभिन्न उद्योग र व्यावसायिक घरानाले प्रस्ताव राखेको नास्टका फ्याकल्टी प्रमुख रवीन्द्र ढकालले बताए ।पहिलो चरणको सिलिन्डर परीक्षणमा आंशिक सफलता हासिल गरेका छौं, उनले भने, केही दिनमै दोस्रो चरणको परीक्षण गर्ने तयारी छ । नास्टले पहिलो चरणमा गरेको परीक्षणमा अक्सिजन सिलिन्डरले आवश्यक चाप थेग्न सक्ने प्रमाणित भएको थियो । परीक्षणका क्रममा सिलिन्डरमा राखिएको भल्भ लिकेज भएको थियो ।पहिलो चरणमा एउटा मात्रै सिलिन्डरको प्रोटोटाइप तयार पारी परीक्षण गरिएकोमा दोस्रो चरणमा भने तीन वटा सिलिन्डरको प्रोटोटाइप तयार पारिने ढकालले जानकारी दिए । एउटा मात्रै सिलिन्डर परीक्षण गरेर विश्वसनीय हुँदैन, उनले भने, दोस्रो चरणको परीक्षणका लागि थप तीन वटा सिलिन्डरको प्रोटोटाइप तयार हुँदै छ । सबै चरणको परीक्षण सफल भएपछि निजी क्षेत्रलाई पनि अक्सिजन सिलिन्डर उत्पादनका लागि स्पेसिफिकेसन उपलब्ध गराउने नास्टको तयारी छ । कोभिड१९ को संक्रमण बढेका बेला देशभर अक्सिजन सिलिन्डरको अभाव भएपछि नास्टले सिलिन्डर तयार पारी परीक्षण गरेको हो । अक्सिजन सिलिन्डरले १ सय ५० केजी प्रतिवर्गसेन्टिमिटर चाप (प्रेसर) खेप्नुपर्ने मापदण्ड छ । नास्टले गरेको परीक्षणका क्रममा नेपालमा तयार पारिएको अक्सिजन सिलिन्डरको प्रोटोटाइपले २ सय ३५ प्रतिवर्गसेन्टिमिटरसम्म चाप धानेको थियो । सिलिन्डरले आवश्यकभन्दा बढी चाप खपे पनि परीक्षणका क्रममा यो आंशिक सफलता भएको सिलिन्डर उत्पादन र परीक्षणको नेतृत्व गरिरहेका नास्टका वरिष्ठ प्राविधिक अधिकृत शंकर ढकालले बताए । नास्टले सुरुमा एलपीजी ग्यास सिलिन्डरमा अक्सिजन राख्न सकिने विकल्पमा अध्ययन गरेको थियो । तर प्राविधिक हिसाबले सम्भव नभएपछि अक्सिजन सिलिन्डरको छुट्टै प्रोटोटाइप तयार पारिएको थियो । एलपीजी ग्यासको सिलिन्डरले १५ केजी प्रतिसीएम स्क्वायार मात्रै प्रेसर खप्न सक्ने भएकाले प्राविधिक रूपमा यो सम्भव नभएको ढकालको भनाइ छ । नेपालमा आयात भइरहेको सिलिन्डरकै स्वरूपमा नास्टले ६ एमएम बाक्लो फलाम प्रयोग गरेर सिलिन्डरको प्रोटोटाइप तयार पारेको हो । अक्सिजन सिलिन्डर निर्माणको काममा नास्टका वैज्ञानिक र प्राविधिकसहित निजी क्षेत्रका उद्योगी पनि संलग्न छन् । सुरुमा ग्यास सिलिन्डरको प्रेसर मापनका लागि नेपालमा रहेका ग्यास उद्योगमा भएको ल्याब प्रयोग गर्ने भनिए पनि प्राविधिक रूपमा असम्भव भएपछि नास्टले आफ्नै ल्याब तयार पारेको छ ।हामीले परीक्षण गरिसकेपछि अन्य उद्योगले उत्पादन गर्न सक्ने गरी यसको डिजाइन स्पेसिफिकेसन उपलब्ध गराउँछौं, उनले भने, परीक्षण सकिएपछि अन्य उद्योगले हामीले दिएको विवरणअनुसार उत्पादन गर्न सक्छन् । नास्टका वैज्ञानिक ढकालसहित निजी क्षेत्रका प्रतिनिधि सुजन श्रेष्ठ, कृष्ण ढकाल, पूर्णराज सुवेदी, गौतम अर्यालको प्रत्यक्ष संलग्नतामा अक्सिजन सिलिन्डरको प्रोटोटाइप तयार पारिएको हो ।"
सेयर धितोमा कर्जा ९४ प्रतिशत बढ्यो,"गत असारदेखि चैतसम्म बैंक तथा वित्तीय संस्थाले सेयर धितोमा ९१ अर्ब ८९ करोड रुपैयाँ कर्जा प्रवाह गरेका छ । गत आर्थिक वर्षको सोही अवधिको तुलनामा यो कर्जा करिब ९४ प्रतिशतले बढेको हो । २०७६ चैतमा बैंक तथा वित्तीय संस्थाले सेयर धितोमा ४७ अर्ब ४३ करोड रुपैयाँ प्रवाह गरेका थिए । पछिल्ला महिनामा बैंक तथा वित्तीय संस्थाबाट प्रवाह भएको कर्जामध्ये सेयर धितोमा कर्जा (मार्जिन प्रकृतिको) धेरैले बढेको छ । दोस्रो लहरको कोरोना संक्रमण तीव्र बनेसँगै अर्थतन्त्रका अरू क्षेत्र ठप्प छन् । जसकारण ती क्षेत्रबाट कर्जा माग हुन सकेको छैन । सेयर बजार भने निरन्तर उकालो लागिरहेको छ । यही अवसरको फाइदा उठाउँदै बैंक तथा वित्तीय संस्थाले सेयर कर्जा विस्तार गरेको जानकारहरू बताउँछन् । गत असारयताको कर्जा विस्तारलाई मात्र हेर्दा पनि अर्थतन्त्रका सबै क्षेत्रमध्ये सेयर धितोमा सबैभन्दा बढी ८२३ प्रतिशत बढेको छ । सो अवधिमा बैंक तथा वित्तीय संस्थाको कुल कर्जा २३ प्रतिशत बढेको छ । यसमध्ये ट्रस्ट रिसिप्टआयात कर्जा ४०८, विपन्न वर्ग कर्जा ३८, रियल इस्टेट कर्जा करिब १५, ओभर ड्राफ्ट साढे २७, आवधिक कर्जा २२ र चालु पँजी कर्जा २० प्रतिशतले बढेको राष्ट्र बैंकको तथ्यांक छ । गत असारमा यस्तो कर्जा ५० अर्ब ४० करोड रुपैयाँ थियो । सेयर बजार निरन्तर उकालो लाग्न थालेपछि बैंक तथा वित्तीय संस्थाले सेयर धितोमा कर्जा प्रवाह बढाएका हुन् । अघिल्लो निषेधाज्ञाको अवधिमा तीन महिनाभन्दा बढी सेयर बजार बन्द थियो । त्यसपछि खुलेको बजार निरन्तरजसो बढिरहेको छ । यही कारण बैंक तथा वित्तीय संस्थाको कर्जा प्रवाह पनि यही क्षेत्रमा केन्द्रित भएको बैंकरहरूले बताएका छन् । जसका कारण यसअघि सेयर धितोमा लगानी नगर्ने ठूला वाणिज्य बैंक पनि सेयर कर्जाकै लागि छुट्टै प्रडक्ट बनाएर बजार आएका छन् । यो पनि सेयर धितोमा कर्जा उल्लेख्य बढ्नुको प्रमुख कारण भएको बताइएको छ ।चालु आर्थिक वर्षको नौ महिनासम्म ओभरड्राफ्ट कर्जा करिब साढे २७ प्रतिशत बढेको छ । गत आर्थिक वर्षको सोही अवधिमा यस्तो कर्जा वृद्धिदर ७८ प्रतिशत मात्र थियो । व्यक्तिगत ओभरड्राफ्ट शीर्षकमा प्रवाह भएको अधिकांश कर्जा पनि सेयर बजारमा गएको बताइएको छ । यो शीर्षकमा प्रवाह भएको कर्जाको प्रयोजन खुलाइएको हुँदैन । यसकारण बजार बढेसँगै ओभरड्राफ्ट कर्जा पनि वृद्धि भएकाले धेरै रकम सेयर बजारमा गएको जानकारहरू बताउँछन् । एउटै क्षेत्रमा धेरै कर्जा प्रवाह हुँदा जोखिम पनि धेरै हुने उनीहरूको भनाइ छ । यस विषयमा राष्ट्र बैंक पनि जानकार छ ।"
सुरक्षा कोषबाट ४३ लाख दिन निर्देशन,"काठमाडौं (कास) आश्रित परिवारले पाउनुपर्ने ४३ लाख रुपैयाँ भुक्तानी गर्न सामाजिक सुरक्षा कोषले सनराइज बैंकलाई निर्देशन दिएको छ । सनराइज बैंकका कर्मचारी सनत खतिवडाको मृत्यु भएपछि आश्रित परिवार सुरक्षा योजनाअन्तर्गत परिवारले पाउनुपर्ने सुविधा तीन महिनाभित्र बैंकमार्फत नै दिन कोषले भनेको हो । सनराइज बैंक कोषमा आबद्ध छैन । बैंकमा कार्यरत कर्मचारीको पनि कोषमा योगदान गराएको छैन, कोषका प्रवक्ता विवेक पन्थीले कान्तिपुरलाई भने, बैंकले कोषमा आबद्ध हुन आएको र कर्मचारीका तर्फबाट योगदान गरेको भए नियमअनुसार आश्रित परिवारलाई कोषबाट नै आजीवन भत्ता दिइन्थ्यो । अब यो सुविधा बैंकले नै आश्रित परिवारलाई दिनुपर्नेछ । सनतका बुबा ध्रुवकुमार खतिवडा र आमा गीता घिमिरेले छोरीको मृत्युपछि सामाजिक सुरक्षा ऐनबमोजिम सुविधा माग्दै कोषमा निवेदन दिएका थिए ।"
पिर्लोको आत्मविश्वास,"टुरिन (रोयटर्स) युभेन्ट्सका प्रशिक्षक आन्द्रे पिर्लोले आफ्नो क्लब बसाइ कायम रहने आत्मविश्वास पोखेका छन् । युरोपेली च्याम्पियन्स लिगमा छनोट भएपछि सोमबार पिर्लो आफ्नो भविष्यलाई लिएर ढुक्क देखिएका हुन् । युभेन्ट्सले इटालीको सिरी ए मा अघिल्लो दिन बोलोग्नालाई ४१ ले हराएको थियो । टोली योसँगै नाटकीय रूपमा चौथो स्थानमा रह्यो । युभेन्ट्सको ७८ अंक भयो र यो पाँचौंमा स्थानमा रहेको नेपोलीमाथि एक अंकको अग्रता हो । बोलोग्नाविरुद्धको निर्णायक साबित खेलमा पिर्लोले क्रिस्टियानो रोनाल्डोलाई बेन्चमा राखेका थिए तर टिमको प्रदर्शन पोर्चुगाली खेलाडी बिर्साउने खाले थियो । युभेन्ट्स लगातार इटालीको लिग उपाधि जित्न असफल रहे पनि सिजनको अन्त्यमा केही सुखद समाचार दिन भने सफल रह्यो । इन्टर मिलान ९१ अंकसहित शीर्षस्थानमा रह्यो र लिग च्याम्पियन बन्यो । यो युभेन्ट्सको भन्दा १३ अंकको ठोस अग्रता हो । सिजनको अन्त्यमा युभेन्ट्सले पनि धेरै गुनासो गर्ने छैन । लिगको अन्तिम दिनको खेलपछि एसी मिलान दोस्रो र एटलान्टा तेस्रो स्थानमा रहे । च्याम्पियन्स लिगमा छनोट हुनु अगाडि युभेन्ट्सले कोपा इटालिया उपाधि हात पारेको थियो । यस्तोमा पिर्लोले भने, म शतप्रतिशत ढुक्क छु, अर्को सिजन पनि म युभेन्ट्स प्रशिक्षकमै रहने छु । तर मलाई के पनि थाहा छ भने यसबारे अन्तिम निर्णय गर्ने काम मेरो होइन । अहिले तत्काल म बोलोग्नालाई हराएर च्याम्पियन्स लिगमा छनोट भएको खुसीमा रम्न चाहन्छु । अबको केही दिनपछि क्लबमा मेरो भविष्यलाई लिएर छलफल रहनेछु ।उनले थपे, सिजनको सुरुआत कमजोर रह्यो र हामी संघर्ष गर्न बाध्य रह्यौं । यसले हाम्रो चिन्ता बढाउने काम गरेको थियो । तर, अन्त्यमा हामीले आफ्नो बाटो के हो भनेर बुझ्न सक्यौं । त्यसैले हामीले कोपा इटालियामात्र जितेनौं, अर्को सिजन च्याम्पियन्स लिग खेल्न भएका छौं । यो सिजन धेरैथोक भए तर मैले के महसुस गरेको छु भने मैले अझै धेरै सिक्नु छ, आफ्नो काममा धेरै सुधार ल्याउन बाँकी छ ।पिर्लोले खेलपछि रोनाल्डोलाई पूरा ९० मिनेट बेन्चमै सीमित राख्नुको कारण खोल्ने प्रयास गरेका छन् । रोनाल्डोले मैदानमा प्रवेश गर्न तयारी गरिरहे पनि उनलाई पिर्लोले छिराएनन् । त्यसबारे प्रशिक्षकले भने, यसबारे मैले र रोनाल्डोले खेलअगाडि नै निर्णय गरेका थियौं, किनभने उनी केही थाकेको अनुभव गरिरहेका थिए बुधबारको खेलपछि । खासमा हाम्रो टिम निकै बलियो छ र धेरै विकल्प उपलब्ध थिए, त्यसैले मैले जुनसुकै खेलाडी खेलाए पनि हुन्थ्यो ।पूरा सिजनकै सबैभन्दा महत्त्वपूर्ण खेलमा रोनाल्डोलाई नेखेलाउनु पनि आश्चर्यजनक र अर्थपूर्ण मानिएको छ । पिर्लोको यो निर्णय पनि युभेन्ट्समा रोनाल्डोको भविष्यलाई लिएर प्रश्न उठेको छ । रोनाल्डोले अर्को सिजनअगाडि नै युभेन्ट्स छाड्ने सम्भावना बताइएको छ । उनको नयाँ गन्तव्यबारे पनि धेरै अड्कल काट्न सुरु भएको छ । केहीले रोनाल्डो आफ्नो पुरानो क्लब म्यानचेस्टर युनाइटेड फर्कने वा पोर्चुगाली लिगमै जाने सम्भावना रहेको अनुमान गरेका छन् ।"
लिलेले तोड्यो पीएसजीको वर्चस्व,प्रशिक्षक क्रिस्टोफ गाल्टेर । तस्बिर : एपी
रामोसबिनाको स्पेनी टिम,"म्याड्रिड (एएफपी) स्पेनी प्रशिक्षक लुइस एनरिकेले सोमबार युरो २०२० का लागि टिम घोषणा गरेका छन् । त्यसमा अनुभवी डिफेन्डर सर्जियो रामोसलाई टिमबाहिर राखिएको छ । एनरिकेले भर्खर आफ्नो राष्ट्रियता परिवर्तन गरेका सेन्ट्रल डिफेन्डर आयमेरिक लापोर्टलाई भने टिममा समावेश गरेका छन् । लापोर्टले फ्रान्सको राष्ट्रियता परित्याग गरी स्पेनको राष्ट्रियता अंगिकार गरेका हुन् । त्यसलाई फिफाको नयाँ नियमले स्विकारेको थियो । रियल म्याड्रिड कप्तान ३५ वर्षीय रामोस यस सिजन चोटका कारण राम्रो र नियमित प्रदर्शनलाई संघर्षरत रहेका थिए । यो वर्ष उनले ५ खेलमात्र खेलेका छन् । युरोका लागि २४ सदस्यीय टिम घोषणाका लागि आयोजित पत्रकार सम्मेलनमा एनरिकेले भने, रामोसलाई टिमबाहिर राख्नु सजिलो थिएन, तर उनको चोटको जोखिम उठाउने अवस्था थिएन ।रामोसको अनुपस्थितिका कारण यसपल्ट घोषित टिममा कोही पनि रियलका खेलाडी रहने छैनन् । घोषित टिमको गोलरक्षकमा उनाइ सिमोन, डेविड डी जिया र रोबर्ट सान्चेज छन् । रक्षापंक्तिमा जोसे लुइस गाया, जोर्डी अल्बा, पाउ टोरेस, आयमेरिक लापोर्ट, एरिक गार्सिया, डिएगो लोरेन्ट र सिसर अज्पिलिक्वेटा रहेका छन् । मध्यपंक्तिमा सर्जियो बुस्क्वेट, रोड्रिगो, पेड्रो, थियागो अल्कान्टारा, कोके, फाबिन रुइज र मार्कोस लोरेन्टले स्थान बनाएका छन् भने अग्रपंक्तिमा डानी ओल्मो, मिखेल ओयारजाबल, अल्भारो मोराटा, जेरार्ड मोरेनो, फेरान टोरेस, एडम टाउरे र पाब्लो साराबिया छन् । स्पेन युरोमा स्विडेन, पोल्यान्ड र स्लोभाकियाको समूहमा छ ।"
