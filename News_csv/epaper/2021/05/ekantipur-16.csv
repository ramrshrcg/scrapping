शीर्षक,विवरण
गाँस कटाएर श्रमिकले पठाए सिलिन्डर,"शनिबार साँझसम्म एक करोड ८ लाख रुपैयाँ संकलन भएको छ । जसमध्ये कतारमा ३५ लाख, बहराइनमा २० लाख, ओमानमा १५ लाख, संयुक्त अरब इमिरेट्स (यूएई) मा १५ लाख, साउदी अरबमा १३ लाख र कुवेतबाट १० लाख भयो । सिलिन्डरबाहेक थप स्वास्थ्य सामग्री दिन पनि अहिलेलाई आर्थिक अभियान जारी राखेका छौं, शर्माले भने । कतारमा कार्यरत तनहुँका करिमबक्स मियाँले मुलुकमा स्वास्थ्य संकट देखिएका बेला जीवन जोगाउने अभियानमा श्रमिकहरू स्वस्फूर्त तयार देखिएको बताए । खाडीमा कार्यरत श्रमिकको एउटा छातीमा देश छ । अर्को छातीमा परिवार छ, उनले भने, कोभिड महामारीमा परिवार, आफन्त र साथीभाइ असुरक्षित हुँदा हामीले निकै पीडादायी अनुभव गरेका छौं । कोभिडको असर कतिसम्म हुन्छ भन्ने हामीले यहाँ भोगिसकेका छौं । आफू मात्रै बाँचेर भएन, घरपरिवारलाई बचाउनुपर्यो ।गैरआवासीय नेपाली संघ र मस्कटस्थित नेपाली दूतावासको सहकार्यमा जुटाइएको सिलिन्डर लिन नेपाल सरकारले शनिबार नेपाल एयरलाइन्सको वाइडबडी जहाज पठाएको थियो । सिलिन्डर लिएर जहाज शनिबार साँझ त्रिभुवन अन्तर्राष्ट्रिय विमानस्थल आइपुगेको छ । ओमानका लागि नेपाली राजदूत शर्मिला पराजुलीले समुदायसँगको हातेमालोले सिलिन्डर जुटाउन सफलता मिलेको बताइन् ।"
कहिले घट्ला संक्रमण ?,"६० भन्दा बढी जिल्लामा निषेधाज्ञा लगाइएको र धेरै जिल्लामा निषेधाज्ञा दोस्रो सातामा गइसकेको हुनाले भारतीय ट्रेन्डअनुसार यता पनि संक्रमण घट्ने अपेक्षा गरिएको ईडीसीडीका निर्देशक डा पौडेलले बताए । भारतमा ६ मे (वैशाख २३) देखि कोभिडका नयाँ संक्रमित भेटिने दर घटिरहेको छ । पछिल्ला ६ दिनमा भारतमा कोभिड१९ को पोजिटिभिटी दरमा ५६ प्रतिशतले कमी देखिएको छ । कोभिड केसमा समेत ११ प्रतिशतसम्म कमी देखिएको छ । भारतका १८ राज्यमा लकडाउन र १४ राज्य तथा केन्द्र शासित प्रदेशमा आंशिक लकडाउन छ । ईडीसीडीका पूर्वनिर्देशक डा ठाकुरले आफूहरूले नेपालमा संक्रमण विस्तार हुन थालेको समय वैशाख १ लाई मानिरहेका उल्लेख गर्दै भने, त्यस आधारमा ४५ दिनमा संक्रमण उत्कर्षमा पुग्छ । त्यसपछि पहिले जसरी बढेको थियो, त्यसरी नै घट्न थाल्छ, उनले भने । उनले शनिबार मुलुकभरको संक्रमण दर ४४७७ रहेको र यो केही समययता ४५ प्रतिशत हाराहारीमा नै रहेको र ५० प्रतिशतसम्म जान सक्ने देखिएको बताए । केही जिल्लामा संक्रमण दर ७० प्रतिशतसम्म देखिएको छ । जनस्वास्थ्यविद् डाराजेन्द्र बीसीका अनुसार कोभिड१९ को पहिलो लहरमा कात्तिक ५ मा सर्वाधिक संक्रमित ५ हजार ७ सय ४३ जना पाइएका थिए । कात्तिक १० मा सर्वाधिक संक्रमणदर ३४८ प्रतिशत थियो । मंसिर लागेपछि भने संक्रमण घटेको थियो । डा ठाकुरका अनुसार भारतको महाराष्ट्रमा २४ अप्रिल, कर्नाटकमा ९ मे, केरलामा १२ मे, उत्तर प्रदेशमा २७ अप्रिलमा कोभिड संक्रमण उच्च बिन्दुमा पुगेको अनुमान गरिएको छ । हालै चुनाव भएका पश्चिम बंगाल, तमिलनाडु, असम, पुडुचेरीमा नयाँ केसको संख्या बढिरहेको छ । नेपालमा शनिबारको सक्रिय संक्रमित संख्या २४५१ प्रतिशत अर्थात् १ लाख ९ हजार ७ सय ४० छ । भारतमा भने ३६ लाख ७३ हजार ८ सय २ जना अर्थात् १५०७ प्रतिशत सक्रिय संक्रमित छन् ।सरकारले कोभिड संक्रमितलाई समयमै उपयुक्त उपचार सुनिश्चित गरे मृत्युदरमा कमी ल्याउन सकिने डा ठाकुरले बताए । उनले कोरोनाको तेस्रो लहर आउने सम्भावना जीवितै रहेको पनि बताए । जनस्वास्थ्य मापदण्डमा निरन्तर कडाइ गर्दै सबै नागरिकलाई खोप सुनिश्चित गर्नुपर्छ । अस्पताल, आईसीयू, भेन्टिलेटर अक्सिजनलगायत पूर्वाधार व्यवस्था गरेर उपचारको क्षमता विस्तारमा सरकार केन्द्रित रहनुपर्छ, उनले भने ।"
नेपाललाई खोप दिन राष्ट्रसंघको अपिल,नेपालका लागि संयुक्त राष्ट्रसंघकी आवासीय संयोजक सरा बेयसोलो न्यान्तीले नेपालमा संक्रमण उच्च विन्दुमा रहेको उल्लेख गर्दै खोप पठाउन विश्व स्वास्थ्य संगठनका निर्देशक टेड्रस अडानोम गेब्रियससलाई आग्रह गरेकी छन् । उनले ट्वीटमार्फत निर्देशक गेब्रियससलाई आग्रह गरेकी हुन् । उनले शुक्रबार पनि अन्तर्राष्ट्रिय समुदायसँग नेपालको जोखिम भारतको भन्दा फरक भएको उल्लेख गर्दै तत्काल सहयोगका लागि अपिल गरेकी थिइन् । केही दिनअघि मात्र नेपाललाई सहयोग गर्न भन्दै उपप्रधानमन्त्री ईश्वर पोखरेलले उनलाई फोन गरेका थिए । विश्व स्वास्थ्य संगठनका निर्देशक ग्रेबियससले पनि पछिल्लो समय कोरोना संक्रमण तीव्र भइरहेकाले नेपाललाई आपत्कालीन सहयोग चाहिएको भन्दै विश्व समुदायलाई सहयोगका लागि अपिल गरेका छन् ।
भोजभतेरले घरघरमा ग्यो संक्रमण,"प्रकाश बराल (बागलुङ), अगन्धर तिवारी (पर्वत), हरिराम उप्रेती (गोरखा), घनश्याम खड्का (म्याग्दी), दीपक परियार (पोखरा), सम्झना रसाइली (तनहुँ) र आश गुरुङ (लमजुङ)"
कोरोनाबाट थप १८७ को मृत्यु,काठमाडौं (कास) कोरोना संक्रमणबाट थप १ सय ८७ जनाको मृत्यु भएको छ । योसँगै कोरोनाले हालसम्म ज्यान लिएकाको संख्या ४ हजार ८ सय ५६ पुगेको छ । स्वास्थ्य तथा जनसंख्या मन्त्रालयका अनुसार पछिल्लो २४ घण्टामा देशभर ८ हजार १ सय ६७ जनामा कोरोना संक्रमण पुष्टि भएको छ । १७ हजार ९ सय ७१ जनाको पीसीआर परीक्षण गर्दा ८ हजार ४६ जनामा र ५ सय ७७ को एन्टिजेन परीक्षणमा १ सय २१ जनामा संक्रमण पाइएको हो । हालसम्म संक्रमित भएकाको संख्या ४ लाख ४७ हजार ७०४ पुगेको छ । पीसीआर परीक्षण भने हालसम्म २७ लाख ५१ हजार ४ सय ८१ नमुनाको गरिएको छ । हाल १ लाख ९ हजार ७ सय ४० जना सक्रिय संक्रमित छन् । पछिल्लो २४ घण्टामा ५ हजार ४ सय ५५ जना संक्रमणमुक्त भएका छन् । योसँगै निको हुनेको संख्या ३ लाख ३३ हजार १ सय ८ पुगेको छ ।
राजदूत पदको मर्यादा,"सरकारले बढीमा तीन वर्षदेखि रिक्त रहेकासहित विभिन्न ११ मुलुकका लागि गरेको राजदूत नियुक्तिको सिफारिसलाई लिएर विभिन्न कोणबाट टीकाटिप्पणी भैरहेका छन् । राजदूत नियुक्तिमा आफैंले बनाएको निर्देशिकालाई सरासर कुल्चिइएको त छ नै, कूटनीतिक सर्वोच्चताको यो पदलाई वाञ्छनीय अनुभव र योग्यताको धज्जी उडाउँदै राजनीतिकेन्द्रित पनि बनाइएको छ । परराष्ट्र सेवाबाट दुई जना मात्र र बाँकीमा अधिकांश सत्तारूढ नेकपा एमालेको कार्यकर्तापंक्तिका पात्रलाई चयन गरिएको छ । यसले राजदूत तथा स्थायी नियोगका प्रतिनिधि नियुक्तिसम्बन्धी निर्देशिका२०७५ को अर्थ र औचित्यमाथि नै प्रश्न उठाएको छ । केही पात्रलाई छाड्ने हो भने, राजदूत पदको मर्यादाकै बर्खिलाप हुने गरी गरिएको यो सिफारिस आफैंमा हास्यास्पद र कूटनीतिक दृष्टिकोणबाट अशोभनीय छ । बाहिरी विश्वमा सिंगो मुलुकको प्रतिष्ठासित जोडिएको तथा राष्ट्रहित प्रवर्द्धनमा समेत अहम् भूमिका राख्ने राजदूत नियुक्ति प्रक्रियामा छनोट गरिने पात्रको बौद्धिक, प्राज्ञिक र सामाजिक चिनारीको जति अर्थ रहन्छ, सिकाइ र बुझाइको अलग पाटोमा उभिएको कूटनीतिक वृत्तमा प्रवेशका निम्ति उत्तिकै विषयगत जानकारी पनि आवश्यक पर्छ । तर, यस पटक प्राध्यापन क्षेत्रका केही दिग्गजलाई छाडेर विशुद्ध राजनीतिक कार्यकर्ता तथा पार्टी संगठन, प्रधानमन्त्री र सीमित निकटस्थको गुनपैंचो तिर्नेतिराउने प्रयोजनमा छानिएकालाई राजदूतमा सिफारिस गरिएको देखिन्छ । यसरी सिफारिस गर्दा परराष्ट्र सेवा र बाहिरबाट ५०५० प्रतिशतको बराबरी हिस्सा हेर्ने परिपाटी रहिआएकोमा यसपालि भने दूतावासहरूलाई दलीय भर्तीकेन्द्र नै बनाउन खोजिएको छ । परराष्ट्र सेवाभित्रका अब्बल कार्यसम्पादन गरेकाहरूलाई प्रोत्साहित गर्न र उनीहरूमा भएको सम्बन्धित क्षेत्रको दीर्घअनुभवबाट लाभान्वित हुनबाट यसरी सरकार पन्छिन खोज्नु उचित होइन । यसको सट्टामा सरकारले चाकडीचाप्लुसीको प्रवृत्तिलाई प्रश्रय दिएको प्रस्टै देखिन्छ, जुन विडम्बनापूर्ण छ । यसमा राजनीतिक नेतृत्व मात्र होइन, सधैं कार्यसम्पादन मूल्यांकनको रटान सुनाउने तर व्यवहारमा भने यो हदको राजनीतिक पक्षपोषण गराउन लागिरहने परराष्ट्र मन्त्रालयभित्रकै प्रशासनिक संयन्त्र पनि जिम्मेवार छ । पद्धति बसाल्ने कुरामा कहीँकतैबाट हस्तक्षेप हुनासाथ त्यसको प्रतिवाद जनाउन परराष्ट्रमन्त्री र सचिव स्वयं अग्रसर हुनुपर्नेमा माथिल्लो तहबाट जति गलत अभ्यास भइरहे पनि तैं चुप मै चुप बस्ने संस्कारले यस्तो प्रवृत्तिलाई थप मलजल गरिरहेको बुझ्न सकिन्छ । कोभिड संक्रमणको संकटमा विदेशस्थित नेपाली कूटनीतिक नियोगहरूबाट सहयोग र समन्वयको अपेक्षा गर्दै परराष्ट्रले पत्राचार गरिरहेको यो बेला नयाँ राजदूत नियुक्तिमा भएको सिफारिसको प्रक्रिया र छनोटले हाम्रो प्रशासनयन्त्रमा जकडिएर बसेको गलत अभ्यास लाई पुनः उजागर गरेको छ । आफूमा कूटनीतिक अभ्यास र संस्कार हुर्काउनै नसकिरहेका राजनीतिक राजदूत हरूले बाहिरी विश्वबाट भनेजति सहयोगसमन्वय जुटाउन नसकिरहेको यथार्थलाई यहाँ पूरापूर बेवास्ता गरिएको छ । पार्टी संगठनमा रहेको एउटा अमुक पात्रलाई निकटता र भनसुनकै भरमा राजदूत बनाएर फेरि पनि पठाइँदै गरेको अवस्थामा आर्थिक कूटनीतिको अर्थ र अन्तर्य के रहन्छ ? अरू द्विपक्षीय वा बहुपक्षीय सम्बन्धका आयाम विस्तारमा एउटा कोरा कार्यकर्ताले कस्तो कूटनीतिक सम्पर्क स्थापित गर्न सक्ला ? यी पक्षमा सरकारले विचार पुर्याएको पाइँदैन । यसको मतलब, परराष्ट्र सेवाबाहिरको राजनीतिक नियुक्तिको औचित्य र अपरिहार्यता नरहेको भनिएको होइन, त्यसो भन्न पनि मिल्दैन । तर, कूटनीतिक मुकामहरूमा पठाइने भागबन्डा र निगाहको यो तहको सिफारिसबाट कूटनीतिक ओज र उपलब्धिको खासै आस रहन्न, यति भने निश्चित छ । पछिल्लो राजदूत नियुक्तिमा सिफारिसको नामहरू हेर्दा परराष्ट्र मन्त्रालय यसबेला कुनै निश्चित पद्धतिबमोजिमभन्दा पनि लहडले मात्रै काम गर्न थालेको प्रस्टै देखिन्छ । कूटनीतिजस्तो संवेदनशील र गम्भीर मामिलामा यस्तो लहडको कति दूरगामी असर पर्छ भन्ने जिम्मेवारहरूलाई जानकारी नै छ, त्यसको समयोचित हेक्का पनि राख्नुपर्छ ।राजदूत भन्ने पद स्वयंको एउटा औकात हुन्छ, र यो हाम्रो राष्ट्रिय हितको जगेर्नासित मात्र होइन, प्रत्यक्षपरोक्ष रूपमा आतिथेय मुलुकको मानसम्मानसित पनि जोडिएको हुन्छ । भनिरहनु परोइन, हामीले राजदूत पठाउने सबैजसो मुलुक विश्व कूटनीतिक मञ्चमा हामीभन्दा अघि नै छन् । कुनै देशमा हामीले कुन तहको, कुन क्षमताको अर्थात् केकस्तो योग्यता भएको व्यक्तिलाई आवासीय दूत बनाएर पठाउँछौं भन्ने कुराले उक्त राष्ट्रसित हामी केकस्तो कूटनीतिक तथा मित्रसम्बन्ध राख्न चाहन्छौं भन्ने सन्देश पनि बोकेको हुन्छ । हामीले त्यो देशलाई कुन मूल्यका साथ हेरिरहेका छौं भन्ने पनि यसबाट छर्लङ्ग हुन्छ । त्यसैले, कुनै पनि देशमा हामीले कूटनीतिप्रति बिलकुल बेसरोकार व्यक्तिहरूलाई राजदूत बनाएर पठाउने भूल घरीघरी दोहोर्याइरहनु हुँदैन । त्यसो गर्दा मित्रराष्ट्रको सम्मान त हुँदैनहुँदैन, हाम्रै राष्ट्रिय स्वार्थको पनि प्रवर्द्धन हुन सक्दैन, जिम्मेवार तहमा भएकाले यति अक्कल पुर्याइदिने हो भने हाम्रो कूटनीति सधैं दुरवस्थामा रहिरहनु नै पर्दैन ।"
शपथको अपहेलना,"तेस्रो पटक प्रधानमन्त्रीको शपथ लिँदै गर्दा केपी शर्मा ओली दम्भ र घमन्डले चूर देखिन्थे । नैतिकता र इमानलाई तिलाञ्जलि दिँदै आफैंले विघटन गरेको प्रतिनिधिसभामा विश्वासको मत नपाए पनि उनी फेरि देशको प्रधानमन्त्री बनेका छन् । प्रधानमन्त्रीजस्तो गरिमामय पदमा आसीन व्यक्तिले शपथमा त्यो पर्दैन भन्दै इन्कार गर्नुले कुन चरित्र र अनुशासनको प्रतिनिधित्व गर्छ ? संविधानभन्दा माथि कोही छैन, संविधानतः शपथको अपहेलना वा अस्वीकार गर्ने व्यक्ति नैतिक, चारित्रिक र व्यावहारिक रूपमा देशको प्रधानमन्त्रीका लागि योग्य रहलान् त ?चितवनको ठोरी वास्तविक राम जन्मभूमि हो भन्दै रामसीताको मूर्ति प्रतिष्ठापनका लागि बालुवाटारमा बसेर प्राणप्रतिष्ठा गर्ने र राजनीतिक संकट गहिरिँदै जाँदा पशुपतिनाथ पुगेका ओली प्रधानमन्त्रीको शपथ लिँदा ईश्वरको नाम लिन किन चाहँदैनन् ? यो झुट र दम्भको राजनीति कहिलेसम्म ? शपथ लिँदै गर्दा उनले प्रदर्शन गरेको मर्यादाविहीन आचरणले राष्ट्रपति संस्थाको गरिमा घटाएको छ । शपथग्रहण कार्यक्रममा प्रधानमन्त्रीले राष्ट्रपतिलाई दिएको आदेश र उनले प्रस्तुत गरेको चरित्रले नेपालीको शिर निहुरिएको छ । उनीहरूबीचको मित्रता र सौहार्द अलग होला । तर, सार्वजनिक समारोहमा राष्ट्रप्रमुखको भूमिकामाथि प्रश्न उब्जने गरी प्रधानमन्त्रीले दर्साएको व्यवहार अनुशासनहीनताको पराकाष्ठा हो । प्रधानमन्त्रीले प्रतिनिधिसभा विघटनको सिफारिस गरे, त्यो असंवैधानिक थियो । सर्वोच्चले संसद्लाई ब्युँताइदियो । तैपनि नैतिकतालाई गोजीमा हालेर उनले राजीनामा दिएनन् । प्रतिनिधिसभाले तिमी प्रधानमन्त्रीका लागि योग्य रहेनौ भन्दा पनि फेरि प्रधानमन्त्री बन्छु भन्ने आकांक्षा राख्नुलाई जनताले के भन्ने ? उत्तम पुडासैनी, जोरपाटी, काठमाडौं"
बचाउन सकिनेहरूको मृत्युको जिम्मेवार को ?,"साह्रै दुःखलाग्दो कुरा के छ भने, नेपालमा हालसम्म कोभिडबाट भएका धेरैजसो मृत्यु बचाउन सकिने प्रकृतिका छन् । पछिल्ला धेरै मृत्यु त चारैतिर गुहार्दासमेत अक्सिजन नपाएर, आईसीयूमा बेड र भेन्टिलेटर नपाएर अनि एम्बुलेन्समा घुम्दाघुम्दै ओर्लिने अस्पताल नपाएर भएका छन् । सिकिस्त भएर अस्पताल पुग्दासमेत कोरोना टेस्ट गर्ने लामो लाइन लाग्दालाग्दै मान्छे ढलेका घटना कति पनि सामान्य होइनन् । आईसीयूमा भएका बिरामीलाई समेत अक्सिजनको व्यवस्था आफैं गर भन्ने स्थिति कति दयनीय होला ! यी त सहर र सामाजिक सञ्जालको पहुँचका कुरा भए, देशको अधिकांश भागमा डाक्टर छैनन्, अस्पताल र अक्सिजन छैनन् । तिनका कथा लेख्नेहरू पनि छैनन् । सरकारले व्यापक परीक्षणउपचार, महिनौंदेखि पूर्वाधार र क्षमता वृद्धि अनि सम्पूर्ण साधनस्रोत प्रयोग गर्दागर्दै केही नलागेर भएका मृत्यु पनि होइनन्, यी । भारतमा अक्सिजन अभावको खबर आउँदै गर्दा हामी पत्रकार सम्मेलन गरेर पर्याप्त स्टक रहेको दाबी गर्न व्यस्त रह्यौं । यस्तो गहन जनस्वास्थ्य संकटमा सरकारले हात उठाउनु हाम्रो पुस्ताका लागि नै लज्जाको विषय हो । यति बेला कुनै पनि अस्पताल पुग्नुभो र आधा घण्टा बिताउनुभो भने या नजिकको आफन्तलाई अस्पताल लैजानैपर्ने अवस्था आयो भने स्थिति कति भयावह छ, भन्ने थाहा हुन्छ । संरचना पूरै ध्वस्त छ । यद्यपि सरकारी भाषण र कागजमा अस्पताल पनि छन्, बेड पनि छ र अक्सिजनदेखि भेन्टिलेटरसम्मको पर्याप्त व्यवस्था छ । स्थिति नियन्त्रणभित्रै छ । कुनै पनि राजनीतिक दलले बचाउन सकिने मान्छे मरेको घटनालाई इस्यु बनाएका छैनन् । यो महामारी नियन्त्रण गर्ने मास्टर प्लान देखाएका छैनन् । अस्पतालको दैलोमा पुगेर पनि उपचार नपाई बोरामा पोको पारेर ट्याक्टरमा शव घर लैजानुपर्ने अवस्थाप्रति दुःख व्यक्त गरेका छैनन् । माफी मागेका छैनन् । राजनीति यतिसम्म दुर्गन्धित नबन्नुपर्ने हो । हो, यति बेला मृत्युको ताण्डव पक्कै पनि नेपालमा मात्र होइन, विश्वभरि फैलिएको छ तर उपचारको मुखै देख्न नपाई भएको मृत्यु र हप्तौंसम्मको उपचारपछि केही नलागेर हुने मृत्यु एउटै होइन । भाइरसको यतिबेला सबैभन्दा ठूलो र सस्तो उपचार अक्सिजनसपोर्ट नै हो । शरीरले रोगी फोक्सो बोकेर भाइरसलाई परास्त नगरुन्जेल शरीरमा अक्सिजन कमी हुन नदिने हो भने धेरैलाई बचाउन सकिन्छ । अक्सिजनले बचाउन सकिने केही ज्यान न हो, तर हामीलाई चाहिएको कुर्सी हो । कुर्सीको युद्धमा अक्सिजनको के महत्त्व ! नारायण गाउँले, बेलायतमहामारी तीव्र रूपमा फैलिरहेको छ । सडकमा शववाहन र एम्बुलेन्सको साइरनबाहेक केही सुनिँदैन । बिरामीले अस्पतालको गेटमै जीवन गुमाइरहेका छन् । अक्सिजनको अभावमा बच्न सक्ने बिरामीको मृत्यु भइरहँदा, त्यसको जिम्मेवारी कसले लिने हो ? अस्पतालहरूका आआफ्नै अनगिन्ती समस्या होलान्, त्यसो भन्दैमा बिरामीलाई नै अक्सिजन सिलिन्डर लिएर आउनू भन्न कसरी मिल्छ ? चर्कंदै गएको अक्सिजनको अभाव कम गर्न प्रशासनले काठमाडौंका ससाना उद्योगहरूबाट सिलिन्डर आफ्नो नियन्त्रणमा लिएका थिए । त्यसको प्रभाव कहीँ कतै देखिएन, कहाँ गए ती सिलिन्डर ? अहिले कुनै अस्पतालले अक्सिजन छ भन्दैनन् । बिरामी लिन पनि मान्दैनन् । आधिकारिक रूपमै उपचार गर्न नसक्ने सूचना जारी गर्न थालेका छन् । स्वास्थ्यमन्त्रीले नै हाम्रो स्वास्थ्य प्रणालीले महामारी नियन्त्रण गर्न सक्दैन भनिरहेका छन् । तर, कुनै नेतालाई पनि देशका बारेमा सोच्ने फुर्सद छैन । यसको नियन्त्रणको योजना बनाउन सरकार निकै पछाडि परिसक्यो । स्वास्थ्य विज्ञहरूले नै हरेस खाइसके । यस्तो कठिन परिस्थतिमा जनताको रक्षा गर्न को अघि बढ्ने । त्यसैले स्वास्थ्य संकटकालको घोषणा गरी विदेशी निकाय र देशहरूलाई गुहार्नुबाहेक विकल्प देखिँदैन । आफैंले गर्न नसकेपछि विदेशीको भर पर्न हिचकिचाउनु हुँदैन । तत्काल विभिन्न देशसँग अक्सिजन र भ्याक्सिनका लागि सहयोग गरिदिन अह्वान गर्नुपर्छ र यस्ता सामग्री ल्याउन सहज वातावरण बनाउन सरकारले योजना बनाउनुपर्छ । अन्यथा यो मुलुकले ठूलो क्षति बेहोर्नुपर्ने निश्चित भइसकेको छ । नागरिकको अकाल मृत्यु नहोस् भन्नका लागि देशका सबै राजनीतिक दल, संघसंस्था तथा नागरिक समाज एकताबद्ध हुनुपर्छ । अहिलेका लागि राजनीतिक द्वन्द्वले विश्राम पाउनैपर्छ । र, सबैको ध्यान महामारीमा केन्द्रित हुनु अपरिहार्य छ । रामकृष्ण बराल, जोरपाटी५, काठमाडौंअहिले अक्सिजनको चरम अभावको बेला उद्योगीव्यवसायीहरूले आफूसँग उपलब्ध अक्सिजन सिलिन्डर सम्बन्धित निकायहरूलाई हस्तान्तरण गरिरहेकै छन् । यति बेला मन्त्री, सांसद तथा उच्चपदस्थ कर्मचारी एवं सरकारी निकायहरूमा भएका सिलिन्डरहरू तत्कालै अस्पताल र स्वास्थ्य केन्द्रहरूलाई दिनुपर्छ । बजारमा अक्सिजनको हाहाकार भइरहेको समाचार आउन थालेपछि पहुँचवाला व्यक्तिहरूले घरघरमा अक्सिजन सिलिन्डरको चाङ लगाइरहेका छन् । खाना पकाउने ग्यासजस्तो ठानी अक्सिजन सिलिन्डर घरमा थुपारेर कामै छैन । जति सक्दो यसलाई बाहिर ल्याउनैपर्छ ताकि धेरैको जीवन रक्षा गर्न सकियोस् । सुशील शर्मा, काठमाडौं"
दोहोरिरहने राजनीतिक प्रकोप,"चरम विरोधमा उत्रिएको देखिने प्रचण्डहरूले सरकारलाई दिएको समर्थन फिर्तासम्म लिने ल्याकत मरिकाटे नदेखाइरहेको उदेकलाग्दो माहोलमा प्रधानमन्त्री खड्गप्रसाद ओलीले विश्वासको मत लिने निर्णय गरे । विश्वासको मत प्राप्त भए पनि नभए पनि आफ्नो योजनालाई फाइदा पुग्ने प्रस्ट परिवेश नदेखी त्यस अवस्थामा कसैले पनि आफैं विश्वासको मत माग्दैन भन्ने सहजै बुझिने कुरा हो । माधवझलनाथहरूले कतिसम्म गर्ने हैसियत राख्छन् भन्ने बुझेको र महन्थराजेन्द्रहरूसँगको सेटिङ तयार भएको स्थितिमा विश्वासको मत प्राप्त नहुनु पनि ओलीले चाहेकै परिणाम थियो । विश्वासको मतमा ओली पराजित भएपछि नेकपा (माओवादी केन्द्र) का धेरैजसो चिनिएका कार्यकर्तामा ससानो क्रान्ति नै फत्ते भएझैं उत्साह देखा पर्यो । त्यसै गरी न्यायको पक्षमा लेख्नेबोल्ने बौद्धिकहरूको ठूलै झुन्डले पनि सन्तोषको गहिरो सास लिएको भान भयो । नयाँ सरकारका निम्ति कांग्रेस, माओवादी केन्द्र र बाबुरामउपेन्द्रहरूको गठबन्धनको प्रयास सुरु भएपछि त्यो हर्ष झन् बढ्दै गयो । माधवझलनाथहरूलाई कतिपयले त यतिसम्म भन्न भ्याए, जेठ २ होस् वा नहोस् मतलब छैन तर ओली हटाइनुपर्छ । अन्ततः माधवझलनाथ समूहले आफ्नो असली चरित्र देखायो, महन्थराजेन्द्र समूहसँग बनाइएको सेटिङ सबै लज्जा भत्काएर खरो उत्रियो अनि बन्यो फेरि ओली नेतृत्वको सरकार । कहाँबाट कस्तो सेटिङ कुन उद्देश्यले भइरहेछ भन्ने विषयलाई आफ्नो परम्परागत अनुभवमा पर्गेलेको नेपाली कांग्रेस सुरुदेखि ओलीका कदमहरूविरुद्ध न तीव्र विरोधमा गएको थियो, न त सरकार बन्न नसक्दा नै निराश देखियो । तर ओलीको बरखास्तगीलाई भयानक उपलब्धि देख्नेहरूबीच भने आज एक प्रकारको गहिरो विषादको मनोदशा देखा परेको छ । संसद्वादी राजनीतिमार्फत नै आफ्नो जीवन देख्नेहरूको खिन्नता त स्वाभाविक छ तर त्यो खेलमा आम श्रमजीवी जनता, देशभक्तहरू र न्यायका पक्षपाती बौद्धिकहरूमा पनि त्यस्तो मनोदशा देखा पर्नु सही हुन सक्छ ? यस विषयमा भने छलफल आवश्यक भएको छ । आज ओली जसरी संसदीय राजनीतिमा पुनः हावी भएका छन्, यस विषयलाई नेपालको दलाल पुँजीवादी संसदीय व्यवस्थाको चरित्र, विश्व साम्राज्यवाद विशेषतः भारतीय शासक वर्गले नेपालमा गर्दै आएको सूक्ष्म व्यवस्थापन र उसले संसद्वादी राजनीतिज्ञका दिमागमा भरेको दासत्वपूर्ण वैचारिकीबाट अलग पारेर हेर्नु सही हुन सक्दैन । त्यसै गरी आजका संसद्वादी राजनीतिज्ञहरूको इतिहास र तिनका कार्यदिशामा रहेको गम्भीर वैचारिक समस्याबाट पृथक् गरेर पनि यसलाई बुझ्न सकिँदैन ।संघीय निर्वाचनपछि प्रधानमन्त्री हुनेबित्तिकै आफ्नो पार्टी कम्युनिस्ट र वामपन्थी दुवै नहुने घोषणा गरेका प्रधानमन्त्री ओलीका आजसम्मका गतिविधिले प्रस्ट गरेका तीनवटा कुरा छन् । एक, उनी कम्युनिस्टकै नाममा वास्तविक कम्युनिस्ट र कम्युनिस्टको रहलपहल बाँकी रहेका सबै चीज निमिट्यान्न पार्न चाहन्छन् । नेकपामाथि प्रतिबन्ध लगाएर भटाभट कार्यकर्ता मार्न तम्सिनु, सांस्कृतिक रूपमा कम्युनिस्टबाट कल्पनै गर्न नसकिने गतिविधि बढाउँदा आनन्दित हुनु र रहलपहल कम्युनिस्टको कुरा गर्ने प्रचण्डहरूलाई निमिट्यान्न पार्न कस्सिनु यसका ठोस प्रमाण हुन् । दुई, उनी आजको विश्व साम्राज्यवादको योजनामुताबिकको विनाशकारी ढाँचामा समृद्धि को दलदलमा देशलाई धकेल्न प्रतिबद्ध छन् । एमसीसीप्रतिको अतिशय मोह त्यसको अकाट्य संकेत हो । तीन, संघीयता, समावेशिता लगायतका केही सुधारलाई क्रमशः सिद्ध्याउन, पहाडिया हिन्दु उच्चजातीय अहंकारवादी वैचारिकीलाई पुनर्जीवन दिन चाहन्छन् । समावेशिता उनको सबैभन्दा बढी चिडचिडाहटको विषय हो भन्ने त जगजाहेर नै छ । हिन्दु उच्चजातीय अहंकारवादी वैचारिकीप्रतिको उनको प्राथमिकता बुझ्न ठोरीको राम र पशुपतिको झल्लर काफी छ । ओली प्रवृत्तिको यस्तो समस्याको जननी भने बहुदलीय जनवाद हो । खास झुन्डको स्वार्थमय प्रचारले महान् बनाइएका मदन भण्डारीसँग बहुदलीय जनवाद जोडिएकाले बहुदलीय जनवादलाई कम्युनिस्ट सिद्धान्त त्यत्तिकै भावनात्मक रूपमा मानिरहने जमात ठूलै छ, त्यसमाथि प्रचण्डहरूले निर्लज्जतापूर्वक मस्का मारिदिँदा बहुदलीय जनवाद दिव्यज्ञान भएको भान हुने नै भयो । तर ओली प्रवृत्ति जन्मनुको वास्तविक कारण अध्ययन गर्न चाहनेले बहुदलीय जनवादभित्रको विषाक्त गुदी अध्ययन नगरी धरै छैन ।विसं २००७ पछि लेखिएका इतिहासका पुस्तकहरूमा जंगबहादुर राणाले मच्चाएको कोतपर्वका सन्दर्भमा उनका आलोचनाहरू पाइन्छन् तर जंगबहादुर घृणा गर्नलायक पात्रका रूपमा वर्णित छैनन् । जंगबहादुरले ऐतिहासिक रूपमा घृणालायक तीनवटा काम गरेका थिए । पहिलो, जस्तोसुकै अनैतिक वा अपराधको बाटोबाट भए पनि सत्ताधारी हुने । दोस्रो, विदेशी शक्तिको गुलामी गरेर देशमा शासन टिकाउने । र तीन, जात व्यवस्थालाई कानुनी रूपमै लागू गरेर हिन्दु उच्चजातीय अहंकारलाई वैधता दिने । इतिहासका पुस्तकहरूमा जंगबहादुरप्रति घृणाको भाष्य निर्माण नहुनु भनेको ती अपराधहरूलाई सामान्य ठान्नु थियो । यसको ऐतिहासिक मनोवैज्ञानिक निरन्तरता आजसम्म प्रस्टै देखिन्छ । अपवादबाहेक नेपालका सत्ताधारी व्यक्तिहरूले जंगबहादुरका ती तीन विशेषतालाई आफ्नो समयमा पनि एउटा महत्त्वपूर्ण आवश्यक कदमका रूपमा ग्रहण र क्रियान्वयन गर्दै आएका छन् । यस विषयमा प्राज्ञिक अध्ययनको एउटा पाटो बाँकी भए पनि ओली प्रवृत्तिले जंगबहादुरबाट सुरु भएको शासनको तरिकालाई निरन्तरता दिएको ठम्याउन खासै कठिनाइ छैन । त्यसैले त्यस प्रवृत्तिले बुझेको छ आफ्नो दिशाहीन शासनलाई जबरजस्ती जारी राख्न विदेशी प्रभुको वफादार बन्नुपर्छ, त्यो वफादारी निर्वाह गर्दा जनतालाई उल्लु बनाउन राष्ट्रवादको कला जोड्नुपर्छ । जंगबहादुरले सुरु गरेको यो प्रवृत्ति संसद्वादी उच्च आकांक्षी हरेक नेताको एउटा मनोवैज्ञानिक रोग बन्दै आइरहेको छ ।यस प्रकारको ओली प्रवृत्तिका विरुद्ध उभिने र चिप्लिनेहरूचाहिँ कस्ता हुन् भन्ने विषयमा थोरै घोत्लिनेबित्तिकै आजको संसदीय छिनाझपटीको यथार्थ छर्लंग हुन्छ । बीपी कोइरालालाई अलग गर्ने हो भने नेपाली कांग्रेस पार्टीसँग कहिले पनि राष्ट्रिय स्वाधीनताको गतिलो मुखर मुद्दा नै छैन । त्यस पार्टीले कहिले पनि असमान सन्धिहरूलाई असमान ठानेन । त्यस पार्टीका नेताले प्रायः भारतीय सत्ताधारीहरूको निगाह नै अपेक्षा गरिरहे । कांग्रेसका समर्थकलाई यो तुच्छ आरोप पनि लाग्न सक्छ तर एउटै उदाहरण त इतिहासमा पढ्न पाओस् कसैले जसमा भारतीय दादागिरीका विरुद्ध यो पार्टी दृढतापूर्वक बोलेको होस् । कांग्रेसका वर्तमान प्रमुखको के कुरा गर्नु, विसं २०४८ मा गृहमन्त्री हुँदा काठमाडौंको महाबौद्धको झ्यालैमा गोली हानिएका सात वर्षीय अनिश शाक्यको मृत्यु जमलको नाचघर जलाउन खोज्दा भएको भन्ने बयान दिन्थे । ज्ञानेन्द्र शाहकहाँ बिन्तीपत्र हालेर प्रधानमन्त्री यिनै बनेका हुन्, माओवादी विद्रोहीको टाउकाको मूल्य तोक्ने पनि यिनै हुन् । आज संसदीय खेलमा मात खाएका प्रचण्डहरूचाहिँ आफ्नो इतिहास र प्रतिबद्धताबाट स्खलित भएपछि अस्तित्वरक्षाका दौडाहाहरू हुन् । उनीहरू त्यस्ता टाट पल्टेका उद्यमीजस्ता भएका छन् जसलाई उनीहरूका पुराना खानदानी रवाफका कारण लगानीकर्ताले विश्वास गर्दैनन् । एमसीसी ल्याउन पहल गर्दा, माथिल्लो कर्णालीमा भएको राष्ट्रघातलाई माथि उक्लिने भर्याङ बनाउँदा अनि दस हजार सरकारी जागिरमा समावेशितालाई भताभुंग पारुन्जेल चुपचाप बस्दा पनि देशीविदेशी राजनीतिक दादाहरूले विश्वास गरेका छैनन् । कमलराज रेग्मीहरू पञ्चायतमा प्रवेश गरेर जति काम गरे पनि संस्थापक पञ्चहरूले उनीहरूलाई खाँटी पञ्च मान्दैनथे भनेजस्तै दुःखमा प्रचण्डहरू तड्पिरहेको अवस्था हो यो । हुन त यसबीच नारायणकाजी प्रभृतिले माधवझलनाथसहितको सच्चा कम्युनिस्ट पार्टी बनाउने सपना देखेका पनि थिए तर महाकाली सन्धिलाई ठीक भन्ने, ज्ञानेन्द्रको पाउमा पैसा राख्न हिचकिचाहट नगर्ने अनि अदालतको फैसलासँगै ओलीको पार्टीमा लम्पसार पर्न आतुर हुनेहरूबाट सच्चा कम्युनिस्ट पार्टी त के, ओली प्रवृत्तिसँगको निर्णायक संघर्षसमेत सम्भव छैन भन्ने कुरा व्यवहारसिद्ध भयो । अर्का चरित्र हुन् बाबुराम भट्टराई । उनले के भूमिका खेले ? सुन्दा पनि अचम्म लाग्छ । ओली जसरी मध्यावधि चुनावमा असमय लगेर देशमाथि आर्थिक बोझ लाद्न चाहन्छन्, उनले पनि एक वर्षमा चुनाव गरौं भनेर त्यसैमा लोली पो मिलाए । एउटै पार्टीका सांसदहरू जता फर्के पनि हुने निर्णयमा साक्षी बसे र अन्तमा ओली चतुर भएको निष्कर्ष निकाले । ओलीको सफलतामा चतुर्याइँ प्रमुख कुरा हो कि वैदेशिक सूक्ष्म व्यवस्थापन ? यो समग्र प्रकरणमा बाबुराम भट्टराईको न कुनै बौद्धिक हैसियत देखा पर्यो न त पार्टीमा निर्णायक भूमिका । उनको दिशाहीन राजनीतिक यात्राको परिणाम योभन्दा बढी सम्भवतः हुन पनि सक्दैनथ्यो । मधेसवादीका रूपमा स्थापित उपेन्द्र यादव तिनै पात्र हुन् जो ओलीले अपमानित गरेर ननिकाल्दासम्म उनकै मन्त्रिमण्डलमा लाचार छायाजस्तै देखिएका थिए । २०६३ चैत ७ गते रौतहटमा अट्ठाइस जना युवाको बीभत्स नरसंहारको एउटा तार्किक निष्कर्ष ननिस्किएसम्म लोकतान्त्रिक ऐनामा उनको चरित्र पनि साफसुथरा देखिन सम्भव छैन । राजेन्द्र महतोहरूको राजनीति त नैतिक धरातलसहित उभिएको कहिल्यै महसुस भएकै होइन । नेपालको मधेसविरोधी सत्ताधारी राजनीतिका खिलाफमा जसोतसो आजका मधेसवादी राजनीतिज्ञले विद्रोहको नेतृत्व गरे, यस मुद्दालाई राजनीतिको केन्द्रीय मुद्दा बनाउन मुख्य भूमिका खेले । यो कामको जस उनीहरूलाई जान्छ नै, तर देशभक्त चरित्र अनि पुँजीवादी संसदीय राजनीतिको सीमाभित्रै पनि सिद्धान्तनिष्ठ र नैतिक बलसहितको प्रवृत्ति भने उनीहरूले निर्माण गर्न सकेका छैनन् ।यस प्रकारको समग्रतालाई केलाएर मूल्यांकन गर्ने हो भने राष्ट्रियता, लोकतन्त्र र जनजीविकाका सवालहरूमा संसद्वादी फरकफरक पार्टीका नेताहरूको आधारभूत प्रवृत्ति मोटामोटी एउटै देखा पर्छ । यस्तो उनीहरूका नियतले भन्दा पनि व्यवस्था र उनीहरूले बोकेका विचार एवं दिशाको सीमाले हुन पुगेको हो । ओली छुच्चो स्वभावमा व्यक्त हुन्छन्, नकचरो स्तरमा झुट बोल्छन् र बौद्धिक गुन्डागर्दी गर्छन्, त्यसैले उनको रवाफले न्यायप्रेमीहरूमा तिक्तताको मात्रा ह्वात्तै बढाउँछ तर यो त उनको स्वभाव र शैलीको पक्ष मात्र हो । उनको सट्टामा संसदीय चालु अर्को नेता आउँदा स्वभाव र शैली फरक हुने हो, आधारभूत रूपमा देश र जनताका काम त हुने उस्तै हुन् किनकि आधारभूत वैचारिकी उनीहरू सबैको उस्तै नै छ । त्यसैले ओली हट्छन् कि हट्दैनन् भन्ने विषय आम श्रमजीवी जनता र न्यायप्रेमीका निम्ति उत्साह वा विषादको विषय होइन । सानो होस् वा ठूलो, खराब चीजलाई विस्थापित गर्न संघर्ष गर्नुपर्छ भन्नुको अर्थ व्यक्ति फेरेर समस्या समाधान हुन्छ भन्ने वैचारिकी स्थापित गर्नु कदापि होइन । पञ्चायत व्यवस्थाका पञ्चहरू पनि कोही उदार त कोही कठोर चरित्रका थिए । उनीहरू पनि एकआपसमा मारकाटसम्म गर्थे तर एउटा झुन्डको सट्टा अर्को पञ्चको झुन्डलाई स्थापित गरेर समस्याबाट मुक्ति त सम्भव थिएन । विषयलाई जतातिरबाट तन्काए पनि समस्या दलाल पुँजीवादी संसदीय व्यवस्थामै छ, संसद्वादी सुरुङभित्र अलमलाइराख्ने वैचारिकीमा छ, विश्व साम्राज्यवाद मूलतः भारतीय हस्तक्षेपमै छ । तसर्थ, तन्मयका साथ आम श्रमजीवी र न्यायप्रेमीहरूले एउटा दृढ देशभक्तिपूर्ण अडान भएको, आन्तरिक राष्ट्रियतालाई सुदृढ गर्ने र दलाल पुँजीवादसँग संघर्ष गर्दै समाजवादी उत्पादनमा हामफाल्ने नयाँ राजनीतिक आन्दोलन निर्माणमा कटिबद्ध भइरहनुको विकल्प छैन ।"
कोरोनाको दोस्रो लहरबाट अर्थतन्त्रको रक्षा,"कोरोनाको दोस्रो लहर तीव्र भएसँगै यसको असरबाट अर्थतन्त्रलाई कसरी बचाउने भन्ने प्रश्न पेचिलो बनेको छ । अहिलेको आर्थिक संकट अन्य बेलाको भन्दा के मानेमा फरक छ भने, यसको व्युत्पत्ति अर्थतन्त्रमा नभई जनस्वास्थ्यमा भएको होÙ त्यसैले समाधान पनि त्यहीँ खोज्नुपर्ने हुन्छ । यसका लागि पहिलो लहरलाई रोक्न चालिएको कदमको प्रभावकारिता, त्यसले अर्थतन्त्रमा पारेको असर र त्यसपछि विकसित परिदृश्यहरूको समीक्षाबाट धेरै कुरा सिक्न सकिन्छ ।गत वर्ष कोरोना संक्रमण रोक्न सुरुआतमै देशव्यापी कडा लकडाउन गरियो । मानिसको हिँडडुल रोक्न चालिएको त्यो कदमले संक्रमणको दर रोक्न केही सहयोग गरे पनि जनजीविका र अर्थतन्त्रमा गहिरो प्रभाव पारेकाले लामो समय निरन्तरता दिन सकिएन । तर हप्तौंसम्म आवतजावतमा बाधा हुँदा आर्थिक क्रियाकलापहरू ठप्प भएÙ कलकारखाना, कार्यालय, पसल, निर्माणस्थल, होटलरेस्टुरेन्ट, स्कुलक्याम्पस सबै बन्द भए । ती संस्थाले उत्पादन गर्ने वस्तु तथा सेवाको उत्पादन बन्द भयो । त्यहाँ काम गर्ने हजारौंलाखौं व्यक्तिको रोजगारी आंशिक वा पूर्ण रूपमा गुम्यो । सरकारी सेवालगायत अन्य औपचारिक क्षेत्रमा काम गर्नेबाहेकको आम्दानी पनि घट्यो । फलस्वरूप गत वर्ष आर्थिक वृद्धि नकारात्मक भयो अर्थात् अर्थतन्त्रको आकार अघिल्लो वर्षको भन्दा सानो भयो ।लकडाउनपश्चात् कोरोना केही मत्थर हुँदा अर्थतन्त्र लयमा फर्किएको भान हुन्थ्यो । आर्थिक क्रियाकलापहरू सुचारु हुन थालेका थिए । बैंकबाट प्रवाह हुने ऋण बढिरहेको थियो । आयात पनि बढ्न थालेको थियो । विप्रेषणको परिमाणमा पनि कमी आएको थिएन । मानिसहरू घुम्न जान बाहिर निस्किन थालेका थिए । स्कुलक्याम्पस खुलेका थिए । तर ती तथ्यांकले अर्थतन्त्रको असरलाई पूर्ण रूपमा चित्रण गरेका थिएनन् । कोभिड१९ ले अर्थतन्त्रमा पारेको प्रभावसम्बन्धी नेपाल राष्ट्र बैंकको सर्वेक्षण अनुसार, महामारीभन्दा अगाडिका तुलनामा गत मंसिरसम्म केवल ५४ प्रतिशत व्यवसाय मात्र पूर्ण सञ्चालनमा आएका छन् । बाँकी व्यवसाय आंशिक मात्र सञ्चालनमा छन् वा अझै बन्द नै छन् । सबैभन्दा प्रभावित क्षेत्र खानी तथा उत्खनन (३३ प्रतिशत), विद्युत्, ग्यास तथा पानी (३३ प्रतिशत), शिक्षा (२९ प्रतिशत) र होटल तथा रेस्टुरेन्ट (२३ प्रतिशत) सञ्चालन हुन सकेका थिएनन् । ती क्षेत्रमा काम गर्ने प्रत्येक चारमध्ये एक जना फेरि रोजगारीमा फर्कन सकेका थिएनन् । यसबाट विशेष गरी अनौपचारिक क्षेत्रमा कार्यरत धेरै मजदुरहरूको रोजगारी गुमेको अनुमान गर्न सकिन्छ । विभिन्न अध्ययनले जनसंख्याको ठूलो तप्का फेरि गरिबीको रेखामुनि धकेलिएको अनुमान गरेका छन् । यसरी शिथिल भएको अर्थतन्त्रमा दोस्रो लहरले थप दबाब पार्ने निश्चित छ । हुन त केन्द्रीय तथ्यांक विभागले यो वर्ष अर्थतन्त्रको आकार ४ प्रतिशतले बढ्ने प्रक्षेपण गरेको छ तर प्रक्षेपणको मुख्य अनुमान नै कोभिडले अर्थतन्त्रलाई थप असर गर्दैन भन्ने थियो । अहिले त दोस्रो लहर पनि आएको छ, जुन पहिलेभन्दा भयावह हुन सक्ने संक्रमणको दर र संक्रमितको संख्याले देखाइसकेको छ । पहिलाजस्तो देशव्यापी लकडाउन नभए पनि निषेधाज्ञा जारी गर्ने जिल्लाहरूको संख्या बढ्दै छ । यही दरमा संक्रमण बढिरहने हो भने अझ कडा प्रकृतिको देशव्यापी लकडाउन गर्नुपर्ने अवस्था पनि आउन सक्छ । यस्तो अवस्थामा अर्थतन्त्रमा त्यस्तो वृद्धिदर हासिल गर्न मुस्किल छ । त्यसैले अर्थतन्त्रमाथिको असरलाई कसरी कम गर्ने भन्ने प्रश्न टड्कारो रूपमा अघि आएको छ । अहिले सरकार, निजी क्षेत्र र सर्वसाधारण पहिलाको जस्तो लामो समय पूर्णकालीन लकडाउन गर्ने पक्षमा छैनन् । महामारीबाट अर्थतन्त्र र रोजगारी क्षेत्रलाई ध्वस्त हुन नदिन सरकार सचेत छ भन्ने धारणा प्रधानमन्त्रीबाट आएको छ । तर जनस्वास्थ्यको जोखिमले भयावह हुन सक्ने अवस्थालाई बेवास्ता गरेर जनजीवनलाई सामान्य अवस्थाको जस्तो तुरुन्तै खुला छोड्न सकिने अवस्था पनि छैन । यसरी खुला छोड्दा संक्रमण अझ ठूलो जनसंख्यामाझ फैलिएर मृत्यु बढ्छ जसको असर कालान्तरमा अर्थतन्त्रलाई नै पर्छ । यस्तोमा अर्थतन्त्रमाथिको असरलाई कम गर्न तीन काम समानान्तर रूपमा गर्न सकिन्छ । पहिलो, अझ कडा लकडाउन गरेर उक्त समयमा स्वास्थ्य क्षमता वृद्धिका लागि उपयोग गर्न सकिन्छ । लकडाउनले कोरोना कम गर्ने होइन, न त यसले रोगको निराकरण गर्छ । यसको उद्देश्य संक्रमणको तीव्रता घटाउनु हो र नीतिनिर्मातालाई स्वास्थ्य सेवामाथि धान्नै नसक्ने दबाब पर्नुभन्दा अगाडि नै आवश्यक आपत्कालीन तयारी गर्न र क्षमता विस्तार गर्न केही समय थपिदिनु मात्र हो । त्यसैले विवाहदेखि खेलकुदसम्मका क्रियाकलाप रोकेर संक्रमणको वृद्धिदर घटाउन आवश्यक देखिन्छ । यसमा संघीय सरकारले प्रदेश र स्थानीय सरकारहरूको साथ लिई काम गर्न सक्नुपर्छ । पहिलो लहरमा हामीले सिकेको ज्ञान के हो भने, कोरोनाको लडाइँमा केही प्रभावकारी काम गर्न स्थानीय सरकारहरू सक्षम छन् । जस्तो क्वारेन्टिन व्यवस्थापन, कन्ट्याक्ट ट्रेसिङ आदि । त्यस्तै, प्रदेश सरकारहरू बाहिरबाट आउने नेपालीको चेकजाँच र होल्डिङ केन्द्रको स्थापना, स्वास्थ्यकर्मीको व्यवस्थापन र स्थानीय बजारमा पाउने सामान्य प्रकृतिका औषधि र उपकरण खरिद र वितरण राम्रोसँग गर्न सक्छन् । संघीय सरकारले सूचना प्रवाह, भिजिलान्स र अनुगमन, खोपको खरिद तथा व्यवस्थापन, आवश्यक सहयोग र स्रोतको संकलनमा ध्यान दिन सक्छ । यसरी मिलेर काम गरेमा प्रभावकारी नतिजा आउने देखिन्छ । तर हाल स्थानीय तहमा पहिलाको जस्तो तत्परता देखिएको छैन । पहिला स्थानीय तहले अरू कार्यक्रम र योजनालाई थाती राखेर कोरोनामा स्रोत लगाएका थिए । संघीय सरकारबाट सहयोग कम पाएको गुनासो तिनको थियो । यस पटक तिनलाई स्रोत वितरणमा कन्जुस्याइँ नगरी आर्थिक जवाफदेही भने खोज्ने प्रणाली बनाउन जरुरी छ ।दोस्रो, लकडाउनले दिनानुदिन काममा ल्याएको अवरोधलाई घटाउन सुरक्षित रूपमा गर्न सकिने क्रियाकलापहरूलाई प्रोत्साहित गर्ने । अहिले कोभिड महामारीमा अनुसरण गर्नुपर्ने स्वास्थ्य प्रोटोकलका बारेमा धेरै मानिस जानकार छन्, भलै लागू गराउन केही मिहिनेत गर्नुपर्ने देखिन्छ । त्यसै गरी व्यापारिकव्यावसायिक संस्थाहरूले कोरोनासँग गर्ने व्यवहार र संयन्त्र विकसित गरेका छन् । जस्तो त्रिभुवन विश्वविद्यालयले केही दिनको सूचनामै अनलाइन कक्षा सञ्चालन गर्न सफल भएको छ । यस्तो व्यवहारलाई अझ प्रोत्साहित गर्न जरुरी छ । अनलाइन व्यापारलाई सहयोग र ठूला निर्माण आयोजना तथा कलकारखानमा स्वास्थ्य प्रोटोकलसहित काम सुचारु राख्न जोड दिनुपर्छ । लकडाउनको समयमा मात्र नभई जनसंख्यालाई पूर्ण खोप लगाई कोरोना नियन्त्रणमा नआउन्जेलसम्मलाई यस्तो तरिका अपनाउनु उपयुक्त हुन्छ । तर सबै बन्दव्यापार अनलाइनबाट सुचारु गर्न सम्भव हुँदैन । विशेष गरी अनौपचारिक क्षेत्रमा व्यवसाय र रोजगारी भएकाहरूलाई यस्तो अभ्यास गर्न गाह्रो हुन्छ । पहिला कतिन्जेल लकडाउन चल्छ भन्ने थाहा नपाएर सरकारले केही समय राहत वितरण गरी बन्द गरेको थियो । अहिले लकडाउन लामो चलेमा फेरि केही समय राहत वितरण सुरु गर्नुपर्छ । यो सरकारको आगामी बजेटको एउटा एजेन्डा हुनुपर्छ । यसले सर्वसाधारणको आर्थिक अवस्थालाई थप खराब हुन दिँदैन जसबाट पछिको आर्थिक पुनरुत्थानलाई नै सहयोग पुग्छ । त्यसबाहेक तरलतासम्बन्धी सुविधाहरू (जस्तो पुनर्कर्जा वा व्यवसाय निरन्तरता कर्जा) लाई अविच्छिन्न राख्न जरुरी छ । निषेधाज्ञा र राहत भनेका अल्पकालीन कारबाही मात्र हुन् । त्यसैले कोरोनाबाट साँच्चिकै मुक्ति पाउन हामीले चाल्ने तेस्रो कदम भनेको बढीभन्दा बढी जनसंख्यालाई छिटो खोप लगाउनु नै हो । कोरोनाको पहिलो लहरभन्दा अहिले महत्त्वपूर्ण फरक भनेकै भाइरसविरुद्धको खोपको उपलब्धता हो । यसलाई विभिन्न तरिकाले ल्याएर सुरक्षित तवरले लगाउने प्रबन्ध गर्न सक्यौं भने त्यसको असर निकै सकारात्मक हुन्छ । तर यसका लागि खोपको अर्थशास्त्रलाई सही गर्नुपर्छ । अहिले सरकारले खोप आफैंले खरिद गरी निःशुल्क लगाउने पहल गरेको छ । जनस्वास्थ्यको समस्या भएकाले यो पहल एकदम ठीक छ । यसका लागि उपलब्धताअनुसार विभिन्न उमेर र समूहलाई प्राथमिकतामा राखेर सरकारले चरणबद्ध खोपको कार्यक्रम गर्दै छ । तर अहिले विश्वव्यापी रूपमा खोपको माग आपूर्तिभन्दा कैयौं गुणा बढी छ । यस्तोमा सरकारको पहलकदमीले मात्रै खोप आउन ढिलाइ हुने र पर्याप्त मात्रामा नआउने सम्भावना बढी छ । त्यसले सरकारले खोपको आयात र बिक्रीवितरण गर्न निजी क्षेत्रलाई दिनुपर्छ, अझ भनौं प्रोत्साहन गर्नुपर्छ । व्यवसायीले पक्कै पनि सरकारले जस्तो निःशुल्क त्यो काम गर्दैन तर त्यसले सबैलाई फाइदा नै पुर्याउँछ । जसले पैसा तिरेर खोप लगाउँछु र नियमित काममा फर्कन्छु भन्छ, उसले अरू कसैलाई हानि गर्दैन बरु फाइदा नै गर्छ । त्यसरी खोप लगाएको मान्छेले अरूलाई संक्रमित गर्दैन भने, सरकारमार्फत उसले पाउने खोप अर्को कसैले लगाउन पाउँछ । त्यसै गरी कुनै कारखानाले हामी सबै कर्मचारीलाई खोप दिन्छौं र व्यवसाय सुचारु गर्छौं भन्न किन नपाउने ? तर निजी क्षेत्रलाई खोप लगाउन दिँदा पनि सरकारले चाहिँ खरिद गरी निःशुल्क वितरण गर्न सुचारु राख्नुपर्छ । यस्तो दोहोरो खोप प्रणालीबाट धेरै जनसंख्यालाई छिटो खोप लगाउन सकिन्छ । तुरुन्त खोप लगाइएन भने दोस्रो लहर अन्तिम नहुन पनि सक्छ । त्यसैले अरू आर्थिक संकटको बेलाजस्तो योपटक अर्थतन्त्र बचाउने मुख्य साँचो अर्थ मन्त्रालयसँग नभएर स्वास्थ्य मन्त्रालयसँग छ । जति चाँडो हामी स्वास्थ्य समस्या हल गर्न ध्यान दिन्छौं, त्यति अर्थतन्त्रलाई फेरि सामान्य बाटामा ल्याउन सहज र छिटो हुन्छ । माथि भनिएका कार्यहरू सहज छैनन् । तर अहिलेको निष्क्रियताले गर्दा पछि झन् ठूलो मूल्य चुकाउनुपर्छ । अभूतपूर्व संकटले अभूतपूर्व पहलकदमी खोज्छ, नेतृत्व खोज्छ ।"
"खरायो कोरोना, कछुवा सरकार","कोरोना महामारीले विज्ञान र प्रविधिलाई समेत हार खुवाउँदै सिंगो मानव जातिलाई नै त्राहिमाम् बनाइरहेको छ । विज्ञानका आविष्कारहरू निरीह भएका छन् । संक्रमणको फैलावटको तीव्रता रोक्न भीमकाय प्रविधिहरू असफलप्रायः भइरहेका छन् । यो वैश्विक आतंकबाट हामी नेपाली पनि प्रताडित भइरहेका छौं । न आँखाले देख्न सकिन्छ, न बारले छेक्न सकिन्छ, न त औषधिउपचारले नै रोक्न सकिरहिएको छ !संसारभरका मानिस कोरोना भाइरसबाट त्रस्त छन् । करोडौं संक्रिमत भइसकेका छन् । तीमध्ये पनि विज्ञहरूको भनाइमा अहिले नेपाल उच्च जोखिममा छ । खास गरी दक्षिणपन्थी डेमागगहरूको शासन रहेका ट्रम्पकालीन अमेरिका, ब्राजिल र भारत हुँदै नेपालसम्म कोरोनाको फैलावट भयानक देखिएको छ । क्षतिको आकलन मात्रले पनि नागरिकको आङ सिरिंग हुन्छ । भलै, अमेरिकामा डोनाल्ड ट्रम्पको बिदाइपछि कोरोना ओरालो लागेको छ र नागरिकले राहतको सास फेर्न थालेका छन् । हाम्रोमा कोरोनाको फैलावटभन्दा भयंकर देखिएको छ शासकीय अक्षमता र निर्ममता । अस्पतालहरूमा नागरिक सास फेर्न गाह्रो भएर अक्सिजन पर्खिरहेका छन् । अस्पतालहरूमा आईसीयू र भेन्टिलेटरको अभाव छ । सरकार भने अक्सिजन प्लान्ट होइन, सत्ता प्लान्ट स्थापना गर्नमा लागिरह्यो । सरकारको ताल कस्तो छ, सामाजिक सञ्जालमा लेखिएको यो वाक्यले पनि प्रस्ट पार्छ महामारीमा ढोका बन्द हुने भगवान् बस्ने मन्दिरमा भन्दा खुला हुने अस्पतालमा लगानी बढाऔं । हुन पनि नर्स र चिकित्सकहरू न्यूनतम सेवासुविधा नपाएर कुपोषितजस्ता भएका छन् । सरकार भगवान्माथि लगानी थपिरहेको छ । महामारीको दोस्रो लहर रोकथामको तयारी गर्नुपर्ने बेला सरकार धरहरा र भ्यु टावरसँगै मन्दिर, मूर्ति र गजुरमा लगानी गरिरहेको थियो । सचेतना र सतर्कता अपाउनुपर्ने बेला प्रधानमन्त्री ओली नै भीडको नेतृत्व गरिरहेका भेटिए । महामारी उत्कर्षमा पुग्दै गर्दा ओलीले विश्वासको मतको पासो फ्याँकिदिए । दलहरू यो महामारी नियन्त्रण गर्न उच्चस्तरीय र सर्वपक्षीय कमिटी बनाउन एकअर्काको दैलो चहार्नुपर्ने बेला सांसद किनबेचमा लागे । औषधि र अक्सिजन किन्ने लगानी, ध्यान र क्षमता सत्ता जोगाउन दुरुपयोग भयो, भइरहेको छ । त्यसैले आज देशमा रमिता छ । कहालीलाग्दा आकलनहरू सुन्न थालिएका छन् । स्वास्थ्य मन्त्रालय नै भन्छ यो क्षति केवल एकतिहाइ हो, दोस्रो चरण उत्कर्षमा पुग्दा हामीले दुईतिहाइ क्षति बेहोर्नै बाँकी छ । अबका दुईतीन हप्ता संक्रमण चरमोत्कर्षमा पुग्ने आकलन छ । यसको पुष्टि भारत र नेपालको संक्रमण र मृत्युदरलाई तुलना गर्दा पनि हुन्छ । नेपालले संक्रमण र मृत्यु दरमा संसारलाई उछिन्न खोजिरहेको छ । यस्तो बेला सरकारी अस्पतालहरू नै पीसीआर परीक्षण गर्न नसक्ने अवस्थामा पुगेका छन् । यसबाट सरकारको प्राथमिकता र तयारीको अवस्था प्रस्ट हुन्छ । सरकारी अक्षमताका कारण नागरिकहरूले जीवन गुमाउनुपरिरहेको छ । प्रधानमन्त्री नागरिकका लासमाथि उभिएर अहंकारका साथ घोषणा गरिरहेका छन् अझै म सबैभन्दा अग्लो छु । अवस्था अझै दयनीय हुने देखिन्छ । संक्रमित संख्याका आधारमा हेर्दा अवस्था भारतमा भन्दा नेपालमा भयावह हुने देखिन्छ । अहिले नै अस्पतालमा शय्या र अक्सिजन नपाई मानिसहरू मर्न विवश भइरहेका छन् । आईसीयू र भेन्टिलेटर नागरिकको पहुँचभन्दा निकै टाढाको विषय बन्न थालेका छन् । प्रधानमन्त्री ओलीलाई थाहा छ कि छैन, नेपालको संविधानले नागरिकका लागि स्वास्थ्यसम्बन्धी मौलिक हकमा स्पष्ट रूपमा व्यवस्था गरेको छ प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने हक हुनेछ र कसैलाई पनि आकस्मिक सेवाबाट वञ्चित गरिनेछैन । त्यस्तै, प्रत्येक व्यक्तिलाई आफ्नो स्वास्थ्य उपचारका सम्बन्धमा जानकारी पाउने हक हुने कुरा संविधानमा उल्लेख छ । प्रत्येक नागरिकलाई स्वास्थ्य सेवामा समान पहुँचको हक हुने भन्ने धारा पनि संविधानमा छ ।तर, सरकार संक्रमणको सुरुआती अवस्थामै संविधानले व्यवस्था गरेको मौलिक हकलाई कार्यान्वयन गर्दै यो महामारीमा नागरिकको बाँच्न पाउने हकको सुनिश्चितता गर्ने बाटामा लागेन । ऊ त नागरिकका लासको पहाड खडा गरेर पनि सत्ता जोगाउने र आफ्नो अक्षमता लुकाउने कसरतमा लाग्यो ।प्रधानमन्त्री यसरी प्रस्तुत भइरहेका छन्, मानौं अवस्था सहज छ, सबै चीज सामान्य नै चलिरहेको छ । अप्ठेरो हुँदा बेसारपानी र अम्बाको पात खाए हुन्छ । वर्षौंको साधनाबाट ज्ञान हासिल गरेका वैज्ञानिकहरूलाई चुनौती दिन प्रधानमन्त्रीलाई कत्ति पनि अप्ठेरो लागेन, लागिरहेको छैन । सरकार देशमा सामान्य अवस्थामा विद्यमान स्वास्थ्य व्यवस्था, संरचना र जनशक्तिमै भर परिरह्यो । त्यसको ज्वलन्त उदाहरण हो स्वास्थ्य मन्त्रालयले जारी गरेको अपिल । तत्काल लक्षण देखिएकाहरूलाई पीसीआर परीक्षण, होम आइसोलेसनमा बसेकाहरूलाई मास्क र स्यानिटाइजर, अक्सिमिटर र थर्मोमिटरका साथै आवश्यक औषधिसहित स्वास्थ्यकर्मीले निगरानी गर्ने व्यवस्था, अक्सिजन लगाउनुपर्ने अवस्थाका संक्रमितलाई अस्पतालसम्म पुर्याउन एम्बुलेन्स, अस्पतालहरूमा अक्सिजन, आईसीयू र भेन्टिलेटरको व्यवस्था, अस्पतालमा शय्या विस्तार, स्वास्थ्य क्षेत्रको सम्पूर्ण जनशक्तिको परिचालनका साथसाथै अस्थायी अस्पतालहरूको निर्माणजस्ता प्रारम्भिक कामहरूसमेत नगरी अस्पतालका शय्याहरू भरिइसके, अक्सिजनको सिलिन्डर नै पर्याप्त छैन, आईसीयू र भेन्टिलेटरको व्यवस्था गर्न सकिँदैन, अब हाम्रो स्वास्थ्य प्रणालीले काम गर्न सकेन, नागरिक आफैं सचेत हुनुपर्यो भन्ने अपिल गर्दै घुँडा टेक्नुले सरकार कति गैरजिम्मेवार छ भन्ने प्रस्ट हुन्छ । स्पष्ट छ, यो नेपालको स्वास्थ्य प्रणालीको मात्र असफलता होइन, सरकारकै असफलता हो । अक्षमहरूले सत्ता ओगटेर बस्दा नागरिकको हालत कस्तो हुन्छ, हामी भोगिरहेका छौं ।सरकारले तत्काल उच्चस्तरीय र सर्वपक्षीय समिति बनाएर सिंगो देश र जनशक्तिलाई कोरोनाविरुद्ध युद्धस्तरमा परिचालन गर्नुपर्छ । सरकारी र सैन्य संरचनासँगै पार्टीका आम कार्यकर्तालाई यसका लागि परिचालन गर्न आवश्यक छ । अस्पतालदेखि अक्सिजनको जोहोसम्मका लागि पूर्ण क्षमतामा काम गर्नुपर्नेछ । खोपका लागि सबै मित्रराष्ट्रसँग हात फैलाउन ढिला गर्नु हुँदैन । सत्ता जोगाउन एउटा छिमेकी खुसी बनाएर अर्को छिमेकीसँग खोप माग्ने हैसियत र नैतिकता सरकारले गुमाउनु हुँदैन । तर, अवस्था त्यस्तो छैन । कोरोना संक्रमण खरायोजस्तो दौडिरहेको छ, ओली सरकारको तयारी र नेतृत्व कछुवाको चालजस्तो छ । यो कुनै नीतिकथा होइन कि, कोरोना कहीँ गएर निदाउँछ र कछुवाले दौड जित्छ । सरकारले कोरोनालाई भेट्टाउने बेलासम्म धेरै नेपालीले रोग र भोकले ज्यान गुमाइसकेका हुनेछन् । सरकारले तत्काल संकीर्णता त्यागेर महामारी नियन्त्रणमा सम्पूर्ण ध्यान केन्द्रित गरोस् । व्यापक जनधनको क्षति भइसकेपछि पश्चात्ताप गर्दैमा नागरिकहरूको प्राण फिर्ता हुँदैन । होइन भने कोरोना सकिएपछि पनि प्रधानमन्त्रीले मास्क फुकाल्न सक्नेछैनन् । किनकि उनी अनुहार देखाउनलायक रहनेछैनन् ।धमला नेकपा माओवादी केन्द्रको स्वास्थ्य विभाग प्रमुख हुन् ।"
अब गम्भीर संक्रमितलाई मात्र भर्ना,"मकवानपुर (कास) अक्सिजन र बेडको चरम अभाव भएपछि हेटौंडाको कोभिड अस्पतालमा गम्भीर कोरोना संक्रमितको मात्र उपचार गरिने भएको छ । अस्पतालमा आउने बिरामीको चाप अत्यधिक भएर थेग्न नसक्ने भएपछि यस्तो निर्णय लिइएको अस्पतालका कोभिड फोकल पर्सन डा सागर काफ्लेले बताए । अक्सिजन र बेड दुवैको अभाव छ । अब बिरामीको प्रकृति हेरेर मात्र भर्ना लिन्छौं, उनले भने । हाल अस्पतालमा रहेका ५१ बेड सबै भरिएका छन् । २०४० वर्ष उमेर समूहका युवामा संक्रमण गम्भीर देखिएको छ । केही रोग नभएका युवाको पनि मृत्यु भइरहेको छ । यसले हेटौंडाको अवस्था जटिलतातर्फ गइरहेको संकेत गर्छ, उनले भने । आईसीयूसहित अस्पतालको इमर्जेन्सी वार्ड पनि भरिएको उनले बताए ।"
बारीमै कुहिन थाल्यो तरकारी,"(हेटौंडा)  निषेधाज्ञाका कारण तरकारी बिक्री नहुँदा बारीमै कुहिन थालेको छ । थाहा नगरपालिका र मनहरी गाउँपालिकाका किसानहरूले तरकारी बिक्री गर्न नपाउँदा मर्कामा परेको बताए । अलिअलि त बिक्री भएको छ तर निकै सस्तोमा, थाहा९ का किसान सुन्दरराज बलामीले भने, निषेधाज्ञाअघि प्रतिकेजी ५० रुपैयाँमा बेचेको काउलीको मूल्य अहिले १० रुपैयाँ पनि छैन ।थाहा विसिङखेलका तरकारी व्यापारी उत्तम सुवेदीका अनुसार काठमाडौंमा तरकारी खपत नै हुन छाडेको छ । यसअघि दैनिक १०१२ वटासम्म पिकअप गाडी तरकारी काठमाडौं जाने गरेकामा अहिले २ वटासम्म पनि जाँदैन । कालीमाटीमा तरकारी बिक्री नभएर कहिले त फालेर आउने गरेका छौं, उनले भने ।यहाँ उत्पादित तरकारीको मुख्य बजार काठमाडौं हो । थाहाको विसिङखेल, चित्लाङका उत्पादित काउली सस्तो मूल्यमा थोरै भए पनि व्यापारीले खरिद गरेर लगेका छन् । तर थाहा६ बज्रबाराहीका किसानले ५ रुपैयाँमा पनि काउली नबिकेपछि उखेलिदिएका छन् । साढे दुई रोपनीमा लगाएको काउली नबिकेपछि उखेलेर फालेको स्थानीय निर्मला बिडारीले बताइन् । अहिले उनले उक्त जग्गामा अकबरे खुर्सानी लगाएकी छन् । जतिमा बिक्छ लैजाऊ भन्दा पनि व्यापारीले नकिनेको बताउँछन् अर्का किसान अशोक लामा । उनले पनि निर्मलाले जस्तै काउली उखेलेर फालेको बताए । ४ रोपनीमा काउली लगाएकामा उनले करिब साढे एक रोपनीको भने प्रतिकिलो ५० रुपैयाँ बिक्री गरेका थिए । तर निषेधाज्ञापछि अरू बिक्री भएन ।निषेधाज्ञाका कारण मनहरी हाँडीखोलाका किसान पनि समस्यामा परेका छन् । उत्पादित तरकारी बजारमा खपत नभएकाले बारीमै कुहिएर जाने अवस्था आएको किसानहरू बताउँछन् । उत्पादनको थोरै मात्र बजारमा खपत हुने गरेको हाँडीखोला३ का उत्तम उप्रेतीले बताए । यस क्षेत्रमा अहिले काउली, भन्टा, बन्दा, काँक्रो, गोलभेंडा र करेला उत्पादन भइरहेको छ । तर बजार नखुलेकाले तरकारी खपत हुनै सकेको छैन, उनले भने । यहाँ उत्पादित तरकारी काठमाडौं, नारायणघाटलगायत बजारसम्म पुग्ने गरेकामा अहिले सीमित परिमाण हेटौंडामा मात्र बिक्री हुने गरेको छ ।"
वडा कार्यालय बन्यो आइसोलेसन,"काठमाडौं (कास) चन्द्रागिरि नगरपालिका३ थानकोटस्थित नवनिर्मित वडा कार्यालयमा अक्सिजनसहित २५ बेडको आइसोलेसन सेन्टर बनाइएको छ । वडाध्यक्ष दुर्गालाल महर्जनका अनुसार शुक्रबार १० बेडबाट आइसोलेसनको सेवा थालिएको छ । यो भवनमा वडा कार्यालय सार्ने तरखरमा थियौं, संक्रमण उच्च भएकाले आइसोलेसनमा परिणत गर्ने निर्णय गर्यौं, महर्जनले भने । आइसोलेसनमा अक्सिजन, चिकित्सक र नर्सको पनि व्यवस्थापन भइसकेको छ ।"
५८ सिलिन्डर संकलन,"दोलखा (कास) उपचाररत कोरोना संक्रमितलाई अक्सिजन अभाव हुन नदिन प्रहरीले ५८ थान अक्सिजन सिलिन्डर संकलन गरेको छ । दोलखा प्रहरीले जलविद्युत् आयोजना, क्रसर उद्योग, मोटर ग्यारेजलगायतबाट अक्सिजन भरिएका २७ र ३१ थान खाली सिलिन्डर संकलन गरेको हो । संकलित सिलिन्डर डीसीसीएमसीमार्फत प्रदेश अस्पताललाई बुझाएको डीएसपी भेषराज रिजालले बताए ।"
बनेपामा कोभिड अस्पताल,"काभ्रे (कास) बनेपा नगरपालिकाले भोमी अस्पतालसँग सम्झौता गरी कोभिड डेडिकेटेड अस्पताल सञ्चालनमा ल्याउने भएको छ । आजबाट पूर्णरूपमा सञ्चालनमा आउने अस्पतालमा भेन्टिलेटरसहित ४ आईसीयू बेड छन् । अक्सिजन सुविधासहित थप ६ बेडमा कोरोना संक्रमितको उपचार गर्ने गरी सम्झौता गरिएको नगरपालिकाका प्रमुख प्रशासकीय अधिकृत कविराज उप्रेतीले बताए । औषधि, प्रयोगशालाको परीक्षण शुल्क भने बिरामीले व्यहोर्नु पर्नेछ । सम्झौताअनुसार असार मसान्तसम्म नगरपालिकाले मासिक करबाहेक १३ लाख रुपैयाँ अस्पताललाई उपलब्ध गराउनेछ ।"
डिजिटल कारोबार बढेको बढ्यै,(काठमाडौं)  चालु आर्थिक वर्षको ९ महिनामा डिजिटल माध्यमबाट हुने कारोबार उल्लेख्य बढेको राष्ट्र बैंकको तथ्यांकले देखाएको छ । राष्ट्र बैंकले पछिल्लोपटक सार्वजनिक गरेको चालु आर्थिक वर्षको ९ महिनाको तथ्यांकअनुसार मोबाइल बैंकिङ र क्यूआर कोडमार्फत हुने कारोबार संख्या अनि भुक्तानीको परिमाण दुवै उल्लेख्य बढेको छ ।कोभिड१९ को महामारीसँगै राष्ट्र बैंकले डिजिटल माध्यमबाट हुने कारोबारलाई प्रोत्साहन गरिहेको छ । चैतमा मात्रै क्यूआर कोडमार्फत करिब ८ लाखपटक कारोबार भएको राष्ट्र बैंकको तथ्यांक छ । करिब ८ आठ लाख पटक कारोबार हुँदा चैतमा क्यूआर कोर्डमा आधारित भएर २ अर्ब ७२ भन्दा बढी मूल्यबराबरको कारोबार भएको छ ।राष्ट्र बैंकले चालु आर्थिक वर्षको साउनदेखि क्यूआरमा आधारित भुक्तानीको तथ्यांक सार्वजनिक सुरु गरेको हो । साउनमा १ लाख ९५ पटक कारोबार भएको राष्ट्र बैंकको तथ्यांक छ । साउनमा क्यूआर कोडमा आधारित भुक्तानीमार्फत ५८ करोडको कारोबार भएको थियो । पछिल्लो ८ महिनामा क्यूआरमार्फत हुने कारोबार चार गुणा बढेको राष्ट्र बैंकको तथ्यांक छ । पछिल्लो ९ महिनामा मोबाइल बैंकिङमार्फत हुने कारोबार पनि उल्लेख्य बढेको छ । चैतमा मात्रै मोबाइल बैंकिङबाट ४८ अर्ब ४५ करोडको कारोबार भएको छ । गत असारमा मोबाइल बैंकिङमार्फत हुने कारोबारको परिमाण १८ अर्ब ८३ करोड मात्रै थियो । पछिल्लो ९ महिनामा मोबाइल बैंकिङमार्फत हुने कारोबारको परिमाण तीन गुणा बढेको छ । चैतमा मात्र मोबाइल बैंकिङमार्फत १ करोड १० लाख पटकभन्दा बढी कारोबार भएको थियो । मोबाइल वालेटमार्फत हुने कारोबार पनि उल्लेख्य वृद्धि भएको राष्ट्र बैंकको तथ्यांक छ । मोबाइल वालेटमार्फत चैतमा मात्रै १ करोड १४ लाख पटकभन्दा बढी कारोबार भएको थियो । चैतमा मात्रै मोबाइल वालेटमार्फत ११ अर्ब रुपैयाँभन्दा बढीको कारोबार भएको थियो । असारमा मोबाइल वालेटमार्फत हुने कारोबार रकमको परिमाण साढे ७ अर्ब रुपैयाँ थियो ।डिजिटल कारोबारसँगै प्वाइन्ट अफ सेल (पीओएस) मेसिनबाट हुने भुक्तानीमा पनि वृद्धि भएको छ । साउनमा पीओएस मेसिनमार्फत ५ लाख ३२ हजार पटक कारोबार भएकोमा चैतमा आइपुग्दा कारोबार संख्या ८ लाख ७१ हजार नाघेको छ । पीओएस मेसिनमार्फत चैतमा मात्रै करिब ३ खर्ब ७० करोडको कारोबार भएको छ । समग्र डिजिटल कारोबारको परिमाण र संख्या दुवै बढिरहे पनि इन्टरनेट बैंकिङमार्फत हुने कारोबार भने घटेको राष्ट्र बैंकको तथ्यांकले देखाउँछ । मोबाइलमार्फत गरिने भुक्तानी प्रक्रिया सहज भएकाले इन्टरनेट बैंकिङमार्फत हुने कारोबार घटेको हुन सक्ने जानकारहरू बताउँछन् । असारमा इन्टरनेट बैंकिङमार्फत ६ लाख ५३ हजारभन्दा बढीपटक कारोबार भएको थियो । चैतमा आइपुग्दा कारोबार संख्या ३ लाख ३ हजारमा सीमित भएको छ । इन्टरनेट बैंकिङमार्फत हुने कारोबार पनि घटेको राष्ट्र बैंकको तथ्यांक छ । असारमा इन्टरनेट बैंकिङमार्फत १९ अर्ब रुपैयाँभन्दा बढीको कारोबार भएको थियो । चैतमा भने यसमार्फत भएको कारोबार परिमाण १० अर्ब २१ करोडमा सीमित भएको छ ।सरकारले कोभिड१९ को संक्रमण बढ्न नदिन वैशाख १६ देखि उपत्यकासहित प्रमुख सहरमा निषेधाज्ञा गरेकाले आगामी महिना डिजिटल कारोबारको संख्या र परिमाण दुवै बढ्न सक्ने राष्ट्र बैंकका अधिकारीहरू बताउँछन् ।
कर्मचारीको उपचार खर्च बिमा कम्पनीलाई बेहोर्न निर्देशन,"(काठमाडौं)  कोभिड१९ बाट संक्रमित कर्मचारीको सम्पूर्ण उपचार खर्च सम्बद्ध बिमा कम्पनीले ब्यहोर्नुपर्ने भएको छ । नियामक निकाय बिमा समितिले शुक्रबार उक्त निर्देशन दिएको हो । बिमा कम्पनीहरूलाई परिपत्र गरेर संक्रमित कर्मचारी तथा उनीहरूको सम्पर्कमा रहेका कर्मचारीलाई समेत पीसीआर परीक्षण शुल्कलगायत सबै खर्च बेहोर्न समितिले भनेको हो । संक्रमित कर्मचारीलाई घर, अस्पताल वा होटलमा आइसोलेसन वा क्वारेन्टाइनमा सुरक्षित रूपमा राख्ने व्यवस्था पनि सम्बद्ध कम्पनीले मिलाउनुपर्नेछ, निर्देशनमा भनिएको छ, आइसोलेसन वा क्वारेन्टाइनमा रहेका कर्मचारी तथा कार्यालयको अत्यावश्यक कामको सिलसिलामा कार्यालय बाहिर खटाइएका कर्मचारी कार्यालयमा फर्कंदा पीसीआर परीक्षण रिपोर्ट नेगेटिभ आएपछि मात्रै कार्यालय आउने व्यवस्था मिलाउनू । आइसोलेसन वा क्वारेन्टाइनमा रहेका कर्मचारीलाई उक्त अवधिको पूरा तलबसहित अतिरिक्त बिदा उपलब्ध गराउन, हाजिरीमा अतिरिक्त बिदा र वर्क फ्रम होम उल्लेख गर्ने व्यवस्था मिलाउन पनि समितिले भनेको छ । बिमा कम्पनीका कर्मचारी कोरोना संक्रमणबाट आइसोलेसमा बस्नुपर्यो भने अन्य बिदाबाट कटौती गर्न पाइनेछैन ।सरकारले निषेधाज्ञा जारी गरेको समयमा बढीमा १० जना कर्मचारीबाट मात्र केन्द्रीय कार्यालय सञ्चालन गर्न, बिमा समितिबाट जारी भएको पास लिएर मात्र सवारी चलाउन, काठमाडौं उपत्यकाको हकमा शाखा कार्यालयको काम पनि केन्द्रबाटै सञ्चालन गर्न र काठमाडौं उपत्यका बाहिरको हकमा सम्बद्ध जिल्ला प्रशासन कार्यालयसँग समन्वय गरी सेवा प्रवाह गर्न पनि समितिले भनेको छ । निषेधाज्ञाको कारण बिमितलाई भौतिक रूपमा उपस्थित भई जीवन बिमा शुल्क बुझाउन असहज हुने भएकाले विद्युतीय माध्यमबाट शुल्क संकलनको व्यवस्था गर्ने, निर्देशनमा भनिएको छ, विद्युतीय माध्यमबाट शुल्क संकलन गर्न नसकिने अवस्था भए शुल्क संकलन गर्ने काम निषेधाज्ञा अवधि सकिएको १५ दिनसम्म ब्याज नलिई संकलन गर्ने व्यवस्था मिलाउने । गत वर्ष पहिलो चरणको कोभिड संक्रमण तीव्र भएको समयमा पनि समितिले भुक्तानी अवधि बढाउन र सो अवधिमा ब्याज नलिई बिमा शुल्क संकलन गर्न निर्देशन दिएको थियो ।निषेधाज्ञाको अवधिमा बिमा लेख सकिएको बिमा लेखको हकमा सम्बद्ध बिमितको लिखित अनुरोध (विद्युतीय माध्यमबाट आवेदन प्राप्त भएका आधारमा समेत) बिमालेख नवीकरण हुने व्यवस्था मिलाउन पनि समितिको निर्देशन छ ।"
लेखाको निर्देशनविपरीत ठेक्का सम्झौता,"(काठमाडौं)  प्रतिनिधिसभाअन्तर्गत सार्वजनिक लेखा समितिको निर्देशनविपरीत नेपाली सेनाले काठमाडौंतराईमधेस द्रुतमार्ग (फास्ट ट्र्याक) मा सुरुङ निर्माणको ठेक्का सम्झौता गरेको छ । सेनाले भने खरिद ऐन र नियमावलीअनुसार ठेक्का सम्झौता गरिएको बताएको छ । दुवै प्याकेजमा ३ वर्षभित्र निर्माण सक्ने गरी शुक्रबार सम्झौता भएको सेनाका प्रवक्ता एवं सहायक रथी सन्तोषबल्लभ पौडेलले जानकारी दिए । आयोजनामा सबैभन्दा जटिल रहेको सुरुङ निर्माणको ठेक्का सम्झौता भएको छ, उनले भने, डिजाइनका लागि ६ महिना र निर्माणको समय ३ वर्ष दिइएको छ । आगामी वर्ष अन्य ९ वटा क्लस्टरको ठेक्का गरिनेछ । ठूलो विशेषज्ञता, ठूला कम्पनी, ठूलै रकम र जटिल भएकाले सुरुङको ठेक्का एकदमै महत्त्वपूर्ण थियो, उनले भने, बाँकी खण्ड पनि महत्त्वपूर्ण नै छन् । तर यत्तिको जटिल होइन, त्यसैले तीन वर्षभित्र ती खण्डमा केन्द्रित भई दुवैतिर समान रूपमा काम अघि बढे आर्थिक वर्ष २०८०८१ भित्र निर्माण सम्पन्न गर्ने लक्ष्य हासिल गर्न बाटो खुल्नेछ ।पहिलो प्याकेजमा चाइना स्टेट कन्स्ट्रक्सन इन्जिनियरिङ कर्पोरेसनसँग ठेक्का सम्झौता भएको हो । उक्त निर्माण कम्पनीले छोक्रेडाँडादेखि धेद्रेसम्म सुरुङ निर्माण गर्नुपर्नेछ । यसको ठेक्का रकम २१ अर्ब ६१ करोड रुपैयाँ छ । त्यस्तै दोस्रो प्याकेजमा पोली चङ्दा इन्जिनियरिङ कर्पोरेसन कम्पनीसँग सम्झौता भएको हो । यो प्याकेजमा पूर्वयोग्यता परीक्षण (पीक्यू) प्रक्रियामा एउटा मात्र कम्पनी छनोट भएको भन्दै लेखा समितिमा उजुरी परेको थियो । जसको टुंगो अहिलेसम्म लागिसकेको छैन । विवाद टुंगो नलाग्दै सेनाले ठेक्का प्रक्रिया अघि बढाएको हो । उक्त कम्पनीको ठेक्का रकम २८ अर्ब ५३ करोड रुपैयाँ छ । जुन कम्पनीले धेद्रेदेखि लेनडाँडासम्म सुरुङ निर्माण गर्नुपर्नेछ ।गत चैत १९ मा समितिले ठेक्का प्रक्रिया रद्द गरी पुनः नियमानुसार दोस्रो प्याकेजमा पीक्यूका लागि प्रक्रिया अगाडि बढाउन रक्षा मन्त्रालयलाई निर्देशन दिएको थियो । तर सेनाले अटेर गर्दै वैशाख १२ गते पीक्यूमा छानिएका निर्माण कम्पनीलाई नै ठेक्का सम्झौता गर्न आउन सूचना निकालेपछि समितिले सीधै सेनालाई नै ताकेतापत्र पठाएको थियो । रक्षा मन्त्रालयमार्फत सेनाले पठाएको जवाफ र आवश्यक कागजपत्र वैशाख २३ मा समितिले पाएको थियो । सेनाले निर्णयमा पुनर्विचार गर्न माग गरेको थियो । समितिसँग धेरै लामो छलफल चलिसकेपछि सातआठ दिन समय रहँदै ठेक्काको कानुनी प्रक्रिया अघि बढिसकेको थियो, प्रवक्ता पौडेलले भने, यो निर्णयमा पुनर्विचार गरिदिनुपर्छ भनेर रक्षा मन्त्रालयमार्फत समितिलाई पत्र पठाइसकेका छौं । उताबाट कुनै जवाफ पाउन नसकेको उनको भनाइ छ । समितिको बैठक पनि बस्न नसकेपछि ठेक्का सम्झौता गर्न भन्दै निर्माण कम्पनीलाई ७ दिनको समय दिएर आशयपत्रको सूचना निकाल्यौं, उक्त अवधिभित्र कुनै उजुरी परेन, पौडेलले भने, त्यसपछिको थप १५ दिनभित्र ठेक्का सम्झौता गर्न बैंक ग्यारेन्टी लिएर निर्माण कम्पनी आउनुपर्छ ।निर्माण कम्पनी तोकिएकै समयभित्र आएपछि ठेक्का सम्झौता गर्नुपरेको सेनाले प्रस्ट्याएको छ । हामी कानुनी प्रक्रियामा प्रवेश गरिसकेका छौं, उनले भने, बैंक ग्यारेन्टी राखेर आइसकेपछि खरिद ऐन र नियमावलीअनुसार ठेक्का सम्झौता गरेका हौं । रणनीतिक महत्त्वको राष्ट्रिय गौरवको आयोजनाको सफलताका लागि यसले बाटो खोल्ने काम गरेको पौडेलको भनाइ छ । यता समिति सचिव रोजनाथ पाण्डेले भने ठेक्का सम्झौता गर्नुमा सेनाको द्वैध चरित्र देखिएको बताए । पुनर्विचार गरियोस् भनेर प्रधानसेनापतिकै हस्ताक्षरमा रक्षा मन्त्रालयमार्फत समितिमा चिठी आएको छ, उनले भने, चिठी अहिले समितिमा विचाराधीन छ, तत्काल समितिको बैठक बस्न सक्ने परिस्थिति छैन, निषेधाज्ञा खुलेर परिस्थिति सहज भएपछि बस्ने बैठकमा छलफल हुन्थ्यो । तर सेनाले यसबीचमा के सोच्यो, उनीहरूकै कुरा रह्यो, मन्त्रिपरिषद्को निर्णयमार्फत गराएको भए थाहा भएन ।पुनर्विचार गरियोस् भनेर चिठी पठाएर ठेक्का सम्झौता गर्नु गलत भएको पाण्डेले बताए । यसमा ठेक्का रोकिनेभन्दा पनि जुन प्रक्रियामा जो पदाधिकारी संलग्न छन्, उनले भने, उहाँहरू कारबाहीको भागीदार बन्न सक्ने अवस्था रहन्छ । सेनाको इमानदारी र पारदर्शिताका आधारमा पुनर्विचार गर्न दिइएको अनुरोधलाई सकारात्मक ढंगले हेर्दै यसमा समितिले सहजीकरण गर्ने अपेक्षा रहेको सेनाले जनाएको छ । समितिले सुरुङ निर्माणको ठेक्का प्रक्रिया रोक्न भन्दै वैशाख १५ मा सेनालाई ताकेतापत्र पठाई ठेक्कासँग सम्बद्ध कागजपत्र पठाउन भनेको थियो ।"
केन्द्रीय प्रसारण लाइनमा जोडियो ४२ मेगावाट बिजुली,"(म्याग्दी)  अन्नपूर्ण गाउँपालिका४ नारच्याङमा निर्मित ४२ मेगावाट क्षमताको मिस्त्रीखोला जलविद्युत् आयोजना केन्द्रीय प्रसारण लाइनमा जोडिएको छ । विद्युत् प्राधिकरणका प्राविधिकको निगरानीमा आयोजनाबाट परीक्षण उत्पादन थालिएको हो । विद्युत् अन्नपूर्ण३ दानास्थित कालीगण्डकी करिडोर २२० केभीए प्रसारण लाइनको सबस्टेसनमा जोडिएको छ ।बिहीबार साँझदेखि आयोजनाबाट उत्पादित विद्युत् केन्द्रीय प्रसारण लाइनमा पठाएर परीक्षण उत्पादन सुरु भएको छ, आयोजनाका कन्सल्टेन्ट हाइड्रो कन्सल्ट इन्जिनियरिङका आवासीय इन्जिनियर दिवाकर खड्काले भने, विद्युत् प्राधिकरणका प्राविधिकको निगरानीमा भइरहेको परीक्षण उत्पादनमा कुनै खराबी नआए जेठ १५ बाट व्यावसायिक उत्पादन सुरु हुन्छ । केन्द्रीय प्रसारण लाइनमा जोड्न आयोजनाले नारच्याङबेसीदाना ४ किमि लामो २ सय ३२ केभीए डबल सर्किट ट्रान्समिसन लाइन निर्माण गरेको छ । मिस्त्रीखोला सञ्चालनमा आएसँगै प्राधिकरण स्वामित्वको अन्नपूर्ण४ घरापस्थित २ मेगावाट क्षमताको तातोपानी सानो जलविद्युत् आयोजना बन्द गरिएको छ । प्राधिकरण र आयोजनाबीच विद्युत् खरिद सम्झौताअनुसार तातोपानी केन्द्र हिउँदमा बन्द गर्ने र बर्खायाममा भने चलाउने सर्त छ ।माउन्टेन इनर्जी (साविक रोवस्ट इनर्जी) प्रालिले २०७३ जेठबाट निर्माण थालेको आयोजनामा ५ अर्ब ६४ करोड खर्च भएको छ । प्रतिमेगावाट १३ करोड ५० लाख उत्पादन लागत रहेको मिस्त्रीखोला नेपालकै सस्तो प्रोजेक्ट भएको आयोजनाको दाबी छ । रेले, नीलगिरी र घलेम्दीखोलाको संगमस्थल नजिकै बाँध बनाई ३५ सय मिटर लामो सुरुङबाट १९ क्युबिक पानी ल्याएर २ सय ४० मिटर तल नारच्याङ बेंसीगाउँस्थित विद्युत् गृहमा झारिएको छ । आयोजनाले प्राधिकरणसँग प्रतियुनिट बर्खायाममा ४ रुपैयाँ ६६ पैसा र हिउँदमा ८ रुपैयाँ ४० पैसामा विद्युत् खरिद सम्झौता गरेको छ ।"
