शीर्षक,विवरण
पीपीईले छोपेको पीडा,"पेट दुखेर औषधि खाएकी थिइन् । पीपीईले आङका सबै लुगा निथ्रुक्कै भिजेका थिए । औषधि खाएर यसो ढलेर आराम गर्दै थिएँ, प्रीतिले भनिन्, साथीहरूले मायाले सुमसुमाउँदै थिए । २३ वर्षीया यमकुमारी माइतीमै बसेर अस्पतालमा खटिएकी छन् । बिहे गरेको दुई वर्ष भयो । लकडाउनका कारण श्रीमान् उनीसँगै बस्न काठमाडौंबाट आएका छन् । यमकुमारीलाई भने पारिवारिक सम्बन्धतिर सोच्ने फुर्सद छैन । अस्पतालदेखि घर आउँदा पनि उनको बिरामीप्रतिको चिन्तन उस्तै हुन्छ । स्टाफ नर्सको एउटा ग्रुप च्याट छ, त्यसैमा कसलाई के समस्या छ भनेर रातभरि कुरा हुने उनले सुनाइन् । घर छु भन्ने मात्रै हो, ध्यान सबै अस्पतालमै हुन्छ, उनले भनिन्, निद्रामा पनि अस्पताल सम्झिँदै बर्बराउँदी रहिछु ।कालीकोट२ की सुनीताका श्रीमान् ब्लड क्यान्सरका कारण दुई महिनाअघि बिते । ६ वर्षको छोरा लिएर भेरी अस्पतालमा खटिएकी उनी आफैं कोरोना संक्रमित हुन् । सुनीताका आँखाअगाडि जब कोभिड संक्रमणले कसैका श्रीमान् मर्छन्, उनी आफ्नै नियतिसँग तुलना गर्छिन् । र, साहसका साथ आफ्नै कथा सुनाएर मृतकका आफन्तलाई सम्झाउन थाल्छिन् । कहिलेकाहीं अरूको घाउमा मल्हम लगाउन आफ्नै घाउ कोट्याउनुपर्ने रहेछ, उनले भनिन् । दैलेखकी कमला नेपालीलाई नर्सिङ पेसा जागिरभन्दा पनि धर्म हो भन्ने लाग्छ । त्यसैले परिवारले जागिर छाडेर घर फर्किन धेरै पटक बोलाउँदासमेत उनी जान सकेकी छैनन् । उनी काम गर्दागर्दै संक्रमित भइन् । तर बिरामीको सेवा नै उनको औषधि बनेको छ । हरेक दिन घरबाट फोन आउँछ । आमा रुँदै बोलाउनुहुन्छ, उनले भनिन्, उहाँलाई सम्झाउँछु, एकबारको जीवन हो पुण्य कर्म गरेरै मर्छु ।नेपालगन्ज मेडिकल अस्पतालका मेडिकल अफिसर डा पुरुषोत्तम बर्मा चार दिनदेखि आफैं संक्रमित छन् । लक्षण देखिएकाले स्लाइन चढाउँदै उनी काम गरिरहेका छन् । टाउको दुख्ने, बान्ता आउलाजस्तो हुने, शरीर पिटेजस्तै दुख्ने, खोकी लाग्नेजस्ता लक्षण देखिँदासमेत उनले पीसीआर गर्ने फुर्सद पाएका थिएनन् । शनिबार बिरामीको चाप बढ्यो । दुई जना मेडिकल अफिसर संक्रमित भएर होम आइसोलेसनमा छन् । पुरुषोत्तमले जनशक्ति अभाव देखेर आफू सन्चो नहँॅदा नहँॅदै पनि जिम्मेवारी पूरा गरिरहेको बताए । आफ्नो हातमा स्लाइनको इन्जेक्सन लगाउँदै बिरामीको फाइल पल्टाउँदै गरेको उनको तस्बिर शनिबारदेखि सामाजिक सञ्जालमा भाइरल भएको छ । लगातार पखाला लागेपछि, कमजोर भएका उनी औषधि गर्दै थिए । अस्पतालकै नर्सले उक्त फोटो खिचिदिएकी थिइन् । उसै त पीपीई लगाएर बिरामी हेर्नुपर्छ, त्यसैमा पखाला लागेर उभिन नसक्ने भएको थिएँ, उनले भने, हामी स्वास्थ्यकर्मीले बिरामी छु भनेर उम्किन मिल्दैन ।नेपालगन्ज उपमहानगरपालिका फुलटेक्रा घर भएका डा पुरुषोत्तमले साथीभाइ राम्रोसँग नभेटेको ६ महिना भयो । संक्रमणका बेला आफ्नो कारणले अरूलाई जोखिममा पार्नु हुँदैन भन्ने उनलाई राम्रोसँग थाहा छ । भावनामा बहेर कतिपय साथीले भेट्न बोलाउँछन् । पुरुषोत्तम भने मुटु कठोर बनाउँछन् । फोन, म्यासेन्जरमा सम्पर्क गर्नेलाई समेत समय दिने फुर्सद उनलाई छैन । उनका अनुसार अस्पतालमा सबै स्वास्थ्यकर्मी यति व्यस्त छन् कि काम गर्दागर्दै ठोक्किने साथीभाइको हालखबरसमेत बुझ्ने फुर्सद छैन । बिरामीको चाप बढेसँगै कोहलपुर मेडिकल कलेजमा नयाँ बिरामी भर्ना गर्ने स्थिति छैन । अस्पतालको कुनाकाप्चा जहाँ खाली ठाउँ पाइन्छ, त्यहीं बिरामी राखेर उपचार गर्नुपर्ने स्थिति रहेको चिकित्सक देवेन्द्र आचार्यले बताए । एउटै डाक्टरले १२ घण्टा निरन्तर पीपीई लगाएर उपचार गर्नुपर्दा गर्मीले ढल्ने अवस्था सिर्जना भएको उनले सुनाए । गत वर्ष आफैं कोभिड पोजिटिभ भएका देवेन्द्र परिवारको मायाले घरमै बस्न सकेका छैनन् । घरमा जाऊँ कोभिड अरूलाई सर्ला भन्ने डर छ, उनले भने, जे हुन्छ, एक्लैलाई हुन्छ भनेर अस्पतालमै छु । उनलाई अस्पतालको कामपछि १० मिनेट फुर्सद मिल्यो भने घरमा भिडियो कल गर्छन् । सबैभन्दा पहिला एक वर्षको छोरोको भिडियो हेर्छन् । आँखाभरि आँसु भरेर छोरो सम्झँदै फेरि बिरामीको हेरचार गर्न थाल्छन् ।भेरी अस्पतालकी नर्सिङ इन्चार्ज शिला शर्माको तन अस्पतालमा छ मन भने साढे दुई वर्षको दूध खाने छोरोतिर हुन्छ । दिनरात बिरामीको हेरचाह गर्न भ्याएकी शिलाले घरमा नौ दिनदेखि कोरोना संक्रमण भएको सानो छोरोको उपचार गर्न पाएकी छैनन् । आमालाई जिम्मा लगाएर उनी दिनरात अस्पतालमा हुन्छिन् । काम गर्दागर्दै राति घर पुग्दा छोरो निदाइसकेको हुन्छ । उनले भनिन्, सुतेकै बेला दूध खुवाउँछु । उनका अनुसार छोरोको अवस्थामा सुधार आएको छ । तर अस्पतालमा दिनहँॅ जटिल खाले बिरामी हेर्दाहेर्दा शिलाका आँखा थकित छन् । आइतबार २२ जना स्वास्थ्यकर्मी थपिएपछि उनको मनमा केही राहत महसुस भएको छ । जनशक्ति थपिएपछि केही हल्का होला, उनले भनिन् । बिरामीको संख्या बढेसँगै भेरी अस्पतालमा स्वास्थ्यकर्मी संक्रमित हुने संख्या पनि उत्तिकै छ । एक साताअघि ७० जना स्वास्थ्यकर्मी संक्रमित भएका थिए । अहिले संक्रमित हुने स्वास्थ्यकर्मीको संख्या ९० भन्दा बढी भइसकेको भेरी अस्पतालकी नासु विमला आचार्यले बताइन् ।"
"बिहान राजीनामा, साँझ शपथ","यस्तो थियो ॅरस्साकसीलुम्बिनी प्रदेशका चार प्रदेशसभा सदस्य पदबाट निष्कासनमा परेपछि मुख्यमन्त्री शंकर पोखरेल गत बिहीबारदेखि सरकार जोगाउन छलफलमा जुटेका थिए । एमालेले आइतबार संसदीय दलको बैठक बोलाएको थियो । पार्टीले कारबाही गरेका जसपाका चार सांसद कानुनी उपचार खोज्न काठमाडौं पुगेका थिए । जसपाले चार सांसदलाई कारबाही गरेपछि एमालेको एकल बहुमत पुग्ने भए पनि सम्भावित फ्लोर क्रस जोगाउन मुख्यमन्त्री पोखरेल छलफलमा थिए । शनिबारसम्म आफ्नै मतबाट सरकार जोगाउने रणनीतिमा पोखरेल थिए ।एमालेमा दुई प्रदेशसभा सदस्य माधवकुमार नेपाल पक्षमा खुलेका छन् । उनीहरूको मत जोगाउने चुनौती थियो । नेपाल समूहमा खुलेका कपिलवस्तुका विष्णु पन्थी सरकार बनेदेखि आर्थिक मामिला तथा योजनामन्त्रीका आकांक्षी हुन् । मुख्यमन्त्री पोखरेलले तीन वर्षसम्म अर्थ मन्त्रालय आफैंले राखे । त्यसैले पन्थी सुरुदेखि असन्तुष्ट थिए । यसअघि कांग्रेसएमाओवादी गठबन्धनले सरकारविरुद्ध अविश्वास प्रस्ताव पेस गरेपछि पोखरेलले गत वैशाख ६ मा जसपाका चार जनालाई मन्त्री बनाए । उनले एमाले नेता वैजनाथ चौधरीलाई आर्थिक मामिला तथा योजनामन्त्रीमा नियुक्त गरे । अविश्वास प्रस्ताव दर्तासँगै हतारमा जसपाबाट मन्त्री नियुक्त गरेपछि एमालेभित्रै असन्तुष्टि बढेको थियो । मन्त्रीका आकांक्षी कपिलवस्तुका दृगनारायण पाण्डे, प्यूठानका हरि रिजाल, अर्घाखाँचीका चेतनारायण आचार्य, रूपन्देहीका भोजप्रसाद श्रेष्ठ, गुल्मीका कमल श्रेष्ठ बढी असन्तुष्ट थिए । असन्तुष्ट एक प्रदेशसभा सदस्यले अविश्वास प्रस्ताव दर्ता भएकै दिन मन्त्री बनाएर मुख्यमन्त्रीले गम्भीर भूल गरेको प्रतिक्रिया दिएका थिए । केही दिन कुर्नुपर्थ्यो, जसपा कसरी अघि बढ्छ भन्ने हेरेर मात्र मन्त्री दिएको भए हुन्थ्यो, उनले भने, चारै जनालाई मन्त्री नदिएको भए पनि सरकार जोगिन सक्ने सम्भावना थियो, बेलैमा त्यो नसोच्दा अहिले संकट परेको छ । राजीनामा दिएका एमाले सांसद पाण्डेले पार्टी नेतृत्वमा विकास भएको तानाशाहीकरण सहन नसकेर आफूले एमाले पार्टी र प्रदेशसभा सदस्यबाट राजीनामा दिएको आइतबार प्रतिक्रिया दिएका छन् । आइतबार बिहान एमाले संसदीय दलको बैठकमा सहभागी भएँ, उनले भने, त्यहाँ नेतृत्वबाट एकतर्फी कुरा आयो । हाम्रा कुरा र भनाइलाई पूरै बेवास्ता गरियो, मेरो चित्त दुख्यो । कागज खोजेर राजीनामा दिएँ । आफूहरूलाई समर्थक र प्रस्तावकका रूपमा मात्र प्रयोग गरिएको उनले बताए । जनताका कामलाई बेवास्ता गरियो, उनले भने, झूटो आश्वासनले कति दिन राजनीति गर्ने ? मन मर्यो । जनताको काम गर्नुभन्दा सधैं सत्तामै रहिरहने प्रवृत्ति चित्त नबुझेको उनले बताए । जनताले तिरेको करको तलबभत्ता लिनु राम्रो लागेन, उनले भने, पापले पोल्छ जस्तो लाग्यो । पश्चिम नवलपरासी निर्वाचन क्षेत्र १ (ख) बाट सूर्यचिह्न लिएर जितेका शाहीले सरकारले सोचेजस्तो काम गर्न नसकेकाले विपक्षी गठबन्धनमा लागेको बताएका छन् । हाम्रो स्वतन्त्र राजनीतिक समूहलाई सधैं पाखा लगाउने काम भयो, हामीले आत्मसम्मानसमेत नपाएकाले सरकारको समर्थमा रहिरहन सकेनौं, उनले भने ।"
"भेरी अस्पतालको व्यथा बेड संख्या १४२, संक्रमित २९२","(नेपालगन्ज)  बाँकेमा फैलिएको कोरोना महामारीप्रति प्रदेश र संघीय सरकार संवेदनशील बन्न नसकेको गुनासो स्वास्थ्यकर्मीहरूले गरेका छन् । नेपालगन्जस्थित भेरी अस्पतालमा स्वास्थ्यकर्मीको ठूलो पंक्ति नै संक्रमित भएपछि मेडिकल टिम माग गरिए पनि नपठाइएको उनीहरूले बताए । बिरामीको चापलाई सीमित चिकित्सकले थेग्न सकिँदैन, भेरी अस्पतालका मेडिकल अधिकृत तथा फिजिसियन डा राजन पाण्डेले भने, महामारीलाई आपत्कालीन रूपमा सम्बोधन गरिनुपर्थ्यो । भनिरहेका छौं, कराइरहेका छौं तर केन्द्र र प्रदेश सरकारले ध्यान दिएका छैनन् । भेरी अस्पतालमा अहिले एउटै नर्सिङ स्टाफले ३० जनाभन्दा बढी बिरामी हेर्नुपरिरहेको छ । चिकित्सकहरूका अनुसार एक नर्सिङ स्टाफले एक जना बिरामीलाई हेर्नुपर्ने हो । आफू संक्रमित हुँदाहुँदै पनि उनीहरू ड्युटीमा खटिएका छन् । जनशक्ति अभाव भएकैले एक जनाले १६ घण्टासम्म खटिनुपरेको छ । एउटा नर्सले दर्जनौंलाई हेर्नुपर्ने स्थिति छ । आईसीयू र भेन्टिलेटरका बिरामीलाई झन् धेरै केयर चाहिन्छ, भेरी अस्पतालकै कोभिड वार्डमा कार्यरत नर्सिङ अधिकृत शिला शर्माले भनिन्, स्थिति धेरै गाह्रो भइसकेको छ । यस्तो भयावह स्थितिमा पनि थप जनशक्ति नपठाउँदा संकट झन् बढेको छ ।अन्य बिरामी भएको भए एउटै नर्सिङ स्टाफले १५२० जनासम्म बिरामी हेर्न सक्छन् । तर कोभिडका बिरामी संवेदनशील हुन्छन् । उनीहरूलाई अक्सिजन दिइरहनुपर्छ । सुईबाट औषधि दिनुपर्छ । ज्वरो मापनदेखि अक्सिजन लेभलसम्म निगरानी गरिरहनुपर्छ, नर्सिङ अधिकृत शर्माले भनिन् । अस्पतालका प्रमुख मेडिकल सुपरिन्टेन्डेन्ट डा प्रकाश थापाले कोभिड वार्डको क्षमताभन्दा दुई गुणा बढी बिरामी भर्ना भएपछि थेग्न नसक्ने अवस्था आएको बताए । कोभिड वार्ड १ सय ४२ बेडको छ । तर, क्रिटिकल बिरामी आएपछि बेड थपेर राख्नुपर्ने बाध्यता छ, उनले भने, स्थिति भयावह भइसक्यो । संक्रमित भएका स्वास्थ्यकर्मीले आराम गर्न पाएका छैनन् । बिरामीको सेवामै छन् । अस्पतालमा कोरोनाका बिरामीको चाप थेग्नै नसक्ने गरी बढ्नुका साथै उपचारमा संलग्न चिकित्सकसहितका स्वास्थ्यकर्मी संक्रमित भएपछि केन्द्र सरकारसँग चिकित्सकसहितको मेडिकल टिम माग गरिएको थियो । अस्पतालको मागपछि संघीय सरकारले चिकित्सकसहित ८० स्वास्थ्यकर्मीका लागि ६८ लाख रुपैयाँ विनियोजन गरेको थियो । अस्पताल प्रशासनले तीन दिनभित्र जनशक्ति भर्ना गर्न वैशाख १३ गते विज्ञापन गर्यो । तर नर्सिङ अधिकृत, नर्सिङ स्टाफ, ल्याबबाहेक मेडिकल अधिकृतहरूमा माग गरेको अनुपातमा कसैले निवेदन दिएनन् । अस्पताल प्रशासनले एनेस्थेसियोलोजिस्ट तीन, मेडिकल अधिकृत १०, नर्सिङ अधिकृत दुई, ल्याब टेक्निसियन ५ र स्टाफ नर्स ४० जना करारमा माग गरेको थियो । अस्पतालमा कोरोनाका बिरामीको उपचारमा खटिएका ८ चिकित्सकसहित ७० भन्दा बढी स्वास्थ्यकर्मी आफैं सक्रमित भएका छन् । उनीहरूले नै संक्रमितको उपचार गरिरहेका छन् । कोरोनाको महामारीले भयावह स्थिति उत्पन्न भइसक्दा पनि चिकित्सकलगायत स्वास्थ्यकर्मी नथपिएका कारण अस्पताल प्रशासनले चाहेर पनि सेवा दिन सकिरहेको छैन । जटिल अवस्थाका संक्रमितबाहेकलाई अस्पतालले भर्ना गर्न छाडेको छ । भेरी अस्पतालको कोभिड आइसोलेसन बिरामीले भरिएको छ । अस्पतालमा २ सय ९२ जना संक्रमित भर्ना गरिएको छ । इमर्जेन्सी कक्षमा बेड पर्खिनेको संख्या उत्तिकै छ । गम्भीर बिरामीले पनि पालो पाउन कुनै बिरामी डिस्चार्ज हुनुपर्छ या त कसैको मृत्यु कुर्नुपर्छ ।अस्पतालका कोरोना स्रोतव्यक्ति तथा फिजिसियन डा संकेत रिसालका अनुसार मेडिकल अधिकृतमा दुइटा मात्रै दरखास्त परेको छ । हामीलाई मुख्य कुरा डाक्टर चाहिएको थियो । मुख्य पदमा नै दरखास्त परेन, उनले भने, यो महामारीको समयमा दुई महिनाको करारमा बोलाएर हुँदैन । प्रोत्साहन र स्थायी पद्धति विकास गर्न जरुरी छ । जुम्लाबाट २२ स्वास्थ्यकर्मी आइपुगेभेरी अस्पतालमा कर्णाली स्वास्थ्य विज्ञान प्रतिष्ठान जुम्लाबाट तीन जना चिकित्सकसहित २२ स्वास्थ्यकर्मी आइतबार आइपुगेका छन् । स्वास्थ्य कार्यालय बाँकेका जनस्वास्थ्य निरीक्षक मानबहादुर नेपालीले सोमबारबाट उनीहरूले अस्पतालका बिरामीको सेवा गर्ने बताए ।"
'संक्रमितलाई सघन उपचारको व्यवस्था गर,"काठमाडौं (कास) नागरिक अभियन्ताहरूले कोरोना संक्रमितलाई अविलम्ब सघन उपचार व्यवस्था विस्तार गर्न माग गरेका छन् । आइतबार देशभरका ८७ अभियन्ताले विज्ञप्ति जारी गरी स्वास्थ्य मन्त्रालयको पछिल्लो वक्तव्यले आमनेपाली नागरिकलाई चिन्तित र आक्रोशित बनाएको पनि जनाएका छन् । जस्तोसुकै अवस्थामा पनि नागरिकको स्वास्थ्य सुरक्षाको दायित्व बहन गर्नुपर्ने सरकारले विशेष उपायहरू केही पनि अवलम्बन नगरी संक्रमण दर बढेमा उपचार अभाव हुने वक्तव्य जारी गर्नु आफ्नो संवैधानिक दायित्वबाट विमुख हुनु र जिम्मेवारीबाट भाग्नु हो । सरकारको यस रवैयाले हामी नागरिकलाई थप भयभीत र निराश तुल्याएको छ, उनीहरूले भनेका छन्, निजी र सामुदायिक अस्पताल एवं नर्सिङ होमहरूमा उपलब्ध स्वास्थ्य उपकरण र जनशक्तिलाई संक्रमितहरूको उपचारमा सहजतापूर्वक उपयोग गर्ने व्यवस्था गरियोस् ।कोरोना महामारीसँग जुध्न मित्र राष्ट्र तथा दातृ निकायसँग पहल गरी अत्यावश्यक स्वास्थ्य सामग्रीको तत्काल व्यवस्था गर्न पनि उनीहरूले सरकारलाई अनुरोध गरेका छन् । स्थानीय सरकार अघि सरेर संक्रमण दर रोक्ने गतिविधि सञ्चालन गर्न, स्थानीय स्वास्थ्य संस्थाको उपयोग गर्न उनीहरूको आग्रह छ । सीमा नाकाबाट भित्रिने नेपालीका लागि आवश्यक व्यवस्था गर्न पनि उनीहरूले आग्रह गरेका छन् । यसरी विज्ञप्ति जारी गर्नेमा प्राध्यापक हेमराज पन्त, गणेश विक, वरिष्ठ अधिवक्ता रमेशदेव भट्ट, प्रेम सापकोटा, जगन्नाथ लामिछाने, वसन्ती चौधरी, प्रदीप परियार, भक्त विश्वकर्मा, दावा ल्हामु शेर्पालगायत ८७ जना छन् ।ॅपत्रकारको पेसागत सुरक्षा जोखिममानेपाल पत्रकार महासंघका अध्यक्ष विपुल पोख्रेलले कोरोना महामारीका कारण पत्रकारको पेसागत सुरक्षा जोखिममा परेको बताएका छन् । विश्व प्रेस स्वतन्त्रता दिवसको अवसरमा आइतबार शुभकामना सन्देश दिँदै उनले सञ्चार संस्थाहरूलाई कोरोनाको बहानामा सञ्चारकर्मीलाई निष्कासन नगर्न, सेवा सुविधा कटौती नगर्न र सञ्चारकर्मीको स्वास्थ्यमा विशेष ध्यान दिन महासंघले आग्रह गरेको उल्लेख गरेका छन् । महासंघका अनुसार कोरोना महामारीका कारण नेपालमा ५ सय १७ जना पत्रकार पीडित बनेका छन् । यो वर्ष प्रेस स्वतन्त्रता हननका ४५ घटना भएका छन्, ती घटनाबाट ५ सय ८४ पत्रकार र ३ वटा सञ्चार संस्था पीडित बनेका उनको भनाइ छ । अध्यक्ष पोख्रेलले तीन तहमा बन्दै गरेका प्रेससँग सम्बन्धित कानुनका मस्यौदा संविधानको मूल मर्मसँग बाझिएको बताए ।"
"७,१३७ थपिए","काठमाडौं (कास) मुलुकमा आइतबार कोभिड१९ को दैनिक संक्रमण दर हालसम्मकै उच्च ४४२ प्रतिशत पुगेको छ । यसअघि सर्वाधिक दैनिक संक्रमण दर शनिबार ३९६१ प्रतिशत थियो । पछिल्लो २४ घण्टामा १६ हजार १ सय ४७ नमुनाको पीसीआर परीक्षण गर्दा ७ हजार १ सय ३७ जनामा कोभिड संक्रमण देखिएको हो । एक दिनमा संक्रमित भएको यो संख्या हालसम्मकै उच्च हो । सक्रिय संक्रमितको संख्या ४८ हजार ७ सय ११ अर्थात् कुल संक्रमितको १४५० प्रतिशत पुगेको छ । आइतबार २७ जना संक्रमितले ज्यान गुमाएका छन् । हाल देशभरिमा २ सय ४३ जना आईसीयू र १ सय ३१ जना भेन्टिलेटरमा गरी ५ सय ७८ जना सघन उपचारमा छन् । काठमाडौं उपत्यकामा १ सय ६० जना आईसीयू र ५२ जना भेन्टिलेटरमा छन् । हवाई उडान बन्द गर्ने निर्णयसरकारले सोमबार मध्यरातदेखि आन्तरिक र बुधबार मध्यरातदेखि अन्तर्राष्ट्रिय उडान बन्द गर्ने निर्णय गरेको छ । कोरोना संक्रमण भयावह रूपमा बढेको निष्कर्ष निकाल्दै आइतबारको मन्त्रिपरिषद् बैठकले यस्तो निर्णय लिएको कृषि तथा पशुपक्षी विकासमन्त्री पद्माकुमारी अर्यालले बताइन् । कोभिड१९ संकट व्यवस्थापन केन्द्र (सीसीएमसी) निर्देशक समितिले आन्तरिक उडान बन्द गर्नुपर्ने प्रस्ताव गरेका आधारमा सरकारले उडान रोक्ने निर्णय गरेको हो । २२ गते रातिदेखि भारतसहित सबै अन्तर्राष्ट्रिय उडानमा पनि रोक लगाउने निर्णय भएको छ, परराष्ट्रमन्त्री प्रदीपकुमार ज्ञवालीले मन्त्रिपरिषद् बैठकलगत्तै भने ।मन्त्रिपरिषद् बैठकअघि संस्कृति, पर्यटन तथा नागरिक उड्डयन मन्त्री भानुभक्त ढकालले सीसीएमसीबाट आन्तरिक उडान बन्द गर्ने प्रस्ताव आएकाले तत्कालका लागि उडान बन्द गर्नुपर्ने अवस्था आइलागेको बताएका थिए । काठमाडौंबाहिर पनि निषेधाज्ञा जारी हुने क्रम बढ्दै गइरहेकाले बढीमा वैशाखभर वा ७ देखि १५ दिन ट्रायलका रूपमा आन्तरिक उडान बन्द गरिने उनको भनाइ छ ।"
अक्सिजन सकिँदा ४० बिरामी जोखिममा,"(दाङ)  कोरोना विशेष अस्पताल बेलझुन्डीमा अक्सिजन चढाएर उपचार गर्नुपर्ने बिरामी ४० जना छन् । आइतबार दिउँसो एक्कासि अस्पतालमा अक्सिजन सकिएपछि उनीहरू छटपटाउन थाले । तुलसीपुरका दुई जनालाई भने हेलिकप्टरबाट काठमाडौं लगियो ।सञ्चारमाध्यममा समाचार आएपछि प्रमुख जिल्ला अधिकारी दीर्घनारायण पौडेल र जिल्ला प्रहरी प्रमुख एसपी गणेश चन्द अस्पताल पुगे । जिल्लामा अक्सिजन बिक्री गर्ने व्यवसायी र अक्सिजन सिलिन्डर भएका सबै उद्योगी, व्यवसायीलाई तत्काल अक्सिजन ल्याएर अस्पताल आउन आग्रह गरे । केहीबेरको प्रयासपछि ७६ सिलिन्डर जुट्यो । हतारहतारमा बिरामीलाई अक्सिजन जोडेर ज्यान बचाइयो, यो अक्सिजनले बेलुका ९ बजेसम्म मात्र पुग्छ । त्यसपछि फेरि समस्या हुन्छ, अस्पतालका व्यवस्थापक द्रोण वलीले भने, अस्पतालमा दैनिक १ सय २० सिलिन्डर अक्सिजन खपत भइरहेको छ । हामीलाई ५ सय सिलिन्डर अक्सिजन स्टक चाहिन्छ । अस्पतालमा दैनिक नेपालगन्जबाट अक्सिजन भरेर ल्याउने गरिएको छ । बाटोमा गाडीले एक घण्टा मात्रै ढिला गरेमा समस्या हुने गरेको छ । अहिले पनि त्यही भयो । नेपालगन्जमा समयमा अक्सिजन लोड हुन सकेन, वलीले भने, त्यसपछि अस्पतालमा समस्या भयो । बिरामी संख्या बढ्यो तर अक्सिजन सिलिन्डर बढेनन् । शनिबारमात्रै १० आईसीयू, ५० एचडीयू र ४० सामान्य गरी १ सय शय्या तयार पारिएको थियो । यसअघि ५ आईसीयू र ३० सामान्य गरी ३५ शय्या मात्रै थिए । शय्या विस्तार भए पनि अक्सिजन नभएपछि आएका बिरामी पनि भर्ना गर्न नसकिएको वलीले बताए । तर अक्सिजन थप भएन । स्थानीय तहलाई अनुरोध गर्दा पनि कसैले वास्ता गरेनन्, उनले भने, मैले जिल्ला कोभिड संकट व्यवस्थापन केन्द्रको बैठकमा अक्सिजनको समस्या भयो भनेर कराउन थालेको धेरै समय भइसक्यो । सरोकारवालाले चासो नदिँदा अहिले संकट भयो । अहिले अस्पतालको गेटमा कोरोना संक्रमित बिरामीहरू उपचार पाउने आशमा छटपटाइरहेका छन् तर अक्सिजन अभावमा भित्र राख्ने अवस्था छैन । कतिपयको अवस्था निकै गम्भीर भए पनि अक्सिजन अभावमा अस्पतालभित्र लैजान नसकिएको उनले बताए । भित्र राखेर के गर्नु ? अक्सिजन छैन । सबै बिरामीलाई अक्सिजन दिनुपर्ने अवस्था छ, उनले भने, अझै पनि सिलिन्डर बढाउन नसक्ने हो भने स्थिति संकटपूर्ण हुन्छ । जिल्लामा रहेका सबै अक्सिजन सिलिन्डरहरू संकलन गरिरहेको प्रमुख जिल्ला अधिकारी पौडेलले बताए । यसैबीच, आइतबारमात्रै यही अस्पतालमा दुई संक्रमितको मृत्यु भएको छ । घोराही उपमहानगरपालिका१५ का ७७ वर्षीय पुरुषको बिहान र तुलसीपुर उपमहानगरपालिका९ का ४८ वर्षीय पुरुषको दिउँसो ज्यान गएको हो । घोराहीका पुरुषको वैशाख १२ देखि आईसीयूमा राखेर उपचार भइरहेको थियो भने तुलसीपुरका पुरुष शनिबारदेखि एचडीयू बेडमा थिए ।"
ओलीले विश्वासको मत नपाए के हुन्छ ?,"(काठमाडौं)  झन्डै दुई तिहाइ बहुमतको सरकारको नेतृत्व गरेका प्रधानमन्त्री केपी शर्मा ओली अल्पमतमा पर्ने निश्चितजस्तै भएपछि आफ्नो शक्ति परीक्षणका लागि संसद् जाने भएका छन् । विश्वासको मत लिने प्रयोजनका लागि मन्त्रिपरिषद्को सिफारिसमा राष्ट्रपति विद्यादेवी भण्डारीले आउँदो २७ गते प्रतिनिधिसभा अधिवेशन आह्वान गरेकी छन् । प्रधानमन्त्री ओलीले आइतबार बसेको मन्त्रिपरिषद् बैठकमा अब संसद्मा विश्वासको मत लिने जानकारी गराएका थिए । त्यसअघि उनले बिहान एमालेका स्थायी कमिटी सदस्यहरू र त्यसपछि राष्ट्रपति भण्डारीसँग यसबारेमा परामर्श गरेका थिए । हामीलाई समर्थन जनाएको माओवादीले कि काम गर्न सक्ने गरी समर्थन गर्नुपर्यो, कि बाटो खाली गरिदिनुपर्यो, प्रधानमन्त्री ओलीको भनाइ उद्धृत गर्दै उनीनिकट एक स्थायी कमिटी सदस्यले कान्तिपुरसित भने, अब धेरै कुर्न सकिन्न । ओलीले विश्वासको मत लिने निर्णय गरेसँगै देउवाको नेतृत्वमा सरकार वा ओलीको नेतृत्वमा चुनावसमेतको छिनोफानो हुने देखिएको छ । प्रधानमन्त्री ओलीले यसअघि वैशाख पहिलो साता नै विश्वासको मत लिने तयारी गरिरहेका थिए । तर त्यतिखेर गठबन्धन सरकारबारे कांग्रेस र माओवादी केन्द्रबीच सहमति भइसकेको र उनीहरूले संसद्बाट एमसीसी सम्झौतासमेत अनुमोदन गर्ने सहमति गरेको सुइँको पाएपछि उनले हठात् संसद्को हिउँदे अधिवेशन अन्त्य गरेका थिए । तर यो बीचमा सत्ता समीकरणको हिसाबकिताब त्यति नमिलेपछि प्रधानमन्त्री ओली विश्वासको मत लिने बाटामा लागेका हुन् । ओलीका निकटस्थहरूका अनुसार जसपामा एकमत नभएपछि एमाले सिंगै एकढिक्का हुँदा र जसपाको एउटा पक्षले समर्थन गर्दा पनि बहुमत नपुग्ने भएपछि प्रधानमन्त्रीले नीति तथा कार्यक्रम पेस गर्नुअघि विश्वासको मत लिने निर्णय गरेका हुन् । यही अवस्थामा नीति तथा कार्यक्रम पेस गर्दा संसद्ले पारित गरेन भने यसै पनि ओलीले राजीनामा दिनुपर्थ्यो । त्यसरी राजीनामा दिनुभन्दा पूर्वबजेट छलफलअघि नै विश्वासको मत लिने, त्यसअघि परिस्थिति आकलन गरेर अघि बढ्ने मनस्थिति उनले बनाएका हुन् । संविधानको धारा १०० (१) मा प्रधानमन्त्रीले कुनै पनि बखत आफूमाथि प्रतिनिधिसभाको विश्वास छ भन्ने कुरा स्पष्ट गर्न आवश्यक वा उपयुक्त ठाने विश्वासको मतका लागि प्रतिनिधिसभासमक्ष प्रस्ताव राख्न सक्ने प्रावधान छ । एमाले संसदीय दलका उपनेता सुवास नेम्वाङले प्रधानमन्त्री ओलीले अरू राजनीतिक डेडलक नचाहेकाले विश्वासको मत लिने निर्णय गरेको बताए । संसद् अधिवेशनको सुरुकै बैठकमा प्रधानमन्त्रीजीले विश्वासको मत लिन्छु भनेर घोषणा गर्नुहुन्छ, उहाँले विश्वासको मत लिन्छु भनेपछि संसद् त्यही तयारीमा लाग्छ, उनले भने, साथीभाइहरूले थपक्कै माया गरेर विश्वासको मत दिए भने सरकार निरन्तर रहने भो, विश्वासको मत प्राप्त भएन भने राजीनामा गर्नुपर्ने हुन्छ । संसद्मा ओलीको दल एमालेको सांसद संख्या १ सय २१ छ । विश्वासको मत लिनका लागि अरू १५ जना सांसद भए पुग्छ । २ सय ७५ प्रतिनिधिसभामा बहुमतका लागि १ सय ३८ जना चाहिने भए पनि ५ सांसद पद रिक्त भएकाले १ सय ३६ सांसद भए पुग्छ । जसपाका ३२ मध्ये १८ जना सांसद ओलीविरुद्धको गठबन्धनमा देखिएका छन् । बाँकी १४ सांसदले ओलीको पक्षमा मत दिँदा पनि उनलाई विश्वासको मत पुग्दैन । यस्तै एमालेभित्रकै असन्तुष्ट समूहमा ३५ जना सांसद छन् । २७ जनालाई त प्रधानमन्त्री ओलीले स्पष्टीकरण सोधिसकेका छन् । यी सांसदले फ्लोर क्रस गर्ने अनुमान पनि गरिएको छ । ओलीले विश्वासको मत प्राप्त गरेनन् भने प्रधानमन्त्रीबाट राजीनामा दिनुपर्ने हुन्छ । ओलीको सरकार अहिले संविधानको धारा ७६ (२) बमोजिमको हो । २०७४ फागनु ३ गते ओली नेतृत्वमा सरकार बन्दा समर्थन दिएको माओवादी केन्द्रले यत्रोविघ्न राजनीतिक घटनाक्रमका बाबजुद समर्थन फिर्ता नलिएपछि ओली आफैंलाई हटाउन अहोरात्र संघर्ष गरिरहेको माओवादीको समर्थनमा सरकारमा छन् । ओलीले राजीनामा दिनेबित्तिकै राष्ट्रपति विद्यादेवी भण्डारीले नयाँ सरकार गठनको आह्वान यही धाराअनुसार गर्नेछिन् । संविधानको धारा ७६ (२) मा दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधिसभा सदस्यलाई राष्ट्रपतिले प्रधानमन्त्री नियुक्त गर्न सक्ने प्रावधान छ । ओलीले विश्वासको मत प्राप्त गर्न सकेनन् भने संविधानको यो धाराअनुसार कांग्रेस, माओवादी र जसपाले गठबन्धन सरकार बनाउने निर्णय गर्नुपर्ने हुन्छ । यी तीनवटै दल एकढिक्का भए भने सजिलै गठबन्धन सरकार बन्छ तर जसपामा भएको किचलोले त्यसो हुन नसक्नेतर्फ बढी संकेत गरेको छ । जसपाले औपचारिक छलफलका लागि सोमबार पार्टीको बैठक डाकेको छ । अहिले कांग्रेससँग ६१ र माओवादीसँग ४८ जना सांसद छन् । उनीहरू दुई पार्टीको सांसद संख्या १ सय ९ हुन्छ । यो गठबन्धनलाई सरकार बनाउन थप २५ जना सांसद चाहिन्छ । जसपाको सिंगै ३२ जना सांसद आए भने १ सय ४१ जना हुन्छन्, सजिलै सरकार बन्छ । तर आएनन् भने के हुन्छ ? यसमा कर्णाली दोहोरिन सक्छ, एमालेका असन्तुष्ट सांसदले फ्लोर क्रस गरेर अर्को गठबन्धनका लागि मत दिन सक्छन् । यस्तो हुन सक्ला भनेर ओलीले सुरुमै एमालेका शंकास्पद सांसदलाई कारबाही गर्न नसक्ने होइनन्, उनले कारबाही गर्न सक्ने गरी संसदीय दलको विधान संशोधन पनि गरेका छन् । तर कारबाही गरेर सांसद निकाल्नु र सांसदले फ्लोर क्रस गर्नु ओलीका लागि उस्तै हो । त्यसैले उनले कम्तीमा विश्वासको मत लिन जानुअघि आफ्ना सांसदलाई कारबाही गर्ने सम्भावना कम रहेको उनका निकटस्थहरू बताउँछन् । नेपाली कांग्रेसका नेता राधेश्याम अधिकारीको भनाइमा अब ओली सरकार ढल्ने निश्चित भइसकेको छ । माओवादीको समर्थनमा ओलीजीको सरकार टिकिरहेको छ, अब उसले ओलीलाई समर्थन गर्दैन, त्यसो हुनेबित्तिकै ओलीको सत्ता गिर्छ, अधिकारीले भने, त्यसपछि अरू पार्टी कसरी हुन्छ, सरकार बनाउनेतिर लाग्लान्, ओलीजी अर्को चुनाव गराउने गरी लाग्नुहोला । दलहरूबीच गठबन्धन सरकार बनाउने सहमति नजुटी समर्थन फिर्ता लिँदा फेरि सरकार बन्न नसकी चुनावकै बाटोमा जाने देखेरै माओवादीले ओलीलाई दिएको समर्थन फिर्ता नलिएको हो । अब ओली स्वयंले विश्वास बटुल्छु भनेपछि माओवादीले उनको पक्षमा मत दिने छैन । प्रवक्ता नारायणकाजी श्रेष्ठले प्रतिगमनविरोधी सरकार नै आफूहरूको प्राथमिकता हुने बताए । हामीले विश्वासको मत दिने कुरै हुन्न, त्यसपछि के हुन्छ क्लियर नै छ, उनले भने, हाम्रो प्राथमिकता प्रतिगमनको विरोधमा साथ रहनेहरूले सरकार बनाउनेमा छ, त्यही नीतिअनुसार अगाडि बढ्छौं । भएन भने संवैधानिक र राजनीतिक प्रक्रियालाई अगाडि बढाउने कुरा हुन्छ । श्रेष्ठले भनेको जस्तै गठबन्धन सरकार बन्ने अवस्था आएन भने प्रक्रिया संविधानको धारा ७६(३) मा पुग्छ । यो धारामा राष्ट्रपतिले प्रतिनिधिसभामा सबैभन्दा बढी सदस्य भएको दलको संसदीय दलको नेतालाई प्रधानमन्त्री नियुक्त गर्न सक्ने व्यवस्था छ । प्रक्रिया यहाँसम्म पुग्यो भने फेरि ओली नै प्रधानमन्त्री हुनेछन् किनभने संसद्को सबैभन्दा ठूलो दल एमाले नै हो र त्यसको संसदीय दलको नेता ओली हुन् । तर यसरी नियुक्त भएका प्रधानमन्त्रीले ३० दिनभित्र विश्वासको मत लिनुपर्छ । सुरुमै संसद्को विश्वास नजितेका ओलीले यसपालि जित्लान् भन्ने हुन्न । धारा ७६(५) ले कुनै सदस्यले प्रतिनिधिसभामा विश्वासको मत प्राप्त गर्न सक्ने आधार प्रस्तुत गरे राष्ट्रपतिले प्रधानमन्त्री नियुक्त गर्न सक्ने प्रावधान छ । तर नेपालजस्तो कडा दलीय व्यवस्था भएको मुलुकमा यो सम्भावना कम छ । त्यसपछि के हुन्छ ? प्रधानमन्त्रीले जे चाहनुभएको छ, त्यो प्रक्रिया बल्ल सुरु हुन्छ, ओलीनिकट स्रोतले कान्तिपुरसित भन्यो, राष्ट्रपतिज्यूले नयाँ चुनावको मिति घोषणा गर्नुहुन्छ, प्रधानमन्त्रीले पुस ५ मा प्रतिनिधिसभा भंग गर्दा प्रस्तुत गरेको तर्क कामयावी हुन्छ । धारा ७६ (७) मा माथिका कुनै पनि विकल्पमा सरकार बन्न सकेन भने राष्ट्रपतिले प्रतिनिधिसभा विघटन गरी ६ महिनाभित्र अर्को निर्वाचन सम्पन्न हुने गरी मिति तोक्ने प्रावधान छ । ओलीले अहिले विश्वासको मत लिन जान खोज्नुको अन्तर्यमा पनि यहाँसम्म पुग्ने योजना छ । यही योजना मुताविक नै यो सरकारले चुनावी बजेटको तयारी गरिरहेको छ । ओलीको योजना सफल भए सम्भवतः आउँदो मंसिरमा उनले प्रतिनिधिसभा चुनावको घोषणा गर्नेछन् । अहिले विश्वासको मत फेल भए एकातिर सरकार बनाउने, बन्न नदिने खेलकुदमै समय गुज्रने, अर्कातिर कामचलाउ सरकारले नै चुनावलक्षित बजेट ल्याउन सक्ने गरी तयारी गरेका हौं, बालुवाटारनिकट स्रोतले भन्यो, प्रधानमन्त्रीज्यूको तरिका तपाईंले बुझ्नुभएकै छ, एक तीर दुई निसाना ।"
लुम्बिनी घटनामा संवैधानिक नैतिकताको प्रश्न,"(काठमाडौं)  लुम्बिनी प्रदेशका मुख्यमन्त्री शंकर पोखरेलले आइतबार बिहान राजीनामा गरे । केही घण्टामै संसदीय दलको बैठकमार्फत त्यसको नेता निर्वाचित भए र प्रदेश प्रमुखबाट फेरि मुख्यमन्त्रीमा नियुक्त भए । राजनीतिक चतुर्याइँपूर्ण यो खेलले उनको पद त सुरक्षित गरेको छ, सँगसँगै यस्तो खेल संवैधानिक रूपमा कत्तिको उचित हो भन्नेबारे बहस पनि सुरु भएको छ ।प्रधानमन्त्री वा मुख्यमन्त्रीले आफ्नो पदको वैधता देखाउन प्रतिनिधिसभा वा प्रदेशसभामै विश्वासको मत लिने एउटा विकल्प हो । तर, पदबाट राजीनामा दिएर संसदीय दलभित्रैको अल्पमतलाई परास्त गरी फेरि बहुमतको आडमा पद सुरक्षित गर्ने कदमको संवैधानिक वैधतामाथि प्रश्न उठ्ने देखिन्छ । नेपालको संविधानको धारा ७६ मा संघीय सरकार र धारा १६८ मा प्रदेश सरकार गठनको परिकल्पना छ । जसमा सम्बन्धित संसद्मा बहुमतप्राप्त संसदीय दलको नेता प्रधानमन्त्री वा मुख्यमन्त्री हुने उल्लेख छ । संवैधानिक व्यवस्थाअनुसार बहुमतप्राप्त सरकार बनेको पहिलो पटकका लागि दुई वर्ष र त्यसपछि हरेक एक वर्ष नभई अविश्वासको प्रस्ताव ल्याउन पाइँदैन । संसदीय प्रणालीअनुसार प्रधानमन्त्री वा मुख्यमन्त्रीले संसद्मा आएको अविश्वास प्रस्तावको सामना गर्नुपर्छ तर लुम्बिनीमा खेल भयो अर्कै । ८७ सदस्यीय लुम्बिनी प्रदेशमा माओवादी केन्द्रले दुई र जनता समाजवादी दलको उपेन्द्र यादवबाबुराम भट्टराई समूहले चार गरी ६ सांसद हटाएकाले ८१ सांसद मात्रै बाँकी छन्, जसमा एक जना सभामुख हुन्छन् । यस्तो अवस्थामा ४१ सांसद रहेको नेकपा एमालेभित्र नेपालखनाल समूहका सांसदले प्रदेशसभामा फ्लोर क्रस गर्नासाथ एमालेको बहुमत गुम्ने थियो । त्यसैले पोखरेलले प्रदेशसभाको साटो संसदीय दलभित्र बहुमत पुर्याउने चतुर्याइँ गरे । यस्तोमा आफ्नै संसदीय दलभित्र १९ जना सांसदसमेत विपक्षमा रहेको भए पनि पोखरेल निर्वाचित हुने र बहुमतप्राप्त संसदीय दलको नेताको हैसियतले मुख्यमन्त्री बन्ने सम्भावना रहन्थ्यो । प्रदेशसभामा सोझै अविश्वास प्रस्तावमाथि छलफल भएको भए पोखरेलले मुख्यमन्त्री पद गुमाउने निश्चितजस्तै थियो ।लुम्बिनी प्रदेशमा भएको यो खेल आगामी दिनमा प्रतिनिधिसभा र संघीय सरकार गठनको जोडघटाउमा पनि प्रयोग हुने जोखिम उत्तिकै रहन्छ । यस्तै प्रवृत्ति रहे कतिपय अवस्थामा त प्रतिनिधिसभामा पेस हुने अविश्वासको प्रस्ताव नै प्रयोजनविहीन हुने देखिन्छ किनभने अविश्वास प्रस्ताव दर्ता हुनासाथ गैरराजनीतिक प्रकृतिको यो कदमलाई कतिपय कानुनविद्हरू भने असंवैधानिक भनिहाल्न कठिन हुने बताउँछन् तर सत्तारूढ र विपक्षी दलबीच झिनो संख्यामा मतान्तर भएको अनि सत्तारूढभित्रै समेत नेतृत्वविरुद्ध ठूलो संख्यामा सांसद भएको अवस्थामा लुम्बिनी प्रदेशको अभ्यास अन्यत्रमात्रै होइन, प्रतिनिधिसभामै पनि दोहोरिने अवस्था देखिन्छ । संवैधानिक कानुनविद् पूर्णमान शाक्यको विचारमा आइतबार लुम्बिनी प्रदेशमा विकसित भएको घटनाक्रम संविधानको भावना र मर्मविपरीत हो । दुई दलको संयुक्त सरकारको मुख्यमन्त्रीले राजीनामा दिएर फेरि उही नियुक्ति भएको देखिन्छ । यस्तो पनि ताल हुन्छ ? शाक्यले कान्तिपुरसित भने, दुई वर्षको लाभ लिइसकेपछि प्रश्न उठ्छ भने कि अविश्वासको प्रस्ताव सामना गर्ने नभए म बहुमतमा छु भन्न विश्वासको मत लिने हो । संसदीय दलभित्र बहुमत पुर्याएर प्रक्रिया छल्ने काम उचित होइन । अविश्वासको प्रस्ताव दर्ता हुनासाथ त्यसलाई छल्न राजीनामा दिएर फेरि बहुमत सरकार बनाउने कदमले आफ्नै दलभित्रबाट फ्लोर क्रस भई सत्ता संकटमा पर्ने जोखिमलाई जोगाउँछ । गैरराजनीतिक प्रकृतिको यो कदमलाई असंवैधानिक भनिहाल्न पनि कठिन हुने कतिपय कानुनविद्हरू बताउँछन् तर सत्तारूढ र विपक्षी दलबीच झिनो संख्यामा मतान्तर भएको अनि सत्तारूढभित्रै समेत नेतृत्वविरुद्ध ठूलो संख्यामा सांसद भएको अवस्थामा यो प्रवृत्ति अन्यत्र पनि दोहोरिने अवस्था देखिन्छ । अधिवक्ता टीकाराम भट्टराईको विचारमा अविश्वास प्रस्ताव आएपछि त्यसको सामना गर्नु स्वाभाविक संवैधानिक बाटो हुने थियो । उहाँले जुन दोस्रो बाटो अवलम्बन गर्नुभयो, त्यसलाई असंवैधानिक नै त भन्न कठिन होला तर त्यो अस्वाभाविक बाटो हो, उनले भने, जसविरुद्ध अविश्वास प्रस्ताव गएको हो, उसैले राजीनामा दिएपछि किन राजीनामा दिएको भन्न त मिलेन तर राजीनामाको कारण खुल्नुपर्छ । के कारणले राजीनामा दिइयो, जनतालाई जवाफ दिनुपर्छ । राजीनामालाई कानुनी दाउपेजको रूपमा प्रयोग गर्नु स्वाभाविक काम नभएको उनको टिप्पणी छ । वरिष्ठ अधिवक्ता चन्द्रकान्त ज्ञवाली भने यसलाई स्वाभाविक कदम मान्दैनन् । उनको विचारमा जुन प्रयोजनका लागि प्रदेशसभाको अधिवेशन बोलाइएको थियो, त्यसलाई नै निस्तेज बनाउने गरी राजीनामा आयो । प्रस्ताव निर्णयार्थ पेस गर्नुपर्नेमा विषयान्तर गर्न राजीनामा गरेको देखिन्छ, अविश्वास प्रस्तावको सामना गर्न नचाहेको देखिन्छ, उनले भने, यस्तै अभ्यास हुने हो भने संविधानमा अविश्वासको प्रस्ताव र विश्वासको मत राख्नुपर्ने व्यवस्था संविधानमा राख्नुपर्ने नै थिएन ।कानुनविद्हरूका अनुसार यस्तो प्रवृत्तिले प्रधानमन्त्री निर्वाचित गर्न पाउने संसद्को अधिकारसमेत संकुचित भएको छ । प्रधानमन्त्रीलाई संसद्प्रति जवाफदेही बनाउन पनि अविश्वास प्रस्तावमाथि संसद्मा छलफल हुनुपर्ने र त्यहाँबाट निकास हुनुपर्ने कानुनविद् ज्ञवाली बताउँछन् । उनी भन्छन्, प्रदेशसभामा प्रस्ताव पेस गर्ने र त्यहीं छलफल हुनुपर्नेमा त्यसलाई निस्तेज गरेर संसद् (प्रदेशसभा) मै छलफल नगरी बाहिरबाट सरकार बनाउनु गलत अभ्यास हो ।यससम्बन्धी विषयले अदालतमा प्रवेश पाउने सम्भावना पनि छ तर सर्वोच्च अदालतले बन्दी प्रत्यक्षीकरण र कोरोना महामारीसँग सम्बन्धितबाहेक अन्य निवेदन दर्ता नगर्ने निर्णय गरिसकेको छ । त्यही निर्णयका कारण पदबाट निष्कासित जसपाका चार सांसदको निवेदन सर्वोच्चले अस्वीकृत गरी फर्काइदिएको थियो । तर अधिवक्ता ज्ञवाली कोरोना महामारी नियन्त्रण र संक्रमितको उपचार प्रदेश सरकारको दायित्व भएकाले सरकार गठनसँग जोडिएको विषयसमेत अत्यावश्यकको परिभाषामा पर्ने र अदालतले तत्काल हेर्नुपर्ने दाबी गर्छन् ।"
अधिनायकवादी र अलोकतान्त्रिक कदम,"काठमाडौं (कास) अल्पमतमा परेपछि अविश्वास प्रस्तावको सामना नगरी राजीनामा दिएका लुम्बिनी प्रदेशका मुख्यमन्त्री शंकर पोखरेललाई लगत्तै गरिएको पुनः नियुक्तिले संसदीय व्यवस्थाकै धज्जी उडाएको भन्दै प्रमुख प्रतिपक्ष कांग्रेस र माओवादी केन्द्रले भर्त्सना गरेका छन् । उनीहरूले प्रदेश प्रमुखको भूमिका स्वतन्त्र र निष्पक्ष हुन नसकेको जनाउँदै गलत निर्णय सच्याउन आग्रह गरेका छन् । कांग्रेसले केन्द्रमा प्रस्तुत हुँदै आएको अधिनायकवादी चरित्रको अर्को संस्करण लुम्बिनी प्रदेशमा प्रस्तुत भएको उल्लेख गरेको छ । कांग्रेस सभापति शेरबहादुर देउवाले विज्ञप्ति जारी गरी संविधानको ठाडो उल्लंघन, बलमिच्याइँ र घोर अलोकतान्त्रिक प्रवृत्ति लुम्बिनीमा प्रदर्शन गरिएको भन्दै निन्दा र भर्त्सना गरेका छन् । एमालेले प्रदेशसभामा प्रस्ट बहुमत गुमाएको तथ्य बुझेरै अविश्वास प्रस्ताव छलेका मुख्यमन्त्रीसँग बहुमत छ भनेर मान्नु र पुनः मुख्यमन्त्री नियुक्त गरिनु राजनीतिक, नैतिक र संवैधानिक कुनै पनि कोणबाट तर्कसंगत छैन, देउवाले विज्ञप्तिमा भनेका छन्, नेकपाबाट निर्वाचित एक सांसदले माओवादीमा संलग्नता प्रस्ट गरेको, एमालेबाट निर्वाचित एक सांसदले राजीनामा गरेको अनि नेपाली कांग्रेस, नेकपा माओवादी, जसपा र राजमोलगायत दलले वैकल्पिक मुख्यमन्त्री प्रस्तावित गरिसकेको स्थितिमा संसदीय मूल्य, मान्यताविपरीतको व्यवहार प्रस्तुत हुनु लज्जास्पद र आपत्तिजनक छ । संविधानबमोजिम संसद्मा अविश्वास प्रस्तावको प्रक्रिया अघि बढेको अवस्थामा त्यसलाई निष्कर्षमा नपुर्याई राजीनामाको नाटक गर्नु र प्रदेश अधिवेशन अन्त्य गर्नु नेपालको संविधान एवं संसदीय मूल्यमान्यता, विधि र पद्धतिको ठाडो उल्लंघन भएको कांग्रेसले जनाएको छ । बलमिच्याइँले मिचिएको विधि र प्रक्रियालाई अविलम्ब सुचारु गरेर संसद्को बहुमतअनुरूप नयाँ सरकारका लागि मार्गप्रशस्त गर्न म चेतावनीसहित अपिल गर्दछु, देउवाले भनेका छन् । कांग्रेस वरिष्ठ नेता रामचन्द्र पौडेलले पोखरेलविरुद्ध बहुमत प्रस्तुत गर्दागर्दै प्रदेश प्रमुखले पुनः उनैलाई मुख्यमन्त्री नियुक्ति गर्ने काम घोर अलोकतान्त्रिक र अनैतिक भन्दै यसले लोकतान्त्रिक र संसदीय प्रक्रियाकै धज्जी उडाएको बताएका छन् ।माओवादी केन्द्रका अध्यक्ष पुष्पकमल दाहालले लोकतान्त्रिक प्रक्रियाबाट अविश्वास प्रस्तावको सामना गर्नुको बदला अल्पमतमा रहेका मुख्यमन्त्रीले पदबाट राजीनामा दिई संसद्को कामकारबाहीलाई अवरुद्ध गर्नु अलोकतान्त्रिक रहेको बताएका छन् । राजीनामालाई सकारात्मक रूपमा लिन सकिन्छ तर अल्पमतमा रहेका व्यक्तिले नै पुनः संविधानको धारा १६८ (१) अनुरूपको सरकार गठनको दाबी गर्नु आश्चर्य र हास्यास्पद मात्रै होइन, अनैतिक र असंवैधानिक छ, दाहालद्वारा जारी विज्ञप्तिमा छ । उनले आइतबारै कांग्रेस, माओवादी, जसपा, राष्ट्रिय जनमोर्चा र अन्य स्वतन्त्र हैसियतका बहुमत सांसद भौतिक रूपमै प्रदेश प्रमुखसमक्ष उपस्थित भएको जनाएका छन् । यसरी बहुमत सांसदको समर्थन रहेका अविश्वास प्रस्तावमा प्रस्तावित गरिएका मुख्यमन्त्री कुलप्रसाद केसीलाई सविधानको धारा १६८(२) अनुरूप मुख्यमन्त्रीमा नियुक्ति गर्नुको बदला प्रदेश प्रमुखले अल्पमतमा रहेका पोखरेललाई संविधानको धारा १६८ (१) अनुरूप नियुक्ति गरे, उक्त असंवैधानिक र अलोकतान्त्रिक निर्णयको हामी निन्दा गर्दछौं, दाहालले भनेका छन्, प्रदेश प्रमुखलाई आफूबाट भएको गलत निर्णय सच्याई गठबन्धन सरकार गठनका दाबेदार कुलप्रसाद केसीलाई नियुक्ति र शपथ गराउन लुम्बिनीको गम्भीर ध्यानाकर्षण गर्दछौं ।"
उपभोक्ताले 'होल्ड गर्दा अक्सिजन सिलिन्डर अभाव,"ललितपुरले ५० शय्याको आइसोलेसन बनाउनेललितपुर अक्सिजन कन्सन्ट्रेटरसहित ५० शय्याको आइसोलेसन केन्द्र सञ्चालनमा ल्याउने ललितपुर महानगरपालिकाले निर्णय गरेको छ । महानगरको आइतबार बसेको बैठकले सुनाकोठीस्थित पोषण पुनःस्थापना गृहमा आइसोलेसन सञ्चालन गर्ने निर्णय गरेको हो । महानगरले उक्त स्थानलाई गत वर्ष महिला र बालबालिकाका लागि क्वारेन्टाइनको रूपमा सञ्चालनमा ल्याएको थियो । महानगर प्रमुख चिरिबाबु महर्जनले बागडोलस्थित ज्यापु समाजको वृद्धाश्रम भवनमा पनि एक सय १० शय्याको आइसोलेसन सञ्चालनमा ल्याउने तयारी भइरहेको बताए । संक्रमणको दोस्रो लहरबाट नागरिकलाई जोगाउन कुनै कसर बाँकी राख्दैनौं, उनले भने, यहाँको आइसोलेसन अन्यको भन्दा उत्कृष्ट र बिरामीले राम्रो सेवा पाउन सक्नेछन् । आइसोलेसनमा मेडिकल कन्सल्ट्यान्ट र दुई जना मेडिकल अफिसरको व्यवस्था गर्ने महानगरको योजना छ ।"
सतर्कता अपनाउँदै खेती,"(सिन्धुली)  कोरोना संक्रमणको डर भए पनि मकै पहेंलिन थालेपछि कमलामाई नगरपालिका४ का जनक सापकोटाले १५ जना खेताला लगाएर उकेरा लगाए । कोरोनाको डर भनेर के गर्नु ? मकै भएन भने हामी किसानको उठीबास लाग्छ, १५ कट्ठा खेतमा मकै लगाएका उनले भने, खेताला लगाएर मकै गोडाएँ, अब ढुक्क भयो । संक्रमणको दोस्रो लहर बढ्दो क्रममा रहेकोमा उनी जानकार र सचेत पनि छन् । तर रोग आउँछ भनेर डराएर बसेर पनि त भएन, उनले भने, बाहिरबाट आएका गाउँमा कोही नभएकाले हामीबीचमा संक्रमण नहोला भन्ने ठानियो । सुरक्षा सावधानी अपनाउन हात धुन खेतमै साबुनपानीको व्यवस्था गरेको उनले सुनाए । गतवर्ष पनि उनले महामारीकै बीचमा यसैगरी खेती गरेको स्मरण गरे ।सरकारले संक्रमित बढ्दै गएपछि विभिन्न प्रभावित जिल्लालाई रेड जोन मा राखेर निषेधाज्ञा लगाएको छ । सिन्धुली प्रशासनले पनि स्वास्थ्य मापदण्ड अपनाउन आग्रह गर्दै आएको छ । तर यहाँका किसानलाई भने गहुँ र मसुरो थन्क्याउने, चैतेधान रोप्ने, मकैमा उकेरा लगाउने र मल हाल्ने हतारो छ । यो उनीहरूको लागि बाध्यता पनि हो । किसानहरू छरछिमेक र गाउँलेकै सहयोगमा काम गरिरहेकोले सुरक्षित रहेको दाबी गर्छन् । काम गर्न पनि रोक लगाए त के खानु र ? यो त अन्याय हुन्छ, आफ्नै परिवारसहित खेतमै भेटिएका सन्तोष बोहराले भने, भेला नभई आफ्नो काम गर्न कुनै बाधा हुनुहुँदैन, जुन हामीले गर्दै आएका छौं । नगरे कसरी मुखमा माड लाग्छ त ? वर्ष दिनसम्म खाने बालीनाली उब्जने खेत बाँझै बस्ने भएकोले सतर्कता अपनाएर किसानले काम गरिरहेका कमलामाई४ टारीका कृषि प्राविधिक जहानबहादुर कार्कीले दाबी गरे । आफैं पनि गहुँ काट्न खटिएका उनले भने, संक्रमणबाट जोगिन सतर्कता पनि अपनाएका छौं । सिजनको बाली नलगाए भोलिका दिनमा भोकमरीमा परिन्छ ।"
कामकाजी आमालाई थप बोझ,"(काठमाडौं)  छोरीको अनलाइन कक्षा भ्याउने कि आफ्नो कार्यालयको काम, निषेधाज्ञासँगै लेखक तथा अभियन्ता विमला तुम्खेवालाई समय व्यवस्थापन गर्न सास्ती थपिएको छ । छोरीको क्लास र छुटाउनै नमिल्ने अफिसको भर्चुअल मिटिङ एकैचोटि परेको बेला त यति हैरानी हुन्छ नि, भनिसाध्य छैन, तुम्खेवाले भनिन् ।लेखन कार्यमा पनि सक्रिय तुम्खेवा पछिल्लो समय बिहान ५ बजेदेखि राति नसुतेसम्म काममै व्यस्त हुन्छिन् । अहिले कोरोना महामारीका कारण भौतिक भेटघाट गर्ने अवस्था पनि छैन । परिवारका सदस्यले आफ्नो कामलाई सहज रूपले हेरिदिँदैनन् । भन्छिन्, ल्यापटप खोलेर बसेको देखेपछि फेसबुकमै झुन्डिएर बसेको छ सोच्छन्, सामान्य अवस्थामा भए १० देखि ५ सम्म अफिसमा शान्तिले काम गर्न त पाइन्थ्यो, छोरी पनि स्कुलतिरै हुन्थ्यो । अरू बेला कार्यालय जाने भएपछि छोरीको हेरचाह र घरधन्दा गर्न परिवारका सदस्यले सहयोग गर्थे । अचेल घरैमा बस्ने ठानेर सबै कामको जिम्मेवारी उनीमाथि मात्र छ । घरैमा आमा छ भनेर अरूले पनि छोरी हेरिदिँदैनन्, मेरो आफ्नै कामले छोरीले पनि आमाबाट पाउनुपर्ने समय पाउँदैन, तुम्खेवाले भनिन् ।तुम्खेवाजस्ता कामकाजी आमाहरूलाई यतिबेला जिम्मेवारी बढेको छ । यसमा त मेरो आफ्नै पनि स्टोरी छ, मनोविद् करुणा कुँवर भन्छिन्, तीन कक्षासम्म पढ्ने साना नानी हुनेले सँगै राखेर पढाउनुपर्ने, घरधन्दा, अफिसको काम भ्याउनुपर्ने, कतिपय अभिभावकहरूसँग कुरा गर्दा यो बेला आमाहरूलाई वर्कलोड एकदमै बढेको पाएको छु ।पत्रकार लोग्सरी कुँवरका अनुसार भाडामा बस्ने, सीमित स्रोतसाधनले काम चलाउने तथा परिवारमा अन्य सदस्य नभएकालाई त झन्झटिलो मात्रै होइन, खर्चिलो पनि भएको छ निषेधाज्ञाको समय । अरू बेला नानीलाई स्कुल पठायो, आफू आफ्नो काममा जान सजिलो हुन्थ्यो, अहिले त एकजना उसैको हेरालु चाहिएको छ, लोग्सरीले भनिन्, छोरीलाई समय दिनुपर्ने त हो तर साथमा अरू नहुँदा समय व्यवस्थापन गर्नै समस्या भइरहेको छ ।निषेधाज्ञाले कार्यालय छुट्टी भएपछि बानेश्वरकी सरु ढकालको व्यस्तता झनै बढेको छ । भाँडाकुँडा र लत्ताकपडा धुने, घर सफाइ गर्ने, खानाखाजा पकाउने, खुवाउने काम गर्दै दिन बित्छ । संयुक्त परिवारमा बस्ने भए पनि कार्यालय छुट्टी भएपछि सबै कामको बोझ उनैलाई छ । निषेधाज्ञाका बेला पढुँला भनेर किनेका किताब पनि पल्टाउन भ्याएको छैन । अरूले सहयोग गरिदिने भए केही राहत त हुन्थ्यो, उनले भनिन् ।महिला अधिकारका क्षेत्रमा काम गर्ने संस्था वोरेक नेपालले २०२० जुन १५ प्रकाशित गरेको वुमन्स वर्कलोड ड्युरिङ कोभिड१९ लकडाउन अध्ययनमा लकडाउनमा महिलालाई घरायसी जिम्मेवारी बढेको उल्लेख गरेको छ । गतवर्षको लकडाउनमा गरिएको अध्ययनमा सहभागी कामकाजी महिलाहरूमध्ये ४५७ प्रतिशतले घरायसी जिम्मेवारी बढेको, ६४६६ प्रतिशतले घरायसी जिम्मेवारी र कार्यालयको कामकाजको सन्तुलन मिलाउन चुनौती भएको र ७९५ प्रतिशतले दैनिक १४ घण्टासम्म कामको बोझ बढेको जनाएका थिए ।अध्ययनमा २१३५ वर्ष उमेर समूहका सातै प्रदेशबाट २९ जिल्लाका ३१७ महिला उत्तरदाता थिए । जसमध्ये ७३८ प्रतिशत विवाहित थिए भने ७७८ प्रतिशत आमाहरू थिए । गैरसरकारी, सरकारी, विदेशी नियोग, राजनीतिक, शिक्षण, पत्रकारिता, लेखनलगायत क्षेत्रमा काम गर्नेहरू समावेश थिए ।"
वडाध्यक्षद्वारा एम्बुलेन्स सहयोग,मकवानपुर (कास) कोरोना संक्रमितलगायत बिरामीको उपचारमा सहयोग पुर्याउन हेटौंडा५ का वडाध्यक्ष राजेश बानियाँले एम्बुलेन्स सहयोग गरेका छन् । १४ लाख ५० हजार रुपैयाँ बराबरको एम्बुलेन्स हेटौंडा९ पशुपतिनगरको सामुदायिक प्रहरीले सञ्चालनमा ल्याउनेछ । वाग्मती प्रदेश प्रहरी कार्यालयका प्रमुख वसन्तकुमार लामा र सामुदायिक प्रहरी केन्द्र अध्यक्ष राम विष्टलाई अध्यक्ष बानियाँले आइतबार एम्बुलेन्स हस्तान्तरण गरे । बानियाँले आफ्ना पिता वीरेन्द्रबहादुर बानियाँको स्मृतिमा एम्बुलेन्स सहयोग गरेको बताए ।
कांग्रेस नेता खड्काको मृत्यु,रामेछाप (कास) कांग्रेसका पूर्वकेन्द्रीय सदस्य एवं पूर्वसंविधानसभा सदस्य शिवबहादुर खड्काको आइतबार मृत्यु भएको छ । घरको बाथरुममा लडेर घाइते भएका खड्काको भक्तपुरस्थित नागरिक अस्पतालमा उपचारका क्रममा मृत्यु भएको हो । पश्चिम रामेछापको बेथानमा जन्मिएका ७८ वर्षीय खड्का नेपाल विद्यार्थी संघका संस्थापक सदस्यसमेत हुन् । उनले पञ्चायतविरुद्ध कांग्रेसले सञ्चालन गरेको आन्दोलनमा लामो समय सक्रिय भूमिका निभाएका थिए । उनी २०४९ मा तत्कालीन जिविस सभापति पनि निर्वाचित भए । खड्कालाई तत्कालीन राष्ट्रपति रामवरण यादवले संविधानसभा सदस्यमा मनोनीत गरेका थिए । कांग्रेस रामेछापका सभापति लबश्री न्यौपानेले नेता खड्कालाई गुमाउँदा जिल्लाको धरोहर नै गुमेको महसुस भएको बताए ।
९ महिनामा चेक अनादरका ९६ मुद्दा,"हेटौंडा (कास) मकवानपुरमा बैंक खातामा रकम नभएको चेक दिएर झुक्याउने प्रवृत्ति बढ्दै गएको छ । त्यसको प्रभाव जिल्ला अदालतका मुद्दाको संख्यामा पनि परेको छ । अदालतमा गत आर्थिक वर्षमा चेक अनादरका मुद्दा सात वटा मात्र थिए । गत साउनयता भने यो संख्या ९६ पुगेको छ । त्यस्तै, बैंकिङ कसुरका २५ मुद्दा दर्ता भएका छन् । प्रहरीमार्फत अदालतमा मुद्दा दर्ता भएकालाई बैंकिङ कसुरको रूपमा लिइन्छ भने व्यक्तिले सिधै अदालतमा मुद्दा दर्ता गरेमा चेक अनादरको मुद्दा चलाइने अधिवक्ता मदन दाहालले बताए । चेक बाउन्स भएको अवस्थामा अदालतमा सिधै मुद्दा दर्ता गर्ने वा प्रहरी कार्यालयमार्फत जाने भन्ने पीडित व्यक्तिमा भर पर्छ, उनले भने । विशेषगरी जग्गा कारोबारमा चेक अनादरको मुद्दा बढी परेको देखिन्छ । जग्गा कारोबारमा बैंक खातामा पैसा नभएको चेक दिने प्रवृत्ति धेरै देखिन्छ, जिल्ला अदालतका एक कर्मचारीले भने, समाजमा जालझेल र तिकडम बढेकाले चेक अनादरको मुद्दा पनि बढेको हो ।"
गोठमा ओत लाग्दा चट्याङ,मकवानपुर (रासस) गोठमा ओत बस्न गएका बेला चट्याङ पर्दा एक जनाको मृत्यु भएको छ भने दुई जना घाइते भएका छन् । मृत्यु हुनेमा मकवानपुरगढी२ बस्ने २६ वर्षीय विराज वाइबा रहेको मकवानपुर प्रहरीका इन्स्पेक्टर अविनाश अधिकारीले बताए । गम्भीर घाइते भएका वाइबालाई उपचारका लागि हेटौंडा अस्पताल लगिएकोमा चिकित्सकले मृत घोषणा गरेका थिए । घाइते भएका ५६ वर्षीय वीरबल वाइबा र ४६ वर्षीय वीरबहादुर वाइबाको भने हेटौंडा अस्पतालमै उपचार भइरहेको छ ।
सुरक्षा निकायमा बाहिरी भेटघाट बन्द,"(काठमाडौं)  तीनवटै सुरक्षा निकायले ब्यारेक र कार्यालयमा अत्यावश्यक कामबाहेकका बाहिरी मानिससँग भेटघाट बन्द गरेका छन् । सुरक्षा निकायमा कार्यरत अधिकृत तथा जवानमा कोरोना संक्रमण देखिएपछि सेना, सशस्त्र प्रहरी र नेपाल प्रहरीले कार्यालय र ब्यारेकमा अत्यावश्यकबाहेक सबै भेटघाट र सम्पर्क स्थगित गरेका हुन् । फिल्डमा तैनाथ युनिट एवं घर बिदाबाट आएका र ब्यारेक तैनाथ रिजर्भ फोर्सबीच घुलमिल हुन नदिन भान्सा र आवास छुट्टाछुट्टै बनाइएको छ ।बाहिरबाट आएका जनशक्तिलाई सेना र सशस्त्र प्रहरीले अनिवार्य क्वारेन्टाइनमा बस्ने व्यवस्था गरेका छन् । प्रहरीमा भने ब्यारेकीकृत फौजी संयन्त्रका युनिटमा मात्रै यस्तो व्यवस्था गरिएको छ । नियमित ड्युटीमा खटिनुपर्ने र जनशक्ति अपर्याप्त हुँदा आवश्यक उच्चतम स्वास्थ्य सावधानी अपनाएर दैनिक जिम्मेवारी निर्वाह गर्न प्रहरी प्रधान कार्यालयले मातहत युनिटलाई निर्देशन दिएको छ । सेना, सशस्त्र र प्रहरीमा सक्रिय संक्रमितको संख्या ३ सय नाघेको छ । अस्पताल र आइसोलेसनमा प्रहरीका करिब डेढ सय, सेनाका करिब १ सय र सशस्त्रमा करिब ५० जना सुरक्षाकर्मी संक्रमणविरुद्ध जुधिरहेका छन् ।नेपाली सेनाका प्रवक्ता सहायक रथी सन्तोषबल्लभ पौडेलले वृत्तिविकासमा नगरी नहुनेबाहेक सबै तालिम, सेमिनार, गोष्ठी एवं भेटघाट अर्को आदेश नभएकासम्मका लागि रोकिएको बताए । उनका अनुसार वृत्तिविकाससँग जोडिएका तालिम एवं प्रशिक्षण पनि २५ जना नबढ्ने गरी आवश्यक जनस्वास्थ्यका मापदण्ड पालना गरेर सञ्चालन गरिएको छ । सेनाले खरिपाटीमा १ सय २५ र सूर्यविनायकस्थित ब्यारेकमा ७५ जना अट्ने आइसोलेसन सेन्टर निर्माण गरेको छ । देशभरका ब्यारेकमा सबैलाई खोपको व्यवस्था गर्न सैनिक अस्पतालहरू, इटहरी, पोखरा र नेपालगन्जबाट मेडिकल टिम खटाइएको छ । सशस्त्र प्रहरी प्रवक्ता डीआईजी राजु अर्यालका अनुसार फिल्डमा खटिएका र ब्यारेकमा भएकाबीच घुलमिल हुन नदिन आन्तरिक व्यवस्थापन त्यहीअनुसार मिलाइएको बताए । उनका अनुसार सशस्त्रमा पनि देशभरका युनिटलाई फौजलाई बिदा नदिन र बिदा सकेर फर्किएकालाई अनिवार्य क्वारेन्टाइनमा राख्न निर्देशन दिइएको छ ।फिल्डमा नागरिकसँग सबैभन्दा बढी घुलमिल हुने प्रहरीमा भौतिक संरचना र जनशक्ति अपर्याप्त हुँदा रिजर्भ र ड्युटीमा खटिएकाबीच दूरी कायम गर्न छुट्टै मेसको व्यवस्था छैन । प्रहरी प्रवक्ता एसएसपी वसन्तबहादुर कुँवरले भएकै मेसलाई जनस्वास्थ्यका मापदण्ड पालना गरेर सञ्चालन गरिएको बताए । सम्भव भएसम्म कार्यालय आलोपालो सिस्टममा जनशक्ति व्यवस्थापन गरेर सञ्चालन गर्न निर्देशन दिइएको उनको भनाइ छ । अपराध अनुसन्धान तथा नियन्त्रण, थुनुवा व्यवस्थापन, फिल्डमा नियमित जनशक्ति परिचालन एवं जोखिम उच्च देखिएका जिल्लामा निषेधाज्ञा जारी भएका कारण त्यसको पालनामा पनि बढी कार्यबोझ प्रहरीमा परेको छ । त्यसका अलवा सशस्त्र प्रहरीलाई सीमा सुरक्षा र सीमा नाकाबाट आउने मानिस व्यवस्थापनमा बढी घुलमिल हुनुपर्दा संक्रमण सर्ने जोखिम बढी देखिएको छ ।कारागार व्यवस्थापन विभागले भने कैदीबन्दी सरुवा तथा स्थानान्तरण स्थगित गरेको छ । विभागले हरेक कारागारमा कैदीको चाप र जोखिमअनुसार आइसोलेसन क्वारेन्टाइनको व्यवस्था गर्न पनि बिहीबार परिपत्र गरेको छ । कारागार सुरक्षामा तैनाथ प्रहरीलाई बाहिर निस्कन पनि रोक लगाइएको छ । अत्यावश्यक काम र अदालतमा कैदीबन्दी लिएर जाँदा उच्च सावधानी अपनाउन भनिएको छ । हालसम्म डिल्लीबजार, नख्खु र नुवाकोट कारागारमा रहेका तीनजना कैदी तथा थुनुवामा संक्रमण देखिएको छ । ललिता निवासको सरकारी जग्गा घोटालाविरुद्ध अख्तियार दुरुपयोग अनुसन्धान आयोगले दायर गरेको मुद्दामा विशेष अदालतको आदेशमा अख्तियारकै पूर्वप्रमुख आयुक्त दीप बस्न्यात डिल्लीबजार कारागारमा पुर्पक्षका क्रममा थिए । केही समयअघि स्वास्थ्यमा समस्या देखिएपछि अस्पताल लगिएका बस्न्यातमा कोरोना संक्रमण देखिएको छ ।संक्रमण फैलिन नदिन देशभरका कारागारमा कैदी र थुनुवासँग बाहिरका मानिसलाई भेटघाट गर्न पूर्णरूपमा बन्देज लगाइएको विभागका निर्देशक रामचन्द्र तिवारीले बताए । कार्यबोझ हेरेर काममा आलोपालो प्रणाली लागू गर्न पनि विभागले देशभरका कारागारलाई निर्देशन दिएको छ । पछिल्लो तथ्यांकअनुसार देशभर कैदीबन्दीको संख्या करिब २४ हजार ९ सय छ ।"
जसपामा बहुमतको होड,"(काठमाडौं)  प्रधानमन्त्री केपी शर्मा ओलीले संसद्मा विश्वासको मत लिने निर्णय गरेसँगै जनता समाजवादी पार्टी (जसपा) मा पूर्वराजपा र पूर्वसमाजवादी धारबीच शक्ति संघर्ष चर्केको छ । प्रधानमन्त्री ओलीलाई निरन्तरता दिने कि तत्काल हटाउने भन्ने विषयमा दुई पक्षबीच ध्रुवीकरण बढिरहेका बेला लुम्बिनी प्रदेशका चार सांसद पदमुक्त गरिएपछि जसपाभित्र विवाद उत्कर्षमा छ । केन्द्रमा ओली र प्रदेशमा उनीनिकट मुख्यमन्त्री हटाउन जसपा अध्यक्ष उपेन्द्र यादव पक्ष बिनासर्त लागिरहेको छ । अर्का अध्यक्ष महन्थ ठाकुर पक्ष भने ओलीलाई सहयोग गर्ने पक्षमा देखिएको छ । प्रधानमन्त्री ओलीले संसद्मा राख्ने विश्वासको प्रस्तावमा समेत पार्टीभित्र एकता नहुने सम्भावना बढेपछि यादव आफ्नो बहुमत कायम राख्ने र ठाकुर बहुमत पुर्याउने होडमा जुटेका छन् । आआफ्नो पक्षमा निर्णय गराउन र कारबाहीको डन्डा चलाउन दुवै पक्ष पार्टीको केन्द्रीय कार्यकारिणी समिति र संसदीय दलमा बहुमत जुटाउने कसरत गरेका हुन् । केन्द्रीय कार्यकारिणी समितिमा पूर्वसमाजवादी धारका जसपा अध्यक्ष उपेन्द्र यादव पक्ष प्रस्ट बहुमतमा देखिएको छ । पूर्वराजपा धारका तीन सदस्यले यादव पक्षलाई साथ दिएपछि केन्द्रीय कार्यकारिणी समितिमा ठाकुर पक्ष अल्पमतमा परेको हो । तर, ठाकुर पक्षले केही दिनभित्रै केन्द्रीय कार्यकारिणी समिति र संसदीय दल दुवैमा आफ्नो पक्षको बहुमत पुर्याएरै छाड्ने दाबी गरेको छ ।ठाकुर पक्षको आइतबार बबरमहलस्थित पूर्वराजपाको कार्यालयमा बसेको अनौपचारिक बैठकले आफ्नो पक्षका केन्द्रीय कार्यकारिणी समिति सदस्य र संघीय संसद् सदस्यलाई टेलिफोनमार्फत सोमबारसम्म अनिवार्य राजधानी आइपुग्न उर्दी जारी गरेको छ । बैठक मंगलबार बस्ने तय भएको पूर्वराजपाका एक नेताले बताए । यो बैठक आफ्नो पक्षको स्ट्रेन्थ (शक्ति) कति छ भन्नका लागि पनि हो, अर्को कुरा पार्टी र संसदीय दल दुवैमा बहुमत पुर्याएर यादव पक्षले गरेको विधान, प्रक्रिया र विधिविपरीतका कदमको प्रतिवाद गर्ने र प्रधानमन्त्री ओलीले संसद्मा राखेको विश्वासको प्रस्तावमा सके समर्थन जनाउने, नसके तटस्थ बस्ने रणनीति पनि हो, अध्यक्ष ठाकुर निकट स्रोतले भन्यो । यादव पक्षले केन्द्रीय कार्यकारिणी समितिको बहुमत हस्ताक्षरसहितको निर्णयका आधारमा बिहीबार लुम्बिनी प्रदेशका आफ्ना चार सांसदलाई पदमुक्त गरेको थियो । पार्टी नीतिविपरीत प्रधानमन्त्री ओलीनिकटका मुख्यमन्त्री शंकर पोखरेल नेतृत्वको सरकारमा सहभागी भएको भन्दै यादव पक्षले उनीहरूलाई सांसद पदबाट हटाउने निर्णय गरेको हो । मुख्यमन्त्री पोखरेलविरुद्ध अविश्वास प्रस्तावमा हस्ताक्षर गरेको केही घण्टामै जसपाका चार सांसद सरकारमा सहभागी भएका थिए । केन्द्रीय कार्यकारिणी समितिमा अल्पमतमा परेपछि ठाकुर पक्ष तत्काल रक्षात्मक अवस्थामा पुगे पनि उसले बहुमत पुर्याउन कोसिस गरिरहेको छ । पूर्वराजपा पक्षका महेन्द्रराय यादव, रमेशप्रसाद यादव र गजाधर यादवले साथ छाड्दा ठाकुर अल्पमतमा परेका हुन् । रमेशप्रसाद महेन्द्र र गजाधर अर्का नेता राजकिशोर यादव हुन् । पूर्वराजपामा अध्यक्ष मण्डलका सदस्यसमेत रहेका महेन्द्र राय एकीकरणपछि आफ्नो स्थान सुरक्षित नहुँदा ठाकुर र महतोसँग असन्तुष्ट थिए । खासगरी उनको आन्तरिक द्वन्द्व ठाकुरसँग भन्दा महतोसँग बढेको थियो । पार्टी एकताका बेला ५१ सदस्यीय केन्द्रीय कार्यकारिणी समितिमा पूर्वराजपाबाट २६ र पूर्वसमाजवादीबाट २५ सदस्य हुने गरी भागबन्डा मिलाइएको थियो । पूर्वसमाजवादीका पर्शुराम खापुङ र हेमराज राईले यादवका पक्षमा हस्ताक्षर गरेका छैनन् । तर, पूर्वराजपाका महेन्द्र राय, रमेश र गजाधरले साथ दिँदा यादवको पक्षमा बहुमत देखिएको हो । ठाकुरले पूर्वराजपाका नेताहरूलाई आफ्नै पक्षमा ल्याउन कोसिस गरिरहेका छन् । अर्का अध्यक्ष यादवले पूर्वराजपाका शरतसिंह भण्डारी र राजकिशोर यादवसहितका नेतालाई पनि आफूतिर तान्न संवाद गरिरहेको स्रोतले बतायो । लुम्बिनी प्रकरणदेखि प्रधानमन्त्रीले संसद्मा विश्वासको मत लिन गरेको निर्णयसम्मले जसपाभित्र पूर्वराजपा र पूर्वसमाजवादी पक्षबीचकै ध्रुवीकरण बढाउँदै अन्ततः पार्टी विभाजन हुन सक्नेसम्मको जोखिम बढेको भन्दै दुवै पक्षका मध्यमार्गी नेताहरूले चिन्ता प्रकट गरेका छन् । संसदीय दलमा दुवै पक्षले आआफ्नो बहुमत रहेको दाबी गरेका छन् । तर भित्री रूपमा दुवैलाई बहुमत पुग्ने विश्वास छैन । प्रधानमन्त्री ओलीले गत वर्ष वैशाखमा दल विभाजनसम्बन्धी अध्यादेश ल्याएपछि तत्कालीन समाजवादी र राजपाले रातारात पार्टी एकता गरेका थिए । त्यतिबेला समाजवादी पार्टी विभाजन गर्ने भूमिकामा प्रधानमन्त्री ओली नै जोडिएका थिए । एकीकरणको एक वर्षमै प्रधानमन्त्री ओलीलाई अविश्वास प्रस्तावमार्फत हटाउने कि नहटाउने भन्ने विवादले फेरि जसपा विभाजन उन्मुख बनेको हो । ठाकुर पक्ष ओलीलाई सरकारबाट तत्काल हटाउने पक्षमा छैन । ओली नेतृत्वको सरकारबाटै आफ्ना राजनीतिक र प्रशासनिक मुद्दा सम्बोधन गराउन उसले कार्यदल बनाएरै गृहकार्य गरिरहेको छ । प्रधानमन्त्री ओलीले आफ्नो सत्ता बचाउन ठाकुर पक्षले उठाएका मधेस र थरुहट आन्दोलनका क्रममा जेल परेका कार्यकर्तालाई छुटाउने र मुद्दा फिर्ता गर्ने प्रक्रिया अघि बढाएका छन् । त्यसलाई आधार मानेर ओलीलाई तत्काल हटाउने पक्षमा ठाकुर पक्ष नभएपछि यादव पक्षले बहुमतका आधारमा अविश्वास प्रस्तावमा समर्थन जनाउने निर्णयसमेत गरेको थियो । यादवको अध्यक्षतामा वैशाख १४ गते बसेको भनिएको केन्द्रीय कार्यकारिणी समितिको बैठकमा लुम्बिनीका चार सांसदलाई कारबाही गर्ने र प्रधानमन्त्री ओलीविरुद्ध अविश्वास प्रस्ताव दर्ता गर्ने प्रस्तावसमेत सामेल थियो । अविश्वास प्रस्तावसम्बन्धी निर्णय भने यादव पक्षले सार्वजनिक गरेको थिएन । प्रमुख प्रतिपक्ष कांग्रेसले जसपा सग्लो र एकताका साथ वैकल्पिक सरकारको पक्षमा नउभिँदासम्म अविश्वास प्रस्ताव दर्ता गर्न नमानेपछि निर्णय बाहिर नल्याइएको हो । कांग्रेस तयार भएको भए अविश्वास प्रस्तावको पक्षमा हस्ताक्षर गर्ने निर्णय पनि बाहिर आउँथ्यो । तर, कांग्रेस नै तयार देखिएको छैन, यादवनिकट एक नेताले भने, सहमतिबाट निर्णय हुन नसकेपछि बहुमतले गरिने निर्णय लोकतान्त्रिक विधि र प्रक्रियाअन्तर्गत नै पर्छ । यसलाई सबैले मान्न कर लाग्छ ।जसपा एक नभएसम्म अविश्वास प्रस्ताव लैजाँदा जोखिम हुने भन्दै कांग्रेस सभापति शेरबहादुर देउवा मानेका थिएनन् । तर, प्रधानमन्त्री ओलीले जुनसुकै बेला आफूविरुद्धको अविश्वास प्रस्ताव आउने ठानी त्यसअघि नै आइतबार संसद्मा विश्वासको मत लिने निर्णय लिएका थिए । ओलीले संसद्मा विश्वासको मत पाएनन् भने उनी तत्काल पदमुक्त भए पनि संविधानको धारा ७६ (३) अन्तर्गत ठूलो दलको हैसियतमा उनै पुनः अल्पमतको प्रधानमन्त्री हुनेछन् । पूर्वसमाजवादी धारका नेता गंगा श्रेष्ठले पार्टीलाई लामो समय अनिर्णयको बन्दीमा राख्न उचित नहुने भएकाले बहुमतको प्रक्रियाबाट अघि बढ्ने क्रम सुरु भएको बताए । पदाधिकारी बैठकमा केन्द्रीय कार्यकारिणी समितिको चाँडो बैठक राख्न उपेन्द्र र बाबुरामजीहरूले बारम्बार आग्रह गर्दा पनि उहाँहरू (ठाकुर र महतो) मान्नुभएन, सहमतिबाट बैठक बस्न नसकेपछि बहुमतको प्रक्रियाबाट अघि बढ्ने काम भएको हो । बहुमतको निर्णय अल्पमतले मान्नुपर्ने हुन्छ, यसले पार्टी त फुट्दैन भन्ने प्रश्नमा श्रेष्ठले थपे, बहुमतले पार्टी फुटाउँदैन । १४ गते पनि उहाँहरूलाई तपार्इंहरू तयार हुनुहुन्न भने बहुमतबाट निर्णय हुन्छ भन्ने जानकारी गराएरै निर्णय भएको हो । पूर्वराजपा धारका केन्द्रीय कार्यकारिणी समितिका सदस्य केशव झाले प्रक्रिया, पद्धति नपुर्याई घरघरमा गएर हस्ताक्षर गरेर बैठकको नाम दिई भएका गलत काम सच्याउनुपर्ने बताए । पार्टीलाई जोखिममा पार्ने काम कतैबाट हुनुहुन्न । हिजो पनि समाजवादी विभाजन हुन लाग्दा बचाएको हो, उनले भने, फेरि पनि पार्टी विभाजन गर्ने काम कसैले गर्न हुन्न ।"
बल प्रयोग गरेर मुख्यमन्त्रीको शपथ,बिहान ९ बजे ः मुख्यमन्त्रीको राजीनामा१० बजे ः राजीनामा स्वीकृतदिउँसो १२ बजे ः प्रदेशसभा विशेष अधिवेशन अन्त्य१२ः३० बजे ः एमालेद्वारा मुख्यमन्त्री बनाउन प्रदेश प्रमुखको कार्यालयमा पत्र दर्ता१ बजे ः विपक्षी चार दलको गठबन्धनद्वारा प्रदेश प्रमुखकहाँ एमालेमा बहुमत नभएको मौखिक जानकारी२ बजे ः तत्कालीन नेकपाबाट विजयी सांसद विमलाकुमारी खत्रीद्वारा आफूले माओवादी रोजेको घोषणा ३ः३० बजे ः एमाले सदस्य दृगनारायण पाण्डेद्वारा संसद् पदबाट राजीनामा४ बजे ः चारदलीय गठबन्धनबाट ४२ जनाको हस्ताक्षरसहित बहुमतको सरकार बनाउन लिखित निवेदन प्रदेश प्रमुखसमक्ष पेस४ः३० बजे ः एमालेकै मुख्यमन्त्री नियुक्तको विरोधमा चारदलीय गठबन्धनको धर्ना सुरूबेलुकी ८ः१० बजे ः मुख्यमन्त्री र मन्त्रीहरुको शपथ
'होल्डिङ सेन्टर बनाउन किन बियाँलो ?,"मुलुकमा कोभिड१९ संक्रमित हुनेको संख्या आइतबार एकै दिन सात हजार नाघेको छ, जुन हालसम्मकै सबभन्दा उच्च हो । अहिले नेपालले भोगिरहेको यो महामारीको एउटा दुःखान्त के हो भने हामीले न हिजोका कमजोरीबाट कुनै पाठ सिक्यौं, न त आफैंले गत साल गरिसकेका असल अभ्यास नै पछ्यायौं । यही व्यवस्थापनविहीनताको दुष्परिणामस्वरूप आज हामी त्रासदीपूर्ण चरणबाट गुज्रिरहेका छौं । कोरोना संक्रमणसम्बन्धी नेपाल र भारतको तुलनात्मक अध्ययन गर्दा थाहा हुन्छ भारतमा महामारीको उत्तारचढावको चक्रजस्तो देखिएको छ, नेपालमा पनि केही ढिलो गरी त्यही प्रवृत्ति दोहोरिँदै छ । यसको सीधा अर्थ हो भारतले संक्रमणको जे नियति भोग्छ, त्यसको सोझो असर खुला सिमाना भएको नेपालमा परिरहेको छ । तैपनि किन हो, उताबाट नेपाल प्रवेश गर्नेहरूका निम्ति जनस्वास्थ्य मापदण्ड पालनाको विषयमा सरकारको गम्भीरता पुगेकै देखिँदैन । उदेकलाग्दो त, यस मामिलामा गत वर्षकै जति पनि काम भएको छैन । गत वर्ष भारतबाट नेपाल प्रवेश गर्नेका हकमा सीमावर्ती जिल्लाहरूमा कैयौं क्वारेन्टिन बनाइएका थिए । निश्चय पनि ती क्वारेन्टिनहरू कमजोरीरहित थिएनन् । सरकारले नै बनाएको मापदण्डको पालना पनि तिनमा भएको थिएन । एउटै कोठामा धेरै जना कोचिनुपर्थ्यो । कहीँ महिलापुरुष लहरै सुत्नुपर्थ्यो । कतिमा शौचालय, धारालगायतका आवश्यक पूर्वाधारको व्यवस्थाधरि थिएन । त्यही भएर उपचार अभावमा क्वारेन्टिनमै ज्यान जाने अवस्थासमेत निम्तियो । कति त्यहीँ संक्रमित भए । दुर्व्यवहारका घटना पनि बाहिर आए । यति हुँदाहुँदै पनि क्वारेन्टिनहरू खडा गर्नुको राम्रो पक्ष के थियो भने, त्यहाँबाट संक्रमण सोझै गाउँसम्म पुग्न पाएन । चोर नाका हुँदै थातथलो पुगेका र गृहक्वारेन्टिनको नियमसमेत पालना नगरेकाहरूबाट गाउँमा संक्रमण केही हदसम्म फैलिए पनि क्वारेन्टिनहरूले ठूलो संख्यामा संक्रमणको साङ्लो चुँडालेकाले अवस्था त्यतिसाह्रो भयावह बन्न पाएन । फेरि, पालिकाहरू आफैंले पनि बाहिरबाट आउनेका लागि क्वारेन्टिनहरू बनाएका थिए । विडम्बना नै भन्नुपर्छ यसपालि त अपवादबाहेक यस्तो अभ्यास भएकै छैन । भनिरहनु परोइन, भारतमा अहिले कहालीलाग्दो अवस्था छ र नेपाल पनि बिस्तारै त्यही दिशाउन्मुख देखिन्छ । तर यता कतिसम्म खेलाँची भैरहेको छ भने, भारतबाट आएकाहरू सीधै घरतिर गइरहेका छन् । नाका आसपासमा कुनै होल्डिङ सेन्टर नभएकैले उनीहरूलाई त्यसै घर जान दिइएको छ । नेपाल भित्रिँदा गरिने एन्टिजेन परीक्षणमा कोरोना पुष्टि भए पनि उनीहरूलाई रोकेर राख्ने ठाउँ छैन । यही कारण, संक्रमण सहजै समुदायमा पुगिरहेको छ । यसको अर्थ हो हामीले जानीजानी खतरा निम्त्याइरहेका छौं । भारतमा संक्रमण आकासिन थालेको महिना दिन नाघिसक्दा पनि नेपालले अझै यसको प्रबन्ध गर्न नसक्नुले सरकारको व्यवस्थापन कौशलको धज्जी उडिरहेको छ, र हामी थाहा पाईपाई पनि महामारीको अझ ठूलो दलदलमा फस्न गैरहेका छौं । रूपमा हामी रोगबाट प्रताडित देखिए पनि खासमा अक्षम शासकप्रशासकहरूको सिकार भैरहेका छौं । सरकारले होल्डिङ सेन्टर बनाउने निर्णय गरेको दुई साता बितिसक्दा पनि कामको खासै सुरसार छैन । हाम्रो कार्यशैली नै कति सुस्त छ भने, मन्त्रिपरिषद्ले वैशाख ५ मा नेपालभारत सीमाका प्रवेशविन्दुमा प्रत्येकमा हजार जना अट्ने गरी आठ नाकामा होल्डिङ सेन्टर बनाउने निर्णय गरेको थियो । तर वैशाख १३ गते बल्ल तोकिएका आठ नाका झापाको काँकडभिट्टा, मोरङको रानी, पर्साको वीरगन्ज, रूपन्देहीको बेलहिया, कपिलवस्तुको कृष्णनगर, बाँकेको जमुनाह, कैलालीको गौरीफन्टा र कञ्चनपुरको गड्डाचौकी र काठमाडौं उपत्यका प्रवेश गर्ने थानकोटमा एकएक हजार क्षमताका होल्डिङ सेन्टर निर्माणको जिम्मा सेनालाई दिइयो । र, अहिले अलमल कति सानो कुरामा भइरहेको छ भने कतिपय जिल्लामा यस्तो सेन्टर राख्ने स्थान छनोट पनि गर्न सकिएको छैन । मुलुक प्रवेश गरेपछि अडिने स्थान नभएकैले नागरिकहरू जोखिमपूर्ण तवरबाटै सोझै सार्वजनिक यातायातमा गृहजिल्ला जाने क्रम रोकिएको छैन । उनीहरूलाई निश्चित दिनसम्म होल्डिङ सेन्टरमा राखेर सुरक्षित रूपमा घर पुर्याउने व्यवस्था गर्न अब पनि ढिलाइ गर्नु भनेको महामारीको अझै डरलाग्दो परिस्थिति निम्त्याउनु हो । नाकाबाट आइरहेका बेला उनीहरूमा स्वास्थ्य समस्या नदेखिए पनि संक्रमण नै छैन भन्न सकिँदैन । कथं संक्रमण रहेछ भने घर पुग्दासम्म यसबाट धेरैलाई सरिसकेको हुन्छ । त्यसैले नाका आसपासमै होल्डिङ सेन्टर वा क्वारेन्टिन बनाएर उनीहरूलाई राख्नुको कुनै विकल्प छैन । र, पीसीआर परीक्षणबाट संक्रमित नभएको पुष्टि भएपछि वा क्वारेन्टिन अवधि सकिएपछि मात्रै उनीहरूलाई घर पठाउने व्यवस्था गर्नुपर्छ । यसरी पठाउँदा पनि स्वास्थ्य मापदण्डको पूर्ण पालना गरिनुपर्छ । रोग रोकथामको यो उपाय जति नै जटिल र खर्चिलो भए पनि संक्रमण फैलिएपछि निम्तिने भयावह अवस्थाको तुलनामा केही पनि होइन । सरकारले पहिल्यै रोकथाममा ध्यान दिएमा मात्रै पछि अत्तालिने अवस्था सिर्जना हुँदैन । हो, यसपालि होल्डिङ सेन्टर र क्वारेन्टिनहरूमा पोहोरका जस्ता कमजोरी हुनु हुन्न । तर, यस्ता केन्द्रहरू बनाउँदै नबनाउने महाभूल त झनै गर्नु हुँदैन । तसर्थ, तीनै तहका सरकारहरूले यसको उचित चाँजो मिलाउनुपर्छ ।डरलाग्दो जानकारी त यो दिइएको छ कि, कोभिड१९ संकट व्यवस्थापन सञ्चालन केन्द्रको सचिवालयका अनुसार आठवटै नाकामा हजार क्षमताका होल्डिङ सेन्टर तयार पार्न अझै कम्तीमा चार साता लाग्छ । यसको मतलब, जेठ तेस्रो साताबाट मात्रै होल्डिङ सेन्टरमा मानिसलाई राख्न मिल्छ । यस्तो भयावह स्थितिमा यो अवधि निकै लामो र आफैंमा अत्यासलाग्दो भएकाले आफ्नो कार्यगतिलाई तीव्र बनाउनुको विकल्प सरकारसित छैन । त्यतिन्जेलका निम्ति विद्यालय, कलेज, होटलजस्ता विद्यमान उपयुक्त संरचनालाई पनि होल्डिङ सेन्टरका रूपमा विकास गरेर प्रयोगमा ल्याउन ढिलाइ गर्नु हुन्न, ताकि संक्रमण सोझै समुदायमा फैलन नपाओस्, अनि कोही पनि अनाहकमा महामारीबाट प्रताडित बन्नु नपरोस् ।"
महामारी र शिक्षा,"वर्षभरिको मिहिनेतपछि परीक्षाको मुखैमा कोरोना महामारी प्रकोप र विद्यालय बन्द हुनु, फेरि यस वर्ष पनि दोहोरियो । गत वर्षको सिकाइ उपलब्धिमा पछि परेका नानीबाबुहरू यो वर्ष पनि पछाडिएका छन् । दुई वर्षसम्म महामारी प्रकोपको धरापमा परेको कलिला नानीहरूको सिकाइलाई सही दिशानिर्देश दिन सक्ने होइन भने यो पुस्ताको अकारणै भइरहेको शैक्षिक क्षतिको भरपाई कसले गर्ने ? तसर्थ बाध्यतावश स्विकार्न परेको अनलाइन शिक्षासँगसँगै हामी सबै अभिभावकले घरमा हुने ससाना कार्यमा उनको अवस्थाअनुसार व्यस्त गराउन सके व्यावहारिक शिक्षा प्रदान गर्न सकिन्छ । दिनको केही मिनेटदेखि केही घण्टासम्म उनीहरूलाई घरेलु काम जस्तै ः सरसफाइ, खानपिन तयारी र त्यसमा अपनाउनुपर्ने सावधानी, पौष्टिक आहार, व्यायाम, योग, पारिवारिक सीप, बगैंचा करेसाबारी तयारी र खेती, परिवार र पुर्खा, घरवरपरको, मातृभाषा, भूगोल, इतिहासबारे जानकारी दिन सकिन्छ । कविता, कथा सुन्ने, भन्ने र लेख्ने सीप विकास गर्न पनि सकिन्छ । यी सबै कार्यका लागि अभिभावकहरूले थोरै मात्र समय खर्च गर्ने हो भने त्यसको उपलब्धि ठूलो हुनेछ । अन्यथा अनलाइन कक्षाले उनीहरूलाई मोबाइल, ट्याब वा कम्प्युटरको लत मात्र बसाल्नेछ, जुन उनीहरूका लागि घातक हुनेछ । महेन्द्रसिंह बम, टीकापुर१, कैलाली"
विकल्प हुँदाहुँदै आत्मसमर्पण,"सरकारको आत्मसमर्पण अस्वीकार्य सम्पादकीय निकै सान्दिर्भिक लाग्यो । आफ्ना जनताप्रति राज्यको निश्चित दायित्व हुन्छ र त्यसलाई सरकारमा बस्नेहरूले पूरा गर्नैपर्छ । होइन भने, सरकार छाड्नुपर्छ । यद्यपि सरकारले गर्न सक्ने धेरै वैकल्पिक मार्ग हुँदाहुँदैको अवस्थामा जनतामा त्रासदी फैलाउन सक्ने स्वास्थ्य तथा जनसंख्या मन्त्रालयको शुक्रबार सार्वजनिक भएको अपिल असामयिक हो । आफूले भनेर मात्र नहुने अवस्थामा रहेको भन्दै आएको स्वास्थ्य मन्त्रालयको अपिलका विषयमा अब सीसीएमसी र मन्त्रिपरिषद्ले कोभिड महामारीको वस्तुस्थिति के हो, सोको जानकारी सर्वसाधारणमा गराउन विलम्ब गर्न हुँदैन । महेशप्रसाद ढुंगाना, नयाँ वानेश्वर, काठमाडौं"
विवादास्पद पात्र राजनीतिको मूलधारमा,"गण्डकीका मुख्यमन्त्री पृथ्वीसुब्बा गुरुङले गुन्डा नाइकेका रूपमा परिचित राजीव गुरुङलाई खेलकुद तथा युवामन्त्री बनाएर सत्ता टिकाउन नेकपा एमाले जस्तोसुकै कदम चाल्न पनि पछि नपर्ने सन्देश दिएका छन् । गण्डकीमा मुख्यमन्त्रीविरुद्ध अविश्वास प्रस्ताव दर्ता छ । अविश्वास प्रस्ताव मतदान प्रक्रियामा गएपछि मुख्यमन्त्रीले मन्त्रालय फुटाएरै भए पनि राजीवलाई मन्त्री बनाए । मुख्यमन्त्री ओली निकट नेताका रूपमा चिनिन्छन् । संघदेखि प्रदेशसम्म एमालेले सत्ता टिकाउन अनेक उपाय लगाइरहेको छ । फौजदारी मुद्दा फिर्ता लिनेदेखि ज्यान मार्ने उद्योगमा पटकपटक जेल सजाए पाएकाहरूलाई मन्त्री बनाएरै अपराधलाई संरक्षण गर्ने परम्परा बसालेको देखिन्छ । नेकपा भएको बेला राजीवलाई मुख्यमन्त्रीले नै पार्टी प्रवेश गराउँदा चर्को विरोध भएको थियो । ज्यान मार्ने उद्योगका अभियुक्त राजीवलाई सांसदभन्दा पनि गुन्डाका रूपमा जनताले चिन्छन् । १५ करोड बराबरको अकुत धन जम्मा गरेको आरोपमा सम्पत्ति शुद्धीकरण विभागले उनीविरुद्ध विशेष अदालयमा मुद्दा हालेको थियो । दलहरूले अपराधमा मुछिएका, समाजमा उद्दण्ड मच्चाउने, निमुखाहरूको ज्यान लिने र अदालतले दोषी ठहर गरेकाहरूलाई राजनीतिक छहारी पहिल्यै पनि दिन्थे । गुन्डाहरूलाई दलहरूले संरक्षण गरेकाले समाजमा दण्डहीनता अन्त्य हुन सकिरहेको छैन । जति नै सुशासनका भाषण गरे पनि आपराधिकलाई बचाइराख्ने काम दलका शीर्ष नेताहरूबाटै भइरहेको छ । एमालेले यस्तै गुन्डाहरूलाई मन्त्री बनाउँदै आएको छ । कांग्रेसले जिउँदै मान्छे भट्टीमा हालेर पोल्नेलाई टिकट दिएर सांसद बनाएको थियो । जसपा ज्यान मार्ने कसुरमा जेल सजाय भोगिराखेकाहरूलाई छोड्नुपर्यो भनेर प्रधानमन्त्रीसँग गुहार मागिरहेको छ । यी त बाहिर आएका केही प्रतिनिधि घटना मात्र हुन्, भित्रै लुकाइएका घटना कति होलान् कति । कोहीभन्दा कोही कम छैनन् दलहरू अपराधमा मुछिएकालाई संरक्षण गर्नर् ेप्रतिस्पर्धामा । राजनीतिमा उच्च पद हात पार्न गुन्डागर्दीको अनुभव र पैसा भए हुनेजस्तो भएको छ । इमानदार भएर आजीवन पार्टीका लागि खटेकाहरूलाई पाखा लगाई यस्तै गुन्डाहरू च्याप्ने भएकैले दलप्रति जनताको विश्वास कम भइरहेको छ । गोविन्द विक, बूढानीलकण्ठ१२, काठमाडौं"
यातायातको राजस्व कता जान्छ ?,"यातायात कार्यालयका स्वेच्छाचारी नियमकानुनले सवारीधनीहरूलाई आहत बनाउँदै आएका छन् । जस्तो, सवारी साधन नवीकरणका लागि वार्षिक रूपमा अनिवार्य कर बुझाउँदा धूवाँ परीक्षण गरी छुट्टै ३५ रुपैयाँ तिरेर हरियो स्टिकर लिनुपर्ने हुन्छ । सामान्य अवस्थामा समयसीमाभित्रै कर चुक्ता गर्नु नागरिकहरूको राज्यप्रतिको उत्तरदायित्व हो । तर, विषम परिस्थितिमा पनि राज्यले करमाथि अचाक्ली र अपत्यारिलो जरिवाना ठोक्नु कति न्यायोचित छ ? कोरोनाका कारण केही समय ढिलो भई राजस्व बुझाउन जाँदा हरियो स्टिकरका लागि १,१२५ रुपैयाँ तिर्न बाध्य हुनुपर्यो । सम्बन्धित फाँटमा गएर कोरोनाले गर्दा एक महिना ढिलो भयो, किन यति ठूलो जरिवाना भनी सोध्दा, हामीलाई थाहा छैन, माथिको नियम यही छ भन्ने रेडिमेड ओठेजवाफ पाइयो । यसरी जरिवाना लिनु अव्यावहारिक र अत्याचार मात्र होइन, अन्यायपूर्ण पनि छ । गाउँगाउँमा सरकार भन्ने सस्तो नारा जति घन्काए पनि सरकारी कार्यालयका कर्मचारीहरूको रूखो व्यवहार र सेवाग्राहीले घण्टौं लाइनमा बस्नुपर्ने नियति कसैबाट लुकेको छैन । जरिवाना भनेको ५ प्रतिशत, १० प्रतिशत पो हुनुपर्ने हो । विभिन्न माध्यमबाट यातायात कार्यालयमार्फत वार्षिक अर्बौं रुपैयाँ राजस्व संकलन भएर सरकारी ढुकुटीमा जम्मा हुन्छ । जनता भने पानी पर्दा हिलो, सुक्खायाममा धूलो र जताततै खाल्डाखुल्डी भएको सडकमा हिँड्नुपरेको छ । राजधानीमा त यस्तो दुरवस्था छ भने उपत्यकाबाहिर झन् कहालीलाग्दो अवस्था छ । ओखलढुंगा गएको जिप खस्यो, मुक्तिनाथबाट तीर्थालु लिएर फर्केको बस कालीगण्डकीमा झरेर बेपत्ता जस्ता समाचार सुन्नुपर्छ । यस्ता दुर्घटनाको कारक भनेको साँघुरो, अव्यवस्थित र खल्डाखुल्डी भएको बाटो हो । कहाँ जान्छ राजस्वको पैसा ? किन समयमै बाटोको मर्मतसम्भार हुँदैन ?अर्कातिर, पार्किङको उचित व्यवस्थापन गर्नुपर्छ भन्ने सोच सरकारसँग छैन । काठमाडौंमा गाडी पार्किङको ठूलो समस्या छ । त्यसै त साँघुरो सडक, जताततै असरल्ल गाडी पार्किङले झनै जाम बढाएको छ । कतै सडकमा पार्किङ गरेर औषधि, खाद्यान्न आदि कुनै जरुरी सामान लिन गयो भने एकै मिनेटमा ट्राफिक प्रहरीको फन्दामा परिन्छ । ठाउँठाउँमा टोले ठेकदारहरूले घण्टाको २० देखि १०० रुपैयाँसम्म असुलेर सवारीचालकलाई लुटिरहेका छन् । गाडी भित्रेदेखि बर्सेनि कर लिएपछि व्यवस्थित पार्किङ र सहज बाटो उपलब्ध गराउनु राज्यको दायित्व होइन र ? खालि भएका सरकारी जग्गा सरकारनिकट व्यापारीहरूले ठूलठूला भवन बनाएर कब्जा गरिरहेको हुँदा पार्किङको समस्या झनै बढ्दो छ । थोरै खुला भएको ऐलानी जग्गा पनि धार्मिक संघसंस्था र क्लबहरूले हड्पेका छन् । स्कुल, कलेज र संस्थान आदिले पनि आफ्नो स्वामित्वमा रहेको खाली जग्गामा भवन बनाई ठेक्का लगाएर व्यापार गरिरहेका छन् । जनतालाई राजस्व र जरिवाना लिएर चुसिरहने कि सुविधा पनि दिने ? साँघुरो र जर्जर सडकका साथै पार्किङको जटिल अवस्थालाई मध्यनजर गर्दै सम्बन्धित निकायले समाधानका लागि यथाशीघ्र निकास खोज्नु जरुरी छ । रोशन भट्टराई, इनरुवा३, सुनसरी"
धरहराबाट डुक्रिएको सत्ताअहंकार,"लाचार सरकारनेपाल अहिले कोभिड महामारीको जुन भयावह संघारमा आइपुगेको छ, त्यसपछाडि सरकारको गैरजिम्मेवारीपन, चरम अव्यवस्थापन, जनसरोकारप्रतिको पूर्ण बेवास्ता र अझै पनि जिम्मेवार नबन्ने लज्जाहीन लाचारीपन कारक छन् । धरहरा प्रकृतिका योजनामा उदात्त लगानी गरियो, तर स्वास्थ्य पूर्वाधार, अस्पताल निर्माण, स्वास्थ्य जनशक्ति विकास र संघीय प्रणालीको मर्मअनुरूप प्रादेशिक एवम् स्थानीय सरकारहरूलाई सेवा प्रवाहमा सबल गराउनेतर्फ विशेषतः विगत डेढ वर्षमा चरम बेवास्ता भयो । परिणति अहिलेको दुर्दशा हो । संसार कोभिड१९ खोप कूटनीतिमा चनाखो भएर आफ्नो मुलुकका नागरिकका लागि खोप सुनिश्चित गर्न हरतरहले प्रयासरत रहेका बेला नेपालको राज्यसत्ता निदाएर बसेको छ । सरकारमा शक्तिशाली भएकाहरूले नियुक्ति दिलाएका भान्जाभतिजा राजदूतहरूको भूमिका सधैंझैं अप्रभावकारी र उपलब्धिविहीन देखियो । छिमेकी मुलुकले दिएका केही लाख मात्रा खोपले छोटो समयका लागि सरकारको लाज धानेजस्तो देखिए पनि खोप व्यवस्थापनमा सरकार गैरजिम्मेवार ढंगले प्रस्तुत भएको छ । वास्तवमा, अहिले सात रुपैयाँ प्रतिमात्रा ठेक्कामा आपूर्ति गर्ने निजी क्षेत्रको प्रस्तावलाई नै मात्र स्विकारेर ४ करोड मात्रा खोप खरिद गर्दा पनि जम्माजम्मी २८३० करोड रुपैयाँ लाग्ने हो । त्यति खोपले नेपालको सम्पूर्ण वयस्क जनसंख्यालाई दुवै मात्रा लगाउन पुग्छ । यो कुनै ठूलो रकम होइन (धरहरा बनाउन लागेको खर्चको तुलनामा त झनै होइन) । खोप र उपचार व्यवस्थापनका लागि सरकारसँग अरू स्रोतको अभाव पनि पटक्कै छैन, केवल अभाव असल नियत र इच्छाशक्तिको हो । अर्को आर्थिक वर्षको बजेट प्रस्तुत हुन चार हप्ता मात्र बाँकी हुँदा पुँजीगत खर्च विनियोजनको मुस्किलले (वैशाख १९ सम्म) ३३ प्रतिशत मात्र पुगेको छ । राष्ट्र बैंकको पछिल्लो तथ्यांकअनुसार, विदशी मुद्रा सञ्चिति १२ अर्ब ३७ करोड अमेरिकी डलर पुगेको र विभिन्न तहका सरकारी खातामा अर्बौं रकम खर्च हुन नसकेर जम्मा भएको देखिन्छ । तैपनि सरकार तिनको परिचालन गरेर सडकमा देखिएको जनताको क्रन्दनलाई कम गर्न केही नगर्ने व्यवहार प्रदर्शन गरिरहेको छ । स्वास्थ्य मन्त्रालयबाट उठान भएका केही सकारात्मक कदम र पहलहरूलाई प्रधानमन्त्री र मन्त्रिपरिषद्को तहमा पूर्णतः बेवास्ता गरिएका कारण मन्त्रालयले अस्वाभाविक प्रतिक्रिया दिएको राजनीतिक बुझाइबारे पनि सरकारभित्रै गाइँगुइँ बाक्लै छ । आफ्नो स्वास्थ्यका लागि चिकित्सा विज्ञानले हासिल गरेको पछिल्लो आधुनिक प्रविधिको उपयोग गर्ने तर जनतालाई बेसारपानी र अम्बाको पातको कथामा अलमल्याउने जुन तरकिब नेपालका प्रधानमन्त्रीको छ, त्यो वास्तवमा जनताको स्वास्थ्यमाथि गलत सूचना सम्प्रेषणमार्फत गरिएको खेलाचीको एउटा ज्वलन्त उदाहरण हो । ओली प्रवृत्तिका हरेक अधिनायकवादी चिन्तकको त्यो आधारभूत चरित्र नै हो । जनताका अगाडि विष्णुका अवतार भएर पुजिन चाहने नेपाली राजाहरूलाई राति निद्रा पर्नका लागि बेलायती डसना र स्कच ह्वीस्की अपरिहार्य थियो । मातहतका निकायले त्यो डबल स्टान्डर्ड को सिको त गर्छन् नै ।प्रस्टै छ, कोभिड महामारीले निम्त्याएका स्वास्थ्य, आप्रवासन, रोजगारी सबै प्रकृतिका दुःख पाउनेमा तृणमूल तहका निमुखा मानिस (मात्र) छन् । यसरी आर्थिक हैसियतले निर्धारण गरेको विभेदपूर्ण परिस्थितिको बहस उठान हुनेबित्तिकै मार्क्सवादको आवरणमा राज्यसत्ताको सुखमा पौडिएकाहरूलाई यसलाई पुँजीवादी प्रणालीको खोटका रूपमा चित्रण गर्न हतार भइहाल्छ । तर यथार्थ के हो भने, पुँजीवादी उदारवादले नेपालको स्वास्थ्य संरचनामा उल्लेख्य लगानी गराएको छ । निजी अस्पताल, नर्सिङ होम र दर्जन मेडिकल कलेजको पूर्वाधारले कम्तीमा १२ हजार अस्पताल बेड थपेको छ । तर, अहिले सरकारको शासकीय, अझ व्यवस्थापकीय अक्षमता र यो उपलब्ध सबलतालाई पहिचान गर्न भएको कन्जुसीले निजी क्षेत्रमा भएको पूर्वाधार र जनशक्तिको थोरै अंश पनि सदुपयोग हुन सकेको छैन । राज्यको स्वामित्वका र निजी स्वामित्वका यी संरचनाहरूलाई विभेदपूर्ण नजरले हेर्ने खोटपूर्ण सरकारी दृष्टिका कारण भएका सुविधाको समेत जनताले उपभोग गर्न पाएका छैनन् । मार्क्सवादको आवरणमा प्रवर्द्धित क्रोनी क्यापिटालिजम का तुलनामा पारदर्शी पुनर्वितरण न्यायमा आधारित उदार पुँजीवादले जनताको बढी हित गर्छ । वास्तवमा आर्थिक र अवसरप्राप्तिका असमानताहरूबारे बहस नै गर्न पनि गैरअधिनायकवादी राजनीतिक प्रणाली आवश्यक पर्छ । यति त विश्वइतिहासको अनुभवले सिद्ध नै गरिसकेको छ । फरक यत्ति हो, यतिखेर नेपालको राजनीति संघदेखि प्रदेशसम्म कुनै पनि सिद्धान्त, नैतिकता र विचारहीन सत्तामोहको फोहोरी आहालमा चुर्लुम्मै डुबेको छ । र, त्यसैको नाम नेपाली चरित्रको मार्क्सवाद भएको छ । आफैं भोलि बिहानको सूर्योदय देख्न पाइन्छ कि पाइन्न भनेर निसासिइरहेका सरकारहरूलाई जनताले कोभिडबाट पाएको प्रताडनाले नपोल्नु अस्वाभाविक होइन । उनीहरूका लागि धरहराको टुप्पोबाट हामी केही गर्न सक्दैनौं भनेर डुक्रिनु जिम्मेवारीबाट भाग्ने सबभन्दा सजिलो बाटो हुने नै भयो ।"
पढाइ र सिकाइ जोड्ने कि ?,"कोरोनाले सिकाएको पाठ बिर्सने कि त्यसलाई पूरक बनाउने ?गत साल कोरोनाले एकसाथ ठूलो संख्यामा शिक्षक, प्राध्यापक तथा विद्यार्थीलाई आधुनिक प्रविधिमा अभ्यस्त बनाएको थियो । कतिपय शिक्षक तथा प्राध्यापकहरूले सिकाइ र पढाइको फरक बुझेबुझाएका थिए । अभ्यास पनि गरेका थिए । कतिपयले मोबाइल, ल्यापटप, रेडियो, टीभी, अनलाइन, अफलाइनजस्ता प्रविधि तथा व्यवस्थापनमा सहयोगी हुने सामग्रीहरू पनि बनाएका थिए । स्कुल तथा कलेजले नै परीक्षा लिने अभ्यास गरेका थिए । त्यहाँ आउन सक्नेलाई र नसक्नेलाई एकसाथ दुई खाले कार्यक्रम सञ्चालन गर्ने प्रबन्ध पनि मिलाएका थिए । केहीले पाठ्यक्रम पुनर्लेखन गरी छोटो अवधिमा कोर्स पूरा गर्ने तरकिब अपनाएका थिए । कतिपयले टिकटकबाट पढाउने अभ्यास पनि गरेका थिए । त्यस्तै घरकै मान्छेले पढाउने (होम स्कुलिङ), घरैबाट जाँच दिने (टेक होम एग्जाम) तथा खुला परीक्षा (ओपन टेक्स्ट एग्जाम) पनि सञ्चालन गरेका थिए । यी सबै काममा केही कठिनाइ त थिए नै, सुधारका गुन्जाइस पनि थिए । कोरोनाको अर्को लहरका कारण पुनः गत वर्षको अभ्यासमा शिक्षक तथा प्राध्यापक फर्कन बाध्य भए । यो बाध्यताले केही काम गरेको छ । पहिलो, एक्काइसौं शताब्दीको शिक्षाका लागि शिक्षक, प्राध्यापक तथा विद्यार्थीलाई तयार पार्दै गएको छ । एउटै विकल्पमा मात्र नबसी एकैसाथ बहुविकल्पमा जानुपर्ने रहेछ भन्ने ज्ञान बनेको छ । अनलाइन, अफलाइन, टोल शिक्षा तथा घर शिक्षामा शिक्षक तथा प्राध्यापकहरू बानी लागेका छन् । अनुसन्धान तथा परियोजनाबाट कोर्स अघि बढाउने तथा परीक्षा लिने कामको सुरुआत भएको छ । सिकाइमा ध्यान दिए संविधानको धारा ५० को (ज) को (क) ले भनेअनुसार, शिक्षा जनमुखी, वैज्ञानिक, व्यावहारिक र उत्पादनसँग जोड्न सकिने रहेछ भन्ने चिन्तन बन्दै गएको छ । यो काम शिक्षक तथा प्राध्यापकले गर्नुपर्ने रहेछ भन्ने मानसिकता बन्न थालेको छ । व्यक्तिगत रूपमा विद्यार्थीको घरपरिवारका सीपहरूको प्रोफाइल मात्रै बनाए पनि सीप सिकाउने स्रोतव्यक्ति आफ्नै नजिक रहेछन् भन्ने मान्यता बनेको छ । यी सबै सकारात्मक मान्यताहरूलाई समेटेर अगाडि बढ्ने तथा बढाउने निर्णयकर्ताको खाँचो छ । त्यो खाँचो पूरा गरे हामी अग्रगामी बन्छौं । हैन भने गफगामीमै टुंगिन्छौं । मर्जी निर्णयकर्ताहरूको !"
सरकारले उठाएको हात !,"कोरोना महामारी मुलुकमा व्यापक रूपमा फैलिरहेको छ । समयमै यसको नियन्त्रण गर्न नसके बहुसंख्यक नागरिक संक्रमित भई दसौं लाख गम्भीर अवस्थामा पुग्न र केही लाखको अकाल मृत्यु हुन सक्छ । सरकारले आफ्ना सबै संयन्त्र, व्यापारी एवं निजी संस्थाहरू, नागरिक समाजलगायत सम्पूर्ण तह र तप्काका जनतालाई एकत्रित गरी महामारीबाट मुक्ति दिलाउन संयोजनकारी भूमिका निर्वाह गर्नुपर्नेमा उल्टै हात उठाउनु दुर्भाग्यपूर्ण छ । भारतमा कोभिड१९ को भयावह स्थितिलाई ख्याल गर्दै समयमै उचित कदम नचाले त्यहाँको अनुपातमा हाम्रो स्थिति झनै कहालीलाग्दो हुन सक्छ । अहिले भारतमा पैदा भएको संकटको पूर्वानुमान पोहोरै भएको हो । अमेरिकापछि संक्रमणको सिकार सबैभन्दा ठूलो लोकतान्त्रिक मुलुक भारत हुन सक्छ भनेर विज्ञहरूले सतर्क गराएका पनि हुन् । त्यसैले भारतीय प्रधानमन्त्री नरेन्द्र मोदीले स्वास्थ्य सुरक्षाका लागि आवश्यक मास्क, पीपीईलगायत सामग्री र भ्याक्सिन ठूलो मात्रामा उत्पादन गराए । नेपालका केही लाख स्वास्थ्यकर्मीसहितका नागरिक सो खोपबाट लाभान्वित भए । भारतबाट पाएको खोपको दुवै डोज लगाएकाले अघिल्लो वर्षका तुलनामा यसपालि स्वास्थ्यकर्मीहरूले आफूलाई सुरक्षित महसुस गरी सेवा दिइरहेका छन् । साधन या माध्यमहरूको उत्पादन गर्दैमा समयमै सेवा प्रवाह गर्न सकिन्न, यसको उपयुक्त वितरण, पहुँच र तालिमप्राप्त जनशक्तिको उपलब्धता अपरिहार्य हुने रहेछ भन्ने शिक्षा भारतको अहिलेको अनुभवले दिन्छ । अहिले मुलुकका अधिकांश सहरी क्षेत्रमा निषेधाज्ञा जारी गरिएको छ । योबाहेक महामारी नियन्त्रणका लागि भारत र अर्को छिमेकी मुलुक चीनको अनुभव र सहयोग लिनुपर्छ । ढिलो गरी लागू भएको निषेधाज्ञाले संक्रमण दरलाई कति घटाउँछ, अहिल्यै अनुमान गर्न सकिन्न । काठमाडौं तथा अन्य ठूला सहर छोडेर आआफ्ना गाउँ पुगेका नागरिकहरूको अवस्था अहिले कस्तो छ भन्नेबारे हामीले प्रभावकारी निगरानी गर्न सकेका छौं ? ख्याल रहोस्, चीनले कोभिड१९ माथि विजय पाउनुमा प्रभावकारी निगरानी नै मुख्य कारण हो । भारतबाट आएकाहरू होऊन् या स्वदेशभित्रै स्थानान्तरित लाखौं नागरिक, ती केकति संख्यामा संक्रमित थिए र छन् भन्ने अनिश्चित छ । तिनले यात्रा गर्ने क्रममा शतप्रतिशत उपयुक्त तरिकाले मास्क लगाएका थिए कि थिएनन् वा आपसमा दूरी कायम गरे कि गरेनन् भन्ने प्रश्न पनि उत्तिकै महत्त्वपूर्ण छ । तिनीहरू अझै संक्रमणकालमा रहेकाले गाउँमा अरूलाई सार्न सक्ने सम्भावना रहन्छ । अझै समय छ, संक्रमणको यो चेनलाई उपयुक्त तरिकाले अवच्छेद गर्न घरभित्रसमेत मास्क लगाउनु सर्वोत्तम विकल्प हो । त्यसबाहेक भौतिक दूरी कायम गर्नु या हात धुनुजस्ता सामान्य सुरक्षाका उपायहरू अपनाउनु अपरिहार्य छ । केही हप्तामै व्यापक हुन सक्ने संक्रमणका लागि प्रभावी हुन नसक्ने भएकाले धपेडी र भीडभाड गर्दै खोप लगाउने प्रयास गर्नुभन्दा धैर्य र होसियारी अपनाउनुपर्छ । कोरोना भाइरसले अक्सिजन ग्रहण र कार्बनडाइअक्साइड निष्कासन गर्ने फोक्सोका झिल्लीहरूमै कोषीय दाह गर्छ । यसले शरीरमा अक्सिजनको मात्रा घटाउँछ । यस्तो अवस्थामा मात्राअनुसार बाह्य चापीय अक्सिजनलाई गम्भीरता हेरेर क्यानुला, फेसमास्क, सिप्याप एवं बिप्यापबाट प्रवेश गराउनुपर्छ । १ प्रतिशतजतिलाई त अझै उच्च चापीय अक्सिजनका लागि भेन्टिलेटरको प्रयोग गर्नुपर्ने हुन्छ । समयमै उचित एवं स्तरीय भरथेगबाट व्यक्तिलाई अकाल मृत्युबाट जोगाउने सम्भावना रहन्छ । तर, अति गम्भीर भई भेन्टिलेटरमा पुगेकाहरू बच्ने सम्भावना न्यून रहन्छ । अहिलेसम्मको अनुसन्धानले गम्भीर बिरामीहरूका निम्ति लाभदायी मानिए पनि सामान्यतया महँगो पर्ने रेम्डिसिभिर नामक भाइरसविरुद्धको औषधि उपयोग विवादास्पद नै छ । त्यसैले भेन्टिलेटरअघिको उपचार अक्सिजन, सुजनविरुद्धको औषधि स्टेरोइड र रगत पातलो बनाउने हेपरिनका न्यून वजनका कणहरू भएको औषधि, सिटामोल आदि नै हुन् । अवस्था हेरी एन्टिबायोटिक पनि चलाउनुपर्ने हुन्छ । यी र यस्ता उपचार पद्धतिबारे सरकारले सम्बन्धित विज्ञहरूसँग परामर्श गर्यो ? अस्पतालमा बेड उपलब्ध गराउन सक्दैनौं भन्दै गर्दा स्वास्थ्य तथा जनसंख्या मन्त्रालयले अस्थायी प्रकृतिका बेडहरूसहितको संरचना वा उपचार केन्द्रहरूको स्थापना गर्न के गृहकार्य गर्यो ? प्रयासै गरेर हात उठाएको हो ? धरहराको टुप्पोमा बसी चिसो हावाको स्पर्श गर्दै काठमाडौंका दृश्यहरू अवलोकन गर्दा प्रधानमन्त्री केपी शर्मा ओलीले तीन वर्षअघि शिलान्यास गरेको ५०० बेड अटाउने वीर अस्पतालको नयाँ भवन किन तयारी भएको महिनौंसम्म उपयोगमा आउन सकेन भन्ने सुर्ता गरेको देखिएन । धरहरा उद्घाटनका क्रममा भित्रभित्रै सल्किएको कोरोना संक्रमणरूपी आगोले खासै महत्त्व पाएन । प्रधानमन्त्री एवं अन्य जिम्मेवार नेताहरूका अभिव्यक्ति सुन्दा कोरोना महामारीप्रति पटक्कै गम्भीर नभएको प्रतीत हुन्छ । हँसीमजाक गर्नु, योग गर्नु, बेसार र कागतीपानी खानु स्वास्थ्यका लागि सकारात्मक हुन सक्छन् तर कोरोना निको हुन्न । कोरोना केही होइन भन्ने अभिव्यक्ति अमेरिकी पूर्वराष्ट्रपति डोनाल्ड ट्रम्प वा बाज्रिली राष्ट्रपति बोल्सेनारोले दिन सक्छन्, कम्युनिस्ट प्रधानमन्त्री ओलीलाई यसो भन्न सुहाउँदैन । यस्तो गैरजिम्मेवारीपनले कतिसम्म क्षति गर्छ, हामीले अमेरिका र ब्राजिलमा देखिसक्यौं ।सरकारले व्यापारीहरू, गैरसरकारी क्षेत्र एवं सेनाकै समेत सहयोगमा टुँडिखेल, नारायणहिटी आदिका खुला जग्गामा अक्सिजनको प्रवाहसहितका हजारजति बेडका अस्थायी संरचनाहरू खडा गर्न सक्छ । आवश्यक परे, भेन्टिलेटरका लागि वीर अस्पताल, सैनिक अस्पताल आदिमा व्यवस्था गर्न सक्छ । चिकित्सक, नर्सलगायत दक्ष जनशक्तिका लागि निजी क्षेत्रलाई पनि परिचालन गर्न सकिन्छ । अहिले बाँकेस्थित नेपालगन्ज मेडिकल कलेजको कोहलपुर शिक्षण अस्पताल र अन्य केही अस्पताल कोभिड डेडिकेटेड अस्पतालमा रूपान्तरित हुँदै छन् । कोरोनाइतर स्वास्थ्य समस्याहरूका लागि पनि समन्वयात्मक रूपमा व्यवस्थापन गर्नु आवश्यक छ । निजी क्षेत्रका अस्पतालहरूलाई संकटको घडीमा एउटै प्रवाहमा समाहित गर्न आवश्यक छ । अमेरिका, युरोपदेखि भारतसम्मकै अर्बखर्बपतिहरूले अहिले उपन्न मानवीय संकट निरूपणका लागि उदारता देखाएका छन्, आर्थिक सहयोग गरेका छन् । नेपालका धनाढ्यहरूले पनि उदारता देखाउने बेला आएको छ । निषेधाज्ञाका कारण हुन गएको घाटा कोभिड१९ का बिरामीबाट असुल्ने प्रवृत्ति अवश्यै उत्पन्न हुनेछैन र कमभन्दा कम आर्थिक भार पर्ने गरी उपचार हुनेछ भन्ने आशा गरौं । अप्ठ्यारो पर्दा गुहार्ने, सजिलो हुँदा वास्तै नगर्ने उल्टो बाधाव्यवधान मात्रै खडा गर्ने या उनीहरूबाटै अनुचित फाइदा लिने सरकारी प्रवृत्तिका कारण निजी क्षेत्रले सरकारलाई विश्वास गरिहाल्दैन । सरकारले पुरस्कार, सम्मान दिँदा आफ्ना नजिककालाई मात्रै सम्झने प्रवृत्ति छ । निजी क्षेत्रलाई विश्वासमा लिएर कोभिड उपचारका लागि स्वास्थ्य मन्त्रालयमै केन्द्रीय कमान्ड पद्धतिको विकास गरी मेडिकल काउन्सिल, नेपाल चिकित्सक संघजस्ता नियमनकारी एवं प्रतिनिधिमूलक संस्थाहरूलाई व्यापक रूपमा परिचालन गर्नु अहिलेको आवश्यकता हो । राष्ट्रिय आविष्कार केन्द्र, इन्जिनियरिङ तथा बायोमेडिकल इन्जिनियरिङ कलेजहरू, स्टिल उद्योगहरूसँग समन्वय गरी सिप्याप, बिप्याप र भेन्टिलेटर ठूलो मात्रामा बनाउन सकिन्छ ।अब घरमै पनि मास्क लगाउने बानीको विकास गर्नुपर्छ । सार्वजनिक रूपमा उपयुक्त तरिकाले मास्क नलगाई हिँड्नेमाथि सरकारले कारबाही गर्नुपर्छ । यसका लागि स्थानीय निकायहरूलाई परिचालन गर्दा हुन्छ । प्रत्येक व्यक्तिव्यक्तिबीच दूरी कायम हुनुपर्छ । अतालिँदा सकारात्मक नतिजा निस्कन्न । अहिले सरकारले व्यापक रूपमा तालिमप्राप्त स्वास्थ्य जनशक्ति परिचालन गर्न उनीहरूको विश्वास जित्न सक्नुपर्छ । कोभिड१९ को नियन्त्रण तथा उपचारमा सरकारले सबै पक्षसँग हात मिलाउनु आवश्यक छ । यस्तो संकटमा नागरिकलाई झनै असहाय छाडेर जिम्मेवारीबाट सरकार पन्छिन मिल्दैन ।नेपाल मेडिकल काउन्सिलका पूर्व सदस्य पौडेल कोहलपुर मेडिकल कलेजमा प्राध्यापनरत छन् ।"
"मोदीको होइन, चल्यो 'दिदी को जादू","(नयाँदिल्ली)  भारतीय राज्य पश्चिम बंगालको चुनावमा प्रधानमन्त्री नरेन्द्र मोदीको नभएर फेरि एकपटक मुख्यमन्त्री तथा तृणमूल कांग्रेस (टीएमसी) प्रमुख ममता बनर्जीको जादू चलेको छ । हालै भारतका पश्चिम बंगालसहित पाँचवटा राज्यमा विधानसभा चुनाव सम्पन्न भएको थियो । अन्तिम मतगणनाअनुसार पश्चिम बंगालमा ममताको पार्टी टीएमसीले फेरि एकपटक ऐतिहासिक जित हात पारेको छ । टीएमसीले २९४ (चुनाव भएको २९२) विधानसभा सिटमध्ये २१४ सिट जितेको छ भने मोदीको भारतीय जनता पार्टी (भाजपा) ले भने ७६ सिटमा सीमित भएको छ ।पश्चिम बंगालका अतिरिक्त आसाम, पोन्डीचरी, तमिलनाडु र केरला राज्यमा पनि विधानसभा चुनाव सम्पन्न भएको थियो । तीमध्ये पनि पश्चिम बंगालको चुनावी परिणामलाई लिएर विशेष चासोका साथ हेरिएको थियो । साथै यो चुनावलाई सन् २०१९ मा लगातार दोस्रोपटक केन्द्रको सत्ता सम्हालेको भाजपा सरकारको मध्यावधि समीक्षाका रूपमा पनि हेरिएको थियो । त्यही भएर पनि केन्द्र सरकारको नेतृत्व गरिरहेको भाजपाले पश्चिम बंगालको नतिजा आफ्नो पक्षमा पार्न पूरै शक्ति खन्याएको थियो । प्रधानमन्त्री नरेन्द्र मोदीदेखि गृहमन्त्री अमित शाह र उत्तरप्रदेश मुख्यमन्त्री योगी आदित्यनाथले कोरोना महामारीको बेवास्ता गर्दै दर्जनौं चुनावी र्यालीहरूलाई सम्बोधन गरेका थिए । मोदी र शाहले आफ्ना चुनावी भाषणहरूमा मुख्य निसाना ममतालाई नै बनाउने गरेका थिए । पार्टीको आईटी प्रमुख अमित मालबियसहितको जम्बो आईटी सेलले महिनौंदेखि कोलकातामा डेरा लगाएर बसेको थिए । भाजपाले चुनावी परिणाामलाई आफ्नो पक्षमा ल्याउन आफ्नो संगठनलाई मात्र सक्रिए बनाएको थिएन सत्तारूढ टीमएसीका प्रभावशाली नेतालाई समेत आफ्नो पार्टीमा प्रवेश गरेका थिए । तिनमा ममता विश्वासपात्र भनेर चिनिएका सुवेन्दु अधिकारीलगायत थिए । भाजपाको आक्रमक चुनावी र्याली, स्रोतसाधनहरूका आधारमा राजनीतिक पण्डितहरूले समेत यसपटकको चुनावमा टीमएसीलाई सत्ता जोगाउन हम्मे पर्ने विश्लेषण गरेका थिए । वाममोर्चा र कांग्रेस गठबन्धनले पनि टीएमसीलाई सत्ताबाट झार्न निकै जोडबल लगाएको थियो । त्यसमाथि मतगणना अघि सार्वजनिक भएका एक्जिट पोलहरूले पनि टीएमसी र भाजपाबीच कडा टक्कर हुने प्रक्षेपण गरेका थिए । तर, ती सबैलाई प्रक्षेपणलाई गलत साबित गर्दै ममताको टीएमसीले अत्यधिक बहुमत पाएको छ ।टीएमसीलाई सत्ताको नेतृत्व गर्नबाट रोक्न नसके पनि यसपटक चुनावमार्फत भाजपाले आफूलाई पश्चिम बंगालमा दोस्रो ठूलो राजनीतिक शक्तिका रूपमा भने उभ्याएको छ । पाँच वर्षअघि ३ सिट जितेको भाजपाका लागि ७५ सिटको जित ठूलै सफलता हो । यो चुनावमा सबैभन्दा ठूलो धक्का भने वाममोर्चा र कंग्रेस गठबन्धनले व्यहोरेको छ । अघिल्लो चुनावमा ७१ सिट जितेको यो गठबन्धनले यसपटक एक सिट पनि जित्न सकेन ।पश्चिम बंगालमा कमजोर देखिए पनि केरलामा भने फेरि एकपटक मुख्यमन्त्री पिनारायी विजयन नेतृत्वको वाम गठबन्धन (एलडीएफ) राज्यको १४० सिटमध्ये ९७ सिट जितेर प्रस्ट बहुमत हासिलत गरेको छ भने कंग्रेस नेतृत्वको गठबन्धन (यूडीएफ) मात्र ४३ सिटमा खुम्चिएको छ । एलडीएफले केरलामा ४ दशकदेखि प्रत्येक पाँच वर्षमा एलडीएफ र यूडीएफबीच सत्ता आलोपालो हुने क्रमलाई पनि तोडेको छ ।दक्षिण भारतको सबैभन्दा ठूलो राज्य तमिलनाडुमा भने एक्जिट पोलहरूको प्र्रक्षेपणअनुसार नै डीएमके र कंग्रेससहितको गठबन्धनले बहुमत ल्याउने देखिएको छ । हालसम्म २३४ सिटमध्ये डीएमके गठबन्धनले १४७ सिट जितेको छ भने सत्तारूढ एआईडीएमके ८७ सिटमा खुम्चिएको छ । यो जितसँगै डीएमके प्रमुख एमके स्टालिन मुख्यमन्त्री बन्ने तय भएको छ । उनी तमिलनाडुका पूर्वमुख्यमन्त्री एम करुणा निधिका छोरा हुन् । त्यसैगरी अर्को दक्षिण भारतीय राज्य पोडिचरीमा भने भाजपा नेतृत्वको गठबन्धनले आइतबार साँझसम्ममा राज्यको ३० सिटमध्ये २० सिटको मतगणना चलिरहेकोमा १४ सिट जितेको छ भने विपक्षी कंग्रेस गठबन्धनले ७ सिट हात पारेको छ । पूर्वोत्तर राज्य असममा भने भाजपा नेतृत्वको गठबन्धनले १२६ सिटमध्ये ७६ सिटसहित प्रस्ट बहुमत ल्याएको छ । कंग्रेस नेतृत्वको बृहत् गठबन्धन ४८ सिटमै खुम्चिएको छ । पश्चिम बंगालमा नमिठो हार व्यहोरे पनि केरलाको जितले वाम पार्टीहरूलाई केही राहत दिएको छ । मुलुकको सबैभन्दा बूढो पार्टी कंग्रेसले भने फेरि एकपटक नराम्रो धक्का व्यहोर्ने देखिएको छ । विशेषगरी असम र केरलाका नतिजा उसका लागि विल्कुलै अनपेक्षित मानिएको छ । जब कि यी दुवै राज्यमा पार्टीका पूर्वअध्यक्ष राहुल गान्धी र महासचिव प्रियंका गान्धी आफैं निकै खटिएका थिए । तर, उनीहरूको खटाइ प्रतिस्पर्धी दलहरूको चुनावी रणनीतिसामु फेरि फिक्का साबित भएको छ ।"
"पार्टीलाई जिताइन्, आफू हारिन्","नयाँदिल्ली ममताले पार्टीलाई ठूलो जित दिलाए पनि आफैं भने चुनाव हारेकी छन् । भारतीय समाचार एजेन्सी एएनआईले नन्दीग्राम विधानसभा क्षेत्रमा भाजपाका सुवेन्दु अधिकारीले ममतालाई १२ सय मत अन्तरले पराजित गरेका जनाएको छ । जब कि अन्तिम चुनावी परिणाम आउनु केहीबेर अघिसम्म पनि स्थानीय सञ्चारमाध्यमहरूले ममताले जितेको दाबी गरेका थिए । कोलकातामा ममताको जितको खुसी मनाउन सुरु भइसकेको थियो । विभिन्न पार्टीका नेताले ममतालाई जितका लागि बधाईसमेत दिएका थिए । तर, निर्वाचन आयोगले अन्तिम नतिजा सार्वजनिक गर्दै सुवेन्दुले चुनाव जितेको घोषणा गरेको छ । भारतीय सञ्चारमाध्यले ममताले निर्वाचन आयोगले पहिले चुनाव जितेको बताएर अन्तिम नतिजामा हारेको देखाएको भन्दै आक्रोश पोखेकी छिन् । यद्यपि, चुनावी नतिजालाई स्विकार्ने बताएकी छन् । हामीले पश्चिम बंगाल जितेका छौं । नन्दीग्रामका जनताले दिएको मतादेश स्वीकार गर्छु, आइतबार साँझ कोलकातामा पत्रकार सम्मेलनमा उनले राखेको भनाइ उद्धृत गर्दै भारतीय सञ्चारमाध्यमले उल्लेख गरेका छन् । त्यसैगरी उनले आयोगको कदमविरुद्ध अदालत जाने निर्णय गरेकी पनि जनाइएको छ ।त्यसो त ममताको मन्दीग्रामको उम्मेदवारीलाई पहिलेदेखि नै निकै जोखिमपूर्ण ठानिएको थियो । किनभने नन्दीग्राममा सुवेन्दुको पकड क्षेत्रमा रूपमा चिनिँदै आएको थियो । त्यसका कारण टीएमसी छाडेर भाजपा गएका सुवेन्दुविरुद्ध ममताको उम्मेदवारीलाई निकै जोखिमपूर्ण ठानिएको थियो । ममताको नन्दीग्रामबाट चुनाव लड्ने निर्णयले सबैलाई आश्चर्यमा पनि पारेको थियो । तर, केही राजनीतिक विश्लेषकहरूले ममताको उक्त निर्णयले टीएमसीका कार्यकर्तामा ऊर्जा भरेको र भाजपाको हिन्दुमुस्लिम ध्रुवीकरणको राजनीतिक कमजोर बन्न पुगेको दाबी गरेका थिए । पश्चिम बंगालको राजनीतिमा ममताको उदयमा नन्दीग्राम र सिंगुर क्षेत्रको निकै ठूलो भूमिका छ । करिब तेह्र वर्षअघि नन्दीग्राम र सिंगुरमा स्थानीय किसानहरूको जमिनमा ठूला उद्योग लगाउने तत्कालीन वाममोर्चा सरकारको निर्णयको विरुद्धको आन्दोलनको अगुवाइ ममताको नेतृत्वमा टीएमसीले नै गरेको थियो । आन्दोलनका क्रममा भएको हिंसामा सयौंको ज्यान गएको थियो । त्यही हिंसाका कारण सन् २०११ विधान सभामा सत्तारूढ वाममोर्चाले नराम्रो हार व्यहोर्नुपर्यो । त्यसयता टीएमसीले लगातार पश्चिम बंगालमा सरकारको नेतृत्व गर्दै आएको छ । त्यसकारण पनि ममताको नन्दीग्रामबाटै चुनाव लड्ने निर्णयलाई राजनीतिक सन्देशका हिसाबले पनि निकै अर्थपूर्ण ठानिएको थियो । पार्टीले हासिल गरेको चुनावी सफलताले ममताको उक्त निर्णयलाई सही ठहर्याए पनि उनी आफैं भने पराजित हुन पुगेकी छन् । उनी हारे पनि ६ महिनाभित्र विधायक निर्वाचित हुने गरी मुख्यमन्त्री बन्न भने पाउनेछिन् ।"
कोरोनाको त्राससँगै बढ्यो योगमा आकर्षण,"(अस्ट्रेलिया)  अस्ट्रेलियास्थित पत्रकार सुजित सिग्देलले हालसालै सिड्नीमा आयोजित ७ दिने विपश्यना ध्यान गरे । उनीसँगै ध्यान गर्नेमा अन्य करिब एक दर्जन नेपाली थिए । पछिल्लो समय कोरोना भाइरसको संक्रमण फैलिएपछि अस्ट्रेलियामा ध्यान तथा योग गर्ने नेपालीको संख्या निकै बढेको छ । त्यस्तै दक्षिण अस्ट्रेलियामा नेपालीलाई लक्षित गरेर दुईदिने योग शिविर सम्पन्न गरिएको छ । एनआरएनए अस्ट्रेलिया र पुण्य फाउन्डेसनको सहयोगमा ब्रह्मकुमारी राजयोगले गरेको कार्यक्रममा नेपाली मात्र नभई दर्जनौं नेपालीभाषी भुटानीसमेत सहभागी भएका थिए । शिविरमा युवायुवतीको समेत उल्लेख्य उपस्थिति रहेको थियो । कार्यक्रममा सहभागी संगीतकार रामचन्द्र थापाले योगको माध्यमबाट मनको चिन्ता र तनाव हटाउन सकिने भएकाले आफू सहभागी भएको सुनाए । अहिलेको अवस्थालाई मध्यनजर गरेर नै कार्यक्रमको आयोजना गरिएको हो, एनआरएनए उपाध्यक्ष सन्तोषी गौतमले भनिन् । उनले यस किसिमका अन्य कार्यक्रम भविष्यमा समेत आवश्यकताअनुसार गरिने जनाइन् । पछिल्लो समय रोजगारी र अध्ययनको खोजीका क्रममा अस्ट्रेलियामा नेपालीहरूको संख्या बढ्दै गएको छ । त्यसका साथै कोरोना भाइरसको संक्रमणका कारण विभिन्न समस्यासँगै मानसिक तनाव पनि बढ्दै गएको देखिन्छ । मानसिक क्षेत्रमा काम गर्ने नेपाली विज्ञहरूले कोरोना महामारीका कारण जागिर गुमाएका र आर्थिक समस्यामा परेका नेपाली निकै तनावमा रहेको बताउँछन् । अस्ट्रेलियाको मेलबर्नस्थित मानसिक रोग विशेषज्ञ डा अनुपम पोखरेल अहिलेको समयमा अस्ट्रेलियाली मात्र नभएर नेपालीमा समेत मानसिक तनाव बढ्नु सामान्य भएको बताउँछन् । ध्यान तथा योगले धेरै किसिमका तनावबाट मुक्ति मिल्ने भएकाले नेपाली यसतर्फ आकर्षित भएको हुन सक्ने सुनाउँछन् । ध्यानले मानसिक मात्र नभई शारीरिक स्वास्थ्यमा समेत सकारात्मक असर गर्ने भएकाले यसको अभ्यासले निकै फाइदा पुग्छ, उनले भने । अस्ट्रेलियाका मुख्य सहरहरूमा हाल प्रत्येक साताजसो रिट्रिट र ध्यानसम्बन्धी कार्यक्रम आयोजना हुने गरेको छ । जुन कोरोना महामारी आएपछि अझ लोकप्रिय भएको सहभागी संख्याले प्रस्ट पार्छ । ध्यान तथा योगमा सहभागी भएपछि फोन तथा सामाजिक सञ्जालबाट टाढा भएर एकान्तमा समय बिताउन पाइन्छ । जसका कारण एक सातामा धेरै ऊर्जा दिएको महसुस हुन्छ, सिग्देलले कान्तिपुरसँग भने । ध्यान र योगले मनको चिन्ता र तनाव कम गर्ने मात्र नभई व्यक्तिगत समय निकाल्न सकिने भएकाले समेत नेपालीको आकर्षण बढ्दै गएको उनको अनुभव छ ।"
४ अन्तरिक्षयात्री पृथ्वीमा ओर्लिए,"वासिङ्टन (एएफपी) स्पेसएक्स ड्रागनमार्फत ४ जना अन्तरिक्षयात्री आइतबार बिहान पृथ्वीमा अवतरण गरेका छन् । अमेरिकी अन्तरिक्ष विज्ञान संस्था (नासा) का अनुसार अन्तरिक्ष यात्रीहरू पनामा सिटीनजिकको समुद्री जलक्षेत्रमा अवतरण गरेका छन् ।ती अन्तरिक्ष यात्रीहरू अन्तर्राष्ट्रिय अन्तरिक्ष केन्द्रमा ६ महिना रहेका थिए । उनीहरू जलक्षेत्रमा अवतरण गर्नासाथ डुंगामार्फत उनीहरूलाई बाहिर निकालिएको थियो । नासाले चारै जना अन्तरिक्षयात्रीले आफूहरूको स्वास्थ्य अवस्था ठीक रहेको बताएका जनाएको छ । फ्लोरिडाको तटीय गल्फ अफ मेक्सिकोमा आइतबार बिहान २ बजेर ५६ मिनेटमा पृथ्वीमा उनीहरू अवतरण गरेका थिए । उनीहरूलाई अन्तर्राष्ट्रिय अन्तरिक्ष केन्द्रबाट पृथ्वीमा आइपुग्न साढे ६ घण्टा लागेको नासाले जनाएको छ । गत नोभेम्बरमा मिचेल हप्किन्स, भिक्टर ग्लोभर, सानोन वाल्कर र जापानका सोइची नोगुची अन्तरिक्षमा गएका थिए । उनीहरू अन्तरिक्षमा जाँदा एलन मस्कले निर्माण गरेको स्पेसएक्सबाट प्रस्थान गरेका थिए ।"
अमेरिकी सेना फिर्ता प्रक्रिया सुरु,वासिङ्टन (एएफपी) अमेरिकाले अफगानिस्तानमा रहेका आफ्ना सेना फिर्ता ल्याउन औपचारिक प्रक्रिया अघि बढाएको छ । अमेरिकी राष्ट्रपति जो बाइडेनले आफ्नो मुलुकको सबैभन्दा लामो युद्ध सदाका लागि अन्त्य गर्ने भन्दै आउँदो सेप्टेम्बर ११ सम्ममा अफगानिस्तानबाट सबै सैनिक फिर्ता लैजाने घोषणा गरिसकेका छन् । यद्यपि यसका लागि अफगानिस्तानको विद्रोही र सत्ताधारी नेताहरूसँग छलफलहरू जारी रहेको बताउँदै आइएको छ ।अमेरिकी पूर्वराष्ट्रपति डोनाल्ड ट्रम्पले तालिवानसँग गरेको सम्झौतामा अमेरिकी सेना मे १ भित्रै सेना फिर्ता हुने उल्लेख थियो ।
निषेधाज्ञाले रोकिए साढे ६ हजार आयोजना,"(काठमाडौं)  कोरोनाको दोस्रो लहर तीव्र बनेसँगै ठाउँठाउँमा सरकारले गरेको निषेधाज्ञाका कारण देशभर निर्माणाधीन करिब साढे ६ हजार आयोजना रोकिएका छन् । यी आयोजनामध्ये निर्माणको अन्तिम चरणमा रहेका केहीको काम जारी रहे पनि प्रायःको काम ठप्प छ । विभिन्न जिल्लामा निषेधाज्ञा जारी गरिएसँगै प्रशासनले पासमा कडाइ गर्दा निर्माणको काम अघि बढाउन नसकिएको निर्माण व्यवसायीले बताएका छन् ।५० प्रतिशतभन्दा बढी आयोजनाको काम ठप्प रहेको नेपाल निर्माण व्यवसायी महासंघका अध्यक्ष रवि सिंहले जानकारी दिए । बाँकी ५० प्रतिशतमा पनि थोरैथोरै मात्र काम भइरहेको उनको भनाइ छ । धेरै जिल्लामा निषेधाज्ञा भएपछि कामदार घर गएका छन्, उनले भने, गत वर्षको लकडाउनमा समस्या भएकाले कामदार घर जान हतारिएका हुन् । पछि घर जान पाइँदैन भन्दै कामदारहरू निर्माण कम्पनीलाई पनि जानकारी नदिई धमाधम घर फर्किरहेको उनले बताए । अहिले निर्माण जारी रहेका आयोजनाका लागि निषेधाज्ञाका कारण अभाव हुन थालेको छ, जसकारण निर्माणस्थलमा निर्माण सामग्रीको अभाव भएको छ ।निर्माणस्थलमा प्रयोग हुने सवारीका लागि पासमा कडाइ गर्दा समस्या भएको उनको भनाइ छ । आठ वटा चल्ने ठाउँमा एउटा मात्र सवारीको पास दिँदा निर्माण सामग्री काम गर्ने ठाउँसम्म पुर्याउन समस्या भएको छ, उनले भने, यस्तो अवस्थामा जसले काम गर्न खोज्छ, उसलाई काम गर्ने वातावरण बनाइदिनुपर्छ, जसले काम गर्न सक्दैन, उसलाई अमानवीय हिसाबले बैंक ग्यारेन्टी तान्ने, सूचना निकालेर काम रोक्ने गर्नु भएन । नगरी नहुने काम र जुन काम नहुँदा ठूलो क्षति व्यहोर्नुपर्ने हुन्छ, त्यो काम गर्न सरकारको सहजीकरण आवश्यक रहेको उनले बताए । अहिले काम गर्न पनि जोखिम छ, उनले भने, निर्माणको अन्तिम चरणमा पुगेका आयोजनालाई सम्पन्न गर्ने वातावरण सरकारले बनाइदिनुपर्छ । उनका अनुसार १५ सय ठेक्काको म्याद थपमा समस्या भएको छ । ती ठेक्काको म्याद सकिएको छ । गत वर्ष कोरोनाको समयमा काम गर्न नपाएकाले ६ महिना म्याद थप्ने विषय कार्यान्वयन नहुँदा समस्या भएको उनले जानकारी दिए । ८ खर्ब रुपैयाँका आयोजना चालु छन्, उनले भने, आयोजनामा करिब १५ लाख कामदार कार्यरत थिए, अहिले मुस्किलले दुई लाख कामदार मात्र निर्माणस्थलमा छन् । अहिले आयोजनाहरू ठप्प हुँदा त्यसको लागत बढ्ने, समयको घाटा हुने सिंहको भनाइ छ । पछि त्यही काम दोहोर्याएर गर्नुपर्छ । सरकारले जनता ठग्नका लागि कहिले लकडाउन, कहिले स्थानीय तहलाई अधिकार दिइएको छ भन्छ, उनले भने, एकातिर निर्माणको कामलाई खुला गरिएको छ भन्ने, अर्कोतिर पास पनि नदिने, के निर्माण क्षेत्रलाई मात्र कोरोना नलाग्ने हो र ? बाध्यकारी हिसाबले सरकारले अमानवीय निर्णय गरेको छ ।यता डिभिजन सडक कार्यालय काठमाडौंले गत वर्षको लकडाउनका बेला ४२ किलोमिटर सडक ओभरले (कालोपत्रमाथि कालोपत्र) को काम गरेको थियो । त्यस्तै १५ किमि नयाँ सडक कालोपत्र भएको थियो । यो पटक भने सवारी पासमा समस्या हुँदा काम गर्न नपाइएको डिभिजन सडक कार्यालय काठमाडौंका प्रमुख कुबेर नेपालीले बताए । अहिले तीनकुने, लैनचौर, जमल, अनामनगर, दरबारमार्गलगायत क्षेत्रमा सडक मार्किङको काम भइरहेको छ । तर ओभरलेका लागि तयारी अवस्थामा बसे पनि गर्न नपाइएको उनको भनाइ छ । गत वर्ष यही समयमा धमाधम काम भएको थियो, उनले भने, सरकारले गरेको निर्णय र फिल्डमा जाँच गर्नेबीच एकरूपता नहुँदा समस्या भएको छ । उनका अनुसार रिङरोडको कलंकीबाट चाबहिलसम्म विभिन्न खण्डमा ओभरलेको काम गर्न लागिएको छ । पेप्सीकोला, पुरोनो बानेश्वर, नयाँ बानेश्वर, शंखमूल, चप्पल कारखानाबाट मण्डिखाटारलगायत सडकखण्डमा पनि ओभरले गरिँदै छ ।कामदारलाई प्रहरी र ट्राफिक प्रहरीले रोक्ने गरेका छन् । कतिपय जिल्लामा प्रमुख जिल्ला अधिकारी आफैंले पास जारी गरेर दिएका छन्, नेपालीले भने, तर काठमाडौं प्रशासनले पास जारी नगरेको हुँदा समस्या भएको हो । सरकारले भने निर्माणका काममा अवरोध नगर्ने जनाइसकेको छ । आयोजनाले काम गर्ने ठाउँ तोकेर पठायो भने सवारी चल्न दिने भनिएको छ । तर व्यवहारमा यो लागू भइरहेको छैन, उनले भने, यो मौकामा धेरै काम गर्न सकिन्थ्यो । तर निर्माणमा प्रयोग हुने गाडी र प्राविधिकलाई फिल्डमा जान नदिँदा समस्या भएको हो । यता सडक विभागका महानिर्देशक अर्जुनजंग थापाले भने जोखिमको अवस्था रहेकाले सबै काम अहिले नियमित गर्न जरुरी नभएको प्रतिक्रिया दिए । पहिलो कुरा स्वास्थ्यमै ध्यान दिनपर्यो, उनले भने, तर निरन्तर भइरहेका तथा अन्तिम चरणमा रहेका काम स्वास्थ्य सावधानी अपनाएर गर्नुपर्छ । अन्तिम चरणमा रहेको पुल निर्माणको काम बर्खा लागेपछि बगाउने, भत्किने खतरा रहेकाले अहिले सक्नुपर्ने अवस्था रहेको उनको भनाइ छ ।"
साढे दुई रुपैयाँको मास्कलाई १० रुपैयाँ,"(काठमाडौं)  कोभिडको मौका छोपी सर्जिकल सामग्री बिक्री गर्ने व्यवसायीहरूले मास्कमा अनुचित मूल्य लिएपछि सरकारले कारबाही थालेको छ । अनुगमनका क्रममा कम्पनीहरूले प्रतिपिस मास्क २ रुपैयाँ ४ पैसामा होलसेललाई बिक्री गरेको पाइएको छ । तर सोही मास्क सर्वसाधारणले प्रतिपिस १० रुपैयाँभन्दा बढीमा किन्नुपरेको वाणिज्य आपूर्ति तथा उपभोक्ता संरक्षण विभागले बताएको छ । सर्जिकल सामानमा अनुगमन गर्दा उत्पादक र खुद्रामा मूल्यमा धेरै अन्तर देखियो, विभागका प्रवक्ता शिवराज सेढार्इंले भने, बढी मूल्य लिई उपभोक्ता ठगी गरिरहेका सर्जिकल हाउसस्टोरलाई कारबाही गरिरहेका छौं । अबको अनुसन्धान थोक र खुद्रा विक्रेताको तहमा हुने उनले जानकारी दिए । विभागले शुक्रबार ज्ञानेश्वरस्थित अनुज स्टोर, यू एन्ड बी स्टोर तथा आरएन स्टोरलाई ५ हजारका दरले जरिवाना गरेको थियो । तीनवटै स्टोरको बिल पारदर्शी थिएन । खरिद र बिक्री बिल देखाउन नसकेपछि तीनै स्टोरलाई ५ हजार रुपैयाँका दरले कारबाही गरिएको सेढाईंले बताए । खरिद बिक्री बिल देखाउन नक्सनु भनेको अपारदर्शिता हो । यसले मूल्यमा धेरै असर पार्छ, उनले भने । ती स्टोरलाई उपभोक्ता संरक्षण ऐन, २०७५ को दफा १५ बमोजिम बिलबीजक जारी नगरी ऐनको दफा ३८ (घ) अनुसारको कसुर गरेको हुनाले ऐन दफा ३९ (१) (क) बमोजिम प्रत्येक फर्मलाई ५ हजारका दरले जरिवाना गरिएको छ । विभागले शुक्रबार नै भक्तपुरमा रहेको हिमालयन लाइफ केयर इन्डस्ट्रिजमा पनि अनुगमन गरेको थियो । त्यस क्रममा कम्पनीले थोक विक्रेतालाई प्रतिपिस २ रुपैयाँ ४ पैसाका दरले बिक्री गरेको पाइएको थियो । कम्पनीले ४५ पिसको प्याकेट बनाई बिक्री गरिरहेको पनि भेटिएको थियो । दैनिक करिब १ लाख ५० हजार पिस मास्क उत्पादन गर्ने क्षमता रहेको उक्त उद्योगले मुनाफा राखेर थोक विक्रेतालाई प्रतिपिस २ रुपैयाँ ४ पैसामा बेचेको बिल देखियो । तर प्याकेटमा मूल्यसूची राखेको थिएन । एमआरपी नभएपछि खुद्रामा चलखेल हुन सक्छ, सेढाईंले भने, त्यही कारणले हिमालयनलाई पनि उपभोक्ता संरक्षण ऐन, २०७५ को दफा ३८ (ट) अनुसारको कसुरमा ऐनको दफा ३९ (१) (घ) बमोजिम ५० हजार जरिवाना गरिएको हो । विभागले आइतबार पनि त्रिपुरेश्वरमा रहेको अल फाइन सर्जिकल सप्लायर्सलाई २ लाख रुपैयाँ जरिवाना गरेको छ । सप्लायर्सले मास्कमा दोब्बर मूल्य लिएकाले जरिवाना गरिएको विभागले जनाएको छ । प्रतिपिस ४४६ मा थोक खरिद गरेकामा ८३८ रुपैयाँमा बिक्री गरेको देखियो, सेढार्इंले भने । मास्कको मूल्य मनपरी भए पनि विभागले मूल्य तोक्न सक्दैन । अहिले विशेष परिस्थिति भएकाले गुणस्तर छुट्याउने, सोहीअनुसार मास्कको वर्गीकरण गरेर उत्पादन र खुद्रा मूल्य निर्धारण गर्नुपर्ने जानकारहरू बताउँछन् । यसले ठगीबाट केही हदसम्म बच्न सकिने विभागका कर्मचारीको भनाइ छ । मास्क, सेनिटाइजर, स्वास्थ्य सामग्री र खाद्यान्नमा केन्द्रित गरी दैनिक ३ टोली अनुगमनमा खटाइएको विभागका महानिर्देशक प्रकाश पौडेलले बताए । अहिले सबैलाई मास्क चाहिएको छ । सर्जिकल स्टोरले २ रुपैयाँको मास्क १० रुपैयाँमा बिक्री गरिरहेका छन्, उनले भने, सबै पसलमा अनुगमन र कारबाही गर्न नसके पनि सांकेतिक रूपमा सबैलाई कानुनी दायरामा ल्याइरहेका छौं । बजारमा प्रभावकारिता ल्याउन स्थानीय प्रशासन, निकाय, खाद्य विभागले पनि अनुगमन गर्नुपर्ने उनले बताए ।"
नागरिक एपमा ८० थरी सेवा थपिँदै,चार व्यक्ति र संस्थालाई अवार्डराष्ट्रिय आईसीटी डेको अवसर पारेर सञ्चार तथा सूचना प्रविधि मन्त्रालयले चार व्यक्ति तथा संस्थालाई एक लाख रुपैयाँ राशिको अवार्ड दिएको छ । मन्त्रालयमा आयोजित कार्यक्रममा नेपाल इन्टरनेट सेवा प्रदायक संघ (आइस्पान) अध्यक्षलाई नेसनल आईसीटी एक्सिलेन्स अवार्ड दिइयो । चिनियाँ टेलिकम कम्पनी हुवावेको नेपाल कार्यालयलाई नेसनल आईसीटी अवार्ड प्राइभेट सेक्टर विधामा सम्मान गरियो । सूचना तथा प्रविधि क्षेत्रमा सक्रिय कुसुम लामालाई नेसनल आईसीटी एक्सिलेन्स अवार्ड वुमनबाट सम्मानित गरियो । सार्वजनिक निकायका तर्फबाट महालेखा नियन्त्रकको कार्यालयले अवार्ड पाएको छ । कार्यालयमा सूचना प्रविधिको उदाहरणीय प्रयोग गरेबापत यो अवार्ड दिइएको हो ।
कोरोना जोखिमबीच यार्चा संकलन,"(रुकुम पश्चिम)  कोरोना जोखिम कायमै रहँदा डोल्पाको पाटनमा यार्चा संकलन खुलाको निर्णय भएको छ । सर्वपक्षीय, सर्वदलीय निर्णयले जेठ १० बाट यार्चा टिप्न सबै पाटन खुलाउने निर्णय गरेको हो ।निर्णयबाट गत वर्ष यार्चा संकलन गर्न नपाएकाहरू खुसी त भएका छन् । उनीहरूमा चिन्ता पनि थपिएको छ । यार्चा संकलनका लागि जम्मा हुनेहरूका कारण कोरोना संक्रमण फैलने चिन्ता चर्को छ । जिल्ला समन्वय समितिले राखेको सर्वदलीय, सर्वपक्षीय बैठकले सुरक्षाका सम्पूर्ण मापदण्ड अपनाएर यार्चा संकलन गर्ने निर्णय गरेको छ । निर्णयले मात्रै यो सम्भव नहुने स्थानीयको भनाइ छ । पाटन खोल्ने निर्णय त हाम्रा लागि ठीकै हो, स्थानीय लीलबहादुर बुढाले भने, तर दिनानुदिन बढ्दै गएको कोरोना संक्रमणको जोखिम झन् बढ्ला कि भन्ने चिन्ता पनि उत्तिकै छ । नहुँदासम्म निर्णय भए हुन्थ्यो जस्तो लागेको भए पनि निर्णय भएपछि भने डर थपिएको उनले बताए ।जिल्लाका प्रायः स्थानीय तहका लेक तथा पाटनमा यार्चा पाइन्छ । यार्चा संकलनका लागि झन्डै ३० हजार मान्छे डोल्पा उक्लिन्छन् । पाटन पुग्दासम्म डोल्पाका विभिन्न बस्ती, गाउँ तथा बजार हुँदै जानुपर्छ । यसमा बाहिरका मान्छे पनि डोल्पा उक्लने हुँदा कोरोना संक्रमण फैलने सम्भावना धेरै छ । यार्चा संकलनको निर्णय भए पनि केकसरी जाने र संकलन गर्ने भन्ने विस्तृत निर्णय भने केही दिनमा गर्ने तयारी रहेको स्थानीय जय रोकायले बताए । जिल्ला प्रशासन कार्यालयले भने यसमा फरक धारणा राखेको छ । अघिल्लो वर्ष पनि यार्चा टिप्न नपाएकाले ठूलो समस्या भएको गुनासो आएपछि अहिलेलाई यार्चा टिप्न पाटन खुला गर्ने समझदारी भएको प्रमुख जिल्ला अधिकारी माधवप्रसाद ढकालको भनाइ छ । स्वास्थ्य सुरक्षाका मापदण्ड पालना गर्ने र सम्भव नहुने स्थितिमा यो समझदारी कार्यान्वयन नहुने अवस्था पनि आउन सक्ने उनले जानकारी दिए । कोरोना संक्रमण बढेर भयावह अवस्था आएको खण्डमा जिल्ला प्रशासन, जिल्ला संकट व्यवस्थापन समितिका तर्फबाट बिहीबार भएको पाटन खुला गर्ने निर्णय कार्यान्वयन नगर्ने गरी अर्को निर्णय हुने उनको भनाइ छ । अहिले पनि डोल्पा प्रवेशमा कडाइ छ । डोल्पा प्रवेश गर्न एन्टिजेनमार्फत कोरोना परीक्षण गरेको हुनुपर्ने र त्यसको रिपोर्ट नेगेटिभ आएको हुनुपर्ने सर्त लगाइएको छ । हवाई र स्थलमार्गबाट डोल्पा जानेका लागि यो सर्त वैशाख २० बाट कार्यान्वयन हुने जिल्ला प्रशासन कार्यालयले जनाएको छ । यही सर्तअनुसार पनि यार्चा संकलनमा पुग्नेहरूलाई सहज नहुने अनुमान छ ।"
५३ ग्रेडको मारुती ओपीसी सिमेन्ट,काठमाडौं (कास) मारुती सिमेन्टले ५३ ग्रेडको ओपीसी सिमेन्ट उत्पादन सुरु गरेको छ । हालै मात्र सरकारले सिमेन्टको ग्रेड निर्धारण गरेसँगै कम्पनीले उक्त ग्रेडको ओपीसी सिमेन्ट उत्पादन थालेको हो । यसअघि कम्पनीले ४३ ग्रेडको ओपीसी सिमेन्ट उत्पादन गरिरहेको थियो । यससँगै ५३ र ४३ ग्रेडको ओपीसी सिमेन्ट उत्पादन गर्ने देशकै पहिलो कम्पनी मारुती भएको दाबी गरिएको छ ।
बजारमा केन्ट आल्प्स प्लस यूभी एयर प्युरिफायर,"काठमाडौं (कास) केन्टको वितरक सीजी इलेक्ट्रोनिक्सले केन्ट आल्प्स प्लस यूभी एयर प्युरिफायर बजारमा ल्याएको छ । नयाँ एयर प्युरिफायरको मूल्य ४९ हजार ९ सय ९० रुपैयाँ पर्ने कम्पनीले बताएको छ । यसले हावाबाट खतरनाक कण हटाउन हेपाटेक्नोलोजी प्रयोग गर्छ । हेपाटेक्नोलोजीले ब्याक्टेरिया, परागकण, एलर्जन, मोल्ड, डस्टलगायत क्यासिनोजेनिक कणलाई फिल्टर गरी स्वच्छ हावा प्रदान गर्ने कम्पनीले जनाएको छ ।"
मेटलाइफको कोभिड केयर कार्यक्रम,काठमाडौं (कास) मेटलाइफ नेपालले कोभिड केयर सहायता कार्यक्रम सुरु गरेको छ । यो कार्यक्रमअन्तर्गत कोभिड१९ का कारण भएका मृत्यु दाबीमा ३ दिनभित्र बिमा भुक्तानी गर्ने मेटलाइफले जानकारी दिएको छ । यसअन्तर्गत दाबीकर्तालाई बिमा दाबीका लागि आवश्यक कागजात अनलाइन नै पेस गर्न सक्ने सुविधा दिइएको छ । यसपछि लाभार्थीले दाबी भुक्तानी तीन कार्य दिनभित्रै सोझै आफ्नो खातामा प्राप्त गर्न सक्ने मेटलाइफले बताएको छ ।
युनाइटेड इन्स्योरेन्सको प्रमुखमा उपासना,काठमाडौं (कास) युनाइटेड इन्स्योरेन्स कम्पनीको प्रमुख कार्यकारी अधिकृतमा उपासना पौडेल नियुक्त भएकी छन् । कम्पनीको आगामी चार वर्षको कार्यकालका लागि नियुक्त भएकी पौडेलले यसअघि निमित्त प्रमुख कार्यकारी अधिकृतका रूपमा कार्यरत थिइन् ।
एबीसीको इम्ली हल्दी,"काठमाडौं (कास) एसियन बिस्कुट एन्ड कन्फेक्सनरी प्रालिले हर्बल क्यान्डी इम्ली हल्दी बजारमा ल्याएको छ । यो क्यान्डी इम्ली, हल्दी, तुलसी र महको मिश्रणबाट तयार गरिएको कम्पनीले जानकारी दिइएको छ । यो क्यान्डी स्वादिष्ट र स्वास्थ्यका लागि स्वस्थकर रहेको कम्पनीको दाबी छ । एक इम्ली क्यान्डीको मूल्य २ रुपैयाँ पर्ने कम्पनीले बताएको छ ।"
हुन्डाई हटलाइन सेवा,काठमाडौं (कास) हुन्डाईको आधिकारिक विक्रेता लक्ष्मी इन्टरकन्टिनेन्टल प्रालिले हटलाइन सेवा सुरु गरेको छ । कोभिड१९ महामारीले सिर्जना गरेको विषम परिस्थितिमा हुन्डाईका सवारी चालकलाई आपत्कालीन सेवा प्रदान गर्न कम्पनीले यो सेवा सुरु गरेको जनाइएको छ ।
इन्भेस्टमेन्टको समृद्ध फन्डमा ५० प्रतिशतभन्दा बढी आवेदन,काठमाडौं (कास) नेपाल इन्भेस्टमेन्ट बैंक लिमिटडको एनआईबीएल म्युचुअल फन्डअन्तर्गतको एनआईबीएल समृद्ध फन्ड मा ५० प्रतिशतभन्दा बढी आवेदन परेको छ । बैंकले एनआईबीएल म्युचुअल फन्डअन्तर्गतको चौथो सामूहिक लगानी कोष योजना समृद्ध फन्डको १२ करोड इकाइ सार्वजनिक निष्कासन तथा बिक्री खुला गरेको थियो ।
उपचार गर्न जुम्लातिर,"(सुर्खेत)  वीरेन्द्रनगर७, इत्राममा बस्ने गोविन्द खत्रीले कोरोना संक्रमित आमालाई उपचार गराउन सुर्खेतका सरकारी र निजी अस्पताल डुलाए । ३ दिनसम्म पनि बेड र अक्सिजन पाउन सकेनन् । अवस्था नाजुक बन्दै गएपछि उनले आमालाई नेपालगन्ज लाने सोचेका थिए । तर त्यहाँको बिजोग थाहा पाए । त्यसपछि उनी लागे जुम्लातिर । शनिबार बिहान ८ बजे सुर्खेतबाट एम्बुलेन्समा हिँडेका खत्री १६ घण्टामा मध्यरात जुम्लास्थित कर्णाली स्वास्थ्य विज्ञान प्रतिष्ठान पुगे । जुम्ला पुग्नेबित्तिकै आमालाई बचाइयो जस्तो लाग्यो, खत्रीले कान्तिपुरसँग भने, पहिला ज्यान जोगाउन सुर्खेत, नेपालगन्ज, काठमाडौं जानुपर्थ्यो, अहिले जुम्ला जाने दिन आयो । शनिबारै सुर्खेतबाट अर्का एक संक्रमित पनि एम्बुलेन्समा जुम्ला पुगे । उनले पनि सहरमा रहेका अस्पतालको भर नहुँदा जुम्ला जानुपरेको बताए । सुर्खेत, नेपालगन्जलगायत सहरी क्षेत्रका अस्पतालमा अक्सिजन र बेड नपाएर कोरोना संक्रमितको मृत्यु भइरहँदा जुम्लास्थित प्रतिष्ठानको शिक्षण अस्पताल कर्णालीवासीका लागि भरोसा बनेको छ । केही वर्षअघिसम्म जुम्लाका नागरिकले डाक्टर नपाएर अकालमा ज्यान गुमाउनुपर्ने बाध्यता थियो । अहिले समय बदलिएको छ । प्रतिष्ठानको मजबुत पूर्वाधार र पर्याप्त स्वास्थ्य जनशक्ति कोरोना संकटमा भरोसा बनेका छन् ।कोरोनाको दोस्रो लहर सुरु भएसँगै जुम्लामा सुर्खेतलगायत ठाउँबाट बिरामी जाने क्रम मात्र सुरु भएको छैन, प्रतिष्ठानले आफ्ना चिकित्सकलगायतका स्वास्थ्यकर्मीलाई अन्य जिल्लामा कोरोना प्रतिकार्यमा पनि खटाइरहेको छ । आइतबार मात्र नेपालगन्जमा डा प्रवीण गिरीको नेतृत्वमा ६ जना स्वास्थ्यकर्मीको टोली पुगेर कोरोना संक्रमितको उपचार थालिसकेको छ । प्रतिष्ठानका रजिस्ट्रार विश्वराज काफ्लेका अनुसार नेपालगन्जस्थित भेरी अञ्चल अस्पताल र संघीय स्वास्थ्य मन्त्रालयको अनुरोधमा जुम्लाबाट जनशक्ति पठाइएको हो । कोरोना संकटमा हामीले कम्तीमा कर्णाली प्रदेशलाई राम्रो सेवा प्रदान गर्न सक्छौं भन्ने विश्वासिलो आधार बनाएका छौं, उनले भने, अस्पतालमा आएका बिरामीलाई उपचार गर्ने र हाम्रो जनशक्तिलाई बाहिर पठाएर भए पनि सेवा प्रवाह गर्ने योजना बनाएका छौं ।करिब एक दशकअघि स्थापना भएको प्रतिष्ठान पछिल्लो समय आफूलाई मजबुत बनाएसँगै कर्णालीको संकट टार्ने अवस्थामा पुगेको हो । रजिस्ट्रार काफ्लेका अनुसार अहिले प्रतिष्ठानको शिक्षण अस्पतालमा ३ सय बेड छन् । तीमध्ये आईसीयू बेड १० वटा, एचडीयू बेड २५ वटा र भेन्टिलेटर १३ वटा छन् । अहिले १० वटा बेडमा अक्सिजन प्लान्टबाट अक्सिजन आपूर्ति भइरहेको छ । अन्य बेडमा पाइप जडानको प्रक्रिया सुरु भएको छ । अस्पतालका नियमित बिरामीका लागि १ सय बेड छुट्याएर कोरोना संक्रमितको लागि करिब २ सय बेड व्यवस्थापन गर्न सकिने रजिस्ट्रार काफ्लेको भनाइ छ । अक्सिजन प्लान्ट सञ्चालनमा छ । थप अक्सिजनका लागि सिलिन्डरबाट आपूर्ति गर्न सकिने भएकाले समस्या छैन, जनशक्ति पनि पर्याप्तै छ, उनले भने, जिल्ला बाहिरबाट आउने कोरोनाका गम्भीर बिरामीलाई भर्ना लिएर उपचार गर्न कुनै कठिनाइ छैन । अहिले अस्पतालमा कोरोनाका ११ जना संक्रमित उपचाररत रहेका उनले बताए ।प्रतिष्ठान जनशक्तिको हिसाबले पनि अब्बल छ । ७० जना चिकित्सकसहित करिब २ सय ५० जना स्वास्थ्यकर्मी कार्यरत छन् । अस्पतालको पूर्ण क्षमता अनुसार बिरामी भर्ना हुँदा पनि करिब ५० जना चिकित्सकस्वास्थ्यकर्मीलाई अन्य जिल्लामा परिचालन गर्न सकिने उनले बताए । हामीले एक वर्षदेखि नै कोरोना प्रतिकार्य योजनाअनुसार विभिन्न जिल्लामा जनशक्ति पठाइरहेका छौं, उनले भने, अब पनि जनशक्ति अभाव हुने सुर्खेत, नेपालगन्जका साथै छिमेकी जिल्लाका अस्पतालमा पनि यहाँको जनशक्ति पठाउने योजना बनाएका छौं ।कर्णाली प्रदेश सरकारका अनुसार प्रदेशभर आईसीयू बेड ६२ वटा, एचडीयू बेड ५० वटा र भेन्टिलेटर ३४ वटा छन् । तीमध्ये सबैभन्दा मजबुत अवस्था जुम्लास्थित कर्णाली स्वास्थ्य विज्ञान प्रतिष्ठानको छ । प्रविधि र जनशक्तिको हिसाबले प्रतिष्ठान नेपालकै राम्रो अस्पताल भइसकेको छ, उनले भने, कोरोनाको संक्रमणका बेला यसले हामीलाई थप भरोसा दिएको छ ।अक्सिजन आपूर्ति गर्न सकिनेप्रतिष्ठानले आफ्ना लागि आवश्यक पर्ने अक्सिजन आफैं उत्पादन गरिरहेको छ । बेडहरूमा प्लान्टको पाइपलाइन जोड्नुका साथै २ सयवटा अक्सिजन सिलिन्डर छन् । दुईवटा बुस्टर (अक्सिजन उत्पादन क्षमता बढाउने उपकरण) जडान गरे कर्णालीका अन्य जिल्लाका लागि पनि अक्सिजन पठाउन सकिने रजिस्ट्रार काफ्लेको भनाइ छ । उनका अनुसार यसका लागि करिब १ करोड बजेट आवश्यक पर्छ । हामीले प्रदेश र संघीय सरकारसँग बजेट माग गरिरहेका छौं, बुस्टर जोड्नेबित्तिकै अन्यत्र पनि अक्सिजन पठाउन सकिन्छ, उनले भने, यसका लागि विद्युत् आपूर्ति पनि बढाउनुपर्ने हुन सक्छ । कोरोना महामारी सुरु भएसँगै कर्णाली प्रदेश सरकारले प्रतिष्ठानलाई आवश्यक बजेट दिनुका साथै सहकार्य गरे पनि पछिल्लोपटक बजेट नदिएको उनले बताए । कोरोना संक्रमितको सबैभन्दा बढी चाप रहेको सुर्खेतस्थित प्रदेश अस्पतालमा अक्सिजनको चर्को अभाव छ । अस्पतालमा आइतबारसम्म ४५ जना बिरामी भर्ना भएका छन् । तीमध्ये १० जना गम्भीर रहेका अस्पतालको कोरोना फोकल पर्सन डा केएन पौडेलले बताए । अक्सिजन अभाव भएपछि कोरोना विशेष अस्पताललाई पुरानो भवनमा सारिएको छ । उक्त भवनमा अक्सिजन प्लान्ट जडान गरिएकाले संक्रमितको उपचारमा सहज हुने अस्पतालले जनाएको छ । अस्पताल निर्देशक डा डम्बर खड्काले पुरानो भवनमा अधिकतम १ सयजना संक्रमितको उपचार गर्न सकिने बताए ।कोरोनाको दोस्रो लहर सुरु भएसँगै कर्णालीमा संक्रमितको मृत्युदर बढेको छ । प्रदेश स्वास्थ्य सेवा निर्देशनालयका अनुसार पछिल्लो एक सातादेखि मृत्युदर उकालो लागेको छ । पछिल्लो चौबीस घण्टामा मात्र ४ जनाको मृत्यु भएको निर्देशनालयले जनाएको छ । कर्णालीमा सक्रिय संक्रमितको संख्या १ हजार ७ सय ८८ रहेकामा सुर्खेतमा मात्र ९ सय ६६ जना छन् ।"
रोकिएन घर फर्किनेको लर्को,"(कञ्चनपुर)  भारतबाट घर फर्किनेको लर्को अझै कम भएको छैन । चैत अन्तिमदेखि सुरु भएको घर फर्कने क्रम अहिले पनि त्यही अनुपातमा चलिरहेको छ । कञ्चनपुरको गड्डाचौकी नाकाबाट दैनिक ४५ सयको संख्यामा नेपालीहरू घर फर्किरहेका छन् ।निषेधाज्ञाअघिसम्म दैनिक ७८ सय नेपाली घर फर्किने गरेका थिए । आइतबार पनि नाकाबाट ४ सय १८ जना भित्रिएका छन् । जसमध्ये ८९ जनाको एन्टिजेन परीक्षण गर्दा पाँच जनामा कोरोना पुष्टि भएको छ । कैलालीको गौरीफन्टा नाकाबाट पनि दैनिक ७८ सयको संख्यामा घर फर्किरहेका छन् । निषेधाज्ञाअघिसम्म यहाँबाट एक हजारभन्दा बढी फर्किने गरेका थिए ।भारतमा संक्रमण तीव्र भएसँगै रोजगारी गुमेपछि नेपालीहरू धमाधम घर फर्किन थालेका हुन् । उनीहरू सामान्य मजदुरीसमेत नपाइने अवस्था आएपछि जेनतेन घर फर्किन लागेका हुन् । उता काम केही छैन, त्यही भएर घर फर्कियौं भन्छन्, गड्डाचौकी हेल्थ डेस्कका इन्चार्ज आकाश बारुडीले भने, केही दिनयता आउने क्रम कम भएको छ । गड्डाचौकीबाट चैतमा २२ हजार ३ सय जना भित्रिएका छन् । वैशाख १९ गतेसम्म १३ हजार ९ सय जना भित्रिएका छन् । खासगरी कोरोनाको उच्च जोखिम भएका दिल्ली, हरियाणा, पञ्जाब र महाराष्ट्रलगायत कञ्चनपुरको सीमा जोडिएको उत्तरप्रदेश र उत्तराखण्डका विभिन्न क्षेत्रबाट नेपालीहरू घर फर्किरहेका हुन् ।कोरोना संक्रमणका कारण भारतमा पनि ठाउँठाउँमा निषेधाज्ञा र कर्फ्यु लगाइएको छ । कतै हिँडेर त कतै सवारी साधनमा भोकभोकै घर फर्किएको उनीहरू बताउँछन् । गत वर्ष पनि कोरोनाको संक्रमणका कारण नेपालीहरू यसैगरी फर्किएका थिए ।भारतबाट फर्किनेलाई नाकामा सामान्य जाँच गरेर गन्तव्यतर्फ पठाउने गरिएको छ । उनीहरूलाई दशगजामै रोकेर सार्वजनिक यातायातमा सम्बन्धित जिल्लातर्फ पठाउने गरिएको हो ।"
कारभित्र तीन बालकको शव,"दाङ (कास) तुलसीपुरमा एउटा कारभित्र तीन बालक मृत फेला परेका छन् । स्याउली बजारमा पार्किङ गरिराखेको आरजे ०१ सीसी ०८८५ भारतीय नम्बरको कारभित्र शनिबार राति तुलसीपुर६ बरुवागाउँका भीमबहादुर परियारका ९ वर्षीय छोरा सन्दीप, सन्तोष परियारका ७ वर्षका छोरा सुवर्ण र कृष्ण परियारका ६ वर्षका छोरा करण मृत भेटिएका हुन् ।इलाका प्रहरी कार्यालय तुलसीपुरका डीएसपी शिवबहादुर सिंहका अनुसार ती बालकहरू गत बिहीबारदेखि हराए भन्दै परिवारले खोजीरहेका थिए । सडेर गन्हाउन थालिसकेको अवस्थामा शव फेला परेको हो । घटनाको अनुसन्धानका लागि बाँकेबाट कुकुरसहितको विशेषज्ञ टोली आइपुगेको डीएसपी सिंहले बताए । उक्त स्थानमा कार लामो समयदेखि पार्किङ गरेर छाडिएको स्थानीयले देखेका थिए । गाडीधनी तुलसीपुर६ शान्तिनगरका यादवप्रसाद गैरे र चालक पदम बस्नेतलाई प्रहरीले नियन्त्रणमा लिएको छ । घटना अलि जटिल खालको छ । पोस्टमार्टम रिपोर्टको अध्ययन गर्न बुटवलबाट थप विशेषज्ञहरू आउँदै छन्, एसपी गणेश चन्दले भने, यसको सबै तथ्य थाहा हुन केही दिन लाग्छ । घटनालाई गम्भीर रूपमा लिएर अनुसन्धान गर्ने उनले बताए ।"
गंगालालमा अक्सिजन उत्पादन,"काठमाडौं (कास) सहिद गंगालाल राष्ट्रिय हृदयरोग केन्द्रमा अक्सिजन उत्पादन सुरु भएको छ । काठमाडौं महानगरपालिकाको करिब २ करोड ७५ लाख रुपैयाँ सहयोगमा स्थापना गरिएको प्लान्टबाट अक्सिजन उत्पादन थालिएको हो । काठमाडौं महानगर प्रमुख विद्यासुन्दर शाक्यले आइतबार अक्सिजन प्लान्टको शुभारम्भ गरेका हुन् ।महानगर प्रमुख शाक्यले गंगालाल हृदयरोग केन्द्र र कान्ति बाल अस्पतालमा अक्सिजन प्लान्ट स्थापना गर्न सहयोग गरेको जानकारी दिए । केही दिनमा कान्तिमा पनि प्लान्ट सुरु हुन्छ । दुई ठाउँबाट दिनमा करिब २ सय सिलिन्डर अक्सिजन उत्पादन हुन्छ, उनले भने, यसबाट कोभिडका बिरामीलाई प्रत्यक्ष लाभ पुग्छ । केन्द्रका कार्यकारी निर्देशक डा चन्द्रमणि अधिकारीले बिरामीसँग अक्सिजनको पैसा नलिने बताए ।"
प्रदीपको खराब पुनरागमन,"(काठमाडौं)  व्यावसायिक फुटबलमा एउटै लक्ष्य हुने गर्छ । त्यो हो जित । अनुकूल नतिजा हात पार्न नसक्ने वा लक्ष्य नजिक पनि पुग्न नसक्ने टिमलाई असफल मानिन्छ । फुटबलमा त्यो टिमको बागडोर प्रशिक्षकले सम्हाल्ने गर्छन् । त्यसैले टिमको सफलताको श्रेय प्रशिक्षकलाई दिइन्छ, असफलतामा जिम्मेवार पनि प्रशिक्षक नै हुन्छन् । त्यसैले व्यावसायिक फुटबलमा टिमको प्रतिकूल नतिजासागै प्रशिक्षकलाई बर्खास्त गरिन्छ ।झट्ट सुन्दा नै कठोर शब्दजस्तो लाग्छ बर्खास्त । हो पनि त्यस्तै । फुटबलमा बर्खास्त हुनु भनेको असफल दर्ज हुनु हो । तर, बर्खास्त र नियुक्ति व्यावसायिक फुटबलमा चलिरहन्छ नै । गत साता सुरु भएको नेपाल सुपर लिग (एनएसएल) देशको पहिलो फ्रेन्चाइज फुटबल प्रतियोगिता हो । महामारीबीच पनि खाली प्यारापिटको दशरथ रंगशालामा भइरहेको सात टिमको प्रतियोगिता परम्परागत नेपाली फुटबलभन्दा अलि बढी व्यावसायिक देखिएको छ । टिमको संरचना, बसाइ, खेलाडीको तलब, जर्सीलगायत खेल सामग्री, सुविधाको हिसाबले अलि बढी व्यावसायिक ।एनएसएलले चौथो चरण पूरा नहुँदै व्यावसायिक फुटबलको अर्को विशेषता पनि देखाएको छ । ललितपुर सिटी एफसीले मुख्य प्रशिक्षक प्रदीप हुमागाईंलाई बर्खास्त गर्दै व्यावसायिक फुटबलमा अनुकूल नतिजा हात पार्न नसक्दा देखिने विशेषताको सुरुआत गरेको हो । ललितपुर सिटीले आइतबार एनएसएलकै सबैभन्दा निरस खेलमा पोखरा थन्डर्सविरुद्ध गोलरहित खेल्दै अंक बाँड्यो । उक्त खेल सकिएलगत्तै मुख्य प्रशिक्षक हुमागाईंलाई क्लबले बर्खास्त गरेको हो ।ललितपुर सिटी एफसी भाटभाटेनी सुपरमार्केटको स्वामित्वमा रहेको एनएसएल क्लब हो । यसका मालिकमध्येका एक कल्याण गुरुङले भने, हामीले चाहेको जित हो र राम्रो नतिजा निकाल्न नसकेपछि मुख्य प्रशिक्षक (प्रदीप हुमागाईं) लाई बर्खास्त गरेका छौं । एनएसएलका बाँकी खेलमा सहायक प्रशिक्षक राजु तामाङले टिम सम्हाल्ने छन् । क्लबबाट बर्खास्त भइसकेको समाचार सार्वजनिक भइसकेपछि हुमागाईंले भने राजीनामा दिएको दाबी गरे ।नेपाली फुटबलमा जिम्मेवारी खोज्दै अमेरिकाबाट आएका हुमागाईं ललितपुर सिटीको मुख्य प्रशिक्षकमा नियुक्ति पाएसागै ११ वर्षपछि घरेलु फुटबलमा फर्किएका थिए । तर, उनको पुनरागमन एक महिना पनि टिकेन । उनले चार खेलमा ललितपुर सिटीको टिम सम्हाले, जहाँ टिम जितविहीन छ । ललितपुरले तीन बराबरी र एक हारको नतिजासागै एनएसएलमा तीन अंकमात्रै जोडेको छ । एक खेल कम खेलेको एफसी चितवन (२ अंक) भन्दा माथि रहेको ललितपुर सिटीको शीर्ष चारमा रहदै प्लेअफमा पुग्ने सम्भावना निकै कमजोर बनेको छ ।एनएसएलको उद्घाटन खेलमै ललितपुर सिटीले काठमाडौं रेजर्सविरुद्ध १० को हार बेहोरेको थियो । त्यसपछि चितवन र धनगढीविरुद्ध समान ११ को बराबरी खेल्यो । चौथो खेलमा आएर पोखरासाग गोलरहित नतिजा निकाल्यो । जित हात पार्न नसके पनि ललितपुर सिटीले काठमाडौं, चितवन र धनगढीविरुद्ध राम्रै खेल प्रदर्शन गरेको थियो । तर, चाहिएको गोल भने गर्न सकेन वा प्रतिस्पर्धीले भन्दा बढी गोल गर्न सकेन । पाएका धेरै अवसरमा ललितपुर चुक्यो ।चितवन र धनगढीविरुद्ध त ललितपुर सिटी आफ्नै कारण हारेको भन्दा पनि फरक पर्दैन । किनभने टोलीले दुवै खेलमा पेनाल्टीको अवसर पाएको थियो । चितवनविरुद्ध मार्की खेलाडी एव कप्तान अञ्जन विष्टले प्रहार गरेको पेनाल्टी युवा गोलकिपर विशाल सुनारले रोकिदिए । ललितपुर सिटीका धेरै प्रहार विशालको पन्जामा पुगेर टुंगिएको थियो । धनगढीविरुद्ध पाएको पेनाल्टी नुर्लान जाहिदले प्रहार गरे । १२ यार्डबाट उनको प्रहार साह्रै कमसल थियो । त्यसैले धनगढीका कप्तान किरण चेम्जोङले पेनाल्टीमा बल सहजै समात्दै आफ्नो गल्तीको मूल्य चुकाउनुपर्ने अवस्थाबाटै टिमलाई उकासेका थिए ।लगातार दुई खेलमा पेनाल्टीमा चुकेपछि ३७ वर्षीय प्रशिक्षक हुमागाईंले भनेका थिए, कहाँ चुक्यो थाह छैन, यसमा भन्ने शब्द नै छैन । एउटा प्रशिक्षकका रूपमा खासमा उनी टिमका रणनीतिकार हुन् । उनकै रणनीति र निर्देशनलाई खेलाडीले मैदानमा उतार्दै टिमलाई सफलता दिलाउनुपर्ने हुन्छ । यसैमा चुके प्रशिक्षक हुमागाईं । चार खेल थोरै हो तर यत्तिमै पनि आफ्नो टिमको कमजोरी र त्यसमा सुधार गर्ने उपाय पत्ता लगाउन नसक्नु उनको अर्को कमजोरी हो ।ललितपुर सिटीले बल आफ्नो नियन्त्रणमा राखेर पनि विपक्षीलाई खतरा हुने क्षेत्र एट्याकिङ थर्डमा खेल्नै सकेन । चारै खेलमा उसको समस्या यही हो । त्यसै कारण ललितपुर सिटी गोलको खडेरीबाट गुज्रिरहेको छ । उसले भर गरेका डिफेन्डर पिटर सेगुन श्रम स्वीकृति लिन ढिलाइ भएकाले चौथो खेलमा आएरमात्रै मैदानमा उत्रिए । उनको अभावमा पनि ललितपुर सिटीको डिफेन्स नराम्रो थिएन । उसले राम्रो गर्न नसकेको अग्रपंक्तिमै हो । बारम्बार पाएका गोलका अवसर उपयोग गर्न नसक्नु नै उसको कमजोरी हो । यसलाई अब दुई खेलमा सुधार गरेर प्लेअफमा पुग्नु ललितपुर सिटीलाई सजिलो छैन । त्यो यात्रामा उसको भाग्य अरू टिमकै हातमा निर्भर भइसकेको छ ।हुमागाईंले दुई वर्षअघि एएफसी ए लाइसेन्स कोचिङ कोर्स गरेका थिए । अमेरिकामै बसिरहे पनि उनले ए लाइसेन्स हात पारेपछि नेपाली फुटबलमा भूमिका खोजिरहेका थिए । उनी एनएसएल टिमको मुख्य प्रशिक्षक नियुक्त हुँदा केहीले आश्चर्य पनि जनाएका थिए । किनभने उनी झन्डै ११ वर्ष नेपाली फुटबलभन्दा टाढै थिए । यहाँको प्रतिस्पर्धात्मक फुटबलमा उनको पुरानो अनुभव पनि एक वर्षभन्दा कम नै थियो ।उनी स्कुलको टिम सम्हालेको अनुभवमात्रै भए पनि २०६९ सालमा थ्रीस्टार क्लब पुगेका थिए । मुख्य प्रशिक्षक मेघराज केसी बाहिरिएपछि उनले देशकै लोकिप्रय क्लबको बागडोर सम्हाल्ने अवसर पाएका थिए । त्यति बेलाको थ्रीस्टारको टिम राष्ट्रिय खेलाडीले भरिएको थियो । त्यसैअनुसार सहिद स्मारक ए डिभिजन लिग २०६९ मा नतिजा पनि निस्किएको थियो । थ्रीस्टार ए डिभिजन लिग च्याम्पियन भयो । हुमागाईं उत्कृष्ट प्रशिक्षक भए । आफूले तीनवटा विषयमा गरेको स्नातकोत्तर नै त्यतिबेला थ्रीस्टार लिग च्याम्पियन हुनुको आधार भएको उनले बताएका थिए । उनको त्यो भनाइको अहिले पनि चर्चा भइरहन्छ ।थ्रीस्टार पछिल्लोपल्ट जितेको ए डिभिजन लिगको उपाधि त्यही हो र जसमा म्याचफिक्सिङमा संलग्न भएको भन्दै एएफसीद्वारा आजीवन प्रतिबन्ध लगाएका अञ्जन केसीको भूमिका पनि महत्त्वपूर्ण थियो । लिग जितेपछि थ्रीस्टार एएफसी प्रेसिडेन्ट्स कप छनोट खेल्दै समूह चरणमै पुगेको थियो । त्यतिबेला टिममा केसी र हुमागाईंले सहकार्य गरेका थिए । हुमागाईं प्रशिक्षक छंदा थ्रीस्टारले आहा रारा गोल्डकप र उदयपुर गोल्डकपको उपाधि पनि जितेको थियो । गभर्नर्स गोल्डकप (सिक्किम) मा उपविजेता भएको थ्रीस्टार बुढासुब्बा गोल्डकपको सेमिफाइनलमा हारेको थियो । थ्रीस्टारमा करिब नौ महिना रहेपछि हुमागाईं अमेरिकातिर लागेका थिए । त्यसयता घरेलु फुटबलमा उनको पुनरागमन ललितपुर सिटीले गरायो । तर, उनको सेकेन्ड हाफ भने राम्रो भएन ।"
"बटलरको शतक, वार्नर बेन्चमा","दिल्ली शीर्षस्थानमाअहमदाबाद पन्जाब किंग्समाथि आइतबार ७ विकेटको जित हात पारेपछि दिल्ली क्यापिटल्स इन्डियन प्रिमियर लिग (आईपीएल) क्रिकेटको शीर्षस्थानमा उक्लेको छ । आठ खेलमा दिल्लीको यो छैटौं जित हो र टोलीले समान १० अंक बोकेको चेन्नई सुपर किंग्स र रोयल च्यालेजर्स बेंग्लोरलाई २ अंकले पछाडि पारेको हो ।पहिला ब्याटिङ गरेको पन्जाबले कप्तान मयंक अग्रवालको अविजित ९९ रनमा ६ विकेट गुमाई १ सय ६६ रन बनाएको थियो । दिल्लीले १४ बल अगाडि लक्ष्य पूरा गरेको हो । सिमरन हेटमायरले १८ औं ओभरको दोस्रो र तेस्रो बलमा रिले मेरेडिथलाई छक्का र चौथो बलमा चौका प्रहार गरे । त्यसपछिका दुई लगातार बल मेरेडिथले वाइड फाल्न पुगेपछि दिल्ली विजयी लक्ष्य पूरा गरेको थियो ।हेटमायर ४ बलमा १६ रन बनाई अविजित रहे । ब्याटिङका मुख्य नायक भने शिखर धवन थिए । उनी ४७ बल खेली ६९ रन बनाई अविजित रहे । यस सिजनको आईपीएलमा सर्वाधिक रन बनाउने सूचीमा केएल राहुललाई उछिनेका धवनले ६ चौका र २ छक्का प्रहार गरे । एपेन्डिक्सका कारण पन्जाबका नियमित कप्तान राहुलले दिल्लीसँगको खेल गुमाए ।धवनले पृथ्वी शसँग पहिलो विकेटमा ६ ओभरभित्र ६३ रन जोडी दिल्लीलाई राम्रो सुरुआत दिलाए । सातौं ओभरको पहिलो बलमा आउट भएका शले २२ बल खेली ३ चौका र ३ छक्का प्रहार गरी ३९ रन बनाए । स्टिभ स्मिथ २४ र ऋषभ पन्त १४ रनमा आउट भए । यसअघि अग्रवालले पन्जाबबाट ५८ बल खेली ८ चौका र ४ छक्का प्रहार गरेका थिए । प्राभसिमरन सिंह १२, क्रिस गेल १३ र डेविड मालनले २६ रन बनाए । दिल्लीबाट कागिसो राबाडाले ४ ओभरमा ३६ रन खर्चेर ३ विकेट लिए । अभेष खान र अक्षर पटेलले ११ विकेट लिए । पटेलले ४ ओभरमा २१ रनमात्र खर्चेका थिए ।"
दशकपछि इन्टरलाई सिरी ए,एट्लेटिको उपाधि नजिकम्याड्रिड एट्लेटिको म्याड्रिड शनिबार इल्चेलाई १० ले हराएर स्पेनी ला लिगा उपाधि नजिक पुगेको छ । खेलको निर्णायक गोल मार्कोस लोरेन्टेले गरे । इल्चे खेलको अन्त्यतिर पेनाल्टीमा गोल गर्न चुकेको थियो । लिगमा चार चरण खेल बाँकी रहँदा एट्लेटिको ७६ अंकमा शीर्षस्थानमा छ । दोस्रो स्थानको रियल म्याड्रिडको ७४ अंक छ । रियलले अर्को खेलमा ओसासुनालाई २० ले हराएर एट्लेटिकोमाथि दबाब कायम राख्यो । रियलको जितमा एडर मिलिटाओ र कासेमिरोले गोल गरे । बार्सिलोनाले एक खेल कम खेलेको छ । टोली ७१ अंक लिएर तेस्रो स्थानमा छ । सेभिया ७० अंकमा चौथो स्थानमा छ ।डच लिगमा अयाक्स च्याम्पियनआम्स्ट्रडम अयाक्सले आइतबार डच पहिलो डिभिजनको उपाधि जितेको छ । यो अयाक्सले लिग जितेको ३५ औं अवसर हो । यसका लागि अयाक्सले इमेनलाई सजिलै ४० ले हरायो । तर क्लबले जितको खुसीयाली मनाउन भने पाएन । जोन क्राएफ स्टेडियमबाहिर समर्थकलाई जम्मा हुन पनि रोक लगाइएको थियो । खेल पूरा हुनुअगाडिदेखि नै सहरका प्रहरीले समर्थक भेला हुनबाट रोकेको थियो । त्यस अगाडि रंगशाला नजिकको बाटोमा हुल जम्मा हुन सुरु भएको थियो । अयाक्सले लिगमा तीन चरणको खेलअगाडि नै उपाधि जितेको हो । डच कप पनि जितेको अयाक्सले यससँग कप डबल्सको उपलब्धि हात पारेको छ ।
म्यानचेस्टर रलिभरपुलको खेल रद्द,"म्यानचेस्टर (एएफपी) म्यानचेस्टर युनाइटेड र लिभरपुलबीच आइतबार ओल्ड ट्राफोर्डमा हुनुपर्ने खेल रद्द गरिएको छ । म्यानचेस्टरका दुई सयभन्दा बढी समर्थकले क्लबका मालिक ग्लेजर परिवारको स्वामित्वको विरोधमा ट्राफोर्डमा प्रवेश गरेर प्रदर्शन गरेपछि सुरक्षालाई ध्यानमा राखेर खेल रद्द गरिएको हो । इंग्लिस प्रिमियर लिगले भनेको छ, प्रहरी, दुवै क्लबका पदाधिकारी र स्थानीय अधिकारीहरूसँग कुरा गरेपछि खेल रद्द गरिएको हो । यो खेल फेरि कहिले हुने हो, त्यसबारे पछि निर्णय गरिनेछ । म्यानचेस्टरका समर्थकले ग्लेजर परिवारको विरोधमा ट्राफोर्डमा प्रदर्शन गरेपछि तिनलाई हटाइएको थियो । पछि त्यसमध्ये केही समर्थक फेरि ट्राफोर्ड फर्केका थिए । प्रिमियर लिगले थपेको छ, ट्राफोर्डमा सबैको सुरक्षा हाम्रो पहिलो प्राथमिकता हो । हामी समर्थकको भावना बुझ्छौं । तर हामी सबै प्रकारको यस्तो अनाधिकृत प्रदर्शनको विरोध गर्छौ, विशेषतः यस्तो कोभिड१९ महामारीका बेला ।म्यानचेस्टरले युरोपेली सुपर लिगमा भाग लिनेबारे क्लब समर्थकले त्यसको खुलेर विरोध गरेका थिए । उनीहरूले यस निर्णय पछाडि ग्लेजर परिवारकै हात रहेको मानिरहेका छन् । पछि म्यानचेस्टरसँगै प्रिमियर लिगका ६ क्लबले प्रतियोगिताबाट नाम फिर्ता लिएको थियो । म्यानचपेज १"
