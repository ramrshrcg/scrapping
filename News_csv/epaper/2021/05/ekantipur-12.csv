शीर्षक,विवरण
अस्पतालबाट निकालिए बिरामी,"अक्सिजन नपाएकै कारण संक्रमितको मृत्युदर पनि बढेको छ । सोमबार १ सय ३९ जनाको मृत्यु भएकामा मंगलबार ज्यान गुमाउनेको संख्या २ सय २५ पुगेको छ । यसअनुसार हरेक ६ मिनेटमा १ जनाको मृत्यु भएको छ । स्वास्थ्यमन्त्री हृदयेश त्रिपाठीले अक्सिजन व्यवस्थापनको जिम्मेवारी सीसीएमसीले लिएको बताए । सीसीएमसीले अस्पताललाई अक्सिजन सिलिन्डरको कोटा तोकिदिएको छ । तर कोटाअनुसार पनि अक्सिजन पाउन गाह्रो भएको नेपाल मेडिकल कलेजका निर्देशक डा श्रेष्ठले बताए ।सीता अक्सिजन ग्यास उत्पादन कम्पनीका अध्यक्ष प्रह्लाद तिमल्सिनाले आवश्यकभन्दा न्यून उत्पादन भएकाले अक्सिजन अभाव भएको बताए । उनले चौबीसै घण्टा उत्पादन गर्दा पनि माग पूरा गर्न नसकिने बताए । सीसीएमसीले अस्पतालअनुसार तोकेको कोटा लागू हुन बाँकी रहेको उनले बताए । सीसीएमसीका सचिव खगराज बरालले अस्पताल अक्सिजन प्लान्ट जडान नगरी सिलिन्डरको भर पर्दा हाहाकारको अवस्था आएको बताए । अहिले मागअनुसार उत्पादन आधा मात्रै छ । चौबीसै घण्टा मेसिन चल्दैन । अहिले भएको उद्योगले अक्सिजनको माग थेग्न सक्ने अवस्था देखिएको छैन । उनले दिनमा १५ हजार सिलिन्डर माग भए पनि उत्पादन ७ हजार २ सय मात्रै पाइएको जानकारी दिए । उद्योगले पहिला उत्पादन गर्न सकिन्छ, सिलिन्डर छैन भन्यो । अहिले सिलिन्डरमा जोहो गरियो । अब केही सहज हुन सक्छ, उनले भने । चीन सरकारले पहिलो चरणमा ४ सय थान सिलिन्डर उपलब्ध गराएको स्वास्थ्य मन्त्रालयले जनाएको छ । सीसीएमसीका सचिव खगराज बरालले काठमाडौंका मात्रै उद्योगले अक्सिजन दिन नसकेपछि संक्रमण न्यून भएका ठाउँबाट भरेर ल्याउन थालिएको बताए । खाली सिलिन्डर काठमाडौंबाहिर रिफिल गरेर ल्याउन थालेका छौं । मंगलबार पनि दुई सय सिलिन्डर पोखरा पठायौं, उनले भने । अहिलेको समस्या समाधान गर्न थोरै अक्सिजन चाहिनेलाई अक्सिजन कन्सन्ट्रेटरबाट दिने तथा लिक्विड र एयरबेस अक्सिजन प्लान्ट जडान गर्ने विकल्प रहेको बरालले बताए । काठमाडौंस्थित ट्रमा सेन्टर, टेकु अस्पताल र नेपालगन्ज मेडिकल कलेजमा लिक्विड अक्सिजन प्लान्ट छ । त्रिवि शिक्षण अस्पताल र भेरी अस्पतालमा पनि यस्तै प्लान्ट जडान गर्न लागिएको स्वास्थ्य सचिव लक्ष्मण अर्यालले जानकारी दिए । चीनबाट तत्काल यसका उपकरण ल्याउने विषयमा छलफल भइरहेको छ, सीसीएमसीका सचिव बरालले भने । अक्सिजन आपूर्ति सहज बनाउन कोटा प्रणाली ल्याइए पनि कार्यान्वयनमा ल्याउन नसकिएको उनले बताए । पहुँचवाला र हुनेखानेले सिलिन्डर नै किनेर लैजान थालेपछि न्यायोचित वितरण गर्न कोटा सिस्टम तोकिएको हो । यो पनि कार्यान्वयन गर्न गाह्रो भइरहेको छ, उनले भने ।स्वास्थ्यमन्त्री त्रिपाठीले अक्सिजनको उत्पादन क्षमता र मागमा अन्तराल आएकाले व्यवस्थापन गर्न नसकेको बताए । बिग्रिएको अक्सिजन प्लान्ट पनि सञ्चालनमा आएको छ । उत्पादन बढाउने प्रयास जारी छ, उनले भने, तर अस्पतालमा आवश्यकताअनुसार आपूर्ति गर्न सकिएको छैन । उनले अक्सिजन प्लान्ट नभएसम्म समस्या उस्तै हुने बताए । स्वास्थ्य सचिव अर्यालले कोरोनाको दोस्रो लहरमा ३० हजारलाई अक्सिजन दिनुपर्ने प्रक्षेपण भए पनि पूर्वाधार तयार गर्नुअघि नै संक्रमण ह्वात्तै आएकाले समस्या बढेको बताए । जेठ अन्तिम र असार पहिलो साता यस्तो अवस्थामा पुग्न सक्ने हाम्रो अनुमान थियो, उनले भने, उत्पादन कम भएकाले अक्सिजन व्यवस्थापन हुनै सकेको छैन । मुलुकमा पर्याप्त अक्सिजन व्यवस्थापन गर्न ५ लाख ६६ हजार सिलिन्डर आवश्यक पर्ने उनले बताए । अक्सिजन प्लान्ट जडान गर्न चाहनेलाई भन्सारदेखि अन्य शुल्क पनि नलाग्ने निर्णय सरकारले गरिसकेको उनले बताए । चीन सरकारले उपलब्ध गराएको केही सिलिन्डर आइसकेको जानकारी दिँदै केही सिलिन्डर आउने क्रममा रहेकाले त्यसपछि केही हदसम्म सहज हुने उनले बताए । युनिसेफ र विश्व बैंकसँग पनि सिलिन्डर माग गरेको उनको भनाइ छ । दुई सयभन्दा बढी बेड भएका सरकारी र निजी अस्पतालले अक्सिजन प्लान्ट राख्न चाहे भने सरकारले सहयोग गर्छ, उनले भने । कोरोना संक्रमण र मृत्युदर बढेकाले अहिले सरकारले चालेको कदम पर्याप्त नभएको स्वास्थ्य मन्त्रालयको ठहर छ । नयाँ कदम उठाउनुपर्नेछ । सरकारले स्वास्थ्य संकटकाल घोषणा गर्ने, लकडाउन लम्ब्याउने के हो, गर्छ, मन्त्री त्रिपाठीले भने ।"
अक्सिजन र आईसीयू कुर्दाकुर्दै मृत्यु,"सन्जु पौडेल (रूपन्देही), ठाकुरसिंह थारू र रूपा गहतराज (नेपालगन्ज)"
एकै दिन २२५ को मृत्यु,"काठमाडौं (कास) कोरोना संक्रमणबाट मंगलबार २२५ जनाको मृत्यु भएको छ । यससँगै कोरोनाले मृत्यु हुनेको संख्या ४ हजार ८४ पुगेको छ । हालसम्म कुल संक्रमित संख्या ४ लाख १३ हजार ८३ रहेको छ । यो आँकडासँगै मृत्युदर ०९९ प्रतिशत देखिएको छ । मंगलबार नै ९ हजार ४ सय ८३ संक्रमित थपिएका छन् । अब सक्रिय संक्रमितको संख्या ९७ हजार ८ पुगेको छ । १ हजार ८४ जना आईसीयूमा र २ सय ९० जना भेन्टिलेटरमा उपचाररत छन् । ८९ हजार ९ सय १४ संक्रमित होम आइसोलेसनमा रहेको स्वास्थ्य मन्त्रालयले जनाएको छ । उपत्यकाका तीन जिल्लामध्ये काठमाडौंमा २९ हजार १ सय ४४, ललितपुरमा ६ हजार ५ सय ५९ र भक्तपुरमा ४ हजार ५ सय १९ सक्रिय संक्रमित छन् ।"
जसले ४५ दिन भेन्टिलेटरमा बसेर कोरोना जिते,"बिरामीले हार्नु हुँदैन हिम्मतनेपालगन्जकी ३३ वर्षीया नर्वदा दाहाललाई लाग्छ पुनर्जन्म पाइयो । निको भएर २८ दिनअघि घर फर्किएकी उनलाई कोरोना संघर्ष कुनै युद्ध मैदानभन्दा फरक लागेन । र, जब घर फर्किइन्, जीवनको लय नै फेरिएको छ । नेपालगन्ज१ धम्बोजी बस्ने नर्वदा घरमा खाली बस्दिनन् । सकारात्मक सोच राख्नु र पारिवारिक महोललाई खुसियाली बनाउनमा उनको जोड हुन्छ । कोरोनालाई परास्त गर्नुको मूल कारण उच्च मनोबल रहेको उनले बताइन् ।खजुरा नगरपालिकाकी कर्मचारी उनी जनसेवामा खटिँदाखटिँदै संक्रमित भइन् । सुरुमा खासै कुनै कोभिडका लक्षण देखिएनन् । एक दिन अचानक खोकी र रुघा लाग्यो । उनले त्यसै दिन भेरी अस्पतालमा पीसीआर गराइन् । पोजिटिभ नतिजा आएको दुई दिनमै अस्पताल भर्ना भइन् । नाकमा अक्सिजन नराखी बस्न नसक्ने उनको अवस्था थियो । डेढ वर्षकी दूधे बालिकालाई घरमै छाडेर अस्पतालको शय्यामा छटपटाउँदा नर्वदाले जीवनको महत्त्व निकै नजिकबाट महसुस गर्न पाएको बताइन् । उनी सास फेर्न गाह्रो हँॅदा छोरीको तस्बिर आँखाभरि ल्याउँथिन् । अनि, उनका लागि भए पनि बाँच्नुपर्छ भन्दै मन दह्रो बनाउँथिन् । म बाँच्ने हिम्मत जुटाएकै आधार मेरी छोरी हो, उनले भनिन्, उसैलाई सम्झिन्थें अनि बाँच्ने विश्वास सँगाल्थें । एक साता लगातार अस्पतालमा भर्ना हुँदा नर्वदाले आफूसँगै भर्ना भएका तीन जनाको मृत्यु देखिन् । मृत्यु देख्दा मृतकका आफन्तहरू झनै आत्तिन्थे । नर्वदा भने सकीनसकी उठेर कुरुवालाई हिम्मत जुटाउनु केही हँॅदैन भन्दै आश्वासन दिन्थिन् । कोभिड अस्पतालको अनुभवले उनलाई बिरामीलाई आफन्तले उच्च मनोबल बढाउन सघाउन जरुरी रहेको सुनाइन् । रातभरि उनलाई निद्रा नलाग्दा अस्पताल वरिपरि घुम्थिन् । जीवनमा आफूले गरेका राम्रा कामको सम्झना गर्थिन् । त्यस्तै, नेपालगन्ज७ की नेहा खेतानसँग १० दिनअघि कोरोना संक्रमणकै कारण भाइ गुमाएको पीडा थियो । वियोगको घाउ नसेलाउँदै उनी आफैं संक्रमित भइन् । निजी अस्पतालमा भर्ना भएर उपचार गर्न थालिन् । अक्सिजनको लेभल ठीक ठाउँमा आउन एक साता लाग्थ्यो । आमा नीलम छोरा गुमाएको डरसँगै छोरी पनि बचाउन नसक्ने त्रासमा थिइन् । तर मेरी छोरी बहादुर रहिछ, नीलमले भनिन्, कोरोनालाई हराएर छाडिन् । छोराले निकै कमजोर मनोबल बनाएको र ममी म मर्छु अब भन्दै रोइरहेको नीलमलाई झलझली आँखामा नाच्छ । छोरी भने ठीक उल्टो मनोभावमा देखिएको उनले सुनाइन् । छोरो गुमाउँदा भित्रभित्रै कमजोर बनेकी नीलमलाई छोरी नेहाले नरुनु भाइले छोडेर गयो म छोड्दिनँ ममी भन्दै आश्वासन दिएको नीलमले सुनाइन् ।मारवाडी महिला मञ्च बाँकेकी अध्यक्षसमेत रहेकी नीलमले गुमेको छोरालाई सम्झँदै बचेकी छोरीको मुहारमा खुसी ल्याउन रोचक गतिविधि गर्छिन् । पौष्टिक परिकार पकाएर खुवाउने, रमाइला कुरा गरेर हँसाउने र छोरीको स्याहारमा रातदिन लागेकी छन् । कोहलपुर२ का दिनेशजंग शाहलाई १० दिनको अस्पताल बसाइपछि घर आउँदा परिवारबाट भव्य स्वागत भयो । भेन्टिलेटरमा चार दिन हुँॅदा उनले मृत्युको दृश्य प्रत्यक्ष महसुस गरे । २७ वर्षे दिनेशले मर्छु भन्नेमा रत्तिभर विश्वास गरेनन् । खान पटक्कै मीठो लाग्दैनथ्यो । तितो न मीठो जिब्रोले स्वाद गुमाइसकेको थियो । ज्वानोको झोल पिउँदा बान्ता आउँथ्यो । यद्यपि, दिनेशले बाँच्नकै लागि खान छाडेनन् । भेरी अस्पतालको कोभिड पहिलो वार्डमा बसेका उनी एक जना नर्सले काउकुती लगाएर हँसाउन खोजेको पल सधैं स्मरणीय रहने सुनाए । म गलेर सुतिरहन खोज्दोरहेछु, उनले भने, पीपीईले छोपिएकी नर्सले मरेछ कि भनेर होला काउकुती लगाइन् । उनी जो थिइन्, राम्री थिइन् । भारतमा बिहे गरेर गएकी सफत अमिन सिद्दिकी एक महिनाअघि माइती भेट्न नेपालगन्ज आइन् । कोरोना संक्रमणका सास्तीबारे सुने पनि उनलाई नभोग्दासम्म सामान्य लागेको थियो । तर माइती आएको १५ दिनमा उनी बिरामी भइन् । कोरोनाको लक्षण थाहा पाएपछि माइतीले अस्पताल भर्ना गरे । आईसीयूमा उपचार गरिरहँदा ३२ वर्षीया सफतले बाँच्ने आशा गुमाएकी थिइन् । उनको अनुभवमा आँखैअगाडि अरूले प्राण त्यागेको देख्दा झनै मनोबल खस्कँदो रहेछ । सफतको हिम्मत परिवारले बढाए । हामी कोही न कोही भिडियो कल गरेर दिदीलाई व्यस्त राख्थ्यौं, दिदीको उपचार अनुभव बटुलेका भाइ सदाव अमिन सिद्दिकीले भने । उनका अनुसार बिरामीको मनोबल उच्च बनाउने दायित्व परिवारको हुन्छ । २२ दिनको कठोर कोभिड संघर्षपछि सदावले दिदी सफतलाई घर (भारत) बिदाइ गरे । दिदीलाई कोरोना जितेर घर पठाउँदा खुसीले फुर्किएको छु, भाइ सदावले भने । मानसिक रूपमा जति बलियो भएर कोरोना जित्छु भन्ने साहस बोकेका बिरामीलाई औषधिले पनि छिटो काम गर्न सक्ने चिकित्सकको अनुभव छ । नेपालगन्ज मेडिकल शिक्षण अस्पतालका उपनिर्देशक डा दिनेश श्रेष्ठले खास उपचारका क्रममा शारीरिक र मानसिक रूपले बलियो व्यक्ति चाँडै निको भएको बताए ।"
अस्पतालबाहिर भुइँमै उपचार,"२४ घण्टामा ८ जनाको मृत्युदाङ कोरोना विशेष अस्पताल बेलझुन्डीमा अक्सिजन अभावमा २४ घण्टामा आठ जनाको ज्यान गएको छ । नियमित रूपमा नेपालगन्जबाट १ सय २० सिलिन्डर अक्सिजन आउने गरेकामा मंगलबार ३५ वटा मात्रै आएपछि अस्पतालमा अक्सिजन अभाव भएको हो । तुलसीपुर उपमहानगरपालिका१९ का ५२ वर्षीय पुरुष, ६ का ७६ वर्षीय पुरुष, १७ का ६० वर्षीया महिला, १२ का २७ वर्षीय पुरुष र ४ की ७० वर्षीया महिलाको मृत्यु भएको छ । यसैगरी घोराही१३ का ४४ वर्षीय पुरुष, गढवा४ का २५ वर्षीय पुरुष र दंगीशरण३ का ३१ वर्षीय पुरुषको मृत्यु भएको अस्पतालका व्यवस्थापक दोर्ण वलीले बताए ।अस्पतालमा हाल ६३ बिरामी उपचाररत रहेको र अक्सिजन अभावका कारण थप बिरामी भर्ना गर्न सकिने अवस्था नरहेको वलीले बताए । उनले अक्सिजनको व्यवस्था गरिदिन जिल्लाका सबै सरकारी अधिकारी र राजनीतिक नेतृत्वलाई अनुरोध गरेका छन् । अक्सिजनको अभाव भएका कारण बिरामीको उपचारमा कठिनाइ भएको तुलसीपुर उपमहानगरपालिका प्रमुख घनश्याम पाण्डेले बताए ।"
मन्त्रालयले गुहार्यो साझेदार निकाय,"सरकारी अस्पतालमा शतप्रतिशत कोभिड बेडउपत्यकाका सरकारी अस्पताललाई पूर्ण क्षमताको कोभिड अस्पतालको रूपमा उपयोग गर्ने तयारी स्वास्थ्य मन्त्रालयको छ । मन्त्रालयद्वारा मंगलबार आयोजित पत्रकार सम्मेलनमा प्रमुख विशेषज्ञ डारोशन पोखरेलले काठमाडौंका सबै सरकारी अस्पताललाई शतप्रतिशत कोभिड बेडका रूपमा परिवर्तित गर्ने जनाए । निजी अस्पतालको एक तिहाइ बेड कोभिडका लागि छुट्याउने भनिए पनि हाल त्यहाँ यसभन्दा बढी बिरामी भर्ना रहेको उनले बताए । उनका अनुसार हाल अस्पतालमा आकस्मिकबाहेक अन्य शल्यक्रिया नगर्न भनिएको छ । स्वास्थ्यमन्त्री हृदयेश त्रिपाठीले खोप उपलब्धता सुनिश्चित गर्न अमेरिका, रुस, चीन, बेलायत, भारतसँग निरन्तर संवाद जारी रहेको त्रिपाठीले बताए । सिरम इन्स्टिच्युट अफ इन्डियासँग प्रतिमात्रा ४ डलरमा सरकारले खरिद गरेको र ल्याउन बाँकी रहेको १० लाख मात्रा कोभिसिल्ड खोप भारतबाट निर्यात अनुमति पाउनेबित्तिकै ल्याइने उनले जनाए । खोप खरिदमा हालसम्म एक पैसा पनि कमिसन नदिएको उनले बताए ।"
उपत्यकामा थप दुई साता निषेधाज्ञा,चीनबाट चार सय सिलिन्डर र १० भेन्टिलेटर ल्याइयोचीनले सहयोग गरेको ४ सय अक्सिजन सिलिन्डर र १० भेन्टिलेटर मंगलबार काठमाडौं ल्याइएको छ । नेपाल एयरलाइन्सको वाइडबडी विमानले ती सामग्री ल्याएको हो । त्यही विमानमा चिनियाँ कम्पनी होन्सी शिवम् सिमेन्टले सहयोग गरेको १ सय ७० अक्सिजन कन्सन्ट्रेटर पनि काठमाडौं आइपुगेको छ । चीनका विदेशमन्त्री वाङ यीले दुई साताअघि जनाएको प्रतिबद्धताअनुसार पहिलो लटको सामग्री आएको काठमाडौंस्थित चिनियाँ दूतावासले जनाएको छ ।
कोरोनाले प्रदेश सांसद चौलागाईंको निधन,"काठमाडौं (कास) एमाले नेता एवं वाग्मती प्रदेशका सांसद पशुपति चौलागाईंको मंगलबार निधन भएको छ । कोरोना संक्रमित भएपछि उनी ५ दिनदेखि मनमोहन अस्पतालमा उपचाररत थिए । एमाले नेता राजेन्द्र पाण्डेका अनुसार सोमबारबाट उनको शरीरको अक्सिजनको लेभल घटेको थियो । त्यसपछि आईसीयूमा राखेर उपचार भइरहेको थियो । दुई भाइल रेम्डेसिभिर औषधि चलाएपछि मंगलबार बिहान उनको अवस्थामा केही सुधार भएको थियो तर साँझ उनको निधन भयो । ५८ वर्षीय चौलागाईंको शव बुधबार नेपाली सेनाले व्यवस्थापन गर्नेछ । चौलागाईं २०५६ मा दोलखा क्षेत्र नं १ बाट सांसद र दोस्रो संविधानसभामा सभासद भएका थिए । २०७४ को चुनावमा वाग्मती प्रदेशसभाका लागि दोलखा क्षेत्र नं२ बाट निर्वाचित भएका थिए । एमालेको आठौं महाधिवेशनपछि उनी पार्टीको पोलिटब्युरो सदस्यसमेत भएका थिए । एमालेको भ्रातृ संगठन युवा संघको अध्यक्षसमेत भएका उनले पञ्चायतविरोधी आन्दोलनमा लागेबापत २०४५ सालमा राजकाजको मुद्दा खेपेका थिए । एमालेभित्र उनी राजनीतिक सुझबुझ भएका शालीन मानिन्थे । उनी तल्लो तहबाट संगठन गर्दै आएका नेता थिए । उनका समकालीन नेता पाण्डेले भने, तत्कालीन मालेको संगठन निर्माण गर्दादेखि उहाँले पार्टीमा ठूलो भूमिका निर्वाह गर्नुभएको छ ।"
जनमोर्चाका थापाले गठबन्धनलाई नसघाउने,"कास्की (कास) गण्डकी प्रदेश सरकार गठनका लागि निर्णायक भूमिकामा रहेको राष्ट्रिय जनमोर्चा संसदीय दलका नेता कृष्ण थापाले कांग्रेस नेतृत्वको विपक्षी गठबन्धनलाई समर्थन नगरेपछि एमाले नेता पृथ्वीसुब्बा गुरुङ नै मुख्यमन्त्री बन्ने सम्भावना बढेको छ । जनमोर्चाका तीन सदस्यमध्ये दुई जनाले भने विपक्षी गठबन्धनमा हस्ताक्षर गरेका छन् । नयाँ सरकार गठनका लागि ३१ सांसद चाहिन्छ । जनमोर्चाले अविश्वास प्रस्ताव ल्याएमा पक्षमा मतदान गर्ने भनेपछि कांग्रेस, माओवादी केन्द्र र जनता समाजवादी पार्टीका २८ सांसदले वैशाख २ मा सरकारविरुद्ध अविश्वास प्रस्ताव ल्याएका थिए । सोमबार उक्त प्रस्तावमाथि मतदानको कार्यसूची रहेकामा आइतबारै मुख्यमन्त्री गुरुङले राजीनामा दिएका थिए । उनको राजीनामापछि प्रदेश प्रमुख सीताकुमारी पौडेलले तीन दिनभित्र दुई वा बढी दललाई सरकार गठनका लागि आह्वान गरिन् । कांग्रेस, माओवादी केन्द्र र जसपाका सबै सांसदले हस्ताक्षर गरी नयाँ सरकार गठनका लागि पहल थाले । त्यसमा जनमोर्चाका ३ सदस्यले पनि हस्ताक्षर गर्ने विश्वासमा गठबन्धन थियो तर थापाले हस्ताक्षर गर्न नमानेपछि एक सांसदको अभावमा विपक्षी गठबन्धन सरकार गठनबाट पछि हट्न बाध्य भएको छ ।जनमोर्चाका प्रदेश अध्यक्ष शंकर बरालले थापाले गठबन्धनमा हस्ताक्षर गर्न नमानेको बताए । हामी निरन्तर छलफलमा छौं, केन्द्रबाट नेताहरू आउनुभएको छ, पार्टी अध्यक्षले पनि बारम्बार फोन गर्दै हस्ताक्षर गर्न भन्नुभयो, उनले भने, पार्टीले ह्वीप जारी गरेको छ तर थापाले बहाना बनाउँदै टार्नुभएको छ । पार्टीले ह्वीप जारी गरेकोबारे आफूलाई जानकारी नभएको थापाको दाबी छ तर दलका सचेतक पियारी थापाले वैशाख १२ मा बसेको संसदीय दलको बैठकमा गुरुङ सरकारलाई दिएको विश्वासको मत फिर्ता लिने र नयाँ गठबन्धनलाई सहयोग गर्ने निर्णयबमोजिम ह्वीप जारी गरिएको बताइन् ।"
एकै दिन ६८ जना सगरमाथा चुचुरोमा,काठमाडौं (कास) बहराइनको राजपरिवारका एक सदस्यसहित १२ जनाको बहराइन रोयल गार्ड सगरमाथा आरोहण दल ले मंगलबार बिहान सर्वोच्च शिखर सगरमाथा आरोहण गरेको छ । आरोहणको व्यवस्थापन गर्ने सेभेन समिट ट्रेक्स प्रालिका अनुसार बिहान साढे ५ देखि पौने ७ बजेसम्ममा सगरमाथा आरोहण भएको हो । आरोहण दलमा राजपरिवारका सदस्य सेख मोहम्मद हमाद मोहम्मद अल खलिफाबाहेक अन्य ११ जना त्यहाँको रोयल गार्ड (डिफेन्स फोर्स) मा कार्यरत सैनिक हुन् । यो टोलीले गत वर्ष असोजमा लकडाउनका बेला लोबुचे र मनास्लु हिमाल आरोहण गरेको थियो । सेभेन समिटका अनुसार राजपरिवारका सदस्य सेख मोहम्मदको राहदानीमा प्रिन्स (राजकुमार) उल्लेख गरिएको छ । यो आरोहण दलसँगै २६ जना शेर्पा गाइडहरूले पनि चुचुरोमा पाइला राखेका छन् । सेभेन समिटका अध्यक्ष मिग्मा शेर्पाले बहराइनको टोलीलाई बुधबार ५ वटा हेलिकप्टरबाट काठमाडौं ल्याइँदै छ । विशेष चार्टर्ड उडानबाट उनीहरू बहराइन फर्किनेछन् । चुचुरोमा रहेकै बेला बहराइनका राजा हमद बिना इसा अल खलिफाले फोन गरेर बधाई दिएका थिए । राजा र सेख मोहम्मदबीच भएको टेलिफोनको अडियो संवाद बहराइन टोलीको इन्स्टाग्राम पेजमा राखिएको छ । अडियोमा उक्त मुलुकका थुप्रै नागरिकले राजपरिवार सदस्यसहितको टोलीको प्रशंसा गरेका छन् । मंगलबारै नेपाली हेलिकप्टर पाइलट सोबित गौचनले पनि सगरमाथा आरोहण गरेका छन् । उनी सगरमाथा आरोहण गर्ने पहिलो नेपाली पाइलट भएको सेभेन समिटले जनाएको छ । कान्छो पाकिस्तानी आरोहीसहित ६८ जनाले पनि सगरमाथामा पाइला राखेका छन् ।
देउवालाई बहुमत जुटाउनै सकस,"(काठमाडौं)  प्रमुख प्रतिपक्ष कांग्रेस आफ्नो नेतृत्वमा गठबन्धन सरकार बनाउन अग्रसर भए पनि बहुमत सदस्य जुटाउन सकस पर्ने देखिएको छ । नयाँ सत्ता समीकरणका लागि निर्णायक जनता समाजवादी पार्टी (जसपा) का अध्यक्ष महन्थ ठाकुर र वरिष्ठ नेता राजेन्द्र महतोको फरक अडानले आफ्नो नेतृत्वमा सरकार गठन गर्न अघि बढेका कांग्रेस सभापति शेरबहादुर देउवालाई बहुमत संख्या पुर्याउन कठिन भएको हो । देउवा र माओवादी केन्द्रका अध्यक्ष पुष्पकमल दाहालले अनौपचारिक संवादमार्फत जसपाको पूर्ण समर्थन जुटाउने कसरत भने छाडेका छैनन् । ठाकुरमहतोले साथ दिने संकेत नमिलेपछि मंगलबार विपक्षी गठबन्धनको बैठक बस्न सकेन । कांग्रेस पदाधिकारीको बैठकले जसपाको ठाकुर पक्षलाई मनाउन नसके एमालेको झलनाथ खनालमाधवकुमार नेपाल पक्षका सांसदको सामूहिक राजीनामा दोस्रो विकल्प हुन सक्ने भन्दै छलफल अघि बढाउने निष्कर्ष निकालेको छ । कांग्रेसका वरिष्ठ नेता रामचन्द्र पौडेलका अनुसार बहुमत जुटाउन अनौपचारिक र औपचारिक तहमा सबै पक्षसँग छलफल भइरहेको छ । सभापति देउवाको बूढानीलकण्ठस्थित निवासमा बसेको कांग्रेस पदाधिकारीहरूको बैठकमा एमालेको खनालनेपाल पक्षले राजीनामा नदिएसम्म बहुमत जुटाउन समस्या पर्ने निष्कर्ष निकालिएको थियो । अहिलेसम्मको कुराकानी सकारात्मक छ, माओवादी, जसपा र झलनाथमाधवजीहरूसँग पनि कुरा गर्छौं, पौडेलले भने, एकसरो कुराकानी गरेपछि ठोस कुरा हुन्छ । राष्ट्रपतिले दिएको समयसीमाभित्रै हामी दाबी पेस गर्न सक्छौं भन्ने लाग्छ । राष्ट्रपति विद्यादेवी भण्डारीले गठबन्धनको प्रधानमन्त्री नियुक्तिका लागि बिहीबारसम्म समय दिएकी छन् । खनालनेपाल समूहका कम्तीमा २० सांसदले राजीनामा दिए वैकल्पिक सरकार बन्न सक्ने हिसाब कांग्रेस र माओवादी केन्द्रका नेताहरूले गरेका छन् । प्रधानमन्त्री केपी शर्मा ओलीले राखेको विश्वासको प्रस्तावमा मतदान हुनुअघि नै राजीनामा दिने अनौपचारिक समझदारी खनालनेपाल पक्षका सांसदले कांग्रेस र माओवादीसँग गरेका थिए । तर अन्तिममा राजीनामाबाट पछि हट्दै ओलीलाई पनि विश्वासको मत नदिईकन यो पक्ष बसेको थियो । त्यसैले यो पक्षले सरकार बनाउन सहज हुने गरी राजीनामा देला भन्नेमा कांग्रेस नेताहरू ढुक्क छैनन् । कांग्रेस पदाधिकारी बैठकपछि मंगलबारै माओवादी, जसपा, एमालेको खनालनेपाल पक्ष र अन्य साना दलसँग सामूहिक छलफल गर्ने तयारी कांग्रेस सभापति देउवा र माओवादी अध्यक्ष दाहालले गरेका थिए । माओवादी र जसपाका उपेन्द्रजीहरू आफैं पनि लागिरहनुभएको छ । उहाँहरूसँग बस्न आवश्यक देखिएन । एमालेका असन्तुष्ट खनालनेपाल र जसपाका ठाकुरजीसँग सभापतिजी र माओवादी अध्यक्ष दाहालले विभिन्न कोणबाट कुराकानी गरिरहनुभएकै छ, कांग्रेस सहमहामन्त्री प्रकाशशरण महतले भने, अहिलेसम्म बहुमत संख्या जुटेको छैन । राष्ट्रपतिले दिएको समयसीमाभित्र बहुमत जुटाउने प्रयास हुन्छ । कांग्रेसका प्रमुख सचेतक बालकृष्ण खाँणले विपक्षी गठबन्धनको सरकार गठनका लागि बहुमत सुनिश्चित भइनसकेको बताए । जसपा एकढिक्का भएर आए मात्रै परिणाम आउँछ, एमालेको खनालनेपाल पक्षका सांसदले राजीनामा दिनुभयो भने अर्को विकल्प पनि बन्न सक्छ, उनले भने, आजै तस्बिर प्रस्ट छैन । अन्तिमतिर ठोस छलफल हुँदा फरक स्थिति पनि बन्न सक्छ । राष्ट्रपतिकामा बहुमत हस्ताक्षरसहित प्रधानमन्त्रीका लागि दाबी प्रस्तुत गर्दा दलीय आबद्धता खुलाउनुपर्छ । संविधानको धारा ७६ (२) ले प्रतिनिधिसभामा कुनै पनि दलको स्पष्ट बहुमत नरहेको अवस्थामा प्रतिनिधिसभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधिसभाको सदस्यलाई राष्ट्रपतिले प्रधानमन्त्री नियुक्ति गर्नेछ भन्ने उल्लेख छ । विश्वास वा अविश्वासको प्रस्तावमा हुने जस्तै फ्लोर क्रसलगायत सांसद तानातानको खेल प्रधानमन्त्री नियुक्तिको यो प्रक्रियामा काम लाग्दैन । प्रधानमन्त्रीका लागि राष्ट्रपतिकामा दाबी प्रस्तुत गर्न जाँदा दलको संस्थागत निर्णयबाट समर्थन गर्नुपर्ने हुन्छ । जस्तो, एमालेको खनालनेपाल पक्षका सांसदले नयाँ प्रधानमन्त्री नियुक्तिका लागि हस्ताक्षर गरे पनि मान्यता पाउँदैन । तर अविश्वासको प्रस्तावमार्फत प्रधानमन्त्रीलाई हटाउन सकेको भए फ्लोर क्रसबाट हुने मतले पनि सरकार बनाउन सहयोग गर्थ्यो । विपक्षी गठबन्धनको सरकार बनोस् भन्ने चाहना राख्ने हो भने खनालनेपाल पक्षले सांसदबाट सामूहिक राजीनामा दिनुको विकल्प छैन ।संविधानको यो प्रावधानले जसपामा पनि बहुमतका लागि तानातान हुने देखिन्छ । पार्टीको आधिकारिक निर्णय बेगरको संलग्नतालाई संविधानले मान्यता दिँदैन । वैकल्पिक सरकार निर्माणको विषयमा जसपा दुई कित्तामा छ । अध्यक्ष यादव र उनले नेतृत्व गरेको पूर्वसमाजवादी धार विपक्षी गठबन्धनको सरकार निर्माणमा जुटेको छ । ठाकुर पक्ष र उनले नेतृत्व गरेको पूर्वराजपा धार विपक्षी गठबन्धन सरकार बन्न नदिने खेलमा छ । यादव पक्ष पार्टी केन्द्रीय कार्यकारिणी समितिको बहुमतबाट निर्णय गरेर सरकार निर्माणमा जाने तयारीमा छ । ठाकुर पक्षले यादव पक्षलाई रोक्न केन्द्रीय कार्यकारिणी समितिमा बहुमत पुग्न नदिने गरी कसरत गरिरहेको छ । प्रधानमन्त्री ओलीले राखेको विश्वासको प्रस्तावमाथिको मतदानमा पनि जसपा विभाजित भएको थियो । यादव पक्षले विरुद्धमा मतदान गर्यो भने ठाकुर पक्ष तटस्थ बस्यो । हाल जसपाका ३२ सांसद रहेकामा यादव र ठाकुर पक्षमा १६१६ जना छन् । सरकार निर्माणको विषयमा जसपाभित्रको मनस्थिति बदलिएको छैन, बरु अझै तिक्तता र दूरी बढेको छ । यादव पक्ष सत्ता गठबन्धनको पक्षमा लाग्ने प्रस्ट भएपछि ठाकुरले सोमबार राति नै विज्ञप्ति निकालेर सत्ता गठबन्धनमा सहभागी हुने जसपाको आधिकारिक लाइन नभएको बताएका थिए । मुद्दा फिर्ता, बन्दी रिहाइ, नागरिकता, संविधान संशोधन, गिरीशचन्द्र लाल आयोगको प्रतिवेदन सार्वजनिक गर्ने लगायत विषयमा ओली नेतृत्वकै सरकारबाट सकारात्मक प्रगति भइरहेको उल्लेख गर्दै सरकार निर्माण गर्ने, सरकारमा सहभागी हुने वा कुनै पनि किसिमको वैकल्पिक सरकार गठनमा संलग्न हुने कार्य जसपाको उद्देश्यविपरीत भएको ठाकुरले जनाएका छन् । सत्ता गठबन्धनमा सहभागिता मधेस आन्दोलनको मर्म र भावनाको प्रतिकूल हुनेसमेत उनको भनाइ छ ।जसपाका संघीय परिषद् अध्यक्ष बाबुराम भट्टराईले संकीर्ण दलीय गुटभन्दा माथि उठेर वैकल्पिक सरकारको पक्षमा लाग्नुपर्ने बताएका छन् । अब बल दलहरूको कोर्टमा आएको छ । प्रश्न एक थान सरकारको मात्रै होइन । मुख्य प्रश्न लोतन्त्रको रक्षा गर्दै कोरोनालगायत राष्ट्रिय समस्याहरूको हल गर्नु हो, उनले मंगलबार ट्वीट गरेका छन्, त्यसनिम्ति सबै संकीर्ण दलीय, गुटीय सोचभन्दा माथि उठ्नैपर्छ । वैकल्पिक शक्ति हुनुको नाताले जसपाले एकताबद्ध भएर राष्ट्रिय भूमिका निभाउनैपर्छ ।सरकार बनाउने पक्षमा जसपा नभएको उल्लेख गर्दै वरिष्ठ नेता महतोले यादव समूहका सांसदको हस्ताक्षर भए त्यसलाई पार्टीको मान्यता नदिन राष्ट्रपतिलाई पत्र पठाइने बताए । ठाकुर पार्टीको पहिलो अध्यक्ष भएको र उनको संलग्नताबिनाको निर्णयलाई आधिकारिकता मान्न नसकिने भनाइ महतोको छ । उपेन्द्र सरकार बनाउन जाने हुन् भने पार्टी फुटाएर जाउन् । त्यही पनि तीन दिनभित्रै पार्टी फुटाएर जान सक्दैनन् । नत्र उनको निर्णयलाई राष्ट्रपतिले दलको मान्यता दिन मिल्दैन, महतोले कान्तिपुरसँग भने, हामीले यस्तै परिस्थिति आउला भनेरै देउवाजीलाई पनि हाम्रो पार्टी फुटाउने काममा नलाग्नुस् भनेका हौं, उहाँले यो कुरा राम्रोसँग बुझ्नुभएको छ भन्ने मेरो विश्वास छ । यादव पक्ष भने पार्टी केन्द्रीय कार्यकारिणी समितिको बहुमतबाट निर्णय गराउने पक्षमा छ । ५१ सदस्यीय केन्द्रीय कार्यकारिणी समितिमा यादव पक्ष बहुमतमा छ । यसअघि लुम्बिनीमा चार सांसदलाई पदमुक्त गराउँदा पनि समितिले बहुमतबाट निर्णय गरेको थियो । त्यही नजिर केन्द्रमा लागू गराउने पक्षमा यादव पक्ष छ । पार्टी एकीकरण भए पनि संसदीय दल गाभिएको छैन । दलको विधान बनेको पनि छैन । दलको नेतालगायत कार्यसमिति चयन नभएकाले पूर्वसमाजवादी र पूर्वराजपाको हैसियतमा दलीय गतिविधि अघि बढेका छन् । दलको विधान नै नबनेकाले दलबाट ह्वीप लगाउने र निर्णय गराउने अवस्था भएन । निर्वाचन आयोगले चिन्ने आधिकारिक निकाय भनेको केन्द्रीय कार्यकारिणी समिति नै हो । त्यसको बहुमतले जे निर्णय हुन्छ त्यसैलाई मान्नुपर्ने हुन्छ, यादव पक्षका एक नेताले भने, सर्वसम्मति नहुने भए बहुमतबाट निर्णय गराएर सरकार निर्माण गर्ने प्रयत्न हाम्रो रहन्छ । तर महतो पहिलो अध्यक्षको हस्ताक्षरबिनाको बहुमतले मान्यता नपाउने दाबी गर्छन् । पत्रमार्फत र राष्ट्रपतिलाई भेटेरै पनि सरकार निर्माणमा जसपा संलग्न नहुने जानकारी गराउँछौं, जसपा भनेको उपेन्द्र मात्रै होइन । महन्थ ठाकुर र राजेन्द्र महतो पनि छन् भन्ने हेक्का राख्नुपर्यो । संविधानले सिंगो पार्टीको समर्थनबिनालाई मान्यता नदिने प्रस्ट पारेको छ । त्यसैले जसपाको सहयोगमा सरकार निर्माण हुन्छ भन्ने भ्रममा नपरे हुन्छ, महतोले भने । जसपा विभाजित भइराखे र एमालेको खनालनेपाल समूहले राजीनामा नदिए देउवा नेतृत्वमा सरकार बन्न सक्दैन । कांग्रेसका एक शीर्ष नेताका अनुसार अहिलेको सत्ता समीकरणमा घरेलु शक्ति मात्रै होइन, छिमेकी भारत र चीनको सक्रियता पनि बढेको छ । उनको दाबीमा चिनियाँ शक्तिले एमालेलाई मिलाउन खोजिरहेको छ भने भारतले ओली नेतृत्वकै सरकारबाटै आगामी मंसिरमा प्रतिनिधिसभाको निर्वाचन गराउन चाहेको छ । संवैधानिक प्रक्रिया पूरा गरेर फेरि प्रतिनिधिसभा विघटन गर्ने र निर्वाचनमा जाने लाइनतिर मुलुकलाई होम्न खोजिएको उनको बुझाइ छ । वैकल्पिक सरकार बन्न नदिए संविधानको धारा ७६ (३) अन्तर्गत ओली पुनः अल्पमतको प्रधानमन्त्रीको नियुक्त हुन्छन् । त्यसपछि पनि उनले ३० दिनभित्र विश्वासको मत लिन नसकेपछि सरकार निर्माणको अन्तिम विकल्प संविधानको धारा ७६ (५) मा प्रवेश हुन्छ । जसअनुसार प्रधानमन्त्री बन्न प्रतिनिधिसभाका कुनै पनि सदस्यले बहुमत पुर्याउन सक्ने आधार देखाउनुपर्छ । धारा ७६ (५) अन्तर्गतको प्रधानमन्त्रीको नियुक्ति हुन नसके अल्पमतको कामचलाउ प्रधानमन्त्रीले प्रतिनिधिसभा विघटन गर्न पाउँछ । धारा ७६ (५) अनुसार प्रधानमन्त्री नियुक्त भई विश्वासको मत नपाए प्रतिनिधिसभा स्वतः विघटन हुन्छ । तपाईंहरूले प्रतिनिधिसभा विघटन गराएर निर्वाचनतिरै धकेल्ने प्रधानमन्त्रीको कदमलाई साथ दिन खोजेको हो ? भन्ने प्रश्नमा जसपाका महतोले भने, लोकतान्त्रिक पार्टी निर्वाचन हुन्छ भनेर भाग्न मिल्दैन । तर अहिले हाम्रो पोजिसन पार्टी जोगाउनका लागि हो । कांग्रेस र एमालेको चक्करमा परेर सत्ताका लागि पार्टी विभाजन गरियो भने त्यो ठूलो अपराध हुन्छ । कांग्रेसका कतिपय नेताले यसै पटक नयाँ सरकार बनाउन कठिनाइ भएकाले संविधानको धारा ७६ (५) मा पुगेर कसरत गर्नुपर्ने विचारसमेत राख्न थालेका छन् । ७६ (५) मा पुगेर ओलीलाई हटाउन सकियो भने विश्वासको मत नपाए पनि फरक पर्दैन । निर्वाचनमा जान सकिन्छ । तर अहिले नयाँ सरकार बनाएर विश्वासको मत लिन सकिएन भने फेरि पनि ओलीमा जान्छ, कांग्रेसका एक पदाधिकारीले भने, अहिले सम्भव नभए असली खेल त्यतिबेला सुरु गर्नुपर्छ ।"
खनालनेपाल समूह अनिर्णीत,"काठमाडौं (कास) कांग्रेस नेतृत्वको गठबन्धन सरकार बनाउन साथ दिने विषयमा एमालेको झलनाथ खनालमाधव नेपाल समूहले एकीकृत धारणा तय गर्न सकेको छैन । खनालनेपाल समूहका नेताहरूको मंगलबार भएको भर्चुअल बैठकमा धेरै नेताले अध्यक्ष केपी शर्मा ओलीविरुद्ध पार्टीभित्रै संघर्ष गर्नुपर्ने मत राखेका थिए । राजीनामा नदिएको अवस्थामा सरकार निर्माण प्रक्रियामा धेरै सरोकार राख्न नहुने धारणा केही नेताले व्यक्त गरेका थिए । खनालनेपाल पक्षका एक नेताले आफूहरूको सरोकार सरकारभन्दा पनि ओलीको गलत कदम सच्याएर पार्टीलाई जोगाउने भन्ने रहेको बताए । त्यसैले अहिले कसैको सरकार बनाउने वा नबनाउने भन्नेमा हामी धेरै जोडिनुहुन्छ कि हुन्न भन्नेमा धेरैको सरोकार छैन, उनले भने । भर्चुअल बैठकपछि एमाले नेता नेपाल र कांग्रेस सभापति शेरबहादुर देउवाबीच कुराकानी भएको थियो । खनालनेपाल समूहले राजीनामा दिए मात्र गठबन्धन सरकार बन्ने भएकाले राजीनामाका लागि देउवाले जोडबल गरेका छन् । राजीनामा दिने विषयमा खनालनेपाल समूहमा एकमत छैन ।"
दलहरूले दिनुपर्ने निकास,"प्रधानमन्त्री केपी शर्मा ओली नेतृत्वको दुईतिहाइको सरकार आफ्नै अहम्को रागमा चाउरिँदै गएर अन्ततः संसद्मा विश्वासको मत जोगाउन पनि विफल भएको छ । तीन वर्षअघि २०७४ फागुन २७ गते संसद्मा विश्वासको मत लिँदा तीनचौथाइभन्दा बढी अर्थात् २०८ सांसदको मत पाएको ओली सरकारका पक्षमा सोमबार प्रतिनिधिसभाका ९३ सदस्य मात्र उभिए । संसद्को विश्वास गुमाएको गणितीय रूपमै प्रमाणित भएसँगै ओलीसरकार अब कामचलाउ बनेको छ भने नयाँ गठबन्धन सरकारका निम्ति राष्ट्रपति विद्यादेवी भण्डारीले संविधानको धारा ७६(२) अनुसार आह्वानसमेत गरिसकेकी छन् । र, धेरैको ध्यान यतिबेला राष्ट्रपतिको यसै आह्वानबमोजिम सरकार बन्न सक्छ कि सक्दैन भन्नेमा छ । खासगरी सोमबार विश्वासको प्रस्तावको विपक्षमा पनि केवल १२४ अर्थात् बहुमतभन्दा थोरै मत परेकाले यो संशय अस्वाभाविक पनि छैन । तर कथं संविधानको यो उपधाराबमोजिम बहुमतको गठबन्धन सरकार बन्न सकेन भने अरू उपधाराअनुसार बन्ने सरकारले विश्वासको मत पाउने सम्भावना त त्यसै क्षीण हुनेछ । त्यसैले महाव्याधिको यो महासंकटमा मुलुकलाई लामो अनिश्चयको बन्दी नबनाउन र संवैधानिक मर्मबमोजिम नै अघि बढाउन यतिबेला दलहरूको विवेकपूर्ण भूमिका अपेक्षित छ । त्यही भएर बहुमतको गठबन्धन सरकार बन्ने सम्भावना रोक्ने खेल अहिले कुनै पनि राजनीतिक दल तथा शक्तिले गर्नु हुँदैन । र, प्रधानमन्त्री स्वयंले पनि सत्ता हस्तान्तरणका निम्ति सहर्ष सहजीकरण गर्नुपर्छ । अहिले सत्ता फेर्ने साँचो तिनै दल तथा नेताका पोल्टामा आएको छ, जसले हिजो ओली सरकारको विरोध गरेका थिए । सरकार गैरजिम्मेबार बनेको र कार्यसम्पादन पनि कमजोर भएको भन्दै राजीनामै मागेका थिए । अब यस अवसरमा सत्ताको ताला खोल्न उनीहरू चुक्नु हुँदैन । संसदीय लोकतन्त्रमा एउटा निर्वाचनदेखि अर्को निर्वाचनसम्मको बीच बाटोमै सरकारले बहुमत गुमाउँदा अर्को विकल्प दिने ल्याकत अरू दलहरूले राख्नुपर्छ । हिजो ओलीले असंवैधानिक संसद् विघटन गर्दा संसद्सित वैकल्पिक सरकार दिने क्षमता अझै छ भन्दै प्रधानमन्त्रीकदमको विरोध गरेका दल तथा शक्तिहरूले त झनै यो पक्षमा विवेक पुर्याउनुपर्छ । पछिल्लो राजनीतिक समीकरण तथा घटनाक्रम हेर्दा बहुमतको सरकार बन्न अवश्य पनि अलि जटिल देखिन्छ । तर, राजनीति जति पनि सम्भावनाको खेल भएकाले सबै राजनीतिक दलहरू समय चेतनाका आधारमा जिम्मेवार हुने हो भने यथासमयमै विकल्प निस्कन नसक्ने होइन । मुलुकमा संविधान छ, संसद् छ, दलहरू छन्, गतिशीलता जेजस्तो भए पनि तिनका नेतृत्व सक्रिय नै छन् । र, संविधानले मुलुकले लिनुपर्ने बाटोबारे एक किसिमको दिशानिर्देश गरेको पनि छ, जुन दोस्रो जनआन्दोलनमा प्रस्फुटित जनभावना र ५० को दशकमा अभ्यास गरिएको संसदीय राजनीतिको सिकाइमा आधारित छ । त्यहीअनुसार, संविधानले मुलुकमा राजनीतिक स्थिरताको कल्पना गरेको छ । र, दलहरूले आफ्नो बाटो पनि त्यहीअनुरूप तय गर्नुपर्छ । ओलीको अहम् र सत्ताधारी दलको आन्तरिक विग्रहका कारण चुनावी म्यान्डेट अनुरूप यो सरकार त पाँच वर्ष टिक्न सकेन नै, अब प्रतिनिधिसभालाई पनि पूरा कार्यकाल काम गर्न नदिने अवस्था दलहरूले सिर्जना गर्नु हुँदैन । सरकारको पाँच वर्षको मात्र होइन, ससद्को ५ वर्ष अर्थात् पूर्णकालको पनि आफ्नै महत्त्व हुन्छ । हालका विपक्षी दलहरूमा मात्र होइन, यो चेतना यतिबेला कामचलाउ प्रधानमन्त्री बनिसकेका ओलीमा पनि हुनु जरुरी छ । किनभने, सर्वोच्च अदालतले प्रतिनिधिसभा विघटनलाई बदर गरिसक्दा पनि किनकिन उनको अर्जुनदृष्टि मध्यावधि चुनावतर्फै देखिन्छ । केहीपहिले राष्ट्रपतिले डाकेको सर्वपक्षीय बैठकमा पनि त्यही संकेत देखिन्थ्यो भने सोमबार संसद्मा समेत ओलीले चुनावकै रटान लगाएका थिए । यसै पनि कोरोना भाइरसको एकपछि अर्को घातक संक्रमण फैलिरहँदा यो चुनावका लागि उपयुक्त बेला हुँदै होइन । भोलि केही नलागेर, अरू कुनै संवैधानिक विकल्प नै बाँकी नरहेपछि मुलुक चुनावतर्फ मोडिनुपर्यो भने बेग्लै कुरा, नत्र जिम्मेवार दल र नेताहरूले खोप लगाउन पाइनसकेका जनतालाई महामारीका बेला जानीजानी चुनावको दलदलमा होम्नु हुँदैन । कामचलाउ भैसकेका प्रधानमन्त्री ओलीको चुनावी मोहबारे यहाँ किन चर्चा गरिएको हो भने, अहिले गठबन्धन सरकार बन्न नसकेमा संविधानको धारा ७६(३) अनुसार सबभन्दा ठूलो दलको नेताका हैसियतले फेरि उनी नै अल्पमतको प्रधानमन्त्री बन्ने स्थिति आउँछ । र, उनले त्यतिबेला विश्वासको मत पनि नपाउने र फेरि अर्को सरकार पनि नबन्ने स्थितिमा देश चुनावमा जान सक्छ । प्रधानमन्त्रीको चित्तवृृत्ति पनि यही भएको बुझिन्छ । तर ओलीले के ख्याल राख्नुपर्छ भने, गत पुसमा प्रतिनिधिसभाको असंवैधानिक विघटन गरेपश्चात् नै गुमिसकेको उनको शासकीय वैधता सोमबारको संसदीय आदेशपछि झनै छैन । त्यसैले फेरि पनि शासन गर्छु र आफैं चुनाव गराउँछु भन्ने लालसा उनले राख्नु हुँदैन । माथि उल्लेख गरिएझैं उनले सहज रूपमा सत्ता हस्तान्तरण गर्नुपर्छ र त्यसका निम्ति उचित वातावरण तथा माहोल बनाउन भूमिका पनि खेल्नुपर्छ । र, यसमा राष्ट्रपतिले पनि रचनात्मक भूमिका खेल्ने ठाउँ छ । विगतमा झैं ओलीमनसुबाअनुसार चल्ने गरेको आरोप लाग्ने परिस्थिति अबका दिनमा राष्ट्राध्यक्षले निम्त्याउनु हुँदैन । गठबन्धन सरकार बनाउन दिइएको तीनदिने समयले नपुगेमा सम्भावना बोकेका दलहरूले अवधि थपका लागि निवेदन दिन पनि सक्छन्, संसदीय कालखण्डमा पनि यसो गरिएका उदाहरण छन् । फेरि पनि त्यस्तै अवस्था आएमा उचित सुझबुझ देखाउन राष्ट्रपति चुक्नु हुँदैन । त्यसैले सबै राजनीतिक दल तथा शक्तिहरू यतिबेला बदलाको भावनाभन्दा माथि उठेर मुलुकलाई उचित दिशा दिन अग्रसर हुनैपर्छ ।"
ओलीको अहंको अवसान,"प्रधानमन्त्री तथा नेकपा एमालेका अध्यक्ष केपी शर्मा ओलीले विश्वास मत लिन संसद्को विशेष अधिवेशन बोलाएका थिए । सो क्रममा संसद्लाई सम्बोधन गर्दै ओलीले सरकारले धेरै उपलब्धि हासिल गरेको र गर्ने क्रममा रहेको बताए । उनको भनाइ सुन्दा समृद्धिका सबै आधार तयार भइसकेको भान भयो । तर, वास्तविकता उनले भनेभन्दा निकै टाढा छ । अहंता साधेर सबैलाई पेलेरै शासन गर्न ओलीलाई परिस्थितिले बाध्य बनायो वा आसेपासेहरूले उक्साए, उनै जानुन् । तर, उनका लागि अवस्था प्रतिकूल बन्दै जानुमा उनकै अहंता बढी जिम्मेवार छ । निष्ठा र इमानदारीको राजनीतिबाट निकै पर पुगेका ओलीलाई अन्ततः संसद्ले नै प्रधानमन्त्रीको कुर्सी छोड्न बाध्य बनायो । आफैंले विघटन गरेको संसद्मा मलाई विश्वासको मत देओ भन्न कसरी मिल्छ ? अन्तिम अवस्थामा पनि ओलीले संसद् छलेर अध्यादेश ल्याएका थिए । विश्वासको मत लिने अघिल्लो दिन प्रमुख प्रतिपक्ष दलका नेता र सभामुखको अनुपस्थितिमा संवैधानिक परिषद्मा नियुक्तको सिफारिस गरे । त्यो पनि उनको हैकमवाद थियो । ओलीलाई यसरी झुटैझुटको मार्गमा अघि बढ्न हौसाउनेहरू अहिले कता छन् ? हरेक १० मिनेटमा एक जनाले कोरोनाका कारण ज्यान गुमाउनुपरिरहेको समाचार आइरहेको छ । संसद्भवनमा ओलीले कोरोना रोकथाममा सरकारले सफलता हासिल गरिरहेको छ भनिरहँदा सोही दिन १३९ जना संक्रमितको मृत्यु भयो । सरकारले १७ हजारभन्दा बढी बिरामीका लागि बेडको व्यवस्था गरिरहेको छ भनिरहँदा अस्पतालको पिँडीमा उपचार गराइरहेका संक्रमितहरूको तस्बिरले सामाजिक सञ्जाल भरिएको थियो । बाहिरको कोरोनाको कहालीलाग्दा दृश्यहरू र संसद्भित्र ओलीले दाबी गरिरहेका कुराहरू मेल खाएको थिएन । तैपनि स्थिरता चाहने हो भने, सरकारलाई विश्वासको मत दिनु भन्न छाडेनन् । आफ्नै रबैया र हैकमवादी प्रवृत्तिले ओलीलाई नराम्ररी ठेस लागेको हो । गोविन्द विक, बूढानीलकण्ठ१२, काठमाडौंअन्ततः ओलीको दम्भ र अहंलाई संसद्ले लगाम लगाइदिएको छ । म नै राज्य हुँ, मैले जे चाह्यो त्यही हुन्छ भन्ने अधिनायकवादी सोचले गर्दा नै ओली आज दुईतिहाइको सरकारबाट विश्वासको मतसमेत नपाउने दयनीय अवस्थामा झरेका छन् । यो ओलीको मात्र नभई ओली प्रवृत्तिकै ठूलो हार हो । यो प्रवृत्तिले अरूको अस्तित्व स्विकार्दैन, अरूलाई मान्छे नै गन्दैन, आफ्नै समकक्षीहरूको मानमर्दन गर्छ, संविधानभन्दा माथि आफूलाई राख्छ र पार्टी पद्धतिमा व्यक्तिलाई प्रधान ठान्छ । र, आज यो प्रवृत्ति गर्ल्यामगुर्लुम ढलेको छ । त्यसका लागि सभासद्हरूलाई साधुवाद । ओलीले ज्ञानेन्द्र शाहले झैं गल्ती गरे र पराजित भए । ओलीको कुशासन र अधिनायकवादी सोचले गर्दा नै ७० वर्षपछि नेपालकै सबैभन्दा बलियो पार्टीको रूपमा देखा परेको नेकपा विभाजित भयो । आफू नभए देश र पार्टी कोही राखिन्न भन्ने ओलीको भस्मासुर प्रवृत्तिले नै आज नेकपा एमाले कमजोर भएको छ । यसो हुनुको जिम्मा ओलीले लिनुपर्छ । तर, उनी अझै मै प्रधानमन्त्री हुन्छु भन्ने ठान्दै छन्, त्यसका लागि योजना बनाउनतिर लागेका छन् । विभिन्न दाउपेच खेल्दै छन् । ओली सत्ताबाहेक केही नदेख्ने भइसके । अर्को सरकार नबनेसम्म ढुक्क हुने स्थिति अझै छैन । त्यसैले सबै लोकतन्त्रका पक्षधर शक्तिहरू एक हुन जरुरी छ । गोपाल देवकोटा, जोरपाटी, काठमाडौं"
घरघरमै अक्सिजन,"बुटवल उपमहानगरले आधारभूत उपचार र आपत्कालीन अक्सिजन प्रवाहका लागि सुरु गरेको होम डेलिभरी सेवाले सिकिस्त बिरामीको जीवनरक्षा गरेको छ । यो अत्यन्त प्रशंसनीय काम हो । श्वासप्रश्वासमा कठिनाइ हुनासाथ संक्रमितले अस्पतालको बेड पाउने अवस्था छैन । कतिको त एम्बुलेन्स खोज्दाखोज्दै ज्यान गइरहेको छ । यस्तोमा स्वास्थ्य टोलीले होम डेलिभरी सेवा दिन सके धेरैको ज्यान बच्न सक्छ । तसर्थ बुटवल उपमहानगरले सुरु गरेको मोडलको अनुकरण सबैतिर गर्न स्वास्थ्य तथा जनसंख्या मन्त्रालयले तत्काल पहल गर्नु जरुरी छ । महेशप्रसाद ढुंगाना, नयाँ वानेश्वर, काठमाडौं"
निजी अस्पतालबाट अपेक्षा,"महामारीको यस्तो संकटका बेला पनि नेताहरू आफ्नै स्वार्थका लागि मात्र काम गरेको देख्दा दिक्क लाग्यो । अहिले जनता सबैभन्दा अप्ठ्यारो परिस्थतिबाट गुज्रिरहेका छन् । यस्तो बेला सरकार र नेताहरूले साथ दिनुपर्ने हो । तर, उनीहरूको प्राथमिकतामा महामारी नियन्त्रण तथा रोकथाम परेको छैन । नेताहरू गैरजिम्मेवार भएकाले निजी क्षेत्रहरू जनतालाई सहयोग गर्न अघि बढ्नुपर्छ । सरकारी अस्पतालले मात्र संक्रमितहरूको उपचार गर्न अब सक्दैनन् । यस्तोमा निजी अस्पताल कम खर्चमा उपचार गराउन आफैं अघि सर्नुपर्छ । सरकारको आदेश कुरेर बसेर हुन्न । जनताको ज्यानभन्दा ठूलो केही छैन । यही देशमा रहेर, जनताले नै तिरेको पैसाबाट फाइदा कमाएर अहिले आपत्विपत्मा निजी अस्पतालका सञ्चालकहरू मौन बस्न मिल्दैन । यति बेला काम नआएका निजी अस्पतालहरूको अरू बेला पनि कामै छैन । उपचारको न्यूनतम मूल्य सरकारले नै तोकेर निजी अस्पतालका संरचनाहरूलाई पनि प्रयोग गर्नुपर्छ । अहिले अक्सिजन नपाएर जनता छटपटाइरहेका छन्, यसको उत्पादनका लागि पनि निजी क्षेत्रसँग सरकारले हातेमालो गर्नुपर्छ । सरकारले पनि अलिअघि नै सबै निजी अस्पताललाई अनिवार्य रूपमा कोभिडको उपचार गर्नुपर्छ भनेको भए अहिले धेरैको ज्यान जोगिन सक्थ्यो । यहाँ त सरकार छ कि छैन भन्ने अवस्था छ । सरकारी अस्पतालमा बेड छैन, निजीमा उपचार छैन । अनि जनता कसरी बाँच्ने ? उपचार नपाएर सर्वसाधारण सरकारी अस्पतालको भुइँमा लम्पसार परेको देख्दा न सरकारको मन पग्लिन्छ न त निजी अस्पतालका मालिकहरूको नै । परिवर्तनका नारा लगाएर नथाक्ने नेताहरूमा मानवता भन्ने चीज बाँकी छैन भन्ने जनताले थाहा पाइसके । उनीहरूबाट केही आसै छैन । अब निजी अस्पतालबाटै केही आस गर्न सकिन्छ, तर तिनका कामकारबाही हेर्दा ढुक्क हुने स्थिति छैन । कोभिडका बिरामीहरूसँग अचाक्ली पैसा उठाएको समाचार आइरहेका छन् । निजी अस्पतालसँग सहयोग माग्दा यस्तो नहोस् भन्नेमा सरकार र जनता दुवै सतर्क हुनुपर्छ । खोप नेपालमा आउने कहिले हो कहिले ? कोरोनाको दोस्रो लहर छिटै मत्थर हुने सम्भावना निकै कम छ । अहिलेको आवश्यकता अक्सिजन र उपचार हो, त्यसका लागि सरकारले पहल गर्नुपर्छ । खोप खरिदमा भएको कमिसनको खेलले जनतालाई दुःखी बनाएको छ । यसका बारेमा पनि छानबिन गरेर सत्यतथ्य बाहिर ल्याउनैपर्छ । कोरोनासँगको युद्ध नजिती कुर्सीको खेलमा लाग्नु हुन्न भनेर नेताहरूले बुझ्नु आवश्यक छ । पुरुषोत्तम घिमिरे, जोरपाटी, काठमाडौं"
स्वास्थ्यकर्मीको आत्मविश्वासलाई अभिवादन,"हालै भेरी अस्पताल, नेपालगन्जका नर्सहरू पुरानो र साँघुरो सोफामा कोल्टे परेर निदाएको तस्बिर सार्वजनिक भएको थियो । यस्तो संकटका बेला मुलुकका लागि स्वास्थ्यकर्मीले पुर्याएको योगदान कति धेरै छ भन्ने प्रमाण हो, यो तस्बिर । एकातिर चर्को गर्मीमा पीपीईभित्र आफूलाई गुम्साएर बिरामीको हेरचाह र छटपटीमा शीतलता दिनुपरेको छ । अर्कातिर भोक, तिर्खा सहेर, परिवारलाई बिर्सिएर एउटा नर्सले दैनिक लगभग ४० बिरामीको सेवा गर्नुपरेको छ । संक्रमित भए पनि आफ्नो स्वास्थ्यको प्रवाह नगरी काममा खटिएका चिकित्सक, नर्सले बिरामीको आत्मबल बढाएका छन् । कतिपय नर्स दूधे बालकलाई घरको जिम्मा लगाएर सेवामा समर्पित छन् । भेरी अस्पतालकै चिकित्सक आफैं संक्रमित भए पनि नसाबाट तरल पदार्थ चढाएरै बिरामीको उपचारमा खटिरहेको अर्को तस्बिर पनि उत्तिकै प्रेरणादायी थियो । अस्पताल भरिएर बिरामीलाई बेड त परैको कुरा, राख्ने ठाउँसमेत छैन । चिकित्सकलगायतका सबै स्वास्थ्यकर्मीले सञ्चित बिदा बस्न पाएका छैनन् । संक्रमित हुँदा पनि आराम र समयसमयमा पोषिलो खानेकुरा पाउन सकेका छैनन् । सरकारले अरू सुविधा दिनु त परै जाओस्, आफैंले दिन्छु भनेको जोखिम भत्तासमेत दिन सकेको छैन । सरकारले निषेधाज्ञा जारी गरी जनतालाई घरमै थुनेको छ । तर, रोग नियन्त्रणका अन्य उपाय अपनाउन चासो दिएको छैन । अहोरात्र बिरामीको सेवामा खट्ने यी सच्चा राष्ट्रसेवकले यस्तो सरकारबाट के आस गर्ने ? यस्तोमा कसरी तमाम स्वास्थ्यकर्मीको हौसला र आत्मबल बढ्न सक्छ र ? अहिले बजारमा अक्सिजन लुकाएर हाहाकार पारिएको छ, दिनहुँ जनता अप्ठेरोमा बाँच्नुपरेको समाचार आइरहन्छ । तर सरकार भने यथोचित कदम चाल्नुको साटो दैनिक यति संख्याको पीसीआर र एन्टिजन परीक्षण, दैनिक संक्रमित र मृत्युको संख्या पढेर आफ्नो दायित्वबाट पन्छिएको छ । नागरिकलाई हौसला र ढाडसको खाँचो छ । स्थानीय तथा निजी संस्थाले अस्पताल बनाउन लागेको, स्वयम्सेवी संस्थाले हाहाकार भएको अक्सिजनको व्यवस्था गरेको समाचार पढ्न पाइन्छ । तर, सरकार भने आफ्नै कुर्सी जोगाउन व्यस्त छ । उसको ध्यान त्यतैतिर मात्र थियो, छ । महामारी रोकथामको प्रभावकारी पाँच उपाय (क्वारेन्टिन, आइसोलेसन, पीसीआर, जनचेतना र उपचार व्यवस्था) कार्यान्वयन गर्न सरकार दत्तचित्त भएर लाग्नुको विकल्प छैन । जनता रहे मात्र राजनीति गर्न पाइने हो भन्ने कुरा नेताहरूले बुझ्नु जरुरी छ । गंगाराज अर्याल, पाणिनि८, अर्घाखाँची"
सत्ता जोडघटाउमा बन्धक राजनीति,"अहिले नेपाली समाज र नेपाली राजनीतिले उस्तै नियति भोगिरहेछन् । दुवैमा चरम संक्रमण छ र दुवैमा अंकगणित हावी छ । समाज कोरोनाबाट मृतकको संख्या गनिरहेछ भने, राजनीतिमा टाउको गन्ने खेलो उत्कर्षमा छ । समाज कोरोनाले आक्रान्त छ । राजनीति सत्तालिप्साको भाइरस ले प्रताडित छ । जसरी कोरोनाको निदान अनिश्चय र अन्योलमा छ, त्यसैगरी राजनीतिको संक्रमणबाट मुलुकले केकसरी मुक्ति पाउँछ, यकिन छैन । राजनीतिका डाक्टर हरूले मास्क त लगएका छन्, तर तिनका अहंकार, कुण्ठा, निराशा र निरीहता देख्दा लाग्छ संक्रमण अरू बढेर जानेछ । २७ वैशाखको संसद्को विशेष अधिवेशनले यस्तै संकेत गरेको छ । दुई दिनअघिको संसद्को विशेष अधिवेशन कुनै प्रहसन भन्दा कम थिएन । संसद्बाट विमुख हुँदै आएका प्रधानमन्त्री केपी ओली आफूमाथिको विश्वास परीक्षण गर्दै थिए । तर, उनको भावभंगी उही थियो । उही ठट्यौली, उही दम्भ । आत्मरतिबाट बाहिर निस्कनै सकेनन् उनी । पुष्पकमल दाहाल (प्रचण्ड), शेरबहादुर देउवा, उपेन्द्र यादव, महन्थ ठाकुर आदिका धेरैजसो अभिव्यक्ति कुण्ठा र निराशाबाटै प्रेरित थिए । सारा मुलुक संकटमा झुलिरहेका बेला त्यसबाट कसरी त्राण पाउने ? राजनीतिलाई शुद्ध र समृद्ध कसरी बनाउने ? कसैसँग कुनै नवीन सोच थिएन । खालि एकअर्काप्रति घृणा, आक्रोश र गुनसा मात्रै थिए । निराशाकै बीच संसद्ले अहंकारको आयु लामो हुँदैन भन्ने एउटा महत्त्वपूर्ण सन्देशचाहिँ दिन सक्यो । एक छिनअघि रोस्ट्रममा उभिएर धम्कीपूर्ण शैलीमा विश्वासका मत मागिरहेका ओलीलाई संसद्ले नराम्ररी थप्पड हान्यो । ओली सरकार ढल्यो । यो इपिसोड पछि मुलुक सत्ता राजनीतिको जोडघटाउमा प्रवेश गरेको छ । अबको प्रधानमन्त्री को ? फेरि ओली कि अरू कोही ? कुनकुन दलबीच गठबन्धन भएर सरकार बन्ला ? ठूलो दलको हैसियतले फेरि ओलीले अल्पमतको सरकार गठन गर्लान् ? विपक्षी गठबन्धन बहुमत पुर्याउन सक्षम होला ? एमालेका असन्तुष्ट सांसदहरूको भूमिका के हुने ? महन्थ ठाकुरराजेन्द्र महतोपक्षीय नेताहरू के गर्लान् ? अनेक प्रश्न र अड्कलबाजी चलिरहेका छन् । जेजे अनुमान गरिए पनि अगाडि दुई परिदृश्य मात्रै छन् । एक, दुई वा सोभन्दा बढी दल मिलेर गठबन्धन सरकार बन्नेछ । दुई, ठूलो दलको हैसियतले ओलीले पुनः अल्पमतको सरकार गठन गर्नेछन् । राष्ट्रपतिले दिएको बिहीबार बेलुकाको समयसीमामा यी प्रश्नको निरूपण भइसक्नेछ । तर, प्रश्न यो मात्रै होइन । पात्र मात्रै फेर्ने कि प्रवृत्ति पनि ? यो बेलाको अहं सवाल यो पनि हो । नेपाली राजनीतिले पात्र धेरै पटक फेरिसक्यो तर प्रवृत्ति फेरिएन । जबसम्म प्रवृत्ति फेरिँदैन, संक्रामक रोगले ग्रस्त राजनीति तंग्रिनेछैन । दुर्भाग्य, हाम्रा राजनीतिक शक्ति र समूह फेरिन तयार छैनन् । कुनै पनि दल वा राजनीतिक समूहमा त्यो इच्छाशक्ति देखिँदैन । हम नहीं सुधरेंगे प्रवृत्ति घटीबढी सबैमा छ । केही उदाहरण हेरौं । १ ओली नेतृत्वको एमाले यति बेला संसद्को सबैभन्दा ठूलो दल हो । मिलेर नेपाल कम्युनिस्ट पार्टी बनाएका एमाले र माओवादी केन्द्रलाई अदालतले पूर्ववत् अवस्थामा फर्कन आदेश गरेपछि एमाले संसद्को गणितमा सबैभन्दा ठूलो दल भयो । यो दल जति ठूलो छ, त्यति नै राजनीतिक संस्कार र शुद्धीकरणको बाधक पनि । एउटा व्यक्तिको अहंकारको बन्धक सिंगो पार्टीपंक्ति भएको छ । मुलुकले आस गरेका एकाध नेता पनि ओली आग्रह र महत्त्वाकांक्षाको वेदीमा चढिसकेका छन् । तुलनात्मक रूपमा आन्तरिक लोकतन्त्रको उम्दा अभ्यास गरेको यो पार्टी विधि, पद्धति मिच्दै सत्ता राजनीतिको विद्रूप खेलको मुख्य खेलाडी बनेको छ । सरकार ढले पनि पुनः सत्तामा पुग्ने षड्यन्त्रका तानाबाना बुन्नमै यो दल व्यस्त छ । विपक्षी गठबन्धनलाई बहुमत पुर्याउन नदिन साम, दाम, दण्ड, भेदको नीति अख्तियार गर्दै बढेको ओली एमालेसँग राजनीति सुधार्ने अपेक्षा गर्ने ठाउँ छैन । २ अपेक्षा राखिएको एमालेभित्रकै असन्तुष्ट समूह पनि असल राजनीतिक संस्कार निर्माणमा खरो उत्रिन सकेको छैन । यो समूह ओलीको हैकमवादी चरित्र र कार्यशैलीसँग असन्तुष्ट छ । विश्वासको मतदान प्रक्रियामा अनुपस्थित भएर त्यो असन्तुष्टि प्रकट पनि गरिसक्यो । समूहका नेता नेपालले लोकतान्त्रिक प्रणालीको रक्षाका लागि विश्वासको मतदानमा अनुपस्थित भएको दाबी गरेका छन् । ओलीको विस्थापनमा यो समूहको भूमिका महत्त्वपूर्ण हुन सक्छ । ओलीको विस्थापन अनिवार्य छ तर यसो गरेर मात्रै यो समूहको राजनीतिले सार्थकता पाउनेछैन । सार्थक हुन, आफूलाई राजनीतिक रूपमा ओलीभन्दा फरक देखाउन सक्नुपर्छ । पात्र फेर्ने कुरा परिस्थितिको माग अवश्य हो तर यो नै प्रधान मुद्दा होइन । ओलीको कार्यशैली र व्यवहारमा प्रतिक्रिया गर्ने स्तरमा सीमित यो समूहले राजनीतिक सुरक्षाको खोजीमा मात्रै होइन, आमूल सुधारमा लाग्न सक्नुपर्छ । ओलीको प्रताडनामा परेकाले यो समूहप्रति आमरूपमा सहानभूति छ । तर, आकर्षण छैन । ३ माओवादी केन्द्रको हालत उस्तै छ । तीन दशकभन्दा बढी भइसक्यो, प्रचण्ड माओवादीको अनवरत नेतृत्वमा छन् । माओवादी विद्रोहपूर्व, विद्रोहकाल, त्यसपछिको शान्तिकालीन अवधि, संविधान निर्माणका चरणहरू, पटकपटकका निर्वाचन सबै समय प्रचण्ड एकलौटी नेतृत्वमा छन् । द्वन्द्वदेखि शान्ति हुँदै संविधान निर्माणसम्मका चरणमा प्रचण्डको महत्त्वपूर्ण योगदान छ । उनी राजनीतिक रूपमा समकालीनमध्ये लचकता अपनाउन सक्ने नेता पनि हुन् । यद्यपि उनी पनि सत्ताकेन्द्रित राजनीतिका एक खेलाडीमै सीमित छन् ।विद्रोहको पृष्ठभूमिबाट शान्ति प्रक्रियामा आएको माओवादीको जुन प्रभाव र आयतन थियो, त्यो खुम्चँदै र कमजोर बन्दै गएको छ । माथ्लो तहका धेरै नेता प्रचण्डलाई छोडेर लाखापाखा लागिसके । सत्ता र पार्टी राजनीतिका खेलाडीका रूपमा प्रचण्ड अझै सर्भाइभ त गर्लान् तर राजनीतिक पुनर्गठन गरेर बढ्ने उनमा न ऊर्जा छ, न योजना नै । अभिभावकीय भूमिकामा बस्नुपर्ने व्यक्ति बाँचुन्जेल पार्टीको कार्यकारी पदमा आसीन हुने उनको मनोकांक्षा राजनीतिक सुधारको बाधक भइरहनेछ । यसर्थ माओवादी पनि राजनीति फेर्ने बाटामा अग्रसर हुने विश्वास गर्न सकिँदैन । ४ कम्युनिस्टहरू पतनको मार्गमा बढिरहँदा कांग्रेस स्वाभाविक हिसाबले हर्षित छ । राजनीतिक परिदृश्य बदलिएसँगै सबैका नजर कांग्रेसतिर छन् । तर ती नजरमा अझै संशय छ, शंका छ । पार्टी सभापति शेरबहादुर देउवाप्रति मानिसहरू अहिले पनि संशय गर्छन् । चुनावपछि वामपन्थी वर्चस्व कायम भयो र कांग्रेसले नमीठो हार बेहोर्यो । स्थायित्वको नारा दिएर बनेको वामपन्थी सरकार जनअपेक्षाअनुरूप प्रस्तुत हुन नसक्दा कांग्रेसले खबरदारी गर्न सकेन, कांग्रेस कतै हराएको थियो । अहिले वामपन्थीहरू छिन्नभिन्न भएपछि कांग्रेसको भूमिका बढेको हो । सत्ता राजनीतिमा कम्युनिस्टको विकल्पका रूपमा देखिए पनि समग्र राजनीतिक सुधारको मुद्दामा कांग्रेसले पनि माखो मार्न सकेको छैन । सत्तरी कटेका र त्यस आसपासकै नेताहरूको बोलवाला छ नेतृत्वमा । राजनीतिमा प्रवृत्तिगत रूपान्तरणको मुद्दामा यो दल पनि चुकेकै छ । ५ मधेसी दलको कुरो गरी साध्य छैन । ती आफैं स्वचालित छन् कि परिचालित ? तिनका गतिविधिले अनेक शंका जन्माउँछन् । जनता समाजवादी पार्टी (जसपा) यति बेलाको नेपाली राजनीतिको निर्णायक शक्ति हो । यो पार्टीका एक थरी नेता नयाँ गठबन्धन सरकार गठनको अभ्यासमा छन् भने, अर्का थरी नेता तटस्थ बसेका छन् । महन्थ ठाकुर, राजेन्द्र महतो आदिको नेतृत्वमा रहेका राष्ट्रिय जनता पार्टी (राजपा) र बाबुराम भट्टराई, उपेन्द्र यादव नेतृत्वको समाजवादी पार्टी नेपाल मिलेर बनेको जसपा नाममा त एउटै पार्टी हो, तर व्यवहारमा यी दुईबीच एकता भएकै हो भनी पत्याउने आधार छैन । संसद्मै पनि पार्टीका केही सांसदले प्रधानमन्त्री ओलीलाई विश्वासको मत दिएनन्, केही तटस्थै बसे । अध्यक्ष ठाकुरले गठबन्धन सरकार गठनका सन्दर्भमा पनि तटस्थ बस्ने नीति लिएको औपचारिक धारणा नै सार्वजनिक गरिसकेका छन् । राजनीतिक रूपमा यति अस्पष्ट, अन्योल र आशंका भएको पार्टीले राष्ट्रिय राजनीतिलाई दिशानिर्देश गर्छ भनेर विश्वास गर्न सकिँदैन । ६ संसद्भित्र र बाहिरका अरू केही साना दल पनि छन् । तिनको प्रभाव यति कम छ, तिनले राजनीतिक संस्कार निर्माणका पक्षमा उठाएका मुद्दा सामाजिक सञ्जालहरूमै सीमित छन् । ७ अरू त अरू, राष्ट्रपतीय संस्थासमेत राजनीतिक संस्कार विकास भएको हेर्न चाहँदैन । राजनीतिलाई प्रदूषित बनाउन यो सर्वोच्च संस्थाको पनि कुनै न कुनै हिसाबले भूमिका छ । राष्ट्रपतीय संस्थामाथि अखबारी टीकाटिप्पणी प्रीतिकर हुँदै होइनन् । तर, महामहिम राष्ट्रपति विद्या भण्डारीका एकपछि अर्को विवादित कर्मले टिप्पणी गर्न उत्प्रेरित गरिरहन्छन् । सायद नेपालको संविधानले निर्दिष्ट गरेको आलंकारिक भूमिका उनलाई स्वीकार्य छैन । त्यसैले त रेफ्रीको भूमिका बिर्सेर बेलाबेला राजनीतिक खेलाडीझैं प्रकट हुन्छिन् । र, विवादमा मुछिन्छिन् । पछिल्लो दृष्टान्त हेरौं । २३ वैशाखको घटना । ओली पार्टी बैठक सकेर सीधै शीतलनिवास पुगे र त्यहाँबाट देउवाको मुख सुँघ्न दलबलसहित बुढानीलकण्ठ पुगे । यता राष्ट्रपति भण्डारीले असन्तुष्ट नेपालसँग तीन घण्टा वार्ता गरिन् । जसै शीतलनिवासबाट नेपाल बाहिरिए, लगत्तै ओली भित्रिए । राजीनामाका लागि तयार हुँदै गरेको नेपाल समूहलाई फकाइदिन सायद ओलीले राष्ट्रपतिलाई आग्रह गरेका थिए । पदीय मर्यादाको सीमा नाघेर भण्डारी यसअघि पनि पटकपटक विवादमा आइन् । कहिले लाभका पदमा भएका नियुक्तिका सन्दर्भमा त कहिले पार्टीको आन्तरिक जीवनमा चासो राखेर । प्रधानमन्त्री ओलीको दम्भी महत्त्वाकांक्षाकी रक्षाकवच बनिन्, जसले उनको छवि सम्पूर्ण मुलुकको अभिभावक होइन, एउटा पार्टीको निश्चित गुटको पृष्ठपोषकको बन्यो । भण्डारीको भूमिकाले प्रत्यक्षतः उनकै छवि र साखमा प्रश्न उठायो । ओलीको महत्त्वाकांक्षा बढाउन सघायो । परोक्ष रूपमा उनका विवादित भूमिका राजनीतिक संस्कार बन्ने बाटाका बाधक पनि भए । आज राजनीति त्यत्तिकै होइन, यस्तै घरेलु र बाह्य शक्तिकेन्द्रका चासो र प्रभावको चपेटामा परेकाले संक्रमित भएको हो । संकटलाई सकारात्मक रूपमा लिने हो भने त्यो अवसर पनि हो । अहिलेको यो प्रतिकूल अवस्थालाई राजनीतिक दलहरूले अवसरका रूपमा उपयोग गर्न सक्नुपर्छ । ओली सरकार आफ्नै कारणले असफल भएको हो । दुईतिहाइ नजिकको शक्तिशाली सरकार आज यो अवस्थामा किन आइपुग्यो ? किनभने यो अहं र अहंकारले चूर थियो । आफ्नै अहंकारले विषवृक्ष ढलेको छ । यसको विकल्पमा विधि, पद्धति र प्रणाली जोगाउने सरकार चाहिएको छ । कोरोनाले आक्रान्त बनेको समाजसँग हातेमालो गर्ने सरकार चाहिएको छ । पात्र मात्रै फेर्ने कुरा प्रधान होइन, राजनीतिक संस्कार निर्माणतिर अग्रसर हुने फ्रवृत्ति बोकेको नेतृत्व यतिबेलाको आवश्यकता हो ।"
पहिले स्वास्थ्य अनि बिहेभोज,"गत वर्षको जस्तै यसपालि पनि कोरोनाकहरबीच धेरैको बिहे भयो, गरियो । घरआँगनमा पाल टाँगेर वा पार्टी प्यालेसमा तामझामका साथ बिहेभोज पनि खुवाए । कतिपय जोडी भने कहिले निषेधाज्ञा खुकुलो होला र बिहे गरौंला भनेर कुरिरहेका छन् । विराटनगर महानगरपालिकाले वैशाख १८ देखि सात दिनका लागि निषेधाज्ञा जारी गर्यो । उक्त आज्ञा विराटनगरवासीले दिउँसो मात्र पालना गरे, बेलुकी भने कतिपय वडामा बिहेको बाजा बजिरहे । गत वर्ष कोरोनाका कारण बिहेमा उपस्थिति जनाउन सकिएन भन्दा आफन्तहरू रिसाए । यसपालि पनि छिमेकी र आफन्तले बिहेको निमन्त्रणापत्र थमाइरहेका छन् । तीमध्ये केहीलाई परिस्थिति अनुकूल भए मात्र आउँछु, नरिसाउनुहोला भनेर मैले टार्दै आएकी छु ।यस्तो बेला किन बिहे गरिदिनुभएको छोराछोरीको ? भन्दा छिमेकीहरूको उत्तर हुने गर्छ लगन यति बेलै छ त के गर्नु ? स्वास्थ्यभन्दा लगनलाई महत्त्वपूर्ण ठान्ने उनीहरूको यस्तो जवाफ सुन्दा म किंकर्तव्यविमूढ हुन्छु । उनीहरूलाई धार्मिक आस्था र पुरेतहरूको सल्लाहसुझावले विषम परिस्थितिमा पनि छोराछोरीको बिहे गराइदिन प्रोत्साहन मिलिरहेको छ । सरसर्ती हेर्दा, पुरेतहरूले पनि स्वास्थ्यभन्दा कर्मकाण्डलाई बढी महत्त्व दिएको पाइन्छ । पोहोरको तुलनामा द्रुत गतिमा फैलिरहेको कोरोनाको दोस्रो लहरले त्रस्त बनाइरहेको छ । तैपनि कतिपय व्यक्ति पोहोरको जस्तै स्वास्थ्यको ख्यालै नगरी भन्दै छन्, आ, यो कोरोनासोरोना यस्तै होÙ आउँछ, जान्छ ! यस्तो संकटको बेला पनि कतिपय अभिभावक छोराछोरीको बिहे गरिदिन हतारिएको देख्दा म छक्क पर्छु । निमन्त्रणा पाएपछि बिहेभोजमा सहभागी हुनेहरूले पनि आफ्नो स्वास्थ्यको ख्याल गरेको देखिँदैन । अब्बुइ, जानुपर्छ नि हउ बोलाएपछि त ! भन्ने निम्तालुहरूका कारण पनि बिहे गर्ने र गराइदिनेहरूको हौसला बढेको छ । अरू त अरू भइगए, शिक्षित तथा देशविदेश घुमेका युवायुवतीसमेत महामारीबीच बिहे गर्न हतारिएको देख्दा नेपालीहरू जति नै पढे पनि स्वास्थ्य सचेतनामा दशकौं पछि रहेछन् भन्ने महसुस हुन्छ । स्वास्थ्यलाई सर्वोपरि नठान्ने यस्ता शिक्षित र स्वास्थ्य सचेतनामा पछि परेकाहरूले महामारी फैलने वातावरण तयार गरिरहेका छन् । पछिल्लो समय भारतको नयाँ दिल्लीलगायत अन्य राज्यमा भएका बिहेभोजबाट संक्रमण फैलिरहेका समचार आइरहेका छन् । बिहेमा सहभागी हुनेहरूको कोरोनाका कारण ज्यानै पनि गइरहेको छ । छिमेकी मुलुकका यस्ता समाचार हामी त्यति पढ्दैनौं, पढे पनि पत्याउँदैनौं । हुन त, सामान्य अवस्थाजस्तै बिहे मात्र होइन, मगनी, पुराण, महारुद्रीजस्ता धार्मिक अनुष्ठान आयोजना गरेका तथा पूर्वतयारी गरिरहेका फोटा सामाजिक सञ्जालमा टन्नै भेटिन्छन् । यस्ता फोटा हेर्दा साँच्चै अवस्था सामान्य भइसकेको हो कि भन्ने जोकोहीलाई पर्न सक्छ । फोटामा स्वास्थ्य सुरक्षाका न्यूनतम मापदण्ड पनि पालना गरेको देखिँदैन । यस्ता फोटाहरूले अरूलाई पनि जेसुकै होस्, बिहे र धार्मिक कार्यक्रम रोक्नु हुँदैन भन्ने सन्देश दिइरहेका छन् अनि अप्रत्यक्ष रूपमा यस्ता कार्य गर्न प्रोत्साहन पनि गरिरहेका छन् । यसपालि कोरोनाको दोस्रो लहरले केकति जनधनको क्षति गर्ने हो, अहिल्यै आकलन गर्न सकिन्न । पछिल्लो समय भारतका बिहारवासीले पनि छोराछोरीको बिहेका लागि विराटनगरका होटल तथा पार्टी प्यालेसहरू रोज्न थालेका छन् । सामान्य अवस्थामा यो हाम्रा लागि खुसीको खबर भए पनि कोरोनाकहरबीच तामझामका साथ विराटनगरका पार्टी प्यालेसहरूमा बिहेभोज हुनु भनेको खतराको घण्टी बज्नु हो । यी र यस्ता कतिपय कारण यसपालि कोरोना महामारी द्रुत गतिमा फैलिरहेको वास्तविकताबाट होटल तथा पार्टी प्यालेस सञ्चालकहरू अनभिज्ञ देखिन्छन् । पहिले व्यवसाय अनि मात्र स्वास्थ्य भन्ने मान्यतालाई सर्वोपरि ठान्ने यस्ता सञ्चालकहरूका कारण पनि विराटनगर पूर्वको कोरोना हटस्पट बन्दै गएको छ ।त्यसो त, होटल तथा पार्टी प्यालेस सञ्चालकहरू, बिहे तथा अन्य धार्मिक अनुष्ठान गर्नेगराउनेहरूको मनोबल त्यसै बढेको होइन । केही समययता सम्पन्न भएका राजनीतिक सभा, र्याली अनि उद्घाटनशिलान्यासजस्ता गतिविधिले पनि महामारी द्रुत गतिमा फैलाइरहेको जानकारहरू बताउँछन् । भर्खंरै सम्पन्न रात्रिकालीन विराट गोल्डकपले पनि विराटनगरलाई हटस्पट बनाउन धेरथोर मद्दत गरेको छ । जनताको जीवनरक्षार्थ राजनीतिक दलहरू ढाल बनेर उभिनुपर्नेमा उल्टो कुर्सी बचाउनेखोस्ने खेलमा लागेकाले पनि सर्वसाधारण निराश छन् र स्वास्थ्य मापदण्ड पालना गर्न उदासीन पनि । सर्वसाधारणमा स्वास्थ्य सचेतना कम हुनुका थुप्रै कारणमध्ये एउटा हो महामारीमा राजनीतिक दलहरूले गरेका क्रियाकलाप । विशेष गरी भारतमा भएका राजनीतिक र धार्मिक गतिविधिकै सिको हाम्रो सत्तारूढ दलले गर्दै आएको छ । विभिन्न राज्यका विधानसभा चुनाव र हरिद्वारको कुम्भमेलाका कारण भारतमा कोरोना समुदायस्तरमै फैलियो । उक्त मेलामा सहभागी भएका ज्ञानेन्द्र शाह र कोमल शाह अहिले कोरोनाको उपचार गरिरहेका छन् । हामीकहाँ पनि केही साताअघि माडीमा सीतारामको मेला आयोजना गर्ने स्वास्थ्यमन्त्री भानुभक्त ढकालले आफूसँगै श्रीमतीलाई पनि संक्रमित बनाए । अहिले उनीहरूको उपचार भइरहेको छ । नेताहरू स्वयं कोरोनाप्रति संवेदनशील नभएकै कारण सर्वसाधारणले स्वास्थ्य सुरक्षाका मापदण्ड र निषेधाज्ञाको पालना गरेको देखिँदैन । स्वास्थ्यप्रति सचेतना जगाउन सरकार पहिले संवेदनशील हुनु जरुरी छ । अनि यस्तो बेला बिहेलगायतका धार्मिक अनुष्ठान गर्नेहरूलाई स्वास्थ्य सुरक्षाको मापदण्ड अपनाउन अनि भीडभाड नगर्न स्थानीय तहले आग्रह र सके नियमन पनि गर्नुपर्छ । उनीहरूलाई निषेधाज्ञा पालना गराउनु अपरिहार्य छ । साथै शिक्षित छोराछोरीले आफ्ना अभिभावकलाई कोरोना सन्त्रास कम भएपछि बिहे गर्छौं भन्न सक्नुपर्छ । पुरेतहरूले पनि आफ्नो र अरूको स्वास्थ्यको ख्याल गरी कोरोनाकालमा लगनभन्दा मानव स्वास्थ्य सर्वोपरि हुन्छ भनेर बिहे गर्नेगराउनेहरूलाई सम्झाउन सक्नुपर्छ ।"
सेनाको तीनजोडएक कमान्डको औचित्य,"नेपालमा पहिले नसुनिएको तीनजोडएक (थ्रीप्लसवान) कमान्ड अवधारणा महारथी पूर्णचन्द्र थापा प्रधानसेनापति भएपछि पहिलो पटक चर्चामा आयो, जसलाई उनले आफ्नो कार्यकालको उपलब्धि र लिगेसी का रूपमा स्थापित गर्न चाहेको देखिन्छ । हुन त यसअघि नै कोर कन्सेप्ट का रूपमा चर्चित यो अवधारणा नयाँ होइन तर थापाले उक्त पुरानो सोचमा नदी प्रणाली तथा परोक्ष रूपमा क्यान्टोनमेन्ट सिस्टम समेत जोडी आफ्नो पृथक् अवधारणाका रूपमा अर्थ्याउन खोजेका छन्, जसले न नेपालमा आउन सक्ने खतराको प्रक्षेपण (थ्रेट प्रोजेक्सन) सँग तादात्म्य राख्छ न त मुलुकको अर्थतन्त्रलाई सहज हुने देखिन्छ । काठमाडौं उपत्यका तथा कोशी, गण्डकी र कर्णाली नदी प्रणालीमा आधारित भनिएको यो कमान्ड अवधारणाले मुख्य दुई कुरा इंगित गर्छ । पहिलो, नेपाली सेना निश्चित भौगोलिक क्षेत्रमा आधारित परम्परागत युद्धको तयारी गर्दै छ । दोस्रो, भविष्यमा मुलुकमाथि मुख्य खतरा बाहिरबाट र त्यसमा पनि विशेष गरी दक्षिणबाट आउने सेनाको ठम्याइ छ । अवश्य, सेनाले जुनसुकै आक्रमणविरुद्ध तयारी गर्नुपर्छ, तर त्यसअघि सुरक्षा विश्लेषण हुन जरुरी छ । सरसर्ती हेर्दा, आगामी दिनहरूमा नेपालले सामना गर्नुपर्ने सुरक्षाचुनौतीहरू आन्तरिक सशस्त्र द्वन्द्व तथा विखण्डनवादी गतिविधि नै हुन् । त्यसबाहेक, मुलुकभित्र ठूलै अस्थिरता भएमा वा नेपाल असफल राष्ट्र भई छिमेकीलाई खतरा हुने स्थितिमा भारत वा चीनबाट सैनिक हस्तक्षेप हुन सक्छ । अर्थात्, नेपालमा आउन सक्ने बाह्य खतरा पनि आन्तरिक सुरक्षालाई सही व्यवस्थापन गर्न नसक्दा उत्पन्न हुन्छ । अर्को शब्दमा भन्नुपर्दा, नेपालको आन्तरिक र बाह्य दुवै खतराको उद्गमस्थल मुलुकभित्रै रहने देखिन्छ ।कुनै विदेशी राष्ट्रले नेपालमा हमला गर्दैन भनेर ठोकुवा गर्न त सकिँदैन तर त्यसको सम्भावना कति छ भन्ने महत्त्वपूर्ण हुन्छ । त्यसैले, मुलुकमा हाल र निकट भविष्यमा आइपर्न सक्ने सुरक्षाचुनौतीहरूलाई अनुमान गर्दा भूराजनीतिक अवस्थिति, इतिहास, वर्तमानको वास्तविकता र भविष्यको सम्भावनालाई केलाएर निष्कर्षमा पुग्नुपर्छ । जबसम्म हामी नेपालमा आउन सक्ने आन्तरिक र बाह्य चुनौतीको यथार्थपरक लेखाजोखा गर्न सक्दैनौं तबसम्म समाधानतिर जानु भनेको गोरुको अगाडि बयलगाडा राख्नुजस्तै हो । सेनापतिले गर्नुपर्ने पहिलो काम नेपालमा हुन सक्ने खतराको यथार्थपरक तथा गहन विश्लेषण गरी राजनीतिक नेतृत्वलाई उक्त विश्लेषणमा विश्वस्त तुल्याउनु हो । अर्को कुरा, जतिसुकै सही भए पनि सेनाको सुरक्षा विश्लेषणमा राजनीतिक आयाम प्रवेश नगरी उक्त अध्ययन एकाङ्गी र अपुरो हुन जान्छ । जर्मन दार्शनिक क्लाउजविजको युद्ध भनेको राजनीतिको निरन्तरता हो भन्ने भनाइ यहाँ सान्दर्भिक छ ।नयाँ बन्ने संरचनालाई चमु (कोर) नभनी किन कमान्ड भनियो भन्ने पनि स्पष्ट छैन । ठूला सेनामा बृहत् कार्यक्षेत्र समेट्ने गरी कमान्ड तोकिएका हुन्छन् जहाँ ज्वाइन्ट अपरेसन सञ्चालन गरिन्छन् । जस्तै अमेरिकी सेनामा चारतारे जर्नेलले कमान्ड गर्ने अफ्रिका कमान्ड, सेन्ट्रल कमान्ड, इन्डोप्यासेफिक कमान्ड आदि गरी विश्वभरि एघार कमान्ड संरचना छन् जसलाई कम्बाटान्ड कमान्ड भनिन्छ । यी कमान्डरहरू सेनापतिप्रति नभई सीधै अमेरिकी राष्ट्रपतिप्रति उत्तरदायी रहन्छन् । अर्कातर्फ, प्रस्तावित कमान्ड अवधारणा राणाकालीन सैनिक संरचना पूकज, पकज, दकज आदिबाट अभिप्रेरितजस्तो पनि देखिन्छ । तर, जुनसुकै अभिप्रायले तयार गरिएको भए पनि कमान्डको मुख्य चुरो भनेको अधिकार प्रत्यायोजन हो । यसअघि पनि सैनिक संरचनालाई बाहिनीबाट पृतनामा स्तरोन्नति गर्दा अधिकार प्रत्यायोजनमा त्यति ध्यान दिइएन । हालका पृतना पहिलेका बाहिनीभन्दा आकारमा ठूला भए पनि अधिकारका हिसाबले खासै भिन्न छैनन् । सबै कुरा जङ्गी अड्डाबाट नियन्त्रित छ । अझ भनौं, सेनापतिको इच्छामा निर्भर गर्छ । अब बन्ने नयाँ कमान्डपछि पनि यस्ता प्रवृत्तिमा रातारात सुधार हुने होइन । जबसम्म सेनापतिले सबै अधिकार आफूसँग राख्छन् तबसम्म जतिसुकै संरचनागत परिवर्तन गरे पनि तात्त्विक भिन्नता हुने देखिँदैन । सबैभन्दा महत्त्वपूर्ण कुरा, सेनापतिमा भएको असीमित अधिकार तल्लो तहलाई प्रत्यायोजन गर्नु हो । जुन बोलेर मात्र हुँदैन, व्यवहारमै देखिनुपर्छ । नयाँ संरचनापश्चात् जङ्गी अड्डाले रणनीतिक विषय र कमान्डले अपरेसनल विषय हेर्ने भनिए पनि मिसन कमान्डको अवधारणा कार्यान्वयन हुन नसकेको र हरेक कुरामा सेनापतिको मुख ताक्ने प्रवृत्ति रहेको हाम्रोजस्तो सेनामा त्यो सहज देखिँदैन । यदि भनिएझैं रणनीतिक र अपरेसनल कार्यको बाँडफाँट भए पनि, कमान्डमा हुने सैनिक नेतृत्वले आफ्नो कमान्ड कन्ट्रोल नछोड्ने भएकाले अहिलेको अवस्थामा तीन स्थानमा थप साना जङ्गी अड्डा खडा हुने सम्भावना देखिन्छ । विश्वयुद्धताका फस्टाएको क्यान्टोनमेन्ट प्रणाली भारतलगायतमा आलोचित भइरहेको छ । ठूलो संख्यामा सैनिकहरूलाई एउटै विशाल भौतिक संरचनाभित्र राख्दा स्थानीय स्तरमा पर्न जाने सामाजिक तथा वातावरणीय प्रभावहरूबारे क्यान्टोनमेन्टले ध्यान दिएको पाइँदैन । ठूला छाउनी निर्माणले स्थानीय प्राकृतिक स्रोतमाथिको पहुँच र उपभोगमा द्वन्द्व उत्पन्न हुनुका साथै वातावरणमा पर्ने नकारात्मक प्रभावको विवाद उठ्ने सम्भावना पनि त्यत्तिकै छ । यो नयाँ कमान्डले देशको वर्तमान राज्य संरचना र प्रशासनिक विभाजनलाई पनि उपेक्षा गरेको छ । यसबाट भविष्यमा आइपर्न सक्ने आन्तरिक सुरक्षाचुनौतीहरूलाई सम्बोधन गर्दा अन्य निकायसँग गरिनुपर्ने समन्वय र सहकार्य असहज हुन जान्छ । अर्कातिर, प्रकोप व्यवस्थापन, वन्यजन्तु संरक्षण, विकासनिर्माणजस्ता कार्यका लागि विकेन्द्रित कमान्ड र छरिएका सैनिक संरचना बढी प्रभावकारी हुन्छन् । २०७२ सालको भूकम्पमा नेपाली सेनाले सशक्त ढङ्गले काम गर्न सक्नुको मुख्य कारण छरिएको तैनाथी र विकेन्द्रित कमान्ड हो । नयाँ कमान्ड अवधारणा सो मर्मअनुकूल आएको देखिँदैन ।प्रश्न उठ्छ, संघीयता सुरु हुँदा सबै प्रदेशमा लागू गरिएको एक प्रदेश एक पृतना को अवधारणा कसरी यति छिटो परिवर्तन गर्नुपर्यो ? अहिलेको सैनिक नेतृत्व हिजो नीति निर्माणकै तहमा थियो । सेनाजस्तो संवेदनशील निकायमा नेतृत्व परिवर्तनपिच्छे दीर्घकालीन महत्त्वका विषय फेरबदल गर्नुले अस्थिरता उत्पन्न हुनुका साथै जोखिमपूर्ण पनि हुन्छ । कुनै व्यक्तिगत रहर वा लहडमा हुने यस्ता निर्णय मुलुकको समग्र हितविपरीत हुने देखिन्छ । यो अवधारणा स्वीकृतिका सम्बन्धमा विरोधाभासपूर्ण समाचारहरू आइरहेका छन् । बाहिर आएको कुरालाई मान्ने हो भने सरकारबाट समेत अनौपचारिक स्वीकृति लिएर र सरकारलाई थप आर्थिक भार नपर्ने गरी अहिले भएकै जनशक्ति, संरचना र स्रोतसाधन समायोजन गरेर यो अवधारणामा जान लागिएको हो भनिएको छ । तर जनशक्ति व्यवस्थापन लगायतका विषयमा मन्त्रिपरिषद्बाट निर्णय हुनुपर्छ र बजेटका विषयहरू पनि मिलाउनुपर्ने भएकाले साउनबाट यो पूर्ण रूपमा कार्यान्वयनमा आउनेछ भन्ने सेनाकै भनाइले मुलुकलाई थप आर्थिक भार नपर्ने गरी कार्यान्वयन गर्ने दाबीलाई ठाडै काटेको देखिन्छ । सेनाको भनाइ प्रस्ट रूपमा आएको देखिँदैन । यथार्थपरक अध्ययनबिना यकिनसाथ भन्न नसकिए पनि, यस्तो अवधारणा पूर्ण रूपमा कार्यान्वयन गर्न राज्यले आगामी वर्षहरूमा खर्बौंको हाराहारीमा लगानी गर्नुपर्ने हुन सक्छ । राष्ट्रिय सुरक्षाका दृष्टिबाट यो अवधारणा उपयुक्त छ वा छैन भन्ने छुट्टै पाटो त छँदै छ तर के यो राज्यको नीति, संविधानको मर्म, मुलुकको आर्थिक अवस्था, जनभावना तथा राजनीतिक दूरदृष्टिअनुरूप छ त भन्ने प्रश्न पनि उब्जिन्छ । त्यसै गरी, मुलुकको राजनीति गुटबन्दी र खिचातानीमा रहेका बेला यस्तो दीर्घकालीन प्रभाव पार्ने योजनालाई अघि बढाउनु कत्तिको जायज हुन्छ भन्ने प्रश्न पनि त्यत्तिकै महत्त्वपूर्ण छ । राजनीतिक अस्थिरतामा सत्तामा रहनेलाई सेनापतिको प्रस्ताव अस्वीकार गर्न नसक्ने बाध्यता होला । यदि असल मनसाय हुने हो भने यस्ता अवधारणामा बृहत् बहस चलाई सबै पक्षका विचारलाई समेटी आगामी नेतृत्वहरूले अघि बढाउने गरी छाडिदिनु उपयुक्त हुन्छ । त्यसो भयो भने एकातिर समयक्रमसँगै यो अवधारणा परिपक्व हुँदै जान्छ भने, अर्कातर्फ हठात् नीतिगत परिवर्तनबाट लाभ लिन उद्यतहरूको व्यक्तिगत स्वार्थमा पनि लगाम लगाउन सकिन्छ । नजिर हेर्दा नेपाली सेनामा हुने यस्ता संरचनागत परिवर्तनका प्रस्तावहरू संगठन सुधार र राष्ट्रिय हितलाई भन्दा पनि व्यक्ति वा समूहविशेषको पदोन्नति वा प्रगतिलाई केन्द्रमा राखी गरिन्छन् । नयाँ कमान्ड निर्माण र पृतना खारेजीबाट विशिष्ट श्रेणीको संख्या थपघट नहुने भनी सेनाले जिकिर गरे पनि निकट भविष्यमा दुई र तीनतारे जर्नेलको संख्या र भावी नेतृत्वको समीकरण परिवर्तन हुने देखिन्छ ।नेपालका हकमा अहिले र भविष्यमा पनि सबैभन्दा महत्त्वपूर्ण राष्ट्रिय शक्तिको साधन भनेको कूटनीति नै हो । त्यसैले नेपाल सरकार तथा नेपाली राजनेताहरूको अहोरात्र तन, मन, धन कसरी छिटोभन्दा छिटो नेपालको कूटनीतिलाई उत्कृष्ट बनाउने भन्ने नै हुनुपर्छ । यसमा धेरै ढिलाइ भइसकेको छ । तर दुर्भाग्य, अहिलेको जटिल परिस्थितिमा पनि मुलुकको कूटनीतिक ल्याकत माथि उठ्न सकेको छैन । हो, हाम्रो हकमा सेना कूटनीतिको परिपूरकका रूपमा रहेको छ र विशेष गरी शान्ति सेनाका रूपमा यसको विशिष्ट योगदान छ । तसर्थ, कूटनीति सुदृढीकरणसँगै शान्ति सेनामा हुने मुलुकको सहभागितालाई गुणात्मक र परिमाणात्मक अभिवृद्धि गर्नेतर्फ नेतृत्वको गम्भीर ध्यान जानुपर्छ । प्रस्तावित तीनजोडएक कमान्डले न मुलुकको सम्भावित खतरालाई सम्बोधन गर्छ न त परराष्ट्रनीतिलाई सघाउँछ । अव्यावहारिक र असान्दर्भिक सैनिक पुनःसंरचना लंगडो सोख हो जसले राष्ट्रिय हितको संवर्द्धन र प्रवर्द्धन गर्दैन ।"
नक्कली अक्सिमिटर बेच्ने ७ पक्राउ,"काठमाडौं (कास) महानगरीय अपराध महाशाखाले पाएको सूचना थियो, काठमाडौंमा कम्पनीको नाम र उत्पादनसम्बन्धी विवरण पनि नखुलेको नक्कली अक्सिमिटर चर्को मूल्यमा बिक्री भइरहेको छ । उक्त सूचनालाई पछ्याउँदै महाशाखाको टोली मंगलबार बल्खुस्थित शिखर श्रेष्ठले सञ्चालन गरेको बायोप्लस फार्मेसीमा पुग्यो । सूचनामा भनिएजस्तै फार्मेसीमा ५५ थान अक्सिमिटर भेटियो ।सोधपुछकै क्रममा थुमराज उपाध्याय झोलामा थप ३० थान अक्सिमिटर बेच्न फार्मेसीमै आइपुगे । थुमराज पक्राउ गरेपछि प्रहरी यसको गिरोहसम्म सहजै पुग्यो । त्यसपछि थापाथलीस्थित नानोटेक फार्मेसीका सञ्चालक शेषकान्त अधिकारी, रातोपुलको चिरायु केडी ग्रुपका पुष्कर घिमिरे पक्राउ परे । घिमिरेले महाराजगन्जको अहा इन्डस्ट्रिज कम्पनी प्रालिबाट अक्सिमिटर किनेको र १६० थान बुटवल पठाएको बताए ।अहाका सञ्चालक विशाल आचार्यलाई पक्राउ गरेपछि उनले न्युरोडको डी एन्ड डी इन्टरप्राइजेजमार्फत चीनबाट मास्कको तुना ल्याउँदा लुकाएर अक्सिमिटर नेपाल ल्याएको र त्रिपुरेश्वरमा रहेको पशुपति मार्केटिङलाई बेचेको बयान दिए । प्रहरीले त्यसका सञ्चालक भारत राजस्थान घर भएका जगदीशप्रसाद रानासरियालाई पनि पक्राउ गर्यो । उनको गोदामबाट मात्रै ३ सय ९६ थान अक्सिमिटर बरामद भयो । यो कारोबारमा संलग्न सन्तोष भण्डारी पक्राउ परेका छन् भने सुरज थापा फरार छन् । महाशाखाले काठमाडौंबाट ७ सय ६५ थान र बुटवल पुर्याइएको एक सय ८० थान अक्सिमिटर बरामद गरेको छ । महाशाखाका एसपी कृष्ण पंगेनीका अनुसार ४५ सय रुपैयाँ पर्ने अक्सिमिटरलाई २२ देखि २५ सय रुपैयाँसम्म बिक्री गरेको पाइएको छ । अक्सिमिटरको उत्पादन मिति, कम्पनी र ब्रान्डको विवरण नभएको र भन्सार छलेर ल्याई बिक्री गरेको देखिएकाले कालोबजारी ऐनअन्तर्गत ५ दिन थुनामा राखेर अनुसन्धान गर्ने म्याद लिएको छ ।"
अस्पतालले संक्रमित भर्ना लिनै छाडे,"(भक्तपुर)  अक्सिजन अभाव चुलिएको भन्दै जिल्लाका अधिकांश अस्पतालले नयाँ कोरोना संक्रमितलाई सेवा दिन नसक्ने जनाएका छन् । भर्ना भएका सबै बिरामीलाई अक्सिजन आवश्यक पर्ने देखिएको तर अक्सिजनको मौज्दात नहुँदा थप संक्रमितको उपचार गर्न सकिने अवस्था नरहेको उनीहरूको भनाइ छ ।मध्यपुर अस्पतालले मंगलबारदेखि थप संक्रमितलाई भर्ना गर्न नसक्ने भन्दै विज्ञप्ति निकालेको छ । संक्रमण बढ्दै जाँदा अक्सिजनको चरम अभाव भएकाले थप बिरामी भर्ना गरी उपचार गर्न नसकिने अस्पतालले जनाएको हो । अस्पताल निर्देशक डा रविना प्रधानांगले संक्रमितलाई सेवा विस्तार गर्ने योजनासमेत स्थगन भएको बताइन् । हाल उपचाररत बिरामीका हकमा पनि अक्सिजनको व्यवस्था नभएसम्म सेवालाई निरन्तरता दिन नसकिने विज्ञप्तिमा उल्लेख छ । अस्पतालमा रहेको एउटा भेन्टिलेटर बेड, ४ आईसीयू, १० एचडीयू र ७ जनरल बेड संक्रमितले भरिएका छन् ।भक्तपुर अस्पतालकी मेसु डा सुमित्रा गौतम आफैं कोरोना संक्रमित छिन् । सेवाकै क्रममा संक्रमणको सिकार बनेकी उनले अक्सिजन सिलिन्डर सहयोगका लागि सामाजिक सञ्जालमार्फत बारम्बार सहयोगको अपिल गरिरहेकी छन् । अस्पतालको मौज्दात सकिएपछि मंगलबार उनले संक्रमितका आफन्तलाई अक्सिजन खोज्न भनिन् । हामीसँग मौज्दात अक्सिजन सिलिन्डर रित्तिसक्यो, जनकपुरबाट मगाएको पनि सकियो, उनले भनिन्, अस्पतालमा बिरामी भर्ना गर्न सक्ने अवस्था छैन, भर्ना भएका बिरामी पनि अन्यत्र कतै अक्सिजन भएको ठाउँमा पठाउने कोसिस गर्दै छौं ।उनका अनुसार ६८ बेड क्षमताको कोभिड वार्डमा ७० जना भर्ना छन् । जसमध्ये ५ जना भेन्टिलेटर, ६ जना आईसीयू र २५ जना एचडीयूमा उपचाररत छन् । संक्रमित, कन्ट्याक्ट ट्रेसिङमा परेका, पीसीआर रिपोर्ट नआएका तर अक्सिजन दिनुपर्ने अवस्थाका बिरामीलाई सेवा दिन समस्या भएको डा गौतमको भनाइ छ । सामाजिक सञ्जालमा गरिएको आह्वानपछि प्रहरी, विभिन्न संघसंस्थाबाट १ सय ६० थान सिलिन्डर सहयोग मिलेको छ । योसँगै अस्पतालमा २ सय सिलिन्डर पुगे पनि अक्सिजन भर्न नपाउँदा अर्को संकट उत्पन्न भएको डा गौतमले सुनाइन् ।मध्यपुर थिमि नगरपालिकाद्वारा सञ्चालित नेपालकोरिया मैत्री नगरपालिका अस्पतालको आईसीयू र एचडीयूका बेड भरिएको नगरप्रमुख मदनसुन्दर श्रेष्ठले जानकारी दिए । उनका अनुसार अस्पतालले ७ भेन्टिलेटरसहित ९ बेडको आईसीयू, १४ बेडको एचडीयू र बोडेस्थित कृषि विकास बैंकको तालिम केन्द्रमा ७० बेडको आइसोलेसन सञ्चालनमा ल्याएको छ । अस्पतालमा हाल ४२ संक्रमितको उपचार भइरहेको छ । कोरोनाको नयाँ भेरिएन्ट पहिलेको तुलनामा कडा र बढी संक्रामक भएको तथा गम्भीर प्रकृतिका बिरामीको संख्या बढेकाले एचडीयूसहित आइसोलेसनको क्षमता बढाए पनि पर्याप्त नभएको उनी बताउँछन् । अस्पतालमा थप संक्रमित भर्ना गर्न सक्ने अवस्था छैन, उनले भने, मंगलबार दिउँसो १ घण्टाभित्र अक्सिजन नपाएको भए धेरै बिरामीलाई बचाउन सक्ने अवस्था थिएन ।स्वास्थ्य कार्यालय प्रमुख कृष्णबहादुर मिजारका अनुसार जिल्लाका अधिकांश अस्पतालका आइसोलेसन वार्ड भरिएका छन् । संक्रमितका लागि आरोग्य अस्पतालमा ४ आईसीयू, ६ एचडीयू, १५ जनरल गरी २५ बेड, समिट अस्पतालमा १५ आईसीयू, ३० एचडीयू, ४५ जनरल गरी ९० बेड, डा इवामुरा मेमोरियल अस्पतालमा ८ आईसीयू, ४ एचडीयू, १४ जनरल गरी २६ बेड छुट्याइए पनि अधिकांश भरिएका छन् । ५० बेडको आइसोलेसन भरिएपछि भक्तपुर नगरपालिकाले २५ बेडको एचडीयू सञ्चालनको तयारी गरेको छ ।"
छिमेकी जिल्लाको भर,"मकवानपुर (कास) कोरोना संक्रमित बढेसँगै दैनिक अक्सिजनको माग बढिरहेको छ तर जिल्लाभित्र अक्सिजन प्लान्ट छैन । छिमेकी जिल्लाबाट सिलिन्डर भरेर ल्याउनुपर्दा जुनसुकै बेला पनि संकट आइपर्ने देखिएको छ । अक्सिजन भर्न हाल चितवन, पूर्वी नवलपरासी, बारा तथा पर्सा खाली सिलिन्डर पठाउने गरिएको छ । नयाँ भेरिएन्टसहितको कोरोनाको दोस्रो लहरमा संक्रमित हुने धेरैलाई अक्सिजन आवश्यक परिरहेको छ । त्यसमाथि जिल्लाका १० वटै स्थानीय तहले अक्सिजनसहितको कोभिड वार्ड तयार गरेकाले पनि अझै माग बढ्ने निश्चित छ । प्रमुख जिल्ला अधिकारी भरतमणि पौडेल सिलिन्डर पर्याप्त रहेको तर भर्नका लागि भने समस्या भइरहेको बताउँछन् । अन्तरजिल्ला समन्वय गरेर अहिलेसम्म अक्सिजनको अभाव हुन दिएका छैनौं । तर आफ्नै जिल्लामा प्लान्ट नहुँदा धेरै समस्या भइरहेको छ, उनले भने । हेटौंडामा रहेको कोभिड अस्पतालमा हाल दैनिक ठूलो खालको ९० सिलिन्डर अक्सिजन खपत भइरहेको छ । यस्ता तीन सय थान भरी सिलिन्डर मौज्दात राखिएको छ । तर तीनवटा अक्सिजन सप्लायर्स र विभिन्न उद्योगबाट संकलन गरिएका १५ सय थान सिलिन्डर भने खाली छन् ।"
हेटौंडामा पनि अटो एम्बुलेन्स,हेटौंडा (रासस) कोरोना संक्रमितको संख्या बढ्दै गएपछि हेटौंडा उपमहानगरपालिकाभित्र अटोरिक्सालाई एम्बुलेन्सका रूपमा सञ्चालन गरिने भएको छ । जिल्ला कोभिड१९ संकट व्यवस्थापन केन्द्रको निर्णयअनुसार उपमहानरका १९ वटै वडामा अटो एम्बुलेन्स सञ्चालन हुने भएका छन् । नेपाल अटो तथा विद्युत् यातायात प्रालि हेटौंडाले वडा कार्यालयसँग समन्वय गरी प्रत्येक वडामा दुईदुई अटो एम्बुलेन्स सञ्चालन गर्नेछन् । समयमै एम्बुलेन्स नपाउने र निषेधाज्ञाका कारण अन्य यातायातका साधन पनि बन्द भएकोले संक्रमितलाई अस्पतालसम्म ल्याउन र पुर्याउन अटोको प्रयोग गर्न लागिएको हो । यसअघि थाहा नगरपालिकाले पनि नगरमा सञ्चालित अटोरिक्सालाई एम्बुलेन्सका रूपमा प्रयोग गर्ने निर्णय गरेको थियो ।
नौ महिनामा ७७ करोड राजस्व,"सिन्धुपाल्चोक (कास) कोरोना संक्रमण फैलिन नदिन आइसोलेट एरिया सहित सञ्चालन भइरहेको उत्तरी तातोपानी नाकाबाट नौ महिनामा ७७ करोड राजस्व संकलन भएको छ । चीन र नेपाल सीमाको तातोपानी नाकाबाट नयाँ मोडालिटीअनुरूप स्वास्थ्य प्रोटोकल अपनाएर टेलर कन्टेनर प्रयोगमा ल्याइएको छ ।दिनहुँ आठवटा कन्टेनरबाट युरिया मल, स्याउ र हाइड्रोपावरका उपकरणलगायत सामग्री भित्रिइरहेको तातोपानी सुक्खा बन्दरगाह तथा भन्सार कार्यालयका प्रमुख लालबहादुर खत्रीले जानकारी दिए । गत साउनदेखि वैशाखसम्म ७७ करोड राजस्व संकलन गरिएको छ, कोभिडबीच कडा सतर्कता अपनाएर कन्टेनर भित्र्याइँदै छ, उनले भने ।भोटेकोसी गाउँपालिका२ तातोपानी लिपिङ क्षेत्रको पुरानो भन्सार कार्यालयदेखि मितेरी पुलसम्म आइसोलेट क्षेत्रमा टेलर कन्टेनर प्रयोगमा ल्याइएको छ । यसअघि ७ जना कामदारमा कोरोना पोजिटिभ देखिएपछि तातोपानी नाका तीन महिना बन्द भएको थियो । त्यसलगत्तै सावधानी अपनाउन नयाँ प्रयोग गर्दै सिल्क ट्रान्सपोर्ट कम्पनीका ५ वटा ट्रेलर कन्टेनरबाट सामग्री भित्र्याउन सुरु गरिएको हो ।आर्थिक वर्ष २०७६७७ मा एक अर्ब ५९ करोड राजस्व संकलन भएको थियो । त्यसबेला दिनहुँ ५० कन्टेनर भित्रिने गरेका थिए । २०७६ पुसमा चीन क्षेत्रमा कार्यरत केही कामदारमा कोरोना देखियो । २०७७ असारमै तातोपानीमै लोडरको काम गर्नेमा संक्रमण पुष्टि भएपछि नाका पूरै ठप्प बन्यो । कोभिड र बाढीपहिरोकै कारण पनि नाका नियमित बन्न सकेन, गत मंसिरबाट केही सहज भए पनि राम्रो राजस्व संकलनको अपेक्षा थिएन । यो ९ महिनामै ७७ करोड राजस्व संकलन भयो । संकटको क्षणमा यत्तिको हुनु ठीकै हो, उनले भने ।कोभिड र भोटेकोसी बाढीपहिरोपछि पनि दुई पटक ठप्प भएर पुनः आइसोलेटसहित चलिरहेको नाकामा कार्यरत चालक, लोडर, कर्मचारीलगायत गरी करिब तीन सय ५० लाई कोरोनाविरुद्धको खोप लगाइएको खत्रीले प्रस्ट्याए ।"
परिसंघले दियो दुई करोडको स्वास्थ्य सामग्री,काठमाडौं (कास) नेपाल उद्योग परिसंघले स्वास्थ्य तथा जनसंख्या मन्त्रालयलाई दुई करोड रुपैयाँ बराबरको स्वास्थ्य सामग्री हस्तान्तरण गरेको छ । परिसंघले आफ्नो सदस्य संस्था होङ्सी सिमेन्टमार्फत मंगलबार स्वास्थ्यमन्त्री हृदयेश त्रिपाठीलाई उक्त स्वास्थ्य सामग्री हस्तान्तरण गरेको हो । परिसंघले मन्त्रालयलाई आठ लिटर क्षमताका दुई सय थान अक्सिजन कन्सन्ट्रेटर सहयोग गरेको जानकारी दिएको छ । कोभिड१९ को महामारी तथा अक्सिजन अभावको समयमा उपलब्ध यी सामग्रीले विपद्मा विशेष राहत पुग्ने मन्त्री त्रिपाठीले बताए । संकटका बेला देशलाई निजी क्षेत्रको सहयोग सदैव रहने परिसंघका अध्यक्ष सतीशकुमार मोरको भनाइ छ । परिसंघले कोभिडको दोस्रो लहर फैलिएसँगै संक्रमितहरूको उपचारमा आवश्यक अक्सिजन कन्सन्ट्रेटर स्वास्थ्य मन्त्रालयलाई सहयोग गरेको हो ।
कालीमाटीमा कृषक र खुद्रा बजार बन्द,"काठमाडौं (कास) कोभिड संक्रमण तीव्र बढेपछि कालीमाटी तरकारी बजारमा कृषक र खुद्रा बजार बन्द हुने भएको छ । तरकारी बजारभित्रको भीड नियन्त्रण गर्न समस्या भएको जनाउँदै कालीमाटी फलफूल तथा तरकारी बजार विकास समितिले खुद्रा र कृषक बजार बन्द गर्ने निर्णय गरेको हो । राति ३ देखि बिहानको ५ बजेसम्म तरकारी किन्न आउने सर्वसाधारणको भीड नियन्त्रण गर्न सक्ने अवस्था नरहेको समितिका कार्यकारी निर्देशक विनोदकुमार भट्टराईले बताए । सर्वसाधारणले स्वास्थ्यको मापदण्ड पनि पालना गरेनन् । महामारी व्यापक फैलिँदै छ । सयौं मान्छेको भीड नियन्त्रण गर्न सक्ने अवस्था रहेन, उनले भने, त्यही भएर खुद्रा कारोबार रोक्ने निर्णय गरेका छौं । समितिले किसानका लागि भनेर हालै छुट्टै स्टलसमेत छुट्याएको छ । ती स्टल पनि तत्कालका लागि बन्द गर्ने निर्णय गरिएको भट्टराईले जानकारी दिए । कृषक बजार मंगलबारदेखि नै बन्द गरिएको छ । खुद्रा बजार बिहीबारदेखि बन्द हुन्छ । थोक बजारमा हुने सम्पूर्ण खुद्रा कारोबार बुधबारदेखि बन्द गर्ने निर्णय गरेका छौं, उनले भने, थोक बजारमा प्याकेजिङ गरेर मात्रै बिक्रीवितरण गर्नेगराउने र एउटा थोक पसलमा अधिकतम २ जना मात्र बसी स्वास्थ्य सुरक्षा मापदण्ड अपनाएर कारोबार गर्ने निर्णय भयो ।तरकारी बजार परिसरभित्र मोटरसाइकल, साइकल तथा ठेला प्रवेशमा पूर्ण रूपमा बन्देज गर्ने निर्णय भएको छ । यसले भीड नियन्त्रण हुने समितिको दाबी छ ।"
अन्तर्राष्ट्रिय उडान जेठ १७ सम्म स्थगन,काठमाडौं (कास) दुई देशका नागरिकलाई मात्रै उडान अनुमति भएको एयर बबल अवधारणाअनुसार सातामा बुधबार र शुक्रबार गरी दुई दिन काठमाडौंदिल्ली उडान हुने भएका छन् ।भारतीय ध्वजावाहक कम्पनी एयर इन्डियाले शुक्रबार दिल्लीकाठमाडौंदिल्ली उडान गर्ने नागरिक उड्डयन प्राधिकरणको उडान अनुमति शाखाका उपप्रबन्धक ज्ञानेन्द्र भुलले जानकारी दिए । उसले बिहीबार नै अनुमति लिइसकेको छ । दिउँसो साढे २ बजे काठमाडौं अवतरण हुने एयर इन्डियाले १ सय ८० सिट क्षमताको एयरबस३२० जहाज उडाउने अनुमति लिएको छ । नेपाल वायुसेवा निगमले भने १ सय ५८ सिट भएको एयरबस३२० बाट उडान गर्नेछ ।निगमले बुधबार काठमाडौंदिल्लीकाठमाडौं उडानको तालिका सार्वजनिक गरेको छ । निगमले बुधबार उडान तालिका राखे पनि नियामक निकाय प्राधिकरणबाट उडान तालिका स्वीकृत गराइसकेको भने छैन । स्वास्थ्य मन्त्रालयले हवाई यात्रु र क्वारेन्टाइनबारे जारी गरेको निर्देशिकाअनुसार प्राधिकरणले नेपालभारत उडान अनुमति जारी गरेको छ । यी उडानमा नेपाली र भारतीयबाहेक तेस्रो मुलुकका नागरिकले यात्रा गर्न पाउने छैनन् । विशेष परिस्थितिका लागि तोकिएका उडान भएकाले नेपालले काठमाडौं आउने यात्रुसँग बारकोड र फोटोसहितको पीसीआर रिपोर्ट अनिवार्य संलग्न हुनुपर्ने नियम बनाएको छ ।यसैबीच प्राधिकरणले मंगलबार दोस्रो पटक सूचना निकाल्दै नेपालबाट र नेपालका लागि हुने सबै व्यावसायिक उडान जेठ १७ राति ११ः५९ बजेसम्मलाई रोकेको छ । यसअघि स्थानीय सरकारले निषेधाज्ञा लागू गरेकाले वैशाख २३ राति ११ः५९ बजेदेखि वैशाख ३१ गते शुक्रबार रातिसम्म रोक लगाइएको थियो । २५ दिनपछि कोरोना संक्रमण दरमा सुधार हुने संकेत देखिए अन्तर्राष्ट्रिय उडान निरन्तर गर्न सकिने प्राधिकरणका महानिर्देशक राजन पोखरेलले बताए ।
निषेधाज्ञामै भित्रियो बंगलादेशी मल,"(पर्सा)  सरकारले बंगलादेशसँग खरिद गरेको युरिया मलमध्ये आधा नेपाल भित्रिएको छ । बंगलादेशसँग कुल ५० हजार टन युरिया किनिएकामा त्यसमध्ये पहिलो लटको २२ हजार ५ सय टन मल चरणबद्ध रूपमा नेपाल भित्रिएको कृषि सामग्री कम्पनीको प्रदेशस्तरीय कार्यालय वीरगन्ज प्रमुख गोरखनाथ केसीले जानकारी दिए । २२ हजार ५ सय टनमध्ये १० हजार टन युरिया निषेधाज्ञा अवधिमै भित्रिएको छ, उनले भने, बंगलादेशबाट आउने बाँकी २५ हजार टन युरिया पनि चरणबद्ध रूपमा भित्रिनेछ । मुलुकका प्रायः जिल्लामा निषेधाज्ञा जारी रहे पनि मल भित्रिने र परिचालन गर्ने काममा खासै प्रभाव नपरेको केसीको दाबी छ । निषेधाज्ञा अवधिमै माग भएका जिल्लामा युरिया र डीएपी मल परिचालन भइरहेको छ, उनले भने, धुलिखेल, काठमाडौं, चितवन, पोखरा, पर्वत र कावासोतीमा यसै अवधिमा युरिया र डीएपी मल पठाइएको छ ।हाल कार्यालयसँग १८ हजार टन डीएपी, २ हजार २ सय टन युरिया र १ हजार ५ सय ८० टन पोटास मौज्दात रहेकाले तत्कालै मलको अभाव हुने स्थिति नआउने उनको दाबी छ । धान बाली सिजनका लागि मलको अभाव हुने छैन, उनले भने, माग भएका जिल्लामा धमाधम मल पठाइएको छ, अन्य जिल्लामा पनि क्रमशः पठाइनेछ ।सरकारले खरिद गर्न लागेको थप ३० हजार टन युरिया मल पनि क्रमशः नेपाल भित्रिने केसीको दाबी छ । ग्लोबल टेन्डरबाट ठेक्का पाएको नेपालको जोशी बीज हाउसले यो कन्साइन्मेन्टअन्तर्गत ३० हजार टन युरिया मल चीनबाट किनेको छ । उक्त कन्साइन्मेन्टअन्तर्गत पहिलो रेलवे र्याक मंगलबारसम्म वीरगन्जस्थित सिर्सिया सुक्खा बन्दरगाहमा भित्रिइसक्ने उनले बताए । यो रेलवे र्याक सोमबार छिमेकी भारतीय सहर रक्सौलको रेलवे स्टेसनसम्म आइपुगेको जानकारी पाएको उनको भनाइ छ ।"
विपद्का बेला निजी अस्पतालको मनपरी शुल्क,"(काठमाडौं)  कोभिड महामारीले चौतर्फी असर गरिरहेका बेला केही निजी अस्पतालले भने कमाउधन्दा सुरु गरेका छन् । महामारीका बेला सर्वसाधारणलाई सहुलियत दिनुको साटो चर्को शुल्क असुलेको पाइएको छ । जिल्ला प्रशासन कार्यालय काठमाडौंको अगुवाइमा वाणिज्य, आपूर्ति तथा उपभोक्ता संरक्षण विभाग, औषधि व्यवस्था विभाग, स्वास्थ्य सेवा विभाग र प्रहरीसहितको संयुक्त अनुगमनले अस्पतालपिच्छे फरक शुल्क असुल्ने गरेको भेट्टाएको छ ।संयुक्त अनुगमन टोलीले सोमबार उपत्यकामा रहेका ५ अस्पताल नर्भिक, सहिद मेमोरियल, ब्लुक्रस, बयोधा र नेपाल नेसनल अस्पतालमा अनुगमन गरेको थियो । त्यस क्रममा औषधिको अपर्याप्ततासँगै मूल्य पनि फरकफरक पाइएको हो । महामारीका बेला सामाजिक उत्तरदायित्वअन्तर्गत केही सहुलियत दिनुपर्थ्यो, धेरै नाफा नखाएर उपचार सेवा दिनुपर्थ्यो, अनुगमनमा सहभागी एक कर्मचारीले भने, यहाँ त उल्टो देखियो । महामारीमा सेवाभन्दा शुल्क असुल्ने धन्दा देखियो ।ती अधिकारीका अनुसार बयोधा अस्पतालमा अनुगमन गर्दा सरकारसँग कोभिड उपचारको सम्बन्धमा सम्झौता गरेको देखिएन । अस्पतालले सम्झौता नगरी कोभिडका बिरामी उपचार गरिरहेको थियो । बेड शुल्क पनि अत्यधिक थियो । बयोधाले आईसीयू बेड प्रयोग गरेबापत दिनकै १५ हजार ५ सय, भेन्टिलेटरको ९ हजार, परामर्श शुल्कबापत ३ हजार र आईपीसी सेवाको १० हजार शुल्क लिने गरेको ती अधिकारीले जानकारी दिए ।अनुगमनका क्रममा ब्लु क्रसले कोभिडका लागि ३२ बेड छुट्याएको पाइएको थियो । यो अस्पतालले पनि कोभिड उपचारका लागि स्वास्थ्य मन्त्रालयसँग सम्झौता गरेको थिएन । ब्लु क्रसले जनरल बेड प्रयोगबापत दिनको १० हजार र हाई पेडको १५ हजार रुपैयाँ शुल्क तोकेको ती अधिकारीको भनाइ छ । आईसीयू र भेन्टिलेटर प्रयोग गरेबापत २० हजार र परामर्श शुल्कबापत ३ हजार रुपैयाँ लिने गरेको उनले बताए ।सहिद मेमोरियल अस्पतालमा पनि सोही प्रवृत्ति देखिएको थियो । अस्पतालले स्वास्थ्य मन्त्रालयसँग कोभिड अस्पतालका रूपमा सम्झौता गरेको भेटिएन । नेपाल नेसनल अस्पतालमा अनुगमन गर्दा पनि कोभिड अस्पतालका रूपमा सम्झौता गरेको पाइएन । क्याबिनको शुल्क ४ हजारदेखि ६ हजार रुपैयाँ लिएको पाइयो । सिंगल क्याबिनको शुल्क ८ हजार रुपैयाँ थियो । आईसीयूको शुल्क १५ हजार र परामर्श शुल्क २ हजार रुपैयाँ लिएको पाइयो, ती अधिकारीले भने, नर्भिक अस्पतालको अवस्था पनि उस्तै देखियो । कोभिडका लागि सरकारसँग सम्झौता थिएन । सरकारले तोकेको बेडको शुल्क पनि उसले लागू गरेको देखिएन । बिरामीको चापका आधारमा बेड, अक्सिजन, रेम्डेसिभिर औषधि अपर्याप्त रहेको पनि अनुगमनका क्रममा भेटिएको छ । जिल्ला प्रशासन कार्यालयको अगुवाइमा अनुगमन भएकाले थप छानबिनको जिम्मा पनि जिल्ला प्रशासन कार्यालयलाई नै दिइएको ती अधिकारीले जानकारी दिए । सबै अस्पतालको अनुगमनमा तीव्रता दिइएको प्रमुख जिल्ला अधिकारी कालीप्रसाद पराजुलीले बताए । अनुगमनबाट प्राप्त रिपोर्टका आधारमा स्वास्थ्य मन्त्रालयसँग सहकार्य गरी बढी शुल्क लिनेविरुद्ध कानुनी प्रक्रिया थालिने उनको भनाइ छ । रिपोर्टका आधारमा कानुनी प्रक्रिया थाल्छौं, उनले भने, अहिले अनुगमनलाई निरन्तरता दिएका छौं । बुधबार पनि अनुगमन हुन्छ ।यसअघि संयुक्त बजार अनुगमन टोलीले वैशाख २३ मा सिभिल अस्पताल, केएमसी, ओम, मेडिकेयर, ह्याम्स, मेट्रो र ग्रान्डी अस्पतालमा पनि अनुगमन गरेको थियो । त्यति बेला रेम्डेसिभिर औषधिको आयात, आपूर्ति विवरण, उपलब्धतासँगै सेवा शुल्कमा केन्द्रित अनुगमन गरिएको वाणिज्य आपूर्ति तथा उपभोक्ता संरक्षण विभागका प्रवक्ता शिवराज सेढाईंले जानकारी दिए । त्यतिखेर पनि रेम्डेसिभिर औषधि पर्याप्त नभएको र अस्पतालपिच्छे सेवा शुल्कबारे भिन्नता देखिएको थियो ।कतिपय अस्पतालको नियमन एवम् उपलब्ध सेवा र शुल्कबारेमा थप अध्ययन, छानबिन गर्नुपरेकाले कागजात पेस गर्न आदेश दिएका छौं, सेढाईंले भने । ठूला अस्पताल मात्र होइन, फार्मेसीमा अनुगनम गर्दा पनि कैफियत देखिएको उनले जानकारी दिए । कैफियत देखिएका फार्मेसीऔषधि पसललाई कारबाही गरिएको उनले बताए । पछिल्लो समय स्वास्थ्य सामग्रीको माग अत्यधिक बढेकाले अनुगमन पनि त्यही क्षेत्रमा केन्द्रित हुने विभागले जनाएको छ । बुधबार पनि संयुक्त अनुगमन हुन्छ, सेढार्इंले भने ।"
द्रुतमार्गको निर्णयमा पुनर्विचार गर्न सेनाको आग्रह,"(काठमाडौं)  काठमाडौंतराईमधेस द्रुतमार्ग (फास्ट ट्र्याक) मा सुरुङ निर्माणको ठेक्का रद्द गर्न भनेको निर्णयमा पुनर्विचार गर्न प्रतिनिधिसभाअन्तर्गत सार्वजनिक लेखा समितिलाई नेपाली सेनाले आग्रह गरेको छ । समितिले सुरुङ निर्माणको ठेक्का प्रक्रिया रोक्न भन्दै वैशाख १५ मा नेपाली सेनालाई ताकेतापत्र पठाउँदै सम्बन्धित कागजपत्र पठाउन भनेको थियो । यसअनुसार एक साताअघि रक्षा मन्त्रालयमार्फत जवाफ र आवश्यक कागजपत्र पठाइएको सेनाले जानकारी दिएको छ ।गत चैत १९ मा समितिले ठेक्का प्रक्रिया रद्द गरी पुनः नियमअनुसार दोस्रो प्याकेजमा पूर्वयोग्यता परीक्षण (पीक्यू) का लागि प्रक्रिया अघि बढाउन रक्षा मन्त्रालयलाई निर्देशन दिएको थियो । तर सेनाले अटेर गर्दै वैशाख १२ मा पीक्यूमा छानिएका निर्माण कम्पनीलाई नै ठेक्का सम्झौता गर्न भन्दै आशपत्रको सूचना निकालेपछि समितिले ताकेतापत्र पठाएको थियो । रक्षा मन्त्रालयमार्फत सेनाले पठाएको जवाफ र आवश्यक कागजपत्र वैशाख २३ मा समितिमा प्राप्त भएको समिति सचिव रोजनाथ पाण्डेले बताए ।आयोजनाले निर्णयमा पुनर्विचार गर्न माग गरेको छ, पाण्डेले भने, समितिको अब बस्ने बैठकमा यसबारे छलफल हुनेछ । कोभिड१९ का कारण तत्काल बैठक बस्ने अबस्था छैन । पुनर्विचार गर्न भनिएकाले सेनाले ठेक्काको थप काम अगाडि बढाउने छैन । समितिको निर्णयको प्रतीक्षामा बस्नुपर्नेछ । अब बस्ने बैठकलेल अहिलेकै ठेक्का प्रक्रियालाई अगाडि बढाउने वा रद्द गर्न भन्ने निर्णय गर्ने पाण्डेले बताए । सेनाका प्रबक्ता एवं सहायक रथी सन्तोषबल्लभ पौडेल भने सार्वजनिक खरिद ऐन र नियमावलीअनुसार नै काम गरिएको दाबी गर्छन् । एउटा सार्वजनिक निकायले टेक्न मिल्ने धारा र दफामै रहेरै पूर्णरूपमा पारदर्शी ढंगले काम गरेका छौं, उनले भने, दुवै प्याकेजको पीक्यू प्रक्रिया एउटै कानुन र ऐनअनुसार गरिएको हो । तसर्थ ठेक्का प्रक्रियामा कुनै खराब नियत नरहेको उनले प्रस्ट्याए । एउटा मात्र निर्माण व्यवसायी छानिएपछि आर्थिक चलखेल हुने भन्दै समितिले चैत १९ मा दोस्रो प्याकेजको पीक्यू प्रक्रिया रद्द गरेर पुनः नयाँ प्रक्रिया थाल्न रक्षा मन्त्रालयलाई निर्देशन दिएको थियो । तर सेनाले रद्द गर्न भनेकै प्याकेजमा छानिएका कम्पनीलाई ठेक्का सम्झौता गर्न आउन सूचना निकालेपछि समितिले सीधै सेनालाई ताकेतापत्र पठाएको थियो । ७ दिनको समय दिएर सेनाले सूचना निकालेपछि प्रतिस्पर्धा गरेर नछानिएका कसैले पनि उजुरी दिएनन् । उजुरबाजुर नआए सात दिनपछिको १५ दिनभित्र ठेक्का सम्झौता गर्नुपर्छ । तर ठेक्का सम्झौता गर्ने १५ दिनको समय बित्न लाग्दा पनि यसबारे निर्णय नहुँदा थप अन्योल बढेको छ ।पहिलो प्याकेजमा चाइना स्टेट कन्स्ट्रक्सन इन्जिनियरिङ कर्पोरेसनले ठेक्का पाउन लागेको हो । १८ अर्ब ७३ करोड ७१ लाख रुपैयाँको आर्थिक प्रस्ताव पेस गरेको उक्त कम्पनीले छोक्रेडाँडादेखि धेद्रेसम्मको सुरुङ निर्माण गर्नुपर्नेछ । दोस्रो प्याकेजमा पोली चङ्दा इन्जिनियरिङ कर्पोरेसन कम्पनी छानिएको हो । यो प्याकेजमा पीक्यू प्रक्रियामा एउटा मात्र कम्पनी छानिएको भन्दै लेखा समितिमा उजुरी परेको थियो । उक्त कम्पनीले धेद्रेदेखि लेनडाँडासम्म सुरुङ निर्माण गर्नुपर्ने छ । यो कम्पनीले २५ अर्ब २ करोड ९२ लाख ३१ हजार रुपैयाँको आर्थिक प्रस्ताव पेस गरेको छ । राष्ट्रिय गौरवको आयोजनाका रूपमा रहेको फास्ट ट्र्याक निर्माणको काम आर्थिक वर्ष २०८०८१ सम्म सक्नुपर्नेछ । तर अहिलेसम्म भौतिक प्रगति १२ प्रतिशतभन्दा बढेको छैन । मुख्य सुरुङ र पुल निर्माणको काम नै सुरु भएको छैन ।"
सर्वोत्तमद्वारा मेडिकल उपकरण हस्तान्तरण,"काठमाडौं (कास) सर्वोत्तम सिमेन्टले सुनवल नगरपालिकास्थित अस्पतालका लागि अत्यावश्यक मेडिकल उपकरण हस्तान्तरण गरेको छ । कम्पनीले सामाजिक उत्तरदायित्वअन्तर्गत आइतबार आयोजित एक समारोहबीच नगर प्रमुख भीमबहादुर क्षत्री र उपप्रमुख दधिराम अर्याललाई उक्त उपकरण हस्तान्तरण गरेको हो । कम्पनीले १० सेट बेड, ईसीजी मेसिन तथा १० थान अक्सिजन फ्लोमिटरलगायत आईसीयू कक्षलाई आवश्यक अन्य विभिन्न उपकरण प्रदान गरेको हो ।"
धनगढीको 'सरप्राइज सफलता,एनएसएलमा धनगढी एफसीगोल प्रतिद्वन्द्वी०३ विराटनगर सिटी३० काठमाडौं रेजर्स११ ललितपुर सिटी ३० एफसी चितवन१० पोखरा थन्डर्स०१ बुटवल लुम्बिनी२१ काठमाडौं रेजर्स (प्लेअफ) (अतिरिक्त समय)
पीडामा पिर्लो,"टुरिन (एएफपी) इटालीको सिरी ए मा एसी मिलानसँग नमज्जाले पराजित भएपछि युभेन्ट्सका लागि यो सिजन निकै खराब साबित हुनसक्ने डर छाएको छ । युभेन्ट्समाथि अर्को सिजन युरोपेली च्याम्पियन्स लिग खेल्न नपाउने डर पनि छ । यस्तोमा इटालीका पत्रपत्रिकाले क्लबका प्रशिक्षक आन्द्रे पिर्लो बर्खास्तगीको संघारमा पुगेको दाबीसहित समाचार छापेका छन् । युभेन्ट्स कमजोर रक्षापंक्तिका कारण यसपल्ट लगातार नवौंपल्ट लिग उपाधि जित्न असफल रह्यो । पिर्लो पहिलोपल्ट प्रशिक्षकका रूपमा युभेन्ट्सको जिम्मेवारीमा थिए । इटालीका मिडियाले युभेन्ट्स च्याम्पियन्स लिग छनोटको समीकरणबाट बाहिरिए पिर्लो बर्खास्तगीमा पर्ने निश्चित भएको दाबी गरेका छन् । युभेन्ट्सले लिगका अन्तिम दुई खेलमध्ये पहिलोमा ससौलोको सामना गर्नेछ र त्यसपछि इन्टर मिलानविरुद्ध खेल्नेछ । इन्टरले यसअघि नै लिग जितिसकेको छ । इन्टरले नै युभेन्ट्सको लगातार लिग विजेताको उपलब्धि खोसेको हो । मिडियाको विश्लेषण छ, युभेन्ट्सको खराब प्रदर्शनको सबैभन्दा मुख्य जिम्मेवार पिर्लो नै हुन् । माथिल्लो स्तरमा पहिलोपल्ट यति ठूलो टिम सम्हालिरहेका पिर्लोमा अनुभवको पनि ठूलै कमी रहेको आरोप लागेको छ । एसी मिलानसँग तीन गोलले पराजित भएपछि युभेन्ट्स पाँचौं स्थानमा झरेको थियो । चौथो स्थानको नेपोलीको ७० अंक छ भने युभेन्ट्स एक अंकको दूरीमा उसको ठीक पछाडि छ । दोस्रो एटलान्टा र तेस्रो मिलानको समान ७२ अंक छ । युभेन्ट्सले भने अहिलेसम्म क्लब आफ्नै प्रशिक्षकको पक्षमा रहेको बताइरहेको छ । च्याम्पियन्स लिगमा छनोट हुन नसक्ने स्थितिमा पनि उनी बर्खास्त नहुने दाबी गरिरहेको छ । सन् २०१२ यता पहिलोपल्ट लिग उपाधिबाट वञ्चित रहेको युभेन्ट्सले माउरिसियो सारीको स्थानमा पिर्लोलाई नियुक्त गर्दा धेरैले आश्चर्य मानेका थिए । टिमको लगातार खराब प्रदर्शनपछि स्टार खेलाडी क्रिस्टियानो रोनाल्डोको भविष्यलाई लिएर पनि धेरै प्रश्न उठेका छन् । मिलानविरुद्धको खेलपछि ४१ वर्षीय पिर्लोले पनि आफूले राजीनामा दिने कुनै योजना नभएको बताएका छन् । पिर्लोको युभेन्ट्स यसपल्टको च्याम्पियन्स लिगको अन्तिम १६ बाट बाहिरिएको हो । टोलीले एफसी पोर्टोको चुनौती तोड्न सकेको थिएन । युभेन्ट्सामु यस सिजन अझै एक उपाधि जित्ने अवसर छ । अर्को महिना हुने कोपा इटालियाको फाइनलमा युभेन्ट्सले एटलान्टाको सामना गर्नेछ ।"
फुलहम रेलिगेसनमा,लन्डन (एएफपी) बर्नलीसँग पराजित भएपछि फुलहम इंग्लिस प्रिमियर लिगबाट सोमबार रेलिगेसनमा परेको छ । लिगमा तीन चरणको खेल बाँकी छँदै फुलहम दोस्रो डिभिजनमा झर्ने निश्चित भएको हो । प्रिमियर लिगमा उक्लेको वर्ष नै फुलहम फेरि झरेको हो । बर्नली २० ले विजयी रह्यो । यसअघि सेफिल्ड युनाइटेड र वेस्ट ब्रुम पनि रेलिगेसनमा परिसकेका छन् । यससँगै च्याम्पियनसिप लिगमा झर्ने तीन टिमको समीकरण पूरा भएको छ । बर्नलीको जितमा एस्ली वेस्टउड र क्रिस उडले गोल गरे । यससँगै बर्नली लगातार छैटौं सिजन प्रिमियर लिगमा कायम रहन सफल रह्यो । टोली जितपछि ३९ अंकसहित लिग तालिकाको १४ औं स्थानमा उक्लेको छ । स्टक पार्करको टिम फुलहमले तीन खेल खेल्न बाँकी छँदा सुरक्षित स्थानबाट १० अंकले पछाडि रह्यो । तीन चरणका खेल हुनुअगाडि नै रेलिगेसनमा पर्ने तीनै टिमको छिनोफानो भएको यो प्रिमियर लिगमा पहिलोपल्ट हो । वेस्ट ब्रुम पनि माथि उक्लेको वर्ष नै रेलिगेसनमा परेको हो ।
