शीर्षक,विवरण
बेड पाउन अस्पतालमै बास,"होम आइसोलेसनमा बसेकाहरू नै अवस्था जटिल बनेपछि मात्र अस्पताल आउने क्रम बढेको छ । भेरी अस्पतालमा १ सय ४२ बेड बढाएर तीन सय हाराहारीमा पुर्याइएको छ । अधिकांश बिरामीको मृत्युपछि मात्र अर्को बिरामीले बेडको पालो पाउने गर्छन् । बल्लतल्ल बेड पाइयो, आफन्तलाई लिएर आएका नेपालगन्जका राजन रानामगरले भने, भर्ना गर्न बेड नै नपाइने कस्तो दिन आयो ?कोहलपुरको नेपालगन्ज शिक्षण अस्पतालले कोरोना वार्डमा अक्सिजन अभाव भन्दै संक्रमितलाई भर्ना लिन बन्द गरेको छ । कोभिड वार्ड खाली भए पनि भर्ना गर्न सक्ने अवस्था नरहेको अस्पतालका कोरोना स्रोत व्यक्ति डा दिनेश श्रेष्ठ बताए । उनका अनुसार भर्ना गरिएका जटिल अवस्थाका बिरामीको दैनिक मृत्यु हुने गरेको छ । उक्त अस्पतालमा १ सय ६ जना कोरोना संक्रमित बिरामी उपचारका लागि भर्ना छन् । तीमध्ये २९ जनाको अवस्था जटिल छ । अक्सिजन अभाव भन्दै अस्पतालले भेन्टिलेटर बन्द गरेको छ । हामीसँग दुई वटा भेन्टिलेटर छन् तर अक्सिजन अभावले प्रेसर गर्न नसक्दा बन्द छ, उनले भने, अक्सिजनको मात्रा हेरेर मात्रै बिरामी भर्ना गर्न सकिन्छ । बेड गनेर भर्ना गर्न सकिँदैन । संक्रमित व्यक्तिहरू निको हुने समय बढी लाग्ने गरेका कारण कोरोना वार्ड खाली हुन नसकेको हो । अस्पताल भर्ना हुन खोज्ने संक्रमितलाई अस्पतालले फिर्ता गर्दै आएको छ ।जटिल अवस्थाका बिरामीलाई अस्पताल भर्ना भएको १५ देखि २२ दिनसम्म राख्नुपरेको छ । त्यसैले नयाँ भर्ना नलिएर भएको अक्सिजन पहिले नै आएका बिरामीलाई दिने गरिएको छ, कोरोना स्रोत व्यक्ति डा श्रेष्ठले भने, संक्रमितहरूको मृत्यु भएपछि बेड खाली हुन्छ तर अक्सिजनबिना त्यो बेडमा भर्ना लिन मिलेको छैन । उनका अनुसार स्वास्थ्य अवस्था सामान्य रहेका संक्रमितहरू चारपाँच दिनमै निको हुने गरेका छन् तर त्यो संख्या एकदमै कम छ ।लुम्बिनीमा पनि उस्तैशनिबार दिउँसो रूपन्देहीको बुटवलस्थित लुम्बिनी प्रादेशिक अस्पतालको ढोकासम्म संक्रमितले भरिएको थियो । कोही भर्ना भएका बिरामीलाई अक्सिजन जुटाउन हारगुहार गर्दै थिए । कोही भर्नाका लागि बिन्ती बिसाउँदै थिए । अस्पतालको भुइँ र बरन्डासमेत संक्रमितले भरिएपछि अस्पतालले बिरामी भर्ना लिन छाडेको थियो । बुटवल११, देवीनगरका लक्ष्मण पासी अस्पतालको गेटमा अटोरिक्सामा पल्टिएका थिए । आफन्तले जोहो गरिदिएको अक्सिजन सकिनसकी लिँदै थिए । अस्पतालभित्र छिर्न पाए बाँच्ने आसमा बेलाबेलामा आँखा खोल्थे । निराश हुँदै आफैं आँखा बन्द गर्थे । छोरा बद्री भर्नाका लागि चिकित्सकसँग बिन्ती बिसाउँदै थिए । पत्नी र बहिनी बिरामीलाई सम्हाल्दै थिए । खोइ भर्ना पाइएलाजस्तो छैन, बद्रीले भने, आफैं भित्र पसेर पनि हेरें, भुइँ पनि खाली देखिनँ । बचाउने आशा हराउँदै छ । बद्रीले बिहान ५ बजे रिक्सा चलाउँदै बाबुलाई उपचारका लागि लुम्बिनी प्रादेशिक अस्पतालमा ल्याएका थिए । अस्पतालले अक्सिजनमा राख्नुपर्ने बताउँदै भैरहवा लैजान सुझाव दिएको थियो । रिक्सा गुडाउँदै उनले भैरहवाको भीम अस्पताल र मेडिकल कलेज चहारे । कतै ठाउँ पाएनन् । त्यसपछि फर्काएर दिउँसो १ बजे फेरि अस्पतालमै ल्याएका थिए । गेटभित्र भएकाले स्वास्थ्यकर्मीले अक्सिजन लिने र ज्वरो नाप्ने काम गरेका थिए । बुबा आत्तिइरहनुभएको छ । लौ न उपचार गर बचाऊ भन्नुहुन्छ, बद्रीले भने, हामी विवश छौं । टुलुटुलु हेरेर एकछिन पर्खनूस् भनेर टारेका छौं ।तिलोत्तमा४ डिंगरनगरका ६९ वर्षीय दलबहादुर खराल गाडीभित्रै अस्पतालमा भर्ना हुन पालो कुर्दै थिए । १४ दिनअघि कोरोना देखिएका उनी ओम शान्तिको आइसोलेसनमा थिए । छोरा विमलका अनुसार शुक्रबार च्यापेपछि तिलोत्तमाको अस्थायी कोरोना अस्पतालमा लगियो । अस्थायी अस्पतालले उपचार गर्न नसक्ने बतायो । बिरामी बोक्न एम्बुलेन्स पनि पाएनन् । नगर प्रमुख वासुदेव घिमिरे चढ्ने गाडीमा अक्सिजन सिलिन्डर जोडेर दिउँसो बुटवलको लुम्बिनी प्रादेशिकमा ल्याइएको थियो । छोरा विमलले भने, डाक्टरले अक्सिजनसहितको आईसीयूमा राखेर उपचार गर्नुपर्छ भन्छन् तर हामीले अस्पतालको भुइँ पनि पाएनौं ।"
सबै सांसदले राजीनामा दिने खनालनेपाल पक्षको निष्कर्ष,"उनले भने, अहिले आफैंले ब्युँताएको प्रतिनिधिसभा सदस्यबाट हामीले नै राजीनामा दिनुपर्ने परिस्थिति आइलागेको छ, यो राजनीतिक इतिहासमा अनौठो घटना भएको छ । उनले आफूहरू सांसद सदस्य रहे पनि नरहे पनि एमालेभित्रको संघर्ष कायम राख्ने बताए ।प्रतिनिधिसभा बैठकमा प्रधानमन्त्री ओलीले सोमबार विश्वासको मत लिँदै छन् । खनालनेपाल पक्षका सांसदको राजीनामापछि जनता समाजवादी पार्टीको सिंगै टिम ओलीतिर लागे पनि विश्वासको मत पुग्ने छैन । त्यसपछि कांग्रेसलाई गठबन्धन सरकार बनाउन थप सहज हुनेछ भने विभाजन उन्मुख रहेको एमाले टुक्रिनका लागि थप अर्को आधार बन्नेछ । शनिबार नै बसेको कांग्रेस संसदीय दलको बैठकमा सभापति शेरबहादुर देउवाले आफ्नो नेतृत्वमा सरकार बनाउने बताइसकेका छन् ।प्रधानमन्त्री ओलीले गत पुस ५ गते प्रतिनिधिसभा विघटन गरेपछि संसद्मा करिब दुई तिहाइ बहुमतसहित ठूलो दल भएको नेकपा छिन्नभिन्न भएको थियो । प्रतिनिधिसभा विघटनकै दिनदेखि ओली र दाहालनेपाल पक्षको कित्ता छुटिएको थियो । फागुन ११ मा सर्वोच्च अदालतले प्रतिनिधिसभा विघटनको निर्णयलाई बदर गरिदिएपछि नेकपाको दाहालनेपाल समूह उत्साहित भएको थियो । फागुन २३ गते सर्वोच्चको फैसलाले नेकपालाई एकताअघि पुर्याएर एमाले र माओवादी केन्द्र ब्युँताएपछि एमालेको खनालनेपाल समूहले पार्टीमा आन्तरिक संघर्ष गर्ने निर्णय गरेको थियो । तर फागुन २८ मा ओली पक्षले एकलौटी बैठक बसेर गरेका निर्णय एमाले फुटको आधार बन्यो । त्यसपछि ओली र खनालनेपाल पक्षका नेताहरू आआफ्नो गतिविधिमा लागेका थिए । पछिल्लो समय पार्टी एक गर्नुपर्छ भनेर प्रयास गरिए पनि असफल भएपछि नेपाल पक्षका नेताहरू सामूहिक राजीनामाको निष्कर्षमा पुगेका छन् ।"
"घरमै गम्भीर, अस्पताल लैजाँदा मृत्यु","(रूपन्देहीपाल्पाअर्घाखाँची)  तिलोत्तमा५ का ८३ वर्षीय वृद्धलाई १५ दिनअघि रुघाखोकी लाग्यो । ज्वरो आयो । जीवनमा सिटामोल आवश्यक नपरेका उनलाई एक्कासि अक्सिजन खाँचो पर्यो । परिवारले कोरोना संक्रमणको आशंकामा स्वाब परीक्षण गराए । संक्रमण पुष्टि भएपछि घरमै रेखदेख सुरु गरे । अस्पतालमा बुझ्दा कतै बेड पाइएन, उनकी जेठी छोरीले भनिन्, त्यसपछि नर्स बोलाएर घरमै अक्सिजन चढायौं । घरमै ६ सिलिन्डर चढाए पनि अक्सिजनको मात्रा बढेन । त्यसपछि अस्पताल चहारेर बेड खोजी गरे । कतै बेड पाइएन । त्यसपछि घरमै राख्न बाध्य भयौं, छोरीले भनिन्, बुबाको अन्तिम छटपटी हेर्न मात्र सक्यौं, उहाँका आँसु पुछ्न सकेनौं ।कोरोना संक्रमणले बुटवल११ का ३२ वर्षीय युवकको शुक्रबार मृत्यु भयो । ज्वरो आएपछि उनले केही दिन मेडिकलबाट औषधि किनेर खाएका थिए । एक्कासि श्वासप्रश्वासमा समस्या भएपछि उनलाई हाइफ्लो अक्सिजन र आईसीयू बेड आवश्यक पर्यो । त्यसपछि आफन्तले कोरोना अस्पतालमा बेड खोजे । कतै पाइएन । अन्तिममा भैरहवास्थित भीम अस्पतालमा पुर्याए । त्यहाँ बेडको प्रतीक्षामा एक रात भुइँमै बिताए । बेड खाली नहुँदै उनले अन्तिम सास फेरे, मृतकका आफन्त गोपाल परियारले भने ।रोहिणी गाउँपालिकास्थित अस्थायी अस्पतालमा बिहीबार दुई संक्रमितले ज्यान गुमाए । रोहिणी२ का ६० वर्षीय र २२ वर्षीय पुरुषको आईसीयू बेड नपाएर ज्यान गएको अस्थायी अस्पतालका डा उमेश गुप्ताले बताए । संक्रमण पुष्टि भएपछि उनीहरू एक साता होम आइसोलेसनमा बसेका थिए । अक्सिजन आवश्यक परेपछि अस्थायी अस्पतालमा ल्याइएका उनीहरूको बिहीबार राति मृत्यु भएको उनले बताए । अस्पतालमा उपलब्ध सबैभन्दा धेरै लिटरको अक्सिजन जडान गर्दा पनि लेभल नबढेपछि आईसीयू खोजी गरेको र नपाइएको उनले बताए । पाल्पाको तानसेन नगरपालिका३, भगवती टोलका ५६ वर्षीय पुरुषले संक्रमित भए पनि आफ्नो ख्यालै गरेनन् । बिहीबार बजारमा तरकारी लिन पुगेका थिए । रक्तचापका बिरामी उनलाई त्यही साँझ अस्पताल लैजानुपर्ने भयो । परिवार र आफन्तले शुक्रबार उनलाई लिएर अस्पताल चहारे । कतै आईसीयू, भेन्टिलेटर पाएनन् । शुक्रबार साँझ उनको मृत्यु भयो ।होम आइसोलेसनमा बसिरहेका कोरोना संक्रमितले अस्पतालको मुख नदेखेरै ज्यान गुमाउने क्रम बढ्दै गएको छ । संक्रमणले च्यापेपछि अस्पतालतिर दौडाइए पनि अस्पताल चहार्दाचहार्दै संक्रमितको ज्यान जाने गरेको छ । अस्पतालमा बेड नपाएर होम आइसोलेसनमा बस्नुपर्ने अधिकांश संक्रमितको बाध्यता छ । कतिपयलाई भने सामान्य लक्षण देखिँदासम्म बेवास्ता गर्दा पनि संक्रमणले जटिल अवस्थामा पुर्याउने गरेको छ ।निस्दी गाउँपालिका५, गल्धाका २८ वर्षीय संक्रमित युवाका परिवारले तानसेनको मिसन अस्पताल र लुम्बिनी मेडिकल कलेजमा बेड पाइन्छ कि भन्दै चहारे । कतै बेड पाएनन् । एम्बुलेन्समा फर्किंदै गर्दा रामपुर नगरपालिका९, जब्गादीमा अवस्था गम्भीर भयो । श्वासप्रश्वासमा समस्या भएपछि उनलाई गाउँपालिकाले निर्माण गरेको गल्धा, ढुंगानाबेंसीको आइसोलेसनमा लगियो । अक्सिजन लेबल ४५ मा झरेको थियो, निस्दी स्वास्थ्य शाखा प्रमुख रेमबहादुर दिशा मगरले भने, उनलाई श्वासप्रश्वासमा समस्या नआओस् भनेर रातभर दुई सिलिन्डर अक्सिजन सकियो । अहिले सिलिन्डर खोज्न भौंतारिनुपरेको छ । उनलाई अक्सिजन दिएर राखे पनि अवस्था गम्भीर नै छ । समयमा जानकारी नदिने र आफ्नै लापरबाहीले गर्दा ज्यान जोखिममा परेको हो । कतिपय बिरामीले आफैं घर जान्छु भन्दै हिँड्दा पनि समस्या भएको छ, माथागढी गाउँपालिका स्वास्थ्य शाखा प्रमुख केशव जीसीले भने, लापरबाहीले गर्दा आफ्नै ज्यान जोखिममा पारेको देखिएको छ ।गुल्मीको छत्रकोट३ का ७६ वर्षीय पुरुषको शनिबार मृत्यु भयो । उनी पाँच दिनअघि संक्रमित भएपछि होम आइसोलेसनमै थिए । घरमा जुस, तातोपानी, जडीबुटी खाँदै बसेका थिए । छिमेकी खिमलाल पन्थका अनुसार शुक्रबार राति श्वास फेर्न अप्ठेरो भएर छटपटिए । शनिबार बिहान अस्पताल लैजान एम्बुलेन्स आइपुग्यो । त्यही बेला उनको मृत्यु भयो । श्वास फेर्न अप्ठ्यारो परेको छिनभरमै छटपटाएर ज्यान गयो, पन्थले भने । अर्घाखाँची अस्पतालमा तीन दिनदेखि उपचार गराइरहेकी मालारानी६ का ५४ वर्षीया महिलाको श्वास फेर्न सकस भएरै शुक्रबार मृत्यु भयो । मृतकका आफन्तका अनुसार संक्रमित भएर अस्पताल पुगेको दुईतीन घण्टामै उनको ज्यान गयो । श्वास फेर्न गाह्रो हुने बिरामीलाई आईसीयूमा राखेर उपचार गर्नुपर्छ, अर्घाखाँचीमा आईसीयू छैन, अस्पताल प्रमुख डा कपिल गौतमले भने । स्वास्थ्य कार्यालयका अनुसार अर्घाखाँचीमा अहिलेसम्म ३० र गुल्मीमा १६ जनाले कोरोना संक्रमणका कारण ज्यान गुमाइसकेका छन् ।प्रदेशमा सबैभन्दा धेरै रूपन्देहीमा संक्रमित थपिरहेका छन् । त्यसपछि बाँकेमा धेरै संक्रमित पुष्टि हुने गरेका छन् । महामारी समुदायमा पुगेकाले केही समय संक्रमित बढ्ने देखिएको लुम्बिनी प्रादेशिक जनरल फिजिसियन डा सुदर्शन थापाले बताए । हाम्रो स्वास्थ्य प्रणालीको अवस्था यस्तै हो, उनले भने, द्रुत तयारी नगरे भयावह अवस्था आउने देखिन्छ । उनका अनुसार घरघरमा रहेका बिरामीको अवस्था गम्भीर बन्नाले र बेड, अक्सिजन अभाव हुँदासमेत मानिस सचेत नभएकाले समस्या बढ्ने संकेत देखिएको उनले बताए ।प्रदेश स्वास्थ्य सचिव डा विकास देवकोटाले यहाँ रहेका मेडिकल कलेजलाई कोरोना अस्पतालका रूपमा प्रयोग गरी बेड र अक्सिजन व्यवस्थापन गर्न लागेको बताए । नेपालगन्जमा लिक्विड अक्सिजन ल्याउन बाटो खुलेको छ, उनले भने, त्यसले केही सहज हुनेछ । हरेक उद्योगबाट संकलन गरिएका खाली सिलिन्डर भरेर प्रयोग गर्न लागेका छौं । लुम्बिनी प्रदेशका सबै अस्पतालमा चाप छ । बेड पाइने आसमा भुइँमा बसेर उपचार भइरहेको छ । अस्पताल आउने अधिकांशलाई अक्सिजन, आईसीयू आवश्यक पर्ने चिकित्सकले बताए । अस्पतालमा गम्भीर बिरामी दिनहुँ थपिन्छन् । चिकित्सकका अनुसार पहिले भर्ना भएका बिरामी निको हुन समय लाग्ने देखिएको छ । निको भएपछि वा कसैको मृत्यु भए मात्र बेड खाली हुने गरेको छ । अस्पतालमा भर्ना भएका संक्रमितलाई कम्तीमा १२ र बढीमा २२ दिनसम्म बेडमै उपचार गर्नुपरिरहेको भैरहवास्थित भीम अस्पतालका कोरोना फोकल पर्सन डा आरिफ हुसेनले बताए । उनका अनुसार भर्ना भएका बिरामीको मृत्युदर धेरै छ । भर्ना भएकामध्ये ३० प्रतिशत छिटो निको भइरहेका छन् ।"
"८४१८ संक्रमित थपिए, ५३ जनाको मृत्यु",काठमाडौं (कास) शुक्रबारको तुलनामा शनिबार कोरोना संक्रमितको संख्या घटेको छ । स्वास्थ्य तथा जनसंख्या मन्त्रालयले शनिबार अपराह्न दिएको जानकारीअनुसार १८ हजार ३ सय ४ नमुनाको परीक्षण गर्दा ८ हजार ४ सय १८ जनामा संक्रमण पुष्टि भएको हो । यसमध्ये १ सय ३१ जना एन्टिजेन परीक्षणमा पोजिटिभ देखिएका हुन् । शुक्रबार ९ हजार १ सय ९६ जनामा संक्रमण पाइएको थियो । योसँगै नेपालमा संक्रमितको कुल संख्या ३ लाख ८५ हजार ८ सय ९० पुगेको छ ।पछिल्लो २४ घण्टामा कोरोनाकै कारण ५३ जनाको मृत्यु भएको छ । हालसम्म नेपालमा ३ हजार ६ सय ३२ संक्रमितले ज्यान गुमाएका छन् । शनिबार ३ हजार ३ सय ७० जना निको हुँदा संक्रमणमुक्त हुनेको संख्या २ लाख ९८ हजार ७ सय ६५ पुगेको छ । हाल मुलुकभर सक्रिय संक्रमितको संख्या ८३ हजार ४ सय ९३ छ । क्वारेन्टाइनमा ३ सय ९८ जना मात्रै छन् ।
वीरमा युनिफाइड कोरोना अस्पताल,"हजार बेडको अस्थायी अस्पतालको डिजाइन बनाइँदैनेपाली सेनाले पनि १ हजार बेडको होडिल्ङ सेन्टर बनाउन मन्त्रालयसँग छलफल जारी राखेको छ । मन्त्रिपरिषद्को वैशाख ६ को निर्णयअनुसार हजार बेडको होल्डिङ सेन्टरको डिजाइन अन्तिम चरणमा रहेको सैनिक प्रवक्ता सन्तोषबल्लभ पौडेलले जानकारी दिए । प्रधानमन्त्री केपी शर्मा ओलीले सोमबार देशवासीका नाममा सम्बोधन गर्ने क्रममा राजधानीमा सेनालाई १ हजार शय्याको अस्थायी अस्पताल बनाउन निर्देशन दिइसकेको बताएका थिए । अस्पताल, होल्डिङ सेन्टर, क्वारेन्टाइन जे पनि गर्न मिल्ने गरी संरचना बनाउन डिजाइन बनाएर स्वास्थ्य मन्त्रालयसँग छलफलको चरणमा छ, प्रवक्ता पौडेलले भने, डिजाइन टुंगिएपछि बजेट र ठाउँको खोजीमा लाग्छौं ।"
अविश्वास प्रस्ताव दर्ता गर्न कांग्रेस सांसदको दबाब,"(काठमाडौं)  प्रमुख प्रतिपक्ष कांग्रेसमा वैकल्पिक सरकार निर्माणका लागि प्रधानमन्त्री केपी शर्मा ओलीविरुद्ध तत्काल अविश्वास प्रस्ताव दर्ता गराउनुपर्ने मत सशक्त बनेको छ । प्रधानमन्त्रीले प्रतिनिधिसभामा राखेको विश्वासको प्रस्तावको एजेन्डालाई लिएर शनिबार बसेको पार्टीको संसदीय दल बैठकमा अधिकांश सांसदले प्रधानमन्त्री ओलीविरुद्ध अविश्वास प्रस्ताव लैजान जोड दिएका हुन् ।विश्वासको मत नपाउनेबित्तिकै प्रधानमन्त्री ओली राष्ट्रपतिको सहयोगमा संविधानको धारा ७६ (३) अनुसार अल्पमतको सरकार बनाउने बाटोमा अघि बढ्न सक्ने भन्दै सांसदहरूले त्यसलाई रोक्न अविश्वास प्रस्ताव दर्ता गराउनुपर्ने बताएका हुन् । बहुमत सांसदको त्यस्तो धारणा आएपछि वैकल्पिक सरकार निर्माणका लागि निर्णायक ढंगले छलफल अघि बढाउने दलले निर्णय गरेको नेता दिलेन्द्र बडूले बताए । विश्वासको मत असफल भइसकेपछि संसद् भंग गर्ने बाटोमा प्रधानमन्त्री जाने सक्ने सम्भावना देखिएकाले त्यसलाई रोक्न वैकल्पिक सरकारका लागि निर्णायक ढंगको छलफल अघि बढाउनुपर्ने निर्णय दलले गरेको छ, बैठकपछि बडूले भने । बैठकले प्रधानमन्त्रीले राखेको विश्वासको प्रस्तावलाई असफल बनाउन अन्य राजनीतिक दलसँगसमेत आग्रह गर्ने निर्णय लिएको छ । पार्टीको पदाधिकारी बैठकले यसअघि नै प्रधानमन्त्री ओलीलाई विश्वासको मत नदिने निर्णय गरेको थियो ।यसअघि वैकल्पिक सरकार निर्माणका लागि मौन रहँदै आएका सभापति शेरबहादुर देउवा पछिल्लो पटक भने सक्रिय भएका छन् । एमालेको झलनाथ खनाल र माधव नेपाल पक्षले सरकार निर्माणका लागि संख्या पुर्याउन सामूहिक राजीनामा गर्ने विश्वस्त तुल्याएपछि देउवाले सक्रियता बढाएका हुन् । खनालनेपाल पक्षका कम्तीमा २० सांसदले राजीनामा दिएमा जनता समाजवादी पार्टी (जसपा) का अध्यक्ष महन्थ ठाकुर पक्षले सहयोग नगरे पनि वैकल्पिक सरकार बन्ने सम्भावना रहन्छ । संसदीय दलको बैठकमा देउवाले प्रतिपक्ष भएका नाताले प्रधानमन्त्री ओलीको विश्वासको प्रस्ताव फेल गराउने र सरकार निर्माणका लागि पहल गरिने बताएका थिए । पहिला संख्या पुग्दैन भनेर उहाँ पछि हट्दै आउनुभएको छ, एमालेकै सांसदले राजीनामा दिने कुरा आएपछि उहाँलाई पनि सरकार बन्न सक्ने आशा जागेको छ, देउवानिकट एक सांसदले भने । सरकार निर्माणकै विषयमा छलफल गर्न जानु छ भन्दै देउवा बैठकमा पूरा समय नबसी निस्केका थिए । संस्थापनपक्षीय नेता ज्ञानेन्द्रबहादुर कार्कीले सम्भावना भए पनि संख्या सुनिश्चित नहुँदासम्म अविश्वास प्रस्ताव लैजाने विषय अपरिपक्व हुने बताए । कांग्रेसले अहिलेसम्म परिपक्व भूमिका खेलेको छ, यसको प्रशंसा पनि भएको छ । माधव नेपाल पक्षको जुन कुरा बाहिर आएको छ । त्यो वास्तविकतामा परिणत नहुन पनि सक्छ, कार्कीको भनाइ छ, जसपा पनि सग्लो रूपमा एक ठाउँमा नउभिन सक्छ । यस्तो पृष्ठभूमिमा कांग्रेसले निर्णय गर्दा बुमर्याङ हुने गरी गर्न हुन्न । सुझबुझपूर्ण निर्णय लिनुपर्छ । प्रधानमन्त्रीले बुधबार कांग्रेस नेताहरूलाई भेटेरै संसद्बाट विश्वासको मत पाउन नसकेमा आगामी मंसिरमा निर्वाचन गर्ने गरी अघि बढ्ने जनाउ दिएका थिए । उनले संवैधानिक प्रक्रिया अघि बढाएरै निर्वाचनमा जाने बताएपछि त्यसलाई रोकेर वैकल्पिक सरकार बनाउन कांग्रेस, माओवादी, जसपा अध्यक्ष उपेन्द्र यादव र एमालेकै खनालनेपाल पक्ष कसरतमा छ ।संविधानको धारा ७६ (२) अन्तर्गतको सरकारले विश्वासको मत लिन नसकेमा संविधानको धारा ७६ (३) अन्तर्गत ठूलो दलको हैसियतमा आफैं प्रधानमन्त्री हुने, त्यसपछि पनि विश्वासको मत नपाए निर्वाचन घोषणा गर्ने मनसाय ओलीको देखिन्छ । धारा ७६ (५) अन्तर्गत प्रधानमन्त्री नियुक्ति हुन नसके अल्पमतको कामचलाउ प्रधानमन्त्रीले प्रतिनिधिसभा विघटन गर्न सक्ने प्रावधान संविधानको धारा ७६ (७) मा छ । धारा ७६ (५) अन्तर्गत प्रधानमन्त्री नियुक्ति भएमा भने उसले विश्वासको मत लिन नसक्दा मात्रै संसद् विघटन हुन्छ । कांग्रेसले बजेट अधिवेशन सुरु गर्नुपर्ने बेलामा अध्यादेशबाट शासन गर्न खोजेको बताएको छ । संवैधानिक परिषद्सम्बन्धीलगायत सातवटा अध्यादेश जारी गरिएको प्रति कांग्रेसको विरोध छ । अध्यादेशका आधारमा बस्ने संवैधानिक परिषद्को बैठकमा नजाने सभापति देउवाले विज्ञप्तिमार्फत जानकारी गराएका छन् । कोरोना नियन्त्रणको दिशामा समेत सरकार असफल भएको कांग्रेसले जनाएको छ ।"
जसपा अनिर्णीत,"(काठमाडौं)  जनता समाजवादी पार्टी (जसपा) का अध्यक्ष उपेन्द्र यादव नेतृत्वको पूर्वसमाजवादी धारले प्रधानमन्त्री केपी ओलीले प्रतिनिधिसभामा राखेको विश्वासको प्रस्तावविरुद्ध मतदानका लागि केन्द्रीय कार्यकारिणी समिति र संसदीय दलको बहुमतबाट निर्णय गर्ने तयारी गरेको छ । यादवनिकट नेता रामसायप्रसाद यादवले अर्का अध्यक्ष महन्थ ठाकुर पक्ष नमानेमा बहुमतबाटै निर्णय हुने बताए । सर्वसम्मति भएन भने बहुमतबाट निर्णय गर्ने लोकतान्त्रिक विधि नै हो, उनले कान्तिपुरसँग भने, हाम्रो पहिलो प्रयास सर्वसम्मत निर्णय गराउनेमा हुनेछ, भएन भने पार्टी र दलको बहुमतबाटै ओलीले राखेको प्रस्तावविरुद्ध मतदानमा जाने निर्णय हुन्छ । यसमा कुनै द्विविधा छैन ।यादव पक्षले केन्द्रीय कार्यकारणी समिति र संसदीय दलबाट आफ्नो पक्षको प्रस्ट बहुमत रहेको दाबी गर्दै आएको छ । लुम्बिनी प्रदेशमा मुख्यमन्त्री शंकर पोखरेलको पक्षमा लागेका चार सांसदको पद खारेज गर्दा यादव पक्षले केन्द्रीय कार्यकारणी समितिको बहुमत सदस्यको हस्ताक्षर भएको निर्णय सार्वजनिक गरेको थियो । महेन्द्र राय यादवसहित तीन सदस्यले पूर्वराजपा धार छाडेपछि पार्टीको केन्द्रीय कार्यकारिणी समितिमा यादव पक्ष बहुमतमा पुगेको छ । तीनमध्ये महेन्द्र राय सांसदसमेत भएको र पूर्वसमाजवादीमा रहेका सांसद कसैले पनि अहिलेसम्म कित्ता परिवर्तनको घोषणा नगरेकाले संसदीय दलमा पनि यादव पक्ष बहुमतमा देखिएको छ । दलमा दुवै पक्षका १७१७ सांसद थिए । तीमध्ये महेन्द्र रायले कित्ता परिवर्तन गरेपछि यादव पक्ष बहुमतमा पुगेको हो । ती समूहका एकएक सांसद निलम्बनमा छन् ।५१ सदस्यीय केन्द्रीय कार्यकारणी समितिमा एकीकरणका बखत पूर्वराजपाबाट २६ र समाजवादीबाट २५ सदस्य हुने गरी भागबण्डा गरिएको थियो । लुम्बिनीका चार प्रदेश सांसदलाई पदमुक्त गर्ने र प्रधानमन्त्री ओलीविरुद्ध अविश्वास प्रस्ताव लैजाने दुई एजेन्डामाथि वैशाख १४ गतेको बैठकले निर्णय गरेको भनी यादव पक्षले सार्वजनिक गरेको डकुमेन्टमा २६ जनाको हस्ताक्षर थियो । प्रधानमन्त्री केपी ओलीलाई विश्वासको मत दिने तयारीमा रहेका अर्का अध्यक्ष महन्थ ठाकुर नेतृत्वको पूर्वराजपा पक्ष भने पछिल्लोपटक सत्तारूढ एमालेभित्रकै आन्तरिक कलहलाई नियालिरहेको छ । एमाले नेता झलनाथ खनाल र माधवकुमार नेपाल समूहले प्रधानमन्त्री ओलीलाई विश्वासको मत नदिई सांसदबाट राजीनामा दिने चर्चा चलेपछि ठाकुर पक्ष तत्काल कुनै निर्णयमा पुग्न सकेको छैन । उनीनिकट नेताहरूका अनुसार एमालेको खनालनेपाल समूहले ओलीलाई असहयोग गर्ने निर्णय लिएमा ठाकुर पक्षले तटस्थताको नीति लिने सम्भावना छ । आफ्नै पार्टीका नेतालाई नमिलाएसम्म जसपाको पूर्वराजपा धारको मतले मात्रै प्रधानमन्त्री ओलीको सत्ता टिक्दैन । खनालनेपाल समूहलाई मिलाउन सकेमा मात्रै पूर्वराजपा धारको मतले प्रधानमन्त्री ओलीको पद जोगाउन सक्छ । सत्तारूढ दल एमालेभित्रै हुने भूमिकाले जसपाको निर्णय तलमाथि पर्न सक्ने पूर्वराजपा धारका नेता मनीष सुमनले बताए । सत्तारूढ पार्टीभित्रै प्रधानमन्त्रीलाई असहयोग भयो भने हाम्रो भोटको के काम ? हाम्रो भोट निर्णायक हुने अवस्था आयो भने मात्रै सहयोग गर्ने कि नगर्ने भन्ने निर्णय हुन्छ, उनले भने, एमालेको खनालनेपाल पक्षको सहयोग भएन भने पार्टीको हितका लागि पनि तटस्थ बस्ने भूमिकामा हामी पुग्न सक्छौं । कतिपय नेताहरूले भने एमालेबाटै असहयोग भएमा जसपा सिंगो रूपमा ओलीविरुद्धको गठबन्धन सरकारमा जाने दाबी गरेका छन् । कस्तो निर्णय लिने भन्नेबारे पार्टीको केन्द्रीय कार्यकारणी समिति र संसदीय दल बैठक बसेर मात्रै तय हुने उनको भनाइ छ । यही निर्णय हुन्छ भनेर अहिल्यै कसैले ढिपी कस्ने काम नगरौं, संस्थागत रूपमा जे निर्णय हुन्छ, त्यसलाई मानेर अघि बढ्नुपर्छ, उनले भने । पूर्वराजपा धारकै अर्का एक नेताले एमालेको खनालनेपाल पक्षले ओलीलाई असहयोग गर्ने नीति लिएमा जसपा एक ढिक्का भएरै वैकल्पिक सरकारको पक्षमा जाने दाबी गरे । एमाले एकढिक्का भएर सरकार बचाउन अघि बढेमा भने ठाकुर पक्षले ओलीलाई सघाउने निश्चितजस्तै छ । ठाकुर पक्षलाई फकाउन ओलीले मधेस र थरूहट आन्दोलनका क्रममा परेमा जसपा स्थानीय कार्यकर्ताका मुद्दा फिर्ता गर्ने निर्णय गरेका छन् । तीन चरणमा उनले करिब डेढ सय स्थानीय कार्यकर्ता जोडिएका १८ वटा मुद्दा फिर्ता लिइसकेका छन् । पूर्वसमाजवादी धारले भने वैचारिक कोणबाटै ओलीविरुद्ध जाने निर्णय हुने बताउँदै आएको छ । यादव पक्षले पार्टीको केन्द्रीय कार्यकारिणी समितिको बहुमतबाट लुम्बिनी प्रदेशका आफ्नै पार्टीका चार सांसदको पद खोसिदिएपछि जसपाभित्र तीव्र ध्रुवीकरण बढेको हो । अध्यक्ष ठाकुर पक्षले पनि पार्टी र दलमा बहुमत पुर्याउने उद्देश्यका साथ हस्ताक्षर थालेपछि पार्टी विभाजनको जोखिम बढेको छ । यद्यपि ठाकुरले गरेको हस्ताक्षरप्रति वरिष्ठ नेता राजेन्द्र महतो नै असन्तुष्ट बनेपछि अहिले रोकिएको छ । ठाकुरले समसामयिक निर्णयका लागि आफूलाई प्राधिकार दिने भाषा माइन्युटमा लेखेर हस्ताक्षर गराएका थिए । त्यसको दुरुपयोग हुन सक्ने भन्दै सशंकित बनेका महतोले असन्तुष्टि जनाएका हुन् । महतोको असन्तुष्टिपछि माइन्युटमा लेखिएको भाषा संशोधन गरिएको थियो तर बहुमत नपुग्ने भएपछि हस्ताक्षर रोकिएको छ । प्रधानमन्त्री ओलीले सोमबार विश्वासको मत लिने तय भइसकेका कारण अध्यक्ष यादवले केन्द्रीय कार्यकारिणी समिति र दलको औपचारिक बैठक राख्न चाहेका छन् तर ठाकुर पक्षले मानेको छैन । यादवले बुधबार साँझ महतोलाई टेलिफोन गरेर यस विषयमा छलफल गरेका थिए । महतोले लुम्बिनीका चार सांसदको राजनीतिक भविष्य समाप्त पारिदिएको भन्दै यादवसँग असन्तुष्टि जनाएका थिए । तपाईंले बहुमतको हस्ताक्षर गरेर बैठक नबसी चार जना साथीको राजनीतिक भविष्य समाप्त पारिदिनुभयो, त्यसलाई नसच्चाएसम्म कसरी बैठक बस्ने ? त्यस्तै काम गर्ने हो भने हामी पनि बहुमत पुर्याएर गर्न सक्छौं, महतोको भनाइ उद्धृत गर्दै स्रोतले भन्यो । औपचारिक बैठक बस्नेनबस्ने अन्योल भइरहेकै बेला माओवादीका अध्यक्ष पुष्पकमल दाहाल र कांग्रेस सभापति शेरबहादुर देउवाले ठाकुर र महतोसँग संवाद अघि बढाइरहेका छन् । कांग्रेसका एक नेताको दाबीमा एमालेको नेपाल पक्षले असहयोग गरेको खण्डमा मात्रै ठाकुर र महतो पक्षले वैकल्पिक सरकारका लागि सघाउने छन् तर यादव पक्ष बिनासर्त ओलीको विकल्प खोज्नुपर्ने बताउँदै आएको छ ।प्रतिगामी प्रधानमन्त्रीको पक्षमा जसपा हुन्न, विरोधमा जान्छ, संघीयता र संविधानलाई समाप्त पार्ने, समावेशी र लोकतन्त्रविरुद्ध षड्यन्त्र गर्ने प्रधानमन्त्रीलाई सत्ताबाट हटाउने हाम्रो वैचारिक अडान हो, पूर्वसमाजवादी धारका नेता रामसहायप्रसाद यादवले भने, ओलीको पक्षमा जाने वा तटस्थ बस्ने भन्ने कुरै हुन्न । सर्वसम्मत भएन भने हामीसँग पार्टी र दलमा यथेष्ट बहुमत छ । त्यसको आधारमा निर्णय हुन्छ । विचार र सिद्धान्तको कुरामा व्यक्तिको कुरा प्रमुख हुँदैन ।"
संवैधानिक परिषद् बैठकको विरोध,"काठमाडौं (कास) संवैधानिक परिषद्सम्बन्धी कानुन फेरि एक पटक अध्यादेशमार्फत संशोधन गरी सामान्य बहुमतबाट संवैधानिक निकायहरूमा थालिएको नियुक्तिको प्रयासलाई राजनीतिक दलहरूले विरोध गरेका छन् । प्रमुख प्रतिपक्ष नेपाली कांग्रेसले अध्यादेशमार्फत संवैधानिक परिषद्को विधिलाई प्रभावित गरी संवैधानिक निकायमा पार्टीगत नियुक्ति गर्ने कलुषित मनसाय राखिएको जनाएको छ । संविधानतः परिषद्को सदस्य रहेका प्रतिनिधिसभामा प्रमुख प्रतिपक्षी दलका नेता शेरबहादुर देउवाले परिषद्को बैठकमा भाग नलिनेसमेत जनाएका छन् । प्रधानमन्त्री केपी शर्मा ओलीले आइतबार परिषद् बैठक बोलाएका छन् । बैठकको पूर्वसन्ध्यामा विज्ञप्ति जारी गर्दै देउवाले परिषद्का अन्य सबै सदस्यलाई समेत बैठकमा भाग नलिन आह्वान गरेका छन् । वर्तमान सरकारले संवैधानिक परिषद्को मर्यादा र गरिमा समाप्त गर्न तथा यसको कार्य क्षेत्र संकुचित पार्न पटकपटक संघीय संसद्लाई छलेर अध्यादेश जारी गर्नु असंवैधानिक कार्य भएको विज्ञप्तिमा उल्लेख छ । अध्यादेश संविधानको विशिष्ट व्यवस्था र मूल भावनाविपरीत छ । यसले संविधानको आधारलाई नै भत्काउने कार्य गरेको छ, विज्ञप्तिमा भनिएको छ, नेपाली कांग्रेस संविधानको मूलमर्ममा प्रहार गरी संवैधानिक संरचनालाई नै भत्काउने गरी अध्यादेश जारी गरेको अवस्थामा संवैधानिक परिषद्को बैठकमा प्रमुख प्रतिपक्षी दलको नेताको हैसियतले भाग नलिने स्पष्ट गर्न चाहन्छु ।त्यस्तै, माओवादी केन्द्रका अध्यक्ष पुष्पकमल दाहालले पनि विज्ञप्ति जारी गर्दै परिषद् बैठकमा सहभागी नहुन सदस्यलाई आग्रह गरेका छन् । उनले संवैधानिक संरचनाको गरिमा समाप्त पार्ने मनसायले बोलाइएको बैठकमा भाग नलिन सदस्यहरूलाई अनुरोध गरेका हुन् । दाहालले संवैधानिक निकायहरूलाई निरंकुशताको मतियार बनाउने गलत मनसाय राखेर केपी शर्मा ओली सरकारले अध्यादेशको दुरुपयोग गरेको उल्लेख गरेका छन् । उनले लोकतान्त्रिक अभ्यास छलेर सरकारले एक पटक पुनः संवैधानिक परिषद्को बैठकमार्फत आफ्नो स्वेच्छाचारी चरित्र प्रदर्शन गरेको आरोप लगाएका छन् । प्रमुख प्रतिपक्षी दलका नेता तथा सभामुखसमेतले भाग नलिने निर्णय सार्वजनिक गरिसकेको अवस्थामा बैठक स्थगित गर्नसमेत उनले सरकारलाई सुझाव दिए । एमालेकै वरिष्ठ नेता तथा पूर्वप्रधानमन्त्री माधवकुमार नेपालले पनि बलमिच्याइँ गरी संवैधानिक आयोगमा पदपूर्ति गर्न खोज्नु गैरजिम्मेवारीपन एवं अलोकतान्त्रिक कार्य भएको बताएका छन् । गलत बाटोबाट गरिने यस्ता नियुक्तिका प्रयासहरू बन्द गर्न उनले समाजिक सञ्जालमार्फत आग्रह गरेका छन् । गत मंगलबार सरकारले संवैधानिक परिषद्मा तत्काल बहाल सदस्यहरूको बहुमत भए गणपूरक संख्या मानिने व्यवस्थासहितको अध्यादेश ल्याएको थियो । संवैधानिक परिषद्सम्बन्धी ऐनमा बैठकमा अध्यक्षसहित अन्य ४ सदस्य उपस्थित हुनुपर्ने व्यवस्था थियो । संविधानले प्रधानमन्त्री अध्यक्ष रहने परिषद्मा प्रधानन्यायाधीश, प्रतिनिधिसभाका सभामुख, राष्ट्रिय सभाका अध्यक्ष, प्रतिनिधिसभामा विपक्षी दलका नेता र प्रतिनिधिसभाका उपसभामुख सदस्य रहने तोकेको छ । उपसभामुख पद भने हाल रिक्त छ ।प्रधानमन्त्री ओलीले गत वर्ष वैशाखमै अध्यादेशमार्फत परिषद्सम्बन्धी ऐन संशोधन गरेका थिए । चौतर्फी विरोध भएपछि उनले संशोधन अध्यादेश फिर्ता लिन बाध्य भएका थिए । गत मंसिर ३० गते अध्यादेशमार्फत फेरि ऐनलाई संशोधन गरेर परिषद्मा बहुमतको बलमा संवैधानिक निकायका दर्जनौं पदाधिकारीको नियुक्ति गरेका थिए । उक्त अध्यादेश संसद्बाट अनुमोदन नहुँदै फेरि अर्को पटक अध्यादेशमार्फत नै ऐन संशोधनलाई निरन्तरता दिएका हुन् । लोक सेवा आयोगमा हाल सबै पदाधिकारी रिक्त छन् । त्यस्तै, अख्तियार दुरुपयोग अनुसन्धान आयोग तथा निर्वाचन अयोगमा पनि सदस्यहरू रिक्त छन् । त्यसबाहेक मधेस, दलित, थारू, मुस्लिम, राष्ट्रिय समावेशी, आदिवासी जनजाति र मुस्लिमलगायत आयोगमा पनि कतिपय पद रिक्त छन् । प्रधानमन्त्रीले संवैधानिक निकायका ती सबै पदहरूमा नियुक्तिको तयारी गरेका छन् । उपसभामुख पद रिक्त रहेको तथा सभामुख अग्निप्रसाद सापकोटा र प्रतिपक्षी दलका नेता देउवाले बैठकमा उपस्थित नहुने जनाइसकेको अवस्थामा संशोधित प्रावधानअनुसार प्रधानमन्त्री, प्रधानन्यायाधीश र राष्ट्रिय सभा अध्यक्ष उपस्थिति भएमा परिषद् बैठकका लागि गणपूरक संख्या पुग्नेछ । यसअघि प्रधानन्यायाधीश चोलेन्द्रशमशेर जबरा र राष्ट्रिय सभाका अध्यक्ष गणेशप्रसाद तिमिल्सिनाकै साथ पाएर प्रधानमन्त्रीले संवैधानिक निकायहरूमा नियुक्ति गरेका थिए ।"
प्रधानन्यायाधीशले जोगाउनुपर्ने संवैधानिक परिषद्को लाज,"अल्पमतमा खसिसकेको सरकारले फेरि संवैधानिक परिषद्सम्बन्धी अध्यादेश ल्याएर आफूअनुकूल व्यक्तिहरू सिफारिस गर्न खोज्नु संवैधानिक मर्ममाथि बलात् आक्रमणको चेष्टा हो । विश्वासको मत लिन प्रतिनिधिसभाको अधिवेशन डाकिएको अघिल्लो दिनै संवैधानिक निकायहरूमा मनखुसी सिफारिसका निम्ति संवैधानिक परिषद् बैठक बोलाएर यो सरकारले आफूसित न्यूनतम शासकीय नैतिकतासमेत नभएको पुनर्पुष्टि गरेको छ । एकलज्जां परित्यज्य सर्वत्र विजयी भवेत् भन्ने संस्कृतको उक्तिझैं सरकारले त लोकलाज भन्ने कुरालाई बिर्सिन चाहेको पनि हुन सक्छÙ उदेकलाग्दो त, संवैधानिक मूल्यमान्यता र शक्ति सन्तुलनको सिद्धान्तमाथि सरकारको यस्तो बलजफ्तीप्रति सर्वोच्च न्यायालयसमेत फिटिक्कै चिन्तित देखिएको पाइँदैन । खुद प्रधानन्यायाधीश चोलेन्द्रशमशेर जबरा नै प्रधानमन्त्री केपी शर्मा ओलीको यो स्वेच्छाचारिताको निस्फिक्री परम साक्षी बनिरहेका छन् । उनले साँच्चै यस्तै गर्न खोजेका हुन् भने लोकतान्त्रिक शासन व्यवस्थाका निम्ति यो ठूलो दुर्भाग्य हो । राज्यको शक्ति सन्तुलनको संवैधानिक मान्यतामा देखिएको यो विचलनमा यहीँ पूर्णविराम लगाउन आवश्यक छ । त्यसका निम्ति प्रधानमन्त्रीले बाटो बिराएको अवस्थामा परिषद्को सदस्य रहेका प्रधानन्यायाधीश जबराले अब पनि उचित सुझबुझ देखाएनन् भने ढिलो हुनेछ । र, इतिहासले उनलाई पनि थिति बिगारेको र संविधान मिचेको आरोपको भागीदार बनाउनेछ । पछिल्ला राजनीतिक घटनाक्रमका आधारमा भन्न सकिन्छ सरकारले प्रतिनिधिसभामा विश्वासको मत पाउने सम्भावना नगन्य छ । अर्को, माओवादी केन्द्रले समर्थन फिर्ता लिइसकेपछि सरकार त्यसै अल्पमतमा परिसकेको छ । यस्तो अवस्थामा यसै पनि संवैधानिक निकायहरूमा सिफारिस गर्ने नैतिक आधार प्रधानमन्त्री ओलीसित बिलकुल छैन । भोलि विश्वासको मत लिँदा संसदीय गणित सरकारका पोल्टामा देखिन पनि सक्ला, तर आज संसद्लाई छलेर अध्यादेशमार्फत संवैधानिक परिषद्मा रजगज गर्न किमार्थ पाइँदैन । हिजो सरकारले डेढ महिनासम्म संसद्लाई बिजनेस विहीन बनाएर त्यसै बिदाइ गरेको छ र नीति तथा कार्यक्रम अनि बजेटकै लागि पनि चाँडै वर्षे अधिवेशन बस्नुपर्ने अवस्था छ । यही बेला तातै खाएर जली मर्नुपर्ने गरी फेरि संवैधानिक परिषद्सम्बन्धी अध्यादेश ल्याउनुपर्ने वस्तुगत आवश्यकता छँदै थिएन । तसर्थ, जनप्रतिनिधिमूलक सर्वोच्च थलोको अपमान गरी संविधानको यसरी धज्जी उडाउनु सर्वथा अस्वीकार्य छ । यहाँ भुल्नु हुँदैन हाम्रो संविधानले संवैधानिक निकायहरूमा कार्यपालिकाको छाया नपरोस् भनेरै संवैधानिक परिषद्को कल्पना गरेको हो । त्यहीअनुसार यसको संरचनामा प्रधानमन्त्री मात्र नभई प्रधानन्यायाधीश, सदनका प्रमुखहरू, प्रमुख विपक्षी दलका नेता र उपसभामुख रहने व्यवस्था गरिएको हो । तसर्थ, सरकारले यसको मर्म र मर्यादा दुवै ध्वस्त तुल्याउने गरी सहमतीयको सट्टा बहुमतीय हिसाबले पनि परिषद्ले निर्णय गर्ने सक्ने प्रावधान राखेर एक वर्षमै तेस्रो पटक अध्यादेश ल्याउनु निन्दनीय छ । यो अवस्थामा प्रधानमन्त्रीको हुकुमी शैलीलाई स्विकारेर संविधानलाई पराजित गर्ने भूल कम्तीमा परिषद्का अरू सदस्यहरूबाट हुनु हुँदैन, यसो भएमा मात्रै सरकार चाहेअनुरूप गतिछाडा बन्न सक्दैन । प्रमुख प्रतिपक्षी दलका नेता शेरबहादुर देउवाले त शनिबार विज्ञप्ति जारी गरी संविधानको मूल मर्ममा प्रहार गरी संवैधानिक संरचनालाई नै भत्काउने गरी अध्यादेश जारी गरेको अवस्थामा परिषद् बैठकमा आफूले भाग नलिने प्रस्ट पारिसकेका छन् । सभामुख अग्निप्रसाद सापकोटा पनि बैठकमा सहभागी नहुने बताइएको छ । उनले त सरकारले यसअघि संवैधानिक निकायहरूमा जबर्जस्ती नियुक्ति गरेको विषयमा अदालतकै ढोका ढकढक्याएका छन् । आफ्नो राजनीतिक भविष्य हेरेर राष्ट्रिय सभाका अध्यक्ष गणेशप्रसाद तिमिल्सिनाले भने पक्कै प्रधानमन्त्री ओलीप्रति बफादारी देखाउलान् । संवैधानिक मर्मप्रति थोरै पनि चिन्ता भए उनी संविधान मिच्ने यो उपक्रममा सहभागी हुनु नहुने हो । यो अवस्थामा संविधानकै व्याख्या गर्नुपर्ने निकाय प्रमुखको संवेदनशील जिम्मेवारीमा रहेका प्रधानन्यायाधीश जबराचाहिँ यो गल्तीको भागीदार बन्नु हुँदैन । संवैधानिक परिकल्पनाको मर्म कुनै परिहास्यको विषय होइन, देशको मूल कानुनलाई जीवन्त बनाइराख्न यसको पालना यथोचित रूपमा हुनैपर्छ । र, यो यथार्थको सबभन्दा बढी हेक्का सर्वोच्च अदालतका प्रधानन्यायाधीशभन्दा बढी अरू कसलाई होला । त्यसैले यतिबेला देशमा विधिको शासनमा विश्वास गर्नेहरू सबैले सर्वोच्च न्यायमूर्तिमा यो हेक्का होस् भन्ने अपेक्षा गरेका छन् । मुलुकका शासकहरूले संविधानमाथि निर्मम प्रहार गरेका बेला त्यसविरुद्ध उभिने परम दायित्व हाम्रो न्यायालयले एकाध अपवादबाहेक सदैव निर्वाह गर्दै आएको पनि छ । केहीअघि मात्र प्रधानमन्त्री ओलीले असंवैधानिक तवरले प्रतिनिधिसभा विघटन गर्दा सर्वोच्च न्यायालयले नै त्यसलाई सच्याइदिएको ताजा उदाहरण छँदै छ । शासकका हरेक बलमिच्याइँमा अदालत र न्यायमूर्तिबाट यस्तै विवेक देखिनु वाञ्छनीय हुन्छ । यतिखेर संवैधानिक परिषद्को सन्दर्भमा पनि हुबहु यही कुरा लागू हुन्छ । अचम्म के छ भने, सरकारले अघिल्लो पटक नै संवैधानिक परिषद्बारे अध्यादेश ल्याउँदा र परिषद्को बहुमतबाट सिफारिस भएका व्यक्तिहरूलाई सरकारले संसदीय सुनुवाइबिनै जबर्जस्ती नियुक्ति गर्दा परेका कैयौं रिट यतिबेला सर्वोच्च अदालतमा विचाराधीन नै छन् । खै किन हो, गम्भीर संवैधानिक सवाल भईकन पनि यसमा निर्णय सुनाउने स्वाभाविक आतुरता न्यायालयले देखाएको छैन । यिनको सुनुवाइ प्रधानन्यायाधीशले नै अध्यक्षता गर्ने संवैधानिक इजलासले गर्ने भएकाले पनि यस्तो अवस्थामा जबराले कसरी संवैधानिक परिषद्को विवादास्पद बैठकमा भाग लिन मिल्छ भन्ने सवाल आफैंमा महत्त्वपूर्ण छ । यसबाट स्वार्थ बाझिने मात्र होइन, राज्यका अंगहरूबीचको शक्ति सन्तुलनसमेत प्रभावित हुन सक्छ । यही रूपमा शक्ति पृथकीकरण संकुचित हुँदै गयो भने हाम्रो लोकतन्त्र र संसदीय व्यवस्था नै पंगु बन्न सक्छ । त्यसैले, पहिलो त प्रधानमन्त्री स्वयंले यो बैठक स्थगित गर्नु उचित हुन्छ, कथं उनले त्यसो नगरेमा प्रधानन्यायाधीशले भने आफ्नो विवेक देखाउनु अपरिहार्य छ । सरकारको त्रुटिलाई सच्याउने थप विवेक र जाँगर अब सर्वोच्च अदालतले देखाउनैपर्छ ।"
अरुणा लामाको गीत र ओली,"करिब ५ वर्षअघि जब प्रधानमन्त्रीबाट केपी शर्मा ओलीले राजीनामा दिँदै थिए, त्यस बेला संसद्को रोस्ट्रममा उभिएर अरुणा लामाको प्रसिद्ध गीत पोहर साल खुसी फाट्दा जतन गरी गाएका थिए । यही गीत यसपालि पनि गाएर बिदा हुने परिस्थिति सिर्जना हुँदै छ ओलीका लागि । जब पहिलो पटक ओली प्रधानमन्त्री बनेका थिए, त्यो बेला पुष्पकमल दाहालसँग आलोपालो सरकार चलाउने सहमति गरेका थिए । तर, यसविपरीत ओलीले प्रधानमन्त्री पद नछोडेपछि दाहालले अविश्वास प्रस्ताव दर्ता गरे । ओलीले सुरुमा अविश्वास प्रस्तावको डटेर सामना गर्छु, फेल गराउँछु भन्थे । तर, अन्तिम दिनमा आएर ओलीले अरुणाको गीत गाउँदै राजीनामा दिए । त्यसपछि कांग्रेसको सहयोगमा ९ महिना दाहाल प्रधानमन्त्री बने अनि बाँकी ९ महिना दाहालको सहयोगमा शेरबहादुर देउवा । यसरी त्यो बेलाको अविश्वास प्रस्तावको पटाक्षेप भएको थियो । ओलीले त्यो बेला दाहालसँग गरेको भद्र सहमति पालना गरेको भए, देउवाले प्रधानमन्त्री बन्ने अवसरै पाउँदैन थिए । अहिले पनि ओलीले त्यस्तै गल्ती दोहोर्याइरहेका छन्, जसले गर्दा फेरि देउवा प्रधानमन्त्री बन्ने अवस्था बन्दै छ । आफ्नै समकक्षीहरूलाई भित्तैमा पुर्याउने दुर्नियत बोकेपछि नै ओलीलाई अहिले संकट आएको हो । ओली जोसँग पनि जस्तोसुकै सहमति गर्ने तर पालना कहिल्यै नगर्ने निर्लज्ज नेता हुन् । यिनले कुन बेला के गर्ने हो भन्नेमा समकक्षीहरू नै अनविज्ञ हुन्छन् । संसद् विघटन गर्दा आफ्नै साथीहरूको सल्लाह मानेनन् । पार्टीको सरकार भन्ने तर बजेट बनाउँदा, दल विभाजनको अध्यादेश ल्याउँदा, संवैधानिक पदहरूमा नियुक्ति गर्दार् पार्टी फोरममा कहिल्यै छलफल चलाएनन् । अर्थात् ओली भन्ने बेलामा पार्टी अनि गर्ने बेलामा मबाहेक अरू कोही होइन, म जति जान्ने अरू कोही छैन, मै पार्टी हुँ, मै राज्य भन्ने शैलीमा काम गरेर नै आज गीत गाउने स्थितिमा पुगेका हुन् । ओलीको अहंता र छलछामपूर्ण कार्यले ७० वर्षमा सबैभन्दा बलियो पार्टीको रूपमा देखा परेको नेकपा र सरकार दुर्घटनामा पर्यो । यसको दोष ओलीलाई नै जान्छ । अझै समय छ, आफ्ना गल्तीहरूमा प्रायश्चित्त गर्दै २०७५ जेठ २ मा फर्केमा र प्रधानमन्त्री पद माधवकुमार नेपाललाई छोडेमा सेफ ल्याडिङ हुन सक्छ । देउवा र महन्थ ठाकुरको चरणमा जानु सट्टा आफ्नै समकक्षीहरूको शरणमा गए एमाले र सरकार बच्न पनि सक्छ । अन्यथा ओलीको सरकार र पार्टी दुवै दुर्घटनामा पर्ने निश्चित छ । गोपाल देवकोटा, गोकर्णेश्वर८, काठमाडौं"
बालमैत्री व्यवहारको कमी,"हिजोआजका बालबालिका मोबाइल, टीभीमा आउने तल्लो स्तरका कार्टुन र थरीथरीका पत्रुखानाको नराम्रो सिकार भएका छन् । यी साना नानीहरूलाई के हेर्न, गर्न र खान दिने अनि के नदिने भन्नेमा अधिकांश अभिभावक र शिक्षक नै जानकार छैनन् । मेरो एक छिमेकी साथी छन्, तिनका घरमा पाँचवर्षे निकै टाठो बाबु छ । उसलाई मोबाइल र टीभीका कार्टुनहरू असाध्य मन पर्छ । घरमा भएका बेला कहिलेकाहीँ धेरै खेलौना प्रयोग गरेर कोठाभित्रै खेलेर बस्छ । यसो गरेको देख्दा उसको ममीले कोठा भद्रगोल बनायो भनेर गाली गर्ने गरेकी छन् । बालबालिकामा उत्सुकता र चञ्चलता हुनु निकै सकारात्मक, आवश्यक र प्राकृतिक कुरा हो । सामान चलाएर र छोएर नबिगारेसम्म उनीहरूले नयाँ ज्ञान प्राप्त गर्न सक्दैनन् । मोबाइलमा वा टीभीमा उनीहरू घोत्लिन थाले र त्यसको लत बस्यो भने उनीहरूको बौद्धिक र शारीरिक विकासमा धक्का पर्न जाने घामझैं छर्लंग छ । माटो र धूलो चलायो, जथाभावी कुद्यो वा खोलानालामा पौडी खेल्न गयो भनेर कतिका आमाबाबुले तिनलाई दिएको सजाए देख्दा र सुन्दा नरमाइलो लाग्छ । निश्चिय नै त्यसरी नदी नाला वा खोला पोखरीमा खेल्न जाँदा उनीहरू कत्तिको सुरक्षित छन् भन्ने अभिभावकले ध्यान दिनैपर्छ तर खेलेकै निहुँमा तिनका बालापनको प्राकृतिक चञ्चलतामाथि सजाए दिएर कथित अनुशासित बनाउने निहुँमा शारीरिक तथा मानसिक विकासमा भाँजो हाल्नु भनेको कुनै पनि मानेमा बालमैत्री व्यवहार हुन सक्दैन । कतिले त नानीहरूलाई उत्सुकतापूर्वक निर्धक्क बोल्न पनि दिँदैनन् । त्यसो गर्दा तिनले आफ्नो विचार व्यक्त गर्न नसकी जिन्दगीभर कमजोर भएर पछाडि पर्न जान्छन् । तिनलाई आफ्नो जिज्ञासा राख्न हर्दम प्रोत्साहित गर्नु अत्यावश्यक छ । आजको बदलिँदो परिवेशमा सानानानीहरूको उचित भरणपोषण र शिक्षादीक्षामा अभिभावक र शिक्षकहरूले ध्यान दिनु जरुरी छ । कृष्ण कुम्पुरे, आदमटार, धादिङ"
"स्वास्थ्यमन्त्रीज्यू, एक हप्तामा कति दिन हुन्छन् ?","१ २०७७ फागुन २३ गते पहिलो डोज कोभिसिल्ड लगाएका ६५ देखि ७४ वर्षसम्मका ज्येष्ठ नागरिकले दोस्रो खोप पाउने कि नपाउने ? पाउने भए कहिले ?२ फागुन २३ बाटै हिसाब गर्दा ८ देखि १२ हप्ताभित्र लगाइसक्नुपर्ने दोस्रो डोजको मिति कहिले अन्तिम हो त ?३ झन्डै ९ हप्ता त बिती नै सक्यो । १२ हप्ताकै कुरा गर्ने हो भने, १२ गुणा ७ गर्दा ८४ दिन हो नि, हैन मन्त्रीज्यू ?४ फागुन २३ देखि २९ सम्म ७ दिन, चैतको ३१ दिन, र वैशाखको ३१ दिन जोडौं त ६९ दिन हुन्छ नि मन्त्रीज्यू हैन ?५ अब बाँकी १५ दिन भनेपछि जेठको १५ सम्म उनीहरूले खोप पाउनुपर्ने हो कि होइन ? राजनीतिक खिचातानीमै सरकारको समय बितेको छ, नागरिकको स्वास्थ्यमा चिन्ता गर्ने फुर्सद छैन नि हैन मन्त्रीज्यू ?६ तपाईंकै मन्त्रालयबाट प्राप्त जानकारीअनुसार जेठ मसान्तसम्म खोप आइपुग्ने र सो उमेर समूहका नागरिकलाई असारको पहिलो हप्तामा लगाउने भन्ने कुरा गर्नु ठीक हो त ? कि तपाईंको मन्त्रालयमा सामान्य हिसाब जान्ने मान्छे पनि छैनन् ?७ अनि जेठ १५ भित्र लगाउनुपर्ने खोप असारमा दिन मिल्छ मन्त्रीज्यू ? कि नागरिकलाई मरे मरून् भन्न खोजिएको त हैन ? अनि के यो तपाईंको मन्त्रालय याने सरकारले गर्न खोजेको अपराधभित्र पर्दैन ?८ साढे १२ लाख त्यस्ता ज्येष्ठ नागरिक छन्, जसलाई फागुन २३ देखि २८ सम्म पहिलो डोज खोप लगाइएको थियो । अब जेठ १५ देखि क्रमशः जेठ १९ सम्ममा खोप नलगाउने हो भने पहिलो डोजको खोप त बेकार भयो नि मन्त्रीज्यू ? आफ्नो तयारी नै नपुगी किन ती ज्येष्ठ नागरिकको ज्यानमाथि खेलबाड गरेको ?९ कि फेरि पहिलो र दोस्रो डोज गरी त्यो समूहले तीन पटक सुई लगाउनुपर्ने हो ? कमिसन एजेन्टले रोके भन्दैमा यसरी नागरिकको ज्यानमाथि सरकारले खेलबाड गर्न मिल्छ मन्त्रीज्यू ? ती एजेन्टलाई हदैसम्मको कारबाही गर्न सरकार किन पछाडि परेको छ त ?१० यो तपाईंको दायित्व हो । जेठ १५ भित्र यो समूहका नागरिकले दोस्रो खोप लगाउन पाउन् । नत्र तपाईं र तपाईंको मन्त्रालयको क्षमतामाथि नै प्रश्न उठ्दैन र, मन्त्रीज्यू ? त्यति मात्रै कहाँ हो र ? समयमै दोस्रो डोज नपाएका ज्येष्ठ नागरिकले अकालमै ज्यान गुमाउनुपर्नेतर्फ पनि गम्भीर भएर सोच्नुहोस् । आशा छ, यस्तो गाईजात्रा हुनबाट जोगाउन स्वास्थ्य मन्त्रालयले पहल गर्नेछ । मनप्रसाद वाग्ले, मीनभवन, काठमाडौं"
विश्वासको मत : अन्तर्य र अभीष्ट,"यतिखेर मुलुकमा कोभिड संक्रमण तीव्र छ, उपचारको दुरवस्था छ । संक्रमितका लागि अस्पतालमा बेड छैन, प्राणवायु सञ्चार गर्ने अक्सिजन छैन, भेन्टिलेटर छैन । संक्रमितहरू न्यूनतम जीवनदायी उपचार नपाएर मरिरहेछन् । जनता घरघरमा बन्दी छन् । खोपले प्रतिरोधको आशा जगाउँदै थियो । त्यो पनि बन्द भयो । थप खोप आउने निश्चितता छैन । सरकार माइकिङ गर्दै छ व्यापारीले बढी कमिसन मागे, खोप ल्याउन नसकिने भयो । यो त धूर्त प्रचारबाजी हो । सरकारको जिम्मेवारी र जवाफदेहीको भाषा यो होइन । कमिसनको जालो कहाँ छ, जनताले नबुझेका छैनन् । लेनदेन नमिलेको वा खोप ल्याउने हैसियतमा सरकार नभएको प्रमाण हो यो ।कोरोना प्रकोपले मुलुक थलिएका बेला राजनीतिको कुरा गर्ने मन थिएन । सत्ताकेन्द्री राजनीतिको चरित्र स्वार्थी र निर्दयी हुन्छ । कोरोनाको भीषण महामारीका बावजुद भारतको राजनीतिमा जे दृश्य देखियो, त्यसले यो कथन पुष्टि गर्छ । पश्चिम बंगालमा विधानसभा, उत्तरप्रदेशमा स्थानीय चुनावहरू र कुम्भमेलामा भएका राजनीतिक मञ्चनले भारतमा कोरोना संकट नियन्त्रणबाहिर पुग्यो । कोभिड नियन्त्रणमा ट्रम्प र मोदी खराब पात्र ठहरिए । ट्रम्प त बाहिरिइसके । भारतमा मोदीराज कोभिडमाथि विजय पाएको घोषणा गर्दै थियो तर केही सातामै स्थिति झन् भयावह बन्न पुग्यो । पाठ सिक्नुको सट्टा नेपालमा पनि त्यही दृश्य मञ्चन हुने सम्भावना बढ्न थालेको छ ।प्रधानमन्त्रीले विश्वासको मत लिने प्रयोजनार्थ वैशाख २७ मा प्रतिनिधिसभाको अधिवेशन बस्दै छ । दलबदलु र निष्कासनका कारण रिक्त राष्ट्रिय सभा सिट पूर्तिका लागि उपचुनाव हुँदै छ । उपचुनाव अहिले नभएको भए केही बिग्रने थिएन । यो नियमित अधिवेशन होइन । अर्को आठदस दिनमा संसद्को बजेट अधिवेशन आह्वान गर्नुपर्नेछ । जेठ १५ गते संसद्मा वार्षिक बजेट पेस गर्नुपर्ने संवैधानिक व्यवस्था छ । किन प्रधानमन्त्रीले यो समय चुने ? विश्वासको मत पुनःस्थापनापछि बसेको अधिवेशनमै लिन सकिन्थ्यो । अथवा, बजेट अधिवेशनमा पनि लिन सकिन्छ । माओवादी केन्द्रले सरकारलाई दिएको समर्थन फिर्ता लिएको पनि थिएन । उनका विपक्षीहरूले विश्वासको मत लिनका लागि कुनै दबाब पनि दिएका थिएनन् । अविश्वासको प्रस्ताव हल्लामै सीमित छ । के छ यसको अन्तर्यमा, अनेक अनुमान गरिँदै छन् ।संविधानले प्रधानमन्त्रीलाई कुनै पनि बेला प्रतिनिधिसभामा विश्वासको मत लिन सक्ने सुविधा दिएको छ । तर अकारण जति बेला मन लाग्यो, त्यति बेला प्रधानमन्त्रीले विश्वासको मत लिने कुरा पनि हुँदैन । विशेष गरी जब प्रधानमन्त्रीको पक्षमा संसद्मा बहुमतको समर्थन छछैन भन्ने प्रश्न उठ्छ, उनका नेतृत्व र निर्णयहरू विवादित हुन्छन्, त्यस बेला विश्वासको मत लिँदा र समर्थन पाएमा उनको वैधता अरू सुदृढ हुन्छ, नपाए उनले राजीनामा दिनुपर्ने हुन्छ । संसदीय प्रणालीमा यो स्थापित अभ्यास हो । यसको स्वस्थ प्रयोग अपेक्षित छ ।प्रधानमन्त्री केपी शर्मा ओलीले गत ५ पुसमा प्रतिनिधिसभाको विघटन र चुनावमा जान गरेको निर्णयलाई सर्वोच्च अदालतले असंवैधानिक भनेर उल्ट्याइदियो । प्रतिनिधिसभाको पुनःस्थापना भयो । यस्तै, नेकपा एमाले र माओवादी केन्द्रको एकताबाट बनेको नेकपालाई पनि सर्वोच्चको अर्को आदेशले खारेज गरिदियो । प्रतिनिधिसभा पुनःस्थापनाले ओलीको नैतिक आधारलाई समाप्त गर्यो । दोस्रो निर्णयपछि संसद्मा उनको बहुमतको आधार पनि सकियो । यी दुई निर्णयपछि उनी आफैंले नैतिक जिम्मेवारी लिएर राजीनामा गर्नुपर्थ्यो । स्वाभाविक एवं स्वस्थ राजनीतिक बाटो त्यही हुन्थ्यो । अन्यथा, पुनःस्थापनापछि बसेको प्रतिनिधिसभा बैठकको प्रारम्भमै उनले विश्वासको मत लिनुपर्थ्यो । संवैधानिक एवं राजनीतिक वैधता नै गुमाइसकेपछि पदमा बसिरहनुको कुनै औचित्य हुँदैन । प्रतिनिधिसभा विघटनको विरोधमा सडकमा आन्दोलन गर्ने विपक्षी दलहरूले पुनःस्थापनापछि आफ्नो विजयलाई स्थापित गर्न सकेनन् । उनीहरूको राजनीति नादान ठहरियो । पुनःस्थापित संसद्को अधिवेशन चलिरहँदा प्रतिनिधिसभामा अविश्वासको प्रस्ताव त कुरै छाडौं, कुनै शीर्ष नेताले संसद्मा उभिएर कहिल्यै बोलेको पनि सुन्न पाइएन, न माओवादी केन्द्रले सरकारबाट समर्थन नै फिर्ता लियो । राजनीति सीधा बाटो हिँड्दैन भन्ने उक्ति छाँट्दै संसद्बाहिर आरोपप्रत्यारोपका भीषण भाषणहरू भए, अँध्यारो कोठाभित्रका हिसाबकिताब कहिल्यै बाहिर निस्किएनन् । लोकतन्त्रमा राजनीति खुला र पारदर्शी हुन्छ भन्ने मान्यता स्वीकार गरिएन । तत्कालको स्वार्थअनुकूल लाभहानिको मोलतोल नै राजनीति बनेको छ । संसद्मा विश्वासको मत लिने प्रधानमन्त्रीको निर्णयले राजनीतिलाई तरंगित बनाएको छ । नेताहरूको कोठे भेटघाट बढ्न थालेको छ । राजनीति केही चलायमान भएको छ । प्रधानमन्त्रीले संसद्मा विश्वासको मत नपाउने निश्चितप्रायः छ । यो ज्ञान उनलाई नभएको होइन । उनको भूमिका र कदमप्रति तीव्र विमति हुँदाहुँदै र समय असामान्य भए पनि मुलुकको राजनीतिक हितका लागि यो कदम सराहनीय छ । यसको सदुपयोग हुनुपर्छ । यही बाटोबाट उनको बहिर्गमन सम्भव छ ।प्रधानमन्त्रीले नेतृत्व गरेको दल एमालेको संसद्मा बहुमत छैन । त्यसमाथि विभाजित छ, फ्लोरक्रसको सम्भावना छ । नेपाली कांग्रेस र माओवादी केन्द्रले विपक्षमा मतदान गर्ने निर्णय गरिसकेका छन् । जसपामा मतभेद छ । तथापि उसले पनि प्रधानमन्त्रीको पक्षमा मत देला भनेर विश्वास गर्न सकिन्न । महन्थमहतो समूहले चाहँदैमा जसपाको पूरै मत ओली पक्षमा जाने अवस्था छैन, बरु पार्टी नै विभाजित हुन सक्छ । तथापि आशंका, भय र हीनताभावले ग्रसित छ राजनीति । हाम्रो राजनीतिमा असंगत व्यवहारका दृष्टान्त जत्ति पनि छन् ।ओलीले किन विश्वासको मत लिने रणनीति अख्तियार गरे, त्यसमा धेरै टाउको दुखाउनु जरुरी छैन । मैले माथि उल्लेख गरिसकेको छु, उनको सरकार अवैध र राजनीति संकटमा पुगिसकेको अवस्था छ । उनीसँग राजीनामा दिनु वा संसद्मा विश्वासको मत लिनुको विकल्प थिएन । यो संसद् बोकेर उनले सरकार चलाउन सक्ने अवस्था पनि छैन । त्यस्तै, विपक्षीहरूले ल्याउन लागेको अविश्वासको प्रस्तावलाई रोक्न र फेरि प्रतिनिधिसभा विघटन गरेर चुनावमा जान उनले यो कदम चालेका हुन् भनेर अनुमान गर्नुको पनि म कुनै तुक देख्दिनँ । विश्वासको मतमा पराजित भएपछि प्रधानमन्त्रीको पद रिक्त हुन्छ, संविधानले यही भन्छ । राजीनामा दिनैपर्दैन । र, संविधानअनुसार प्रधानमन्त्रीको नियुक्तिका प्रावधानहरू क्रियाशील हुनेछन् । वैकल्पिक सरकार गठनको ढोका खुल्छ । विपक्षीहरू हुतीहारा भएमा बाहेक केपी ओलीले चाहँदैमा प्रतिनिधिसभाको फेरि विघटन र चुनावमा जाने बाटो सजिलो छैन । एकै फड्कोमा त्यहाँ पुग्न संविधानले दिँदैन । सर्वोच्च अदालतको फैसलाको पाठले पनि त्यो पुष्टि गरेको छ ।हो, एउटा कुरामा भने सावधान रहनुपर्छ । संविधानमा भएका विकल्पहरूको प्रयोग नगरी राष्ट्रपतिबाट फेरि पदको दुरुपयोग गर्दै प्रतिनिधिसभाको विघटन र ओलीकै नेतृत्वमा चुनावमा जाने षड्यन्त्र हुन सक्छ । विपक्षी दलहरू अपेक्षित रूपमा सक्रिय भए त्यो रोक्न सकिन्छ । कांग्रेस, माओवादी केन्द्र र जसपा मिलेको अवस्थामा बहुमतसहित संयुक्त सरकार बन्न सक्छ । विश्वासको मतलाई परास्त गर्नासाथै उनीहरूले राष्ट्रपतिसमक्ष त्यो दाबी गर्न सक्नुपर्छ । पदको दुरुपयोग नगर्न उनलाई पनि खबरदारी गर्नुपर्छ । साथै आफ्ना सांसदहरूको हस्ताक्षरसहित पूर्वतयारी पनि चाहिन्छ ।प्रधानमन्त्री ओली अहिले पनि आफ्नो विकल्पमा अरू कसैले बहुमतसहित सरकार बनाउन सक्दैनन् भनेर दाबी गरिरहेका छन् । विपक्षीलाई बहुमत पुर्याउन नदिने खेलमा प्रयत्नशील छन्, थप सक्रिय हुन सक्छन्Ù यो बुझ्न नसकिने कुरा होइन । यसका लागि माओवादी केन्द्र र जसपाका सांसदहरूको उपयोग हुन सक्छ । करिब एक दर्जन सांसदलाई पार्टी विचलनमा धकेल्न सके उनको विपक्षमा सरकार बन्न सक्दैन । त्यस अवस्थामा उनकै नेतृत्वमा प्रतिनिधिसभाको विघटन र चुनावको विकल्प छैन, संविधानले नै त्यो बाटो देखाएको छ । त्यस बेला ओलीको कुरा मान्दैनौं भनेर अलाप्नुको अर्थ हुँदैन ।सत्य हो, यो प्रतिनिधिसभाको राजनीतिक औचित्य समाप्त भइसकेको छ । हिजो चुनावका बेला गठबन्धन र एकता गरेको अवस्था न बाँकी छ, न त हिजोका एमाले र माओवादी केन्द्र नै स्थिर छन् । पार्टी विघटन र टुटफुटले चुनावी मतादेश पनि ध्वस्त भइसकेको छ । जतिसक्दो छिटो चुनावमा जानुको विकल्प छैन । प्रश्न अब केवल ओली नेतृत्वको सरकारलाई कायमै राखेर चुनावमा जाने कि त्यसको विकल्पमा अर्को सरकार गठन गरेर भन्ने मात्र हो । ओलीलाई विस्थापन नगर्ने हो भने आउने कात्तिकमंसिरसम्म चुनाव सम्पन्न गर्नुपर्ने अवस्था पर्छ । त्यस बेलासम्म मुलुकमा कोरोना प्रकोप शिथिल हुने आशा गर्न सकिन्छ, तर मुक्त हुने सम्भावना देखिन्न । चुनावी चहलपहलले स्थिति अरू भयावह हुन सक्छ । विकल्पमा कांग्रेस, माओवादी केन्द्र र जसपाले सरकार दिन सके चुनावको हतारो हुँदैन । कोरोना नियन्त्रणमा प्राथमिकता दिन सकिन्छ । स्थिति हेरेर प्रतिनिधिसभाको बाँकी अवधि पूरै उपयोग गर्न सकिन्छ वा त्यसअगावै चुनावको वातावरण बनाउन पनि सकिन्छ ।राजनीति अरू खराब भइरहेको छ । प्रधानमन्त्री आफूसँग असहमत हुनेप्रति चरम असहिष्णु बन्दै छन् । समग्र राज्य संरचना आफ्नो पछिपछि जयजयकार गर्दै हिँडोस् भन्ने चाहन्छन् । राष्ट्रपति, प्रदेश प्रमुख र संवैधानिक महत्त्वका संस्थाहरूलाई उनको आदेशपालक बनाउने प्रयत्न भइरहेको स्पष्ट देख्न सकिन्छ । यस्तो अवस्थामा उनले गराउने चुनाव कस्तो होला ? कांग्रेसमाओवादी केन्द्रजसपा कुनै आदर्शले युक्त पवित्र गठबन्धन होइन । यो स्थायी समाधान पनि होइन । संसद्को बाँकी अवधिको उपयोग गर्न वा छिटो चुनावमा जान यो कम जोखिमयुक्त विकल्प भने ठहरिन सक्छ ।दुई साताअघि, वैशाख १३ मा यही दैनिकमा कांग्रेसका प्रवक्ता एवं युवा नेता विश्वप्रकाश शर्माको पार्टी र सरकार ः दोस्ती कि दुस्मनी ? विषयक लेख ध्यानयोग्य लागेको थियो । र, त्यसमा आफ्नो अभिमत राख्ने विचार गर्दै थिएँ । राजनीतिको हेडलाइन बदलियो, तर त्यसमा उठाइएका प्रश्नहरूको सान्दर्भिकता भने यथावत् छ । नेपालका राजनीतिक दलहरू यतिखेर चरम विचलनमा छन् । राजनीति यति खराब भइरहेको छ, संसद्मा विश्वासको मत लिँदैमा वा चुनावमा जाँदैमा हाम्रा राजनीतिक दलहरूको प्रवृत्ति र व्यवहारमा सुधार होला भनेर विश्वास गर्न सकिँदैन । लाग्छ, पार्टी राजनीतिको औचित्य नै समाप्त भइरहेछ । लोकतान्त्रिक राजनीतिमा दलहरू अपरिहार्य छन् भन्दै आएका आफ्नै भनाइहरू अब आफैंमाथि व्यङ्ग्यजस्तो लाग्न थालेका छन् । वास्तवमा यो अवस्था भनेको न लोकतन्त्र हो, न दलीय पद्धति नै । के हामीसँग टुलुटुलु हेर्नुको विकल्प छैन ? के दलका नाममा व्यक्तिका यी दुष्प्रवृत्ति र दुर्व्यवहारको रोकथाम सम्भव छैन ? विश्वजीले आफ्नो लेखमा एउटा अत्यन्तै मार्मिक प्रश्न उठाउनुभएको छ चुनावमा स्थिरताका लागि हामीलाई बहुमत दिनोस् भनेर कुन मुखले भोट माग्ने ? कांग्रेस, कम्युनिस्ट दुवैले संसदीय बहुमत जोगाउन सकेनन् । उनीहरूले चुनावी मुख गुमाएका छन् । आगामी चुनावमा उनीहरूको भोट काटिन सक्छ, सिट तलमाथि हुन सक्छ । तर, तिनलाई उछिनेर अर्को तेस्रो पार्टीले संसद्मा बहुमत ल्याउने वा सबैभन्दा ठूलो दल बन्ने सम्भावना अझै देखिएको छैन । फेरि, कसैले बहुमत ल्याए पनि नल्याए पनि उनै प्रवृत्तिबाट राजनीति अभिशप्त नहोला भनी विश्वास गर्ने आधार पनि त छैन । गत तीन दशकको शासकीय अभ्यासलाई हेर्दा हाम्रा पार्टीहरू असफल भएका छन् । यसको कारण संसदीय प्रणाली हो भन्ने एउटा आग्रहपूर्ण उत्तर पनि पाइन्छ । तर म मूल समस्या पार्टीको संगठन संरचना, कार्यपद्धति र नेतृत्वको आचरण एवं व्यवहारमा देख्छु । तसर्थ सबैभन्दा पहिले पार्टीका बारेमा हाम्रो परम्परागत दृष्टिकोणमा सामयिक परिवर्तनको खाँचो छ । पार्टीसम्बन्धी हाम्रा पुराना पाठहरूमा पुनरवलोकन आवश्यक छ । लोकतन्त्रको आधारभूत सिद्धान्तलाई स्वीकार गरिसकेपछि शताब्दी पहिलेका वाद केन्द्रित रटानलाई दोहोर्याइरहनु आवश्यक छैन । राजनीतिक इमानदारी र परिणाममुखी आर्थिकसामाजिक नीति तथा कार्यक्रमको प्रतिस्पर्धाले नै पार्टी, संसद् र सरकार परिचालित हुन सके पुग्छ । अहिले बेहोरिरहेका समस्या, आवश्यकता र अभ्यासको धरातलमा पार्टी र नेतृत्वलाई ठड्याउनु जरुरी छ ।"
न्यायपालिका : स्वचालित कि नियन्त्रित ?,"आजको न्यायपालिका कानुन दिवसको मूल सन्देश भनेकै कार्यपालिका र व्यवस्थापिकाको छायाबाट न्यायपालिकालाई मुक्त गर्नु हो । आज मुलुक लोकतान्त्रिक गणतन्त्रमा अभ्यासरत भएको अवस्थामा पनि न्यायपालिका राजनीतिक प्रभावबाट मुक्त नभएको गुनासो वा टिप्पणी भइरहनु यो व्यवस्थाकै लागि लज्जाजनक विषय हो । विशेषतः २०६३ सालपछिका अपवादबाहेकका सबै न्यायिक नियुक्ति वा सर्वोच्च अदालतले फैसला गरेका राजनीतिमिश्रित संवैधानिक विवाद वा ठूलो धनराशि भएका विवादहरूका फैसला वा आदेशहरू कार्यपालिकाबाट वा भनसुन वा आर्थिक प्रलोभनबाट निर्देशित भएको भन्ने आरोप लाग्ने गरेको छ । त्यस्ता आरोपहरू फगत आरोप मात्र होइनन्, तिनको पृष्ठभूमिमा सत्यताको अधिक अंश सन्निहित छ । हरेक प्रधान न्यायाधीशलाई अमुकअमुक मुद्दा अमुकअमुक न्यायाधीशलाई तोकेर न्याय प्रभावित पारेको वा कार्यपालिकाको इच्छामुताबिक फैसला गरेको आरोप निरन्तर लागिरहेकै छ । निकट विगतका केही फैसलाले यो आरोपलाई झन् बल पुर्याएका छन् । आखिर किन यस्तो हुन्छ ? सर्वोच्च अदालतका न्यायाधीशहरूलाई महाभियोगबाहेक संसद्ले कानुन बनाएर समेत कारबाही वा बरखास्त गर्न सक्दैन । तर किन न्यायिक नेतृत्वलाई कार्यपालिकाको इच्छामुताबिक चलेको आरोप लागिरहन्छ र त्यो आरोपलाई साबित गर्ने प्रमाण फेला परिरहन्छ ? यो पेचिलो र न्यायपालिकालाई नै बदनाम गराउने प्रश्नको निरूपण गर्न किन न्यायिक नेतृत्व नतमस्तक हुन्छ ? त्यति मात्र नभएर, आज नेपालको न्यायपालिकामा प्रधान न्यायाधीशलाई समेत विपक्षी बनाएर स्वयं सभामुख अदालत जानुपर्ने स्थिति र अन्य करिब आधा दर्जन मुद्दामा प्रधान न्यायाधीश नै विपक्षी हुनुपर्ने अवस्थाको सृजना किन भइरहेछ ? अनि त्यसरी प्रधान न्यायाधीशलाई नै विपक्षी बनाइएका विचाराधीन मुद्दाहरू किन या पेसीमै चढ्दैनन् या त पालो नआउने गरी औपचारिकताका लागि मात्र चढाइन्छन् ? प्रश्न त्यति मात्र छैन, आफूविरुद्धको मुद्दामा आफैं न्यायाधीश हुन नपाउने प्राकृतिक न्यायका सयौं वर्ष पुरानो मान्यतालाई किन अनदेखा गर्ने प्रयत्न भइरहेको छ ? के यी तमाम प्रश्नले नेपालको न्यायपालिका स्वचालित भएको देखाउँछन् र ? जहाँ न्यायपालिका स्वचालित हुँदैन, त्यहाँको न्यायपालिका कसरी स्वतन्त्र, सक्षम र प्रभावकारी रहन्छ ? प्रधान न्यायाधीशलाई देश, संविधान र जनताले त्यत्रो सम्मान, सुरक्षा र मर्यादा दिइरहेको अवस्थामा उसका अगाडि न्यायिक स्वतन्त्रता र संवैधानिक कर्तव्यको परिपालनाबाहेक अर्को कुनै स्वार्थ हुनुपर्ने अवस्था छ र ? यदि छैन भने अबउप्रान्त अमुक मुद्दा अमुक न्यायाधीशलाई तोक्ने काम गर्दिनँ भनेर घोषणा गरी यी तमाम प्रश्नलाई निस्तेज बनाउने शक्तिशाली हतियारको प्रयोग गर्न किन चुक्छन् हरेक प्रधान न्यायाधीश ? नेपालका हरेक प्रधान न्यायाधीशलाई लाग्ने आरोप नै खास मुद्दामा खास स्वार्थ राखेर अमुक न्यायाधीशको इजलासमा मुद्दा तोकेर न्यायको विचलन गर्यो वा न्याय प्रभावित पार्यो वा कार्यपालिकालाई खुसी बनायो भन्ने नै हो । तर यो आरोपबाट सहजै मुक्ति पाइने सरल उपाय मुद्दा तोक्ने स्वचालित पद्धतिको निर्माण वा त्यो पद्धति बनाउन समय लाग्ने भए चिट्ठा प्रणालीबाट मुद्दा तोक्ने हिम्मत किन गर्दैन न्यायिक नेतृत्व ?न्यायिक नेतृत्व आस, त्रास र भयमा बस्नुपर्ने कुनै आवश्यकता र औचित्य संविधानतः देखिँदैन । संविधानले सर्वोच्च अदालतका न्यायाधीशलाई त करिबकरिब कारबाहीमुक्त क्षेत्रमै राखेको छ । अन्य तहका न्यायाधीशले पनि कार्यपालिकासँग आस र त्रासमा बस्नुपर्ने कुनै आवश्यकता र औचित्य देखिँदैन । तर पनि न्यायाधीशहरू आफू कार्यपालिकाकै छायामा बसेको अनुभूति गर्छन् अनि कार्यपालिका र राजनीतिक क्षेत्रप्रति नतमस्तक देखिन्छन् । यो नै मूल कारण हो जसले संविधानतः स्वतन्त्र र सक्षम रहेको न्यायपालिकालाई कार्यपालिकाको अधीनस्थजस्तो अनुभूति गराइरहेको छ र न्यायपालिका स्वचालित होइन, निर्देशित भएको आरोप खेपिरहेको छ । १९९७ सालमा जुद्धशमशेरले प्रारम्भ गरेको न्यायिक निकायहरूको स्थापनाको इतिहास र कार्यपालिकाबाट न्यायपालिकालाई अलग गर्ने प्रधान न्यायालय ऐन, २००८ लागू भएको समयदेखि आजसम्म पनि स्वतन्त्र न्यायपालिकाको स्थापना र यसको संवर्द्धनको यात्रा अझै अधुरो, अपूरो र राजनीतिक चक्रव्यूहमा फसेको छ । गणतन्त्रको स्थापना भइसक्दा पनि स्वतन्त्र न्यायपालिकाका लागि लडाइँ जारी राख्नुपर्ने विडम्बनायुक्त अवस्थाको अन्त्य चाँडै हुने लक्षण छैन । गणतान्त्रिक युगमा यदि कुनै संस्था स्वतन्त्र, सक्षम र प्रभावकारी रहनुपर्ने हुन्छ भने निःसन्देह त्यो न्यायपालिका नै हो । यसको स्वतन्त्रताको रक्षाको खातिर असल, इमानदार र निष्ठावान् न्यायाधीश, कानुन व्यवसायी, नेपाल बार र राजनीतिज्ञहरूसमेत एकै थलोमा उभिनु जरुरी छ । न्यायालयको स्वतन्त्रता कायम नरहेको मुलुकमा गणतन्त्रको युगसमेत लामो रहनेछैन ।कानुनी र संवैधानिक तथा विधिशास्त्रीय मान्यताका आधारमा न्यायाधीशको पद र जागिरमा आकाशपातालको फरक छ र हुनुपर्छ । तर, केही वर्षयता अन्य सरकारी सेवा वा संस्थानको जागिरे र न्यायाधीशको सेवामा नियुक्तिको प्रक्रियादेखि नै कुनै भिन्नता रहेको यो समाजले महसुस गर्न छाडेको छ । न्यायपालिकाप्रति जनविश्वास र जनआस्थामा देखिएको यो घोर विचलनका बीचमा गणतन्त्र र लोकतन्त्रले सरल र सहज यात्रा गर्न सक्ला ? यो गम्भीर प्रश्नमा आजका दिनमा केही विमर्श गर्नु जरुरी छ ।"
महिला स्वास्थ्यका सामाजिक पक्ष,"के ही दिनअघि महिला स्वास्थ्य विषयक छलफलमा मलाई वक्ताका लागि आग्रह गरियो । नेपालका थुप्रै जिल्लाका विद्यार्थी, सामाजिक कार्यकर्ता, राजनीतिकर्मी तथा गैरसरकारी संस्थाका प्रतिनिधिमाझ विचार राख्ने मौका पाउँदा म दंग थिएँ । छलफलको सुरुआतमै मैले सहभागीहरूलाई सोधें, महिला स्वास्थ्य भन्नाले के बुझ्नुहुन्छ ? सबैको लिखित जवाफ आयो प्रजनन स्वास्थ्य, परिवार नियोजन, महिनावारी, सुत्केरी, पिसाब चुहिने, पाठेघर क्यान्सर, कुपोषण आदि । अनि पुरुष स्वास्थ्य भन्नेबित्तिकै मनमा जे आउँछ, त्यही लेख्नुस् भनेर आग्रह गरें । सबैले लेख्नुभयो मोटोपन, फोक्सोको क्यान्सर, मधुमेह, उच्च रक्तचाप, टाउको दुख्ने, पक्षाघात आदि । त्यसपछि मैले प्रश्न गरें, के महिलालाई यी समस्या हुँदैनन् ? सबैको एउटै जवाफ आयो, हुन्छ नि, किन नहुनु ? महिलाका स्वास्थ्य समस्यालाई हामी प्रजनन स्वास्थ्य, त्यो पनि पाठेघरको समस्या, सुत्केरी र महिनावारीसँग मात्र जोडेर हेर्छौं । उनीहरूका शारीरिक, मानसिक, सामाजिक स्वास्थ्यबारे छलफलै हुन्न । अर्कातिर, प्रजनन स्वास्थ्यसम्बन्धी समस्या पुरुषको पनि हुन सक्छ भन्ने विचारै गरिन्न । महिलालाई मुटुको रोग, फोक्सोको क्यान्सर, पक्षाघातजस्ता पुरुषलाई हुने सम्पूर्ण समस्या हुन्छन् । महिलाको पाठेघर एउटा विशिष्ट अंग भएकाले त्यहीसँग सम्बन्धित समस्यालाई मात्र महिला स्वास्थ्य रहेको आमबुझाइ छ । महिला स्वास्थ्यका अनेक पक्षबारे छलफल नहुनुको कारण खोज्न सजिलो छैन । स्वास्थ्य भन्नेबित्तिकै डाक्टर, नर्स, सुई, अस्पताल, स्वास्थ्य चौकी, उपचार कक्ष मात्र हाम्रो दिमागमा आउँछ । हामी स्वास्थ्यलाई विशुद्ध चिकित्सा विज्ञान र शरीर विज्ञानको आँखाले मात्र हेर्छौं । स्वास्थ्यको सामाजिक पक्षबारे बहस प्रायः हुँदैन । प्रजनन स्वास्थ्यबारे नबोली महिला स्वास्थ्य को छलफल पूर्ण हुँदैन तर यसैलाई मात्र सम्पूर्ण महिला स्वास्थ्य ठान्दा बहस अपूर्ण हुन्छÙ प्रजनन स्वास्थ्यको बहस र बुझाइ पनि कमजोर हुन्छ । स्वास्थ्यको समाजशास्त्र नबुझी बहस गर्नु ससाना नानीहरूले आँखामा पट्टी बाँधेर पुच्छर, खुट्टा, सूँढ समाएर त्यसैलाई मात्र हात्ती भन्नुजस्तै हो । ३४ वर्षअघि भर्खर डाक्टर भएर प्रसूतिगृहमा काम सुरु गर्दा मलाई पनि लाग्थ्यो महिला स्वास्थ्य भनेकै प्रजनन स्वास्थ्य हो । यो ठीक भए महिला स्वास्थ्य ठीक हुन्छ । नेपालका विभिन्न गाउँठाउँमा काम गर्ने मौका पाएपछि बल्ल मैले महिला स्वास्थ्यको परिधि धेरै फराकिलो रहेछ भन्ने बुझें । प्रजनन स्वास्थ्यलाई मात्र महिला स्वास्थ्य मान्नु भनेको महिला शरीरलाई केवल बच्चा जन्माउने यन्त्र का रूपमा लिनु हो । यसले महिला स्वास्थ्यसम्बन्धी अन्य समस्या पनि ओझेलमा पार्छ । उदाहरणका लागि, उच्च रक्तचाप र मधुमेह पुरुषको स्वास्थ्य समस्या मात्र मानिए गर्भवती हुँदा यदि महिलालाई मधुमेह भयो वा मधुमेह भएकी महिला गर्भवती भइन् भने उनको र भ्रूणको स्वास्थ्यमै समस्या आउँछ । महिलामा कुपोषण हुनुको कारण सामाजिक कुरीति, अन्धविश्वास अनि लैंगिक विभेद पनि हो, जसले महिलाको सम्पूर्ण स्वास्थ्य र प्रजनन स्वास्थ्यमै प्रभाव पार्छ । २० वर्षअघि सुदूरपश्चिममा महिला स्वास्थ्य शिविर राख्दा धेरैजसो महिला प्रजनन स्वास्थ्यकै समस्या लिएर आए । धेरैमा पाठेघर खस्ने समस्या थियो तर यसो हुनुको कारण डाक्टर वा अस्पताल नहुनु मात्र थिएनÙ कुपोषण, कामको बोझ, छोरो पाउनैपर्ने बाध्यताले पनि पाठेघर खस्ने समस्या विकराल भएको थियो । अफसोस, हामीमा यस्ता सामाजिक समस्या हल गर्ने तागत थिएन । हामीले उनीहरूको उपचार त गर्यौं, शल्यक्रिया गर्न वकालत पनि गर्यौं तर जथाभावी पाठेघर काटेर फ्याँक्ने शल्यक्रियाले महिलामा अन्य स्वास्थ्य समस्या थपिए ।त्यति बेला ५० वर्षीय एक पुरुष आफ्ना तीन श्रीमतीसँगै शिविरमा आए र भने, डाक्टर साब, मेरा यी दुई श्रीमतीबाट बच्चा भएन, तेस्रो विवाह गरेपछि एउटी छोरी छ । यी दुईको किन बच्चा भएन, हेर्दिनुस् त ! २० वर्षकी उनकी कान्छी श्रीमती २ वर्षीया छोरी काखमा च्यापेर लजाउँदै हामीनजिक उभिएकी थिइन् । हामीले ती पुरुषलाई भन्यौं, यस्तो समस्या भएपछि तपाईंले पनि जाँच गराउनुपर्छ नि ! हाम्रो कुराले ती पुरुष अलि आवेशमा आए र भने, मैले किन जाँच गराउने ? हट्टाकट्टा छु, तीनवटी श्रीमती सम्हालेको छु । श्रीमतीहरू पो कमजोर छन् । हामीले उनलाई सम्झाइबुझाइ जाँच गर्दा थाहा भयो उनको शुक्रकीट त शून्य रहेछ । अनि हामीलाई धर्मसंकट पर्यो । यदि उनलाई सत्य कुरा भन्ने हो भने, कान्छी श्रीमतीको बिचल्ली हुने, नभन्नु पनि कसरी ? अनि हामी सबै मिलेर उनको परिवारलाई हानि नहुने जुक्ति निकाल्यौं र भन्यौं, तपाईंकी छोरी दुई वर्षकी भइन् । यो बीचमा तपाईंलाई घाँटी दुखेको, हाँडे र ज्वरो आएको थियो कि, सम्झनुस् त ? उनले भने, मलाई एक वर्षअघि हाँडे र ज्वरो आएको थियो । अनि हामीले भन्यौं, त्यो हाँडेका कारण तपाईंको शुक्रकीट शून्य भएको छ । अब यही छोरी मात्र हो तपाईंकी सन्तान । महिलालाई बाँझोपन भयो भने अपमानित गरेर घरबाटै निकाल्ने चलन छ, उनको श्रीमान्ले पनि अर्को विवाह गर्छन् । तर, पुरुषलाई बाँझोपन भयो भने अपमानित हुनु पर्दैन । किनभने पुरुषहरूको जाँच प्रायः गरिन्न र उनीहरूलाई पनि प्रजनन स्वास्थ्यसम्बन्धी समस्या हुन्छ भनेर समाजमा विचारै गरिन्न ।मुटुरोगविज्ञ डा प्रकाशराज रेग्मीले मलाई कुनै बेला भनेका थिए, महिला स्वास्थ्यबारे कुरा गर्दा तपाईंहरू महिलाको प्रजनन स्वास्थ्यसँग गाँसिएका बाथ, मुटुरोग तथा उच्च रक्तचापका कुरै गर्नुहुन्न । अनि कसरी महिला मृत्यु कम हुन्छ ? पाठेघरवरिपरि मात्र घुमेर हुन्छ र ? डा रेग्मीको प्रश्नले महिला स्वास्थ्यप्रतिको दृष्टिकोण फराकिलो बनाउन मलाई सघाएको थियो । महिला स्वास्थ्यबारे छलफल गर्दा प्रजनन तथा शारीरिक र मानसिक स्वास्थ्यबारे पनि ख्याल गर्नैपर्छ । अस्पतालमा सुई, औषधिजत्तिकै महत्त्वपूर्ण छ, स्वास्थ्यको छलफलमा सामाजिक पक्ष । यसमा प्रवेश नगरी महिला स्वास्थ्य र प्रजनन स्वास्थ्यका समस्याहरूलाई समाधान गर्न सकिन्न ।"
जोखिममा एम्बुलेन्स चालक,"संक्रमितलाई दैनिक ५ सय भत्ताचरिकोट शैलुङ गाउँपालिकाले कोराना संक्रमितलाई दैनिक ५ सय रुपैयाँ भत्ता दिने भएको छ । आइसोलेसन बस्नका लागि स्थानीयलाई खाना र खाजाबापत भत्ता दिने निर्णय भएको गाउँपालिका अध्यक्ष भरतप्रसाद दुलालले बताए । संक्रमित भएर आफूलाई पायक पर्ने आइसोलेसनमा बस्ने बिरामीलाई भत्ता दिन्छौं, उनले भने, अन्य केही गर्न नसकिए पनि खाजाखानाबापत भत्ता दिने निर्णय गरेका हौं । होम आइसोलेसनमा बसेकालाई स्वास्थ्यमा समस्या भए तत्काल अस्पताल लैजान एम्बुलेन्स तयारी अवस्थामा राखिएको पनि उनले जनाए । हाल पालिकामा एउटा मात्र एम्बुलेन्स छ । त्यसले नपुगे अर्को निजी गाडी भाडामा लिएका छौं, त्यो पनि प्रयोग गर्छौं, उनले भने । शुक्रबारसम्म गाउँपालिकाका ११ कर्मचारीसहित २० जनामा संक्रमण पुष्टि भएको छ ।"
चितवनमा एकै दिन १४ को मृत्यु,"चितवन (कास) कोरोना संक्रमण पुष्टि भएकामध्ये शनिबार चितवनमा १४ जनाको मृत्यु भएको छ । जिल्लामा एक दिनमा मृत्यु हुनेमा यो हालसम्मकै उच्च संख्या हो । यसअघि बुधबार १० जनाको मृत्यु भएको थियो । स्वास्थ्य कार्यालयका अनुसार विभिन्न अस्पतालमा १२ जना, एक घरमै र अर्का एकको अस्पताल ल्याउने क्रममा बाटोमै ज्यान गएको हो ।मृतकमध्ये चितवनका ८ जना, पूर्वी नवलपरासीका २, दाङ, पश्चिम नवलपरासी, अर्घाखाँची र धनुषाका ११ जना छन् । उपचारका लागि अस्पताल ल्याउँदै गरेको बेला मृत्यु भएका संक्रमित जिल्लाकै राप्ती नगरपालिकाका हुन् भने माडीका संक्रमितको घरमै मृत्यु भएको हो । योसँगै जिल्लामा कोरोनाका कारण मृत्यु हुनेको संख्या १३७ पुगेको छ । यसमा जिल्लाबाहिरका संक्रमितको संख्या उल्लेख छैन ।चितवनमा शनिबारसम्म सक्रिय संक्रमितको संख्या २ हजार ३०७ पुगेको छ । गत वैशाख १ मा यो संख्या ९६ मात्रै थियो । जिल्लाका १६४ सहित यहाँका अस्पतालहरूमा ३५६ जनाको उपचार भइरहेको छ । जसमध्ये १४७ जना आईसीयू, २९ भेन्टिलेटर र ६४ जना एचडीयूमा रहेको स्वास्थ्य कार्यालयले जनाएको छ ।"
संक्रमित राख्ने शय्या भरिए,"काभ्रे (कास) कोरोना संक्रमित ७२ वर्षीय वृद्धालाई श्वासप्रश्वासमा समस्या आएपछि शुक्रबार बिहान ५ बजे धुलिखेल अस्पताल ल्याइयो । तर शय्या खाली नहुँदा साँझसम्म पनि उनको भर्ना हुन सकेको थिएन । सास फेर्न गाह्रो भएपछि अस्पताल ल्याएको १२ घण्टासम्म पनि भर्ना गर्न पाइएको छैन, अस्पताल परिसरमा वृद्धाकी आफन्तले भनिन्, इमर्जेन्सीमा नै राखेर उपचार भइरहेको छ, शय्या पाउने ठेगान छैन । अक्सिजन लेभल घटेपछि जिल्लाका ठूला अस्पताल धुलिखेल र शिर मेमोरियल अस्पतालमा सम्पर्क गरेका बनेपा४ नालाकी ३२ वर्षीया संक्रमित महिलाका आफन्तले भर्ना गर्न नसकिने जवाफ पाए । त्यसपछि बिरामीलाई घरमै राखेका छन् ।संक्रमितको उपचारका लागि जिल्लाका अस्पतालहरूमा शय्या अभाव हुन थालेको छ । शय्या अभाव भएपछि धुलिखेल अस्पतालले आकस्मिक कक्षलाई नै विस्तार गरेर सेवा दिन थालेको छ । अहिले अस्पताल आउने ८० प्रतिशत बिरामीलाई अक्सिजनसहितको सेवा चाहिन्छ, सबैखाले सुविधा जुटाउन समय लागेको हो, अस्पतालका प्रशासकीय निर्देशक डा रमेश मकाजूले भने । शिर मेमोरियलमा १७ जना र धुलिखेल अस्पतालमा ६५ संक्रमितको उपचार भइरहेको छ ।"
अदालतमा 'भर्चुअल बहस,"हेटौंडा (कास) निषेधाज्ञासँगै मकवानपुर जिल्ला अदालतले भर्चुअल माध्यमबाट बहस सुरु गरेको छ । मुद्दाका पक्ष, सम्बन्धित कानुन व्यवसायी र कारागारमा रहेका अभियुक्तहरू पनि भर्चुअल माध्यममा जोडिन सक्ने व्यवस्था गरिएको अदालतका निमित्त स्रेस्तेदार अमृत घिमिरेले बताए । एक न्यायाधीशसहित ४ कर्मचारीमा संक्रमण पुष्टि भएपछि भर्चुअल बहस थालिएको घिमिरेको भनाइ छ । उनका अनुसार बिहीबार अदालतको एक नम्बर इजालसबाट सजाय निर्धारणसम्बन्धी ६ वटा मुद्दामा यसरी नै बहस भयो । प्रहरी हिरासतमा, बाल सुधारगृह र कारागारमा रहेका थुनुवाहरूमाथिको मुद्दामा अनलाइनमार्फत बहस भएको हो । हालसम्म २ वटा लागूऔषधसम्बन्धी मुद्दासहित ८ वटा मुद्दामा भर्चुअल बहस भएको अदालतले जनाएको छ । अदालतले निषेधाज्ञाका कारण दैनिक सेवाहरू पनि कटौती गरेको छ ।"
होल्डिङ सेन्टर खाली,"रामेछाप (कास) जिल्ला प्रवेश गर्ने दक्षिणी नाका सेलेघाटमा होल्डिङ सेन्टर बनाइएको छ । तर भित्रिनेलाई स्वास्थ्य निगरानी गरेर गन्तव्यमा पठाउन बनाइएको सेन्टरमा कोही बस्दैनन् । सम्बन्धित वडाले आगन्तुकलाई होम आइसोलेसनमा राख्ने सुनिश्चित गर्दै सिफारिस गरेपछि जोसुकैले परीक्षणबिनै उन्मुक्ति पाउने गरेका हुन् । तर भित्रिएपछि उनीहरूबारे वडालाई नै थाहा हुँदैन । जनतालाई मागेको कुरा किन नदिने भनेर सिफारिस दिने गरेका छौं, एक वडाध्यक्षले भने, बाटोमा अलपत्र परेकालाई घरसम्म आउन त दिनुपर्यो नि ! मन्थली नगरपालिकाले आधारभूत विद्यालय सेलेघाटस्थित होल्डिङ सेन्टरको क्षमता २० बाट सय बेड पुर्याइएको छ तर बस्ने कोही छैनन् । नगर स्वास्थ्य शाखा प्रमुख केशव फुयाल भने जिल्लाका जुनसुकै पालिकावासी भए पनि होल्डिङ सेन्टरमा राख्नलाई समस्या नभएको बताउँछन् । स्वास्थ्य कार्यालयका अनुसार बाहिरबाट आएकाहरू पालिकाको आइसोलेसनमा समेत बसेका छैनन् । सबै सिधै घरमै पुगेका छन् । भित्रिएका कतिपय कोरोनाको लक्षण भएका समेत छन् ।"
४७ बेडको कोभिड अस्पताल,सिन्धुली (कास) कोरोना संक्रमितको उपचारका लागि ४७ बेडको कोभिड अस्पताल सञ्चालनमा ल्याइएको छ । कमलामाई६ शिवनगरमा गतवर्ष निर्माण गरिएको आइसोलेसन भवनमै सिन्धुली अस्पतालको मातहत रहने गरी कोभिड अस्पताल सञ्चालनमा ल्याइएको हो । अस्पतालमा अक्सिजनको समेत व्यवस्था मिलाइएको अस्पताल व्यवस्थापन समिति अध्यक्ष प्रल्हाद पोख्रेलले जानकारी दिए । शनिबारसम्म सिन्धुलीमा संक्रमितको संख्या २६१ पुगेको छ ।
सई मृत भेटिए,मकवानपुर (कास) स्थानीय राप्ती खोलामा एक प्रहरीको शव डुबेको अवस्थामा फेला परेको छ । जिल्ला प्रहरीका डीएसपी जयश्वर रिमालका अनुसार शनिबार बिहान गोरक्षश्वर मन्दिरनजिकै खोलामा ४७ वर्षीय प्रहरी नायब निरीक्षक (सई) केशवबहादुर खत्रीको शव भेटिएको हो । खत्री उच्च अदालत पाटन हेटौंडा इजलासमा कार्यरत थिए । घटनाको थप अनुसन्धान भइरहेको प्रहरीले जनाएको छ ।
शैक्षिक सुधारमा साढे ४ करोड,"सिन्धुली (कास) राष्ट्रपति शैक्षिक सुधार कार्यक्रमअन्तर्गत सिन्धुलीका ५१ वटा सामुदायिक विद्यालयमा चार करोड ६० लाख ५० हजार रुपैयाँ खर्च हुने भएको छ । शिक्षा, विज्ञान तथा प्रविधि मन्त्रालयले छनोट गरेका विद्यालयहरूमा कक्षाकोठा निर्माण, खानेपानीसहितको शौचालय, कम्प्युटर प्रयोगशाला स्थापना, पुस्तकालय तथा विज्ञान प्रयोगशाला, शिक्षामा नबिन प्रविधि प्रवर्द्धन, सिकाइ सामग्री तथा उपलब्धि अभिवृद्धि र विशेष विद्यालय व्यवस्था गर्नमा रकम खर्चिने शिक्षा विकास तथा समन्वय इकाइले जनाएको छ । इकाइका अनुसार जिल्लाका ५७५ विद्यालयमध्ये यो कार्यक्रमअन्तर्गत ५१ वटा समाावेश छन् । घ्याङलेक र गोलन्जोर गाउँपालिकाबाहेक बाँकी ७ वटै पालिकाकाका विद्यालयहरू कार्यक्रममा समेटिएका छन् । सबै विद्यालयमा विभिन्न शीर्षकमा रकम छुट्याइएको छ, त्यसको सदुपयोग होस् भन्न निगरानी बढाइनेछ, इकाइ प्रमुख शान्तिराम पौडेलले भने ।"
कार्यस्थलमै आइसोलेसन वार्ड बनाएर नागढुंगा सुरुङको काम,"(काठमाडौं)  निषेधाज्ञाका बेला आवश्यक स्वास्थ्य मापदण्ड अपनाएर नागढुंगासिस्नेखोला सुरुङ निर्माणको काम जारी राखिएको छ । अहिले निर्माणस्थलमा ६५० जना कामदार छन् । १२१२ घण्टाको दुई सिफ्ट गरेर सुरुङ खन्ने काम अघि बढाइएको नागढुंगासिस्नेखोला सुरुङ आयोजनाका निर्देशक नरेशमान शाक्यले जानकारी दिए । क्याम्पमा दैनिक ज्वरो नाप्ने, मास्क, सेनिटाइजर प्रयोग गर्नेलगायत सबै काम भएको उनको भनाइ छ ।हामीले १० वटा आइसोलेसन कोठा बनाएका छौं, जसमा ३२ जनालाई राख्न मिल्छ, उनले भने, १५ वटा अक्सिजन सिलिन्डरको पनि व्यवस्था गरिएको छ । यो सबै काठमाडौंतर्फ राखिएको हो । केही दिनअघि १६ जनामा कोरोना देखियो, उनले भने, उनीहरूलाई साइटमा राखिएको छैन, निर्माणमा खटिने अन्य कामदारको स्वास्थ्य जाँच नियमित गरेर मात्र काम अगाडि बढाएका छौं । अहिले कामदारमा कुनै समस्या छैन । निर्माणस्थलमा मेडिकल टिम नै राखिएको उनको दाबी छ । साइटमा निर्माण सामग्री धेरै राख्ने ठाउँ नहुँदा आवश्यकताअनुसार स्थानीयस्तरबाटै ल्याउने गरिएको छ । अहिलेसम्म निर्माण सामग्री नियमित रूपमा पाएका छौं, उनले भने, सामग्री ढुवानी गर्ने व्यवस्था राति मिलाइएको छ । तोकिएकै समयमा निर्माणको काम सक्ने गरी निषेधाज्ञामा पनि स्वास्थ्य सावधानी अपनाउँदै काम अघि बढाइएको शाक्यले बताए । अहिले धादिङतिर मुख्य सुरुङ ६४ मिटर र आपत्कालीन उद्धार (स्केप्ट टनेल सुरुङ) ६७ मिटर खनिसकिएको छ । काठमाडौंतर्फ मुख्य सुरुङ ५० मिटर र आपत्कालीन सुरुङ १६६ मिटर खनिसकिएको छ । अहिलेसम्म सबै गरेर मुख्य सुरुङ ११४ मिटर र आपत्कालीन सुरुङ २३३ मिटर खनिसकिएको छ, उनले भने ।काठमाडौंतर्फ नै तीन वटा बक्स कल्भर्ट निर्माणको काम सकिएको छ । दुई वटा निर्माणाधीन छन् । सुरुङको मुखमा ओभरपास निर्माणको काम पनि भइरहेको छ । धादिङततर्फ पनि अन्डरपास निर्माण सुरु भएको शाक्यले जानकारी दिए । धादिङतर्फ सुरुङको मुखमा अन्डरपास निर्माण गर्नुपर्छ, उनले भने, यसको काम सकिसकेपछि चार ठाउँबाट सुरुङ खन्छौं । अहिले तीन ठाउँबाट मात्र खनिएको छ । काठमाडौंमा २ र धादिङमा पालैपालो मुख्य र आपत्कालीन सुरुङ खन्ने गरिएको छ ।अहिलेसम्म आयोजनाको भौतिक प्रगति ११ दशमलव ६ प्रतिशत छ, उनले भने । प्रधानमन्त्री केपी शर्मा ओलीले २०७६ कात्तिकमा सुरुङमार्गको शिलान्यास गरेका हुन् । ४२ महिनामा निर्माण सक्नुपर्ने सुरुङको १८ महिना सकिइसकेको छ । सुरुङ खन्ने समय १६ महिना हो, त्यसमा ४ महिना सकिएको छ, शाक्यले भने, अबको १२ महिनाभित्र सुरुङ छेडिसक्ने लक्ष्य हो । अहिले विस्फोटक पदार्थका लागि पनि समस्या नभएको उनको भनाइ छ । जापानिज कम्पनी हाज्मा एन्डोले निर्माणको जिम्मा लिएको छ । २ दशमलव ६८ किलोमिटर दूरी रहने सुरुङ निर्माणका लागि जापानको साढे १६ अर्ब रुपैयाँ ऋण सहयोग छ । निर्माण ठेक्का भने साढे २२ अर्ब रुपैयाँको हो । यसमा ६ अर्ब रुपैयाँ नेपाल सरकारको छ ।"
महासंघले थाल्यो हेल्लो डाक्टर अभियान,"काठमाडौं (कास) नेपाल उद्योग वाणिज्य महासंघले एफएनसीसीआई अपरेसन कोभिड रिलिफ नेपाल अभियान सुरु गरेको छ । अभियानअन्तर्गत पहिलो कार्यक्रममा हेल्लो डाक्टर को सुरुवात गरिएको महासंघले जानकारी दिएको छ ।नयाँ भेरियन्टको कोभिडको जोखिममा रहेका सर्वसाधारणको स्वास्थ्य सुरक्षालाई प्राथमिकतामा राख्दै उक्त अभियान सुरु गरिएको हो । कार्यक्रमका लागि महासंघले भाइबरसँग समेत सहकार्य गरेको छ । यसमा डाक्टर अन कलका चिकित्सकले स्वास्थ्य परामर्शदाताका रूपमा सेवा प्रदान गर्नेछन् ।कोभिड संक्रमित भई घर वा आइसोलेसनमा बसेका, चिकित्सकको सल्लाह एवं परामर्श लिन कठिनाइ भएकाले कार्यक्रममार्फत सहयोग लिन सक्ने महासंघले जानकारी दिएको छ । सुरुमा पाँच जना डाक्टरबाट परामर्श थालिने महासंघले जनाएको छ । त्यसका लागि बिहान ९ देखि १२ बजेसम्म र दिउँसो ३ देखि ६ बजेसम्म समय छुट्याइएको छ । नाम दर्ता गर्न बिरामीले २११११२११११ भाइबर नम्बरमा म्यासेज गर्नुपर्नेछ ।"
"विराटनगर, विवाद र रेफ्री",अञ्जनको दुई गोलअघिल्ला तीन खेलमा तीन गोल गरेको ललितपुरले छैटौं खेलमा आएर चार गोल गरेको हो । कप्तान अञ्जनले व्यक्तिगत दोस्रो गोल फ्री हेडरमा ८१ औं मिनेटमा गोल गर्दै ललितपुरको अग्रता तेब्बर बनाए । टिमको चौथो गोल नुर्लानले इन्ज्युरी समयको तेस्रो मिनेटमा गरे । चार खेलसम्म जितविहीन रहेपछि ललितपुरले मुख्य प्रशिक्षक प्रदीप हुमागाईंलाई बर्खास्त गरेको थियो । त्यसययता सहायक प्रशिक्षक राजु तामाङले टिम सम्हालेका छन् । उनको नेतृत्वमा दुवै खेल जित्दै ललितपुर (९ अंक) लिगमा तेस्रो स्थानमा रहँदै प्लेअफमा छनोट भयो ।दिनको दोस्रो खेलमा सुमन लामाले ८० औं मिनेटमा गरेको गोलबाट बुटवल लुम्बिनी १० ले धनगढीलाई हराएर प्लेअफमा पुग्ने चौथो टिम बन्यो । लुम्बिनी समान ८ अंक भएपनि हेड टु हेडमा पोखरा थन्डर्सलाई पन्छाउँदै प्लेअफमा पुगेको हो । यी दुईको भेटमा बुटवल लुम्बिनीले २० को जित हात पारेको थियो र उसलाई शीर्ष चारमा रहन त्यही नतिजा निर्णायक बन्यो ।धनगढी र काठमाडौं एक खेलअघि नै प्लेअफमा छनोट भइसकेका थिए । विराटनगरविरुद्ध ललितपुरको जितसँगै धनगढी र काठमाडौं शीर्ष दुईमा रहने पनि पक्का भएको थियो । प्लेअफमा यी दुईको विजेता सिधै फाइनलमा पुग्नेछ । त्यसमा हार्ने टिमले एलिमिनेटर मा खेल्ने मौका पाउनेछ । अर्को प्लेअफ (बुटवल लुम्बिनीविरुद्ध ललितपुर) को विजेताले फाइनल प्रवेशका लागि शीर्ष दुईको भिडन्तमा हार्नेसँग एलिमिनेटरमा प्रतिस्पर्धा गर्नेछ ।
वरिष्ठ प्रशिक्षकको गुमनाम निधन,"(काठमाडौं)  एथलेटिक्स प्रशिक्षक लीला श्रेष्ठले शनिबार बिहान सामाजिक सन्जालमा श्रद्धाञ्जली वक्तव्य पोस्ट गरे, मेरा गुरु नरबहादुर शाहीको वैशाख १९ गते भएको निधनप्रति हार्दिक श्रद्धाञ्जली अर्पण गर्दछु । ७ दिनपछि मात्र एक पूर्व राष्ट्रिय च्याम्पियन र वरिष्ठ प्रशिक्षकको निधन भएको खबर नेपाली एथलेटिक्स वृत्तले पाएसँगै बाहिरिएको थियो । सबैले आश्चर्य जनाउँदै श्रद्धाञ्जली व्यक्त गरेका छन् । एथलेटिक्सका पूर्व मुख्य प्रशिक्षक शाहीको ६९ वर्षको उमेरमा छाउनीस्थित आर्मी अस्पतालमा उपचारका क्रममा वैशाख १९ गते नै निधन भएको हो । पछिल्लो समय शाही कसैको सम्पर्कमा नरहेको र हाल जारी निषेधाज्ञाका कारण पनि निधन नै गुमनाम बनेको एथलेटिक्सका प्रशिक्षकहरू बताउँछन् ।नेपाल एथलेटिक्स संघका सचिव आरके विष्टले निधन भएको खबर पाएपछि बुझ्दा मात्र प्रशिक्षक शाही केही समयदेखि बिरामी रहेको जानकारी भएको बताए । उनका अनुसार मुटु र फोक्सोमा समस्या देखिएपछि गत माघदेखि नै उनी बिरामी थिए । स्वास्थ्य स्थिति थप बिग्रिएपछि वैशाख १० गते उनलाई छाउनीस्थित आर्मी अस्पतालमा उपचारार्थ भर्ना गरिएको थियो । अन्तिम समयमा मात्र उनको फोक्सोमा क्यान्सर भएको पत्ता लागेको थियो । खेलाडी छँदा नेपाली एथलेटिक्समा स्प्रिन्टको हर्डल्स विधामा उनले सनसनी मच्चाएका थिए । २०३० को दशकमा नेपाली एथलेटिक्समा लामो दूरीका धावकको मात्र वर्चस्व थियो । लामो दूरीका खेलाडीलाई नै अन्तर्राष्ट्रिय प्रतियोगिताहरूमा पनि पठाउने गरिन्थ्यो । त्यतिबेला दौडको एउटा रोमान्चक विधा हर्डल्सको १ सय १० मिटर दौडमा भने शाहीले लगातार सानदार प्रदर्शन गरे । उनी लगातार राष्ट्रिय च्याम्पियन बने । तर, अन्तर्राष्ट्रिय सहभागितामा उनलाई कहिल्यै अवसर दिइएन । तत्कालीन नेपाली सेनाको खेलकुद क्लबमा रहेर उनले फुटबलसमेत खेले । उनी आर्मी ११ का उत्कृष्ट मिडफिल्डर पनि थिए । नेपाली खेलकुदमा मैले भेटेकामध्ये सबैभन्दा भलाद्मी, सबैसँग मिल्ने, कसैलाई पनि नराम्रो नसोच्ने व्यक्तित्व हुनुहुन्थ्यो, उनीसँगै आर्मी क्लबबाट खेलेका कीर्तिमानी पूर्व म्याराथन धावक वैकुण्ठ मानन्धरले कान्तिपुरसँग स्मरण गरे, त्यतिबेला स्प्रिन्टलाई अन्तर्राष्ट्रिय प्रतियोगिता खेल्न पठाउने गरिएको थिएन, त्यसैले उहाँ अन्तर्राष्ट्रिय सफलताबाट वन्चित रहनुभयो । आर्मी ११ बाट फुटबल पनि खेल्नुहुन्थ्यो । १ सय १० मिटर हर्डल्समा धेरैपल्ट राष्ट्रिय च्याम्पियन हुनुभयो । एथलेटिक्स प्रशिक्षक सुनील राजवंशीले हर्डल्स विधामा शाही नेपालले पाएका अहिलेसम्मकै उत्कृष्ट प्रशिक्षक भएको सुनाए । दुवै खुट्टालाई समान रूपमा प्रयोग गरी जम्प गर्नसक्ने उहाँको क्षमता अद्वितीय थियो, राजवंशीले भने । २०४३ सालमा आर्मी छाडेर शाही राखेपमा जागिरे भए । आर्मीमै रहँदा उनले भारतको पटियालामा एथलेटिक्स प्रशिक्षकको डिप्लोमा कोर्स गरेका थिए । खेलाडी जीवनपछि उनले प्रशिक्षकका रूपमा धेरै सफलता हासिल गरे, जुन खेलाडी छँदा आफूले हासिल गर्न सकेका थिएनन् । २०६७ सालमा एथलेटिक्सको प्रमुख प्रशिक्षकका रूपमा उमेर हदका कारण अवकाश लिनुभन्दा अगाडिसम्म शाही नेपाली एथलेटिक्सको स्प्रिन्ट विधालाई उचाइमा पुर्याउन प्रयासरत रहे । प्रशिक्षकका रूपमा उहाँ निकै नै मिहिनेती र लगनशील हुनुहुन्थ्यो । निरन्तरको प्रशिक्षणले नै उहाँलाई सफल बनाएको हो, शाहीपछि एथलेटिक्सका मुख्य प्रशिक्षक बनेका सुशील नरसिंह राणाले भने, नेपालको एथलेटिक्समा स्तरीय र क्षमतावान स्प्रिन्ट धावक उत्पादनमा उहाँको धेरै ठूलो योगदान छ । सन् १९९९ मा नेपालमा भएको आठौं दक्षिण एसियाली खेलकुदमा नेपाली महिला टोलीले चार गुणा एक सय मिटर दौडमा कांस्य पदक जितेको थियो । त्यतिबेला नेपाली टोलीका प्रशिक्षक उनै शाही थिए । स्व शाहीका श्रीमती र तीन छोरी छन् । चितवनका स्थायी बासिन्दा उनको अन्तिम संस्कार पनि उतै गरिएको हो ।"
