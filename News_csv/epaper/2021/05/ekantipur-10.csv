शीर्षक,विवरण
यस्तो छ टेकु अस्पतालको हालत,"केहीले बेड भए पनि अक्सिजन नभएको भन्दै भर्ना लिन चाहेनन्, उनले भने । टेकुमा बाहिरै अक्सिजन पाइने भएकाले बसेको उनले बताए । टेकु अस्पतालका निर्देशक डा सागर राजभण्डारीले भित्र राखेर उपचार गर्न नसक्ने भएपछि आइतबार दिउँसो २९ जनालाई बाहिरै अक्सिजन जडान गरेर उपचार गरिरहेको बताए । राति १० बजे पनि १० जनालाई बाहिरै राखेर उपचार भइरहेको उनले सुनाए । आईसीयू, जनरल वार्ड र इमर्जेन्सीका सबै बेड भरिएपछि बाहिर राखेर उपचार गर्नुको विकल्प नै भएन, उनले भने, यसरी बाहिरै राखेर उपचार गर्नुपर्दा मेरो पनि मन दुखेको छ । स्वास्थ्य मन्त्रालयका अनुसार टेकुको आइसोलेसनमा ८५ जना, आईसीयूमा ११ जना र भेन्टिलेटरमा १२ जना उपचारत छन् । संक्रमितको संख्या बढेपछि अक्सिजन चाहिने बिरामीले अस्पताल नपाउँदा ज्यान गुमाउने गरेका छन् । काठमाडौंमा आइतबार मात्रै ३ हजार १ सय ६१ जनालाई कोरोना पुष्टि भएको छ । भक्तपुरमा ५ सय ४ र ललितपुरमा ५ सय ३३ जनालाई कोरोना संक्रमण देखिएको छ । सरकारी र निजी अस्पतालमा बेड नपाएपछि बिरामीहरू घरमै फर्काएर लैजाने गरेका छन् । सरकारले वीरको पुरानो भवनको केही वार्ड, नयाँ भवन र ट्रमा सेन्टरलाई कोभिडको केन्द्रीय अस्पताल बनाउने निर्णय गरिसकेको छ । ट्रमामा उपचाररत बिरामीलाई वीर अस्पताल र जोरपाटीस्थित नेपाल अर्थोपेडिक अस्पतालमा व्यवस्थापन गरेर ट्रमाको दुई सय बेड संक्रमितको मात्रै उपचार गर्न लागिएको हो । वीरको इमर्जेन्सीमा बेडको पर्खाइमा बसेकालाई ट्रमामा सारिएको निर्देशक सन्तोष पौडेलले बताए । तीन दिनभित्र १५ वटा भेन्टिलेटर तयार गर्ने लक्ष्य छ, उनले भने । आईसीयू र भेन्टिलेटर नपाएर केही दिनयता मृत्यु हुनेको संख्यासमेत बढेको चिकित्सकहरू बताउँछन् । मन्त्रालयले पछिल्लो २४ घण्टामा देशभरि ८८ जनाको मृत्यु भएको जनाएको छ । पशुपति क्षेत्र विकास कोषका एक कर्मचारीका अनुसार काठमाडौं उपत्यकामा आइतबार संक्रमणकै कारण मृत्यु भएपछि राति साढे ९ बजेसम्म ६७ जनाको शव ल्याइसकेको बताए । अझै १८ जनाको शव ल्याइँदै छ, कोषका कर्मचारीले भने, शनिबार ७६ जनाको शव अन्त्येष्टि गरिएको थियो ।"
ओलीलाई नेपालको चिठी,"नेता नेपालले आफ्नो पत्रमा पार्टीलाई २०७५ जेठ २ को अवस्थामा क्रियाशील तुल्याउनुपर्ने, २०७७ फागुन २८ गते गरिएका केन्द्रीय कमिटी विघटन गर्नेलगायतका निर्णय र त्यसका आधारमा भएका सबै निर्णय खारेज गर्नुपर्ने, पार्टीलाई विधि, विधान र पद्धतिअनुरूप सञ्चालन गर्नुपर्ने उल्लेख गरेका छन् । उनले पार्टीमा उत्पन्न अन्तरविरोध, मतभेद र विवादका कारण सिर्जित समस्या तथा एकअर्काप्रति लगाइएका आरोपप्रत्यारोप एवं समस्याबारे यथोचित समयमा समीक्षा गरी निर्णय गर्नुपर्ने, सरकार र पार्टीबीच समन्वय हुनुपर्ने र यथा समयमा राष्ट्रिय महाधिवेशन र विभिन्न तहका अधिवेशन सम्पन्न गर्नॅपर्ने प्रस्ताव ओलीसमक्ष गरेका छन् । आफ्नो समूहका सबै नेताका तर्फबाट नेता नेपालले लेखेको उक्त पत्र आइतबार राति नै इमेलमार्फत पार्टी अध्यक्ष ओलीलाई पठाइएको छ । आइतबारको बैठकले सहमतिका लागि ओलीलाई सोमबार बिहानसम्मको समय दिएको सन्दर्भमा एकताको माग गर्दै नेपालका तर्फबाट ओलीलाई पत्र गएको हो । हामीले एमाले मात्र होइन, नेपालको कम्युनिस्ट आन्दोलनको एकताको रक्षा तथा देश, जनता र पार्टीको हितका लागि अगाडि सारेका उपर्युक्त कुरालाई गम्भीर रूपमा ग्रहण गरी समस्या समाधानको दिशामा अग्रसर हुन तपाईं र तपाईंनिकट सबै नेता, कार्यकर्ता र सदस्यहरूलाई आह्वान गर्दछौं, नेपालले चिठीमा लेखेका छन्, हाम्रा उक्त जायज आवाजहरूलाई बेवास्ता गरियो भने तपाईं पार्टी विभाजन गर्दै देश, जनता र लोकतन्त्रलाई अन्योल र दिशाहीन तुल्याउन उद्यत रहनुभएको भन्ने अर्थ लाग्ने स्पष्ट छ । त्यस्तो स्थितिमा हामी देश र जनताको सर्वोपरि हित तथा पार्टी र लोकतन्त्रको रक्षाका लागि प्रतिनिधिसभाको सदस्य नै त्याग गर्नेलगायतका जस्तोसुकै पाइला चाल्न पनि बाध्य हुने स्थिति उत्पन्न हुनेछ । यसका लागि पनि जिम्मेवार तपाईं नै हुनुहुनेछ । नेता नेपालले ओलीको पार्टी विधानविपरीत र लोकतान्त्रिक मान्यताविपरीतको क्रियाकलाप सच्याउन विभिन्न वार्तामा आफूहरूले आग्रह गरे पनि ओलीले सुनुवाइ नगरेको स्मरण गराएका छन् । यसबाट देश, जनता र पार्टीमा पर्ने असरप्रति असंवेदनशील भएर तपाईंले प्रतिनिधिसभामा यही वैशाख २७ गते विश्वासको मत लिने कुरा गर्नुभएको छ, नेपालको पत्रमा लेखिएको छ, यस्तो विषयमा समेत तपाईंले पार्टीभन्दा बाहिर समर्थनका लागि अनुनयविनय गर्नुभयो भने पार्टीमा आफ्नो गुटबाहेकको पंक्तिप्रति शत्रुवत् व्यवहार देखाइरहनुभएको छ ।"
पालिकामै एचडीयू,"नवीन पौडेल (परासी), सन्जु पौडेल (रूपन्देही), ठाकुरसिंह थारू र रूपा गहतराज (नेपालगन्ज)"
एसईई परीक्षा कहिले ?,"(काठमाडौं)  कोरोना महामारीका कारण एसईई, कक्षा १२ र एमबीबीएसलगायत चिकित्सा शिक्षाका एकीकृत प्रवेश परीक्षा तोकिएकै समयतालिकाअनुसार सञ्चालन हुने सम्भावना न्यून देखिएको छ । जेठ १३ गतेबाट सञ्चालन हुने एसईईका लागि प्रश्नपत्र तयार भइसके पनि परीक्षा हुनेनहुने अनिश्चित छ । ५ लाख १७ हजार विद्यार्थी एसईईको तयारीमा छन् । परिस्थिति हाम्रो नियन्त्रणमा छैन, के हुन्छ यसै भन्न सकिँदैन, परीक्षा उपनियन्त्रक भवराज कोइरालाले भने । एसईईका लागि देशभर २ हजार १९ परीक्षा केन्द्र छन् । जेठ २६ बाट हुने कक्षा १२ को परीक्षा पनि अन्योलमा छ । कक्षा १२ मा करिब ४ लाख परीक्षार्थी छन् । महामारीले पठनपाठन बन्द हुनुका साथै अधिकांश जिल्लामा निषेधाज्ञामा छन् । महामारी भयावह बन्दै गएकाले तोकिएकै समयमा परीक्षा सञ्चालन गर्न कठिन हुने देखिएको राष्ट्रिय परीक्षा बोर्डर्का सदस्य सचिव दुर्गाप्रसाद अर्यालले बताए । एसईई आउन १५ दिन मात्रै बाँकी छ, यो अवस्थामा परीक्षा सञ्चालन गर्न सकिँदैन भन्ने निष्कर्षमा पुगिसक्यौं, निर्णय गर्न मात्रै बाँकी छ, उनले भने, कक्षा १२ को पनि संक्रमण दर घट्दै गयो भने मात्र जेठ २६ बाट सम्भव छ । बोर्डको बैठक डाकेर केही दिनमै दुवै परीक्षाका विषयमा निर्णय लिइने अर्यालले जनाए ।यस वर्ष कक्षा १२ को हकमा अनलाइनबाट प्रश्नपत्र पठाउने व्यवस्था गरिएको छ । गत वर्ष पनि कोरोना महामारीका बीच अनलाइनबाटै प्रश्नपत्र पठाएर घरपायक केन्द्रमा परीक्षा सञ्चालन गरिएको थियो । यो वर्ष इन्टरनेट सुविधा पुगेका निश्चित परीक्षा केन्द्रमा मात्रै प्रश्नपत्र पठाएर परीक्षा लिने तयारी छ । बोर्डले परीक्षार्थीहरूलाई भने तयारी गरिराख्न आग्रह गरेको छ । गत वर्ष पनि कोरोना महामारीका कारण एसईईका परीक्षार्थीलाई विद्यालयले गरेको आन्तरिक मूल्यांकनका आधारमा बोर्डले नतिजा दिएको थियो । चिकित्सा शिक्षा आयोगले पहिलो पटक सञ्चालन गर्न लागेको एमबीबीएसलगायत स्नातक तहको एकीकृत प्रवेश परीक्षा पनि अन्योलमा परेको छ । आयोगले जेठ ८ गतेबाट परीक्षा सञ्चालन गर्न आन्तरिक गृहकार्य गरेको थियो । स्थिति सहज बनेपछि प्रवेश परीक्षाको समयतालिका प्रकाशन गर्ने आयोग उपाध्यक्ष श्रीकृष्ण गिरीले जानकारी दिए । करिब ३३ हजार विद्यार्थीले एमबीबीएस, बीडीएस, नर्सिङ, फार्मेसीलगायत विषय अध्ययन गर्न आवेदन दिएका छन् । चिकित्सा शिक्षाको स्नातक तहका विभिन्न विषय पढ्न ५ समूहमा प्रवेश परीक्षा हुने गर्छ । यसअघि विश्वविद्यालय, प्रतिष्ठानले छुट्टाछुट्टै प्रवेश परीक्षा लिन्थे । गत असोजकात्तिकमै प्रवेश परीक्षा सञ्चालन गरेर पठनपाठन थाल्नुपर्ने थियो । लकडाउनका कारण गत वर्ष कक्षा १२ को परीक्षा र नतिजा प्रकाशनमै ढिलाइ हुँदा नयाँ शैक्षिकसत्र सुरु गर्न ६ महिनाभन्दा बढी समय लागेको छ । विश्वविद्यालयका परीक्षाहरूसमेत ६ महिनादेखि वर्ष दिनसम्म पर धकेलिएका छन् । कोभिड संकट व्यवस्थापन केन्द्र (सीसीएमसी) ले संक्रमणको दर सामान्य अवस्थामा आएका बेला र सरकारबाट जारी निषेधाज्ञा निष्क्रिय भए मात्र परीक्षा सञ्चालन गर्न सकिने पत्र शिक्षा मन्त्रालयलाई पठाएको छ ।"
प्रस्तावको पक्षमा भोट हाल्न ह्वीप,"एमालेले प्रधानमन्त्री केपी शर्मा ओलीले लिन लागेको विश्वास मतको प्रस्तावको पक्षमा मतदान गर्न आफ्ना सांसदलाई ह्वीप जारी गरेको छ । मुख्य सचेतक विशाल भट्टराईले कोभिडका कारण भौतिक उपस्थितिसहित बैठक बस्न नसकिएको भन्दै वक्तव्यमार्फत सबै सांसदलाई विश्वासको मत लिने ओलीको प्रस्तावको पक्षमा मतदान गर्न निर्देशन दिएका हुन् । प्रधानमन्त्री केपी शर्मा ओलीले यही वैशाख २७ गते दिनको १ बजे संविधानको धारा १०० (१) बमोजिम विश्वासको मत लिनुहुने भएको र सो प्रयोजनका लागि प्रतिनिधिसभाको विशेष अधिवेशन आह्वान भएको हुँदा उक्त बैठकमा अनिवार्य उपस्थित भई विश्वासको मतको प्रस्तावको पक्षमा मतदान गर्नुहुन सबै सदस्यलाई सूचित गर्न संसदीय दलको नेताको निर्देशनअनुसार राजनीतिक दलसम्बन्धी ऐनको दफा २८ र एमाले संसदीय दलको विधान ७७ को धारा २४ बमोजिम यो ह्वीप जारी गरेको छु, भट्टराईले भनेका छन्, अतः उक्त बैठकमा उपस्थित भई विश्वासको मतको पक्षमा मतदान गर्नुहुन अनुरोध छ ।"
संक्रमणले थप ८८ को मृत्यु,काठमाडौं (कास) कोभिड१९ बाट मृत्यु भएकाको संख्या आइतबार ८८ ले बढेको छ । पछिल्लो २४ घण्टामा ५२ जनाको मृत्यु भएको र यसअघि विभिन्न स्थानमा ज्यान गुमाएका २६ जनाको शव सेनाले व्यवस्थापन गरेको उल्लेख गर्दै स्वास्थ्य मन्त्रालयका प्रवक्ता डा जागेश्वर गौतमले मृतक संख्या ८८ निर्धारण गरिएको बताए । स्वास्थ्य मन्त्रालयका अनुसार हालसम्म कोभिडले ज्यान गुमाएकाको संख्या ३ हजार ७ सय २० पुगेको छ । यो संख्या मुलुकमा प्रयोगशाला प्रमाणित कुल संक्रमितमध्ये ०९४ प्रतिशत हो । पछिल्लो २४ घण्टामा १८ हजार ७ सय ८७ नमुनाको पीसीआर परीक्षण गर्दा ८ हजार ७ सय ७७ जनामा संक्रमण देखिएको छ । ५ सय ६ जनाको एन्टिजेन परीक्षण गर्दा ७३ जनामा संक्रमण देखिएको छ । ८८ हजार १ सय ६० जना अर्थात् २२३४ प्रतिशत सक्रिय संक्रमित छन् ।
एकाएक रोकिए देउवा,"(काठमाडौं)  एमालेको झलनाथ खनाल र माधवकुमार नेपाल पक्षका सांसदले सामूहिक राजीनामा दिने तय भएपछि आफ्नो नेतृत्वमा सरकार बनाउन कांग्रेस सभापति शेरबहादुर देउवा दुई दिनयता निकै उत्साहका साथ सक्रिय भएका थिए । खनालनेपाल पक्षका २०२२ सांसदले राजीनामा दिँदा जनता समाजवादी पार्टी (जसपा) का अध्यक्ष महन्थ ठाकुर पक्षले असहयोग गरे पनि सहजै बहुमत पुग्ने देउवाको बुझाइ थियो । त्यही हिसाबले शनिबार पार्टीको संसदीय दलको बैठकमा उनले केपी शर्मा ओली नेतृत्वको सरकारलाई जसरी पनि विस्थापन गर्नुपर्ने धारणा राखे । बैठक चल्दाचल्दै उनी सरकार निर्माणका लागि छलफल छ भन्दै निस्किए पनि ।माओवादी केन्द्र, एमालेको खनालनेपाल पक्ष र जसपाका अध्यक्ष उपेन्द्र यादव पक्षबीच विश्वासको मत लिन असफल भएपछि राष्ट्रपतिले ओलीलाई नै संविधानको धारा ७६ (३) अनुसार अल्पमतको प्रधानमन्त्री नियुक्ति गर्न सक्ने अड्कलबाजी चलेको थियो । त्यसलाई रोक्न तत्काल अविश्वास प्रस्ताव दर्ता गराउनुपर्ने पक्षमा माओवादी केन्द्र र जसपाको यादव पक्षको बढ्ता जोड थियो । प्रधानमन्त्रीले विश्वासको प्रस्ताव राखिसकेपछि अविश्वास प्रस्ताव दर्ता गर्दा कानुनी जटिलता निम्तिन सक्ने भन्दै कांग्रेसले त्यसो नगरी बहुमत सांसदको हस्ताक्षरसहित पत्र बोकेर शीतल निवास जानुपर्ने तर्क गरेको थियो । त्यसैमा सबै सहमत थिए । जब बिहान देउवाले जसपाका अध्यक्ष ठाकुर र वरिष्ठ नेता राजेन्द्र महतोलाई निवासमै बोलाएर छलफल गरे, त्यसपछि भने उनी झस्किए । खनालनेपाल समूहले राजीनामा दिने भएपछि जसपाले एकढिक्का भएरै सहयोग गर्ने अपेक्षा देउवाले गरेका थिए । त्यसको ठीकविपरीत ठाकुर र महतोले देउवालाई चेतावनी दिने गरी वैकल्पिक सरकार बन्नै नसक्ने ठोकुवा गरे । त्यसलगत्तै प्रधानमन्त्री ओलीसँग ठाकुर र महतोको भेट भयो । लगत्तै जसपाका संघीय परिषद् अध्यक्ष बाबुराम भट्टराईको निवासमा बसेको पदाधिकारी बैठकको निर्णय र एमाले नेता खनालनेपाल पक्षका सांसदले आइतबार दिने भनिएको राजीनामा नआएपछि आफ्नो नेतृत्वमा तत्काल सरकार बन्नेमा देउवा ढुक्क देखिएका छैनन् । जसपाको पदाधिकारी बैठक बस्नुअघि नै ठाकुर र महतोले देउवालाई आफूहरू पार्टीलाई बचाउन तटस्थ बस्ने निर्णय सुनाएका थिए । उनीहरूले देउवालाई सरकार बनाउने चक्करमा नफस्न आग्रह पनि गरे । हाम्रा सबै मुद्दा सम्बोधन नभएकाले प्रधानमन्त्री ओलीलाई विश्वासको मत दिँदैनौं तर केही मुद्दा सम्बोधन भएको र कतिपय प्रक्रियामा भएकाले विरोधमा पनि जान सक्दैनौं, त्यसैले हामी तटस्थ बस्नेे निर्णयमा पुगेका छौैं भनेर हामीले देउवाजीलाई भन्यौं । त्यसपछि उहाँले वैकल्पिक सरकारका लागि सहयोगको कुरा गर्नुभयो । हामीले वैकल्पिक सरकारको विषय कांग्रेस र माओवादीको एजेन्डा हो, हाम्रो होइन, जसपालाई सत्ताको ललिपप देखाएर पार्टी फुटाउने काम नगर्नुहोस्, यस मुद्दामा जसपामा एकमत छैन । तपाईंले अहिलेको गणितलाई हेरेर लोभ र लालच देखाउने गल्ती गर्नुभयो भने तपाईं पनि फस्नुहुन्छ भन्यौं, महतोले कान्तिपुरसित भने, तपार्इं जसपाको अंकगणित हेरेर अघि बढ्न चाहनुभएको हो भने सरकार बन्ने कुनै ग्यारेन्टी छैन, चारपटक प्रधानमन्त्री भएको र पार्टीको महाधिवेशनमा फेरि सभापति बन्न खोज्नुभएको हुनाले व्यक्तिगत रूपमा आफ्नो र पार्टीलाई धक्का पुर्याउने काम नगर्नुहोस् भनेर सुझाव पनि दियौं । ठाकुर र महतोले चुनावी सरकारको विषय आउँदा सोच्न सकिने तर अहिल्यै सत्ता गठबन्धनका विषयमा आफूहरू अघि नबढ्ने प्रस्ट धारणा देउवालाई सुनाएका थिए । जसपाका १७ सांसदको गणित जोडेर सरकार बनाउन खोजिएको हो भने बुमर्याङ हुने धारणा महतोको थियो । एकदुई जनालाई मात्रै अनुपस्थित गराइदिए पनि तपाईं फेल भइहाल्नुहुन्छ । त्यस्तो अवस्था जसपा वा कांग्रेसमै पनि हुन सक्छ, महतोको भनाइ थियो । त्यसपछि भने देउवा झस्किए । देउवाले ठाकुर र महतोको भनाइमा होहो भन्दै अनिश्चित अंकगणितका आधारमा अघि नबढ्ने जवाफ दिए । म जसपा विभाजन गरेर सरकार बनाउन लाग्दिनँ, यस्तो गणितमा लाग्ने भए एकदुई महिनाअघि नै अविश्वास प्रस्ताव ल्याएर लाग्थें, तर मलाई विश्वास सुरुदेखि नै थिएन, देउवाको भनाइ उद्धृत गर्दै महतोले भने । त्यसलगत्तै बालुवाटार पुगेर ठाकुर र महतोले प्रधानमन्त्री ओलीलाई सके सिंगो पार्टी नै र नसके आफ्नो पक्ष तटस्थ बस्ने निर्णय सुनाए । त्यसपछि जसपा संघीय परिषद् अध्यक्ष भट्टराईको निवासमा ५ पदाधिकारी र एक आमन्त्रितसहित ६ जनाको बैठक चल्यो । जसमा पक्षविपक्षमा मतदान गर्ने विषयमा केहीबेर जुहारी चल्यो । अध्यक्ष यादवसहित पूर्वसमाजवादी धारका नेताले वैचारिक रूपमै प्रधानमन्त्री ओलीविरुद्ध मत दिनुपर्ने अडान लिए । ठाकुर र महतोले तटस्थ बस्ने अडान राखे । बहुमतका आधारमा निर्णय गर्दा पार्टी विभाजनमा पुग्ने जोखिम थियो । त्यसलाई बचाउन जसपाले मध्यमार्गी बाटो लिँदै यो मुद्दामा सांसदलाई ह्वीप नलगाई स्वतन्त्र छाड्ने निर्णय गर्यो । विश्वासको पक्षविपक्ष र तटस्थ बस्न चाहने सांसदहरूलाई आफ्नो स्वविवेकमा निर्णय लिन छुट हुने गरी पार्टीले निर्णय लिएको छ, पदाधिकारी बैठकका आमन्त्रित सदस्य राजेन्द्र श्रेष्ठले भने, एकै ठाउँमा उभिन नसक्ने भएपछि पार्टीलाई फुटबाट जोगाउन हामीले यस्तो निर्णय लिएका हौं । यस्तो निर्णयले जसपालाई तत्काल फुटबाट त जोगाएको छ, तर ठाकुर र यादव पक्षले बहुमत सांसदलाई आफूतिर तान्ने होड कायमै राखेका छन् । यादव पक्षले आफ्नो पक्षमा १८ सांसद रहेको दाबी गरेको छ । ठाकुर पक्षले पनि बहुमत सांसद तटस्थ बस्ने दाबी गरेको छ । बैठकपछि नेता भट्टराईले सामाजिक सञ्जालमा ओली नेतृत्वको सरकारलाई बिदा गर्न योगदान गर्नुपर्ने बताएका छन् । जसपाको पदाधिकारी बैठकले पार्टी एकता कायम राख्दै ओली सरकारको बहिर्गमन सुनिश्चित गर्ने कार्यनीति तय गरेको छ, भट्टराईले सामाजिक सञ्जाल ट्वीटरमा उल्लेख गरेका छन्, सबैले आआफ्नो विवेक प्रयोग गरेर प्रतिगमनको केन्द्र बनेको ओली सरकारलाई बिदा गर्न, देशलाई अग्रगामी निकास दिन र जसपालाई देशको वैकल्पिक शक्तिका रूपमा विकास गर्न योगदान गरौं । यादव र भट्टराईसहितको पूर्वसमाजवादी पक्षले आफ्नो धारमा रहेका सांसदलाई प्रधानमन्त्री ओलीले राखेको विश्वासको प्रस्तावको विपक्षमा मतदान गर्न आग्रह गरेको छ ।यता कांग्रेसले भने अघिल्ला दुई दिनमा विकसित राजनीति घटनाक्रमले आइतबारबाट फरक मोड लिएको विश्लेषण गरेको छ । कांग्रेसका एक नेताका अनुसार ठाकुर र महतोले बूढानीलकण्ठ पुगेर राखेको भनाइ व्यक्तिगत र पार्टीको धारणा मात्रै थिएन, अहिलेको सत्ता समीकरणमा भारतले निर्वाह गरिरहेको भूमिकाको सन्देश उनीहरूमार्फत नै पुर्याइएको छ । जसले देउवालाई पनि सोच्न बाध्य पारेको छ । हामीले यस्तो परिस्थितिको आकलन पहिल्यै गरेका थियौं । तपाईंहरूका लागि नयाँ समाचार होला तर पार्टीभित्रका शीर्ष तहका नेताहरूलाई भारत के चाहन्छ, प्रधानमन्त्री ओली, कांग्रेस सभापति देउवा, जसपा अध्यक्ष ठाकुर के चाहन्छन् भन्ने पहिल्यै थाहा थियो, ती नेताले भने, ओलीले विश्वासको मत लिन होइन, त्यसबाट असफल भएर मुलुकलाई निर्वाचनतिर धकेल्न संसद्मा प्रस्ताव राखेका हुन् । संसद्को बाँकी अवधि अन्योल र अनिश्चिततातिर जाने देखिएकाले सबै दलका नेताहरूको पछिल्लो मनस्थिति निर्वाचनतिरै छ । तर ओली नेतृत्वकै सरकारमा चुनावमा जाने कि नजाने भन्ने विचारमा मात्रै फरक दृष्टिकोण छन् । ओली नेतृत्वकै सरकारलाई चुनाव गराउन छाड्दा राज्य सत्ता कब्जा गरेर निष्पक्ष निर्वाचन गराउन नसक्ने मत सबैतिर छ । तर, वैकल्पिक सरकार बनेपछि संवैधानिक प्रक्रिया पूरा गरेर प्रतिनिधिसभा विघटनतर्फ जान सम्भव हुँदैन । त्यसका लागि ओली नेतृत्वको सरकारलाई संविधानको धारा ७६ (३) सम्मको सरकारका लागि दिने र त्यसपछि धारा ७६ (५) मा प्रवेश गर्दा नयाँ चुनावी सरकार बनाउन सकिने विश्लेषण पनि कांग्रेस र जसपाका कतिपय नेताले गर्न थालेका छन् । जसपा वरिष्ठ नेता महतोले पनि संविधानको धारा ७६ (५) मा पुगेपछि चुनावी सरकारको कुरा आउने बताए पनि अहिल्यै यही गर्ने भनेर आफूहरूले नसोचेको बताए ।"
सभामुख र विपक्षी दलको नेताबिनै सिफारिस,"(काठमाडौं)  पछिल्लो पाँच महिनाको अवधिमा सरकारले दुई पटक संवैधानिक परिषद्को बैठकबाट आधाभन्दा बढी संवैधानिक निकायका पदाधिकारी सिफारिस र नियुक्ति गरेको छ । प्रतिनिधिसभा विघटनका बेला गत पुसमा संवैधानिक परिषद्सम्बन्धी अध्यादेश ल्याएर सरकारले अधिकांश आयोगमा पदाधिकारी चयन गरेको थियो । सरकारले त्यही अध्यादेश फेरि जारी गरेपछि आइतबार बसेको परिषद् बैठकले लोक सेवा, अख्तियारलगायत निकायमा पदाधिकारी सिफारिस गरेको हो ।प्रधानमन्त्री केपी शर्मा ओली, प्रधानन्यायाधीश चोलेन्द्रशमशेर जबरा र राष्ट्रिय सभाका अध्यक्ष गणेशप्रसाद तिमिल्सिना सहभागी बैठकले विभिन्न निर्णय गरेको छ । बैठकमा सामेल नभए पनि विपक्षी दलका नेता शेरबहादुर देउवाको कोटाबाट पूर्वसचिव माधव रेग्मीको नाम लोक सेवा आयोगमा सिफारिस भएको छ । सभामुख अग्नि सापकोटा पनि संवैधानिक परिषद्को बैठकमा उपस्थित भएनन् । यसअघिको बैठकबाट सिफारिस भएकाहरूले संसदीय सुनुवाइ गर्नुपर्ने संविधानको व्यवस्था छल्दै नियुक्ति लिइसकेका छन् । लोक सेवा आयोगको अध्यक्षमा पूर्वसचिव माधव रेग्मीको नाम सिफारिस भएको पुष्टि भए पनि अरू विवरण सार्वजनिक गरिएको छैन । रेग्मी सर्वोच्चका न्यायाधीश कुमार रेग्मीका सहोदर दाजु हुन् । गत फागुन २३ गते नेकपा दर्तासम्बन्धी मुद्दाको फैसला गर्ने संयुक्त इजलासमा न्यायाधीश रेग्मी पनि सामेल थिए । अरू निकायमा कतिपय पूर्वप्रशासक र अवकाशप्राप्त अधिकारीको नाम सिफारिस भएको भनिए पनि त्यसको पुष्टि हुन सकेको छैन । गत मंसिरमा झैं प्रधानमन्त्रीलाई संवैधानिक परिषद्का अरू दुई सदस्यले साथ दिएमा निर्णय हुन सक्ने गरी सरकारले केही दिनअघि संवैधानिक परिषद्सम्बन्धी अध्यादेश जारी गरेको थियो । परिषद्सम्बन्धी ऐनमा अध्यक्ष र कम्तीमा चार जना सदस्य उपस्थित हुनुपर्ने बाध्यात्मक व्यवस्था थियो । उपसभामुख पद रिक्त भएकाले हाल संवैधानिक परिषद्मा अध्यक्षका हैसियतले प्रधानमन्त्रीसहित ५ जना पदाधिकारीमात्रै छन् । यस्तोमा सदस्य रहेका जोकोही अनुपस्थित हुँदा परिषद्को बैठक बस्न नसक्ने अवस्था हुन्थ्यो । सरकारले संविधानमा भएको प्रावधान निस्तेज हुने गरी अध्यादेशबाट सीमित पदाधिकारीले निर्णय गर्न सक्ने बाटो खोलेको हो । संविधानमाथि ज्यादतीसीमित सरकारको अवधारणाअनुसार संविधानमा विभिन्न संवैधानिक निकायको परिकल्पना गरिएको छ । सरकारलाई निरंकुश हुनबाट रोक्न र शक्तिको सन्तुलन कायम गर्न स्वतन्त्र र स्वायत्त हुने त्यस्ता संवैधानिक निकायमा पदाधिकारी नियुक्तिका लागि संविधानमै ६ सदस्यीय संवैधानिक परिषद्को परिकल्पना गरिएको हो । आपसी मतभेदले परिषद्को बैठक बस्ने अवस्था नभएपछि प्रधानमन्त्री ओलीले सीमित सदस्यहरू सहभागी भए पनि परिषद्को बैठक पूर्ण हुने र त्यसबाट सिफारिस गर्न मिल्ने अध्यादेश जारी गरे र गत मंसिर ३० मा पहिलो पटक संवैधानिक पदाधिकारीहरू नियुक्त गरे । आफ्नो निर्णयमा कतै बाधाव्यवधान नखेपेका र अदालतलाई समेत मौन राखेपछि उनले आइतबार त्यस्तै बैठक राखेर दोस्रो निर्णय गराए । यो संविधानवादमाथिको चरम अराजकता हो, यस्ता गतिविधिले अन्तर्राष्ट्रिय समुदायमा पनि नेपालको छवि धमिलिएको छ । नेपालीले लोकतन्त्र चलाउन जान्दैनन् भन्ने सन्देश गएको छ, सर्वोच्च अदालतका पूर्वन्यायाधीश बलराम केसीले कान्तिपुरसित भने, संसद् बस्न नपाउँदै अधिवेशन अन्त्य गरिदिने, संसद् बोलाउन नपाउँदै हतारमा अध्यादेश ल्याउने काम भएका छन् । यस्ता काम गर्ने प्रधानमन्त्री र त्यसलाई हुबहु सदर गर्ने राष्ट्रपतिबाट नेपालको छवि क्षयीकरण गर्ने काम भइरहेको छ । देउवा सरकारले ल्याएको अध्यादेश राष्ट्रपति विद्यादेवी भण्डारीले केही महिना रोकेको उदाहरण दिँदै उनले अहिलेको अध्यादेश पनि राष्ट्रपतिले रोक्नुपर्ने बताए । अध्यादेशलाई लोकतन्त्रको अपवाद मानिन्छ । संसद् नभएको बेलामा अत्यावश्यक कानुन जारी हुन नसक्ने अवस्थामा सीमित अवधिका लागि जारी गरिने अध्यादेशलाई प्रधानमन्त्रीले नियमित रूपमा प्रयोग गरे । आफ्नै सिफारिसमा प्रतिनिधिसभाको अधिवेशन डाकिसकेपछि समेत सरकारले अध्यादेश ल्याउन छाडेन । मिलेमतो कि निरीहता ? अध्यादेशको आधारमा बसेको अघिल्लो संवैधानिक परिषद्को बैठकमा समेत लुरुलुरु सहभागी भएर भागबन्डामा समेत सामेल भएका प्रधानन्यायाधीश चोलेन्द्रशमशेर जबरा आइतबारको परिषद् बैठकमा भने थप नैतिक संकटमा थिए । अध्यादेश, संवैधानिक परिषद् र सिफारिस जोडिएका विषयहरू सर्वोच्च अदालतको संवैधानिक र अरू नियमित इजलासमा विचाराधीन छन् । पाँच महिना बित्दासमेत तिनको पालो आएको छैन । आफ्नै नेतृत्वको इजलासमा मुद्दा विचाराधीन भएको अवस्थामा समेत प्रधानन्यायाधीश जबरा आइतबारको बैठकमा उपस्थित भएर निर्णयमा हस्ताक्षर गरेका छन् । प्रधानन्यायाधीश जबरा संविधानले तोकेको संवैधानिक जिम्मेवारी आफूले पूरा गर्ने प्रतिक्रिया दिन्छन् र संवैधानिक परिषद्को बैठकमा सामेल हुन्छन् । तर गत पुसदेखि सर्वोच्च अदालतमा विचाराधीन यस्तै विवादित विषय जोडिएका निवेदनहरूको सुनुवाइ अस्वाभाविक ढंगले रोकेर राखेका छन् । गत फागुन ११ गते प्रतिनिधिसभा विघटनको मुद्दाको फैसला भए पनि लामो समय संवैधानिक इजलास बस्न सकेन । संवैधानिक परिषद् जोडिएका कतिपय मुद्दाहरूमा अहिलेसम्म पनि एक पटक सुनुवाइ भएको छैन । संवैधानिक परिषद्का प्रमुख हिस्सेदारमात्रै होइन, राज्यको तीन अंगमध्येको एक संसद्को सभामुखले दर्ता गरेको निवेदन पनि अघि बढेको छैन । अधिवक्ता ओमप्रकाश अर्यालले गत पुसमा दर्ता गरेको निवेदनमाथि अहिले पनि सुनुवाइ भएको छैन । अरू अधिवक्ताहरूले दर्ता गरेका निवेदन पनि अलपत्र छन् । यस्तो अवस्थामा के टीकाटिप्पणी गर्नु खै, मुद्दाको पालो आउँदैन, त्यही विषय अदालतमा विचाराधीन छ, प्रधानन्यायाधीशज्यू लुरुलुरु बैठकमा जानुहुन्छ, अर्यालले भने, आफैंले मुद्दा हेरेको विचाराधीन विषयसँग सम्बन्धित बैठकमा बारम्बार उपस्थित हुनु शोभनीय भएन ।सर्वोच्चका पूर्वन्यायाधीश केसीको विचारमा यस्ता गतिविधिले संविधानलाई ध्वस्त पार्ने काममा प्रधानन्यायाधीश पनि संलग्न भएको सन्देश गएको छ । प्रधानन्यायाधीशज्यू सम्मिलित इजलासले संवैधानिक पदाधिकारी सिफारिसको मुद्दा हेरिरहेको छ, जसमा उनी पनि विपक्षी छन् । सर्वोच्चको पूर्ण बैठकमा यो विषयमा चर्को गरी प्रश्न उठेको छ । वरीयताक्रम र इजलास गठनमा मनोमानी गरेको भनी न्यायाधीश दीपक कार्कीले विरोध गरेका छन् । म संलग्न इजलासले पुनःस्थापित गरेको संसद्अधिवेशन अन्त्य गरेर जारी गरिएको अध्यादेशबाट बोलाएको परिषद् बैठकमा आउँदिनँ भन्नुपर्थ्यो, केसीले भने, प्रधानन्यायाधीश त प्रधानमन्त्रीले कहिले बोलाउलान् झैं गरेर लुरुलुरु गइदिनुभयो । यसले अदालतको मर्यादाको खिल्ली उडाएको छ ।"
गण्डकीमा को बन्ला मुख्यमन्त्री ?,"(पोखरा)  मुख्यमन्त्री पृथ्वीसुब्बा गुरुङले राजीनामा दिएसँगै गण्डकीमा नयाँ सरकार गठनको कसरत सुरु भएको छ । सरकार गठनका लागि सत्तापक्ष र विपक्षी मोर्चा आआफ्नै रणनीतिमा सक्रिय छन् । प्रदेशसभामा पेस भएको अविश्वास प्रस्तावमा मतदान हुने अघिल्लो दिन आइतबार मुख्यमन्त्री गुरुङले राजीनामा दिएका हुन् । कोरोना संक्रमण भएकाले उनी आइसोलेसनमै छन् । प्रदेश प्रमुख सीताकुमारी पौडेलले गुरुङको राजीनामा स्वीकृत गर्दै संविधानको धारा १६८ (२) बमोजिम तीन दिनभित्र नयाँ सरकार गठनको आह्वान गरेकी छन् । उक्त धारामा प्रदेशसभामा कुनै पनि दलको स्पष्ट बहुमत नरहेको अवस्थामा दुई वा त्यसभन्दा बढी दलको समर्थनमा बहुमत प्राप्त गर्ने प्रदेश सांसदलाई प्रदेश प्रमुखले मुख्यमन्त्री नियुक्त गर्ने उल्लेख छ । गण्डकी प्रदेशसभामा एउटै मात्र दलले सरकार गठन गर्न सक्ने अवस्था छैन । मुख्यमन्त्री गुरुङविरुद्ध कांग्रेस, माओवादी केन्द्र र जनता समाजवादी पार्टीका २८ सांसदले वैशाख २ मा अविश्वास प्रस्ताव दर्ता गराएका थिए । अविश्वास प्रस्तावमाथि वैशाख १५ मा मतदान हुने कार्यसूची रहेकामा राष्ट्रिय जनमोर्चाका सांसद खिमविक्रम शाही हराएको भन्दै सचेतक पियारी थापाले निवेदन दिएपछि सभामुख नेत्रनाथ अधिकारीले बैठक अनिश्चितकालीन स्थगन गरेका थिए । त्यसपछि सोमबारलाई अविश्वास प्रस्तावमाथि मतदान गर्ने तय भएको थियो । राजीनामा दिँदै मुख्यमन्त्री गुरुङले प्रतिपक्षी दललाई समेत विश्वास लिई सरकार सञ्चालन गर्ने संस्कार विकास गर्दै तीन वर्षमा प्रदेशवासीलाई अनुभूति हुने गरी समृद्ध प्रदेश निर्माणको बलियो आधारशिला बनाएको बताएका छन् । प्रदेशमा स्थिरता नचाहने र विकासविरोधी तत्त्वहरूको अराजनीतिक चलखेल हुनुका साथै हिजोसम्म सहकार्य गरेका र एउटै घोषणापत्रमार्फत निर्वाचनमा गएका दलबाट समेत असहयोग र अस्थिरताको वातावरण सिर्जना भएकाले मुख्यमन्त्रीको हैसियतले काम गर्ने वातावरण नभएपछि राजीनामा दिएको उनले जनाएका छन् । ७ पृष्ठ लामो राजीनामा वक्तव्यमार्फत उनले तीन वर्षमा भएका उपलब्धिको फेहरिस्त सार्वजनिक गरेका छन् । एमाले गण्डकी संसदीय दलका प्रमुख सचेतक मायानाथ अधिकारीले अब पनि बहुमत जुटाउने कोसिस रहने बताए । विधि र प्रक्रियाअनुसारै अघि बढ्ने हो । त्यसमा को पास र फेल हुन्छ, पछि नै थाहा हुन्छ, उनले भने । प्रदेशसभामा ठूलो दल एमालेका २७ सांसद छन् । अविश्वास प्रस्तावमा मुख्यमन्त्रीका लागि कांग्रेस संसदीय दल नेता कृष्णचन्द्र नेपाली पोखरेललाई प्रस्ताव गरिएको थियो तर मुख्यमन्त्री गुरुङको राजीनामासँगै त्यो प्रस्ताव निष्क्रिय भएको छ । विपक्षी मोर्चाबाट सरकार बनेको खण्डमा पोखरेल नै मुख्यमन्त्री हुनेछन् । उनले सोमबारै चारदलीय गठबन्धनबाट ३१ सांसदको हस्ताक्षरसहित नयाँ सरकार गठनका लागि प्रदेश प्रमुखसमक्ष जाने बताए । मुख्यमन्त्री गुरुङ संसद्मा अविश्वास प्रस्ताव फेस गर्न नसकेर भाग्नुभयो, उनले भने, अझै पनि चलखेल गर्न सकिन्छ कि भन्ने मानसिकतामा रहेको पायौं । माओवादी केन्द्रका संसदीय दल नेता हरिबहादुर चुमानले राजीनामा छलछाम र षड्यन्त्रका रूपमा पनि आएको हुनसक्ने उल्लेख गर्दै सोमबारै आफ्नो गठबन्धनले बहुमत पुर्याउने दाबी गरे । राष्ट्रिय जनमोर्चाका ३ सांसदको समर्थन रहने भनेरै हामीले अविश्वासको प्रस्ताव अघि सारेका थियौं, अब पनि यो कायमै रहन्छ, उनले भने । जनता समाजवादी पार्टीका हरिशरण आचार्यले अविश्वास प्रस्ताव पारित हुने देखेर मुख्यमन्त्री गुरुङले राजीनामा दिएको बताए । अब चारदलीय गठबन्धनबाटै सरकार बन्छ, उनले भने । जनमोर्चाले जसलाई समर्थन गर्छ उसैको सरकार बन्ने निश्चित छ । राजमोका तीन सांसद छन् । गुरुङ सरकारलाई विश्वासको मत दिएको राजमोलाई दुवैतर्फबाट (गुरुङ सरकार र विपक्षी गठबन्धन) मन्त्रीको अफर आइरहेको छ । तर जसलाई समर्थन गरे पनि सरकारमा नजाने राजमोको अडान कायमै छ ।"
लुम्बिनीमा फेरि अविश्वास प्रस्ताव,"बुटवल (कास) लुम्बिनी प्रदेशका मुख्यमन्त्री शंकर पोखरेलविरुद्ध आइतबार दोस्रो पटक अविश्वास प्रस्ताव दर्ता भएको छ । प्रदेशसभामा एमालेको एकल बहुमत रहेको दाबी गर्दै दोस्रो पटक मुख्यमन्त्री नियुक्त भएको एक सातामै कांग्रेस, माओवादी केन्द्र, जसपा र राष्ट्रिय जनमोर्चा सम्मिलित चार दलीय गठबन्धनले अविश्वास प्रस्ताव दर्ता गरेको हो ।मुख्यमन्त्री पोखरेलविरुद्ध वैशाख ६ मा विपक्षी गठबन्धनले पहिलो पटक अविश्वास प्रस्ताव दर्ता गराएको थियो । वैशाख १९ मा प्रदेशसभा बैठकमा अविश्वास प्रस्तावमाथि छलफल र भोलिपल्ट मत विभाजनको कार्यक्रम थियो तर पोखरेलले १९ गते बिहानै पदबाट राजीनामा दिए । लगत्तै कामचलाउ हैसियतमै प्रदेशसभाको बैठक स्थगन गर्न सिफारिस गरे । एकल बहुमत दाबी गर्दै दिउँसो प्रदेश प्रमुखबाट पुनः मुख्यमन्त्रीमा नियुक्त भए र साँझ शपथ लिए । त्यसको विरोधमा ४२ सांसदको हस्ताक्षरसहित प्रदेश प्रमुखसमक्ष बहुमत दाबी गरेको विपक्षी गठबन्धनको माग सुनुवाइ भएन । आइतबार प्रदेशसभा सचिवालयमा दर्ता भएको प्रस्तावमा विपक्षी गठबन्धनका ४० सांसदको हस्ताक्षर छ । मुख्यमन्त्री पोखरेलले एकल बहुमत प्राप्त सरकारका रूपमा संविधानको धारा १६८ (१) अनुसार गठन गरेको सरकार वैध नभएको र अल्पमतमा रहेकाले उनीमाथि विश्वास नरहेको प्रस्तावमा उल्लेख छ । त्यसमा मुख्यमन्त्रीका रूपमा माओवादी केन्द्रका संसदीय दलका नेता कुलप्रसाद केसीलाई प्रस्ताव गरिएको छ । विपक्षी गठबन्धनले तत्काल प्रदेशसभाको विशेष अधिवेशन आह्वान गर्न आइतबारै प्रदेश प्रमुख धर्मनाथ यादवसमक्ष समावेदन पनि गरेको छ ।"
कसरी चल्दै छ संसद् ?,"(काठमाडौं)  प्रधानमन्त्री केपी शर्मा ओलीले प्रतिनिधिसभामा विश्वासको मत लिने सम्पूर्ण प्रक्रिया एकै दिनमा टुंगो लगाइने भएको छ । प्रतिनिधिसभाको आइतबार बसेको कार्यव्यवस्था परामर्श समितिको बैठकमा विश्वासको मत लिने क्रममा सबै प्रक्रिया आजै टुंग्याउने सहमति भएको हो । संसद् सचिवालयका सचिव गोपालनाथ योगीका अनुसार कोभिड संक्रमित सांसदलाई छुट्टै हलमा मतदानको व्यवस्था मिलाइएको छ । उनले भने, संक्रमित सांसदहरूले पनि सहज रूपमा मतदान गर्न सक्ने गरी छुट्टै व्यवस्थापन मिलाइएको छ । यसको व्यवस्थापन सरकार र संसद् सचिवालयको समन्वयमा गरिने उनले जनाए । हाल २ सय ५ जना सांसदले मात्र पीसीआर परीक्षण गराएका छन् । सांसदहरूलाई पीसीआर परीक्षण अनिवार्य गरिएको छ । परीक्षण गर्न बाँकी कतिपय सांसद संक्रमित भएर आइसोलेसनमा बसेको सचिवालयले जानकारी गराएको छ । सचिवालय स्रोतका अनुसार कम्तीमा ३० जना सांसद संक्रमित भइसकेका छन् । दलीय आधारमा छुट्याइएको बढीमा २ घण्टाको समयमा सत्ता र प्रतिपक्ष सांसदहरूले मन्तव्य राख्ने सहमति कार्यव्यवस्था बैठकमा भएको छ । त्यसका लागि दलीय आधारमा एकएक जनाले छोटो मन्तव्य राख्ने छन् । मध्याह्न १ बजे सुरु हुने बैठक कति समय चल्छ त्यो भने प्रधानमन्त्री ओलीको मन्तव्यमा निर्भर रहन्छ । प्रधानमन्त्रीलाई बोल्ने समयको बन्देज नहुने भएकाले बैठक सञ्चालन हुने अवधि यकिन गर्न नसकिने संसद् सचिवालयको भनाइ छ । प्रधानमन्त्री ओलीको अनुरोधमा विश्वासको मत लिने प्रयोजनका लागि प्रतिनिधिसभा बैठक बोलाइएको हो । कार्यव्यवस्था परामर्श समितिको बैठकमा सहभागी कांग्रेसका सांसद दिलेन्द्रप्रसाद बडूका अनुसार कोभिड संक्रमण फैलिएका बेला लामो समय हलमा बस्न उचित नभएकाले प्रक्रिया एकै दिन टुंग्याउने सहमति भएको हो । कोभिड विज्ञहरूका अनुसार समूहगत रूपमा लामो समय एउटै हलमा बस्न नहुने भएकाले पनि छोट्याउन खोजिएको हो, सचिवालयका एक अधिकारीले भने । कसरी लिइन्छ विश्वासको मत ? बैठक सुरु हुनेबित्तिकै सभामुखले राष्ट्रपति कार्यालयबाट प्राप्त पत्र पढ्नेछन् । राष्ट्रपति कार्यालयबाट प्रधानमन्त्री ओलीले विश्वासको मत लिन चाहेकाले प्रतिनिधिसभा बैठक बस्न आवश्यक रहेको व्यहोराको पत्र संसद् सचिवालयमा प्राप्त भइसकेको छ । पत्र पढेपछि सभामुखको अनुपस्थितिमा बैठकको अध्यक्षता गर्ने सांसदहरूको नामावली पढेर सुनाउने कार्यक्रम रहेको छ । त्यसपछि सभामुख सापकोटाले प्रधानमन्त्री ओलीलाई मन्तव्यसहित विश्वासको मत लिने प्रायेजनको प्रस्ताव टेबुल गर्न समय दिनेछन् । ओलीले आफूले विश्वासको मत लिनुपर्नाको कारणसहित मन्तव्य राख्नेछन् । उनको मन्तव्य सकिएपछि दलीय आधारमा निर्धारण गरिएको समयअनुसार पूर्वप्रधानमन्त्री र सांसदहरूले मन्तव्य राख्ने छन् । पूर्वप्रधानमन्त्री र प्रमुख प्रतिपक्षी दलका नेतालाई समयसीमा नतोक्ने परम्परा छ । उनीहरूको मन्तव्य सकिएपछि प्रधानमन्त्री ओलीले फेरि प्रतिउत्तर दिनेछन् । प्रतिउत्तर सकिएपछि सभामुखले विश्वासको मत लिने प्रयोजनअन्तर्गत मत विभाजनको कार्यक्रम घोषणा गर्नेछन् । मत विभाजनका लागि सांसदहरूले हस्ताक्षर गर्नुपर्ने छ । हस्ताक्षर गर्ने रजिस्ट्ररमा हुन्छ वा हुन्न र मत दिन्न भन्ने तीन किसिमको व्यहोराको कोलम राखिएको हुन्छ । सांसदहरूले आफूले चाहेको कोलममा हस्ताक्षर गर्न पाउनेछन् । हस्ताक्षरपछि मतगणना गरेर सभामुखले परिणाम घोषणा गर्नेछन् । संविधानको धारा १०० को उपधारा १ मा प्रधानमन्त्रीले कुनै पनि बखत आफूमाथि प्रतिनिधिसभाको विश्वास छ भन्ने प्रस्ट गर्न आवश्यक वा उपयुक्त ठानेमा विश्वासको मतका लागि प्रतिनिधिसभासमक्ष प्रस्ताव राख्न सक्ने व्यवस्था छ । विश्वासको मतको प्रयोजनका लागि मात्र अधिवेशन बोलाउने व्यवस्था भने संविधानमा उल्लेख छैन । बजेट अधिवेशन बोलाउने समयमा विश्वासको मतको प्रयोजनका लागि मात्र बैठक बोलाइएको हो । उक्त धाराको उपधारा २ मा प्रधानमन्त्रीले प्रतिनिधित्व गर्ने दल विभाजन भएमा वा सरकारमा सहभागी दलले आफ्नो समर्थन फिर्ता लिएमा ३० दिनभित्र प्रधानमन्त्रीले प्रतिनिधिसभासमक्ष विश्वासको मतका लागि प्रस्ताव राख्नुपर्ने उल्लेख छ । तर प्रधानमन्त्री ओलीले विश्वासको मत लिने घोषणा गरेपछि मात्र सरकारलाई समर्थन गरिरहेको माओवादी केन्द्रले विश्वासको मत फिर्ता लिएको प्रस्ताव संसद् सचिवालयमा दर्ता गरेको थियो ।पीसीआर परीक्षणका क्रममा सांसद र सचिवालयका कर्मचारीलाई कोभिड संक्रमण देखिएपछि स्वास्थ्य सुरक्षाको चुनौतीका कारण सांसदलाई प्रतिनिधिसभा बैठक भवनको भुइँतला र माथिल्लो तलामा बस्ने व्यवस्था मिलाइएको छ । सचिवालयका प्रवक्ता तथा सहसचिव रोजनाथ पाण्डेका अनुसार सहभागी सांसदहरू अगाडिपछाडि दुईदुई मिटरको फरक बस्नुपर्ने मापदण्ड बनाइएको छ । त्यसका लागि बीचबीचमा दुईदुईवटा कुर्सी खाली छाडेर बस्नुपर्ने छ । भुइँतलामा ३ सय ९६ र माथिल्लो तलामा ४ सय ७८ कुर्सी छन् । हाल प्रतिनिधिसभामा सभामुखबाहेक २ सय ६६ जना सांसद छन् । सांसद नभएकाहरू पनि मन्त्री भएकाले त्यसमा केही संख्या थप हुने सचिवालयले जनाएको छ । चिकित्सकले बैठक चलेका बेला भवनको ढोका बन्द नगर्न, एसी नखोल्न, सांसदहरूले माक्स नखोली मन्तव्य राख्न तथा एकआपसमा नजिकबाट कुरा नगर्न सुझाव दिएका छन् । प्रधानमन्त्रीलाई दिएको समर्थन फिर्ता लिएपछि माओवादी केन्द्रका सांसदलाई यस पटक प्रतिपक्षी दलको कुर्सीमा बस्ने व्यवस्था मिलाइएको छ ।"
अक्सिजनको व्यवस्था मिलाएर बिरामीको जीवन जोगाऊ,"प्रधानमन्त्री केपी शर्मा ओलीले शनिबार अमेरिकी टेलिभिजन च्यानल सीएनएन लाई अन्तर्वार्ता दिँदै नेपालमा कोभिडको स्थिति नियन्त्रणमै रहेको भनेर अपत्यारिलो जिकिर गरे । उनको यस्तो दाबीलाई मुलुकका पछिल्ला परिदृश्यहरूले सोझै खण्डन गर्छन् । देशका सबैजसो अस्पतालले अक्सिजनको चरम अभाव झेलिरहेका छन् । अक्सिजन नहुँदा कति अस्पतालले चाहेर पनि नयाँ बिरामी भर्ना गर्न सकेका छैनन् । सामान्य अस्पताल सुविधा मात्रै पाएमा पनि ज्यान जोगिन सक्ने बिरामीले पनि मृत्युवरण गर्नुपरिरहेको छ । अस्पतालमा पालो कुर्दाकुर्दै या शय्या खोज्दाखोज्दै कतिले एम्बुलेन्समै ज्यान गुमाइरहेका छन् । खासमा, कोभिडले भन्दा बढी अव्यवस्थित र कमजोर स्वास्थ्य सेवा प्रणालीका कारण यतिबेला संक्रमितहरूको निधन भैरहेको छ । त्यसैले सरकारले अक्सिजनलगायतका पूर्वाधारको जतिसक्दो चाँडो जोहो गर्नु अपरिहार्य छ । मुलुकमा पछिल्लो लहरको कोरोना भाइरस संक्रमण बढ्दै जाँदा अक्सिजनको कमी हुन सक्ने आकलन स्वयं स्वास्थ्य मन्त्रालयले गरिसकेको थियो । खासगरी सिलिन्डर अभाव हुन सक्ने अनुमान गर्दै उसले यससम्बन्धी सहयोगका निम्ति दुई साताअघि नै अर्थ र परराष्ट्र मन्त्रालयसित आग्रह गरेको थियो । अक्सिजन प्रयोग गरिने उद्योगधन्दा केही समयका लागि बन्द गराउन उद्योग, वाणिज्य तथा आपूर्ति मन्त्रालयलाई पनि भनेको थियो । अहिले यही प्राण वायुको अभावमा मुलुकको स्थिति भयावह बनिरहेको छ । तर, न त स्वास्थ्य मन्त्रालयले देशभित्रै विद्यमान अक्सिजनलगायतका पूर्वाधार र जनशक्तिको उचित व्यवस्थापन गर्न सकेको छ, न मित्रराष्ट तथा अन्तर्राष्ट्रिय समुदायको सहयोग लिएरै यसको अभाव टार्न सरकार कटिबद्ध देखिन्छ । कोभिड१९ महामारीको यो लहरमा संक्रमित मात्र होइन, सिकिस्त बिरामी हुने पनि बढिरहेका छन् । अस्पताल पुग्नेमध्ये धेरैलाई अक्सिजन चाहिएको छ । यही कारण यसको चरम अभाव भएको हो । एउटा अस्पतालमा अक्सिजन सकिँदा अर्को अस्पतालबाट ल्याएर उपचाररत बिरामीको ज्यान जोगाउनुपर्ने अवस्थासमेत निम्तिएको छ । कति अस्पतालहरूले दिनहुँ बिरामीहरूलाई अक्सिजन अभावमा फिर्ता पठाइरहेका छन् । यस्तो अवस्था विद्यमान रहनु हाम्रो स्वास्थ्य सेवा प्रणालीमाथि आइपरेको ठूलो संकट हो । जति छिटो सरकारले अक्सिजनलगायतका पूर्वाधारको जोहो गरी बिरामीलाई उपचार सेवा पुर्याउन मद्दत गर्छ, त्यति नै छिटो मुलुकले यो संकटबाट पार पाउन सक्छ । त्यसैले सम्बन्धित अधिकारीहरूको एउटा अर्जुनदृष्टि यतिबेला अक्सिजनको व्यवस्था गर्नेतर्फ हुनुपर्छ । भारतबाट आयात रोकिएपछि आफ्नै तरल अक्सिजन ट्यांक भएका अस्पतालहरू पनि संकटमा छन् । अहिले भारत आफैंले अक्सिजनको संकट झेलिरहेको छ । तसर्थ, तरल अक्सिजनका निम्ति सरकारले अरू मित्रराष्ट्रहरूलाई पनि सहयोगको आग्रह गर्नुपर्छ । यस्तै, सरकारले चीन सरकारबाट २० हजार खाली अक्सिजन सिलिन्डर ल्याउने भनिए पनि यो प्रक्रिया अत्यन्त सुस्त छ । बल्ल सोमबार ४ सय सिलिन्डर ल्याउन नेपाल वायुसेवा निगमको वाइडबडी जहाज चीन जाँदै छ । नेपालमा प्रयोग हुने र चीनको बजारमा पाइने सिलिन्डरको भल्भ नमिलेकाले यसको समाधान खोज्दा ढिलो भएको बताइएको छ । जे भए पनि, नेपालको अवस्थालाई मध्यनजर गर्दै यी सिलिन्डरहरू समयमै ल्याउने चाँजो मिलाइनुपर्छ । यी सिलिन्डर नेपाललाई सधैंका लागि काम लाग्छन् तर यिनको अति धेरै आवश्यकता अहिले नै छ । तसर्थ, भोलि आगो निभेपछिको दमकलजस्तो नहोस् भन्नका खातिर सकेसम्म छिटो यो सहयोगलाई नेपाल ल्याइनुपर्छ । सरकारले अक्सिजनको उत्पादन, वितरण र व्यवस्थापनमा पनि उचित ध्यान दिनुपर्छ । अस्पतालबाट गएका खाली सिलिन्डर तुरुन्त भरिने व्यवस्था मिलाइनुपर्छ । अहिले काठमाडौं उपत्यकाका उत्पादकहरूमा दैनिक ८ हजार सिलिन्डर अक्सिजन उत्पादन गर्ने क्षमता रहेको बताइन्छ । उपत्यकाका अक्सिजन उद्योगहरू गत बुधबारबाट पूर्ण क्षमतामा सञ्चालन भए पनि बाहिरका उत्पादकले क्षमताको ५५ प्रतिशत मात्र उत्पादन गरिरहेका छन् । थप सिलिन्डरको जोहोका साथ सरकारले सबै उद्योगलाई सम्पूर्ण क्षमतामा अक्सिजन उत्पादन गर्न आग्रह गर्नुपर्छ । साथै, यस्तो बेला यसको कालोबजारी र विदेश निकासी पनि हुन दिनु हुन्न । अभाव बढ्दै गएपछि हालै स्वास्थ्य मन्त्रालयले ग्यास उत्पादकलाई पत्र लेख्दै मन्त्रालयको सिफारिसबिना कुनै पनि सरकारी वा निजी अस्पताललाई अक्सिजन सिलिन्डर बिक्री वितरण नगर्न अनुरोध गरेको छ । यो सिफारिसको टन्टोले फेरि पहुँचविहीनले अक्सिजन नपाउने स्थिति आउनु हुँदैन । त्यसैले नियमनका अरू पक्षमा विचार पुर्याएर सरकारले अक्सिजनको निर्बाध आपूर्ति सुनिश्चित गर्नुपर्छ ।अहिले बिरामी र आफन्त मात्र होइन, आवश्यक स्रोतसाधन अभावमा अस्पताल व्यवस्थापक र स्वास्थ्यकर्मी पनि निरीह देखिन्छन् । खासमा सरकारको लाचारी यसमा बढी जिम्मेवार छ । त्यसैले, नागरिकको जीवन बचाउन सरकारले सबै सम्भावनाको ढोका खोली सम्पूर्ण प्रयास युद्धस्तरमा गर्नुपर्छ । अक्सिजनको उपलब्धता र आवश्यकता उचित आकलन गरी त्यहीअनुसारको व्यवस्था मिलाउन सबै उपाय अपनाउनुपर्छ ।"
एउटा समयको अन्त्य,"आज वैशाख २७ गते, यदि कुनै चमत्कार भएन भने एउटा कहालीलाग्दो युगको अन्त्य हुँदै छ । अत्यन्तै उल्लासका साथ आशा र भरोसा बोकेर उदाएको केपी शर्मा ओलीको सरकारले बितेका साढे तीन वर्षमा जनभावनामाथि गम्भीर खेलबाड गरेको छ । हास्य शैलीमा जनतालाई आश्वासनका पोकाहरू बाँड्दै भ्रष्टाचार र कुशासनको तानाबाना बुन्दै देशलाई राजनीतिक अस्थिरतामा धकेल्ने ओली सरकारको पतन हुँदै छ । कोरोनाले देश आक्रान्त बनिरहेको बखत सरकारले भ्रष्टहरूको अभिभावकत्व ग्रहण गर्दै गर्दा अक्सिजन नपाएर, अस्पतालले भर्ना नलिएर नागरिक मारिएका छन् । कति त एम्बुलेन्समै आफ्नो इहलीला समाप्त पार्न बाध्य भएका छन् ।प्रधानमन्त्री ओलीका कारण पछिल्लो समय देशले बेहोरेको थुप्रै आमसभा, रामजानकी मूर्तिको प्राण प्रतिष्ठा, धरहरा उद्घाटनजस्ता कार्यले कोरोना व्यापक हुन धेरै मद्दत पुग्यो । अस्पतालमा अक्सिजनको अभाव भैरहँदा आफ्नो सत्ता टिकाउन प्रधानमन्त्रीबाट भैरहेका अनेक छलछाम अपराध हो कि होइन ? नागरिकको ज्यान बचाउन समय खर्चनुपर्ने प्रधानमन्त्रीले केबल आफ्नो सत्ता बचाउन गरिरहेको हर्कत माफीयोग्य छैन । इतिहासकै नालायक नेतृत्वले जनताको भावनामाथि मात्र प्रहार गरेन, आफू र आफ्ना पार्टीका होनहार कार्यकर्ताको भविष्यसमेत अन्योलमा पारेको छ । सर्वसत्तावादमा लुटपुटिएको ओली सरकारको अन्तिम दिनलाई जनताले उल्लासका साथ मनाउने तयारी गरिरहेका छन् । ओली सरकारको अन्त्यसँगै एउटा क्रूर युगको अन्त्य भएको आभास आज साँझबाटै जनताले पाउनेछन् । उत्तम पुडासैनी, जोरपाटी, काठमाडौं"
महामारीमा कालोबजारी,"राजनीतिक अस्थिरता, भ्रष्टाचारीको बलियो साङ्लोजस्ता कारण मुलुकले आमनागरिकले चाहेअनुसार साधनस्रोत परिचालन गर्न सकेन । अझ स्वास्थ्य क्षेत्र त सधैं माफियाकै पकडमा रह्यो । राजनीतिक आड पाएकाहरूले नै स्वास्थ्य क्षेत्रमा लगानी गरे । सरकारी अस्पतालको हालत यतिखेर कमजोर छ । भएका बेड संक्रमितले भरिइसके । यस्तोमा धेरै संक्रमित निजी अस्पतालकै मुख ताक्न बाध्य छन् । तर, त्यहाँको चर्को उपचार खर्च तिर्न सक्ने ल्याकत सर्वसाधारणसँग छैन । फलतः, सामान्य उपचार अभावमा जीवन गुमाउनुपरिरहेको छ । समयमै खोप नआउनुको कारण के हो, कसले अड्कायो खोप भन्ने जानकारी जनतालाई छ । जबसम्म नेताहरू सीमित व्यापारीको हितमा मात्रै काम गर्छन् तबसम्म जनताको विजोग भई नै रहन्छ । महामारीमा रातारात तरकारी, फलफूल र खाद्यान्नको मूल्य ह्वात्तै बढिरहेको छ । कतिपय उपभोग्य सामग्री बजारमा पाइँदैनन् । कृत्रिम अभाव सृजना गरेर मुनाफा कमाउन यसो गरिएको हुन सक्छ । यस्ता समस्या निराकरणका लागि सरकारले चुस्त अनुगमन टोली बनाएर बजार पठाउनुपर्छ । अनि कालोबजारी गर्नेहरूको पहिचान गरी कडाभन्दा कडा कारबाही गर्नुपर्छ । कालोबजारी गर्ने जोकोहीलाई कठघरामा ल्याउनैपर्छ, भलै त्यस्ता व्यक्ति मन्त्री नै किन नहुन् ? रामकृष्ण बराल, जोरपाटी५, काठमाडौं"
अक्सिजनको सहज आयात र उत्पादन अपरिहार्य,"काठमाडौंलगायत देशका ठूला सहरहरूमा अक्सिजनको अभाव भइरहेको समाचार आइरहेको छ । यही गतिमा कोभिड फैलिए काठमाडौंवासीले दिल्लीवासीको भन्दा कठोर नियति भोग्नुपर्ने हुन सक्छ । यस्तो नहोस् भन्नका लागि सरकारले अक्सिजन आपूर्तिलाई सहज बनाउँदै नियन्त्रणका अन्य योजना बनाएर सफल कार्यान्वयन गर्नुपर्छ । अस्पताल एवम् उपचार केन्द्रमा अक्सिजनको निर्बाध प्रवाह कायम राख्न केन्द्रीय कमान्ड वा सूचना केन्द्र सशक्त हुनुपर्छ । अक्सिजन सिलिन्डरलगायतका सामग्रीहरूको दुरुपयोग रोक्नुपर्छ । बिरामीहरूलाई आवश्यकभन्दा बढी मात्रामा अक्सिजन प्रयोग गर्न दिनु हुन्न । त्यस्तै लिक्विड अक्सिजनको उत्पादन स्वदेशमै गर्न एवं यसको निर्बाध आयातको व्यवस्थाका लागि सरकारले सहयोगी भूमिका खेल्नुपर्छ । यस्तो संकटमा पनि केही बिचौलियाले कमिसन मागेकाले खोप आयात अवरुद्ध भएको समाचार बाहिर आएको छ । यसको सत्यतथ्य के हो, छानबिन हुनुपर्यो । अहिलेलाई खोप अभियानमा भारतसँग सहकार्य गर्नु नै सर्वोत्तम विकल्प हो । खोप निर्माणका लागि भारत र अमेरिकाबीच सहमति हुने सम्भावना छ । त्यसो भए, नेपाललाई पनि फाइदा हुन्छ । त्यसैगरी उत्तरी छिमेकी चीन तथा आफूलाई अनुकूल हुने जुनै देशको सहयोग र अनुभव लिन पनि हामी पछि पर्नु हुन्न । वीरजस्तो सार्वजनिक अस्पतालका बेडहरू उपयोग हुन नसक्दा बिरामी उपचारबाट वञ्चित हुनुपरिरहेको छ । भएका संरचनाको सदुपयोग गरी टुँडिखेलजस्ता सार्वजनिकस्थलमा अक्सिजनसहितको बेड विस्तार गर्न सकिन्छ । निजी क्षेत्रहरूलाई पनि सेवाको मूल प्रवाहमा समेट्न ढिला भैसक्यो । भेन्टिलेटरमा राख्नुपर्ने वा महँगा क्याबिनमा बसेकाहरूबाहेकका बिरामीको उपचारलाई निजी अस्पतालले सहज र सस्तो बनाउन सक्छन् । उपचारको मुख्य खर्च अक्सिजन हो । त्यसैले अक्सिजनको मूल्य सबै बिरामीलाई पायक पर्ने गरी सरकारले नै तोक्नुपर्छ । अनि सरकार आफैंले किफायती मूल्यमा भेन्टिलेटर खरिद गरी कोभिड प्रयोजनका लागि सरकारी एवं निजी अस्पतालहरूलाई सम्झौता गरी उपलब्ध गराउन सक्छ । स्वदेशमै भेन्टिलेटर उत्पादन गर्न पनि सकिन्छ । त्यस्तै उपचारका लागि स्वास्थ्यकर्मीहरूलाई एकीकृत कमान्ड पद्धतिअनुसार परिचालन गर्न आवश्यक छ । भारतमा पनि यही पद्धति अपनाउन थालिएको छ । चीनले पनि त्यहाँको स्वास्थ्य आयोगलाई यसै गरी क्रियाशील बनाएको थियो ।परीक्षणलाई अझै व्यापक बनाउने प्रयास गर्नु जरुरी छ । महामारी नियन्त्रणमा समुदायको भूमिका पनि उत्तिकै महत्त्वपूर्ण छ । अहिले मौसमी भाइरलजन्य रुघाखोकी सुरु भएको छ । यस्तो रुघाखोकी कोभिड हुन पनि सक्छ नहुन पनि तर पीसीआर टेस्ट गराउँदा राम्रो । दुवै डोज खोप लगाउँदा पनि परीक्षणमा पोजिटिभ आउन सक्छ । खोप लगाएकाहरू गम्भीर अवस्थामा पुग्दैनन् भन्ने तथ्य सार्वजनिक भएको छ । खोपकै कारण स्वास्थ्यकर्मीहरू केही सुरक्षित भएको महसुस गरी सेवा दिइरहेका छन् । तर, खोप लगाएकाहरूले अरूलाई भाइरस सार्न सक्छन् । त्यसैले स्वास्थ्य सुरक्षाका मापदण्ड पालना गरिरहनुपर्छ । निषेधाज्ञाका कारण कोही नागरिक भोकै बस्नु नपरोस् । निम्न आय भएकाहरू र मजदुरी गरी गुजारा चलाउनेहरूको पेट भर्ने जिम्मा स्थानीय सरकारले लिनुपर्छ । कोरोनाइतरका अत्यावश्यक एवं आकस्मिक सेवाहरूको निरन्तरता हुनुपर्छ । स्वास्थ्य मन्त्रालयमा प्रभावकारी केन्द्रीय कमान्डको व्यवस्था गरी मातहतका निकायबाट समेत अक्सिजन, भेन्टिलेटरका बारे चौबीसै घण्टा नियमन र सुपरिवेक्षण गर्नु आवश्यक छ । अक्सिजन वा बेड आवश्यक पर्दा तुरुन्तै निरूपण हुने व्यवस्था मिलाउने एउटा संयन्त्र आकस्मिक फोन नम्बरहरूसहित स्वास्थ्य मन्त्रालयमा क्रियाशील हुनुपर्छ । ढुण्डीराज पौडेल, नेपालगन्ज"
"गलत नीति, असफल नेतृत्व","गलत नीति र कमिसनको कीर्तिमान महामारी नियन्त्रण गरी जनताको जीवनरक्षा गर्नु सरकारको अनिवार्य प्राथमिक दायित्व हो । तर ओली सरकारले प्रारम्भदेखि नै गम्भीर त्रुटि गर्दै आएको छ । सरकारले न महामारी नियन्त्रण गर्ने उपयुक्त नीति र कार्ययोजना अख्तियार गर्यो, न त परीक्षण, उपचार, खोप, औषधि, क्वारेन्टिन र अस्पतालको व्यवस्थापन गर्यो । दोस्रो लहरपूर्व अन्तर्राष्ट्रिय सीमा बन्द, लकडाउन, आइसोलेसन, क्वारेन्टिनका साथै खोप, उपचार र औषधि व्यवस्थापनका लागि प्रशस्त समय थियो । तर सरकारले उचित पहलकदमी लिएन । उल्टै सरकार र सत्तारूढ दलले राजनीतिक र धार्मिक र्याली आयोजना गरी संक्रमण फैलाउनमा योगदान गरे । नेपालको संविधानमा मानव सुरक्षालाई राष्ट्रिय सुरक्षाको प्रमुख आधारस्तम्भका रूपमा परिभाषित गरिएको छ । तर सरकारले मानव सुरक्षालाई सबैभन्दा उपेक्षा गरेको छ । नेपालले नीति पनि गलत अनुसरण गर्यो र सरकार पनि जनस्वास्थ्यप्रति किञ्चित् संवेदनशील भएन । त्यसैले सरकार पूर्ण असफल भयो । यो केवल सामान्य त्रुटि र सरकारको असफलता मात्रै होइन, जनतामाथि गरिएको अपराध हो । सुशासन र भ्रष्टाचारमा शून्य सहनशीलता प्रमुख प्राथमिकता भएको घोषणा गरेको ओली सरकार भ्रष्टाचार, अनियमितता, कमिसन र कुशासनको पर्याय भएको छ । कुशासन र भ्रष्टाचारको सबैभन्दा ज्वलन्त उदाहरण महामारी नियन्त्रणका लागि सरकारी तयारी र मेडिकल सामग्री तथा खोप खरिदको भ्रष्टाचार र कमिसन प्रकरण हो । गत वर्ष चीनबाट मेडिकल उपकरण तथा औषधि खरिद गर्दा बहुचर्चित ओम्नीको भ्रष्टाचार, कमिसन र आर्थिक अनियमितता प्रकरणको खुलासा भइसकेको छ भने, अहिले भारतबाट खोप खरिदमा भएको कमिसन प्रकरण प्रमाणसहित सार्वजनिक भएपछि सरकारको भ्रष्ट चरित्र पर्दाफास भएको छ । जति बेला सुरज वैद्य र विजय दुगडजस्ता कमिसन एजेन्ट र बिचौलियाहरूले बालुवाटार र सिंहदरबारको वातानुकूलित कक्षमा कमिसनको बार्गेनिङ गरिरहेका थिए, त्यति बेला उपचार र अक्सिजन नपाएर नागरिकहरूले तड्पीतड्पी प्राण त्याग गरिरहेका थिए । जनताको स्वास्थ्यमाथि खेलबाडको योभन्दा हृदयविदारक दृश्य अर्को के हुन सक्छ ? यस्तो मानवीय संकटको घडीमा समेत जनताको स्वास्थ्यमा खेलबाड गरी कमिसनको खेलमा चुर्लुम्म डुबेर सरकारले भ्रष्टाचारको इतिहासमा नयाँ कीर्तिमान कायम गरेको छ । वास्तवमा यो केवल भ्रष्टाचार मात्रै होइन, मानवीय अपराध हो । योभन्दा भ्रष्टाचारको पराकाष्ठा के हुन सक्छ ? अहिले नेपाल कोभिडभन्दा पनि भ्रष्टाचारको महामारीले ग्रस्त छ । कोभिडका नाममा लकडाउन र निषेधाज्ञा घोषणा तथा मृतक र संक्रमितको तथ्यांक सार्वजनिक गर्नेबाहेक सरकारले केही गरेको छैन । यो हदसम्मको अनुत्तरदायी र भ्रष्ट सरकार नेपालमा हालसम्म थिएन । यदि प्रतिनिधिसभा पुनःस्थापना नभएको भए वैशाख १७ र २७ गते मध्यावधि निर्वाचनको मिति घोषणा गरिएको थियो । महामारीका कारण निर्वाचन नभएको भए राजनीतिक र संवैधानिक संकट सिर्जना हुने थियो । निर्वाचन भएको भए मानवीय संकट सिर्जना हुने थियो । त्यसैले जुनसुकै परिवेशमा पनि राजनीतिक वा मानवीय संकट सिर्जना हुन सक्थ्यो । अल्पविकसित देशहरूले कोभ्याक्सअन्तर्गत २० प्रतिशत जनसंख्यालाई दिने करिब २० लाख खोप नेपालले पाउनुपर्ने थियो । तर सरकारको गैरजिम्मेवारी, हेलचेक्य्राइँ र कूटनीतिक असफलताका कारण हालसम्म केवल ३ लाख ४८ हजार डोज मात्रै प्राप्त भएको छ । गत हप्ता ओलीले महामारी नियन्त्रणका लागि खोप, मेडिकल उपकरण र औषधि सहयोग गर्न अन्तर्राष्ट्रिय समुदायलाई आह्वान गरेका थिए । तर हालसम्म कुनै पनि देशले नयाँ सहयोगको घोषणा गरेको छैन । यदि ओलीको कूटनीतिक विश्वसनीयता भएको भए र कूटनीतिक निकायलाई समयमै प्रभावकारी रूपमा परिचालन गरेका भए भारत, चीन, अमेरिका, बेलायत, रसिया, बंगलादेश लगायतले सहयोग गर्ने सम्भावना थियो । तर ओलीले पनि पहल गरेनन् र अन्तर्राष्ट्रिय समुदायले पनि सहयोग गरेन । योभन्दा ठूलो कूटनीतिमा असफलता अर्को के हुन सक्छ ? उपर्युक्त तथ्य र तथ्यांकका आधारमा विश्लेषण गर्दा, जुन देशको सरकार र नेतृत्व जनताप्रति संवेदनशील र उत्तरदायी भई उपयुक्त नीति अख्तियार गर्यो, त्यो देशमा कम मानवीय क्षति भई महामारी नियन्त्रण भयो । तर जुन देशको सरकार र नेतृत्व जनताप्रति संवेदनशील र उत्तरदायी भएन र गलत नीति अख्तियार गर्यो, त्यो देशमा गम्भीर मानवीय संकट सृजना भएको छ । त्यसैले नेपाल गलत नीति र असफल नेतृत्वको सिकार भएको छ । मानव जीवनमाथि खेलबाड गरेको मूल्य ट्रम्पले राष्ट्रपति निर्वाचनमा र चक्रवर्ती सम्राट् का रूपमा चित्रित मोदीले भर्खरै सम्पन्न पश्चिम बंगालको निर्वाचनमा जस्तै ओलीले पनि चुकाउने निश्चित छ ।"
रुग्ण उद्योगलाई के गर्ने ?,"निजी क्षेत्र के चाहन्छ ? माथिको ग्राफले हाम्रा अहिलेका उद्योगहरूको स्थिति देखाउँछ । उद्योगहरू धेरैजसो अब निजी नै छन् र ती काठमाडौं, रूपन्देही, चितवन, मोरङ, पर्साजस्ता ठाउँमा केन्द्रित छन् । सम्भवतः भविष्यको नेपालमा औद्योगिक क्षेत्रमा सरकार मुख्य खेलाडी हुनेवाला छैन । सरकारले चलाउने सम्भावना भएको नयाँ कम्पनी धौबदीको फलाम खानीसम्बन्धी कम्पनी हो तर त्यो पनि २०३३ सालमा स्थापित नेपाल मेटल कम्पनी तथा सरकारको ७५ प्रतिशत लगानी भएको ओरिएन्ड म्याग्नेसाइट प्रालिभन्दा फरक नतिजा दिने गरी चल्ला भन्ने आधार छैन । यसैले भविष्यको नेपालको औद्योगिक आधार मुख्य गरी निजी क्षेत्र हुनेछ । तर नेपालको निजी क्षेत्रले सरकारीले जस्तो घाटा खाएपछि पनि फ्याक्ट्री चलाइराख्छ वा चलाउन बल गर्छ भनेर सोच्नु मूर्खता हो । संसारका अन्य ठाउँमा जस्तो नेपालमा पनि निजी क्षेत्रले राज्यको दूरदर्शिता र न्यानो अँगालो खोज्छ नत्र ऊ त्यतैतिर केन्द्रित हुन्छ जहाँ जोखिम नमोली पैसा आउँछ ।अर्कातिर, अहिले नेपाली निजी क्षेत्रलाई लगानी गर्न विश्व खुला छ । यो लेखक टेक्सासको राइस विश्वविद्यालयमा अध्ययनरत रहँदा त्यहाँको एउटा पत्रिकामा नजिकै गल्फ अफ मेक्सिकोको तटमा रहेको ग्याल्बेस्टन सहरमा नेपाली लगानीकर्ताले ठूलो भवन बनाउन लागेको खबर आएको थियो । नेपालीहरूको बसोबास संसारभरि नै छरिएको अहिलेको अवस्थामा विदेशी लगानी ल्याउनुभन्दा पहिले नेपाली लगानीकर्ता नै बाहिर सकेसम्म नभागून् वा उनीहरूले बाहिर लगेको पैसा फर्काएर ल्याऊन् भन्नेमा ध्यान दिनुपर्ने स्थिति छ । अहिले भने नेपाली लगानीकर्ता नै त्यति उत्साहित छैनन् । लगानीकर्ताका धेरै गुनासामध्ये एक रुग्ण उद्योगको सुविधासम्बन्धी पनि छ । यसमा निजी लगानीकर्ताहरूका मुख्य दुई माग छन् । एक, कम्पनी बेचेर हिँड्न वा बन्द गर्न सजिलो बनाइदिनुपर्यो । यो भनेको घाटामा गएको कम्पनी बन्द गर्दा कम्पनीको जग्गाजमिनसहित सबै सम्पत्ति बेच्न पाउनुपर्यो र कर्मचारीहरूको दायित्व बोकिरहनुपर्ने स्थिति हुनु भएन । दोस्रो, यदि कसैले अर्को व्यक्तिको रुग्ण कम्पनी किन्न चाह्यो भने त्यसलाई कर लगाउनु भएन बरु प्रोत्साहन दिनुपर्यो । किनकि नयाँ खरिदकर्ताले बन्द हुन लागेको उद्योग किनेर धेरै कामदारको रोजीरोटी सकिनबाट बचाएको हुन्छ । त्यसबाहेक उद्योगधन्दा चल्दा मात्र पनि धेरै मानिसले प्रविधिसँग आत्मसात् गर्न पाउँछन् र एक खालको दक्षता हासिल गर्छन् जुन अन्ततोगत्वा यो देश धनी हुने हो भने अधिकांश नेपालीमा चाहिन्छ । त्यसबाहेक औद्योगिक व्यवसाय नियमावली, २०७६ ले रुग्ण उद्योगलाई आयकर, अन्तःशुल्क, निकासी तथा पैठारी करमा छुट, सहुलियत ऋण सुविधा, हर्जानामा छुट आदि दिन सक्ने व्यवस्था गरेको छ । तर त्यस्ता सुविधाहरू प्रयोग गर्न पाउने निजी क्षेत्रका कम्पनीहरू छैनन् जुन कुरालाई लिएर उद्यमीहरू खुसी छैनन् । रुग्ण उद्योगलाई कसरी उद्धार गर्ने भन्ने प्रावधान सबैजसो मुलुकका कानुनमा हुन्छन् । हामीले दक्षिण एसियामा कम्तीमा भारतको जत्तिको कानुन नबनाउने र त्यत्तिकै प्रोत्साहन नदिने हो र हाम्रा कानुनलाई नतिजासँग जोडेर मूल्यांकन गरिनराख्ने हो भने निजी क्षेत्रलाई यहाँ उद्योगहरू खोल्नका लागि मनाउन गाह्रो हुँदै जानेछ ।"
प्रतिचिन्तनमा नेपाली इतिहासको परिवेश,"नेपाली इतिहासको परिवेश ॅनेपाली इतिहासको परिवेश ः केही ऐतिहासिक र मसीजीवी ले समेटेका पच्चीस वटा लेख, पुस्तकको शीर्षक, महेशराज पन्तको ह्याबिटस र संशोधन मण्डलसँगको उनको हुर्काइले एकअर्काबीच तादात्म्य राख्छन् । लेखहरूको प्रवाह र तिनले समेटेको विस्तृत सूचना हेर्दा उनी लामो समयदेखि यी विषयवस्तुहरूसँग सुपरिचित रहेको बुझिन्छ । भारतीय र विदेशी अन्वेषकहरूले नेपालप्रति देखाएको अभिरुचि, तिनका प्रयास, शोधको समीक्षाका साथै नेपाली इतिहासकार एवं मसीजीवीहरूमाथि गरिएका टीकाटिप्पणीले उनको मात्र नभई समस्त संशोधन मण्डलले लिएको धारलाई पनि प्रतिनिधित्व गर्छन् । उनका अधिकांश लेखमा अक्सर भेटिने मसीजीवी शब्द पुस्तकको वाङ्मुखमा पनि प्रयोग भएको छ, जसको शाब्दिक अर्थ हो मसी खर्चेर जीविका चलाउने व्यक्ति । यो नेपाली बुद्धिजीवी हरूमाथि गरिएको व्यङ्ग्य हो । २०१९ सालमा प्रकाशित इतिहास संशोधनको प्रमाण प्रमेय पुस्तकमा नयराज पन्तले संशोधनको परम्परा चलाउने उद्योग गर्दा म एक्लिन गएको छु भन्ने भाव प्रकट गर्दै आफ्ना विद्वान् मित्रहरूलाई पेचिलो व्यङ्ग्य गर्न प्रयोग गरेको शब्द थियो मसीजीवी ।ॅनेपाली इतिहासको परिवेश ः केही ऐतिहासिक र मसीजीवी मा संगृहीत लेखहरू उन्नाइसौं र बीसौं शताब्दीवरिपरि घुमेका छन् । जसरी पश्चिमा लेखकहरूले नेपाली समाज र इतिहासमाथि गरेका कामको अत्यधिक चर्चा गरिन्छ, त्यही तवरमा भारतीयहरूको योगदान कम सुन्न पाइन्छ, जसलाई उक्त पुस्तकमा चाहिँ दिइएको छ । यसमा नेपालमाथि लेखनीको आरम्भ भारतीय कवि, कूचीकार र इतिहासकार मौलारामबाट थालिएको छ, जसको गोर्खाली शासकहरूसँग निकट सम्बन्ध थियो । १९३० सालमा नेपाल आएका गुजराती पुरालेखवेत्ता भगवानलाल इन्द्रजीले नेपालका शिलालेखहरूको अध्ययन गर्दै लिच्छवि, मल्ल र शाह कालका तेइस शिलालेखको अन्वेषण गरी पुस्तक तयार पारेका थिए । त्यसै गरी, बंगाली इतिहासकार हरप्रसाद शास्त्रीले नेपालमा रहेका दुर्लभ पुस्तकहरूको सूचीपत्र बनाई यस भेगमा रहेका प्राचीन शास्त्रहरूको इतिहासमाथि महत्त्वपूर्ण योगदान गरेका थिए । नेपालीको सन्दर्भको सुरुआत चाहिँ पाटनको शाक्य कुलमा जन्मेका अमृतानन्द बाँडाबाट गरिएको छ, जसले त्यस समयमा एक्काइस पुस्तक (विशेष गरी बौद्ध धर्मग्रन्थमाथि) लेखिसकेका थिए । ब्रिटिस रेजिडेन्सीताका अमृतानन्दले ब्रायन हड्सनलाई सहायकका रूपमा सघाएका थिए । पाश्चात्य इतिहासकारहरूमा सेसिल बेन्डल, सिल्वी लेवी र पर्सिवल ल्यान्डनले नेपाली इतिहासमाथि गरेका खोजअध्ययनको तौरतरिका र तिनका प्रकाशनहरूमाथि आलोचनात्मक समीक्षा छ । चाखलाग्दो कुरा, पन्तले सिल्वी लेवीलाई अन्य इतिहासकारका तुलनामा अब्बल देखाएका छन्, जबकि उनले अन्य पश्चिमालाई प्रशंसा गरेको विरलै पढ्न पाइन्छ ।उक्त पुस्तकमार्फत महेशराज पन्तले नेपाली इतिहासमा अभिरुचि राख्ने जोकोहीलाई पनि सन्दर्भ बुझ्न सजिलो बनाइदिएका छन् । पुस्तकमा प्रयुक्त स्रोत र सन्दर्भसामग्रीहरूको मात्रै अध्ययन गरे पनि नेपाली इतिहासका धेरै विषयवस्तुमा एक किसिमको पकड बनाउन सकिन्छ । बौद्धिक जीवनी (इन्टेलेक्चुअल बायोग्राफी) वा व्यक्तिकेन्द्रित लेखनमा मनग्गे विशेषण नथुपारी समीक्षात्मक र आलोचनात्मक दृष्टि दिइनुपर्ने बाटो पनि देखाएको छ, पुस्तकले । तर, त्यस्तो आलोचना तथ्यपरक र तर्कसंगत हुनुपर्छ । अर्कातिर, ह्याबिटस चट्टान जस्तो साह्रो हुँदैनÙ यो रूपान्तरित हुन सक्छ । महेशराज पन्तले लामो युरोप बसाइमा पाएको प्राज्ञिक अनुभूति, अंग्रेजीमा पनि प्रकाशित उनका आलेख र पछिल्लो पुस्तक उनको जीवनको ह्याबिटसमा आएको रूपान्तरणका ज्वलन्त उदाहरण हुन् ।विगतका प्रसंगहरू महेशराज पन्तको लेखनशैलीमा यसरी आइरहँदा, के सुस्ताउँदै गएको इतिहासको अध्ययन र अनुसन्धानप्रति युवा पुस्ताको अभिरुचि पुनर्जागृत हुन सक्ला ? हाम्रो जस्तो सामाजिक परिवेशमा नयराज पन्त, संशोधन मण्डल र महेशराज पन्तका जीवनको उतारचढाव हेर्दा लेखकद्वय आशावादी छैनन् । तर पनि केही यस्ता व्यक्ति छन्, जो अन्य कुरासँग सरोकार नराखी खुरुखुरु काम गरिरहेका छन् । तिनैमध्येका एक हुन् महेशराज पन्त पनि ।"
सीमित उपस्थितिमा रातो मत्स्येन्द्रनाथको जात्रा,"ललितपुर (कास) रातो मत्स्येन्द्रनाथको जात्रा न्यून जनसहभागितामा स्वास्थ्य मापदण्ड अपनाएर गर्ने बारेमा आइतबार सरोकारवालाबीच सहमति भएको छ । ज्यापू समाजले डाकेको बैठकमा ललितपुर प्रशासन, महानगर, गुठी संस्थान, २१ वटा जातीय खलः पुच र जनप्रतिनिधिबीच जात्राको सञ्चारमाध्यमबाट प्रत्यक्ष प्रसारण गर्ने निर्णयसमेत भएको छ । जसको व्यवस्थापनको जिम्मा ललितपुर महानगरले पाएको छ । सडक मर्मतको जिम्मा सडक विभागलाई दिइएको ज्यापू समाजका अध्यक्ष चन्द्र महर्जनले बताए । रातो मत्स्येन्द्रनाथ र मीननाथको जात्रामा सीमित व्यक्ति मात्र सहभागी गराइने र उनीहरूको ज्वरो मापन गरी मास्क, ग्लोब्स र सेनिटाइजर अनिवार्य गर्ने निर्णय भएको छ, उनले भने, स्वयंसेवक र प्रहरी परिचालन गरी जात्राको क्रममा विभिन्न ३८ वटा नाका बन्दसमेत गरिनेछ ।"
चार जिल्लामा ११ संक्रमितको मृत्यु,"हेटौंडा (कास) पछिल्लो २४ घण्टामा मकवानपुर, सिन्धुली, धादिङ र काभ्रेमा गरी थप ११ कोरोना संक्रमितको मृत्यु भएको छ । हेटौंडा अस्पतालमा शनिबार राति र आइतबार बिहान गरी २२ जनाको मृत्यु भएको हो । सिन्धुलीमा ८५ वर्षीय र धादिङमा ७५ वर्षीय वृद्धको पनि उपचारका क्रममा मृत्यु भएको हो । काभ्रेमा होम आइसोलेसनमा २ र उपचाररत ३ गरी ५ जनाको ज्यान गएको छ । यसैबीच, काभ्रेमा स्थानीय प्रशासनले निषेधाज्ञाको अवधि एक साता थपेको छ । दैनिक सय जना हाराहारीमा संक्रमित थपिन थालेपछि जेठ २ सम्म लागि निषेध आदेश थप गरिएको प्रमुख जिल्ला अधिकारी शिवराम पोखरेलले जानकारी दिए ।"
अस्पतालहरूलाई अक्सिजन सिलिन्डर वितरण,"भक्तपुर (कास) प्रहरीले उद्योग, कलकारखाना, कबाडी संकलन केन्द्रबाट संकलित अक्सिजन सिलिन्डर विभिन्न अस्पतालमा वितरण गरेको छ । महानगरीय प्रहरी परिसर भक्तपुर तथा मातहतका वृत्तहरूले २० वटा भरिएकोसहित ९५ थान अक्सिजन सिलिन्डर संकलन गरी कोरोना संक्रमितको उपचार भइरहेका अस्पतालमा वितरण गरेका हुन् । भक्तपुर प्रहरी प्रमुख एसपी तारादेवी थापाका अनुसार लोकन्थलीस्थित भक्तपुर इन्टरनेसनल हस्पिटललाई १२ थान भरी सिलिन्डर, भक्तपुर अस्पताललाई ५ भरीसहित ५५ थान, ललितपुरस्थित अल्का अस्पताललाई ३ थान भरी र भक्तपुरकै नेपालकोरिया मैत्री अस्पतालाई २५ थान खाली सिलिन्डर वितरण गरिएको छ । अस्पतालमा संक्रमितको चाप बढ्दै गएको र भर्ना भएका अधिकांशलाई अक्सिजन आवश्यक रहेको भन्दै चिकित्सकहरूले सिलिन्डर उपलब्ध गराइदिन अपिल गरिरहेका छन् । यस्तोमा प्रहरीले स्वास्थ्य क्षेत्रबाहेक जिल्लाका उद्योग, कलकारखाना तथा कबाडी संकलन केन्द्रमा मौज्दात थप सिलिन्डरको खोजी गरिरहेको एसपी थापाले जनाइन् ।"
महामारीमा चिनी उद्योगीको मनपरीप्रतिकिलो १० रूपैयाँ बढाए मूल्य,"(काठमाडौं)  जेठसम्मलाई पुग्ने चिनी मौज्दात रहेको बताएका चिनी उद्योगीहरूले निषेधाज्ञाका बेलामै मूल्य वृद्धि गरेका छन् । उद्योगीहरूले चैतसम्म उखु क्रसिङ गरेका थिए । तर सर्वसाधारण कोभिडको चपेटामा परिरहेका बेला चिनी उत्पादक संघले चिनीको मूल्य बढाएको छ । खुद्रा व्यापार संघका अध्यक्ष राजकुमार श्रेष्ठको भनाइ मान्ने हो भने निषेधाज्ञाअघि उद्योग वाणिज्य तथा आपूर्ति मन्त्रालयमा भएको छलफलमा उनीहरूले ४ महिनालाई पुग्ने चिनी मौज्दात रहेको बताएका थिए । तर अहिले एकाएक भाउ बढाएको श्रेष्ठको भनाइ छ । भाउ बढ्नुको कारण नै छैन । मन्त्रालयमा भएको छलफलमा उद्योगीहरूले ४ महिनासम्मलाई पुग्ने बताएका थिए । तर लकडाउनअगाडि ८५ रुपैयाँमा पाइएको चिनी अहिले ९० देखि ९५ रुपैयाँसम्म पर्छ, श्रेष्ठले भने, ठूला उद्योगीले एकाएक भाउ बढाउँदा मन्त्रालय मौन बस्नु भनेको भाउ बढाउन सहयोग गर्नु हो । यसले मन्त्रालयकै इसारामा भाउ बढाएको बुझाउँछ ।खुद्रा व्यापारी चन्द्र थापाले पनि लकडाउनअघि प्रतिकिलो ७६७७ रुपैयाँमा खरिद गरिरहेको चिनीलाई अहिले ८५८६ रुपैयाँ तिर्नुपरेको बताए । उक्त मूल्यमा गाडी भाडा, लोडअनलोड गरेर ९० रुपैयाँमा बिक्री गर्नुपर्ने बाध्यता भएको उनको भनाइ छ । संक्रमणको अवस्थामा मूल्य बढेर खुद्रामा प्रतिकिलो ९० रुपैयाँमा बेच्नुपर्ने बाध्यता छ । कोभिडका कारण छिमेकी मुलुकबाट चिनी नआएको बहानामा नेपाली उद्योगीले मूल्य बढाए, थापाले भने, मूल्य घटाएर बिक्री गर्नुपर्नेमा महामारीलाई कमाउने माध्यम बनाइयो ।चिनी उद्योगबाट मूल्य बढेपछि कतिपय होलसेलले पनि आफूखुसी मूल्य बढाइरहेको खुद्रा व्यापारीहरू बताउँछन् । नियमक निकाय वाणिज्य आपूर्ति तथा उपभोक्ता संरक्षण विभागले पनि मूल्य बढ्नुपर्ने कारण नभएको जनाएको छ । उद्योगीहरूले फ्याक्ट्री मूल्यमा प्रतिकिलो ३ रुपैयाँ बढाएको स्विकारेका छन, विभागका महानिर्देशक प्रकाश पौडेलले भने, सरकारी स्वामित्वको साल्ट ट्रेडिङ कर्पोरेसनसँग चिनी मौज्दात हुँदा मूल्य बढेन । मौज्दात सकिएपछि नेपाली उत्पादकले मूल्य बढाए । फ्याक्ट्री मूल्यमा ३ रुपैयाँ बढ्दा होलसेल, खुद्रा बजारमा प्रतिकिलो ७८ रुपैयाँसम्म फरक पर्ने पौडेलको भनाइ छ । चिनीको मूल्य बढ्नुमा मुख्यतः मौज्दातकै अभाव रहेको विभागको निष्कर्ष छ ।खुद्रा व्यापारीहरूले प्रतिकिलो ९० देखि ९५ रुपैयाँमा बिक्री गरिरहँदा साल्टले प्रतिकिलो ७७ रुपैयाँ ५० पैसामा चिनी बेचिरहेको थियो । जानकारका अनुसार मासिक औसतमा ३० हजार टन चिनी चाहिन्छ । तर साल्ट ट्रेडिङसँग ७ सय टन मात्रै मौज्दात छ । त्यसमा पनि काठमाडौंमा साढे ३ सय टन मात्रै मौज्दात रहेको साल्टका सहमहाप्रबन्धक कुमारराज राजभण्डारीले बताए । वीरगन्ज र काठमाडौंको गोदाममा गरेर ७ सय टन हो, उनले भने, चिनी कम भएपछि आउटलेटबाट खुद्रामा किन्नेलाई मात्रै बेचेका छौं ।बजारभाउ नियन्त्रण गर्न साल्टले सहुलियत दरमा चिनी आयात गर्छ । पर्याप्त मौज्दात नहुँदा साल्टले होलसेललाई सहुलियत चिनी बिक्री बन्द गरेको छ । बजारमा अभाव हुन नदिन र चाडबाडलाई लक्ष्य गरी ५० हजार टन माग गरिएको थियो । तर सरकारबाट २० हजार टन मात्रै ल्याउने स्वीकृति मिल्यो । दसैंलगत्तै साल्टले पुनः थप ३० हजार टन चिनीको माग गरेको थियो । तर अहिलेसम्म आयात गर्न स्वीकृति पाएको छैन । अभाव भएपछि आपूर्ति मन्त्रालयमार्फत पटकपटक माग गरिरहेका छौं । तर अझै अनुमति मिलेको छैन, राजभण्डारीले भने ।उद्योग वाणिज्य तथा आपूर्ति मन्त्रालयकी सहप्रवक्ता उर्मिला केसीले पनि सहुलियत चिनी आयातमा निर्णय भइनसकेको बताइन् । साल्टले पठाएको पत्र अर्थ मन्त्रालयमा पठाएका छौं । तर अर्थले मागका विषयमा सहमति दिएको छैन, केसीले भनिन्, सरकारसँग मौज्दात नहुँदा चिनी खुद्रामा प्रतिकिलो मूल्य ९५ रुपैयाँसम्म परेको जानकारी पाएका छौं ।करिब २० दिनअघि सहमतिका लागि पुनः अर्थ मन्त्रालयलाई ताकेता पत्र पठाइएको सहप्रवक्ता केसीले बताइन् । चिनी उत्पादक संघका उपाध्यक्ष राजकुमार अग्रवालले भने उत्पादन घटेको र लागत बढेकै कारण फ्याक्ट्रीले चिनी मूल्य प्रतिकिलो साढे ८२ रुपैयाँ बनाएको दाबी गरे । उत्पादन धेरै घटेको छ । भारतबाट पनि आयात हुन सकेको छैन, उनले भने, भारतबाट आयात भए पनि महँगो पर्छ । गत माघसम्ममा उद्योगीहरूले प्रतिकिलो ७८ रुपैयाँ फ्याक्ट्री मूल्यमा बिक्री गरेको होलसेल व्यवसायीहरू बताउँछन् । सरकारले उखुको समर्थन मूल्य केही बढाएर तोकेपछि उद्योगीहरूले फ्याक्ट्री मूल्य करिब ८० रुपैयाँ पुर्याए । उखु क्रसिङ सकिएलगत्तै कोभिडको मौकामा मूल्य पुनः बढाएका छन् । उद्योगीहरूसँग लागत र नाफाको विवरण मागिएको विभागका महानिर्देशक पौडेलले जानकारी दिए । त्यसपछि मूल्य विश्लेषण गरेर बढी लिनेलाई कानुनी दायरामा ल्याइने उनले बताए ।"
अक्सिजन सिलिन्डर फर्काउँदै व्यवसायी,"(काठमाडौं)  मुलुकभर कोरोनाका बिरामी बढेसँगै अक्सिजन अभाव देखिएपछि उद्योगी तथा निर्माण सम्बद्ध व्यवसायीले अक्सिजनका सिलिन्डर फर्काउन थालेका छन् । व्यवसायीका सम्बद्ध छाता संगठनले अपिल नै जारी गरी महामारीमा सबैको जीवनरक्षा हुने गरी अक्सिजन सिलिन्डर उपलब्ध गराउन आग्रह गरेका छन् । नेपाल उद्योग वाणिज्य महासंघले केही दिनअघि अपिल जारी गर्दै उद्योगी व्यवसायीलाई उद्योगमा रहेका अक्सिजन सिलिन्डर दिएर सघाउन भनिसकेको छ ।आग्रहअनुसार अक्सिजन प्लान्टमा सिलिन्डर फर्काउने काम जारी रहेको महासंघका अध्यक्ष शेखर गोल्छा बताउँछन् । अहिले कठिन समय भएकाले सबै सिलिन्डर स्वास्थ्योपचारकै लागि खपत हुनुपर्छ भन्नेमा महासंघ दृढ रहेको उनको भनाइ छ । यसको नियन्त्रण सरकार आफैंले गर्दै छ, उनले भने, सरकारको आग्रहमा निजी क्षेत्रले यसमा सहयोग गरेको हो ।नेपाल क्रसर तथा खानी उद्योग व्यवसायी महासंघले पनि शुक्रबार अपिल जारी गर्दै आआफ्ना उद्योगमा रहेका अक्सिजन ग्यासका खाली तथा भरी सिलिन्डर जिल्ला तथा प्रदेश संघमा रेकर्ड राखी स्थानीय तहमार्फत सरकारलाई उपलब्ध गराउन आग्रह गरेको छ । महासंघमा आबद्ध देशभरका व्यवसायीलाई यो आग्रह गरिएको महासंघका महासचिव पुरुषोत्तम रेग्मीले बताए । उनका अनुसार देशभर ७ सय क्रसर उद्योगी छन् । अहिले ६ सय उद्योग मात्र सञ्चालनमा छन् । यी उद्योगले थोरैमा पनि दुईवटा सिलिन्डर प्रयोग गर्छन्, रेग्मीले भने, ठूला उद्योगले मौज्दात राखेर १५ वटासम्म प्रयोग गर्ने गरेका छन्, जसबाट औसतमा ५ वटा आए भने पनि ३ हजार सिलिन्डर देशभरबाट जम्मा हुने अपेक्षा छ । यसको सुरुवात आफैं सिलिन्डर दिएर गरिएको उनको भनाइ छ । पहिला आफूले ६ वटा सिलिन्डर दिएपछि मात्र मैले अन्य साथीलाई पनि अपिल जारी गरेर आग्रह गरेको हुँ, उनले भने, मैले धादिङको थाक्रे गाउँपालिकाका अध्यक्षलाई दिएर सहयोगको सुरुवात गरें । अहिले देशभरबाट सिलिन्डर फर्काउने काम सुरु भएको छ । उद्योगमा चाहिएको बेला आवश्यकताअनुसार अक्सिजन भरेर ल्याउने गरिन्छ, उनले भने, नत्र खाली सिलिन्डर नै हुन्छ, त्यही भएर खाली भए पनि उपब्धल गराएर सहयोगको सुरुवात गरिएको हो । अहिले आआफ्नो उद्योगमा भएका सिलिन्डर स्थानीय तहमार्फत सरकारलाई उपलब्ध गराउने काम भइरहेको उनको भनाइ छ ।स्वतन्त्र ऊर्जा उत्पादकहरूको संस्था नेपाल (इप्पान) ले अपिल जारी गर्दै स्वास्थ्य संस्था तथा आइसोलेसन केन्द्रहरूमा अक्सिजन सिलिन्डरको आवश्यकता बढ्दै गएको भन्दै आयोजनामा रहेका सिलिन्डर उपलब्ध गराउन भनेको छ । अहिलेसम्म कति सिलिन्डर फिर्ता भए भन्ने रेकर्ड आउन नसकेको इप्पानका सचिव बलराम खतिवडा बताउँछन् । एउटा आयोजनामा ६० वटासम्म हुन्छन्, यसमा आधाजस्तो त फर्काइन्छ भन्ने छ, उनले भने, मेरो आयोजनामा भएका ३० मध्ये १८ वटा सिलिन्डर प्लान्टमै फर्काइसकेका छौं, अन्य आयोजनाले पनि धमाधम फर्काइरहेका छन् । आयोजनामा फलामका पाइपको काम गर्नुपर्ने भएकाले अक्सिजन राखिएको हुन्छ । पाइप काट्न अक्सिजन चाहिने उनको भनाइ छ । अहिले १ सयभन्दा बढी जलविद्युत् आयोजना निर्माणाधीन छन् । सबैसँग अक्सिजन सिलिन्डर रहेको खतिवडाको भनाइ छ । अक्सिजन प्लान्टमा सिलिन्डरको पैसा डिपोजिट गरेर लगिएको हुनाले सिधै आयोजनामा आउने उनको भनाइ छ । त्यसैले प्लान्टमै सिलिन्डर फर्काउने गरिएको छ । उद्योगका अक्सिजन मान्छेलाई प्रयोग गर्न नमिल्ने भएकाले खाली हुनासाथ सिलिन्डर फर्काउन थालिएको उनले बताए । कतिपय आयोजनाको काम अहिले ठप्प छ । तिनमा रहेका अक्सिजन फर्काएर सहयोग गर्ने काम भइरहेको खतिवडाले जानकारी दिए । नेपाल निर्माण व्यवसायी महासंघले पनि देशभर सञ्चालनमा रहेका आयोजनालाई अक्सिजन सिलिन्डर उपलब्ध गराउन अपिल गरेको छ । अक्सिजनको आवश्यकता धेरै भएकाले सिलिन्डर फर्काइदिन आग्रह गरिएको महासंघका अध्यक्ष रवि सिंहले बताए । साढे ६ हजार आयोजनामध्ये करिब २ हजार आयोजनामा अक्सिजन सिलिन्डर राखिएको छ, उनले भने, आयोजनाहरूबाट सिलिन्डर आउन थालेका छन् ।"
संकटमा सघाउँदै कोभिड कनेक्ट,"(काठमाडौं)  काठमाडौं उपत्यकाबाहिर रहेका एक चिकित्सककी कोभिड१९ संक्रमित आमालाई अस्पताल पुर्याउनुपर्ने भयो । घरमा एक्लै रहेकी आमालाई अस्पताल पुर्याउन उनले कोभिड कनेक्ट नामक अनलाइन प्लेटफर्ममा सहयोगको आग्रह गरे । यसमा आबद्ध स्वयंसेवीले ती आमालाई अस्पताल भर्नाको बन्दोबस्त मिलाए ।यसैगरी अप्ठ्यारोमा परेका कोभिड१९ संक्रमित र तिनका आफन्तलाई सहयोग गर्न बनेको अनलाइन प्लेटफर्म कोभिड कनेक्ट मा आउने अनुरोध दिनदिनै बढ्दै गएको छ । स्वयंसेवी युवाको सक्रियतामा सञ्चालित यो प्लेटफर्मले दुई सातामा मात्रै सयौंलाई अस्पतालको बेड, अक्सिजन र एम्बुलेन्स व्यवस्थापनमा सघाइरहेको छ ।कोभिड१९ को संक्रमण फैलिँदै जाँदा अस्पतालमा बेडको अभाव भइसकेको छ । गम्भीर अवस्थाका बिरामीका लागि अक्सिजन पनि अभाव हुन थालिसकेको छ । संक्रमितले बेड नपाउँदा अस्पताल धाउँदाधाउँदै ज्यान गुमाइरहेका समाचार आइरहेका छन् । कोरोना संक्रमणको यो घडीमा केही भए पनि राहत दिने प्लेटफर्म हो कोभिड कनेक्ट । भारतमा दोस्रो लहरको संक्रमणले आक्रान्त पारिरहँदा नेपालमा पनि यस्तै अवस्था आउने आकलनसहित केही युवाको अगुवाइमा तयार पारिएको कोभिड कनेक्ट एनपी डट ओआरजीमा अहिले एक सय हाराहारीमा स्वयंसेवी जोडिइसकेका छन् ।कोभिड संक्रमितका लागि आवश्यक बेड, आईसीयू, भेन्टिलेटरसहितका बेड, अक्सिजन र एम्बुलेन्सका लागि एकअर्कालाई सहयोग गर्ने प्लेटफर्म हो कोभिड कनेक्ट । वैशाख १६ देखि काठमाडौं उपत्यकासहित देशभरका प्रमुख सहरमा निषेधाज्ञा सुरु हुन केही दिनअघि यसको सुरुवात गरिएको समय खड्का बताउँछन् । भारतमा दोस्रो लहरको कोरोना संक्रमण बढ्दै गएपछि हामी ३४ जनाले छलफल गरी सहयोग गर्न सक्ने व्यक्तिलाई जोड्ने गरी यस्तो प्लेटफर्म निर्माण गर्ने सोच बनाएका हौं, उनले भने, अहिले यो पूर्ण रूपमा स्वयंसेवीहरूको नेटवर्कबाट चलिरहेको छ ।कोरोना संक्रमण बढेसँगै कोभिड कनेक्टमा सहयोग माग्न आउने क्रम पनि बढेको उनले जानकारी दिए । सुरुमा दैनिक २०२५ वटा जनाले मात्रै सहयोगका लागि अनुरोध गर्ने गरेकामा शनिबार मात्रै साढे तीन सयभन्दा बढी अनुरोध आए, उनले भने । शनिबार करिब ८० जनालाई मात्रै सहयोग गर्न सकिएको उनले बताए । भन्छन्, अस्पतालमा बेड र अक्सिजन अभाव हुन थालेपछि हामीले गर्न सक्ने सहयोगको मात्रा पनि घटेको छ ।कोभिड कनेक्टका स्वयंसेवीले चार समूह बनाएर आवश्यक पर्नेहरूलाई सहयोग उपलब्ध गराइरहेका छन् । सपोर्ट टिमले कोभिड कनेक्टको प्लेटफर्ममा आउने अनुरोधलाई फलोअपको काम गर्छ । सहयोगको अपिल गर्नेहरूलाई फलोअप गर्दै अक्सिजन चाहिएको होहोइन, संक्रमितको अवस्था हेरी अक्सिजन वा भेन्टिलेटर बेडको आवश्यकता कति छ भन्ने हेरिन्छ । यो समूहमा रहेका ४० जनामध्ये प्रायः एमबीबीएस अध्ययन गरिरहेकाहरू छन् ।अर्को करिब ४० जना स्वयंसेवी सदस्य रहेको डेटा टिमले अस्पतालमा रहेका विभिन्न खालका बेडको अवस्थासम्बन्धी तथ्यांक अपडेटको काम गरिरहन्छ । उनीहरूले हरेक घण्टामा उपत्यका र देशका प्रमुख सहरमा रहेका अस्पतालमा फोन गरेर साधारण बेड, अक्सिजनसहितका बेड र भेन्टिलेटर खाली भएनभएको तथ्यांक अपडेट गराइरहेका हुन्छन् ।अर्को प्राविधिक टिमले वेबसाइटलाई चुस्तदुरुस्त राख्न काम गरिरहेको छ । अर्को १० जनाको टिमले सामाजिक सञ्जालमा आउने अनुरोधलाई अपडेट गर्ने तथा विभिन्न जानकारी पोस्ट गर्ने काम गरिरहेका हुन्छन् । वेबसाइटबाहेक फेसबुक, ट्वीटर इन्स्टाग्राम जस्ता सामाजिक सञ्जालमा पनि कोभिड कनेक्टको उपस्थिति छ ।यो समूहले आगामी दिनमा अक्सिजन प्लान्ट र सिलिन्डर मर्मत गर्ने अनि निषेधाज्ञाका कारण अभावमा रहेकाहरूलाई खाना वितरण गर्ने विषयमा पनि तयारी गरिरहेको यसका अभियन्तामध्येका एक खड्काले जानकारी दिए । यसबाहेक स्वयंसेवीले आफैंले अपडेट गराइरहेको तथ्यांक अपडेटका लागि अस्प्तालसँगै सहकार्य गर्ने तयारी पनि रहेको उनले बताए । स्वयंसेवीहरूले स्वस्फूर्त रूपमा बिहान ३ देखि बेलुकी १२ बजेसम्म निरन्तर तथ्यांक अपडेट गराइरहेका छन् । आइतबार दिउँसोसम्मको तथ्यांकअनुसार कोभिड कनेक्टमा अस्पतालको बेडका लागि मात्रै साढे ७ सय अनुरोध आएका छन् । साढे २ सयभन्दा बढी मानिसले अक्सिजनका लागि अनुरोध गरेका छन् । संक्रमितलाई अस्पताल पुर्याउन ३० भन्दा बढीले एम्बुलेन्सका लागि अनुरोध गरेका छन् । यही प्लेटफर्ममार्फत हालसम्म साढे ३ सयलाई बेड उपलब्ध गराइएको र एक सयभन्दा बढीलाई अक्सिजन उपलब्ध सघाएको बताइएको छ ।"
तेस्रो जितले काठमाडौं रेजर्स शीर्षस्थानमा,"(काठमाडौं)  काठमाडौं रेजर्सले आइतबार एफसी चितवनलाई २१ ले हराएर नेपाल सुपर लिग (एनएसएल) को लिग चरणमा शीर्षस्थान हात पारेको छ । हारसँगै चितवन भने जितविहीन भएर लिगबाटै बाहिरिने एक्लो टिम बन्यो ।दशरथ रंगशालामा भएको लिग चरणको अन्तिम खेलमा क्यामरुनी फरवार्ड मेसोके ओलोमोउले १७ औं मिनेटमा गोल गर्दै काठमाडौंलाई अग्रता दिलाए । काउन्टर एट्याकमा विश्वास उदासले आफ्नै क्षेत्रबाट उपलब्ध गराएको बलमा दुई डिफेन्सलाई उछिन्दै मेसोकेले गोलको खाता खोलेका थिए । अघिल्लो खेलमा विराटनगर सिटीविरुद्ध हात पारेको ५४ को रोमाञ्चक जितमा ह्याट्रिक गरेका उनको एनएसएलमा पाँचौं गोल हो यो । यससँगै उनले सर्वाधिक गोलकर्ताको सूचीमा ४४ गोल गरेका धनगढी एफसीका ओलावाले आफिज र विराटनगरका पेड्रो मान्जीलाई उछिने ।मिडफिल्डर सन्जोक राईले ३४ औं मिनेटमा काठमाडौंको अग्रता दोब्बर बनाए । विश्वास श्रेष्ठको पासमा चितवनका डिफेन्डर जोनाथन रुडीले क्लियर गर्न नसक्दा पाएको बललाई पोस्टको दिशा दिँदै काठमाडौंलाई २० ले अगाडि बढाएका थिए । लगत्तै पाएको अर्को अवसरमा गोलकिपर रोमन रसाइलीलाई छक्याएर पनि सन्जोकले खाली पोस्टमा गोल गर्न सकेनन् । उनको प्रहार पोस्ट बाहिर गएको थियो । फरवार्ड राजीव लोप्चनको ४० औं मिनेटको गोलमा चितवनले अन्तर छोट्याउँदै खेलमा फर्किने प्रयास गरेको थियो । सुनील श्रेष्ठले प्रहार गरेको बल गोलकिपर विनय श्रेष्ठले रोके र त्यही रिबाउन्डमा पेनाल्टी क्षेत्रमा अनमार्क रहेका राजीवले गोल गरेका थिए । विश्वास श्रेष्ठले ४४ औं मिनेटमा पेनाल्टी क्षेत्रनजिकबाट फ्रिकिकमा प्रहार गरेको बल बारमा लाग्दै बाहिरिएको थियो ।काठमाडौं तेस्रो जितसँगै धनगढीलाई उछिन्दै शीर्षस्थानमा उक्लियो । टोलीले १३ अंक जोडेको छ भने धनगढी १० अंकमा छ । यी दुईबीच मंगलबार हुने प्लेअफ विजेता फाइनलमा प्रवेश गर्नेछन् । त्यसमा पराजित हुने टिमले पनि फाइनल प्रवेशका लागि अर्को अवसर पाउनेछ, जहाँ उसले ललितपुर सिटी एफसीविरुद्ध बुटवल लुम्बिनी एफसीको विजेतासँग बिहीबार खेल्नेछ । ललितपुर सिटी (९ अंक) तेस्रो र बुटवल लुम्बिनी (८ अंक) चौथोमा रहँदै प्लेअफमा पुगेका हुन् ।एनएसएलको पहिलो सिजनमा पोखरा थन्डर्स (८ अंक भए पनि हेड टु हेडमा बुटवल लुम्बिनीसँग पछाडि परेको), विराटनगर सिटी एफसी (७ अंक) र चितवन (२ अंक) लिग चरणबाटै बाहिरिए । सिजनमा जितविहीन एक्लो टिम बन्यो चितवन ।"
म्यानचेस्टरको जित,बायर्न नवौंपल्ट च्याम्पियनम्युनिक बायर्न म्युनिकले लगातार नवौंपल्ट जर्मन बुन्डेसलिगाको उपाधि जितेको खुसीयाली बोरुसिया मुन्छेनग्लाडबाखलाई ६० ले हराएर मनाएको छ । त्यसमा रोबर्ट लेवान्डोस्कीले ह्याट्रिक गरेका थिए । यो जितअगाडि नै बायर्नले उपाधि चुम्ने निश्चित भइसकेको थियो । अंकतालिकामा बायर्नको सबैभन्दा नजिक दोस्रो स्थानमा रहेको आरबी लाइप्जिग बोरुसिया डर्टमन्डसँग ३२ ले पराजित भएपछि बायर्नले जर्मन लिग जित्ने निश्चित भएको हो ।
क्षितिजलाई चेस उपाधि,"काठमाडौं (कास) मोरङ जिल्ला बुद्धिचाल संघका पूर्व अध्यक्ष तथा फिडे आर्बिटर विजयकुमार थापाको स्मृतिमा भएको अनलाइन बुद्धिचाल प्रतियोगिताको उपाधि फिडे मास्टर क्षितिज भण्डारीले जितेका छन् । उनले नवौं चरणमा सुनसरीका तीर्थ सुब्बालाई पराजित गरेर साढे ८ अंकसहित उपाधि जितेका हुन् ।अस्ट्रेलियामा रहेका हिमालले साढे ७ अंक हात पार्दै दोस्रो स्थानमा रहे । उनले अन्तिम चरणमा पूर्व नेपाल च्याम्पियन केशव श्रेष्ठलाई हराएका थिए भने काठमाडौका सुदीप तामाङले नवौं चरणमा फिडे मास्टर मनीष हमालमाथि सफलता पाए । समान ७ अंक नै जोडेका हेराकाजी महर्जनलाई प्रोग्रेसिभ अंकमा पछि पार्दै सुदीपले तेस्रो स्थान ओगटे । ललितपुर स्पोर्ट्स क्लबको आयोजनामा भएको प्रतियोगितामा चौंथौदेखि दसौं स्थानसम्म क्रमशः हेराकाजी, थापाथली चेस पार्कका रन्जित राई, मकवानपुरका कृष्ण थापा, सुनसरीका तीर्थ सुब्बा, कैलालीका दीर्घराज जोशी र काठमाडौका पुरुषोत्तम सिलवाल रहे ।महिलातर्फको उपाधि वर्तमान नेपाल च्याम्पियन सुजना लोहनीले जितिन् भने दोस्रो र तेस्रो झापाका कृपा अधिकारी र सिन्दिरा जोशी भए । १८०० मुनि रेटेडमा रोशन श्रेष्ठ र १६०० मुनि सुशील गुरुङ उत्कृष्ट ठहरिए । कोरोना संक्रमणबाट कारणले जीवन गुमाएका थापाको स्मृतिमा भएको प्रतियोगितामा १ सय ३६ खेलाडीको सहभागिता थियो । उत्कृष्ट १९ खेलाडीलाई नगद पुरस्कार प्रदान गर्न नेपाल बुद्धिचाल संघका सहकोषाध्यक्ष ज्ञानेन्द्र पराजुली र दुबईमा रहेका चेस खेलाडी दिल पुनले आर्थिक सहयोग गरेको क्लबले जनाएको छ ।"
