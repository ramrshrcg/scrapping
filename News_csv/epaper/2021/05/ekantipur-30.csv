शीर्षक,विवरण
मतदाता प्रभावित पार्न वितरण र छुटैछुट,"क्षेत्रगत विनियोजन (क्रमशः ठूलोबाट सानो)अर्थ विविध (निर्वाचनसहित) २ खर्ब ५२ अर्ब ४७ करोडगृह प्रशासन १ खर्ब ६५ अर्ब ५६ करोडभौतिक पूर्वाधार तथा यातायात १ खर्ब ६३ अर्ब ३७ करोडसमग्र स्वास्थ्य १ खर्ब ४१ अर्ब ५५ करोडशिक्षा, विज्ञान तथा प्रविधि १ खर्ब ८० अर्ब ४ करोडऊर्जाजलस्रोत १ खर्ब २१ अर्ब ९७ करोड कृषि तथा पशुपन्छी ४५ अर्ब ९ करोड खानेपानी ४३ अर्ब ५४ करोड सहरी विकास ४१ अर्ब २० करोड कोरोना नियन्त्रण ३७ अर्ब ५३ करोडभूकम्पपछिको पुनर्निर्माण ३३ अर्ब ५५ करोड सिँचाइ तथा नदी नियन्त्रण ३१ अर्ब ६८ करोडपर्यटन २७ अर्ब ४७ करोडखोप खरिद २६ अर्ब ७५ करोडवन तथा वातावरण १४ अर्ब १३ करोड श्रम रोजगार १४ अर्ब उद्योग, वाणिज्य तथा आपूर्ति १३ अर्ब ५८ करोड भूमि व्यवस्था तथा गरिबी निवारण ८ अर्ब २१ करोडसञ्चार तथा सूचना प्रविधि ७ अर्ब ७४ करोड युवा तथा खेलकुद २ अर्ब ७४ करोड"
"के घट्यो, के बढ्यो ?",विद्युतीय सवारी बच्चाले खाने दूध विद्युतीय होम एप्लाइन्स दीर्घकालीन लगानीकर्ता पुाजीगत लाभकर औद्योगिक कच्चा पदार्थ कृषि नर्सरी फर्मका यन्त्र उपकरणस्टार्टअप व्यवसाय
स्वास्थ्यको बजेट कोरोनाकेन्द्रित,"(काठमाडौं)  सरकारले आगामी आर्थिक वर्षको बजेटमा कोरोना रोकथामलगायत स्वास्थ्यको पूर्वाधारलाई जोड दिँदै कुल बजेटको झन्डै साढे सात प्रतिशत स्वास्थ्य क्षेत्रमा छुट्याएको छ । स्वास्थ्यमा १ खर्ब २२ अर्ब ७७ करोड रुपैयाँ विनियोजन गरेको शनिबार अर्थमन्त्री विष्णु पौडेलले सार्वजनिक गरेका हुन् । यो कुल बजेटको ७४५ प्रतिशत हुन्छ । योपटक स्वास्थ्यमा अहिलेसम्मकै धेरै बजेट विनियोजन भएको छ, स्वास्थ्य मन्त्रालयका पूर्वप्रमुख विशेषज्ञ डा सुशीलनाथ प्याकुरेलले भने, विगतमा पनि बजेट कार्यान्वयन नहुने समस्या छ । विनियोजन भएअनुसार कार्यान्वयन भइदिए हुन्थ्यो । २०७४७५ मा स्वास्थ्यमा बजेट ३६५ प्रतिशत मात्रै थियो । कुल बजेटको स्वास्थ्यतर्फ २०७५७६ मा ४२९ र २०७६७७ मा ४४९ थियो भने चालु वर्ष २०७७७८ मा ६१५ अर्थार्त् ९० अर्ब ६९ करोड रुपैयाँ छ । आगामी आर्थिक वर्षका लागि कोभिड१९ नियन्त्रण तथा रोकथामका लागि मात्रै ३७ अर्ब ५३ करोड विनियोजन गरिएको छ । स्वास्थ्यतर्फ विनियोजित कुल बजेटको यो ३०५६ प्रतिशत हुन्छ । अर्थमन्त्री पौडेलले खोप व्यवस्थापनका लागि २६ अर्ब ७५ करोड छुट्याएको जानकारी दिए । १८ वर्षमाथिका ७२ प्रतिशत नागरिकलाई खोप लगाउनुपर्ने हुन्छ । स्वास्थ्य मन्त्रालयका अनुसार २६ लाख ६५ हजारले खोप लगाइसकेका छन् । यसमा साढे ५ लाखभन्दा बढीले दोस्रो मात्रा पनि लगाइसकेका छन् । खोप लगाउन बाँकी सबै उमेर समूहका नागरिकलाई शीघ्र खोप सुनिश्चित गर्न सम्पूर्ण स्रोत सामर्थ्यको उच्चतम प्रयोग गर्दै उत्पादक देश तथा कम्पनीबाट खोप प्राप्त गरी खोप अभियानलाई पूर्णता दिइनेछ, अर्थमन्त्री पौडेलले भने । निःशुल्क खोप सुनिश्चितताका साथै कोरोना संक्रमितको पहिचान, नियन्त्रण रोकथाम तथा उपचार, स्वास्थ्य उपकरण तथा स्वास्थ्य पूर्वाधार विकास, सामग्रीको आपूर्ति र चिकित्सक तथा स्वास्थ्यकर्मीको प्रभावकारी परिचालनलाई सरकारले प्राथमिकतामा राखेको मन्त्री पौडेलले बताएका छन् । कोभिड१९ संक्रमणको भरपर्दो उपचारको व्यवस्था गरी सबै नेपालीको जीवन रक्षा गर्न सरकार प्रतिबद्ध छ, उनले भने, स्वास्थ्य जोखिम न्यूनीकरण गर्न सबै सामर्थ्यको उपलब्ध सम्भावनाको उपयोग गर्न बजेट केन्द्रित छ । कोभिडका बिरामीको उपचारका लागि आईसीयू, एचडीयू, भेन्टिलेटर, टेस्ट कीटलगायत आवश्यक उपकरण खरिद गर्न ४ अर्ब विनियोजन गरिएको उनले बताए । प्रधानमन्त्री केपी शर्मा ओलीले शुक्रबार राष्ट्रका नाममा गरेको सम्बोधनमा १ सय ८० भेन्टिलेटर, ६ सय ३० आईसीयू, १ हजार ४ सय एचडीयू र १९ अक्सिजन प्लान्ट थपिने बताएका थिए । कोभिड संक्रमितको उपचारमा अक्सिजनको कमी हुन नदिन प्लान्ट, सिलिन्डर, तरल अक्सिजन ढुवानी, भण्डारण गर्ने ट्यांकी खरिद गर्न आवश्यक पर्ने बजेटको व्यवस्था गरेको मन्त्री पौडेलले बताए । अक्सिजनको दीर्घकालीन समस्या समाधानका लागि एक सयभन्दा बढी शय्या भएका सबै अस्पतालले आफ्नै प्लान्ट जडान गर्नुपर्ने व्यवस्था बजेटमा समेटिएको छ । स्वास्थ्य मन्त्रालयले वैशाख २९ मा सूचना जारी गरी एक सय शय्या भएका निजी अस्पतालले १५ दिनभित्र अक्सिजन प्लान्ट जडान गर्न निर्देशन दिएको थियो । यसलाई बजेटमै समेटिएको छ । सरकारले अक्सिजन प्लान्ट जडान गर्न अनुदान दिने व्यवस्था गरेको छ । सामुदायिक तथा निजी अस्पतालले अक्सिजन प्लान्ट जडान गरेमा लागतको ५० प्रतिशत पुँजीगत अनुदान दिइनेछ, मन्त्री पौडेलले भने । त्यस्तै अक्सिजन उत्पादन गर्ने उद्योग स्थापना गर्न आवश्यक पर्ने उपकरण आयातमा लाग्ने भन्सार तथा मूल्य अभिवृद्धि कर पूरै छुट दिने भएको छ । कोभिड अवधिभर अक्सिजन उत्पादनमा लाग्ने विद्युत् महसुलमा ५० प्रतिशत छुट दिने व्यवस्था मिलाएको बजेट घोषणामा छ । अस्पतालमा शय्याको अभावमा उपचार नपाउने अवस्था हुन नदिने सरकारले प्रतिबद्धता गरेको छ । गम्भीर रूपमा थलिएका संक्रमितले आईसीयू र भेन्टिलेटर अझै पनि सहजै पाउन सकेका छैनन् । संक्रमित भएपछि घरमै बसेकाहरू गम्भीर भएपछि मात्रै अस्पताल आउँदा समस्या भइरहेको चिकित्सकहरू बताउँछन् । १ लाख ११ हजार ५ सय ९ सक्रिय संक्रमितमध्ये १ लाख ३ हजार छन् । बजेट वक्तव्यमा मन्त्री पौडेलले घरमै आइसोलेसनमा बसेका संक्रमितको निगरानी, परामर्श र उपचारको व्यवस्था मिलाएको बताए । कोभिड१९ बाट संक्रमित भई घरमा रहेका बिरामीको निगरानी, परामर्श तथा उपचारका लागि घुम्ती सेवा, कल सेन्टर, मनोसामाजिक परामर्श, आपत्कालीन उपचार र अक्सिजन सपोर्टलगायत अन्य सेवा निःशुल्क उपलब्ध गराउने व्यवस्था मिलाएको छु, उनले भने । संक्रमित बिरामीका लागि सबै प्रकारका अस्पताल र स्वास्थ्य संस्थाबाट उपचार सेवा उपलब्ध गराउन सेन्टर कमान्डको सिस्टम अवधारणा कार्यान्वयनमा ल्याइने पौडेलले जानकारी दिए । ५० प्रतिशत जोखिम भत्ताको निरन्तरता कोभिड संक्रमितको उपचारमा संलग्न चिकित्सक, स्वास्थ्यकर्मी, प्रयोगशालाकर्मी, सफाइकर्मी, प्रत्यक्ष खटिने कर्मचारी र सुरक्षाकर्मीलाई प्रदान गरिने जोखिम भत्तालाई निरन्तरता दिएको घोषणा बजेटमा छ । सरकारले उनीहरूलाई ५० प्रतिशत जोखिम भत्ता दिने यसअघि नै निर्णय गरिसकेको छ । गत वर्ष सय प्रतिशत भत्ता दिने भने पनि अधिकांशले नपाएको गुनासो छ । संक्रमितको उपचार सेवामा जनशक्तिको अभाव हुन नदिन सेवा निवृत्त तथा इन्टर्नसिपमा रहेका चिकित्सक, नर्स तथा स्वास्थ्यकर्मीलाई ५० प्रतिशत जोखिम भत्ता र तलब पाउने गरी एक वर्षको सेवा करारमा लिई खटाउने व्यवस्था मिलाएको मन्त्री पौडेलले बताए । मन्त्रिपरिषद्ले यसअघि नै गरेर परिपत्र गरेको यो निर्णयलाई बजेटमै समेटिएको हो । कोभिड संक्रमण जोखिम नियन्त्रण गर्न अन्तर्राष्ट्रिय स्थलगत सीमानाका तथा विमानस्थलमा हेल्थ डेस्क र होल्डिङ सेन्टर स्थापना गरिने उनले बताए । सरकारले हरेक प्रदेशमा १ हजार जना क्षमताको होल्डिङ सेन्टर बनाउने निर्णय यसअघि नै गरेको थियो । सबै स्थानीय तहमा क्वारेन्टाइन निर्माण, कन्ट्याक्ट ट्रेसिङ, आइसोलेसन सेन्टर स्थापना, जनशक्तिको व्यवस्था एवं औषधि उपकरणको नियमित आपूर्ति गर्न आवश्यक रकम विनियोजन गरेको अर्थमन्त्री पौडेलले बताए । संघमा तीन सय, प्रदेशमा ५० शय्याका सरुवा रोग अस्पताल गत वर्षको बजेट भाषणमा समेटिए पनि पूरा नभएको सरुवा रोग अस्पताल बनाउने बुँदाले आगामी वर्षको बजेटमा पनि प्राथमिकता पाएको छ । अर्थमन्त्री पौडेलले आगामी आर्थिक वर्षभित्र काठमाडौं उपत्यकामा ३ सय शय्याको सुविधा सम्पन्न सरुवा रोग अस्पताल, सबै प्रदेशमा ५० शय्याको सरुवा रोग अस्पताल निर्माण गरिने जानकारी दिए । सरुवा रोग अस्पताल निर्माणका लागि सरकारले १ अर्ब ३० करोड विनियोजन गरेको छ । अहिले सहिद शुक्रराज ट्रपिकल तथा सरुवा रोग अस्पताल आकस्मिक र आईसीयूसहित एक सय शय्याको मात्रै छ । सरकारले कीर्तिपुरमा १० भन्दा बढी रोगका विशिष्टीकृत उपचार गर्न १ हजार ५ सय शय्याको आधुनिक विशिष्टीकृत (सुपर स्पेसियालिटी) केन्द्रको निर्माण गर्ने योजना अघि सारेको छ । यो योजना तीन वर्षमा पूरा हुने मन्त्री पौडेलले बताए । त्रिवि चिकित्साशास्त्रअन्तर्गत काठमाडौंको कीर्तिपुरमा नेफ्रोलोजी, युरोलोजी, न्युरोलोजी, न्युरो सर्जरी, स्पाइनल सर्जरी, कार्डियोलोजी, कार्डियो सर्जरी, पल्मोनोलोजी, ग्यास्ट्रोइन्टरलोजी, ग्यास्ट्रो सर्जरीलगायत रोगको उपचार, अध्ययनअनुसन्धान गर्न केन्द्र स्थापना गर्न लागेको पौडेलले बताए । क्यान्सर रोगको अध्ययन र अनुसन्धान गर्न सरकारले राष्ट्रिय क्यान्सर रोग अध्ययन संस्थान स्थापना गर्ने भएको छ । भक्तपुर क्यान्सर अस्पताल, बीपी कोइराला मेमोरियल क्यान्सर अस्पताल र सुशील कोइराला प्रखर क्यान्सर अस्पताललाई पनि अध्ययन संस्थानअन्तर्गत राख्न लागिएको छ । मनमोहन कार्डियो भास्कुलर तथा ट्रान्सप्लान्ट केन्द्र, त्रिवि शिक्षण अस्पताल, बीपी कोइराला क्यान्सर अस्पताल, जीपी कोइराला राष्ट्रिय श्वासप्रश्वास केन्द्र, सुशील कोइराला प्रखर अस्पताल, रामराजाप्रसाद सिंह स्वास्थ्य विज्ञान प्रतिष्ठानको पूर्वाधार निर्माणलाई १ अर्ब २८ करोड छुट्याएको छ । कान्ति बाल अस्पतालको आईसीयू वार्डलगायत पूर्वाधार निर्माण गर्न ३४ करोड छुट्याएको छ । कोरोना तेस्रो लहरले बालबालिकालाई असर गर्ने आकलन गरेर कान्तिको संरचनालाई जोड दिएको हो । त्यस्तै सहिद गंगालालमा पनि बाल मुटु रोग युनिट सञ्चालन तथा अप्रेसन थिएटर बनाउने भएको छ । यसका लागि ५८ करोड रुपैयाँ बजेट छुट्याएको छ । वीर अस्पतालको विस्तारित सेवा सञ्चालन गर्न भक्तपुरको दुवाकोटमा अन्तर्राष्ट्रियस्तरको सुविधा सम्पन्न अस्पताल तीन वर्षभित्र सम्पन्न गर्ने योजना अघि सारेको छ । सरकारले हरेक वर्ष वीरको संरचना बनाउन भन्दै बजेट छुट्याए पनि काम हुन सकेको छैन । यस वर्ष भने यसलाई राष्ट्रिय गौरवको आयोजनामा समावेश गरेको छ । अस्पताल बनाउने ठाउँसम्म पुग्न जडीबुटीबाट मनोहरा नदीको दुवैतिर चारचार लेनको करिडोर सडक निर्माण गरिने भएको छ । ३ सय ९७ स्थानीय तहका ५, १० र १५ शय्याका आधारभूत अस्पताल २ वर्षभित्र सम्पन्न गरी सञ्चालनमा ल्याइने जनाएको छ । यसका लागि ६ अर्ब १५ करोड बजेट छुट्याएको छ । त्यस्तै ढल्केबर, बर्दघाट र लम्कीमा ट्रमा सेन्टर निर्माण गर्न बजेट विनियोजन गरेको छ । राष्ट्रिय जनस्वास्थ्य प्रयोगशालालाई सेन्टर अफ एक्सिलेन्सका रूपमा स्तरोन्नति गरिने घोषणा गरेको छ । रोग निदानका लागि विदेशमा नमुना परीक्षण गर्न पठाउनुपर्ने बाध्यतालाई अन्त्य गर्न पूर्वाधार विकास र आवश्यक उपकरणको व्यवस्था गरी स्तरोन्नति गर्न लागेको पौडेलले बताए । प्रादेशिक प्रयोगशालालाई रिफरल प्रयोगशालामा स्तरोन्नति गर्न बजेट व्यवस्था गरिएको हो । आयुर्वेद, प्राकृतिक चिकित्सा तथा अन्य वैकल्पिक चिकित्सालाई प्रवर्द्धन गर्दै सातै प्रदेशमा आयुर्वेदिक तथा प्राकृतिक चिकित्सालय स्थापना गरिने मन्त्री पौडेलले जानकारी दिए । आगामी वर्षभित्र सबै स्थानीय तहमा स्वास्थ्य बिमा विस्तार गरी न्यूनतम ५० प्रतिशत परिवारलाई बिमाको दायरामा ल्याइने सरकारले लक्ष्य लिएको छ । स्वास्थ्य बिमा कार्यक्रम सञ्चालन गर्न ७ अर्ब ५० करोड बजेट विनियोजन छ । दुई वर्षभित्र सबै स्थानीय तहलाई क्षयरोगमुक्त घोषण गरिने मन्त्री पौडेलले बताए । मलेरिया, क्षयरोग, एड्स, कुष्ठरोग नियन्त्रणका लागि १ अर्ब ४६ करोड बजेट विनियोजन गरेको छ । उच्च रक्तचाप, मधुमेह, मुटु तथा मिर्गौला र क्यान्सरको उपचारका लागि विशिष्टीकृत अस्पताल स्थापना, स्तरोन्नति र विस्तार गर्ने भएको छ । निःशुल्क स्वास्थ्य जाँच सरकारले ४० वर्षमाथिका नागरिकको रक्तचाप, रगतको ग्लुकोज, स्तन क्यान्सर, पाठेघरको मुखको क्यान्सर जाँच वर्षमा एकपटक निःशुल्क परीक्षण गर्ने घोषणा गरेको छ । आधारभूत स्वास्थ्य सुविधा निःशुल्क पाउने नागरिकको मौलिक हकको सुनिश्चित गर्दै निःशुल्क वितरण हुने ७० प्रकारका औषधि सबै स्वास्थ्य संस्थामा निरन्तर उपलब्ध हुने व्यवस्था मिलाइने मन्त्री पौडेलले बताए । औषधि खरिदका लागि ५ अर्ब ६० करोड बजेट छुट्याएको छ । त्यस्तै विपन्न नागरिकलाई मुटु, मिर्गौला, क्यान्सर, पार्किन्सन्स, अल्जाइमर, स्पाइनल इन्जुरी, सिकलसेल एनिमियाको उपचार गर्न प्रदान गरेको अनुदान र १४ वर्षमुनिका बालबालिका एवं ७० वर्षमाथिका ज्येष्ठ नागरिकको मुटु रोगको निःशुल्क उपचारलाई निरन्तरता दिएको छ । यी सेवाका लागि २ अर्ब ५० करोड बजेट छुट्याएको छ । आगामी वर्ष तीन प्रदेशका ९ जिल्लामा पाठेघरको मुखको क्यान्सरविरुद्ध खोप कार्यक्रम सञ्चालन गरिने सरकारले घोषणा गरेको छ । सबै जिल्ला अस्पतालमा प्रसूति तथा नवजात शिशु स्याहार केन्द्र सञ्चालनमा ल्याइने मन्त्री पौडेलले बताए । मातृ स्वास्थ्यमा सुधार ल्याउन हुम्ला, डोल्पा, मुगु, बझाङलगायतका दुर्गम २० जिल्लामा प्रसूतिअघिको सबै जाँच र औषधि सुविधासहितको मातृ प्रतीक्षागृह सञ्चालन गरिने बजेटमा उल्लेख छ । यस्तै विराटनगर, वीरगन्ज, बुटवल, धनगढीका सरकारी अस्पतालमा निःसन्तान दम्पतीका लागि आईभीएफ सेवा विस्तार गरिने मन्त्री पौडेलले बताए । बालबालिकालाई बीसीजी, पोलियो, डीपीटी, दादुरा, टाइफाइडलगायत १३ प्रकारका खोप सेवा प्रदान गरी मुलुकलाई आगामी वर्ष पूर्ण खोपयुक्त बनाउने पनि घोषणा गरिएको छ । आगामी वर्ष ६ लाख २० हजार बालबालिकालाई खोप सेवा उपलब्ध गराइने बजेटमा उल्लेख छ । महिला स्वयंसेविकाको भत्ता दोब्बरसरकारले महिला स्वास्थ्य स्वयंसेविकाको यातायात भत्ता शतप्रतिशत वृद्धि गरेको छ । बैठकमा उपस्थित भएबापत महिनाको ५ सयका दरले दिँदै आएकामा आउँदो वर्षदेखि बढाएर एक हजार पुर्याएको हो । देशभरि ५२ हजार महिला स्वास्थ्य स्वयंसेविका छन् । त्यस्तै सबै मेडिकल कलेज, स्वास्थ्य विज्ञान प्रतिष्ठान र केन्द्रीय अस्पतालले कम्तीमा एउटा सरकारी अस्पतालमा नियमित रूपमा विशेषज्ञसहितको स्याटेलाइट क्लिनिक सञ्चालन गर्नुपर्ने बाध्यकारी व्यवस्था ल्याएको छ । ५० शय्याभन्दा बढीका स्वास्थ्य संस्थाले महिनाको एकपटक आफ्नो क्षेत्रभित्र अनिवार्य रूपमा घुम्ती क्लिनिक सञ्चालन गर्नुपर्ने प्रावधान बजेटमा समेटिएको छ । यस्तै २ सय शय्याभन्दा बढी क्षमताका सामुदायिक तथा निजी अस्पतालमा मानसिक रोगको उपचार गर्न न्यूनतम १० शय्या छुट्याउनुपर्ने प्रावधान पनि बजेटमा छ । ५० शय्याभन्दा बढी क्षमताका अस्पतालमा ज्येष्ठ नागरिक उपचार कक्ष निर्माण गर्नुपर्नेछ । मन्त्रालयका पूर्वप्रमुख विशेषज्ञ डा प्याकुरेलले बजेट जनस्वास्थ्यसँग प्रत्यक्ष जोडिएको बताए । बजेटमा कोरोना नियन्त्रण, रोकथाम, उपचारका साथै भौतिक पूर्वाधार निर्माणमा केन्द्रित छ, उनले भने, पूर्वाधार बन्ला, उपकरण पनि पठाउँला तर जनशक्ति त थपिएको छैन, उनले भने, दरबन्दी २०४८ सालको जनसंख्याका आधारमा छ । अहिले अत्याधुनिक भवन र उपकरण आइसक्यो तर जनशक्ति न्यून छ । स्वास्थ्य संस्थामा तल्लो तहका कर्मचारीले चलाइरहेका छन् । जबसम्म दक्ष जनशक्ति पठाउँदैनौं तबसम्म गुणस्तरीय स्वास्थ्य सेवा रामो हुँदैन । भवन बनाउन पनि मन्त्रालयदेखि तल्लो तहसम्म छुट्टै प्राविधिक युनिट भयो भने बेलैमा सकिने उनको सुझाव छ । यस्तो नगरे पूर्वाधार निर्माण अधुरै रहने उनले बताए । पैसा आयो खर्च भएन भने कागजमै सीमित हुन्छ । खर्च भएन भने कागजको के अर्थ हुन्छ ? उनले भने । स्वास्थ्य तथा जनसंख्यामन्त्री हृदयेश त्रिपाठीले बजेट खर्च नहुने समस्या स्वास्थ्यमा मात्रै नभई अन्यत्र पनि रहेको बताए । कार्यान्वयन गर्न चुनौती छ तर बजेटमा राखेको शीर्षकको बजेटअनुसार काम गरेर खर्च गर्नैपर्ने गरी स्पष्ट खुलाएका छौं, उनले भने, खोप किन्नैपर्ने हुन्छ । अक्सिजन प्लान्ट, आईसीयू, भेन्टिलेटर राख्नैपर्ने हुन्छ, त्यसैले विगतको जस्तो खर्च नहुने समस्या न्यून छ । विघटित प्रतिनिधिसभाको स्वास्थ्य तथा शिक्षा समिति सभापति जयपुरी घर्तीले स्वास्थ्यको बजेट बढे पनि संविधानले व्यवस्था गरेको आधारभूत स्वास्थ्य निःशुल्क हुनुपर्ने प्रावधानलाई पूरा गर्ने खालको नभएको बताइन् । कोरोना त महामारी हो । यस्तो रोगको निःशुल्क उपचार हुनुपर्छ, हामीले समितिको बैठकमा कति पटक निर्णय गरेर सरकारलाई निर्देशन पनि दियौं, उनले भनिन्, सरकारी अस्पतालमा बेड र अक्सिजन नपाएर संक्रमितहरू बाध्य भएर निजी अस्पतालमा भर्ना भए । उपचारबापत १० लाखभन्दा बढी खर्च गरे । यो खर्च बेहोर्ने दायित्व सरकारको हो कि होइन ? यो कुरा बजेटमा कहाँ समेटियो ? निःशुल्क स्वास्थ्य सुविधा पाउने गरी बजेट नआएको उनले बताइन् । जनताले भोगेको समस्या समाधान गर्ने कुरा बजेटले समेटिएको देखिएन, उनले भनिन् । महामारीमा निजी होस् वा सरकारी जहाँ उपचार गरे पनि त्यसको खर्च राज्यले बेहोर्नुपर्ने उनले बताइन् । समितिकै सदस्य एवं पूर्वस्वास्थ्यमन्त्री खगराज अधिकारीले जनताको समस्या समाधान गर्ने गरी स्वास्थ्य बजेट आएको दाबी गरे । स्वास्थ्यमा खर्ब नाघेर आएको बजेट पहिलो हो, उनले भने, जनताप्रति उत्तरदायी बजेट छ । कार्यान्वयन पक्षचाहिँ स्वास्थ्य मन्त्रालयमा चुनौती छ । मन्त्रालयमा स्वास्थ्यकर्मीहरू हुन्छन् । उनीहरूलाई लेखा प्रणालीमा मेसो हुँदैन । त्यसैले कार्यान्वयन पक्ष अलि कमजोर हुन्छ । यसपालि खोप र अस्पतालको पूर्वाधार भएकाले बाध्यताले पनि काम गर्नुपर्ने हुन्छ ।"
सयदिने रोजगारीलाई १२ अर्ब विनियोजन,"(काठमाडौं)  सरकारले दुई लाख जनालाई सय दिनको रोजगारीका लागि १२ अर्ब रुपैयाँ विनियोजन गरेको छ । यो रकम प्रधानमन्त्री रोजगार कार्यक्रममार्फत खर्च हुनेछ । चालु आर्थिक वर्षमा १ लाख ५ हजार ६ सय जनाले औसत १६ दिनको रोजगारी पाएका छन् । सरकारले तेस्रो वर्ष पनि प्रधानमन्त्री रोजगार कार्यक्रमलाई निरन्तरता दिँदै थप बजेट विनियोजन गरेको हो । एक परिवारभित्र कसैले पनि रोजगार नपाएमा एक सदस्यलाई सय दिनबराबरको तलब भुक्तानी दिइने यो कार्यक्रमले व्यवस्था गरेको छ । चालु आवमा स्थानीय तहमा ७ लाख जना बेरोजगारको रूपमा सूचीकृत छन् । रोजगारी उपलब्ध गराउन नसके बेरोजगार भत्ता दिइने भन्दै श्रम, रोजगार तथा सामाजिक सुरक्षा मन्त्रालयले आव ०७५७६ का लागि पहिलोपटक ३ अर्ब बजेट छुट्याएको थियो । आव ०७६०७७ मा ५ अर्ब १ करोड बजेट छुट्याइएको थियो । चालु आवदेखि विश्व बैंकबाट लिएको १२० मिलियन अमेरिकी डलर ऋण लिइएको थियो । चालु वर्षमा ११ अर्ब ६० करोड रुपैयाँ विनियोज गरिएको थियो । सरकारले यो कार्यक्रमलाई स्थानीय सरकारबाट कार्यान्वयनमा ल्याएको छ । कतिपय स्थानीय तहले व्यावहारिक नीति नभएको भन्दै बजेटलाई कार्यान्वयन गरेका छैनन् । चालु आवमा ७५३ स्थानीय तहमध्ये ५४१ तहमा मात्रै कार्यक्रम सञ्चालन भयो । त्यस्तै, योगदानमा आधारित सामाजिक सुरक्षा कोषमा रोजगारदाता र श्रमिकले जम्मा गर्नुपर्ने जेठ र असारको रकम भने सरकारले नै जम्मा गरिदिने भएको छ । कोभिड१९ को समस्याका कारण अप्ठ्यारोमा परेका श्रमिक तथा रोजगारदातालाई राहत स्वरूप सरकारले रकम जम्मा गर्ने यो बजेटमा उल्लेख छ । गत वर्ष पनि सरकारले चार महिनाको रकम जम्मा गरिदिएको थियो । आउँदो आर्थिक वर्षदेखि कोषको दायरालाई विस्तार गर्दै स्वरोजगार, करार र ज्यालादारीमा कार्यरत श्रमिकलाई पनि सहभागी गराउने बजेटमा उल्लेख छ । त्यस्तै, विदेशबाट फर्केकाहरू तथा स्वदेशमा नै रोजगारी गुमाएकालाई विभिन्न स्वरोजगारमूलक कार्यमा संलग्न हुन सीप विकासका लागि ४० करोड रकम विनियोजन गरिएको छ । कोभिडको समयमा रोजगारी गुमाएका र करारपत्र समाप्त भएर झन्डै १ लाख ५० हजार जना नेपाली स्वदेश फर्केका छन् । गत वर्ष यस्ता एक हजार युवा लाभान्वित भएका थिए । स्वदेशी उद्योगमा सीप सिक्न चाहनेका लागि ३ महिनाको रकम सरकारले व्यहोरिदिने भएको छ । त्यसरी सीप सिकेकालाई सम्बन्धित उद्योगले दुई वर्ष रोजगारी उपलब्ध गराउनुपर्नेछ । यसले थप २५ हजार व्यक्तिले रोजगारी प्राप्त गर्ने अपेक्षा सरकारले गरेको छ । औद्योगिक क्षेत्रमा कार्यरत श्रमिकको सामूहिक दुर्घटना बिमालाई निःशुल्क बनाइने तथा निर्माण क्षेत्रमा कार्यरतको अनिवार्य दुर्घटना बिमाको व्यवस्था गरिने बजेटमा उल्लेख छ । घरेलु उद्योगलाई प्रोत्साहित गर्न सरकारले थप कार्यक्रम ल्याएको अर्थमन्त्री विष्णु पौडेलले वताए । श्रम, रोजगार तथा सामाजिक सुरक्षा मन्त्रालयलाई १४ अर्ब विनियोजन गरिएको छ ।"
पर्यटकलाई भिसा शुल्क नलाग्ने,"काठमाडौं (कास) कोभिडले थिलथिलो बनाएको पर्यटन क्षेत्रलाई उकास्न सरकारले नवीकरण शुल्क, आयकर, विद्युत्को डिमान्ड शुल्कलगायतमा सहुलियतका कार्यक्रम लाएको छ । विदेशी पर्यटक संख्या बढाउन सरकारले भिसा शुल्क नै मिनाहा गरिदिएको छ । अर्थमन्त्री विष्णु पौडेलले कोभिड१९ प्रभावित होटल, ट्राभल, ट्रेकिङलगायत पर्यटन व्यवसाय, हवाई सेवा व्यवसायीले इजाजत र नवीकरण दस्तुरमा छुट दिने बताएका छन् । कोभिड१९ बाट प्रभावित होटल, ट्राभल, ट्रेकिङ, यातायात तथा हवाई सेवाले अब करयोग्य आयमा १ प्रतिशत मात्रै आयकर बुझाउनुपर्ने भएको छ । त्यस्ता व्यवसायीको नोक्सानीको अवधि १० वर्षसम्म सार्न मिल्ने भएको छ । पर्यटन क्षेत्रसँग सम्बन्धित व्यवसायीहरूले भने आफूहरूले सुझाएअनुसारको बजेट नआएको भन्दै असन्तुष्टि व्यक्त गरेका छन् । होटल तथा पर्यटन क्षेत्रलाई पनि उत्पादनमूलक उद्योगसरहको सुविधा उपलब्ध गराइने अर्थमन्त्री पौडेलले बताएका छन् । व्यवसायीले होटल क्षेत्रलाई उत्पादनमूलक उद्योगमा सूचीकृत गर्न वर्षौंदेखि माग गर्दै आएका थिए । सरकारले चुरे र महाभारत शृंखलाका सम्भाव्य स्थानमा होटल, मोटल, रिसोर्टलगायत शीतल आवास निर्माण गराउन निजी क्षेत्रलाई जग्गा लिजमा दिने भएको छ । सरकारले निजगढ अन्तर्राष्ट्रिय विमानस्थलको विस्तृत परियोजना प्रतिवेदन निर्माण, लगानीको ढाँचा निर्धारण र तदअनुरूपको पूर्वाधार विकास एवं सञ्चालनका लागि अन्तर्राष्ट्रिय लगानीकर्ता छनोट गर्न सक्ने जनाएको छ । आगामी आर्थिक वर्ष जग्गा अधिग्रहण, साइट क्लियरेन्स लगायत विमानस्थल निर्माणको तयारीका काम सम्पन्न गरिने बजेट वक्तव्यमा उल्लेख छ । त्रिभुवन अन्तर्राष्ट्रिय विमानस्थललाई बुटिक विमानस्थलमा रूपान्तरण गरिसक्ने भनिएको छ । त्यहाँको टर्मिनल भवनको स्तरोन्नतिका लागि ६ अर्ब ९५ करोड बजेट विनियोजन गरिएको छ । पोखरामा निर्माणाधीन अन्तर्राष्ट्रिय विमानस्थललाई आगामी वर्ष सञ्चालनमा ल्याइने जनाउँदै अर्थमन्त्री पौडेलले ८ अर्ब ५० करोड बजेट विनियोजन गरिएको बताए । भैरहवाको गौतम बुद्ध अन्तर्राष्ट्रिय विमानस्थल निर्माण पनि सक्ने जनाउँदै ३ अर्ब ५३ करोड बजेट छुट्याइएको छ । नेपालगन्ज र विराटनगरमा पुराना टर्मिनललाई नयाँ टर्मिनल भवनले विस्थापन गर्नेछन् । चन्द्रगढी, राजविराज, तुम्लिङटार, जनकपुर, धनगढी, अर्घाखाँची, स्वर्गद्वारी, पाटन, दार्चुला, सुर्खेत र भरतपुर विमानस्थलको स्तरोन्नति गरिनेछ । दाङको नारायणपुरमा नयाँ विमानस्थल निर्माण थालिने भएको छ । दुई वर्षअघि हेलिकप्टर दुर्घटनामा निधन भएका पर्यटनमन्त्री रवीन्द्र अधिकारी र व्यवसायी आङछिरिङ शेर्पाका नामका दुई विमानस्थल हुने भएका छन् । ताप्लेजुङको सुकेटार विमानस्थललाई रवीन्द्र अधिकारी विमानस्थल र तेह्रथुमको चुहानडाँडा विमानस्थललाई आङछिरिङ शेर्पा विमानस्थल नामकरण गरिने बजेट वक्तव्यमा उल्लेख छ । अर्थमन्त्री पौडेलले ताप्लेजुङ सुकेटारको धावनमार्ग विस्तार कार्य आगामी आर्थिक वर्षमा सक्ने र तेह्रथुमको चुहानडाँडा विमानस्थलको निर्माण कार्यलाई तीव्रता दिइने जनाएका छन् । नेपाल वायुसेवा निगमको संगठन पुनःसरंचना गरी प्रतिस्पर्धात्मक बनाउने बजेटमा उल्लेख छ । पर्यटन बोर्डले पर्यटन पूर्वाधारमा गर्दै आएका काम पर्यटन विभागलाई दिइएको छ । साहसिक पर्यटनतर्फ अन्तर्राष्ट्रिय लगानीकर्तालाई आकर्षित गर्दै माउन्टेनियरिङ, बन्जीजम्पिङ, रकक्लाइम्बिङ, र्याफ्टिङ, प्याराग्लाइडिङ, जिपलाइन, कायकिङलगायतलाई प्रवर्द्धन गर्ने जनाइएको छ । नेपाल आउने पर्यटकले एक महिनाको पर्यटकीय भिसा निःशुल्क पाउने छन् । सरकारले भूकम्पका बेला चीनबाट आउने पर्यटकलाई तीन महिनाका लागि निःशुल्क भिसा घोषणा गरेको थियो । सार्क मुलुकबाट नेपाल आउने पर्यटकलाई सरकारले भिसा निःशुल्क गरेको छ । पर्यटकले १५ दिनका लागि ३० डलर शुल्क तिर्नुपर्थ्यो ।"
विद्यालयमा १० वर्षसम्म नपुगेको इन्टरनेट २ वर्षमै १,"(काठमाडौं)  सामुदायिक विद्यालयमा दुई वर्षभित्रै इन्टरनेट सुविधा पुर्याउने लक्ष्यसहित सरकारले शिक्षा क्षेत्रमा अधिकांश विगतकै कार्यक्रमलाई निरन्तरता दिँदै बजेट प्रस्तुत गरेको छ ।आर्थिक वर्ष २०६७६८ को बजेट भाषणमा तत्कालीन अर्थमन्त्री सुरेन्द्र पाण्डेले प्रत्येक विद्यालयमा इन्टरनेट सुविधा पुर्याउने बताएका थिए । १० वर्षपछिको बजेटमा शनिबार अर्थमन्त्री विष्णु पौडेलले पनि दुई वर्षभित्रै सबै सामुदायिक विद्यालयमा इन्टरनेट पुर्याउने घोषणा गरे । उनले ६० प्रतिशत विद्यालयमा त यही वर्ष इन्टरनेट जडान गरिने दाबीसमेत गरेका छन् ।सरकारकै तथ्यांकअनुसार हालसम्म देशभरका २७ हजार सामुदायिक विद्यालयमध्ये ११ हजार विद्यालयमा मात्रै कम्प्युटर पुगेको छ । १ हजार विद्यालयमा मात्रै आईसीटी ल्याब स्थापना गरिएको छ । इन्टरनेटको पहुँच नहुँदा कोरोना महामारीका बेला वैकल्पिक सिकाइ प्रभावकारी हुन सकेको छैन । यस्तोमा सरकारले चर्चाका लागि घोषणा गर्ने यस्ता कार्यक्रम प्रभावकारी हुन नसक्ने शिक्षा मन्त्रालयकै अधिकारीहरू बताउँछन् । काठमाडौंकै स्कुलमा भरपर्दो इन्टरनेट छैन । इन्टरनेट पुगेर मात्रै हुँदैन, कम्प्युटर, ल्यापटपलगायतका सामग्री पनि चाहिन्छ, प्रयोग गर्न जान्ने शिक्षक पनि चाहियो, एक सहसचिवले भने ।वैकल्पिक सिकाइका लागि १ अर्ब २० करोड बजेट छुट्याइएको छ । अर्थमन्त्री पौडेलले नेपाल टेलिभिजनबाट शैक्षिक च्यानल सञ्चालन गर्ने व्यवस्था गरिएको बताए । १६ वर्षभन्दा माथिका विद्यार्थीलाई १ थान ल्यापटप किन्न ८० हजार रुपैयाँसम्म १ प्रतिशत ब्याजदरमा ऋण दिने सरकारले घोषणा गरेको छ । उक्त ऋण २ वर्षमा भुक्तानी गर्नुपर्नेछ ।समग्रमा शिक्षा तथा विज्ञान, प्रविधि क्षेत्रका लागि १ खर्ब ८० अर्ब ४ करोड रुपैयाँ विनियोजन गरिएको छ । गत वर्ष यो संख्या १ खर्ब ७१ अर्ब ७१ करोड थियो । जसअनुसार यो वर्ष करिब ९ अर्ब बजेट वृद्धि भएको देखिन्छ । तर सामुदायिक विद्यालयमा गत वर्षभन्दा विद्यार्थी संख्या बढेको, बाल विकास शिक्षकसहित शिक्षक, कर्मचारीको तलब वृद्धि भएकाले उक्त रकम नियमित कार्यक्रममा नै खर्च हुने ती सहसचिवले बताए । बाल विकास शिक्षक र विद्यालयका कर्मचारीलाई मासिक १५ हजार रुपैयाँ पारिश्रमिक उपलब्ध गराउने बजेटमा उल्लेख छ । जसमध्ये संघीय सरकारले मासिक ८ हजार रुपैयाँ र बाँकी रकम स्थानीय तहले बेहोर्ने व्यवस्था गरिएको छ । यसका लागि ५ अर्ब ५५ करोड रुपैयाँ बजेट विनियोजन गरिएको छ । देशभर करिब ३० हजार बाल विकास शिक्षक र ३४ हजार कर्मचारी कार्यरत छन् ।यीबाहेक अधिकांश विगतकै कार्यक्रमलाई निरन्तरता दिँदै बजेट प्रस्तुत गरिएको छ । विवादित राष्ट्रपति शैक्षिक सुधार कार्यक्रमलाई शैक्षिक संस्थाको पूर्वाधार विकासमा केन्द्रित गर्ने भन्दै १० अर्ब रुपैयाँ छुट्याइएको छ । ३ वर्षभित्र सामुदायिक विद्यालय र क्याम्पसका भौतिक पूर्वाधार वैकल्पिक सिकाइमैत्री बनाउने पनि सरकारको लक्ष्य छ । कार्यक्रमअर्न्तगत १५ सय विद्यालयको भौतिक पूर्वाधार निर्माणकार्य यसै वर्षदेखि थालिने जनाइएको छ । कार्यक्रमअन्तर्गत गत वर्ष छुट्याइएको बजेट खर्च हुने चरणमै रहेका बेला पुनः १० अर्ब विनियोजन गरिएको हो ।शैक्षिक प्रमाणपत्रका आधारमा धितो दिने कार्यक्रमलाई यसपालि पनि निरन्तरता दिइएको छ । स्नातक तह उत्तीर्ण युवाले शैक्षिक प्रमाणपत्र धितो राखेर २५ लाख रुपैयाँसम्म सहुलियत ऋण ५ प्रतिशत ब्याजदरमा पाउनेछन्, बजेटमा भनिएको छ । आगामी शैक्षिक सत्रमा आधारभूत तहको विद्यार्थी भर्नादर शतप्रतिशत पुर्याउने लक्ष्य लिइएको छ । आधारभूत तहमा विद्यार्थी भर्नादर ९५ प्रतिशत र टिकाउदर ८२ प्रतिशत मात्रै छ । भर्नादर र टिकाउदर बढाउन ५ कक्षासम्म विद्यार्थी दिवा खाजा कार्यक्रमलाई निरन्तरता दिइएको छ । यो शीर्षकमा ३५ लाख बालबालिकाका लागि ८ अर्ब ७३ करोड रुपैयाँ बाँडफाँट गरिएको छ ।शिक्षक दरबन्दी मिलानलाई निरन्तरता दिँदै माध्यमिक तहमा विज्ञान, गणित र अंग्रेजी शिक्षकको व्यवस्था गर्न २ अर्ब ६६ करोड रुपैयाँ अनुदान उपलब्ध गराइने भएको छ । शिक्षक व्यवस्था र स्वयंसेवक शिक्षक परिचालनका लागि गत एक दशकदेखि नै बजेट विनियोजन हुँदै आएको छ । सार्वजनिक विद्यालयमा कक्षा ९ सम्मका विद्यार्थीलाई रंगीन पाठ्यपुस्तक, १२ कक्षासम्म निःशुल्क पाठ्यपुस्तक र छात्राहरूलाई सेनेटरी प्याड वितरण गर्न ४ अर्ब ७९ करोड विनियोजन गरिएको छ ।ताप्लेजुङ, मुगु, रसुवालगायत १३ हिमाली जिल्लामा माध्यमिक विद्यालय सञ्चालन गर्न तथा विपन्न, पिछडिएका, सहिद परिवार, कोरोना संक्रमणबाट मृत्यु भएका परिवारलाई छात्रवृत्तिका लागि बजेट व्यवस्था गरिएको छ । दलित, मुस्लिम, दृष्टिविहीनलगायत अपांगता भएका बालबालिकालाई प्रत्येक प्रदेशमा विशेष विद्यालय सञ्चालन गरिने बजेटमा उल्लेख छ । प्रत्येक विद्यालयमा स्वास्थ्यकर्मीसमेत खटाइनेछ । भर्नाकै बेलामा बालबालिकाको आधारभूत स्वास्थ्य परीक्षण गरिने मन्त्री पौडेलले बताए ।विश्वविद्यालयलाई दिने अनुदान गत वर्षको भन्दा केही वृद्धि गरिएको छ । अनुदान १८ अर्ब १४ करोड रुपैयाँ पुर्याइएको छ । सरकारी मेडिकल कलेज स्थापना र सञ्चालनलाई गत वर्ष जस्तै प्राथमिकता दिइएको छ तर पर्याप्त बजेट छुट्याइएको छैन । सुदूरपश्चिम प्रदेशको गेटामा आगामी वर्षभित्र सरकारी मेडिकल कलेज सञ्चालनमा ल्याइने, बुटवल मेडिकल कलेजको विस्तृत परियोजना प्रतिवेदन तयार गरी निर्माण कार्य प्रारम्भ गर्ने, प्रदेश २ को बर्दिबास र कर्णाली प्रदेशको सुर्खेतमा मेडिकल कलेज खोल्न जग्गा प्राप्तिको काम थालिनेछ, बजेटमा भनिएको छ । २०८० भित्र सबै प्रदेशमा सरकारी मेडिकल कलेज स्थापना गरिसक्नुपर्ने कानुनी व्यवस्था छ ।७० प्रतिशत प्राविधिक र ३० प्रतिशत साधारण धारको शिक्षा विस्तार गर्न सरकारले जोड दिने पनि अर्थमन्त्री पौडेलले बताए । उनका अनुसार महोत्तरीको जलेश्वरमा इन्जिनियरिङ कलेज स्थापना, कृषि तथा वन विज्ञान विश्वविद्यालयको आंगिक क्याम्पस विस्तार र योगमाया आयुर्वेद विश्वविद्यालय आगामी दुई वर्षभित्र सञ्चालनमा ल्याइनेछ । पूर्वी नवलपरासीमा प्रस्तावित नेपाल विश्वविद्यालय स्थापनाका लागि सरकारले सहजीकरण गर्ने बजेटमा उल्लेख छ ।त्रिविका अनुसन्धान केन्द्रहरूलाई अग्रणी संस्थामा विकास गर्न, सबै स्थानीय तहमा प्राविधिक शिक्षा पुर्याउन जोड दिने पनि बजेटमा उल्लेख छ । इतिहास संशोधन मण्डललाई सबल बनाउन रकम उपलब्ध गराउने र काठमाडौंको जगडोलमा युनेस्को ग्राम निर्माण गर्ने सरकारको लक्ष्य छ । विज्ञान प्रविधिका कामलाई एकीकृत गर्न विज्ञान प्रविधि तथा नवप्रवर्तन परिषद् गठन गर्ने र मदन भण्डारी विज्ञान तथा प्रविधि विश्वविद्यालय आगामी वर्षभित्र सञ्चालनमा ल्याइने जनाइएको छ । विश्वविद्यालयका लागि मकवानपुरको चित्लाङमा इन्जिनियरिड संकायको पूर्वाधार निर्माण र काभ्रेको पाँचखालमा पूर्वाधार निर्माण प्रारम्भ गर्न १ अर्ब ५५ करोड विनियोजन गरिएको छ । बजेटमा नेपाल विज्ञान तथा प्रविधि प्रज्ञा प्रतिष्ठानको पुनःसंरचना गरिने र बीपी कोइराला मेमोरियल विज्ञान संग्रहालयलाई बीपी कोइराला राष्ट्रिय विज्ञान पार्क बनाउने भनिएको छ ।"
के भन्छन् पूर्वअर्थमन्त्रीहरू ?,चुनावमुखी बजेट वर्षमान पुन यो कार्यान्वयन नहुने चुनावमुखी बजेट हो । चुनावमा प्रभाव पार्न ल्याएको बजेट हो । यो बजेट कार्यान्वयन नै हुँदैन । प्रतिनिधिसभा पुनःस्थापना हुन्छ । हामी यो बजेट खारेज गर्छौं । कार्यान्वयन नहुने भएकाले अहिले जथाभावी रूपमा कार्यक्रम ल्याइएको छ । भोलि हामीले खारेज गरेपछि सरकारका मान्छेले हामीले गर्न खोजेका थियौं गर्न दिइएन भन्ने हो । कोभिड उपचारका लागि गरिएको बजेटको व्यवस्था अपुग भए पनि सकारात्मक हो । हामीले पनि सरकारलाई कोभिड उपचारको विषयमा बेलाबेलामा सुझाव दिएकै हौं ।
आन्तरिक सुरक्षा र प्रतिरक्षामा सवा २ खर्ब,यी हुन् प्राथमिकता भारत र चीनतर्फ १२० बीओपी स्थापना स्थल नाकामा विदेशीको अनिवार्य बायोमेट्रिक विपद् व्यवस्थापन रणनीति कार्यान्वयन द्रुतमार्गलाई ८ अर्ब १५ करोड
एकै बिहेबाट तीन पालिकामा संक्रमण,"निषेधाज्ञा एक साता थपियोदोलखामा जेठ २२ सम्मका लागि निषेधाज्ञा थपिएको छ । जिल्ला कोभिड संकट व्यवस्थापन केन्द्रको शुक्रबारको बैठकले तेस्रो पटक जेठ २२ सम्मका लागि निषेधाज्ञा थप गरेको हो ।जिल्लाको चरिकोट, मैनापोखरी, जिरी सिंगटीलगायत सबै बजार क्षेत्रमा निषेधाज्ञा प्रभावकारी बनाइने प्रमुख जिल्ला अधिकारी वासुदेव घिमिरेले जानकारी दिए । स्थानीय तहमा निषेधाज्ञा अझ कडा बनाउन प्रहरी परिचालन गरिएको उनले बताए । तरकारी तथा खाद्यान्न पसल बिहान ८ बजेसम्म मात्रै खोल्न पाइनेछ । बैंक तथा वित्तीय संस्था सातामा दुई दिन मात्रै खोल्न दिइने उनले बताए । जिल्ला भित्रिने सवारी चालकलाई ७२ घण्टाभित्र पीसीआर रिपोर्ट पेस गर्नसमेत प्रशासनले निर्देशन दिएको छ ।"
अक्सिजन भर्न पालो,"रामेछाप (कास) रामेछापका स्वास्थ्य संस्थाहरूलाई कोरोना संक्रमितका लागि आवश्यक अक्सिजन भरेर ल्याउन कठिनाइ हुन थालेको छ । जिल्लामा अक्सिजन प्लान्ट नहुँदा काभ्रेको पनौतीमा पुगेर सिलिन्डर भर्नुपर्ने बाध्यता छ । प्लान्टमा जानेबित्तिकै पालो आउँदैन । केही दिनअघि अक्सिजन भरेर ल्याउन ३ दिन लाग्यो, तामाकोसी अस्पताल मन्थलीका अध्यक्ष गोविन्दप्रसाद घिमिरेले भने, जानेबित्तिकै पालो आए पनि एक दिन लाग्छ । काभ्रेमा पालो बस्दै गर्दा अक्सिजन सकिएपछि विराटनगर पुगेर ल्याएको उनले बताए ।जिल्ला अस्पताल, प्राथमिक स्वास्थ्य केन्द्र र तामाकोसी अस्पतालमा कोभिडका बिरामी धेरै छन् । जिल्ला अस्पतालमा १८ जना र तामाकोसी अस्पतालमा १४ जना संक्रमितले उपचार गराइरहेका छन् । ती सबैलाई अक्सिजन चढाउनुपरेको छ । जिल्ला अस्पतालबाहेक अन्यमा सिलिन्डर सीमित छन् । थोरै सिलिन्डर भएकाले अक्सिजन ल्याएको केही दिनमै सकिने गरेको छ । घिमिरेका अनुसार ठूलो अक्सिजन सिलिन्डरले ४८ घण्टा धान्छ । तर हाइफ्लोमा चलाउनु परेकाले चाँडो सकिने गरेको छ । बिरामी धेरैलाई अक्सिजन चलाउनु परेकाले कतिबेला अक्सिजन खाँचो पर्ने टुंगो नहुने अवस्था छ, घिमिरेले भने । दुर्गममा पालिकाहरूले खोलेका आइसोलेसनमा रहेका सीमित सिलिन्डर भरेर ल्याउन अझ चुनौती र खर्चिलोसमेत छ । जिल्लाभरमा पुगनपुग २ सय सिलिन्डर छन् । सिलिन्डर कम भएकै कारण बारम्बार प्लान्टमा जानुपर्ने बाध्यता परेको हो । सिलिन्डर बढाउन पाए अक्सिजन सकिएर संक्रमितको उपचारमा बाधा नपर्ने र व्यवस्थापनको खर्चसमेत किफायती हुने स्वास्थ्य कार्यालय प्रमुख जितेन्द्र कर्णले बताए । तीन दिनअघि मात्र जिल्ला अस्पतालमा अक्सिजन प्लान्ट राख्नका लागि वाग्मती प्रदेशको सामाजिक विकास मन्त्रालयले बोलपत्र आह्वान गरेको छ । छोटो अवधिको ठेक्का लगाएकाले अबको केही महिनामा जिल्लामा नै अक्सिजन भर्ने व्यवस्था हुने कर्णले बताए ।"
कुरिलो किन्न घरमै ग्राहक,"चितवन (कास) पश्चिम चितवन शुक्रनगरका सुमन सुवेदीलाई अचेल निकै चटारो छ । बिहानै उठेर बारीमा जान्छन् । पलाउँदै गरेका कुरिलोको टुसा टिप्छन् । सफा गर्ने, मिलाउने र तौलेर मुठा पार्दा पार्दै व्यापारीहरू घरमै आउँछन् । किलोको आठ सय रुपैयाँका दरले यहींबाट कुरिलो बिक्री गरेको छु, युवा किसान सुमनले सुनाए । उनले दिनमा कुरिलोको ४० किलो टुसा बेच्ने गर्छन् ।कुरिलो पोषक तत्त्व भरपुर भएको तरकारी मानिन्छ । त्यसैले कोरोनाका बेलामा कुरिलो खोज्न मान्छेहरू घरमै आउने गरेका छन् । अघिल्ला वर्षहरूमा यस्तो चापाचाप खासै थिएन, सुमनले भने । माग बढ्दै गए पनि उत्पादन त्यत्ति धेरै छैन । जसले गर्दा मूल्य पनि ठिकै पाएको उनले बताए । उनले चार वर्षयता कुरिलो बेच्न थालेका हुन् । एक बिघामा उनले कुरिलो खेती गरेका छन् । चैतदेखि भदौसम्म कुरिलोमा टुसा लाग्छ ।बीचमा एक महिना टिप्न रोक्ने गरेको उनले बताए । पाँच महिना लगातार दिनको ४० किलोको दरले करिलो टिप्ने गरेको उनले सुनाए । उनले एक बिघामा कुरिलो लगाउँदा २२ लाख रुपैयाँ खर्च गरेको बताए । कुरिलोको मूल्य कम्तीमा तीन सयदेखि बढीमा किलोको दुई हजार रुपैयाँसम्म आउने गरेको छ । सामान्यतः सातआठ सय रुपैयाँमा बिक्री हुने गरेको उनले बताए । पहिला उत्पादन भए पनि बिक्रीमा समस्या थियो । योपटक कोरोनाले कमजोर बनाएकाहरूले खानुपर्छ भनेर धेरै खोज्दै आए, सुमनले भने । चितवन मेडिकल कलेजको शिक्षण अस्पतालमा स्त्री रोग तथा प्रसूति विभागमा कार्यरत चिकित्सक डा वसन्त शर्मा कुरिलो खनिज र भिटामिनले भरिपूर्ण भएको बताउँछन् । सुत्केरीका लागि लाभदायक छ भन्ने धेरैलाई थाहा छ । यसमा रोग प्रतिरोधी क्षमता हुन्छ । त्यसैले भाइरसले गलाएका, शल्यक्रिया गरेकाहरूले पनि खान्छन् । सबैलाई कुरिलो लाभकारी नै छ, डा शर्माले भने । कुरिलोको टुसा उसिनेर सुप बनाएर या अन्य तरकारीमा मिसाएर खान सकिने उनले बताए ।"
वीरलाई अन्तर्राष्ट्रिय स्तरको बनाइने,"भक्तपुर (कास) चाँगुनारायण नगरपालिकाको दुवाकोटमा निर्माण प्रस्ताव गरिएको वीर अस्पतालको नयाँ भवन राष्ट्रिय गौरवको आयोजनाका रूपमा अन्तर्राष्ट्रियस्तरको बन्ने भएको छ । आर्थिक वर्ष २०७८७९ मा विस्तृत परियोजना प्रतिवेदन (डीपीआर) तयार गर्ने र ३ वर्षभित्र निर्माण सम्पन्न गरिने अर्थमन्त्री विष्णु पौडेलले बजेट वक्तव्यमार्फत जानकारी दिएका हुन् ।विस्तारित अस्पतालमा पुग्न यातायातको सहजीकरणका लागि जडीबुटीमनोहरा खण्डमा चार लेनको करिडोर निर्माण गरिने पौडेलले बताए । प्रस्तावित स्थल कोटेश्वर, सल्लाघारी हुँदै ९ किलोकिटर टाढा पर्छ । जडीबुटीमनोहरा करिडोर निर्माणपछि यो दूरी ५ किमिमा छोट्टिनेछ । वीर अस्पताल सञ्चालन भएको हालको स्थान साँघुरो र नयाँ सरचना निर्माण गर्न सकिने अवस्था नभएको भन्दै सरकारले ५ वर्षअघि चाँगुनारायण१, २ र ४ मा पर्ने दुवाकोटमा जग्गा छनोट गरी विस्तारको प्रक्रिया थालेको हो । अस्पतालको नाममा करिब ५ सय ७० रोपनी जग्गाको लालपुर्जासमेत प्राप्त भइसकेको छ । उक्त स्थानमा अन्तर्राष्ट्रियस्तरको सुविधा सम्पन्न एक हजार शय्याको अस्पताल र शिक्षण संस्था, पुस्तकालय, होस्टललगायत संरचना निर्माण गर्ने सरकारको लक्ष्य छ ।चिकित्सा विज्ञान राष्ट्रिय प्रतिष्ठान (न्याम्स) का अनुसार वीर अस्पताल विस्तारका लागि चिनियाँ विशेषज्ञ टोलीले २०७५ चैत १२, १४ र १९ मा स्थलगत अध्ययन गरी प्रतिवेदन दिएको छ । उक्त प्रतिवेदनमा भिरालो जग्गा भएको, सडक, विद्युत्, पानी र ढल व्यवस्थापन भए मात्र अस्पताल विस्तारको लागि संरचना निर्माण गर्न सकिनेलगायत सुझाव उल्लेख थियो ।"
गैंडाको आक्रमणबाट महिलाको मृत्यु,"चितवन (कास) घरनजिकैको वनमा घाँस र निउरो खोज्न गएकी महिलाको गैंडाको आक्रमणबाट ज्यान गएको छ । जिल्ला प्रहरी कार्यालय चितवनका डीएसपी सूर्य थापाका अनुसार कालिका नगरपालिका१ की ५६ वर्षीया तेजकुमारी सुनुवारको शनिबार गैंडाको आक्रमणबाट मृत्यु भएको हो । चतुर्मुखी सामुदायिक वनमा घाँस तथा निउरो खोज्न गएकी उनलाई दिउँसो साढे १२ बजे उनलाई गैंडाले आक्रमण गरेको थियो । गम्भीर घाइते भएकी उनलाई उपचारका लागि अस्पताल लैजाने क्रममा बाटोमा नै मृत्यु भएको डीएसपी थापाले जानकारी दिए । केही दिनयता चितवनको राष्ट्रिय निकुञ्ज र निकुञ्ज बाहिरको वन क्षेत्रमा वन्यजन्तुले गर्ने आक्रमणका घटना बढेका छन् । वैशाख ३० मा च्याउ टिप्न चितवन राष्ट्रिय निकुञ्जको जंगलमा गएका पर्सा ठोरीका गोविन्दबहादुर राउतको जंगली हात्तीको आक्रमणबाट मृत्यु भएको थियो ।जिल्ला प्रहरीका अनुसार जेठ ७ गते जिल्लाको दक्षिण क्षेत्र माडी नगरपालिका७ गौरीनगर सामुदायिक वनमा बाघले आक्रमण गर्दा माडी गोपालनगरका थमनबहादुर भुजेल घाइते भएका थिए । त्यसअघि जेठ २ र वैशाख २४ र २७ गते पनि चितवनका विभिन्न ठाउँमा बाघले आक्रमण गर्दा मानिसहरू घाइते भएका थिए । निकुञ्ज क्षेत्रमा प्रवेश गर्न बन्देज छ । निकुञ्जभित्र निषेध गरे पनि निउरो, च्याउ टिप्न र माछा मार्न निकुञ्ज छिर्ने क्रम यो बेला झनै बढ्दो छ । निषेधाज्ञाले घरमै बस्नुपरेका कारण स्थानीय दिउँसो जंगल जाने, साग टिप्ने र माछा मार्ने गर्छन् ।"
गोलभेंडा नबिक्ने चिन्ता,"सिन्धुली (कास) एउटै सिजनका गोलभेंडाबाट गत वर्ष नौ महिनासम्म आम्दानी लिएपछि गोलन्जोर गाउँपालिका५ रतनचुरा विजयछापका विजय श्रेष्ठले उत्साहित भएर खेती बिस्तार गरे । १० वटा प्लास्टिक टनेलमा फागुन अन्तिममा रोपेका सिर्जना जातका गोलभेंडा दुई सातापछि बेच्न लायक हुँदै छन् । कोरानाको संक्रमण नियन्त्रण गर्न लगाएको निषेधाज्ञा बढ्दै गएकाले उनलाई भने अब बिक्री नहुने चिन्ता थपिएको छ । पाँच लाख लगानी गरेर प्लास्टिक टनेल हालेका उनले गत वर्ष सात लाख रुपैयाँ आम्दानी गरेका थिए । दैनिक ८०९० किलो गोलभेंडा व्यापारीले प्रतिकिलो ५०६० रुपैयाँसम्ममा खरिद गरेर लगेको श्रेष्ठले बताए । यो वर्ष निषेधाज्ञा हटेर बिक्री गर्न समस्या नभए १० लाख आम्दानी हुनेमा श्रेष्ठ ढुक्क छन् । तर, निषेधाज्ञा खुल्ने टुंगो नहुँदा उनलाई चिन्ता हुन थालेको हो । बीपी राजमार्ग आसपास होटलहरू थपिँदै गएपछि स्थानीय किसान व्यावसायिक गोलभेंडा खेतीमा आकर्षित भएका हुन् । होटल, पसल खुलेका छैनन्, निषेधाज्ञा खुले पनि के मूल्य आउला र ? उनले भने, किसानको हितमा काम गर्ने भन्छन्, तर खोइ हामीलाई चिन्तामात्र थपिएको छ । गोलन्जोर५ मा मात्रै दुई दर्जन बढी किसानले टनेलमा गोलभेंडा खेती गरेका छन् । उनीहरूलाई पनि बिक्रीकै चिन्ता छ ।"
एकअर्कालाई निष्कासन गर्दै जसपाका दुवै पक्ष,"(काठमाडौं)  जनता समाजवादी पार्टी (जसपा) का दुवै खेमाले पुनः चौबीस घण्टे पत्र काटेर एकअर्कालाई पार्टीबाट निष्कासन गर्ने प्रक्रिया अघि बढाएका छन् । अध्यक्ष महन्थ ठाकुरसहित चार नेताले तीन दिनभित्र स्पष्टीकरणको जवाफ नदिएपछि अर्का अध्यक्ष उपेन्द्र यादवले जवाफका लागि शनिबार पुनः २४ घण्टाको पत्र काटेका छन् । यादवको पत्र सार्वजनिक भएलगत्तै अर्का अध्यक्ष ठाकुरले पनि अध्यक्ष यादवलाई उस्तै व्यहोराको २४ घण्टे पत्र पठाएका छन् । दुवै पत्रमा एकले अर्कालाई पार्टीबाट निष्कासन गर्ने व्यहोरा उल्लेख गरिएको छ । यादवले जेठ ८ गतेको केन्द्रीय कार्यकारिणी समितिको बैठकको निर्णयअनुसार भन्दै ठाकुर, वरिष्ठ नेता राजेन्द्र महतो, नेताहरू लक्ष्मणलाल कर्ण र सर्वेन्द्रनाथ शुक्ललाई जेठ ११ गते तीन दिनभित्र जवाफ दिन भन्दै स्पष्टीकरणको पत्र पठाएका थिए । त्यसै दिन ठाकुरले पनि अध्यक्ष यादवलाई तीन दिनभित्र स्पष्टीकरणको जवाफ दिन भन्दै पत्र काटेका थिए । दुवै पक्षले एकले अर्कोलाई पार्टी नीति र निर्णयविपरीत गतिविधि गरेको आरोप लगाएका छन् । यादवले केन्द्रीय कार्यकारिणी समितिको बहुमतको आधारमा कारबाही अघि बढाएका हुन् भने अध्यक्ष ठाकुरले पहिले अध्यक्षको आधारमा पत्र काटेका छन् ।पार्टीको ५१ सदस्यीय केन्द्रीय कार्यकारिणी समितिमा यादव पक्षको बहुमत छ । विघटित प्रतिनिधिसभाको संसदीय दलमा ठाकुर पक्षको बहुमत थियो । ठाकुरले पहिलो अध्यक्षको अनुपस्थितिमा बसेको केन्द्रीय कार्यकारिणी समितिको बैठकले वैधता नपाउने भन्दै स्पष्टीकरणको जवाफ नदिने बताएको छ । यादवले पनि विधि, विधान र प्रक्रियाविपरीत प्रस्न सोधिएको भन्दै जवाफ नदिने जनाएका छन । २४ घण्टा सकिएपछि अर्थात् आइतबार दुवै पक्षले एकअर्कालाई पार्टीबाट निष्कासन गरेको पत्र सार्वजनिक गर्ने सम्भावना रहेको दुवै पक्षका नेताहरू बताउँछन् । यसले पार्टी विभाजन हुने र आधिकारिताको विषय निर्वाचन आयोगतिर सोझिने सम्भावना देखिएको छ । तत्कालीन राजपा र समाजवादी पार्टीबीच ०७७ वैशाखमा एकीकरण भई जनता समाजवादी पार्टी बनेको थियो । एकीकरण प्रक्रिया टुंगो नलाग्दै प्रधानमन्त्री केपी शर्मा ओलीको पक्षमा जाने कि विपक्षीमा भन्ने अन्तरकलहले पार्टी विभाजनको मोडमा पुगेको हो । अध्यक्ष ठाकुरसहितको पूर्वराजपा धार प्रधानमन्त्री ओलीतिर र अर्का अध्यक्ष यादवसहित पूर्वसमाजवादी धार ओलीविरुद्धको गठबन्धनमा लागेको छ । यही विषयले कलह बढाउँदै जाँदा दुवै पक्ष एकले अर्कालाई निष्कासन गर्नेतिर लागेका हुन । ठाकुर पक्षीय नेता लक्ष्मणलाल कर्णले जसपामा तत्कालीन नेकपाकै भूत चढेको बताए । अब पार्टी सामान्य अवस्थामा छैन । द्वन्द्व बढेको छ । दुवै पक्ष बसेर छलफल गर्ने तहमा गएन भने पार्टी एक रहन्छ भन्न सकिने स्थिति छैन, कर्णले कान्तिपुरसँग भने, तत्कालीन नेकपाभित्रको भूत प्रवेश भएकै कारण हामी यो अवस्थामा आइपुगेका छौं । यादवनिकट नेता रामसायप्रसाद यादवले पार्टीको विधि, विधान र प्रक्रियाअनुसार स्पष्टीकरण सोधिएकाले त्यसलाई बेवास्ता गरी चित्तबुझ्दो जवाफ नआए पार्टीबाट निष्कासन हुन सक्ने बताए । २४ घण्टाभित्र स्पष्टीकरणको जवाफ नदिए केन्द्रीय कार्यसमितिको निर्णयअनुसार नै कारबाही प्रक्रिया अघि बढ्ने उनले बताए ।"
खोप सहयोग गर्न अमेरिकी राष्ट्रपतिलाई पत्र,काठमाडौं (कास) राष्ट्रपति विद्यादेवी भण्डारीले खोप कूटनीति लाई निरन्तरता दिँदै अमेरिकी राष्ट्रपति जो बाइडेनलाई पत्र पठाएर नेपाललाई कोरोनाविरुद्धको खोप सहयोग गर्न अनुरोध गरेकी छन् । राष्ट्रपति भण्डारीद्वारा राष्ट्रपति बाइडेनलाई पठाएको पत्र अमेरिकाका लागि नेपाली राजदूत युवराज खतिवडाले अमेरिकी विदेश मन्त्रालयका वरिष्ठ सल्लाहकार इर्भिन मसिन्गालाई शनिबार हस्तान्तरण गरेका हुन् ।यसअघि जेठ १२ मा राष्ट्रपति भण्डारीले भारतका राष्ट्रपति रामनाथ कोविन्दलाई पत्राचार गर्दै नेपाललाई खोप सहयोग गरिदिन आग्रह गरेकी थिइन् । त्यसको भोलिपल्ट चिनियाँ राष्ट्रपति सी चिनफिङसँग खोप खरिदमा सहजीकरण गरिदिन टेलिफोन संवाद गरेकी थिइन् । नेपालको राष्ट्रपति कार्यालयले पत्र अमेरिकाको विदेश मन्त्रालयमा हस्तान्तरण गर्ने क्रममा खतिवडाले मसिन्गालाई नेपालमा कोरोना महामारीको अवस्था र खोप अभियानबारे जानकारी गराएका थिए । उनले अमेरिकी सहयोगमा विश्वका विभिन्न मुलुकले सुविधाका रूपमा पाउने अस्ट्राजेनेका खोप नेपाललाई पनि उपलब्ध गराएर सहयोग गरिदिन आग्रह गरेका थिए । नेपालले परराष्ट्र मन्त्रालयमार्फत अमेरिकाको जोन्सन एन्ड जोन्सनको खोप ५० लाख मात्रा खरिद गर्न पत्राचार गरिसकेको छ । खतिवडाले यो सबै खोप उत्पादक कम्पनीबाटै खरिद गर्ने नेपालको मनसाय रहेको पनि जनाए । खतिवडाले अमेरिकालाई यस प्रक्रियामा सहजीकरण तथा थप खोप सहयोगको लागि पनि अनुरोध गरेका थिए ।मसिन्गाले कोरोना महामारीबाट सिर्जित नेपालको अवस्थाप्रति अमेरिकी सरकारको सहानुभूति रहेको जनाए । उनले अमेरिकी सरकारले सकेसम्म कोभ्याक्स र द्विपक्षीय व्यवस्थापनमार्फत अस्ट्राजेनेका खोपको उचित अंश विनियोजन गर्न प्रक्रियालाई छिटो अघि बढाउने प्रतिबद्धता व्यक्त गरे । स्रोतका अनुसार भण्डारीले बाइडेनसँग टेलिफोन संवाद गर्न चाहे पनि समय नमिलेपछि पत्राचार गरिएको हो ।
"४४८७ संक्रमित थपिए, ११६ को मृत्यु",काठमाडौं (कास) पछिल्लो २४ घण्टामा ४ हजार ४ सय ८७ जनामा कोरोना संक्रमण पुष्टि भएको छ । उक्त अवधिमा १४ हजार ७ सय ५२ नमुना परीक्षण गरिएको थियो । स्वास्थ्य मन्त्रालयका अनुसार ६ हजार ८० जना निको भएका छन् भने संक्रमणबाट १ सय १६ जनाको मृत्यु भएको छ । हाल सक्रिय संक्रमित १ लाख ११ हजार ५ सय ९ जना छन् ।
यातनामय निषेधाज्ञा,"समाचार संकलनका लागि हिँडेका पत्रकार र अति आवश्यक काममा निस्केका सर्वसाधारणलाई अझ कडा निषेधाज्ञाका नाममा प्रहरीले बिनाकारण घण्टौं बाटोमा उभ्याउनु वा जरिवाना गर्नु अनुचित छ । प्रहरीले नागरिकहरूको व्यावहारिक कठिनाइलाई पनि ध्यान दिनुपर्छ । असहाय र गरिब पैदलयात्रीहरूलाई आर्थिक जरिवाना गर्नु व्यावहारिक हुन्न । महामारीले सबै क्षेत्र ठप्प भएका बेला जरुरी नपरी कोही पनि सडकमा हिँड्दैनन् । बिरामी आफन्त भेट्न वा मराउपराउमा जानुपर्ने हुन्छ । यस्ता काममा घरबाहिर निस्कनबाट व्यवधान गर्नु ठीक हुन्न । बिनाकाम रमिता हेर्न लखरलखर हिँड्नेहरूलाई भने छाड्नु हुन्न नै । आमजनतालाई सुसूचित गर्ने दायित्व भएका पत्रकारहरूलाई कार्यक्षेत्रमा खट्नमा अवरोध गर्नु पनि बेकार छ । काम भ्याउन स्वास्थ्यमा खतरा उठाई हिँड्ने पत्रकारहरूलाई प्रहरीले त बरु सहायता गर्नुपर्छ । यस्तै गत वर्षको लकडाउनले थिलथिलो बनेको जनजीवन पुनः महिनौंदेखि कष्ट र अभावमा छ । असंख्य मानिसलाई छाक टार्न समस्या छ । त्यही भएर घर बनाउने, घरभित्र रङरोगन गर्ने अनि फर्निचर र फ्याक्ट्रीमा काम गर्नेहरूलाई मजदुरी गर्न वञ्चित गर्नुलाई कुनै हिसाबले पनि ठीक मान्न सकिन्न । तिनलाई उचित सावधानी अपनाएर काम गर्न दिँदा हुन्छ । घर बसीबसी बिनाकाम मासिक तलब बुझिरहेका सरकारी कर्मचारीहरूलाई लकडाउन जति लम्बिए पनि केही फरक पर्दैन । तर, काम नगरी छाक टार्न नसक्नेहरूले कसरी बाँच्नु ? निषेधाज्ञाले विरोध र जुलुस रोके पनि भोको पेटको आगो निभाउन सक्दैन । तसर्थ सरकारले यथाशीघ्र निषेधाज्ञाको विकल्प दिनुपर्छ । रोशन भट्टराई, इनरुवा३, सुनसरीएकातिर कोरोना महामारीले जनतालाई आक्रान्त पारिरहेको छ, अर्कातिर राजनीति लथालिंग छ । नेताहरूदेखि जनता वाक्कदिक्क भइसकेका छन् । हुन त, विभिन्न देशबाट कोरोना खोपलगायतका स्वास्थ्य सामाग्री ल्याइँदै छ । तथापि, निषेधाज्ञाका कारण सर्वसाधारणलाई रोगभन्दा भोकको चिन्ता बढ्न थालेको छ । परीक्षण, क्वारेन्टिन, अक्सिजनलगायतका काममा सरकारी निकाय उदासीन छ । छाप्रोमा जीवन निवाह गर्नेहरूले दुई छाक कसरी टारिरहेका छन् भनेर खोज्ने कोही छैन । अक्सिजन नपाएर जनता छट्पटाइरहँदा अधिकांश नेता चुप लागेका थिए । निषेधाज्ञा कडा बनाइएको छ तर घरमै थुनिएका मजदुरहरूलाई राहत दिनेबारे सोचिएको छैन । स्वास्थ्यकर्मीहरू कुटिएका छन् । युद्धस्तरमा कोरोना नियन्त्रण गर्न लाग्नुपर्नेमा सरकार निषेधाज्ञा कडा बनाएर निदाइरहेको छ । खिमराज गिरी, काठमाडौं"
सरकारको कमजोरी ढाकछोप गर्न सम्बोधन,"प्रधानमन्त्री केपी शर्मा ओलीले आफ्ना कमजोरीहरू ढाकछोप गर्न हरेकजसो हप्ता देशवासीका नाममा सम्बोधन भन्दै भाषण गर्न छाडेका छैनन् । सम्बोधनले जनमानसमा कुनै उत्साह पैदा गरेको छैन, बरु उनका निकट समर्थकलाई सामाजिक सञ्जाल तताउने गतिलो अस्त्र बन्ने गरेको छ । भाषणमा १४ वर्ष जेलमा बिताएको मेरा लागि सत्तामा रहनु प्रमुख विषय होइन भन्ने प्रधानमन्त्री ओली व्यवहारमा भने जस्तोसुकै गैरन्यायिक र संविधानविपरीतका कार्य गरेरै भए पनि कुर्सी जोगाउन उद्यत देखिन्छन् । यो तहको कुर्सीमोह नेपाली राजनीतिमा हालसम्म नदेखिएको बहस अहिले चलिरहेको छ । जनता कोरोनाको मारमा छन्, दैनिक हजारौं संक्रमित भइरहेका छन् र सयौंले जीवनै गुमाइरहेका छन् । अस्पताल, स्वास्थ्यकर्मी, सुरक्षाकर्मी र अत्यावश्यक राष्ट्रसेवक कर्मचारीहरूको अवस्था जोखिमपूर्ण छ ।यसै बखत राजनीतिक दलहरू सत्ताकेन्द्रित भएका छन्, सरकारले झन् ैजग हँसाइरहेको छ । संविधानको मर्मविपरीत प्रतिनिधिसभा विघटन भएको छ, यो केवल कुर्सी जोगाउनका लागि रचिएको प्रधानमन्त्री ओलीको प्रपोगान्डा हो । सर्वोच्च अदालतबाट गत वर्ष पुनःस्थापित भएको र त्यसको पूर्ण फैसला नहुँदै फेरि प्रतिनिधिसभा विघटन गरिनु न्यायालयकै अपमान पनि हो । विपक्षी दलहरू पनि आफ्नो भूमिकामा सफल देखिँदैनन्, होइन भने महामारीको यस्तो विषम परिस्थितिमा जनतालाई बेहाल पार्ने सरकारलाई ठीक ठाउँमा खबरदारी गरेर सत्कर्ममा उद्यत गराउन सक्नुपर्थ्यो । नेपाली राजनीतिको कम्युनिस्ट चरित्र धेरै पटक उदांगिएको छ र जनताले दुःख पाएका छन् । कोरोना महामारीमा अक्सिजन, खोपलगायत स्वास्थ्य सामग्रीको अभाव, अव्यवस्थित निषेधाज्ञा, हरेक क्षेत्रमा अत्यन्त कहालीलाग्दो भ्रष्टाचार, स्वास्थ्यकर्मीहरूमाथि आक्रमण, आफ्ना कार्यकर्तालाई छानीछानी खोप वितरण, स्वार्थकेन्द्रित र प्रचारमुखी बजेट वितरण गरी नाम कमाउने झमेला, अनुदानमा आएका सामग्रीमा समेत आफ्नो भनी आफूअनुकूल वितरण गर्ने मन्त्रीका चर्तिकलालगायतका तमाम क्रियाकलापले सरकारलाई पूर्णतः असफल सिद्ध गरेका छन् । सरकारले सीसीएमसीमार्फत अक्सिजन वितरण गरी अनावश्यक जस लिने दुष्प्रयत्न गर्न खोज्दा केही समय हाहाकारै मच्चियो र कैयौंले बाँच्न सम्भव हुँदाहुँदै ज्यान गुमाए । तर, सरकार भने आफ्नो प्रगति भएको, कोरोना महामारी नियन्त्रणमा रहेको भनी बारम्बार अनर्गल प्रचारमा रमाइरहेको छ । यसैलाई प्रधानमन्त्रीको देशवासीका नाममा सम्बोधन भनिरहेका छन्, ओलीलाई देवता सिद्ध गर्नमै उनका आसेपासे तल्लीन छन् । यी दुवैको चपेटामा सर्वसाधारण जनता परिरहेका छन् । सरकार भने चुनाव घोषणा गरी त्यतातर्फ केन्द्रित हुन खोजिरहेको छ, के यही महामारीका बीच चुनाव सम्भव छ ? कदापि छैन । अतः नहुने चुनावको प्रचारमा होइन महामारीमा रहेका सम्पूर्ण जनताको सेवामा समर्पित हुन तीनै तहका सरकारसँग अनुरोध छ । नेपालको आर्थिक अवस्था कमजोर होला तर तीन करोड जनतालाई खोप लगाउने सामर्थ्य पक्कै राख्छ, चुनावमा गर्ने भनिएको खर्च यतातिर लगाइयो भने धेरै ठूलो राहत हुन्छ । अहिलेसम्म प्राप्त खोप विदेशी राष्ट्रहरूको सहयोगमा आएको हो, त्यसैले यसमै गर्व गर्ने होइन, आफैं खरिद गरेर सम्पूर्ण नेपालीलाई खोप लगाउने बन्दोबस्त सरकारले मिलाउनैपर्छ, जनता बचाउनैपर्छ । सरकारको अनिवार्य दायित्व हो, यो । जनता सुरक्षित रहेमा मात्रै भोलिका दिनमा राजनीति गर्न अवसर मिल्छ । शिवप्रसाद घिमिरे, पुरानो बानेश्वर, काठमाडौं"
नागरिकताको अधिकारमा छेडछाड,"पैसट्ठी वर्षअघि विक्रम संवत् २०१३ सालमा एक वर्षको समसुर मिया नामको बालकलाई आफन्त पर्ने श्रमिक महिलाले आजको पूर्वपश्चिम राजमार्गनजिकैको गाउँमा ल्याएर आफूसँगै राखिन् । समसुर मिया दस वर्षको हुँदा आफन्त महिलाको मृत्यु भयो । त्यसपछि समसुर त्यही घरमा बाल श्रमिकका रूपमा हुर्कियो जहाँ आफन्त महिलाले ल्याएकी थिइन् । त्यो परिवार हिन्दु ब्राह्मण थियो । पूर्वपश्चिम राजमार्ग बन्यो । विक्रम संवत् २००९ देखि सुरु भएको नागरिकता ऐन२०२० हुँदै २०३२ मा संशोधन भयो । समसुर मियाका निम्ति नागरिकता जरुरी चीज नै थिएन । सत्ताइस वर्षको उमेरमा मियाको प्रेम गरिब जनजाति महिलासँग भयो । उनीहरूले बिहे गरे । उनीहरूबाट एक छोरी र दुई छोरा जन्मिए । जीवनभर सबैले चिन्ने श्रमिक उनीहरूले छोराछोरीलाई दुःखजिलो गरेर स्नातकसम्म पढाए । समसुरका बच्चाहरू माओवादी युद्धमा लागे, जिल्लास्तरको नेता एवं जनवर्गीय संगठनका केन्द्रीय नेतासम्म भए तर उनीहरूसँग नागरिकताको प्रमाणपत्र छैन । समसुर एक वर्ष हुँदा त्यहाँ आइपुगेकाले ठ्याक्कै पुर्ख्यौली घर कहाँ हो, उसलाई थाहा छैन । वीरगन्जतिर जस्तो लाग्छ । उसले भन्ने त्यति हो तर मुस्लिम भएका कारण अरूले चाहिँ भारतबाटै आएको होला भन्ठान्छन् । जनआन्दोलनपछि नागरिकता टोली आयो तर साक्षी बसिदिन कोही तयार भएन । माओवादीमा लागेका कारण अरू पार्टी पनि जिम्मा लिन तयार भएनन् । समसुरकी श्रीमतीको नागरिकता छ तर आमाबाट मात्र नागरिकता दिने नियम छैन । समसुरले नागरिकता पाउन सकेको छैन । त्यसैले अधबैंसे हुन लागेका उसका छोराछोरी नागरिकताविहीन छन् । सर्वोच्च अदालतमा मुद्दा हालेको दुई वर्ष भयो तर फैसलाको अत्तोपत्तो छैन । स्तम्भकारको संगतमा रहेको यो परिवारको कथा सप्तरी वा डोल्पाको होइन, बरु चितवनको झिलिमिली सहर बसेको राजमार्गसँग जोडिएको बस्तीको हो । राजनीतिमा प्रचण्ड अनि सुरेन्द्र पाण्डेहरूसँग समसुरका छोराछोरी गफिन सक्छन् तर उनीहरूको जीवन नागरिकताका कारण अवरुद्ध छ । यो एउटा यस्तो कथा हो जसले जन्मसिद्ध, वंशज अनि अंगीकृत नागरिकताबारेको राज्यको थिति र नागरिकहरूले भोगिरहेको व्यथालाई तीखो गरी भन्छ ।िििनागरिकताका विषयमा सबैभन्दा कमसल एवं तीता टिप्पणी गर्ने र ऐन बनाउने प्रक्रियामा व्यवधान सृजनामा नेतृत्व गर्ने ओलीको सरकारको सिफारिसमा गत जेठ ९ गते नागरिकतासम्बन्धी अध्यादेश जारी भयो । नागरिकताका सम्बन्धमा उठेका तमाम प्रगतिशील बहसको त कुरै छाडौं, संसद्बाट पारित मात्र हुन बाँकी विधेयकले सकारात्मक वा नकारात्मक रूपमा सम्बोधन गरेका विषयलाई समेत समावेश नगरी जारी गरिएको त्यो अध्यादेश एउटा राजनीतिक चालबाजी हो भन्ने कुरा सजिलै बुझ्न सकिन्छ । खराब उद्देश्यका निम्ति गरिने राजनीतिक चालबाजी कुनै न कुनै जनसरोकारको असल विषयलाई ढाल बनाएर गर्नु अनिवार्य हुन्छ, नत्र विभ्रम सिर्जना गर्ने तर्कहरूको उत्पादन सम्भव नै हुन्न । त्यसैले अध्यादेशमा जन्मसिद्ध नागरिकका सन्तानलाई वंशजको नागरिकता प्रदान गर्ने सकारात्मक व्यवस्था छ । यो अध्यादेशको व्यवस्था व्यवहारमा लागू हुने सम्भावना निकै कम छ किनभने यसको आयु छ महिना मात्र हो । छ महिनापछि चुनाव भए पनि नभए पनि यो निष्क्रिय हुनेछ । बीचमा लागू गर्न लकडाउनले पर्याप्त व्यवधान गर्नेछ, अदालतमा मुद्दा परिसकेकै छ र जिल्ला अधिकारीहरूको रवैया नागरिकताका विषयमा प्रगतिशील रहिआएको छैन । यस अवस्थामा यो अध्यादेश रसविहीन प्लास्टिकको चकलेट हुने सम्भावना नै बढी छ, धेरै भएछ भने यसले जसपाको ठाकुरमहतो समूहका निम्ति ओली सरकारलाई टिकाउन गरेको निहित स्वार्थको लेनदेनलाई लुकाउन केही थान फजुल तर्कहरू उत्पादन गर्नसम्म काम गर्ला ।यो अध्यादेश जारी भएसँगै सरकारको षड्यन्त्रकारी नियत र व्यवहारको भन्डाफोर सुरु भयो जुन स्वाभाविक थियो तर त्योभन्दा भयानक रूपमा नागरिकतासँग जोडेर राष्ट्रवाद को गर्जन सुनिन थालेको छ । यो राष्ट्रवादी प्रवृत्तिले जन्मसिद्ध नागरिकका सन्तानलाई नागरिकता प्रदान गर्ने विषयलाई राष्ट्रघात भनिरहेछ । अध्यादेश आएपछि भीम रावलले सामाजिक सञ्जालमा वीरगन्जमा नागरिकता लिन भारतीयहरूको भीड जम्मा भइसकेको जानकारी दिए । त्यो भर्त्सनालायक सूचना थियो किनभने वीरगन्जमा त्यस्तो केही पनि भएको थिएन । उनले आफ्नो बयान मेटे तर आत्मालोचना गरेनन् बरु पहिलेको समाचार पढेछु भन्ने खालको नयाँ बयान लेखेर आफैं जान्ने पल्टिए । रावलस्तरको कुनै मधेसी नेताले रसुवा नाकामा नागरिकता लिन चिनियाँहरूको भीड जम्मा भएको स्टाटस लेखेको भए के हुन्थ्यो होला ? यति सजिलै रावलले गरेको यो अपराधजस्तै राफसाफ हुन्थ्यो ? रावलको अभिव्यक्ति एउटा प्रवृत्ति हो, त्यसैले त यो प्रवृत्ति छताछुल्ल रूपमा धेरैतिरबाट प्रकट भइरहेछ । नेत्रविक्रम चन्द नेतृत्वको नेकपा, मोहन वैद्य नेतृत्वको नेकपा (क्रान्तिकारी माओवादी), मोहनविक्रम सिंह नेतृत्वको नेकपा (मसाल) सहित बीस पार्टीले जन्मसिद्ध नागरिकका सन्तानलाई नागरिकता दिने विषयलाई समेत राष्ट्रघाती बताएर विरोध गरे । ओली सरकारको षड्यन्त्रले थला परेका नेकपा (माओवादी केन्द्र) र माधवझलनाथ समूहका कार्यकर्तालाई त विरोधमा बोल्ने एउटा विषय थपिनु नै सुखद कुरा हुने भैहाल्यो । त्यसैले उनीहरूले झन् गम्भीर सोचविचार गर्नु जरुरी किन ठान्थे ? हाँसले पनि आफ्नो खाद्य र हिलो छानेर खान्छ भने, राजनीति गर्ने मान्छेहरूले चाहिँ ठीक र बेठीक चीजलाई मनमौजी एउटै घानमा पिसेर बोल्न कसरी मिल्छ ?नेपालका आजसम्मका सत्ता र शासक वर्गले नागरिकताको विषयलाई मूलतः राष्ट्रिय स्वाधीनता रक्षाको सवालसँग जोड्ने भाष्यलाई मात्र जति उराल्दै आएका छन्, त्यति नै मात्रामा नागरिकताको सवालसँग सम्बन्धित नागरिक अधिकार, जनजीविका र महिला समानताको विषयलाई छोपछाप पारिँदै आएको इतिहास छ । सत्ताधारी वर्ग र जातिको संस्कृतिभित्रका देशी तथा विदेशीका निम्ति नागरिकता विशेष अधिकार अनि आर्थिक चलखेल गर्न सक्ने विदेशीका निम्ति नागरिकता किनबेचको मालसमेत रहँदै आयो । अर्कातिर, देशका वास्तविक नागरिक भूमिहीनहरू, दलितहरू र मधेसी जनताका निम्ति नागरिकता उनीहरूको जनजीवनलाई लगातार बाटो छेक्ने विषय बनिरह्यो । त्यसैले नागरिकताको विषयलाई राष्ट्रिय स्वाधीनताको सवालसँग मात्र जोडेर हेर्ने सत्ताधारी पुरानो भाष्यलाई बदलेर नागरिकताको विषयलाई नागरिक अधिकार, जनजीविका र महिलालगायत विभिन्न लिंगीय समानताको हकसँग समेत जोडेर हेर्ने भाष्य निर्माण गर्नु आजको मुख्य आवश्यकता हो । नेपालमा नागरिकताका सम्बन्धमा विशेषतः पाँच प्रश्न रहिआएका हुन् । पहिलो, नेपालमै जन्मिएर लामो समयदेखि नेपालमै बसिआएकालाई के गर्ने ? दोस्रो, नेपालमा फेला परेका तर बाबुआमा पत्ता नलागेकालाई के गर्ने ? तेस्रो, नेपाली आमाबाट जन्मिएका तर बाबु पत्ता नलागेकालाई के गर्ने ? चौथो, नेपाली पुरुषसँग बिहे गरेर नेपाल बस्न आउने महिला र उनीहरूबाट जन्मिएका बच्चालाई के गर्ने ? र पाँचौं, नेपाली महिलासँग बिहे गरेर नेपालमै बस्न आउने विदेशी पुरुष र तिनीहरूबाट जन्मिएका बच्चालाई के गर्ने ? यसबाहेक अंगीकृत नागरिकता महिलालाई कति समयमा दिने लगायतका विषय पनि छन् तर ती सैद्धान्तिक समस्या होइनन् ।पञ्चायतले लथालिंग बनाएको र संवैधानिक राजतन्त्रात्मक बहुदलले समाधान गर्न रुचि नदेखाएको नागरिकताको समस्या जनयुद्ध, जनआन्दोलन र मधेस आन्दोलनसहित गणतन्त्रको युगमा प्रवेश गरेको राजनीतिका अगाडि आइपुग्यो । त्यस समस्याको कोपभाजनमा सबैभन्दा बढी मधेस परेको थियो, त्यसैले मधेस आन्दोलनले नै त्यसलाई केन्द्रीय राजनीतिमा समाधान गर्नैपर्ने सर्त बनायो जुन जायज थियो । त्यसपछि नै तत्कालीन नेकपा (माओवादी), सात राजनीतिक पार्टी र मधेस आन्दोलनका बीचमा विक्रम संवत् २०४६ चैतसम्ममा नेपालमै जन्मिएर नेपालमै बसेकालाई नागरिकता प्रदान गर्नेसहितका नागरिकतासम्बन्धी राष्ट्रिय सहमति भएको हो । त्यो कुनै लेनदेन वा राजनीतिक दाउपेच थिएन, बरु राष्ट्रिय स्वीकारोक्ति थियो । राजतन्त्रवादीबाहेक त्यो निर्णय र प्रक्रियामा आजका मुख्य संसद्वादी पार्टी र आजका संसद्बाहिरका मुख्य पार्टी एवं नेताहरू सामेल थिए । त्यसैका आधारमा अन्तरिम संविधान२०६३ मा व्यवस्था भएको हो र एक पटकलाई टोली खटाएर नागरिकतासम्बन्धी विषयलाई सम्बोधन गरिएको थियो । त्यस सिलसिलामा १ लाख ९० हजार ७ सय २६ जनाले जन्मसिद्ध नागरिकता प्राप्त गरेका हुन् । ती नागरिकता प्राप्त गर्ने व्यक्तिहरू को र कहाँका हुन् भन्ने पनि प्रस्टै छ । उनीहरूमध्ये कम्तीमा ६५ प्रतिशत पहाडका छन् भन्ने कुरा गृह मन्त्रालयकै प्रतिवेदनले बताउँछ । जिल्लाकै तथ्यांक हेर्ने हो भने पनि यो विषय सहज रूपमा बुझ्न सकिन्छ किनभने झापाका २६ हजार ४ सय ३०, सिरहाका ५ हजार ३ सय ४६, सप्तरीका ५ हजार ७ सय ९४ जनाले जन्मसिद्ध नागरिकता लिएका छन् । नागरिकताको समस्या राष्ट्रिय स्वाधीनताको विषयसँग मात्र जोडेर बुझ्ने हो र खास क्षेत्रका जनतालाई लाञ्छित गर्न मात्र प्रयोग गर्न तम्सिरहने हो भने नेपालमा नागरिकताविहीनहरू हिमाली क्षेत्रमा ३४ प्रतिशत, पहाडी क्षेत्रमा २८ प्रतिशत र तराईमा मात्र १७५ प्रतिशत रहेको यथार्थलाई के भन्ने त ? नागरिकता नभएका नागरिकको अवस्थाबारे केही जिल्लाकै नमुना हेरौं मनाङ ४३ प्रतिशत, हुम्ला ४२ प्रतिशत, मुगु ४१ प्रतिशत र सप्तरी ११ प्रतिशतसँग नागरिकता नभएको प्रतिवेदनहरूले देखाउँछन् । यो जीवित यथार्थले पनि नागरिकताको समस्या खास क्षेत्रको मात्र हो र यो राष्ट्रिय स्वाधीनताको सवाल मात्र हो भन्ने निष्कर्ष निस्कन्छ ?नेपालको संविधान२०७२ र त्यसका आधारमा संसद्को समितिबाट पारित भएर पनि अड्काइएको विधेयकसम्म पुग्दा नागरिकता सम्बन्धका पहिलो र दोस्रो प्रश्न समाधान भएको छ तर तेस्रो, चौथो र पाँचौं प्रश्नको न्यायपूर्ण समाधान भएको छैन । ती तीनवटै विषयमा महिलाको समानताको हकको बर्खिलाफ व्यवस्था गर्न खोजिएको छ । बाबु पत्ता नलागेको तर नेपाली आमाबाट जन्मिएको व्यक्तिले वंशजको नागरिकता प्राप्त गर्ने तर बाबु विदेशी भएको पत्ता लागेको दिन त्यो नागरिकता अंगीकृतमा बदलिने, नेपाली पुरुषसँग बिहे गर्ने विदेशी महिला अंगीकृत नागरिक हुने र उसका सन्तान वंशजको नागरिक हुने तर नेपाली महिलासँग बिहे गरेर नेपालमै बस्न आउने विदेशी पुरुषले कुनै प्रकारको नागरिकता कहिले पनि प्राप्त गर्न नसक्ने अनि उसका सन्तान अंगीकृत नागरिक हुनेजस्ता व्यवस्था ठाडै महिलाविरोधी छन् । एकै घरका दिदीभाइले एकै प्रकारको काम गर्दा दुई प्रकारका नागरिक जन्मिने व्यवस्था कसरी स्वीकार्य हुन सक्छ ? यो आपत्तिजनक छ । नागरिकताका सम्बन्धमा महिलालाई समान अधिकारको ग्यारेन्टी गर्दा अन्य अवस्थाले नकारात्मक उपसमस्या आउन सक्ने सम्भावना पनि छन् भने तिनलाई समाधान गर्न अर्को व्यवस्था गरिनुपर्छ, महिलामाथि विभेद स्थायी बनाउनेतिर लाग्नु कदापि सही हुन सक्दैन । अहिले जारी भएको अध्यादेशले जन्मसिद्ध नागरिकता प्राप्त गरेका १ लाख ९० हजार ७ सय २६ जनाका सन्तानहरूलाई नागरिकता प्रदान गर्ने ढोका खोलेको छ । यो स्वाभाविक र धेरै पहिले ऐन बनाएर लागू गरिसक्नुपर्ने विषय हो । यो राष्ट्रिय स्वाधीनतासँग सम्बन्धित मामिला पनि होइन र नयाँ पनि होइन । ओली सरकारको षड्यन्त्रकारी रवैयाको विरोधको घानमा जन्मसिद्ध नागरिकका सन्तानलाई नागरिकता दिने विषयलाई नै राष्ट्रघाती ठहर गर्न थाल्ने हो भने १ लाख ९० हजार ७ सय २६ जनाका सन्ततिहरूलाई नागरिकताविहीन बनाइराख्नुपर्ने हुन्छ । के त्यसो गर्नु न्यायपूर्ण हुन्छ ? कदापि हुन सक्दैन । अध्यादेशले अर्कोचाहिँ बाबु पत्ता नलागेको नेपाली आमाबाट जन्मिएको व्यक्तिले वंशजको नागरिकता प्राप्त गर्ने तर बाबु विदेशी रहेको पत्ता लागेको दिन नागरिकता अंगीकृतमा बदलिने व्यवस्था गरेको छ । यो बुँदा नेपाली महिलाको वंशीय समान हकको बर्खिलाफ छ । यसले महिलामाथिको विभेदलाई स्थायित्व दिने धृष्टता राख्छ । त्यसैले त्यो गलत छ । त्यसको विरोध गरिनुपर्दछ ।अध्यादेश संसद्मा पारित हुन बाँकी नागरिकतासम्बन्धी अन्य विषयलाई समेत समावेश नगरी ल्याउनुले सरकारको नियत र रवैया षड्यन्त्रकारी देखा पर्छ । आफ्नोसमेत सहमति भएको विधेयक संसद्मा वर्षौं पारित हुनबाट रोक्ने, नागरिकताका सम्बन्धमा उठेका न्यायपूर्ण आवाजहरूलाई कुल्चिरहने अनि संसद् भंग गरेर विधिपद्धति सबै निमिट्यान्न पारेपछि आज सरकार टिकाउन छेउ न टुप्पाको अध्यादेश ल्याएर नागरिकताजस्तो विषयलाई समेत राजनीतिक दाउपेचको विषय बनाएर छेडछाड गर्ने सरकारको हर्कत भर्त्सना गर्नैपर्छ । तर जन्मसिद्ध नागरिकका सन्तानलाई नागरिकता प्रदान गर्ने विषय कुनै कोणबाट पनि आज राष्ट्रिय स्वाधीनतासँग सम्बन्धित विषय नभएको यथार्थप्रति पनि स्पष्ट हुन जरुरी छ । नेपालको इतिहासमा नागरिकताको सवालमा सत्ताधारी वर्ग र जातिले सबैभन्दा बढी मनमौजी ढंगले दुरुपयोग गर्दै आएको हो । त्यसैले मुख्य समस्या पहाडिया अन्धराष्ट्रवादी पितृसत्तावादी सोच एवं भाष्यमा छ अनि राज्यको नीति र व्यवस्थापनमा छ । त्यसैले मुख्य सच्याउनुपर्ने पनि त्यहीँ हुन्छ । हो, पक्कै पनि हाम्रोजस्तो गरिब जनता, भ्रष्ट प्रशासन र खुला सिमाना भएको देशमा नागरिकता चोरी र बिक्री भएका छन् तर त्यो गौण पक्ष हो । चोरी र बिक्रीको समस्या कुनै न कुनै मात्रामा लामो समयसम्म रहन सक्ने सम्भावना पनि छ । त्यसैले त्यस्ता समस्यालाई समाधान गर्दै जान भने निरन्तर काम गरिरहने स्थायी प्रकृतिको शक्तिशाली संयन्त्र नै आवश्यक छ ।"
संकटमा समेत महत्त्वाकांक्षी बजेट,"देशको बजेटका बारेमा अमेरिकी पूर्वराष्ट्रपति बाराक ओबामाको भनाइ थियो, देशको बजेट कागजमा लेखिएका अंकहरूको सँगालो मात्र होइन, समाजको मूल्य र मान्यता दर्साउने दस्तावेज पनि हो । मूल्य र मान्यतालाई हेर्ने हो भने अध्यादेशद्वारा ल्याइएको नयाँ बजेटको मूल्यांकन गर्न निम्न कुरालाई हेर्नुपर्ने हुन्छ चुनावको घोषणा र बढ्दै गएको राजनीतिक संकटका बीच आएको यो पूर्ण र महत्त्वाकांक्षी बजेटको औचित्य कति छ ? के यो बजेटले कोरोनाको स्वास्थ्य, मानवीय र आर्थिक संकटलाई सम्बोधन गर्न सक्ला ? कोरोनाले विश्वभरि ल्याएको संकटबाट सिकेर नेपालले दीर्घकालीन रूपले अर्थतन्त्रलाई आत्मनिर्भर बनाउने जग बसाल्न सक्छ कि सक्दैन ?प्रतिनिधिसभा विघटन गरेर अध्यादेशबाट पूर्ण बजेट ल्याउनु, चुनावी सरकारले नयाँ कार्यक्रमको घोषणा गर्नु वा जनप्रतिनिधिको अनुमोदनबिना करका दर र दायरा परिवर्तन गर्नु उचित हुँदैनथ्यो भने, प्रतिनिधिसभा पुनःस्थापना भए वा चुनावपछि अर्को सरकार आए यो बजेट अवैधजस्तो हुने हुनाले कोरोना संकटमा केन्द्रित भएर छ महिनाका लागि सानो आकारको बजेट ल्याउनुपर्थ्यो भन्नेहरू पनि छन् ।पाँच पूर्वअर्थमन्त्री र राष्ट्रिय योजना आयोगका नौ पूर्वउपाध्यक्षले संवैधानिक संकट र अलमल उत्पन्न भएका कारण अध्यादेशमार्फत नियमित र पूर्ण बजेट नल्याउन सचेत गराएका थिए । पाँच जना पूर्व प्रमुख निर्वाचन आयुक्तले निर्वाचन गराउने भूमिका रहेको कामचलाउ सरकारले मतदातालाई प्रभाव पार्ने खालका कार्यक्रम बजेटमा नराख्न भनेका थिए भने, चार पूर्व प्रधानन्यायाधीशले पूर्ण आकारको बजेट नल्याउन सचेत गराएका थिए ।न बजेटको मूल निर्देशक दस्तावेज मानिने नीति तथा कार्यक्रममा छलफल भयो, न त बजेटअघिको आर्थिक सर्वेक्षण र नयाँ बजेटका सिद्धान्त र प्राथमिकतामाथि । कम्तीमा सत्तासीन पार्टीले आफ्नो पार्टीभित्र बजेटबारे छलफल चलाउन सक्थ्यो ।बहुमतको सरकारले तीन वर्षपहिलेको बजेटमा अब राजनीतिक लडाइँ सकिएको र देश आर्थिक क्रान्तिमा होमिएको घोषणा गरेको थियो । सत्तारूढ पार्टीको असफलताका कारण यसपटक संसद्लाई छलेर अध्यादेशबाट बजेट ल्याउनुपर्ने अवस्था आयो । सरकारको नीति तथा कार्यक्रम राष्ट्रपतिको साटो प्रधानमन्त्रीले पढे । नेपालमा बजेट निर्माणलाई सदियौंदेखि प्राविधिक प्रयोग (टेक्नोक्य्राटिक एक्सरसाइज) का रूपमा लिइन्छ । देशको समग्र सामाजिक र आर्थिक अवस्थालाई कता डोर्याउने भन्ने कुरालाई बन्द कोठाभित्रको छलफल बनाइएको छ । कोरोनाको दोस्रो लहर र आगामी छसात महिनामा ५०६० प्रतिशतले भ्याक्सिन नपाए आउने सम्भावित तेस्रोचौथो लहरलाई हेरेर पूर्ण बजेट होइन, विशेष बजेट ल्याइनुपर्थ्यो । अनि संसद् छलेर अध्यादेशबाट ल्याइए पनि त्यसको औचित्य साबित हुन्थ्यो ।संकटका बेला बजेटलाई चुस्त र प्रभावकारी बनाउनुपर्नेमा नयाँ बजेट धेरै लोकप्रिय, चुनावी र महत्त्वाकांक्षी बनाइएको छ । बजेट हेर्दा लाग्छ, देशमा कुनै संकट र समस्या छैन । सरकार आफैंले कोरोना रोकथामका लागि चालिएका कदमका कारण राजस्व परिचालन र खर्चको लक्ष्य पूरा नहुने प्रक्षेपण गरेको छ । जेठ १३ सम्म चालु आर्थिक वर्षको कुल बजेटको ५८ प्रतिशत र पुँजीगत बजेटको ३७ प्रतिशतजति मात्र खर्च गर्न सकिएको अवस्थामा १६ खर्ब ४६ अर्बभन्दा बढीको बजेट ल्याउनु आफैंमा तर्कसंगत छैन । कोरोना संकटका कारण बजेट खर्च गर्ने क्षमतामा वृद्धि गर्न नसकिने अवस्था त छँदै छ, ठूलो आकारको बजेटले मुद्रास्फीति बढाउने देखिन्छ । गत आर्थिक वर्षजस्तै यस वर्ष पनि आर्थिक वृद्धिदर ऋणात्मक हुने सम्भावना हुँदा सोचेअनुसारको राजस्व संकलन हुने पनि देखिँदैन भने, बजेटले आगामी वर्षको आर्थिक वृद्धि ६५ प्रतिशत हुने अनुमान गर्नु हास्यास्पद छ ।गत पाँच वर्षका बजेटहरूको कार्यान्वयन हेर्ने हो भने ठूलो आकारको बजेट ल्याउने तर खर्च गर्न नसक्ने र त्यसमा पनि सार्वजनिक खर्च धेरै तर विकास खर्च न्यून रहने प्रवृत्ति छ । खर्च केवल १० खर्ब हुने तर बजेटचाहिँ १४१५ खर्ब ल्याएर गत वर्ष कोरोनाको संकटमा पनि विकासका सपना बाँड्ने काम गरिएको थियो भने, योपटक पनि त्यही परम्परा दोहोर्याइएको छ । यसले वित्तीय अनुशासन, उत्तरदायित्व, जिम्मेवारीपन, यथार्थपरकता आदि बजेटका मूल सिद्धान्तलाई अवमूल्यन गरेको देखिन्छ । आगामी आर्थिक वर्षमा समेत कुल खर्च १०११ खर्बजति हुन सक्ने अवस्थामा देशको बजेट १६ खर्ब ४६ अर्बभन्दा बढीको ल्याएर विकासवादी बनेको सन्देश दिनु तर त्यही बजेटको झन्डै एकतिहाइजति ऋणबाट उठाउन खोज्नु आर्थिक अनुशासनका हिसाबले सही छैन । त्यसमा पनि झन्डै ५ खर्बजतिको ऋण उत्पादकत्व बढाउन वा ठूला पूर्वाधारका आयोजनामा लगानी गरेर रणनीतिक रूपमा आर्थिक छलाङ मार्नका लागि नभएर सार्वजनिक क्षेत्रमा बढ्दै गएको खर्चलाई समेत धान्न लिइँदै छ । यसै पनि देशको ऋण तीन वर्षमा दोब्बर भएर १५ खर्बभन्दा बढी पुगेको छ, जुन कुल गार्हस्थ्य उत्पादनको ३७ प्रतिशतभन्दा बढी छ । यो बजेटको लक्ष्यअनुसार ऋण लिन सफल भए ऋणको भार कुल गार्हस्थ्य उत्पादनको झन्डै ४७४८ प्रतिशत पुग्दा एकातिर हरेक वर्ष ऋण तिर्नमै धेरै पैसा खर्च हुने भयो भने अर्कोतिर भविष्यमा ठूला परियोजनाका लागि चाहिने ऋण लिन गाह्रो हुँदा वित्तीय स्थिरता (फिस्कल सस्टेनेबिलिटी) मा चुनौती थपिनेछ ।आगामी आर्थिक वर्षको बजेट विकासवादीजस्तो देखिए पनि चालु आर्थिक वर्षको भन्दा पुँजीगत खर्चको विनियोजन कम छ भने सापेक्षित रूपमा साधारण खर्च बढाइएको छ । यद्यपि बठ्याइँ गरेर संघबाट स्थानीय तथा प्रदेशमा जाने रकमलाई चालु खर्चबाट छुट्याएर कम देखाउन खोजिएको छ । संकटका बेला चालु खर्च सकेसम्म घटाउने प्रयास गर्नुपर्ने हो । अनावश्यक प्रशासनिक खर्च, सेवासुविधा, प्रभावकारी नभएका सामाजिक भत्ताका कार्यक्रमहरू, विभिन्न प्रतिष्ठानलाई बाँडिने वा कनिका छरेझैं गरिने कार्यक्रमलाई कटाएर पुँजीगत खर्च अर्थात् स्वास्थ्य संरचना लगायतका पूर्वाधार निर्माणका लागि खर्च बढाइनुपर्ने हो तर बजेटको आकार बढाएर साधारण खर्च बढाउने काम भएको छ । यो बजेट पनि विगतका जस्तै आयातमुखी बजेट हो । बजेटको मुख्य स्रोत आयातमा लगाइने कर भएसम्म हरेक बजेटले आयातलाई प्रोत्साहन दिएजस्तो हुने भयो ।अहिले विश्वमा कोरोनानोमिक्स अर्थात् कोरोनाकालको अर्थतन्त्रबाट नेपालले तीनवटा कुरा सिक्न जरुरी थियो । पहिलो, देश कम्तीमा पनि आधारभूत आवश्यकताका कुरामा आत्मनिर्भर बन्नुपर्ने । दोस्रो, स्वास्थ्य संकटलाई सम्बोधन गर्न असफल भए देश गहिरो मानवीय र आर्थिक संकटमा फस्ने । तेस्रो, कोरोनाको पहिलो लहरपछि विश्वभरिका देशहरूले भी आकारको आर्थिक पुनरुत्थान अर्थात् कोरोनाको संक्रमणपछि आर्थिक वृद्धिदर उच्च गतिमा बढ्ने अपेक्षा गरेका थिए । भ्याक्सिन समयमै नपाउने नेपालजस्ता गरिब देशहरूको अर्थतन्त्रको पुनरुत्थान एल, यू वा डब्लू आकारको हुने सम्भावना छ । अर्थात्, पहिलेको अवस्थामा आउन लामो समय लाग्न सक्छ ।देशलाई आत्मनिर्भर बनाउने प्रयास गर्ने हो भने नेपालको अर्थतन्त्रको आधारभूत संरचनामा परिवर्तन हुन अत्यावश्यक छ । देशको अर्थतन्त्रमा उद्योग क्षेत्रको योगदान नबढेसम्म न आर्थिक वृद्धि टिकाउ हुन्छ, न त देशको अर्थतन्त्र स्वावलम्बी नै बन्न सक्छ ।यो बजेटमा पनि विगतमा जस्तै आर्थिक संरचनालाई परिवर्तन गर्ने खासै प्रभावकारी योजना छैनन् । यसै पनि विगतको ६७ प्रतिशतको आर्थिक वृद्धिदरको आधार उद्योग, उत्पादन र रोजगार क्षेत्रको विस्तारभन्दा पनि मौसम राम्रो भएर अनि महाभूकम्प र नाकाबन्दीले थला परेको अर्थतन्त्र केही चलायमान भएकाले सम्भव भएको थियो । ऋणात्मक रहेको आर्थिक वृद्धिलाई ३४ प्रतिशत बढाउनसमेत कोरोना संक्रमणले ल्याएको स्वास्थ्य, मानवीय र आर्थिक संकटलाई प्रभावकारी रूपले सम्बोधन गर्न सक्नुपर्यो । तेस्रो र चौथो लहर आए पनि कोरोनाको संक्रमण नियन्त्रणमा रह्यो भने नेपालको अर्थतन्त्र विस्तारै तंग्रिनेछ ।अहिले यसै पनि ठूला, मझौला र साना उद्योगधन्दा या त बन्द भएका छन्, या क्षमताभन्दा धेरै कममा जेनतेन चलाइएका छन् । पर्यटन, होटल, रेस्टुरेन्ट, निर्माण, उत्पादन, मनोरञ्जन, यातायात, कृषि सबै क्षेत्र थला परेका छन् । देशको अर्थतन्त्र माथि उठाउने हो भने यी सबै क्षेत्रलाई कुनै न कुनै प्रकारको राहत आवश्यक छ । धेरै देशले आफ्नो बजेटको १५ प्रतिशतसम्म अर्थतन्त्रका सबै क्षेत्रलाई राहत दिने काम गरेका छन् । यदि प्रस्तुत बजेटको आकार ठूलै बनाउनु थियो भने साधारण खर्च बढाउन होइन, विभिन्न आर्थिक क्षेत्रहरूलाई उकास्न राहत सकेजति बढाउनुपर्थ्यो । कोरोनाबाट प्रभावित नागरिक तथा व्यवसायीका लागि जति राहत र सहुलियतका कार्यक्रमहरू घोषणा भएका छन्, स्वागतयोग्य छन् तर समग्रमा राहतका लागि विनियोजित रकम अर्थतन्त्र उकास्न अपर्याप्त छ । भारत लगायतका देशहरूले झैं नेपालले पनि उद्योगधन्दालाई कर छुट दिन सक्नुपर्थ्यो । अर्कातिर, घोषणा गरिएका कार्यक्रमहरू कसरी कार्यान्वयन हुन्छन्, हेर्न बाँकी नै छ ।खोप खरिद, कोरोना रोकथाम, नियन्त्रण र उपचार तथा स्वास्थ्य पूर्वाधारका लागि गरिएको १ खर्ब २२ अर्बभन्दा बढीको विनियोजन सराहनीय छ तर गत वर्ष प्रस्तुत बजेटको कार्यान्वयन हेर्दा सरकारको बजेट खर्च गर्ने क्षमता बढेको छैन भने, प्रदेशहरूको अवस्था झन् नाजुक छ । प्रदेशमा सरकार बचाउने वा ढाल्ने खेलले स्रोतको दुरुपयोग भएको, साधारण खर्च मात्रै बढेको र पुँजीगत खर्च न्यून भएका कारण संघीयतामाथि जनविश्वास घटिरहेको छ । चालु बजेटमा स्वास्थ्य तथा जनसंख्या मन्त्रालयका लागि ९० अर्बभन्दा बढी र समग्रमा कोरोना महामारीसँग लड्न ६ अर्ब छुट्टै विनियोजन गरिएको थियो । सबै स्वास्थ्य जोखिमबाट नागरिकलाई सुरक्षित राख्ने र स्वास्थ्य सेवा सर्वसुलभ बनाउने, स्वास्थ्य पूर्वाधार, निर्माण तथा स्तरोन्नति र स्वास्थ्य जनशक्तिको विकास गर्ने भनिएकै थियो । काठमाडौं र हरेक प्रदेशमा बेड थप्ने र नयाँ अस्पताल बनाउने अनि एकै वर्षमा ४० प्रतिशत जनसंख्यालाई स्वास्थ्य बिमाको दायरामा ल्याउने पनि भनियो । एकैचोटि ३९६ अस्पतालको शिलान्यास पनि गरिएकै हो । घोषणा भएका धेरै कुरा एक वर्षमै पूरा हुने खालका थिएनन् तर पूरा गर्न सकिने कुरा पनि सरकारको पुँजीगत खर्च गर्ने क्षमतामा कमी र राजनीतिक कारणले समेत गर्न सकिएन ।यो आर्थिक वर्षमा झैं अर्को आर्थिक वर्षमा सरकार अकर्मण्यताको सिकार हुनेछैन भन्ने आधार के ? विशेष गरी स्वास्थ्य सेवालाई नाफामुखी होइन, सेवामुखी नबनाएसम्म स्वास्थ्य सेवा सर्वसुलभ हुने देखिँदैन । रोजगारी बढाउने कुरा हरेक बजेटमा दोहोरिन्छन् । प्रधानमन्त्री रोजगार कार्यक्रम करिबकरिब असफल भैसकेको छ । रोजगारीलाई सीपविकास र उत्पादन अभिवृद्धिसँग जोड्न नसकिए रोजगारीका अवसरलाई दिगो बनाउन सकिँदैन ।नेपालमा वृद्ध भत्ता र सांसद कोष एउटा लोकप्रियता र अर्को राजनीतिका लागि प्रयोग भएका कार्यक्रम हुन् । दुई वर्षअगाडि नै खारेज हुनुपर्ने सांसद कोष खारेज हुनु सराहनीय छ, तर कोरोनाकालमा मान्छेको जीवन र मृत्यु एक थान अक्सिजन सिलिन्डरमा अडिएका बेला वृद्ध भत्ता १ हजारले बढाएर संकटबाट कुन ज्येष्ठ नागरिकलाई बचाउन सकिएला ? यही भत्तालाई बिमा गर्न प्रयोग गरेर निःशुल्क र सर्वसुलभ उपचारको व्यवस्था गराउन सके ज्येष्ठ नागरिकलाई राहत मिल्थ्यो । दीर्घकालीन रूपमा गरिब र न्यून आय भएकाको न्यूनतम आम्दानी, रोजगार, शिक्षा र स्वास्थ्यको प्रत्याभूति दिन सबै सामाजिक सुरक्षाका कार्यक्रमलाई एकीकृत गर्न जरुरी छ ।कोरोनाकालमा बालबालिकाको पढ्ने अधिकारलाई सुनिश्चित गर्न, अत्यावश्यक सेवामा जनताको पहुँच कायम राख्न अनि अनलाइनमार्फत आर्थिक गतिविधि चलायमान बनाइराख्न सूचना प्रविधिको पूर्वाधारमा ठूलो लगानी बढाउन र इन्टरनेट सेवा सर्वसुलभ बनाउन जरुरी थियो । तर यो बजेटले सूचना प्रविधिमा आमूल परिवर्तन ल्याउने देखिँदैन । समग्रमा नयाँ आर्थिक वर्षको बजेट पुरातनवादी बजेट निर्माणकै चिन्तनबाट ग्रसित छ । न बजेटका प्राथमिकतामा व्यापक छलफल भएको छ, न पुँजीगत खर्च बढाउन नयाँ उपायहरू खोजिएका छन् । असम्भव लक्ष्य राखेर विकास र समृद्धिको मुहानै फुट्न लागेको जस्तो देखाउनेÙ सबै भत्ता, सुविधा र बाँडफाँटका कार्यक्रमहरू समेटेर बजेट सकेसम्म ठूलो आकारको बनाउनेÙ आम्दानी र खर्चको गणित मिलाएर मीठो भाषामा बजेट प्रस्तुत गर्ने र त्यसपछि कार्यान्वयनमा खासै ध्यान नपुर्याउने प्रथा रहेसम्म खासै के नौलो परिणामको आशा गर्ने ? नेपालमा बजेट कार्यान्वयन नभएमा कसैले नैतिक जिम्मेवारी लिनुपर्दैन, झन् यो सरकारले त संसद् छलेर बजेट अध्यादेशबाटै ल्याएको छ ।नोट ः उपर्युक्त विचारसँग लेखकसम्बद्ध संस्थाको कुनै सम्बन्ध छैन ।"
नेपालमा महिला आन्दोलनका पाँच पुस्ता,"चौथो पुस्ता चौथो पुस्तामा पुग्दा महिला आन्दोलन दुई धारबाट बढेर तीन धारमा विकास भयो । पहिलो समूहमा राज्यसत्तावरिपरि रहेका महिलाहरू थिए, जो सत्तावरिपरि रहेर दातृ निकायका माथिल्ला तहमा बसी महिला पछि परेको (पारिएको होइन) समूह हो र यसको क्षमता विकास गराउनुपर्छ भन्ने कुरालाई केन्द्रमा राखेर अगाडि बढ्यो । दोस्रो समूहले तेस्रो पुस्ताको राजनीतिक लिगेसीलाई नै पछ्याइरह्योÙ राजनीतिक परिवर्तन, राजनीतिक सुधारले नै महिलाका सबै समस्या समाधान गर्छ भन्ने मान्यता बोकिरह्यो । यो समूहले राजनीतिक दलभित्रै महिलामाथि भएका विभेद र राजनीतिमा महिला आउन सक्ने वातावरण निर्माणका कुरा उठाउनुभन्दा पनि आफ्ना नेताको निर्देशनमा कार्यक्रमहरूलाई अगाडि सार्ने गर्यो । अहिले नेपालको राजनीति जो जसको वरिपरि घुमिरहेको छ, दोस्रो समूहमा रहेका महिलाहरूको आन्दोलन पनि त्यतै घुमिरहेको छ । तेस्रो समूहमा रहेका महिलाहरूले आम विषयमा सवाल उठाउने गरेका छन्, राज्यसत्ता र पार्टीको राजनीतिको लिगेसीसँगसँगै वा स्वतन्त्र रूपमा । महिला सुरक्षा दबाब समूह त्यसैको एउटा उदाहरण हो । बिस्तारै महिलाहरूले आआफ्ना ठाउँबाट महिलाका सवाललाई अगाडि बढाए अर्थात् कैयौं सामाजिक आन्दोलनभित्र महिला आन्दोलनको धार निस्कियो । र, यसरी आन्दोलनभित्रै महिलाका सवाललाई अगाडि लैजानुमा आन्दोलन कमजोर बनाउने षड्यन्त्र पनि देखे धेरैले । उदाहरणका लागि, मानव अधिकार आन्दोलनभित्र महिला मानव अधिकार रक्षकहरूले मानव अधिकारका क्षेत्रमा काम गरिरहेका महिलाहरू पुरुष अधिकारकर्मीभन्दा बढी जोखिममा भएको निष्कर्ष निकाली आफ्नो छुट्टै सञ्जाल अगाडि बढाए । दलित आन्दोलनभित्रै दलित महिलाहरूले दलित महिला हुनु महिला मात्रै हुनु वा दलित मात्रै हुनु होइन भनेर आफ्ना अधिकारका आन्दोलनलाई फरक तरिकाले अगाडि बढाए । त्यसै गरी जनजाति आन्दोलन जनजाति महिलाले भोगेको समस्या महिला वा जनजाति मात्रैको आन्दोलनले समाधान गर्दैन भनेर आफ्नो फरक आन्दोलन अगाडि बढाए । अपांगता भएका मानिसहरूको अधिकारको आन्दोलनभित्र महिलाका सवाललाई विशेष रूपमा अगाडि बढाउन अपांगता भएका महिलाहरू अगाडि सरे । यसले गर्दा महिला आन्दोलन भनेकै के हो, कुन समुदाय, अवस्था, वर्ग, यौनिकता, क्षेत्रका महिलाको आवाज आन्दोलन हो भन्ने प्रश्नहरू अगाडि आए । त्योबाहेक पनि महिलाहरूले आफूले भोगिरहेका समस्यालाई सार्वजनिक बहसमा राख्न र समाधानका उपायहरू केलाउनमा केन्द्रित त भए, तर छरिएका रूपमा । महिलाका सवाल यसरी उठ्न सक्नुमा मुलुकमा लोकतन्त्रको स्थापना, लोकतन्त्रको आगमनसँगै प्राप्त भएका अभिव्यक्ति स्वतन्त्रता, संगठित हुन पाउने अधिकारले पनि मुख्य भूमिका खेले भन्न सकिन्छ । त्यसमाथि कृष्णप्रसाद भट्टराई प्रधानमन्त्री भएपछि महिलामाथि हुने भेदभाव उन्मूलनसम्बन्धी महासन्धि (सिड) मा हस्ताक्षर भयो र महिलाको अधिकारको सावाल अझै स्पष्ट हुँदै आयो, जसले गर्दा महिलावादी आन्दोलन बढी विषयगत हुँदै गयो ।पाँचौं पुस्तानेपालको महिला आन्दोलन पाँचौं पुस्तामा आइपुग्दा अन्तर्राष्ट्रिय गैरसरकारी संस्थाका परियोजनामा काम गर्ने दोस्रो पुस्तादेखि बढेको धार र राजनीतिक दलको निर्देशनमा चल्ने राजनीतिक दलका महिला संगठनका धारहरू निरन्तर नै अगाडि बढिरहेका छन् । चौथो पुस्तामा आउँदा देखा परेको महिला आन्दोलनको तेस्रो धार महिलाहरूका समस्या, आवाज र मुद्दा एउटा मात्रै नभएर विविधताले भरिएका छन् भन्नेमा स्पष्ट हुँदै गएको छ । कसैका लागि यी मुद्दा महिला हुनुमा मात्रै सम्बन्धित छन् भने कसैका लागि महिला, गरिब, सीमान्तकृत एकसाथ हुनुसँग सम्बन्धित छन् । त्यसै गरि तराईका दलित महिलाका लागि त महिला, गरिब, भाषिक र क्षेत्रीय रूपमा सीमान्तकृत अनि जातीय रूपमा अछुत गरी एकसाथ पाँचौं दर्जाको नागरिक हुनुमा छ । धार्मिक र यौनिक अल्पसंख्यकका लागि दमनका कैयौं जाँताहरू एकै पटक चल्छन् भन्ने बहस बलियो हुँदै गएको छ । अन्त्यमा, बेलाबेला हामी भनिरहन्छौं महिलामाथि हिंसा बढेको होइन, हिंसाका घटना सार्वजनिक हुने वा प्रहरीमा दर्ता हुने प्रक्रिया मात्रै बढेको हो । यसलाई दुवै तरिकाले व्याख्या गर्न सकिन्छ । अर्थात्, घटना बढेका पनि हुन् वा दर्ता पनि बढेका हुन् । तर एउटा कुरा के हो भने, आज पनि महिलामाथि, सीमान्तकृतमाथि, गरिब र दलितमाथि दमनको क्रूर चक्र चलिरहेकै छ । यो चक्र जहिलेसम्म थामिँदैन, तबसम्म त्यसविरुद्ध लडिरहनुपर्नेछ । र, यो लडाइँमा महिला मात्रै हुनेछैनन् ।त्यसो त नेपालको महिला आन्दोलन कहिल्यै महिलाको मात्रै आन्दोलन थिएन । संस्था वा आन्दोलनको ब्यानर बोकेर अगाडि हिँड्ने महिलाहरू पक्कै थिए होलान् तर उनीहरूलाई साथसहयोग दिने पुरुषहरू पनि थिए । महिला आन्दोलनको सुरुआतमै महिला समिति गठन गर्दा दिव्या कोइरालाहरूलाई अगाडि बढाउनमा कृष्णप्रसाद कोइरालाको हात थियो । योगमायाले अगाडि सारेका आन्दोलनका कार्यक्रम अगाडि बढाउनमा पनि भोजपुरका थुप्रै पुरुषहरूको हात थियो । नेपालमा महिला आन्दोलनको सुरुआत नितान्त स्थानीय समस्या र आदर्शमा टेकेर उठेको थियो । त्यसपछिका पुस्ताले चलाएका महिला आन्दोलनहरूमा पनि पुरुषहरूको साथ र सहयोग थियो । त्यसैले त्यो महिलाले मात्रै बोल्ने आन्दोलन थिएन । जहाँसम्म महिलाको विषय वा महिलावादी आन्दोलनमा डलर वा युरोको सन्दर्भ छ, त्यो धेरै हदसम्म असत्य कुरा हो । नेपालको महिला आन्दोलनको तेस्रो पुस्तामा आउँदा मात्रै महिलाको क्षमता (हकका लागि होइन) विकास गर्न वैदेशिक सहयोगका परियोजना सञ्चालनमा आएका हुन्, जसलाई महिलावाद भन्ने कि नभन्ने भन्नेबारेमा सैद्धान्तिक बहस गर्ने ठाउँहरू छन् । र, यसरी परियोजनामा काम गर्ने एउटा धार मात्रै हो, समग्र महिला आन्दोलन होइन । पाँचौं पुस्तामा आउँदा वैदेशिक सहायता परियोजनाका साथसाथै त्यस प्रकारका परियोजना नलिई कला, साहित्य र प्राज्ञिक क्षेत्रका स्वतन्त्र व्यक्तिहरूले पनि आफ्ना तहबाट विभेदविरुद्ध आवाज उठाउने, नीतिनियम बनाउन पहल गर्ने काम गरिरहेका छन् । आज महिला आन्दोलनले सय वर्ष पार गर्दा महिलामाथिको विभेद, हिंसा, दमन र शोषणका रूपहरू बदलिँदै गएका छन् र महिलाका सवालहरू थप फराकिलो हुँदै गएका छन् । आधुनिक विचारधारा र त्यसले विकास गरेको समताको अवधारणाअनुसार विभेदकारी नीतिहरूलाई कम गर्दै जान सरकार बाध्य छ । तर, अझै पनि महिला पुरुष बराबरका मानिस हुन् भनेर स्वीकार नगर्ने सोच धेरै मानिसमा छ । त्यसका लागि निरन्तर लड्नु छ ।"
टेलिकमका ग्राहकलाई २२ प्रतिशत सेयर,"काठमाडौं (कास) सरकारले नेपाल टेलिकमका ग्राहकलाई २२ प्रतिशत सेयर बिक्री गर्ने भएको छ । अर्थमन्त्री विष्णु पौडेलले आगामी आर्थिक वर्षको बजेट प्रस्तुत गर्दै यस्तो घोषणा गरेका हुन् । टेलिकमका ल्यान्डलाइन, मोबाइल र इन्टरनेटका सेवाग्राहकले सेयर खरिद गर्न पाउने छन् । आगामी पुस मसान्तसम्म कम्पनीका यी तीनमध्ये एक सेवाको ग्राहक बन्ने व्यक्तिले सेयर खरिद प्रक्रियामा भाग लिन पाउने बजेट मन्तव्यमा उल्लेख छ । कम्पनीको सेयर बाँडफाँट प्रक्रिया र सेयर मूल्यको विवरण आगामी असोज मसान्तभित्र तय गरिने बजेटमा उल्लेख छ ।"
विद्युतीय सवारीमा लाग्ने अन्तःशुल्क खारेज,"(काठमाडौं)  विद्युतीय सवारीमा लाग्दै आएको अन्तःशुल्क खारेज गर्दै सरकारले आगामी १० वर्षभित्र साना सवारीलाई विद्युतीय सवारीले विस्थापित गर्ने घोषणा गरेको छ । आगामी आर्थिक वर्षको बजेट प्रस्तुत गर्दै अर्थमन्त्री विष्णु पौडेलले विद्युतीय सवारीसाधनमा लाग्ने अन्तःशुल्क खारेज गरेको घोषणा गरेका हुन् । विद्युत्को आन्तरिक खपत वृद्धि गर्न तथा वातावरणमैत्री यातायात साधनको प्रयोगलाई बढावा दिन विद्युतीय सवारीसाधनको आयातमा अन्तःशुल्क पूरै खारेज गरी भन्सार महसुलसमेत उल्लेख्य मात्रामा घटाएको छु, बजेट वक्तव्यमा भनिएको छ ।अघिल्लो वर्षको बजेटमा तत्कालीन अर्थमन्त्री युवराज खतिवडाले विद्युतीय सवारीको क्षमताअनुसार ८० प्रतिशतसम्म अन्तःशुल्क लाग्ने नीति कार्यान्वयनमा ल्याएका थिए । निजी विद्युतीय सवारीमा लाग्ने भन्सार महसुल पनि १० प्रतिशतबाट बढाएर ८० प्रतिशत पुर्याएका थिए । त्यसअघि विद्युतीय निजी सवारीसाधनमा १० प्रतिशत भन्सार शुल्क, १३ प्रतिशत भ्याट र सडक दस्तुर ४ प्रतिशत मात्रै लागू गरिएको थियो । गत वर्ष बजेटमा कर वृद्धि गरिएसँगै नेपालमा आयात हुने विद्युतीय सवारीको संख्या उल्लेख्य घटेको थियो ।आगामी वर्षदेखि उत्पादित विद्युत् बढी हुने प्रक्षेपण गर्दै गर्दै सरकारले विद्युतीय सवारी प्रवर्द्धन गर्ने नीति लिएको हो । सरकारले आगामी एक वर्षभित्र काठमाडौं उपत्यकामा एक सय विद्युतीय सार्वजनिक बस सञ्चालनमा ल्याउने घोषणा पनि बजेटमार्फत गरिएको छ । साझा यातायात सहकारीमार्फत विद्युतीय बस सञ्चालन गर्ने योजना सरकारको छ ।यसअघि पनि सरकारले उपत्यकामा विद्युतीय बस सञ्चालनका लागि साझा यातायातलाई बजेट विनियोजन गरेको भए पनि खरिद प्रक्रिया विवादित बनेपछि रोकिएको थियो । सरकारले विद्युतीय सवारीसहित रेफ्रिजेरेटर, ग्राइन्डर, राइसकुकर, पंखालगायत विद्युतीय उपकरणका लागि अन्तःशुल्क खारेज गरी भन्सार महसुल घटाएको बजेटमार्फत घोषणा गरेको छ । सरकारले २०८८ सम्ममा पेट्रोलियम पदार्थबाट सञ्चालन हुने हलुका सवारीसाधनलाई विद्युतीय सवारीसाधनले विस्थापित गर्ने रणनीतिक योजना तर्जुमा गरी कार्यान्वयन गर्ने घोषणा गरेको छ । यसका लागि अवलम्बन गर्नुपर्ने नीति, छुट तथा सुविधा र पूर्वाधार विकासको सम्बन्धमा सुझाव दिन विज्ञसहितको कार्यदल गठन गरिनेछ, बजेटमा भनिएको छ, पेट्रोलियम पदार्थबाट सञ्चालन हुने विद्युतीय सवारीसाधनलाई विद्युतीय सवारीमा रूपान्तरण गरेमा ५ वर्षसम्म नवीकरण शुल्क र सडक निर्माण तथा सम्भार दस्तुर छुट दिने व्यवस्था मिलाइएको छ । विद्युतीय सवारीसाधन उत्पादन एवं एसेम्बलिङ गर्ने विश्वका उत्कृष्ट १० ब्रान्डका कम्पनीलाई उद्योग स्थापना गर्न आकर्षित गर्ने घोषणा बजेटमा गरिएको छ । यस्ता कम्पनीलाई कर सहुलियतका अतिरिक्त आवश्यक पर्ने जग्गा सरकारले निःशुल्क लिजमा उपलब्ध गराउने बजेटमा घोषणा गरिएको छ । विद्युतीय सवारीसाधनको प्रयोग बढाउन आगामी आर्थिक वर्ष निजी क्षेत्रको सहभागितामा काठमाडौं उपत्यकासहित देशका विभिन्न स्थानमा ५ सय चार्जिङ स्टेसनलगायत पूर्वाधार स्थापना गर्ने घोषणा गरिएको छ । नेपाल विद्युत् प्राधिकरणले उपत्यकासहित विभिन्न प्रदेशका मुख्य सहरमा ५० वटा चार्जिङ स्टेसन स्थापनाका लागि ठेक्का दिइसकेको छ ।"
औद्योगिक पूर्वाधारतर्फ दोहोरिए कार्यक्रम,"काठमाडौं (कास) सरकारले आगामी आर्थिक वर्ष २०७८७९ का लागि उद्योग वाणिज्य तथा आपूर्ति मन्त्रालयलाई १३ अर्ब ५८ करोड बजेट विनियोजन गरेको छ । यो बजेट रकम आर्थिक वर्ष २०७७७८ को तुलनामा ६५ करोड बढी हो । उद्योग मन्त्रालयले आर्थिक वर्ष २०७७७८ मा १२ अर्ब ९३ करोड बजेट पाएको थियो । शनिबार आर्थिक वर्ष २०७८७९ को बजेट सार्वजनिक गर्दै अर्थमन्त्री विष्णु पौडेलले विशेष आर्थिक क्षेत्रमा स्थापना गरिने उद्योगले उत्पादन सुरु गरेको ३ वर्षसम्म ४० प्रतिशत उत्पादन आन्तरिक बजारमा बिक्री गर्न पाउने व्यवस्था गरिने बताए ।विशेष आर्थिक क्षेत्रका उद्योगले तिर्नुपर्ने लिज रकम घटाइने उनको भनाइ छ । दैलेखमा पेट्रोलियम अन्वेषण, मुस्ताङको युरेनियम संरक्षण गरिने, आयात निरुत्साहितजस्ता कार्यक्रम समावेश गरिएको उनले बताए । काभ्रेपलाञ्चोकको पाँचखाल र बर्दियाको राजापुरमा विशेष आर्थिक क्षेत्र स्थापना गर्न सम्भाव्यता अध्ययन गरिने बताए । विशेष आर्थिक क्षेत्रको पूर्वाधार विकासका लागि ५२ करोड विनियोजन गरिएको बजेट वक्तव्यमा उल्लेख छ । बैतडीमा फोस्फराइट, उदयपुरमा म्याग्नेसाइट, ओखलढुंगा खानीडाँडा र तनहुँको आँबुखैरेनीमा तामाखानी, जाजरकोटमा कार्ज र धादिङको रुबीभ्यालीमा बहुमूल्य पत्थरको सम्भाव्यता अध्ययन गरी उत्खनन प्रारम्भ गरिने, झापाको दमक, मकवानपुरको मयूरधाप, रूपन्देहीको मोतीपुर, बाँकेको नौवस्ता, कैलालीको लम्की र कञ्चनपुरको दैजीमा आगामी दुई वर्षभित्र औद्योगिक क्षेत्रको पूर्वाधार निर्माण सम्पन्न गरिने बजेटमा उल्लेख छ ।सर्लाहीको मुर्तिया, तनहुँको चिन्तुटार, दाङको लक्ष्मीपुर, सुर्खेतको चौरासेमा औद्योगिक क्षेत्र स्थापना गर्न सम्भाव्यता अध्ययन गरिने, औद्योगिक क्षेत्रको व्यवस्थापन र सञ्चालनमा निजी क्षेत्रको भूमिका र सहभागिता बढाउँदै लगिने पनि वक्तव्यमा उल्लेख छ । अलैंची, चिया, कफी, अदुवा, जडीबुटीलगायत नेपालको पर्यावरण अनुकूल र मौलिक पहिचान भएका उत्पादनको प्रशोधन, प्याकेजिङ र ब्रान्डिङ गरी अन्तर्राष्ट्रियस्तरमा मान्यता प्राप्त गुणस्तर प्रमाणीकरणसहित निकासी प्रवर्द्धन गर्न निजी क्षेत्रलाई थप सहुलियत प्रदान गरिने बजेटमा उल्लेख छ । सरकारले आगामी आर्थिक वर्षमा थप दुईवटा पेट्रोलियम पाइपलाइन निर्माण सुरु गर्ने जनाएको छ । अर्थमन्त्री पौडेलले आर्थिक वर्ष २०७८७९ को बजेट सार्वजनिक गर्दै भने, भारतको सिलिगुडी हुँदै सीमापारि पानीट्यांकीदेखि नेपालको झापास्थित चारआलीसम्म पेट्रोलियम पाइपलाइन विस्तार गरिनेछ । बाराको अमलेखगन्जदेखि चितवनको लोथरसम्म पेट्रोलियम पाइपलाइन विस्तार गरिनेछ । तीन वर्षसम्म दुवै पाइपलाइन सञ्चालनमा ल्याइने उनको भनाइ छ ।"
'ओलम्पियन हुने खुसी,"एनओसी र संघको योगदानपछिल्लो दक्षिण एसियाली खेलकुद (साग) नेपाली सुटिङका लागि बिर्सनयालक रह्यो । नेपालले यो खेलमा एकै पदक जित्न सकेन । सागमा पदकविहीन भएको एक्लो खेल हो सुटिङ । यसबीच पनि कल्पनाका लागि वाइल्ड कार्ड ल्याउन नेपाल सुटिङ संघ र यसका अध्यक्ष पुष्पदास श्रेष्ठले कडा मिहिनेत गरे । यसमा नेपाल ओलम्पिक कमिटी र अध्यक्ष जीवनराम श्रेष्ठले आफ्नो पहुँचसम्म चारैतर्फ कुराकानी गरे । सागमा नेपालको खराब प्रदर्शन पछाडि धेरै कारण थिए । त्यसमध्ये एक त नेपाली खेलाडीले पहिलोपल्ट डिजिटल कम्प्युटराइज्ड प्रणालीमा खेलेको थियो । त्योभन्दा ठूलो ५ वर्ष पुराना राइफलबाट खेल्नुपरेको थियो । अब कम्तीमा यस्तो हुने छैन । एउटा तीतो सत्य के हो भने संघले १५ वर्षयता नयाँ राइफल किन्न सकेको छैन । संघसँग अहिले पनि ५ वर्ष पुराना राइफलमात्र छन् । फेरि यो खेल आफैंमा महँगो छ, जर्मनीमा उत्पादन हुने एउटै राइफलको ५ हजार युरोसम्म पर्छ । यसबीच कम्तीमा कल्पनालाई वाइल्डकार्ड प्राप्त गर्नु ठूलै उपलब्धि हो । पछिल्लो समय नेपाल ओलम्पिक कमिटी पनि आफैमा चनाखो भएको छ । कमिटीले ओलम्पिक छात्रवृत्तिअन्तर्गत १२ खेलाडी र तिनका प्रशिक्षकलाई १ करोड २० लाख रुपैयाँभन्दा बढी लगानी गरिसकेको छ । एनओसी उपाध्यक्ष तथा कार्यकारी निर्देशक चतुरानन्द राजवैद्य यसै कार्यक्रमका लागि लामै समयदेखि दौडधुप गरिरहेका छन् । त्यसैले पनि कल्पना भन्छिन्, आर्मीले मलाई खेलाडी बनायो नै । अहिले ओलम्पिकमा सहभागी हुने अवसर पाएको छु, यसका लागि संघ र ओलम्पिक कमिटीलाई धन्यवाद दिनैपर्छ ।कल्पनासँग केही क्षण मात्र संगत गर्नुपर्छ । उनको एउटा ठूलो विशेषता ठ्याक्कै थाहा हुन्छ । उनी खुबै हँसिली छन् । कुराकानीमा पनि मन्द मन्द हाँसो देख्न पाइन्छ । यो सबै सम्भव भएको फेरि उनको सकारात्मक सोचले नै हो । प्रशिक्षक यादवले भने जस्तै, उनी लगातार १० अंक बटुल्न पनि माहिर छिन् । एकाग्र भएर खेल्छिन्, उनको नजर तिखो छ । त्यसैले त शनिबार भेटघाटको अन्त्यमा उनले भनिन्, मलाई विश्वास छ, टोकियोमा मैले अझै राम्रो गर्न सक्छु ।"
पूर्वखेलाडीलाई सहुलियत ऋण,"(काठमाडौं)  खेलाडीको सामाजिक सुरक्षाका लागि आवश्यक नीतिको दबाब बढिरहेका बेला सरकारले पूर्वखेलाडीलाई व्यवसाय सञ्चालन गर्न सहुलियत ऋणको नयाँ योजना सार्वजनिक गरेको छ । अध्यादेशमार्फत ल्याइएको आर्थिक वर्ष २०७८७९ को बजेट सार्वजनिक गर्दै अर्थमन्त्री विष्णु पौडेलले सक्रिय खेलजीवनबाट निवृत्त खेलाडीलाई व्यवसाय सञ्चालनका लागि सहुलियत कर्जाको व्यवस्था गरेको जानकारी दिए । तर उनले सहुलियत मापदण्ड चाहिँ खुलाएनन् । राष्ट्रिय तथा अन्तर्राष्ट्रिय खेलाडी संघलगायतका पूर्व तथा वर्तमान खेलाडीहरूको संस्थाले खेलाडीको आजीवन सामाजिक सुरक्षाको माग लामो समयदेखि उठाउँदै आएका थिए । खेलाडी संघका अध्यक्ष दीपक श्रेष्ठले सरकारको यो निर्णयको स्वागत गरे । तर कार्यान्वयनको सुनिश्चित नभएसम्म खुसी हुने स्थिति नरहेको प्रस्ट पारे । खेलजीवनपछि व्यवसायका लागि सहुलियत ऋण दिने कुरा हाम्रा लागि नौलो छ । वास्तवमै यसको प्रभावकारी कार्यान्वयन भयो भने त हामीले लामो समयदेखि उठाइरहेको सामाजिक सुरक्षाको माग अप्रत्यक्ष सम्बोधन हो, बजेटबारे प्रतिक्रिया दिँदै आठौं र नवौं सागका स्वर्णधारी कराते खेलाडी श्रेष्ठले भने, यसले खेलाडीको मनोवल बढाउने काम त्यतिबेला गर्नेछ, जतिबेला वास्तविक पूर्वखेलाडीले लाभ लिन सक्छन् । यस वर्षको बजेटमा खेलकुदको अर्को एउटा महत्त्वाकांक्षी तर दूरगामी प्रभावको कार्यक्रमले प्रवेश पाएको छ । खेल पर्यटनको कुरा यसअघिका बजेटमा उल्लेख भए पनि खेल विद्यालयको अवधारणाले पहिलोपल्ट प्रवेश पाएको हो । नेपाललाई खेल पर्यटनको गन्तव्यको रूपमा विकास गर्न अन्तर्राष्ट्रियस्तरको खेल विद्यालय स्थापनाको सम्भाव्यता अध्ययन गरिनेछ, बजेट भाषणमा अर्थमन्त्री पौडेलले भने । यी बाहेक यसवर्ष बजेटमा पुरानै कार्यक्रमले निरन्तरता पाएको छ । युवा तथा खेलकुदका लागि सरकारले २ अर्ब ७४ करोड रुपैयाँ विनियोजन गरेको छ । यो अघिल्लो आर्थिक वर्षको तुलनामा ३८ करोडले बढी हो । यो संयुक्त बजेट भएकाले खेलकुदको बजेट २ अर्ब हाराहारीमा हुनेछ । यसअघि युवा तथा खेलकुद मन्त्रालयले १ अर्ब ८३ करोड बजेटको सिलिङ आएको बताएको थियो । तर सिलिङभन्दा झन्डै १ अर्ब बढी बजेट विजियोजन गरिएको छ । बजेट वक्तव्यमा सम्दुायस्तरबाट नै खेलकुदको विकासका लागि पूर्वाधार, प्रतियोगिता र प्रशिक्षणलाई प्रभावकारी बनाउने उल्लेख छ । त्यस्तै झापाको दमकमा ५० हजार दर्शक क्षमताको मदन भण्डारी अन्तर्राष्ट्रिय रंगशालाको निर्माण कार्य २ वर्षभित्र सम्पन्न गर्ने उल्लेख गरिएको छ । प्रधानमन्त्री केपी शर्मा ओलीको गृहनगर दमक नगरपालिका३ चुलाचुली, दुम्सेमा ३५ हजार दर्शक क्षमताको अन्तर्राष्ट्रिय रंगशालाको अवधारणा यसै वर्षदेखि सुरु भएको हो । यहाँ फुटबलका साथै बहुउद्देश्यीय खेलकुद केन्द्रको रूपमा विकास गर्ने लक्ष्य राखिएको छ ।मोरङको बैजनाथपुर, काठमाडौंको मूलपानी, रूपन्देहीको भैरहवा, दाङको लमही, बाँकेको नेपालगन्ज र कञ्चनपुरको महेन्द्रनगर क्रिकेट मैदान निर्माण सम्पन्न गर्ने लक्ष्य राखिएको छ । यी योजना पछिल्ला दुई आर्थिक वर्षदेखि निरन्तर छन् । सरकारले आगामी वर्ष पोखरा रंगशालाको निर्माण सम्पन्न गर्ने बताएको छ । पोखरा रंगशालाको काम करिब ९० प्रतिशत सम्पन्न भइसकेको छ । बाँकी काम पूरा गरी यही वर्ष नवौं राष्ट्रिय खेलकुद आयोजना गर्न पनि बजेट छुट्याइएको छ । कोरोना महामारीका कारण अघिल्लो वर्ष हुनुपर्ने नवौं राष्ट्रिय खेलकुद एक वर्ष सारिएको हो । यसै वर्षदेखि धनगढी, वीरेन्द्रनगर, नेपालगन्ज, वीरगन्ज, जनकपुर र इटहरीमा प्रादेशिक रंगशाला निर्माण अभियान सुरु गरिने भएको छ । लुम्बिनीको प्रादेशिक रंगशालाको रूपमा नेपालगन्ज रंगशालाको निर्माण यसअघि नै सम्पन्न भए पनि पोखराबाहेक अन्य प्रदेशमा सुविधासम्पन्न रंगशाला छैन । देशभरका सबै स्थानीय तहमा खेलग्राम निर्माण गर्ने पुरानै योजनाले निरन्तरता पाएको छ । यस वर्ष १ सय ६८ स्थानीय तहमा खेलग्राम निर्माण गरिने लक्ष्य छ । यसअघिका दुई आर्थिक वर्षमा १ सय ६० स्थानीय तहमा खेलग्राम निर्माण सुरु भएका थिए । सोलुखुम्बु, सिन्धुपाल्चोक, मनाङ, मुस्ताङ र जुम्लामा हाइअल्टिच्युड स्पोर्ट्स सेन्टर निर्माणका लागि पनि बजेट विनियोजन भएको छ । अघिल्लो वर्षको बजेटमा सम्भाव्यता अध्ययन हुने बताइएकोमा यस वर्ष स्थान पहिचान गरी बजेट विनियोजन भएको हो । तर विज्ञहरूले भने ठूलो लगानीमा निर्माण गरिने यस्ता पूर्वाधारको उपादेयताबारे पर्याप्त अनुसन्धान गरिनुपर्ने बताउँछन् । अन्तर्राष्ट्रिय स्तरमा पदक हासिल गर्ने खेल पहिचान गरी प्रोत्साहन गर्ने र अन्तर्राष्ट्रिय प्रतियोगितामा नेपालको सहभागिता वृद्धि गर्न पनि बजेट छुट्याएको अर्थमन्त्रीले बताए । अघिल्ला बजेटमा खेल पूर्वाधार निर्माणका लागि निजी क्षेत्रसँगको सहकार्य गरिने भनिएको थियो । तर यस वर्षदेखि त्यो अवधारणा बजेट वक्तव्यमा उल्लेख गरिएको छैन ।"
