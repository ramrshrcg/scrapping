शीर्षक,विवरण
अन्ततः ओली नै प्रधानमन्त्री,"नेपाल समूह हच्किँदा ओलीलाई सजिलोसर्वोच्च अदालतले फागुन २३ गते नेकपालाई एकतापूर्वको अवस्थामा पुर्याएपछि २५ गते खनालनेपाल समूहले एमालेमै रहेर ओली प्रवृत्ति विरुद्ध संघर्ष निचोड निकालेका थिए । तर फागुन २८ गते प्रधानमन्त्री ओलीनिकट नेताहरूले केन्द्रीय कमिटी बैठक बसेर केन्द्रीय कमिटी विस्तारदेखि नेपाल समूहका विभागीय प्रमुखहरूलाई हटाउनेसम्मका निर्णय गरे । माओवादी केन्द्र छाडेर आएका नेताहरूलाई पार्टीका विभिन्न संगठनमा राख्दा ओलीले आफूहरूलाई बेवास्ता गरेपछि खनालनेपाल समूह प्रतिक्रियास्वरूप समानान्तर कमिटी गठनमा उत्रियो । ओलीले पार्टीमा बलमिच्याइँ गर्दै गए, नेपाल समूहले आफूलाई बलियो बनाउने र आफ्नो समूह एकताबद्ध राख्ने गरी विभिन्न कार्यक्रम गर्दै गए । पार्टी एक बनाउनुपर्छ भनेर यी दुवै समूहका नेताहरूबीच बारम्बार संवाद पनि भएका थिए । तर एकताबद्ध एमालेका लागि २०७५ जेठ २ अघिका कमिटी ब्युँताउनुपर्ने र २०७७ फागुन २८ का निर्णय खारेज गर्नुपर्ने खनालनेपाल समूहको प्रस्ताव र पार्टी निकै अघि बढिसकेको भन्दै यी दुवै नगर्ने ओलीको अडानले सहमति हुन सकिरहेको थिएन ।नेता नेपालले यसबीचमा कांग्रेस सभापति शेरबहादुर देउवा र माओवादी केन्द्रका अध्यक्ष पुष्पकमल दाहालसँगको हिमचिम निकै अघि बढाएका थिए । फलस्वरूप कर्णालीमा उनको समूहका चार सांसदले फ्लोर क्रस गरेर मुख्यमन्त्री महेन्द्रबहादुर शाहीको पक्षमा मतदान गरे । लुम्बिनीमा उनी पक्षका सांसदले राजीनामा दिए, वाग्मतीमा राष्ट्रिय सभा सदस्यको उम्मेदवारका लागि नेपालकै प्रस्तावमा एमालेका उम्मेदवार रामबहादुर थापाविरुद्ध खिमलाल देवकोटालाई उठाइयो, जसको चुनाव आउँदो जेठ ६ गते हुँदै छ । यसलाई नेपालसहित माओवादी, कांग्रेस र जसपाको एउटा खेमाले सत्ता सहकार्यदेखि नयाँ चुनावी गठबन्धनसम्मको आधारका रूपमा व्याख्या गरेका थिए । नेपाल पक्षका नेताहरूले फ्लोर क्रस गर्ने सर्तमा ओलीले विश्वासको मत लिन संसद् जानुअघि नै अविश्वासको प्रस्ताव दर्ता गर्ने र कांग्रेस सभापति देउवा प्रधानमन्त्री बन्ने समझदारी पनि बनेको थियो । तर त्यही बीचमा नेपाल समूहमा फ्लोर क्रस गर्नॅभन्दा सांसद पदबाटै राजीनामा गर्नुपर्ने विषयले प्रवेश पायो । यो प्रस्तावमा नेता नेपाल सुरुमा मौन बसे पनि पछि सहमति जनाएका थिए । नेपाल समूहले राजीनामा दिँदा गठबन्धन सरकार बनाउन सजिलो हुने भन्दै देउवा र दाहाल सक्रिय भए । तर गत २६ गते संसद् सचिवालयमा राजीनामा बुझाउन गएका नेताहरू राति अबेरसम्म पनि छलफलमा जुटे र प्रधानमन्त्री ओलीलाई भोलिपल्ट बिहानसम्म अल्टिमेटम दिए, नेपालले त्यही राति ओलीका नाममा चिठी पनि लेखे । तर बालुवाटारबाट कुनै प्रतिक्रिया आएन । तथापि यो समूहमा जसले राजीनामाका कुरा उठाएका थिए, तिनै नेताहरू तत्काल राजीनामा गर्न नहुने पक्षमा उभिए । २७ गते ओलीले विश्वासको मत लिँदा नेपाल पक्षका २८ सांसद प्रतिनिधिसभामा उपस्थित भएनन् । उता जसपाको सिंगो टिम मिलाउने या नेपाल पक्षलाई राजीनामाका लागि मनाउन सकिने विश्वासमा कांग्रेस, माओवादी र जसपाको उपेन्द्र यादव समूहले बहुमतको सरकार बनाउने प्रक्रिया थाल्न राष्ट्रपतिसमक्ष आह्वान गरे । राष्ट्रपतिले त्यही प्रक्रिया पनि थालिन् । बुधबार अबेरसम्म छलफल गरिरहेको नेपाल समूहले जसपामा पनि टुंगो नलागेको भन्दै उसको निर्णय हेरेर बिहीबार दिउँसोसम्म निधोमा पुग्ने निचोड निकाल्यो ।बिहीबार बिहानदेखि भने एमालेको कोर्स एकाएक बदलियो । बिहानै नेता नेपाललाई भेट्न उपमहासचिव विष्णु पौडेल उनकै निवास कोटेश्वर गए र नेपालले भनेबमोजिम २०७५ जेठ २ अघिकै अवस्थामा पुग्ने गरी सहमति गर्ने प्रस्ताव गरे । लगत्तै बालुवाटारमा बसेको ओलीपक्षीय स्थायी कमिटी बैठकले चैत १६ गते नेपाल र भीम रावल तथा चैत १७ गते घनश्याम भुसाल र सुरेन्द्र पाण्डेलाई ६ महिनाका लागि पार्टीबाट गरेको निलम्बन फुकुवा गर्ने निर्णय गर्यो । त्यसपछि ओली र नेपालका बीच व्यवसायी रामेश्वर थापाको काठमाडौंको चपलीस्थित घरमा ४ घण्टा संवाद भयो । उक्त संवादमा सहमति खोज्न दुवैतिरबाट ५५ जना रहने गरी कार्यदल बनाउने सहमति भएपछि नेपाल पक्षका सांसदहरू राजीनामा गर्ने एजेन्डाबाट पछि हटे । योसँगै गठबन्धन सरकारको सम्भावना पनि बन्द भयो । मैले प्रधानमन्त्रीलाई ६ बँॅदे सर्त राखेर लेखेको पत्रका विषयमा छलफल भयो । फागुन २८ को निर्णय फिर्ता गर्ने र जेठ २ को अवस्थामा फर्काउन एउटा विधि बनाएर जाने सहमति नजिक पुगेका छौं, नेता नेपालले भने, राजीनामा दिने कुरा दुईचार दिन टर्यो । लगत्तै बसेको कांग्रेस र माओवादीका छुट्टाछुट्टै बैठकले गठबन्धन सरकार बन्न नसक्ने निष्कर्ष निकाल्दै सरकारको दाबी गर्न नजाने निर्णय गरेका थिए । उनीहरूलाई अप्ठ्यारो पार्न जसपाको महन्थ ठाकुर समूहको भूमिकासमेत प्रमुख रह्यो ।नेपालपक्षीय नेताहरूले भनेअनुसार उक्त संवादमा ओली फागुन २८ को निर्णय खारेज गर्ने र २०७५ जेठ २ अघिकै कमिटी ब्युँताउने नेपालको प्रस्तावमा सहमत भएका छन् । तर ओलीपक्षीय नेताहरूका अनुसार यी विषयमा के गर्ने भन्नेबारेमा कार्यदलले टुंगो लगाउने छ । कार्यदलका सदस्यहरूबारे भने टुंगो भइसकेको छैन । सम्भवतः शुक्रबार बिहान कार्यदलको छिनोफानो भइवरी काम सुरु हुनेछ । एमाले प्रवक्ता प्रदीप ज्ञवालीले नेताहरूको संवादपछि अब आफूहरू एकताबद्ध एमाले बनाउने दिशातर्फ उन्मुख भएको र नेताहरूबीच देखिएको तिक्तता बिस्तारै हट्दै जाने बताए । आज दिनभरिका घटनाक्रम सकारात्मक छन् । यसलाई तार्किक निष्कर्षमा पुर्याउन सबैतिरबाट योगदान हुन जरुरी छ, प्रवक्ता ज्ञवालीले भने, एकता मन नपराउने पक्ष छन् । उनीहरू अहिले पनि पार्टी एकता बिगार्न उद्यत रहेको देखिएको छ । यसमा सबै पक्ष होसियार हुन जरुरी छ । एकीकृत सुदृढ एमालेमा सबैको भविष्य सुनिश्चित छ ।ओलीनेपाल संवादपछि उनीहरूको ब्रिफिङ सुनेका नेताहरूका अनुसार सुरुमा २०७५ जेठ २ अघिको स्थायी कमिटीको बैठक बस्ने र त्यही बैठकले जेठ ३ मा नेकपा एकीकृत हुँदा बनेको स्थायी कमिटी ब्युँताउने निर्णय गर्ने सहमति भएको छ । त्यसो हुँदा नेपालले भनेझैं जेठ २ अघि पनि पुगिने र पार्टी एकीकरणका बेला स्थायी कमिटीमा थपिएका विष्णु रिमाल, रघुजी पन्त, वेदुराम भुसाल र एकीकरण भएर आएका रामबहादुर थापा, टोपबहादुर रायमाझी, मणि थापालगायत पनि स्थायी कमिटीमै सुरक्षित हुने बुझाइ उनीहरूको छ । तर पार्टीको पदाधिकारी कायम राखौं भन्ने नेपालको प्रस्तावमा ओली सहमत भइसकेका छैनन् । ओलीले दुई वरिष्ठ नेता र महासचिवबाहेक अरू पदाधिकारी नराख्ने बताएका छन् भने नेपालले फागुन २८ को निर्णय खारेज गर्दा कमिटी स्वतः ब्युँतिने मत राखेका छन् । छलफलमा ओलीले नेपालसँग आफूलाई विश्वास गर्न पटकपटक आग्रह गरेका थिए । यी विषयमा पनि कार्यदलले नै छलफल गरेर टुंगो लगाउने गरी नेताहरू उठेका हुन् । कार्यदलले कर्णालीमा फ्लोर क्रस गरेर कारबाही भोगेका सांसददेखि ओलीको नयाँ सरकारमा सहभागी हुने नेपाल समूहका मन्त्रीसम्मको टुंगो लगाउने स्रोतको भनाइ छ । उपमहासचिव घनश्याम भुसालले बिहीबारको घटनाक्रमले तत्कालका लागि एमालेको समस्या टरेको बताए । सामान्यतः हामी समाधानउन्मुख नै भएका छौं, उनले भने, ओलीजीले इमानका साथ यो सहमति गर्नुभएको हो भने अब एमाले एकताबद्ध रहन्छ ।"
केन्द्रीय कोभिड अस्पताल घोषित वीरकै बेहाल,"बिरामी छटपटाइरहन्छन्, अक्सिजन अरूले लैजान्छन्अस्पतालले बालाजुको शंकर अक्सिजन ग्यास उद्योगसँग सम्झौता गरेर आपूर्ति गरिरहेको थियो । अक्सिजनको हाहाकार भएपछि कम्पनीले थोरै उपलब्ध गराएपछि रातभरि अक्सिजन खोज्न आफैं खटिएको ट्रमाका निर्देशक पौडेलले बताए । कम्पनीले बिहीबार १ बजे ५० सिलिन्डर ल्याइदिएको थियो, अर्को चार घण्टामा ५० सिलिन्डर दिने जानकारी गराएको थियो, साँझसम्म पनि अक्सिजन आएन, उनले भने, अस्पतालमा अक्सिजन सकिन थालेपछि कम्पनीलाई खोइ त हाम्रो अक्सिजन भनेर सोध्यौं तर हामीलाई दिन ठिक्क पारेको अक्सिजन त प्रहरीले लग्यो भन्ने जवाफ दियो, उनले भने, प्रहरीले कसका लागि लैजान्छ होला ? यता अस्पतालमा बिरामी छटपटाइरहेको हुन्छ । हाम्रा लागि लोड भएको अक्सिजन प्रहरीले लगेपछि गृह मन्त्रालयमा समेत गुनासो गर्नुपर्यो । प्रहरीले लगेको सिलिन्डरलाई लक्षित गर्दै पौडेलले साँझ ट्वीटमा लेखेका छन्, सिलिन्डरको बिस्तारा त बनिनैसक्यो होला, झुक्किएर नओडिबक्सेला है हजुर । आफ्नो अस्पतालका लागि लोड भएको अक्सिजन प्रहरीले लगेपछि कम्पनीलाई हारगुहार गर्दा साँझ १० सिलिन्डरमात्रै उपलब्ध गराइएको उनले बताए । महानगरीय प्रहरी परिसर काठमाडौंका एसपी रमेश बस्नेतले प्रहरीले अक्सिजन उद्योगमा आएकालाई लाइन मिलाउने र अस्पतालमा परेको समस्याका बारेमा उद्योगसँग समन्वय गराउन सहयोग मात्रै गरिरहेको बताए । हामीले अक्सिजन लिएर कहाँ लैजानु ?, उनले भने ।"
सक्रिय संक्रमित एक लाख,काठमाडौं (कास) पछिल्लो २४ घण्टामा ८ हजार ९ सय ६० संक्रमित थपिएसँगै कोरोनाका सक्रिय संक्रमितको संख्या १ लाख ५ हजार २ सय ७ जना पुगेको छ । संक्रमणले २ सय १४ जनाको मृत्यु भएको छ । हालसम्म ज्यान गुमाएकाको संख्या ४ हजार ४ सय ४६ पुगेको छ । स्वास्थ्य तथा जनसंख्या मन्त्रालयका अनुसार १९ हजार ४ सय ७४ जनाको पीसीआर परीक्षण गर्दा बिहीबार ८ हजार ८ सय ४२ जनामा र ७ सय ७१ नमुनाको एन्टिजेन परीक्षण गर्दा १ सय १८ जनामा पोजिटिभ देखिएको हो । हालसम्म कोरोना संक्रमितको संख्या ४ लाख ३१ हजार १ सय ९१ पुगेको छ । जसमध्ये १ लाख ५ हजार २ सय ७ जना सक्रिय संक्रमित हुन् । २४ घण्टामा ५ हजार ५५ जना संक्रमणमुक्त भएका छन् ।
भेरी अस्पतालमा पाल टाँगेर उपचार,"(नेपालगन्ज)  ठूलो हावाहुरी चल्यो । त्यससँगै बुधबार राति करिब एक घण्टा मुसलधारे पानी पर्यो । यस्तो विपत्का बेला आफू जोगिने कि अरूलाई जोगाउने ? तर, उनले हरेस खाइनन् । हावाहुरीले उडाउला भन्ने डरले एक हातले संक्रमित श्रीमान्लाई समाइरहिन् । अर्को हातले टेन्ट लगाएको डन्डी जोडले समाइन् । हावाहुरी रोकिएपछि जेनतेन लामो सास फेरिन् । अक्सिजन सिलिन्डरसहित भेरी अस्पतालको परिसरमा बनाइएको टेन्टमा संक्रमित श्रीमान्को सेवामा जुटेका बेला उनलाई हावाहुरीले थप जटिलता थपेको हो । भेरी अस्पताल नेपालगन्जमा कोरोनाका बिरामी भरिएपछि टेन्टमा राखेर उपचारको प्रयास थालिएको छ । तर, अक्सिजनको व्यवस्था भने संक्रमितहरूले आफैं गर्नुपर्ने बाध्यता छ । अस्पतालमा बेड पाइनँ, त्यसैले बाहिर बनाइएको टेन्टमा राखेर श्रीमान्को उपचार गराइरहेकी छु, बर्दिया बढैयाताल गाउँपालिका८, कालिकाकी राधा थापा मगरले भनिन्, रातभरि पानी पर्यो । हावाहुरी चल्यो तर श्रीमान्लाई छोड्ने कुरा भएन । कोरोनाले त सताएकै थियो, हावाहुरीले पनि निकै सतायो । टेन्टमा उपचार गराइरहेका श्रीमान्का लागि उनले अक्सिजन आफैं किनेर ल्याएको बताइन् ।दाङको तुलसीपुर उपमहानगरपालिकाका मानबहादुर वलीले पनि संक्रमित श्रीमतीलाई उपचारका लागि अस्पताल परिसरमा बनाइएको टेन्टमा भर्ना गरेका छन् । अस्पतालमा बेड नपाएपछि उनले टेन्टमै भर्ना गराएका हुन् । उनीसँग कान्तिपुरले संवाद गरिरहँदा श्रीमतीको मुखमा क्यापसहितको अक्सिजन लगाइएको थियो । संक्रमित श्रीमतीकै सेवामा जुटिरहँदा उनले पनि रातभरि हावाहुरी झेले । एक त अस्पतालमा बेड पाइएन । डाक्टरहरूले हेरिदेलान् भन्ने आसमा अस्पतालले बनाएको टेन्टमै राखेर भए पनि श्रीमतीको उपचार गराइरहेको छु, उनले भने, श्रीमतीको उपचारका लागि हावाहुरी, पानी सबथोक सहनुपरेको छ । उक्त टेन्टमा सल्यान, रोल्पालगायत कर्णाली, लुम्बिनी र सुदूरपश्चिम प्रदेशका कोरोना संक्रमितहरू उपचारका लागि भर्ना भएका छन् । अस्पतालको इमर्जेन्सी, ओपीडी अगाडिको खाली भागमा बनाइएको टेन्टको वार्डमा पनि कोरोनाका संक्रमित भरिभराउ भइसके । अस्पताल र टेन्ट वार्ड भरिएपछि भेरी अस्पतालले नवनिर्मित भवनको दक्षिणतर्फ पनि टेन्ट राखेर स्वास्थ्य सेवा दिने प्रयास गरिरहेको छ । अस्पतालमा कोरोना बिरामीका लागि २ सय १४ बेड थिए तर ३ सय संक्रमित भर्ना भएपछि बेड अभाव भएको हो । भेरी अस्पतालले बिरामीहरूको उपचारका लागि टेन्टमा वार्ड बनाउने प्रयास गरिरहेको छ ।अस्पतालमा बिरामीहरू उपचारका लागि आएपछि घर जानूस् भनेर भन्न मिलेन, बेन्चमा राखेर पनि उपचारको प्रयास गरिरहेका छौं, भेरी अस्पताल नेपालगन्जका मेडिकल सुपरिन्टेन्डेन्ट (मेसु) डा प्रकाश थापाले भने, अस्पतालअगाडिको भागमा बनाइएको टेन्टले मात्रै पुगेन । थप बनाउनुपर्ने बाध्यता आइपरेको छ ।भेरी अस्पतालको टेन्ट वार्डमा भए पनि उपचारका लागि भर्ना हुने बिरामी बढ्नुको कारण भने चिकित्सकबाट परेका बेला उपचार पाउने आस नै हो । केही परिहाल्यो भने भेरीका चिकित्सकले सहयोग गर्ने उनीहरूको विश्वास छ । भेरीमा धेरै कोभिडका बिरामी भर्ना छन्, बेड नभए पनि हामीसँग संक्रमितहरू आउने भनेको विश्वास हो, भेरी अस्पतालका वरिष्ठ फिजिसियन तथा कोराना स्रोतव्यक्ति डा संकेत रिसालले भने, अस्पतालका बेडमा भर्ना भएका मात्रै होइन, अस्पताल परिसरमा रहेका संक्रमित र नजिकै रहेको रामलीला मैदानको आइसोलेसनका बिरामीलाई पनि सेवा दिने प्रयास गरिरहेका छौं । बेड र अक्सिजन अभावमा बाँकेमा दैनिक दर्जन बढी कोरोना संक्रमितको मृत्यु हुने गरेको छ । अस्पतालहरू भरिभराउ भएपछि टेन्टमा राखेर उपचार गर्नुपर्ने अवस्था आएको चिकित्सकहरूले बताए ।संक्रमितहरूको संख्या बढ्दै गएसँगै अस्पतालहरूले थेग्न नसकेपछि अक्सिजनका लागि धरौटी राख्नुपर्ने अवस्था आएको छ । सरकारले अस्पतालहरूमा अक्सिजन कोटा तोकेपछि सञ्चालकहरूले बिरामीका कुरुवालाई अक्सिजन खोज्न भन्दै तनाव दिइरहेका छन् । जसका कारण बिरामीको ज्यान जोगाउन आफन्तहरू अक्सिजन उद्योगमा आफैं पुग्न थालेका छन् । एक सिलिन्डर अक्सिजनको मूल्य १५ देखि २५ हजार अग्रिम जम्मा गर्नुपर्छ । सानो सिलिन्डरको १५ हजार र ठूलो सिलिन्डरलाई २५ हजार धरौटी राख्नुपर्छ । नेपालगन्जमा दुई अक्सिजन उद्योग छन् । परासपुरमा एचओ अक्सिजन इन्डस्ट्रिज र कारकाँदोमा सूर्य शक्ति अक्सिजन उद्योग छ ।"
अक्सिजन खोज्न दौडादौड,"मनोज पौडेल (कपिलवस्तु), सन्जु पौडेल र माधव ढुंगाना (रूपन्देही)"
अनि विपक्षी पछि हटे,"काठमाडौं (कास) गठबन्धन सरकारका लागि बहुमत पुर्याएर बिहीबार साँझ ९ बजेभित्रै दाबी प्रस्तुत गर्न कांग्रेस, माओवादी केन्द्र र जसपाको एउटा खेमा दिनभर व्यस्त थिए । तर सबैको प्रतीक्षा एमालेका झलनाथ खनाल र माधवकुमार नेपालको निर्णय के हुन्छ भन्नेमा थियो । जब खनालनेपाल पक्ष प्रधानमन्त्री केपी ओलीसँगकै सहकार्यका लागि अघि बढ्यो, त्यसपछि भने बहुमत पुग्ने सम्भावना क्षीण भयो ।माओवादी केन्द्रका अध्यक्ष पुष्पकमल दाहाल र जसपा अध्यक्ष उपेन्द्र यादव पक्ष साँझसम्म पार्टीको औपचारिक निर्णयका आधारमा दाबी प्रस्तुत गर्न जानुपर्ने पक्षमा थिए । संविधानको धारा ७६(२) अन्तर्गतको सरकारका लागि सांसदको नभई राजनीतिक दलको समर्थन भए पुग्ने तर्क दाहाल र यादवको थियो । कांग्रेस सभापति शेरबहादुर देउवा भने खनालनेपाल पक्षका सांसदले राजीनामा नदिएपछि दाबी लिएर शीतल निवास नजाने निचोडमा पुगे । बिहानै जसपा अध्यक्ष महन्थ ठाकुर र वरिष्ठ नेता राजेन्द्र महतोले उनलाई भेटेरै आफूहरू वैकल्पिक सरकारको पक्षमा नरहेको प्रस्ट बताएका थिए ।वैकल्पिक सरकारको पक्षमा जसपा छैन, दुई अध्यक्ष (ठाकुर र उपेन्द्र यादव) को हस्ताक्षरबिना निर्णय मान्य हुँदैन, तपाईं भ्रममा नपर्नुहोस् भनेर ठाकुर र महतोजीले कांग्रेस सभापति देउवालाई भनेर आउनुभएको हो, ठाकुरमहतो पक्षका नेता जितेन्द्र सोनलले भने, कांग्रेस र माओवादीले ठाकुरलाई नेतृत्व लिइदिनुपर्यो भनेको भए अलग परिस्थिति हुन्थ्यो होला ।देउवा र दाहाललाई बिहानसम्म एमालेको खनालनेपाल पक्षका सांसदको सामूहिक राजीनामा आउँछ भन्ने विश्वास थियो । राजीनामा आउने भए जसपा अध्यक्ष यादव केन्द्रीय कार्यकारिणी समितिको बहुमतबाट गठबन्धनलाई समर्थन गरिएको निर्णय गराउने पक्षमा थिए । सरकार बन्ने भयो भने आफूतिरका सांसदसमेत यादव पक्षतिर जाने भय ठाकुर र महतो पक्षलाई थियो । जसपाका ३२ सांसदमध्ये ठाकुर र यादव पक्षमा १६१६ जना छन् । कार्यकारिणी समितिमा यादव पक्षको बहुमत छ । ठाकुर पक्षले आफ्ना सांसदलाई तितरवितर हुन नदिन भक्तपुरको डोलेश्वरस्थित एक रिसोर्टमा लगेर राखेको थियो । कांग्रेस सहमहामन्त्री प्रकाशशरण महतले खनालनेपाल पक्ष पछि हटेको र जसपासमेत विभाजित भएको अवस्थामा बहुमत पुग्न नसकेको बताए । बहुमत नपुगी दाबी गर्न जाने कुरा भएन, उनले भने । देउवाले अपराह्न पदाधिकारी बैठकमा ठाकुर र खनालनेपाल पक्षले सहयोग गर्ने अवस्था नभएपछि दाबी नगर्ने निष्कर्ष सुनाएका थिए ।"
कर्णालीमा शपथ रोकियो,"सुर्खेत (कास) कर्णाली प्रदेशमा बिहीबारका लागि निर्धारित मन्त्रीहरूको शपथग्रहण कार्यक्रम स्थगन गरिएको छ । मुख्यमन्त्री महेन्द्रबहादुर शाहीले माओवादी केन्द्रका ३ जनालाई मन्त्री नियुक्त गरेपछि प्रदेश प्रमुखको कार्यालयले बिहीबार ११ बजे शपथग्रहण कार्यक्रम राखेको थियो ।प्रदेश प्रमुखका प्रेस संयोजक दीपेन्द्र ओलीका अनुसार बिहीबार बिहान मुख्यमन्त्री शाही र प्रदेश प्रमुख गोविन्दप्रसाद कलौनीबीच भेटपश्चात् शपथ कार्यक्रम स्थगित भएको हो । स्थगित गर्नाको कारण भने थाहा नभएको उनले बताए । स्रोतका अनुसार मुख्यमन्त्रीलाई विश्वासको मत दिएको कांग्रेसको असन्तुष्टिका कारण शपथग्रहण कार्यक्रम स्थगित भएको हो । कांग्रेसले सरकारमा सहभागी हुनका लागि २ वटा मन्त्रालय मागेको थियो तर बुधबार मन्त्रिपरिषद्ले प्रदेश सरकार (कार्यविभाजन) नियमावली२०७४ को अनुसूची १ र २ संशोधन गर्दै एउटा मन्त्रालय थपे पनि त्यसमा मुख्यमन्त्री शाहीले माओवादी केन्द्रकै सांसदलाई मन्त्री बनाउने निर्णय गरे । अब सामाजिक विकास मन्त्रालयमा मात्र मन्त्री नियुक्त गर्न बाँकी छ । कांग्रेस सांसद दीनबन्धु श्रेष्ठले पार्टी संसदीय दलमा दुईवटा राम्रो मन्त्रालय पाएको खण्डमा सम्मानजनक रूपमा सहभागी हुने सहमति भएको बताए । मुख्यमन्त्री शाहीले वैशाख ३ गते संसद्बाट विश्वासको मत लिएपछि पनि मन्त्रिपरिषद् हेरफेर गरेका थिए । संविधानतः कर्णाली प्रदेशमा ८ सदस्यीय मन्त्रिपरिषद् गठन गर्न सकिन्छ । स्रोतका अनुसार शपथग्रहण कार्यक्रम स्थगित भएपछि बिहीबार बिहानैदेखि मुख्यमन्त्री शाही, कांग्रेस संसदीय दलका नेता जीवनबहादुर शाही र माधव नेपाल समूहका एमाले नेता प्रकाश ज्वालाबीच छलफल भइरहेको छ ।"
आन्तरिक उडान बन्द,"काठमाडौं (कास) कोरोना महामारीका कारण दर्शाउँदै नागरिक उड्डयन प्राधिकरणले व्यावसायिक आन्तरिक उडान अनिश्चितकालका लागि बन्द गरेको छ । प्राधिकरणको उडान अनुमति शाखाका उपप्रबन्धक ज्ञानेन्द्र भुलले बिहीबार कोरोना महामारीका कारण दर्शाउँदै अर्को सूचना नआउन्जेलसम्मका लागि आन्तरिक उडान बन्द गरिएको बताएका छन् । सरकारले वैशाख २० गतेदेखि आन्तरिक उडानमा रोक लगाएको थियो । तर प्राधिकरणले आन्तरिक रुटमा भने आपत्कालीन उद्धार, कार्गो तथा हेलिकप्टर चार्टरलाई भने परिस्थितिअनुसार अनुमति दिइने जनाएको छ ।"
अक्सिजन जुटाउन सम्पूर्ण शक्ति लगाऊ,"अक्सिजनको चरम हाहाकार भएपछि यतिखेर मुलुकले अभूतपूर्व मानवीय संकट झेल्दै छ । अस्पतालमा यो प्राणवायु सकिएकै कारण उपचाररत् बिरामीको ज्यान जान थाल्नु सानोतिनो संकट हुँदै होइन । कोभिड१९ को संक्रमण बढ्दै जाँदा यस्तो स्थिति आउन सक्ने पर्याप्त पूर्वसंकेत हुँदाहुँदै पनि अक्सिजनको जोहो गर्न नसक्नु हाम्रो सरकारी प्रणालीको व्यवस्थापनहीनताको चरम नमुना मात्र होइन, गैरजिम्मेवारीको पराकाष्ठासमेत हो । अस्पतालमा आवश्यक सुविधासहित चिकित्सकहरूको सम्पूर्ण प्रयासका बाबजुद बिरामीलाई बचाउन नसक्नु र अक्सिजन अभावकै कारण ज्यान जाने अवस्था आउनुबीच आकाशजमिनको फरक छ । यसको अर्थ हो अहिले कोभिडले भन्दा बढी हाम्रो पूर्वाधार अपुगले र त्यसभन्दा बढी अव्यवस्थापनले संक्रमितहरूको ज्यान गइरहेको छ । सत्तामा बसेकाहरूले आफ्ना नागरिकको जीवनको मूल्य महसुस नगर्नुको परिणति पनि हो यो । संक्रमण बढिरहेकाले संकट अरू गहिरिन नदिन सरकारले अविलम्ब आफ्नो सम्पूर्ण शक्ति यसमा केन्द्रित गर्नुपर्छ । मुलुकभित्र अक्सिजनको उत्पादन बढाएर हुन्छ वा आयात गरेर, यसको उचित व्यवस्थापनवितरण गर्नुपर्छ । प्राणवायु नै नपाएर जनताले मृत्युवरण गर्नुपर्ने यो दुरवस्थाको कसैगरी अन्त्य हुनुपर्छ । परिस्थिति यस्तो आइसकेको छ कि अब अक्सिजन कतैबाट तानतुन पारेर वा यताको उता गरेर मात्रै अब समस्या समाधान हुन सक्दैन । सरकारले अविलम्ब युद्धस्तरमै यसको पर्याप्त जोडजाम गर्न सक्नुपर्छ । अहिले कति अक्सिजन उपलब्ध छ, माग कति छ र अझै कतिसम्म आवश्यक पर्न सक्छ भन्ने स्पष्ट लेखाजोखा गरेर यसको उचित जोहो गर्नुपर्छ । यसका निम्ति एउटा उपाय त, देशभित्रका अक्सिजन उत्पादकहरूको सञ्चालन क्षमता अभिवृद्धि गर्न सरकारले सघाउनुपर्छ । २० प्रतिशत क्षमतामा चल्ने उद्योग २४ सै घण्टा पूर्ण क्षमतामा सञ्चालन हुँदासमेत माग धान्न मुस्किल परिसकेको छ । उद्योग वाणिज्य तथा आपूर्ति मन्त्रालयका अनुसार अहिले काठमाडौं उपत्यकामा दैनिक करिब ७ हजार सिलिन्डर अक्सिजन उत्पादन भइरहेकोमा माग भने दुई गुणा बढी छ । यस्तै माग सधैं रहन सक्दैन भनेर दीर्घकालीन सोच राख्दै अक्सिजन उत्पादकहरूले लगानी नबढाउन सक्छन्, त्यसैले सरकारले आवश्यक सहुलियत पनि प्रदान गर्नुपर्छ । अक्सिजन उत्पादकहरूको क्षमता बढाउनुका अतिरिक्त, सरकार स्वयंले सरकारी अस्पतालहरूमा अक्सिजन प्लान्ट राख्ने वा थप्ने काम पनि गर्नुपर्छ । अस्पतालमा विद्यमान तरल अक्सिजन ट्यांकहरू भर्ने बन्दोबस्त मिलाइनुपर्छ । यस्तै, स्वास्थ्य तथा जनसंख्या मन्त्रालयले सयभन्दा बढी बेड भएका निजी र सामुदायिक अस्पताललाई १५ दिनभित्र अक्सिजन प्लान्ट जडान गर्न निर्देशन दिएको छ । खासमा ठूला निजी अस्पतालहरूमा यस्तो प्रबन्ध पहिले नै हुनुपर्थ्यो । ५ सयभन्दा बढी बेड भएका मेडिकल कलेजसमेत अक्सिजन प्लान्टबिनै भाडाका सिलिन्डरका भरमा मात्रै चल्नु आफैंमा टीठलाग्दो अवस्था थियोछ । यस बेला निजी अस्पतालहरूले आफैं उत्पादन थाल्ने हो भने देशभर देखिएको सिलिन्डरलगायत अक्सिजनको अभाव कम हुन सक्छ । त्यसैले, मन्त्रालयको आग्रह मननीय छ, खालि यस्ता अस्पताललाई चाँडै प्लान्ट स्थापनाका लागि सरकारले आवश्यक सहयोग गर्नुपर्छ । भारतमा अहिले संकट भएकाले उनीहरू अन्यत्रबाट सामग्री ल्याएर प्लान्ट जडान गर्न चाहन्छन् भने त्यसका निम्ति पनि सरकारले उडान अनुमतिलगायतमा सहजीकरण गर्नुपर्छ । चीनले २० हजार खाली अक्सिजन सिलिन्डर दिने भनेको छ, त्यसमध्ये चार सय ल्याइसकिएको पनि छ, बाँकी पनि यथासमयमै ल्याउने व्यवस्था सरकारले मिलाउनुपर्छ । गैरआवासीय नेपाली संघ (एनआरएनए) ले समेत ओमनबाट साढे ५ सय सिलिन्डर नेपाल ल्याउने तयारी गरिरहेको छ । खाडी क्षेत्रमा रहेका एनआएनएहरूले त यस्तो पहल गर्न सक्छन् भने नेपालीहरू उल्लेख्य रहेका अरू सम्पन्न देशका एनआरएनएले त अझै बढी गर्न सक्छन्, यसतर्फ पनि सम्बन्धित पदाधिकारीहरूले सोच्नुपर्छ । यसअतिरिक्त पनि सरकारले अक्सिजन जुटाउन सकिने सबै उपायहरू सोच्नुपर्छ । भारतबाहेक नेपालले अरू देशहरूसित पनि अक्सिजन प्लान्ट, ट्यांक, सिलिन्डरलगायत सहयोग माग्न र किन्न सक्छ । र, अपर्झट र निरन्तर विमान चार्टर गरेर त्यस्ता सामग्री स्वदेश ल्याउन सक्छ । नागरिकको जीवन बचाउन अलिकति खर्च हुन सक्छ, तर त्यसको चिन्ता गर्न मिल्दैन, आखिर राज्यको पैसा भनेको पनि तिनै नागरिकले आफ्नो गाँस काटेर तिरेको कर नै त हो । खालि यसमा भ्रष्टाचार र अनुचित कमिसनको खेल पो हुनु हुन्न । त्यसैले, युद्धवेगमा काम गर्ने सवालमा सरकार कुनै कुरामा पनि अड्किनु हुन्न । सरकारले यसबीचमा भएका व्यवस्थापकीय भूलहरूबाट पनि पाठ सिक्नुपर्छ । जस्तो, केही दिनपहिले गरेको स्वास्थ्य मन्त्रालयको सिफारिसमा मात्रै अक्सिजन वितरण गर्नुपर्ने निर्देशनले समस्या सिर्जना गरिसकेको छ । यही कारण अत्यावश्यक परेका कति नागरिक अक्सिजनबाट वञ्चित हुनुपरेको छ । कति अस्पतालहरूको सेवा प्रभावित भएको छ । तसर्थ, सरकारले अक्सिजनको अनियमितता नहोस् भनेर नियमन त गर्नुपर्छ तर कोटा तोकेर सर्वत्र अस्तव्यस्त बनाउनु हुँदैन, यसलाई स्वचालित चक्रबमोजिमै चल्न दिइनुपर्छ । मुख्य कुरा, यतिबेला देशका जिम्मेवार हरेक ओहोदावालको केन्द्रमा नागरिकको जीवन हुनुपर्छ । स्वास्थ्य मन्त्रालय, यसको प्रशासनिक र राजनीतिक नेतृत्व मात्रै होइन, देशको मूल नेतृत्व नै यसबारे गम्भीर हुनुपर्छ । कुनकुन मुलुक तथा निकायसित केके सहयोग माग्न सकिन्छ, केकति किन्न सकिन्छ र कसरी ल्याउन सकिन्छ, तुरुन्त पहल गर्नुपर्छ । औपचारिकता पूरा गर्ने हिसाबले भन्दा पनि नतिजा देखिने गरी नै प्रधानमन्त्रीको सक्रियता देखिनुपर्छ । सरकारको नालायकीकै कारण नागरिकले जीवन गुमाउनुपर्ने अवस्था अझ धेरै लम्बिरहनु हुँदैन, हरेक नागरिकको जीवनको मूल्यबोध सरकारमा बस्नेहरूले गर्नैपर्छ ।"
ग्रामीण पठनपाठन अवरुद्ध,"खेतीपातीको काम गर्न मान्छे नपाइने, पाए पनि ज्याला धेरै दिनुपर्ने अनि बल्लतल्ल पाएर लाएका मान्छेसँग आफू पनि सँगसँगै खट्नुपर्ने हुँदा खेतीपातीमा रमाउने कतिपय घरपायक शिक्षकहरू विद्यालयमा समय दिन भ्याउँदैनन् । गाउँघरको विद्यालयमा पढाउने सहरका शिक्षकहरू बिदामा घर गएपछि फर्कन केही दिन ढिलो गर्छन् । अनि, विद्यालय बिदा हुनुभन्दा केही दिनअघि नै घरतिर कुदिहाल्ने उनीहरूको बानी हुन्छ । हिमाली, पहाडी क्षेत्रका दुर्गम ठाउँमा पातलो बस्ती, ज्ञानी अभिभावक र थोरै विद्यार्थी हुने भएकाले शिक्षकहरू कहिलेकाहीँ मात्र विद्यालय जाँदा पनि भएकै हो ।यतिखेर कोरोना महामारीका कारण धेरै शिक्षकले ज्यान गुमाएका छन् । यद्यपि कतिपय सहरी क्षेत्रको जस्तो विकराल अवस्था गाउँबस्तीतिर छैन । तैपनि कोरोना रोकथाम गर्ने नाममा कोभन्दा को कम को पारामा जताततै निषेधाज्ञा जारी भई दुर्गम हिमालीपहाडी क्षेत्रका विद्यालयहरू पनि सुनसान बनेका छन् । सहरी क्षेत्रमा बस्ने र ठूलो कक्षामा पढ्ने विद्यार्थीहरूका लागि खास गरी गत वर्षको कोरोनापछि अनलाइन कक्षा सञ्चालन हुन थालेको हो । कतिपय गाउँतिर भने, डाँडापारिको एकान्तमा दसपन्ध्रवटा घर हुन्छन् । त्यतै वरिपरिबाट विद्यालय आउने बाह्रपन्ध्र जना विद्यार्थी । दुई जना स्थानीय शिक्षक । भर्खर क ख, बाह्रखरी, जोडघटाउ सिक्दै गरेका कलिला विद्यार्थी । मेलापात र पँधेरामा दिनहुँ उनीहरूको भेट हुन्छ । सहरबाट कोरोना लागेर गाउँ आएकाहरू पनि कोही छैनन् । त्यस्ता ठाउँका विद्यालयहरूमा त पठनपाठन सञ्चालन गर्दा हुने हो । दिनेश श्रेष्ठ, चिसंखुगढी३, ओखलढुंगा"
"कोरोनाको चक्र तोड, नमरुन्जेल सत्ता तिम्रै !","असमझदारी धेरै भो ! लौन अहिले थाती राख निमुखाका घरमा अन्न भरी मानापाथी राखकोरोनाको चक्र तोड, नमरुन्जेल सत्ता तिम्रै भेन्टिलेटर, अक्सिजन खोज जनता जाती राख ! गोविन्द नेपाल, चतरा, सुनसरीकोरोना कहर घरघरमा पुगेको छ । अस्पतालहरूले उपचार गर्न नसक्ने भनी हात उठाइसके । सञ्चारमाध्यमहरूले एम्बुलेन्सभित्रै र अस्पतालको ढोकामा जीवनको भीख माग्दामाग्दै प्राण त्याग्न बाध्य भएकाहरूको तस्बिर सार्वजनिक गरिरहेका छन् । बनको बाघले भन्दा पनि मनको बाघले खाने पो हो कि भन्ने त्रास बढ्दै छ । खास गरी कोरोनाले भन्दा पनि अक्सिजन पाइँदैन, अस्पतालमा उपचार हुँदैन जस्ता कुराले गर्दा बिरामीहरूलाई मनोवैज्ञानिक असर बढी परेको छ । गर्वको शैलीमा स्वास्थ्य मन्त्रालयले जारी गर्ने मृतकहरूको संख्या अनि संक्रमितहरूको अवस्थाले जनस्तरमा थप त्राहिमाम्को अवस्था सिर्जना गरेको छ । स्वास्थ्यमन्त्रीले स्थिति नियन्त्रणबाहिर गएको भन्दै हात उठाइरहँदा सरकारले नै जनतामा आशा र भरोसा दर्साउन सकिरहेको छैन । दैनिक लगभग दुई सयको हाराहारीमा कोरोनाका कारण मृत्यु भइरहँदा पनि सरकार औषधिको कमिसनमै रुमलिइरहेको छ ।अस्पतालबाट बिरामी निकालिएका छन्, कतिपय अस्पतालले अक्सिजनको व्यवस्था आफैं गर्न बिरामीका आफन्तलाई आग्रह गरिरहेका छन् । संक्रमितलाई अस्पतालमा भर्ना नगर्ने सूचनाहरू धमाधम प्रकाशित भैरहेका छन्, सर्वत्र अक्सिजनको हाहाकार छ । सरकार फेरि पनि मौन छ । संक्रमण दर तीव्र भैरहँदा प्रधानमन्त्री कोरोना नियन्त्रणबाहिर नरहेको झुटो तथ्यांक पेस गरिरहेका छन् । सरकारले लकडाउन घोषणा गरेको छ, भीडभाड नगर्न आदेश दिएको छ । जनताले त्यसको वास्ता गरेका छैनन् । अत्यावश्यक सामग्री खरिद र सेवाका नाममा तरकारी तथा खुद्रा पसल र कतिपय सेवाप्रदायक निकायहरूमा भीडभाड कायम छ । बैंक तथा वित्तीय संस्थाहरू हप्तामा एक वा दुई दिन मात्र खोल्ने नीतिका कारण भीड जम्मा गर्न सरकारले नै प्रेरित गरिरहेको छ । हचुवाका भरमा नीति बनाइदिँदा सेवाग्राही मर्कामा परेका छन् । जनस्वास्थ्यमा भन्दा सत्ता स्वादमा अलमलिएको सरकारका कारण नागरिकहरू अनागरिकका रूपमा रुमलिन बाध्य पारिएका छन् । देशमा सरकार छ भन्ने हेक्का अब जनतामा छैन । सरकार निकम्मा छ, नागरिक अब आफैं सचेत हुनुपर्ने बेला आएको छ । हेपाहा नबनौं, रोग लाग्नेलाई यसको पीडाबोध हुन्छ । आफू बचौं, अरूलाई पनि बच्न प्रेरित गरौं । उत्तम पुडासैनी, जोरपाटी, काठमाडौं तीनै तहमा सरकारहरू क्रियाशील छन् । तैपनि जनताले सरकार भएको महसुस गर्न सकेका छैनन् । किन यस्तो भइरहेको छ ? सरकार कुनै काममा पनि प्रयासरत छौं भन्दैन । चाहेर पनि गर्न सकिरहेका छैनौं मात्र भन्छ । अघिल्लो दिन दलालले गर्दा खोप ल्याउन सकिएन भन्छ भोलिपल्टै त्यसबारे नबुझी नबोल भनेर खबरदारी गर्छ । केही त गर सरकार । सरकारमा हुनेहरूको राजनीति सकिएकै हो ? के भोलि फेरि तिमीहरू हात जोड्दै जनताको दैलोमा चहार्नु पर्दैन ? हिजो भर्खंरै सडकमा आफ्नो पक्षमा मान्छे देखाउन यिनै नेताहरू जनता लिन खेतखेत, बारीबारी पुगेका होइनन् ? भोलि फेरि त्यो दिन आउँदैन ? लाखौं जनताको पीडा यो सरकारले देखेर पनि नदेखेझैं गरिरहेको छ । सरकारले कोरोनाबाट जनताको ज्यान जोगाउन चाहेकै छैन । चाहेको छ त, केवल कुर्सीको खुट्टा दह्रो बनाउन । उल्टै अस्पतालहरूले दिँदै आएको सेवालाई समेत सरकारले अवरोध गरेको छ । अस्तिसम्म सबै अस्पतालले सकेजति सेवा उपलब्ध गराउँदै आएका थिए । जब यो सरकारले अक्सिजनका सिलिन्डरमा कोटा प्रणाली लागू गरिदियो तब अक्सिजनको हाहाकार भयो र बिरामी भर्ना लिन नसक्ने अवस्थामा अस्पतालहरू पुगे । यस्तो प्रवृत्ति किन देखाएको सरकार ? यदि आफूले नगर्ने हो भने हामी सक्दैनौं, तिमीहरू जे गर्छौ गर भनेर अस्पतालहरूलाई भनिदिएको भए हुन्थ्यो । यो त आफू पनि नगर्ने अरूलाई पनि गर्न नदिने बाँदरे प्रवृत्ति भएन र ? आफूले गर्नै नसकेको हो भने बरु छाडिदेऊ गर्न सक्ने व्यक्तिहरू पनि छन्, यो देशमा । आफूलाई परेको भए विदेशका महँगा अस्पताल पुगिसक्थे, जनतालाई पर्दा एक मुठी हावा पनि दिन सक्दैनौं भनिरहेका छन् । सरकारले नसके कसले सक्छ ? योभन्दा माथिल्लो निकाय कुन हो ? यदि कुनै त्यस्तो निकाय छ भने कि उसैलाई जिम्मा देऊ, होइन भने यस्तो गैरजिम्मेवार भएर टुलुटुलु हेरेर नबस । सुजन देवकोटा, पालुङटार४, गोरखा कोरोनाबाट दैनिक मृत्यु हुनेको संख्या ह्वात्तै बढेपछि सर्वसाधारणको मानसिक स्थिति डगमगाएको छ । पहिलो लहरको सामना गरिसकेकाहरू पनि आत्तिएका छन् । हामीमध्ये कसैले पनि यत्रो आतंक फैलिएला भन्ने सोचेका थिएनौं । जानकारहरू सन् १९१८ मा स्पेनिस फ्लुका कारण विश्वका एकतिहाइ मानिसले ज्यान गुमाएको झझल्को कोभिड१९ ले दिन लागेको भनी बताउन थालेका छन् । केही विज्ञले अहिलेको दोस्रो सकिएपछि तेस्रो लहर सुरु हुन सक्ने र त्यसले अर्को महामारी निम्त्याउने सम्भावना औंल्याइरहेका छन् । पहिलो र दोस्रो लहरलाई अधिकांश व्यक्तिले जिते पनि नेपालको पछिल्लो तथ्यांकले संक्रमितमध्ये १५ प्रतिशतको हाराहारीमा मृत्युदर रहेको देखाउँछ । भारतमा यो अंक ११ मात्र छ । अबका दिनमा हाम्रो हालत कस्तो होला, अनुमान लगाउन गाह्रो छ । यता भारतले सहयोगको रूपमा दिएको १० लाख कोभिसिल्ड खोप नेपालमा लगाउन सुरु गरेपछि भ्याक्सिन लगाउन भारतभन्दा हामी अगाडि भनेर कुर्लने नेपालका जिम्मेवार नेतृत्व, पदाधिकारीलाई त्यति बेलै एक महिनापछि दोहोर्याउनुपर्ने भनिएको उक्त खोप ल्याउन नसक्दा पटक्कै आत्मग्लानि भएको पाइँदैन । अब त कामचलाउ सरकारले जनतालाई झन् उपेक्षा गरेको प्रतीत हुन थालेको छ । कमिसन प्रकरणका कारण भारतबाट खोप आयात हुन नसक्नु, कोरोना संक्रमणबाट गम्भीर अवस्थामा पुगेकालाई अत्यावश्यक ठानिएको रेम्डेसिभिर को सर्वत्र कालोबजारी भएको खबर सार्वजनिक हुनु दुःखद छ । निजी अस्पतालहरूमा अक्सिजन, आईसीयू, भेन्टिलेटरमा राखेर उपचार गर्दाको शुल्क अत्यन्त चर्को हुनुका साथै एकरूपता नहुनु, सरकारी अनुगमन अत्यन्त फितलो हुनु, ठूला नेता ठानिएकाहरूले कोरोना संक्रमणबाट देशभरि निरीह जनता छटपटाउँदा कुर्सी मोहले र्याल चुहाइरहनु, विभिन्न दलका भ्रातृ संगठनहरू कानमा तेल हालेर बस्नुले महामारी अनियन्त्रित भएको छ र अकाल मृत्युको भय पनि व्यापक बनेको हो । भुवनेश्वर शर्मा, चन्द्रागिरि२, काठमाडौं"
बेइमानीले निम्त्याएको दुरवस्था,"अक्सिजन नपाएर मानिसको ज्यान गइरहेको खबरकै बीच सत्ता परिवर्तनका लागि भइरहेका दगलफसलबारे न कसैलाई समाचार लेख्ने जाँगर छ, न त विश्लेषणप्रति भित्रैदेखि रुचि । सन्त्रास यत्रतत्र छ र यो सन्त्रास अचानक उत्पन्न भएको होइन । हो, महामारी त पूरै रोक्न सकिँदैन तर मान्छे तड्पीतड्पी मर्नुपर्ने यस्तो दर्दनाक अवस्था सरकारद्वारा जानीजानी, नालायकी र बेइमानीका कारण सिर्जना गरिएको हो । औषधि, अक्सिजन, सिलिन्डरको प्रबन्ध गर्न पर्याप्त समय, साधन र अवसर हुँदाहुँदै नगरिएको हो ।वर्तमान दुरवस्था शतप्रतिशत सत्ताअनुरक्त आकृतिहरूको अकर्मण्यताकै उपज हो । अकर्मण्यता त अकर्मण्यता भइगयो । त्यति मात्र होइन, यसबीच कोरोना प्रतिरोधी खोप आयात गर्न कति घीनलाग्दो गरी कमिसनको खेल भइरहेको रहेछ भन्ने यथार्थ उजागर भएको छ । अकर्मण्यताका साथै कमिसनकै खेलका कारण महामारीको दोस्रो लहरले विकराल रूप लिँदासमेत खोप आयात हुन नसकेको, अक्सिजनको अभाव हुन गएको वास्तविकतालाई कुनै पनि स्पष्टीकरणले छोप्न सक्दैन । नेपालको जनसंख्यालाई पुग्ने खोपको प्रबन्ध हुन नसक्ने थिएन, होइन । तीन महिनाभित्र सबैलाई खोप लगाइसक्ने भनेर प्रवचन दिने ओलीका लागि त्यसपछिका दिनमा खोपको प्रबन्धन प्राथमिकतामा कहिल्यै परेन । प्राथमिकतामा परेको हुन्थ्यो भने नेपालीहरूलाई पुग्दो खोप प्रबन्ध हुन नसक्ने भन्ने थिएन । रुस, अमेरिका, भारत र चीनसँग मंसिरपुसयता तदारुकताका साथ पहल गरिएको भए देशलाई पर्याप्त हुने खोपको प्रबन्ध अवश्य हुन सक्थ्यो । पक्कै हुन सक्थ्यो । भारतले दस लाख र चीनले आठ लाख अनुदानमा दिएका र थप केही लाख भारतबाट किनेका खोपले बिराईबिराई काम चलाइँदै छ । यस अतिरिक्त नेपालसँग खोपको थप मौज्दात छैन र तत्कालै आयात हुने कुनै आश्वस्तता पनि छैन । खोपको पहिलो मात्रा लगाउने धेरैजसोले दोस्रो मात्रा लगाउन पाएका छैनन् । दोस्रो मात्रा लगाउन नपाएको कुरा जनता समाजवादी पार्टीका नेता तथा पूर्वस्वास्थ्यमन्त्री उपेन्द्र यादव स्वयंले प्रतिनिधिसभाको रोस्ट्रमबाटै सरेआम जाहेर गरेका हुन् । किन आएन खोप, के कारणले हुन सकेन प्रबन्ध भन्ने विषय लज्जास्पद छÙ पुनरुच्चारण गर्नै पनि योग्य छैन । तथापि उच्चारण नगरी धर छैन किनभने जनस्वास्थ्यमाथि क्रूरतम खेलबाड गर्ने कमिसनखोरहरूको आपराधिक कृत्यका कारण मानवता नै लज्जित हुन पुगेको छ । किन आयात नगरेको भन्दा कमिसनको खेलका कारण भन्ने तथ्य अब कसैबाट लुकेको छैन । जनजीवन घिटीघिटी भइरहँदा समेत खोप आयात गर्न कमिसन चाहियो । स्वयं बहालवाला (यद्यपि औपचारिक रूपमा पुस २७ गते ओलीसँगै मुक्त पद) स्वास्थ्यमन्त्री हृदयेश त्रिपाठीले खोप आयात गर्न कमिसन नखाई नदिन भूतप्रेत लागेको भनेर कमिसनखोरहरूको चर्तिकला उद्घाटित गरिदिए । यस्तै कमिसनखोरलाई शास्त्रले द्रव्यपिशाच भनेको हो । यसबाट कतिपय प्रतिष्ठित भनिएका व्यापारीहरूसमेत मानिसको मृत्युमाथि टेकेर नाफाको कारोबार गरिरहेका र गर्न सक्दा रहेछन् र कतिसम्म लबस्तरा हुँदा रहेछन् भन्ने यावत् विषय उदांगिएको छ । व्यापारी त उदांगिए नै, तिनका सामु राज्य शासनको लाचारी देख्दा राज्य छ भन्न पनि नसकिने भएको छ । अझ घीनलाग्दो त के भने, कतिपय राजनीतिक र प्रशासनिक पात्रहरू तिनै व्यापारीसितको कमिसनको खेलमा मुछिएका तथ्यहरू सार्वजनिक भएका छन् । यसबाट देशको राजनीति र प्रशासन कतिसम्म कुहिएछ, भनेर भनिसाध्यै छैन । यस्ता घृणालाई पनि घृणा लाग्ने कुकृत्यरतलाई गाली गर्दा गाली आफैं लज्जित हुन्छ । गाली गरिएका शब्दहरू त्यस्ता द्रव्यपिशाच, नरपिशाचका निम्ति प्रयोग हुनुपर्दा किन उच्चरित हुनुपर्यो नि भनेर आफैं धुरुधुरु रुन थाल्छन् । अनि हेर्नुहोस् त राजनीति, यसै बेला, जब घाटहरूमा सामूहिक शव दहन भइरहेको छ, त्यति नै बेला विश्वासको मत प्राप्त गर्ने उपक्रम गरेको ! हो, विश्वासको मत प्राप्त गर्न नसकेर खड्गप्रसाद शर्मा ओली प्रधानमन्त्री पदबाट मुक्त भएका छन् । उनलाई प्रस्टै थाहा थियो, विश्वासको मत प्राप्त हुँदैन भन्ने, तर यसै बखत जब देशमा महामारीले ताण्डव मच्चाइरहेको छ, उनले किन राखे विश्वासको मत लिने प्रस्ताव ? उनको आफ्नै विश्वास नभएको प्रतिनिधिसभासमक्ष विश्वासको आग्रह राख्नुको औचित्य के ? दुईतिहाइबाट एकतिहाइमा झरेको उनी आफैंलाई मज्जाले विदित थियो । उनले त आफैंले विघटन गरेको प्रतिनिधिसभालाई सर्वोच्च अदालतले पुनःस्थापित गरिदिएलगत्तै अर्थात् २०७७ फागुन ११ को साँझ नै राजीनामा दिनुपर्थ्यो । त्यस्तै, फागुन २३ मा सर्वोच्च अदालतले नै २०७५ जेठ ३ मा भएको नेपाल कम्युनिस्ट पार्टी (एमाले) र माओवादी केन्द्रबीचको एकतालाई बदर गरिदिएपछि पुनर्जागृत हुन पुगेको माओवादी केन्द्रले अविलम्ब ओली सरकारलाई दिएको समर्थन फिर्ता लिएर उनलाई बालुवाटारबाट बालकोटतर्फ रवाना गर्ने मार्गप्रशस्त गरिदिनुपर्थ्यो । तर न ओलीले फागुन ११ लगत्तै राजीनामा दिए, न त प्रचण्डले फागुन २३ पछिका दिनमा समर्थन फिर्ता लिए । फागुन, भर चैत र वैशाखको २७ सम्म निरन्तर अनेक तिकडम गरिरहे, सबै पक्षले । ओलीले विश्वासको मत लिने घोषणा गरेपछि बल्ल प्रचण्डले सरकारलाई दिएको समर्थन फिर्ता लिएका हुन् । वास्तवमा विश्वासको मत लिने प्रकरण आफैंमा एउटा छद्म खेल थियो । यस खेलभित्रको रहस्य समयक्रममा उजागर हुँदै जानेछ । िििमंसिरपुसतिर स्रोतसाधन जुटाएर खोपको प्रबन्ध गर्नतर्फ लाग्नुपर्नेमा ओलीले प्रतिनिधिसभा विघटन गरेर देशमा अवाञ्छित द्वन्द्व निम्त्याए । धर्ना र आमसभाहरू गरेर निरन्तर महामारीलाई निमन्त्रणा दिइरहे । सर्वसाधारणलाई सतर्कता अपनाउन जागरुक बनाउनुपर्नेमा लापरबाह बनाएर कोरोनाको दोस्रो लहर ल्याउने राजमार्ग नै तयार गरिदिए । सत्ताराजनीतिको होडबाजीमा सीमानाका व्यवस्थापन र आवागमनमा पालन गर्नुपर्ने सबै प्रोटोकल गायब हुन पुगे जबकि बेलायततिर त्यसै बखत दोस्रो लहर प्रारम्भ भएको थियो र त्यो भारततर्फ लागेको आशंका गर्न थालिएको थियो । निश्चय नै, कोरोना भारतमा माघफागुनमा कहिले नियन्त्रित त कहिले वृद्धि भइरहेको थियो र मध्य चैतमा पुग्दानपुग्दै भारतमा त्यसको ग्राफ उकालो लाग्न सुरु भइसकेको थियो । त्यो नै परस्पर खुला आवतजावत भएको नेपालका लागि खतराको घण्टी थियो । चैत तेस्रो साता र त्यसभन्दा पनि अन्तिम सातातिरबाट भारतमा कोरोना दिन दुई गुना रात चौगुना वृद्धि भइरहँदा यता शिलान्यास, उद्घाटन, यात्रा र जात्रा गरिँदै थिए । भारतबाट मानिस अनियन्त्रित रूपमा फर्किरहेका थिए । त्यसपछि के भयो, जगजाहेरै छ । यावत् अवस्थाले भयावह भविष्यको सूचना दिइरहेका थिए र त्यति नै बेला हरिद्वार कुम्भ स्नान गर्न जानेले त्यताबाट फर्किंदा कोरोना लिएर आउँदै थिए । फलस्वरूप हवाइजहाजबाट आउनेले हवाइजहाजबाटै ल्याए । गाडीबाट आउनेले गाडीबाटै र पैदल आउनेले पैदलै । सम्भव हुने अवस्थामा समेत सतर्कता अपनाइएन । नअपनाउनुको एउटा कारण त फितलो व्यवस्थापन हो नै, त्यसमाथि सरकार प्रमुखकै आचरण र गैरजिम्मेवार प्रवचनका कारण मानिस लापरबाह भए । प्रधानमन्त्री नै कहिले नेपालीको रोग प्रतिरोधक क्षमता बलियो छ भन्दिने त कहिले भने बेसारपानीले नै कोरोना भाग्छ भन्ने अपुष्ट उद्गारका कारण सर्वसाधारण हदै लापरबाह हुन पुगे । भनिएकै छ बडाले जो गर्यो काम, हुन्छ त्यो सर्वसम्मत । यो कथन यहाँ साक्षात् चरितार्थ भयो । तर बेसारपानी, अम्बाको पात उमालेर खाए कोरोना भाग्छ भन्ने ओली आफू भने उत्कृष्ट सुरक्षाकवचभित्र थिए, छन् । उनका कार्यकर्ता बिचराचाहिँ त्यस्ता बेतुकका प्रवचन पत्याएर बिनामास्क नारा लगाउँदै उफ्रिन प्रोत्साहित भए । एकातिर सरकार नै सतर्कता प्रोटोकल जारी गर्ने, अर्कातिर सरकार प्रमुखले आफैं हजारौंको भीड जम्मा गरेर रामसीताका मूर्तिको रथयात्रा गराउने, धरहरा उद्घाटन गर्नेजस्ता कार्यकृत्य गरेका कारण आज राजधानी उपत्यका नै कोरोनाको हटस्पट बन्न पुगेको छ । यस दुर्दान्त अवस्थामा राजनीति के कोल्टे फेर्छ भन्नेतर्फभन्दा पनि महामारी न्यूनीकरणमा तत्काल सशक्त तवरले भरपर्दो कार्यक्रमसहित क्रियान्वयनमा प्रस्तुत हुन सक्ने नेतृत्व चाहिएको छ । किनभने नेतृत्वले फरक पर्छ र पार्छ । धेरै फरक पार्छ । संयुक्त राज्य अमेरिकाकै उदाहरण हेरौं नÙ डोनाल्ड ट्रम्पका गलत नीति र प्राथमिकताले तहसनहस भएको अमेरिकी स्वास्थ्य प्रणाली जो बाइडेनले शासन सम्हालेपछि क्रमशः लयमा फर्किरहेको छ । त्यहाँ आउँदो असोजसम्ममा नयाँ किसिमको सामान्य अवस्था बन्ने अनुमान गरिएको छ । अमेरिकाको दृष्टान्त किनभने महामारी र अन्य विपत्तिबाट पूरै टाढा रहन नसके पनि सही र संवेदनशील नेताले धेरै हदसम्म महामारी नियन्त्रण र विपत्ति सामना गर्ने संयन्त्रलाई सक्रिय बनाउन सक्छ । तर अधिकांश बकवास र गैरजिम्मेवार व्यवहार गर्ने खालका मानिस शासनाधिकारी भएर बसेका छन् भने दुर्दशाबाट पार पाउन ज्यादै कठिन हुन्छ । त्यस्ता बकवासका एक उदाहरण हुन्, ब्राजिलका राष्ट्रपति जायर बोल्सोनारोÙ अर्का उदाहरण ट्रम्प थिए । यी दुईकै अनुकरण गर्ने नेताबाट थप दुर्दशा नै निम्तिन्छ, निम्तिएको छ ।जनस्तरमा भय छ, त्रास र सन्त्रास छ । देश आज महामारीका कारण कहालीलाग्दो अवस्थामा फस्न पुगेको छ । यस दुरवस्थाबाट स्वतः पार पाइँदैनÙ सक्रिय हस्तक्षेप चाहिएको छ र त्यस्तो हस्तक्षेप, जसले प्रवचनले होइन कार्यद्वारा आशा र भरोसा जगाउन सकोस्, उपचारको प्रबन्ध मिलाउन सकोस््Ù सबैलाई खोप र जसरी हुन्छ स्वास्थ्य सुरक्षा प्रदान गर्न सकोस्Ù आज त्यस्तो नेतृत्व चाहिएको छ । समृद्धि आउला कुनै दिन, पहिला स्वास्थ्य सुरक्षा चाहियो र तत्काल चाहियो । समृद्धि त्यसपछिको कुरा हो । तत्कालै देशलाई आशा, भरोसा र आत्मबल जगाउनुका साथै प्रबन्धन, व्यवस्थापनको नेतृत्वसम्म लिन सक्ने साँच्चैको सरकार चाहिएको छ ।"
बालबालिकालाई व्यावहारिक ज्ञान,"अहिले बालबालिका घरमै छन् र केही बेर अनलाइन कक्षा लिएपछि उनीहरूसँग खाली समय प्रशस्तै हुन्छ । यो समयमा के गराउने भन्ने चिन्ता धेरै अभिभावकलाई लाग्न थालेको छ । कोरोना महामारीले विद्यालय बन्द भए पनि बालबालिकाको सिक्ने र ज्ञान आर्जन गर्ने अवसर खोसिनु हुन्न । बालबालिका जहिल्यै नयाँ कुरा सिक्न खोज्छन्, त्यसमा अभिभावकले सहयोग गर्नुपर्छ । जहाँ समस्या, त्यहाँ उपाय भनेझैं बालबालिकालाई खाली समयमा घरायासी काम लगाउँदा व्यस्त हुन्छन्, जीवनोपयोगी ज्ञान पनि पाउँछन् । घर बालबालिकाको पहिलो पाठशाला हो, आमाबुबा प्रथम शिक्षक । ज्ञान आर्जन किताब वा विद्यालयबाट मात्र हुँदैन घरबाटै बालबालिकाको प्रतिभा निखार्न सकिन्छ । उनीहरूको मानसिक, शारीरिक, बौद्धिक, सामाजिक र भाषिक विकासका लागि घरपरिवारको निकै सहयोग हुन्छ ।हाम्रो समाजमा धेरै पुरुष भान्साको काम गर्दैनन्, यो महिलाको मात्र जिम्मा हो भन्ने ठानिन्छ । यस्तो परम्परा तोड्न पनि बालबालिकालाई भान्साको काम सिकाउनुपर्छ । उनीहरूका लागि भान्सा ज्ञानको भण्डार हो । अनाज, फलफूल, तरकारीमा हुने पोषण तत्त्वको जानकारी यहीँबाट लिन सक्छन् । खाना पकाउन पनि सिक्छन् । बालबालिकाले भान्सामा काम गरे पढाइमा ध्यान दिँदैनन् वा भ्याउँदैनन् र फोहोर बनाउँछन् भन्ने चिन्ता मान्नु हुन्न । तरकारी केलाउने, धुने, सलाद बनाउने आदि ससाना काम गर्न, खाना पस्कन वा पकाउनै पनि प्रोत्साहन गर्न सकिन्छ । यसबाट उनीहरूले काम गर्ने तरिका र शैली सिक्नेछन् अनि कामप्रतिको लगाव पनि बढ्नेछ । पकाउनेबाहेक घर बढार्न वा पुच्न, लुगा धुनजस्ता काम उनीहरूलाई सिकाउन सकिन्छ । यसले उनीहरूलाई स्वावलम्बी बनाउँछ । अनि बिस्तारै आफ्नो काम आफैं गर्न सक्ने हुन्छन् । जिम्मेवारी लिने र पूरा गर्ने बानी पनि पर्छ । अन्ततः भान्सा र घर हेर्ने महिला मात्रैको जिम्मेवारी बाँडिन्छ । बालबालिकालाई तरकारी लगाउने, टिप्ने, गोडमेल गर्नेजस्ता करेसाबारीका काम लगाउनुपर्छ । बगैंचामै पनि फूल रोप्ने, पानी हाल्ने गर्न सक्छन् । यसले उनीहरूलाई फूल वा तरकारीको बोटबारे प्रत्यक्ष ज्ञान दिन्छ । खेती गर्ने तरिका पनि सिक्छन् । किताबमा पढेको भन्दा आफैंले देखेर, छोएर वा गरेर पाएको ज्ञान दिगो र प्रभावकारी हुन्छ ।बालबालिकालाई खेल्न प्रेरित गर्नुपर्छ । त्यसका लागि खुला ठाउँ नै चाहिन्छ भन्ने छैन घरभित्रै पनि खेल्नका साथै व्यायाम गर्ने वातावरण मिलाउन सकिन्छ । उनीहरूको खेलमा अभिभावकले पनि साथ दिनुपर्छ । खेलले शारीरिक तथा मानसिक फाइदा गर्छ, अनुशासन सिकाउँछ । टिम वर्कका बारेमा बुझाउँछ । संघर्ष गर्न पनि प्रेरित गर्छ । साथै उनीहरूलाई मोबाइल चलाउन र टीभी हेर्न बन्देज गर्नु हुन्न । यसले बालबालिका बिगार्दैन बरु कति समय चलाउने वा हेर्ने भन्ने नियम लगाउनु जरुरी छ । यसबाट पनि कुनै न कुनै खालका ज्ञान पाइरहेकै हुन्छन् । अभिभावकले स्वतन्त्रतापूर्वक ज्ञान आर्जन गर्ने परिस्थिति बनाइदिनुपर्छ । बालबालिकाले आमा, बुबा, हजुरबुबा तथा हजुरआमाको बोली, आनीबानी नक्कल गर्छन् । त्यसैले फुर्सदका बालबालिकालाई जीवनका मूल्य, मान्यता तथा अन्य विविध ज्ञान र सीप सिकाउनुपर्छ । उनीहरूको पूर्ण विकासका लागि घरपरिवारमा शान्त वातावरण बनाउनुपर्छ । घरभित्रको कलह, वादविवाद, ईर्ष्या, हेयभाव, विभेदजस्ता क्रियाकलापले बालमस्तिष्कमा नराम्रो असर पार्छ । उनीहरूको सिर्जनशीलतामा पनि कमी आउँछ । नकारात्मक मूल्य, मान्यता अपनाउन सक्छन् । परिवारका सदस्यबीच आपसी मेलमिलाप, सहकार्य, माया, आदरभाव, करुणा र विनम्रतापूर्ण व्यवहार भयो भने बालबालिकाले तिनै व्यवहारहरू अनुकरण गर्छन् । पछि जुनसुकै पेसामा लागे पनि उनीहरूले बाल्यकालमा पाएका मूल्यमान्यता बिर्संदैनन् । त्यसैले बालबालिका हुर्कंदै गर्दा घरको वातावरण शान्त बनाउन अभिभावकले ध्यान दिनुपर्छ । बालबालिकालाई केही कुरामा अलमल भए वा केही थाहा पाउनुपरे प्रश्न गर्छन्, गरिरहन्छन् । उनीहरूको स्वभावै जिज्ञासु हुन्छ । आफ्नै बुबाआमा वा दाइदिदीले गलत काम गरे पनि प्रश्न गर्न हिच्किचाउँदैनन् । तर, हामी उनीहरूको बोलीमा लगाम लगाउन खोज्छौं । प्रश्न सोध्न बन्देज लगाउँछौं । घरपरिवार, समाज, विद्यालय जुनसुकै ठाउँमा पनि बालबालिकाका प्रश्न र जिज्ञासाको जवाफ दिनुभन्दा उनीहरूलाई चुप लगाइन्छ । अहिले फुर्सदिलो भएर घर बसेका बालबालिकालाई अभिभावकले बोल्न रोक्नु हुन्न । घरपरिवारको कुरा सोधुन् वा समाजको वा राजनीतिको जे सोधे पनि हामीले नझर्की उनीहरूका प्रश्न र जिज्ञासा मेटाइदिनुपर्छ । उमेरअनुसार हुने शारीरिक परिवर्तन तथा यौन र प्रजननका कुरा पनि सिकाउनुपर्छ । यसले उनीहरूको अव्यक्त कौतूहल मेट्छ र असल, खराब छुट्याउन पनि मद्दत गर्छ । बालबालिका झुटो बोल्दैनन्, आफ्ना कुरा खुलस्त राख्छन् । सानो सानो कुरामा पनि रमाउँछन् । छिनमै हाँस्छन्, छिनमै रुन्छन् । इच्छा लागेको काम गर्छन् । बेफिक्री हुन्छन् । हामी भने बालबालिकाको स्वभाव बुझेर उनीहरूको इच्छाका बारे सोध्न प्रयास प्रायः गर्दैनौं । सोधिहाले पनि उनीहरूलाई इच्छाअनुसारको काम गर्न रोक्छौं । बरु आफूले पूरा गर्न नसकेका इच्छा र सपनाजति उनीहरूमाथि थोपर्छौं । यसले सानै उमेरमा भविष्यप्रति उदासीन बनाउँछ र व्यक्तित्व विकासमा पनि नकारात्मक असर पार्छ । त्यसैले फुर्सदका बालबालिकालाई उनीहरूका इच्छा र चाहनाका बारे सोध्नुपर्छ । धेरै बालबालिका असल मान्छे बन्ने, समाज सेवा गर्ने, आत्मनिर्भर हुने अनि देशको विकास गर्ने चाहना राख्छन् । अभिभावकले त्यस्ता काम कसरी गर्न सकिन्छ, बताउनुपर्छ । ताकि उमेर बढ्दै जाँदा उनीहरूका यस्ता चाहना नमरून् । लहैलहैमा खराब काम नगरून् । फुर्सदका बालबालिकालाई व्यावहारिक ज्ञान सिकाउनुपर्छ । उनीहरूले देखेरै धेरै सिक्ने हुनाले आफ्नो परिवारलाई शान्त र सभ्य राख्नुपर्छ । बालबालिकालाई जीवनोपयोगी सीप सरल तरिकाले सिकाउनुपर्छ । यसले उनीहरूको सिकाइमा निपुणता ल्याउने मात्र होइन, भविष्यमा असल व्यक्ति बन्न पनि सघाउँछ ।"
इरेडिएसन : खाद्य सुरक्षा र निर्यात वृद्धिमा उपयुक्त,"इरेडिएसन किन आवश्यक छ ?एउटा देशका कीरा, रोगजन्य सूक्ष्म जीव र तिनका अण्डा आदि खानेकुरासँगै अर्को देशमा नपुगून् वा पुग्नबाट रोक्न सकियोस् भनी फुड इरेडिएसन प्रविधिलाई सुरक्षित तरिका अपनाएर प्रयोग गरिँदै आएको छ । धेरै देशले आफूले आयात गर्ने बोटबिरुवा, खाद्य पदार्थ, मसलाहरूमा तोकिएको मानक र सुरक्षा पालना गरिएको भए मात्र भित्रिन दिने नियमकानुन बनाएका छन् । यसबाट सूक्ष्म जीव र कम गुणस्तरका खाद्य पदार्थहरू बजारमा फैलिन पाउँदैनन् । औसत २० देखि ३० प्रतिशत खानेकुराहरू कुहिएर, धुलिएर र ढुसी लागेर बिग्रने गरेकामा खाद्य विकिरण प्रविधिको प्रयोगले त्यस्ता खानेकुराको अधिकांश हिस्सा बचाउन सकिने भएकाले खाद्य सुरक्षामा यसको योगदान महत्त्वपूर्ण हुन्छ । थोरै कृषियोग्य जमिन भएको तर साढे १६ करोड नागरिकलाई खुवाउनुपर्ने बाध्यता रहेको बंगलादेशलाई इरेडिएसनले खाद्य सुरक्षामा धेरै सहयोग गरेको छ । बंगलादेशले फुड इरेडिएसनलाई सन् १९९५ देखि अवलम्बन गर्दै आएको छ भने श्रीलङ्काले २००५ देखि । रसियाले सन् १९५९ मा फलफूल, तरकारी, मसला, खाद्यान्न, मासु र कुखुराको विकिरण जाँचको सुरुआत गरेको थियो । अरू धेरै देशले १९७० को दशकमा यो प्रविधि प्रयोग गर्न थाले । अहिले विकिरणको सबैभन्दा ठूलो प्रयोगकर्ता चीन हो । विषादी प्रयोग गरेको भनी बीस वर्षसम्म अमेरिकाको क्वारेन्टाइनले रोक लगाएको भारतीय आँपले इरेडिएसन गर्ने सर्तमा अमेरिकी बजारमा फेरि प्रवेश पाएको छ । हाल ६० भन्दा बढी देशले ६० भन्दा बढी खाद्य वस्तुलाई इरेडिएसन गर्ने अनुमति दिएका छन् ।अहिले नेपालको अलैंची शतप्रतिशत भारत निर्यात हुन्छ र तीमध्ये केही भाग भारतीय व्यापारीहरूले फुड इरेडिएसन गरी अमेरिका र युरोपमा पुनः निर्यात गर्ने गरेका छन् । फुड इरेडिएसनबिना नेपाली खाद्य उत्पादनहरूलाई विकसित मुलुकहरूका बजारमा बिक्री गर्न योबिना असम्भवजस्तै छ । किनकि सामान्य अवस्थामा कन्टेनरमा राखेर समुद्री मार्ग हुँदै निर्यात गर्दा नेपालबाट अमेरिका पुर्याउन साठी दिनभन्दा बढी लाग्ने गरेकामा अहिले कोरोना महामारीका कारण तीन महिना लाग्ने गरेको छ । समुद्री मार्गमा हुने अत्यधिक गर्मी र बढी आर्द्रताले दुईतीन महिनामा हाम्रा अलैंची, अदुवाजस्ता वस्तुहरू कन्टेनरभित्रै कुहिने, ढुसी आउने र कीरा लाग्ने हुन्छन् । आयातकर्ताले नेपाली खाद्यवस्तु बजारमा बिक्री गर्ने बेलासम्म तिनको गुण र स्वरूपमा बदलाव आउने मात्र हैन, कतिपय अवस्थामा उपभोगयोग्य पनि रहँदैनन् । यसको एक मात्र उपाय भनेको फुड इरेडिएसन गरी राकुरा चिह्न टाँसेर बिक्री वितरण र निर्यात गर्नु हो । हाल नेपालको बजारमा उपलब्ध चिनियाँ लसुन, भारतका आँप र लिच्ची आदि इरेडिएसन गरी आएकैले हामीले किन्ने बेलासम्म रसिला, भरिला र घुन कीराविहीन रहन सम्भव भएको हो । हालसम्मको अध्ययनले देखाएअनुसार, इरेडिएसनले उपचार गर्दा खाद्य वस्तुको गुणस्तरमा असर पर्दैनÙ स्वाद, बनावट वा खानाको रङ परिवर्तन हुँदैनÙ खानालाई रेडियो एक्टिभ बनाउँदैन र पौष्टिक तत्त्वमा परिवर्तन यति न्यून हुन्छ, खानालाई इरेडिएट गरिएको छ कि छैन भनेर थाहा पाउन गाह्रो हुन्छ । नेपालमा राँगा र बङ्गुरको मासु फोहोर र कीटाणुयुक्त हुन थाल्यो भनेर नयाँ पुस्तालगायत कतिपयले खान कम गरेको देखिन्छ । यी दुई थरी मासुमा यो प्रविधि उपयोग गर्न सके त्यो समस्याको समाधान हुनेछ ।नेपाल कृिषजन्य वस्तु निर्यातमा धेरै राम्रो सम्भाव्यता भएको मुलुक हो । नेपाली कृषि वस्तुहरूलाई अन्तर्राष्ट्रिय गुणस्तर र निर्यातका लागि योग्य बनाउन विकिरणद्वारा उपचार गरी लामो समयसम्म भण्डारण गर्न सकिने तुल्याउन ढिला भइसकेको छ । तत्काल विकिरणद्वारा उपचार गरी निर्यात गर्न सकिने वस्तुहरूमा अर्गानिक अलैंची, अदुवा, यार्सागुम्बा, हिमालको अर्गानिक आलु, सिमीलगायत कृषिउपज छन् भने, भविष्यमा एभोकाडो, आँप, लिच्ची, सुन्तला, हेल्थ फुड, सिरियल्स, अर्गानिक भेडाच्यांग्राको मासु र प्याकेज खानेकुराहरू हुनेछन् । विकिरण उपचार गरेपछि राकुना चिह्न प्राप्त हुनेछ, साथमा अर्गानिक प्रमाणपत्रसमेत हुने हो भने अन्तर्राष्ट्रिय बजारमा नेपाली उत्पादनको गुणस्तरीयता कायम गरी बढी मूल्यमा बिक्री गर्न सकिन्छ । केही नेपाली कृषि वस्तुहरूको निर्यातमा हाल सरकारले ५ प्रतिशत नगद अनुदान दिँदै आएको छ । चीनमा शून्य दरमा र रुसमा १ प्रतिशतमा धेरैजसो नेपाली वस्तुहरूलाई भन्सार प्रवेश दिने व्यवस्था छ । नेपाली कृषि वस्तुहरूको निर्यातमा गैरभन्सार अवरोधका रूपमा रहेको क्वारेन्टाइनको समस्या यसले हल गर्छ । गैरभन्सार अवरोध भनेर अति आवश्यक व्यवस्थालाई पनि अवरोध मान्ने हाम्रो गल्ती पनि सच्चिने हुन्छ । साथै फुड इरेडिएसन प्रविधि केन्द्रको स्थापनापश्चात् नेपाली बजारमा पनि कृिषजन्य वस्तुहरूको भण्डारण लामो समयसम्म गुणस्तरीय रूपमा गर्न सकिन्छ, जसले कृषिजन्य वस्तुमा हुने मूल्यको उतारचढावलाई कम गर्न मद्दत गर्ने मात्र हैन, सडेर र बिग्रेर हुने नोक्सानीलाई न्यूनीकरण गरी सो बराबरको बचत गर्नसमेत सकिन्छ । विश्व खाद्य कार्यक्रमअनुसार, हाल विश्वका साढे १३ करोड मानिस मानवसिर्जित द्वन्द्व, जलवायु परिवर्तन र आर्थिक मन्दीका कारण भोकमरी ग्रस्त छन् भने कोभिड१९ महामारीका कारणले यो संख्यालाई दोब्बर तुल्याउन सक्छ । सन् २०२१ को अन्तसम्ममा थप १३ करोड मानिस भोकमरीको जोखिममा पर्ने सम्भावना छ । नेपालमा पनि यस्तो खतरा रहेकाले, भोमरीको जोखिम न्यूनीकरण गर्ने उपायहरू समयमै अपाउनु नै बुद्धिमानी हुन्छ ।खाद्य विकिरण केन्द्र गामारे अर्थात् परमाणु ऊर्जामा आधारित हुने भएकाले यसमा अन्तर्राष्ट्रिय आणविक ऊर्जा एजेन्सीले लागू गरेका खाद्य विकिरणसम्बन्धी मापदण्डहरू पालना गर्नुपर्ने हुन्छ । संयुक्त राष्ट्रसंघका दुई निकाय अन्तर्राष्ट्रिय आणविक ऊर्जा एजेन्सी र खाद्य तथा कृषि संगठन मिलेर अन्तर्राष्ट्रिय प्लान्ट संरक्षण सम्मेलन र कोडेक्स एलिमेन्टेरियस आयोगको विश्वव्यापी विकिरण मापदण्डसँग मिल्ने गरी खाद्य सुरक्षा र गुणस्तरको नियम लागू गर्न सदस्यराष्ट्रहरूलाई सहयोग गर्ने गर्छन् । कर्मचारीहरूले प्रशिक्षण पाउँछन् र आवश्यकता हेरी सदस्यराष्ट्रहरूका इरेडिएसन सेन्टरहरूमा विशेषज्ञ पठाउँछन् । तसर्थ नेपालमा सरकारी स्तरमा यस्तो केन्द्र निर्माण र सञ्चालन गर्न सम्भव छ । यो प्रविधि त्यति धेरै महँगो पनि हुँदैन । चार टन प्रतिघण्टा क्षमताको केन्द्र स्थापना गर्न १५ करोड रुपैयाँजति खर्च लाग्छ र खाद्य वस्तु विकिरणले उपचार गर्न औसतमा प्रतिकलो छसात रुपैयाँ लागत पर्न आउँछ । नेपालमा कृषिको व्यावसायिक विकास गर्न भनी ठूलो धनराशिलाई बालुवामा पानी खन्याएसरि खर्च भैरहेको छ तर खासै उदाहरणीय उपलब्धि प्राप्त हुन सकेको छैन । जति मात्रामा करको पैसा र विदेशी ऋण कृषि क्षेत्रमा खर्च गरिएको छ, त्यसको दाँजोमा यस प्रविधिमा गरिने लगानी सामान्य हुन आउँछ । यसको स्थापनाले जुन मात्रामा खाद्य वस्तु नासिनबाट जोगाउँछ, त्यसको मूल्य पनि वार्षिक १५ करोडभन्दा बढी नै हुन आउँछ । नेपालको कृषिजन्य वस्तुको संसारभरि निकासी हुने भएपछि त्यसबाट उत्पादक किसानदेखि राज्यलाई समेत फाइदा हुनेछ । व्यापार घाटा केही कम हुन्छ र मुख्य कुरा रोजगारी बढ्छ । हाल बजेटको तयारीको समय छ, यसै वर्षदेखि यो स्थापना गर्नका लागि सम्बन्धित निकायको ध्यान जानुपर्ने देखिन्छ ।खड्का नेपाल उनी फेल्ट उत्पादक तथा निर्यातक संघका अध्यक्ष हुन् ।"
मकवानपुर र सिन्धुलीमा निषेधाज्ञा थप,"हेटौंडा (कास) कोरोना संक्रमण बढेको भन्दै मकवानपुर प्रशासनले जिल्लाभर निषेधाज्ञा लगाउने निर्णय गरेको छ । यसअघि शुक्रबार रातिसम्मका लागि जिल्लाका ४ स्थानीय तह तथा मुख्य राजमार्ग र आसपासको क्षेत्रमा मात्रै निषेधाज्ञा थियो । बिहीबारको बैठकले जेठ ११३ सम्म जिल्लाभर निषेधाज्ञा लगाउने निर्णय गरेको प्रमुख जिल्ला अधिकारी भरतमणि पाण्डेले बताए । निषेधाज्ञालाई थप कडाइका साथ लागू गर्ने उनको भनाइ छ । हेटौंडामा अत्यावश्यक उपभोग्य वस्तुका पसल बिहान ८ बजेसम्म र बैंकहरू सातामा दुई दिन मंगलबार र शुक्रबार मात्रै खोल्न दिइने भएको छ । अन्य वित्तीय र सहकारी संस्था बन्द रहने छन् । यसैगरी, सिन्धुलीमा निषेधाज्ञा जेठ ८ सम्मलाई लम्बिएको छ । जिल्लाभर निषेधाज्ञाको समय १० दिन लम्ब्याइएको हो ।"
प्लान्ट थन्काएर पन्छिँदै अस्पताल,"अक्सिजन पाउन १८ घण्टा लाइनमादाइ छटपटाइरहेका छन् । अक्सिजन छिटो ल्याउनू भनेर घरबाट तीन पटक फोन आइसक्यो । खाली सिलिन्डर बुझाएको १८ घण्टा बितिसक्यो, अहिलेसम्म पालो आएको छैन । के गरौं, कसो गरौं, कसलाई गुहारौं ? हे भगवान् रक्षा गर ।दक्षिणकाली नगरपालिका चाल्नाखेलस्थित सीता प्रोडक्टमा अक्सिजन भर्न आएका कीर्तिपुर पाँगाका श्याम महर्जनले गरेको प्रार्थना हो यो । होम आइसोलेसनमा रहेका दाइका लागि अक्सिजन लिन मंगलबार राति ८ बजे उनी कम्पनी पुगे । राति ११ बजेसम्म पनि पालो नआएपछि सिलिन्डर त्यहीं छोडेर फर्किए । तर उनको पालो बुधबार दिउँसो २ बजेसम्म पनि आएको थिएन । राम भन्छन्, सिलिन्डर पाउन्जेलसम्म बिरामीको मृत्यु हुन बेर छैन । उनका दाइलाई शनिबार कोरोना पोजिटिभ देखिएको हो । आइतबारसम्म स्वास्थ्य सामान्य थियो । सोमबार अचानक अक्सिजन लेबल कम भयो । अस्पताल लैजाँदा कतै भर्ना लिएनन् । हारगुहार गरेर २० लिटर क्षमताको सिलिन्डर हात पारे । त्यसयता घरमै राखेर अक्सिजन दिँदै आइरहेको उनले बताए ।कोभिड बिरामीका लागि २० लिटरको सिलिन्डरले अक्सिजन मात्रा पुग्दैन । तैपनि यसैबाट काम चलाइरहेको छु, उनले भने । बजारमा सिलिन्डर १०, २० र ४७ लिटर क्षमताका गरेर तीन थरीका पाइन्छन् । चिकित्सकहरूले अस्पतालमा ४७ लिटरबाहेक अन्य सिलिन्डर प्रयोगमा ल्याएका छैनन् ।७२ वर्षीया दमकी बिरामी आमाका लागि अक्सिजन भर्न आएका भक्तपुर गठ्ठाघरका हरि लम्साल पनि बुधबार दिउँसो २ बजेतिर कम्पनीमै भेटिए । उनी पनि मंगलबार राति नै त्यहाँ पुगेका रहेछन् । तर १८ घण्टासम्म उनको पनि पालो आएको थिएन । उनले कोभिड मात्र नभई दमका बिरामीलाई पनि खेलाँची नठान्न आग्रह गरे । सीतापाइला चुनीखेलबाट आएका प्रकाश अर्यालले पनि साँझ मात्र अक्सिजन पाएका छन् । सीता प्रोडक्टमा अक्सिजन भर्न आएका अधिकांश सिलिन्डर कतिखेर आउने हो भन्दै निराश मुद्रामा देखिन्थे । कतिपय वर्षामा रुझ्दै पालो कुर्दै थिए ।पाटनको सगरमाथा अक्सिजन उद्योगमा सिलिन्डर भर्न पालो कुर्नेहरू पनि उत्तिकै थिए । बाहिरपट्टि गाडीको लाइन उस्तै । पहिला आमालाई २० लिटरको सिलिन्डर भए पुग्थ्यो । अहिले ४७ लिटरको आवश्यक पर्यो । यही कम्पनीको सिलिन्डर प्रयोग गरिरहेका छौं, उद्योग परिसरमा एक महिलाले त्यहाँका कर्मचारीलाई सिलिन्डर दिलाइदिन अनुरोध गर्दै थिइन्, ४७ लिटरको नभएमा २० को भए पनि भरिदिनुपर्यो । अक्सिजनको खोजीमा आएका बिरामीका आफन्त देख्दा जोकोहीको मन करुणाले भरिन्छ । उता कामको चापले कम्पनीका कर्मचारीलाई बोल्नसमेत फुर्सद थिएन । कर्मचारी र बिरामीका आफन्तहरू बेलाबेलामा अक्सिजनको चरम अभाव हटाउन सरकार गम्भीर नभएको भन्दै आक्रोशसमेत पोखिरहेका थिए ।सीता प्रोडक्टका सञ्चालक प्रमोद तिमिल्सेनाले प्लान्ट चौबीसै घण्टा सञ्चालन गरिरहेको बताए । बेलाबेलामा प्लान्टमा खराबी आउनाले तनाब दिने गरेको छ, उनले भने । उनका अनुसार १२ घण्टामा कम्पनीले १० लटसम्म उत्पादन गर्न सक्छ । लटमा २४ वटा उत्पादन हुन्छ । सानो १० लिटरको सिलिन्डर भर्न सामान्य अवस्थामा १५ मिनेट लाग्छ । ४७ लिटरको सिलिन्डर भर्न झन्डै एक घण्टा लाग्छ । उपत्यकामा यस्ता ८ वटा कम्पनी छन् । संक्रमणले खपत बढेपछि अहिले सबै उद्योगमा चाप उस्तै छ ।"
अक्सिजन खोज्न हारगुहार,"(भक्तपुर)  मौज्दात अक्सिजन सिलिन्डर सकिएपछि मंगलबार राति भक्तपुर अस्पतालकी मेडिकल सुपरिन्टेन्डेन्ट (मेसु) डा सुमित्रा गौतमले उपचाररत संक्रमितका आफन्तलाई आफैं अक्सिजन जोहो गर्न भनिन् । कि त अक्सिजन ल्याउनुस्, नत्र बिरामी अन्यत्र अस्पतालमा लैजानुस् भन्नुपर्ने अवस्था आयो, उनले भनिन्, अक्सिजन अभावमा आँखैअघि बिरामीको मृत्यु भएको कसरी हेर्नु ?त्यसपछि उनले महानगरीय प्रहरी परिसर भक्तपुर प्रमुख तारादेवी थापालाई अक्सिजन खोजिदिन आग्रह गरिन् । थापाले ललितपुर प्रहरी प्रमुख किरण वज्राचार्यलाई गुहारिन् र १३ सिलिन्डर उपलब्ध भयो । त्यति अक्सिजन नभएको भए, धेरैको ज्यान जाने थियो, उनले भनिन् ।७१ संक्रमित उपचाररत यो अस्पतालकी मेसु डा गौतम अझै पनि अक्सिजन जुटाइदिन सामाजिक सञ्जालमा आग्रह गरिरहेकी छन् । जिल्ला प्रशासन, महानगरीय प्रहरी परिसर भक्तपुर, कलकारखाना, अक्सिजन प्लान्टहरूमा पनि कुदिरहेकी छन् । आँखैअघि एकएक सासका लागि तड्पिएको बिरामी देख्दा साह्रै मन रुन्छ, उनले भनिन्, हामी चिकित्सक आफैंले अक्सिजन उत्पादन गर्न सक्दैनौं, रातदिन अक्सिजनका लागि हारगुहार गरिरहेकै छौं ।अस्पतालमा संक्रमितका लागि दिनमा १५० जति सिलिन्डर अक्सिजन आवश्यक पर्छ । आईसीयूका बिरामीलाई मात्र ४० सिलिन्डर चाहिने उनी बताउँछिन् । तर अस्पतालका लागि ५० सिलिन्डर मात्रै तोकिएको छ, उनले भनिन्, त्यसका लागि पनि रातदिन लाइन लाग्नुपर्छ । अस्पतालले अक्सिजन भर्न ४० सिलिन्डर जनकपुर पठाए पनि ल्याउन नसकिएको उनको भनाइ छ । आफैं संक्रमित भएर सेवामा खटिँदा पनि बिरामीलाई सन्तुष्ट पार्न नसकिएकामा उनलाई दुःख लाग्छ । अस्पतालका जनरल फिजिसियन डा सुनील ढुंगेल पनि संक्रमित छन् । मध्यम खालको लक्षण रहे पनि उनी सेवामा खटिन छोडेका छैनन् । डा ढुंगेल अस्पतालको कोरोना वार्डको फोकल पर्सन हो, उहाँ नहुने हो भने संक्रमित बिरामीको उपचार सम्भव छैन, डा गौतमले भनिन्, धेरैपल्ट बिरामी हुँदै, सञ्चो हुँदै सेवा गरिरहनुभएको छ । आफैं सिलिन्डर बोक्न पनि दौडनु हुन्छ । अस्पतालका अन्य ११ स्वास्थ्यकर्मीलाई पनि संक्रमण छ । यद्यपि आलोपालो गर्दै सबै जना उपचारमा खटिएका छन् ।मध्यपुर थिमि नगरपालिकाद्वारा सञ्चालित नेपालकोरिया मैत्री नगरपालिका अस्पतालका चिकित्सक तथा जनप्रतिनिधि पनि अक्सिजन जुटाउने कसरतमा छन् । ४३ संक्रमित उपचाररत अस्पतालमा दैनिक ७५ सिलिन्डर अक्सिजन आवश्यक पर्छ । यसका लागि नगर प्रहरी र नगर स्वयंसेवक रातदिन धाइरहेको अस्पतालका प्रशासकीय अधिकृत रूपेश श्रेष्ठले बताए । भक्तपुरका अधिकांश अस्पतालका सञ्चालक, व्यवस्थापक तथा चिकित्सकहरू अक्सिजनका लागि प्लान्टहरूमा धाइरहेको स्वास्थ्य कार्यालय प्रमुख कृष्णबहादुर मिजारले बताए । अक्सिजन अभाव भएको भन्दै अस्पतालहरूले संक्रमितको भर्ना लिन छोडेका छन् ।"
स्वास्थ्य सामग्रीमा मुद्रा सटही सीमा हट्यो,"काठमाडौं (कास) अक्सिजनजन्य स्वास्थ्य सामग्री आयातका लागि राष्ट्र बैंकले हालसम्मकै खुकुलो व्यवस्था गरेको छ । कोभिडको दोस्रो लहरको संक्रमण तीव्र रूपमा फैलिएसँगै अस्पतालमा अक्सिजनको अभाव हुन थालेपछि राष्ट्र बैंकले लचिलो नीतिगत व्यवस्था गरेको हो ।नयाँ व्यवस्थाअनुसार अक्सिजनजन्य स्वास्थ्यसम्बन्धी सामग्री आयात गर्दा हाल तय भएको विदेशी मुद्रा सटहीको सीमा लागू नहुने भएको छ । यस्ता सामग्री आयातमा व्यवसायीले जति रकमको पनि विदेशी मुद्रा सटही सुविधा पाउँछन् । यी सामग्री आयात गर्ने व्यवसायीको बिजनेस क्रेडिबिलिटी इन्फर्मेसन (बीसीआई) पनि नचाहिने भएको छ । राष्ट्र बैंकले बिहीबार परिपत्र जारी गरी उक्त निर्देशन दिएको हो । हालका लागि २०७८ असार मसान्तसम्मका लागि उक्त सीमा हटाइएको छ ।अहिले प्रतीतपत्रबिना ड्राफ्ट र टीटीका माध्यमबाट हुने वस्तु आयातका लागि सटही सुविधा बढीमा एक पटकमा अमेरिकी डलर ३५ हजार वा सो बराबरको परिवर्त्य विदेशी मुद्रासम्मका लागि मात्र प्रदान हुने व्यवस्था छ । अक्सिजनजन्य स्वास्थ्य सामग्री आयातको लचिलो व्यवस्था गर्दै अहिले राष्ट्र बैंकले तीन प्रकारको व्यवस्था गरेको छ । पहिलो, विदेशी मुद्रा सटही सीमा हट्यो । दोस्रो, एक लाख अमेरिकी डलरसम्मको सामग्री आयातका लागि स्वास्थ्य मन्त्रालयलगायत सम्बन्धित नियामक निकायको अनुमति लिन नपर्ने र तेस्रो, प्रतीतपत्रबिना टीटी र ड्राफ्टबाटै रकम भुक्तानी गर्न सकिने व्यवस्था गरिएको छ ।स्वास्थ्य मन्त्रालय र स्वास्थ्य सेवा विभागको सिफारिसमा गरिने कोभिड१९ सँग सम्बन्धित औषधिजन्य सामग्री तथा स्वास्थ्य उपकरणहरू आयातको हकमा एउटै बीलबिजकबाट अमेरिकी डलर एक लाखसम्मको रकम टीटी र ड्राफ्टको माध्यमबाटै भुक्तानी गर्न सकिनेछ, निर्देशनमा भनिएको छ, साथै अमेरिकी डलर एक लाखभन्दा बढीको सटही सुविधा आवश्यक परेका स्वास्थ्य सेवा विभागको सिफारिससहित स्वीकृतिका लागि राष्ट्र बैंकमा आवेदन दिनुपर्नेछ ।"
बैंकमा अत्यावश्यक सेवा मात्र,"काठमाडौं (कास) बैंकहरूले अत्यावश्यकबाहेकका सेवा नदिने भएका छन् । पछिल्ला दिनमा कर्मचारीहरूमा कोभिडको संक्रमण बढेसँगै बैंकहरूले प्रदान गर्ने सेवा घटाएका हुन् ।बैंकमा सेवाग्राहीको भीड कसरी कम गर्न सकिन्छ भन्ने सम्बन्धमा बिहीबार राष्ट्र बैंक र बैंकहरूबीच छलफल भएको थियो । सोही छलफलका आधारमा संक्रमणको अवधिमा बैंकले प्रदान गर्ने सेवाबारे बैंकर्स संघले विज्ञप्तिमार्फत सर्वसाधारणलाई जानकारी गराएको हो । संक्रमणको अवधिमा पनि बैंकहरूका सबै एटीएम भने खुला रहनेछन् भने कार्यालय समयभर कल सेन्टर पनि सञ्चालन हुनेछ । यस्तै सेवाग्राहीले बैंकहरूबाट नगद झिक्न पाउनेछन् भने ५० हजारभन्दा कम रकम बैंकमा नगदमा जम्मा गर्न पाइने छैन । ५० हजारभन्दा बढी रकम मात्र नगदमा बैंकमा राख्न पाइनेछ । यस्तै ग्राहकले एउटा बैंकबाट अर्को बैंक वा खातामा रकम स्थानान्तरण गर्न, रेमिट्यान्स लिनपठाउन र अन्तर्राष्ट्रिय व्यापारका लागि आवश्यक सेवा भने पाउनेछन् ।"
टेलिकमको आम्दानी बढ्यो,काठमाडौं (कास) घचालु आर्थिक वर्षको तेस्रो त्रैमासिकमा नेपाल टेलिकमको सेवाबापतको आय करिब ७ प्रतिशत वृद्धि भएको छ । चालु आर्थिक वर्षको तेस्रो त्रैमासिकमा टेलिकमले सेवाबाट मात्रै ९ अर्ब ७२ करोड ६४ लाख रुपैयाँ आम्दानी गरेको कम्पनीले जनाएको छ । यो दोस्रो त्रैमासिकको सेवाबापतको आम्दानीभन्दा ६३ करोड ६८ लाखले बढी हो ।टेलिकमको दोस्रो त्रैमासिकको तुलनामा तेस्रो त्रैमासिकमा खुद नाफा पनि बढेको कम्पनीले जारी गरेको विज्ञप्तिमा जनाइएको छ । चालु आर्थिक वर्षको दोस्रो त्रैमासिकमा खुद मुनाफा १ अर्ब ७७ करोड १६ लाख रहेकोमा तेस्रो त्रैमासिकमा खुद नाफा २ अर्ब ५९ करोड ५० लाख ७७ हजार पुगेको कम्पनीले बताएको छ । दोस्रो त्रैमासिकको तुलनामा तेस्रो त्रैमासिकमा खुद मुनाफा ८२ करोड ३४ लाख ५२ हजार बढेको हो । टेलिकमले गत आर्थिक वर्षको तेस्रो त्रैमासिकसम्म गरेको कुल सेवाबापतको आयभन्दा योपटकको सेवाबापतको आय करिब साढे दुई प्रतिशतले बढेको छ । गत वर्ष तेस्रो त्रैमासिकसम्म टेलिकमले सेवाबाट मात्रै २६ अर्ब ८३ करोड ६६ लाख आम्दानी गरेको थियो । यो आर्थिक वर्षको तेस्रो त्रैमासिकसम्म सेवातर्फबाट २७ अर्ब ४५ करोड १३ लाख आम्दानी गरेको टेलिकमले जनाएको छ ।सेवातर्फको आय र मुनाफा बढे पनि कुल आम्दानीमा भने यो वर्ष कमी आएको टेलिकमले जनाएको छ । गत आर्थिक वर्षको तेस्रो त्रैमासिकसम्म टेलिकमले ३२ अर्ब २७ करोड २३ लाख आम्दानी गरेको थियो । तर यो आर्थिक वर्षको तेस्रो त्रैमासिकसम्म टेलिकमको कुल आय ३१ अर्ब ६७ करोड ३७ लाख मात्रै छ । खुद मुनाफामा पनि गत वर्षको सोही अवधिको तुलनामा घटेको छ । गत वर्ष तेस्रो त्रैमासिकसम्म टेलिकमले ७ अर्ब ५६ करोड ५५ लाख खुद मुनाफा गरेको थियो । तर यो वर्ष तेस्रो त्रैमासिकसम्म ५ अर्ब ८८ करोड ४४ लाख रुपैयाँ मात्रै खुद मुनाफा गरेको छ ।बैंक तथा वित्तीय संस्थाको मुद्दती निक्षेप तथा कुल निक्षेपमा प्राप्त हुने ब्याजदर अघिल्लो वर्षको तुलनामा कम भएकाले ब्याज आम्दानीमा कमी आएकाले खुद मुनाफामा कमी आएको टेलिकमको विश्लेषण छ ।
महासंघले सुरु गर्यो ५० बेडको आइसोलेसन,"काठमाडौं (कास) नेपाल उद्योग वाणिज्य महासंघले काठमाडौंको कमलपोखरीस्थित जैन निकेतनमा ५० बेडको आइसोलेसन केन्द्र सञ्चालनमा ल्याएको छ । महासंघले एफएनसीसीआई अप्रेसन कोभिड रिलिफ नेपाल अभियानअन्तर्गत यो आइसोलेसनको सुरुवात गरेको हो ।भगवान् महावीर जैननिकेतन, आरम्भ फाउन्डेसन र काठमाडौं महानगरपालिका२९ को सहकार्यमा महासंघले आइतबारदेखि कमलपोखरीमा आइसोलेसन केन्द्र सञ्चालनमा ल्याएको हो । महासंघले क्षेत्रपाटीस्थित गोर्खा अस्पतालमा कोभिड१९ आइसोलेसन सञ्चालन गर्ने सम्बन्धमा काठमाडौं महानगरपालिका१७ बीच सम्झौता गरेको छ । महासंघका अध्यक्ष शेखर गोल्छा र वडा नम्बर १७ का अध्यक्ष नवीन मानन्धरले सम्झौतापत्रमा हस्ताक्षर गरे ।आइसोलेसन केन्द्र आगामी आइतबारबाट सञ्चालनमा आउने महासंघले जानकारी दिएको छ । आइसोलेसन सेन्टरमा सुरुमा ५० बेड रहनेछन् । आवश्यकताका आधारमा विस्तार गर्दै पछि १ सय बेडसम्म पुर्याउने योजना रहेको महासंघले बताएको छ ।"
फेरि धनगढी र काठमाडौं,"(काठमाडौं)  देशकै पहिलो फ्रेन्चाइज फुटबल प्रतियोगिता नेपाल सुपर लिग (एनएसएल) को पहिलो सिजनको फाइनल धनगढी एफसी र काठमाडौं रेजर्स पुगेका छन् । काठमाडौंले प्लेअफमा बिहीबार ललितपुर सिटीलाई ३० ले पन्छाउँदै धनगढीविरुद्ध २० दिनभित्र तेस्रोपल्ट खेल्ने पक्का गरेको हो । धनगढीले लिग र प्लेअफमा काठमाडौंलाई हराएर फाइनल यात्रा गरेको थियो ।धनगढीले दोस्रो खेलमा काठमाडौंलाई ३० ले पन्छाउँदै एनएसएलमा विजयी सुरुआत गरेको थियो । लिगमा काठमाडौं पहिलो र धनगढी दोस्रो स्थानमा रहे । त्यसैले सिधै फाइनल प्रवेशका लागि यी दुई क्लब खेलेका थिए । दुई घण्टा चलेको त्यो प्लेअफमा पछाडि परेको स्थिति उल्टाएर धनगढीले २१ को जित निकालेको थियो । धनगढीविरुद्ध हारे पनि काठमाडौंलाई फाइनल पुग्ने अर्को मौका थियो र त्यसमा उसले छिमेकी टिम ललितपुरलाई सिकार बनायो ।धनगढीले पहिलो प्लेअफमै जित हात पारेकाले फाइनलअघि तीन दिन आराम गर्ने मौका पायो । काठमाडौंलाई एक दिनको अवसर छ । ललितपुरलाई भने निर्णायक प्लेअफमा फर्किंदा आराम गर्ने त्यस्तो कुनै अवसर थिएन । उसले एलिमिनेटर मा बुधबार बुटवल लुम्बिनीलाई १० ले हराएको थियो । त्यसको झन्डै २२ घण्टामै ललितपुरले फेरि दशरथ रंगशालामा काठमाडौंविरुद्ध प्रतिस्पर्धा गर्नुपर्यो ।देशकै फुटबलको छलाङ मार्ने प्रतियोगिता भनिएको एनएसएलले खेलाडीलाई एक खेलपछि कम्तीमा ४८ घण्टा आराम (रिकोभरी समय) दिनुपर्ने फिफाकै प्रावधान पनि लत्याउँदै ललितपुरलाई आजको भोलि नै खेल्न बाध्य पार्यो । व्यावसायिक घरानालाई क्लब मालिकका रूपमा भित्र्याइएको एनएसएलका हरेक टिममा २० खेलाडी छन् । एक करोड रुपैयाँ बढी लगानी गरेका सात क्लबहरूले एनएसएलको यस्तो खेलतालिकालाई स्वीकार्नु नै अनौठो थियो । लिगमा ६ टिमले आठ दिनभित्र चार खेल खेलेका थिए । काठमाडौंलाई मात्रै आराम गर्ने अवसर थियो । तर, फाइनल भने टोलीका लागि आठ दिनयताको चौथो खेल हुनेछ ।अपराजित यात्रा ६ खेलमा टुंगिएपछि ललितपुरका प्रशिक्षक राजु तामाङले भने, खेलाडी थकित थिए । सुरुमै पाएको अवसर उपयोग गर्न सकेनौं । काठमाडौंका विदेशी खेलाडी राम्रा छन् । उनीहरूलाई रोक्न सकेनौं र हार्यौं । मुख्य प्रशिक्षक प्रदीप हुमागाईंलाई बर्खास्त गरेपछि टिम सम्हालेका उनले पहिलो हार बेहोरेको हुन् । लगातार तीन खेल जितपछि चौथो खेल हार बेहोरे पनि ललितपुरले राम्रो प्रदर्शन गर्यो । अनुहारमा थकान प्रस्टै देखिए पनि मैदानमा खेलाडीहरूले पूरा समय मिहिनेत गरे । केही अवसर सिर्जना गरे । तर, गोल गर्न सकेनन् ।नुर्लान जाहिदको क्रसमा गोलकिपर र डिफेन्स बिट भइसकेपछि गोललाइननजिक पाएको बल भिलिम पोसिन्कोभिचले खाली पोस्टबाहिर हानेपछि ललितपुरले आठौं मिनेटमै अगाडि बढ्ने अवसर गुमायो । त्यसको एक मिनेट बित्न नपाउँदै काठमाडौं पनि गोलनजिक पुगेको थियो । स्टेफेन समिरले प्रहार गरेको बल पोलमा लागेर फर्कियो । त्यो रिबाउन्डमा पेनाल्टी क्षेत्रमा अनमार्क आशिष राईले पोस्टबाहिर प्रहार गरिदिए ।अफ्रिकी चमककाठमाडौंको अग्रपंक्ति क्यामरुनी जोडी मेसुके ओलोमोउ र स्टेफेन समिरले सम्हालेका छन् । यिनै दुई अफ्रिकी फरवार्डको गोलमा काठमाडौंले लिगमा चार खेल जितेको थियो । फाइनल पुग्दासम्म काठमाडौंले गरेका १३ मध्ये १० गोल यी दुईले गरेका छन् ।मेसुकेको गोलमा काठमाडौंले एनएसएलको उद्घाटन खेलमा ललितपुरलाई १० ले हराएको थियो । उनकै दुई गोलमा काठमाडौंले फेरि उपत्यका डर्बी मा ३० को जित हात पार्यो । यसमा अर्को एक गोल स्टेफेनले गरे । ललितपुरले एनएसएलमा दुई खेल हार्यो । ती दुवै हार काठमाडौंविरुद्ध रह्यो । दुवै खेलमा अफ्रिकी खेलाडी नै निर्णायक भए । ललितपुरका डिफेन्डर कमल श्रेष्ठले पेनाल्टी क्षेत्रमा मेसुकेलाई फाउल गरेपछि रेफ्री प्रज्वल क्षत्रीले काठमाडौंलाई पेनाल्टी दिए । यसमा ललितपुरका खेलाडीहरूले रेफ्रीको निर्णयप्रति कडा प्रतिवाद गरे । मेसुकेले प्रहार गरेको पेनाल्टीमा गोलकिपर अर्पण कार्कीले दायाँतर्फ डाइभ गर्दै बल छोए पनि रोक्न सकेनन् र काठमाडौंले १५ औं मिनेटमा १० को अग्रता लियो । यससँगै अर्पण र ललितपुरको क्लिन सिट पनि चार खेलमै टुंगियो ।मेसुकेले २२ औं मिनेटमा काठमाडौंको अग्रता दोब्बर बनाए । उनले मैदानको मध्यभागबाट तेज तामाङले दिएको बललाई आकर्षक गोलमा परिणत गर्दै एनएसएलमा आफ्नो गोलसंख्या सात पुर्याएका थिए । सर्वाधिक गोलकर्ताको सूचीमा सबैभन्दा अगाडि उनी प्रतियोगिताका एक्लो ह्याट्रिककर्ता पनि हुन् । उनले लिगमा विराटनगर सिटीविरुद्ध ५४ को जितमा तीन गोल गरेका थिए । ललितपुरले पहिलो हाफमै खेलमा फर्किने अर्को अवसर गुमायो । कप्तान अञ्जन विष्टको पासमा गौरव बुढाथोकीले गोलकिपर विकेश कुथु अगाडि बढिसकेको अवस्थामा २८ औं मिनेटमा बल पोस्टबाहिर प्रहार गरेका थिए ।एक खेलको निलम्बनपछि फर्किएका सेन्टरब्याक नीरज बस्नेत बल लिएर मैदानको मध्यभागतिर पुगेका थिए र उनले त्यहाँ गल्ती गरेपछि छिरिङले पेनाल्टी क्षेत्रमा बल फालिदिए । अफसाइड ट्रयाप मा डिफेन्सलाई उछिन्दै नियन्त्रण गरेको बललाई स्टेफेनले सहजै गोलमा रूपान्तर गर्दै ६० औं मिनेटमा काठमाडौंलाई ३० ले अघि बढाए । प्रतियोगितामा यो उनको तेस्रो गोल हो । उनले ७४ औं मिनेटमा प्रहार गरेको बलमा भने गोलकिपर अर्पणले राम्रो बचाउ गरे ।ललितपुरले ८१ औं मिनेटमा पनि गोलको राम्रो अवसर पाएको थियो । तर, प्रवेश कुँवरको क्रसमा सिक्स यार्ड बक्स मा पुगेका विमल रानाको हेडर फितलो भयो । बल पोस्टबाहिर गयो ।दोस्रो अवसरको रूपमा रहेको प्लेअफबाट फाइनल पुगेपछि काठमाडौंका प्रशिक्षक बालगोपाल महर्जनले भने, खेलाडी र टेक्निकल स्टाफको मिहिनेत र लगावले फाइनल पुगेका छौं । काठमाडौंमा आयोजित सुपर लिगको उपाधि काठमाडौंमै राख्न चाहन्छौं । पुनः काठमाडौं बलियो टिम हो भनी प्रमाणित गर्नुपर्ने बेला आएको छ । खेलाडीहरू घाइते छन् । तर, हामी जित्न खेल्नेछौं ।"
चेल्सीको हारमा जिम्मेवार छु,"लन्डन (एएफपी) चेल्सी व्यवस्थापक थोमस टचेलले इंग्लिस प्रिमियर लिगमा आफ्नो टिम आर्सनलसँग पराजित भएपछि बुधबार त्यसको पूरा जिम्मेवारी लिएका छन् । पछिल्लो खेलमा चेल्सीले म्यानचेस्टर सिटीमाथि प्रभावशाली जित निकालेको थियो, तर आर्सनलविरुद्ध भने स्टामफोर्ड ब्रिजमै १० ले पराजित भएको हो । चेल्सीले शनिबार एफए कप फाइनलमा लेस्टर सिटीको सामना गर्नेछ । त्यसलाई ध्यानमा राखेर क्लबले दोस्रो रोजाइको टिम उतारेको थियो । आखिरमा यही टिम पराजित रह्यो । आर्सनलका लागि इमिल स्मिथ रोले १६ औं मिनेटमा निर्णायक गोल गरे । यो हारले चेल्सीको शीर्ष चारमा रहने सम्भावनामा धक्का पुगेको छ । चेल्सी ३६ खेलबाट ६४ अंकमा चौथो स्थानमा छ । यो पाँचौं स्थानको वेस्ट ह्याममाथि ६ अंकको दूरी हो । वेस्ट ह्यामले एक खेल कम खेलेको छ । दुई खेल कम खेलेको लिभरपुल ५७ अंकसहित छैटौं स्थानमा छ । चेल्सीलाई शीर्ष चारको यात्रा कठिन हुनसक्ने डर छ । टचेलले भने, म आफैं अहिले रिसाइरहेको छु, किनभने मैले आर्सनलविरुद्धको खेलका लागि टिममा यति धेरै परिवर्तन गरें । त्यसैले खेलको अन्त्यमा म खुसी हुन सकिनँ । मैले अन्य केही उपाय पनि देखिनँ । हामीले आर्सनलसँग त्यस्तो खेल खेलेनौं, जस्तो हामीले खेल्दै आएका थियौं । जतिबेलासम्म हामीले शतप्रतिशत प्रदर्शन गर्न सक्दैनौं, त्यतिबेलासम्म जित हात पर्दैन । मैले नै टिम रोजेको थिएँ, त्यसैले यो हारको पूरा जिम्मेवारी म आफैं लिन्छु ।"
एट्लेटिको उपाधि नजिक,"युभेन्ट्सबाट रोनाल्डोको सय गोलमिलान क्रिस्टियानो रोनाल्डोले क्लबका लागि गरेको एक सय गोलको मदतमा युभेन्ट्सले इटालीको सिरी ए मा ससौलोलाई ३१ ले हराएर च्याम्पियन्स लिगका लागि छनोट हुने सम्भावना कायम राखेको छ । युभेन्ट्सका लागि रोनाल्डोसँगै एडरिन रोबोट र पाउलो डिबालाले पनि गोल गरे । यो जितपछि युभेन्ट्स ३६ खेलबाट ७२ अंकमा पाँचौं स्थानमा रह्यो । अन्य खेलमा इन्टर मिलानले एएस रोमालाई ३१, एटलान्टाले बेनभेन्टोलाई २० र एसी मिलानले टुरिनोलाई ७० ले हराए ।"
