शीर्षक,विवरण
थेग्नै नसक्ने स्थितिमा पुग्यौं : सरकार,"अब पनि लकडाउन र जनस्वास्थ्यका मापदण्ड पालना नगर्ने हो भने झनै भयावह अवस्था आउन सक्छ, उनले भने ।जनस्वास्थ्यविद् डा दिनेश न्यौपानेका अनुसार सरकारले आजभन्दा पनि भोलिको अवस्थालाई ख्याल गरेर स्वास्थ्य संयन्त्रले धान्न नसक्ने अवस्था आयो भनेको हुन सक्छ । संक्रमण घटेन भने अस्पतालको क्षमता जति नै बढाए पनि त्यसले धान्न सक्दैन, उनले भने, हाम्रो देशमा अस्पतालको क्षमता त्यसै पनि सानो छ । त्यसमा पनि दिनमा ३४ सय बिरामी भर्ना गरेर उपचार गर्नुपर्यो भने सकिँदैन । हामी सर्वसाधारणले त्यो कुरा बुझेर सरकारलाई सहयोग गर्नुपर्छ । डा न्यौपानेका अनुसार सबै राजनीतिक दलले पनि सत्ताको खिचातानीलाई केही समय धकेलेर सरकारलाई कोरोना संक्रमण रोकथाममा मात्रै केन्द्रित हुने वातावरण मिलाइदिनुपर्छ । सरकारले हामीले नसक्ने अवस्था आयो भनेर अहिले नै साँचो बोल्नु सकारात्मक हो । तर अब के गर्ने भनेर निर्णय पनि सरकारले नै गर्ने हो नि, उनले भने, त्यसैले सरकारले अब उपचारका साथसाथै संक्रमण रोक्नतर्फ ध्यान दिनुपर्छ । पाटन अस्पतालका निर्देशक डा रवि शाक्यका अनुसार कोरोना संक्रमितको उपचार गर्न भनेर छुट्याइएका बेड मात्रै अहिले भरिएका छन् । सरकारले कोरोना संक्रमितका लागि छुट्याइएका बेड भरिए भनेको हो जस्तो लाग्छ, उनले भने, तर हामीले सरकारको कुनै पनि निर्देशनलाई पालना नगर्ने हो भने जति नै बेड छुट्याए पनि थोरै हुन्छ । सरकारले जारी गरेका निर्देशन सर्वसाधारणले विभिन्न बहानामा उल्लंघन गर्ने परिपाटी बढेकाले यो समस्या देखिएको उनले बताए । सरकारले संक्रमणको चेनलाई ब्रेक गर्न लकडाउन गरेको छ । तर हामीलाई भोज, जात्रा, सम्मेलन गर्नै परेको छ, उनले भने, सरकारले अत्यावश्यक सेवाका लागि पास दिने भनेको छ । पास लिने लाइनमा सबैभन्दा धेरै बिनाकाम रवाफ देखाउन निस्कनेको भीड छ । ह्याम्स अस्पतालका निर्देशक डा ज्योतिन्द्र शर्माले चरम विन्दुमा पुगेर सेवा दिइरहेको बताए । उनका अनुसार सय बेडको स्वीकृति लिएको अस्पतालले ८१ बेड कोरोना संक्रमितका लागि उपलब्ध गराएको छ । हामीले २१ बेड आईसीयू र अन्य ६० बेड कोरोना संक्रमितलाई मात्रै राखेका छौं, उनले भने, सबै बेडमा संक्रमित राख्न पनि भएन । हरेक दिन बिरामी भर्ना गरिदिनुपर्यो भनेर दर्जनौं मानिसले फोन गर्नुहुन्छ । हामी निकै प्रेसरमा काम गरिरहेका छौं । पाटन अस्पतालमा कोरोना संक्रमितको उपचारमा खटिएका डा विमल पाण्डेले अस्पतालले बेड थप्दै लगे पनि कम नै हुने देखिएको बताए । हामीकहाँ अहिले ९ बेडको इमर्जेन्सीमा २१ जना बिरामी अक्सिजन लगाएर कहिले बेड पाइन्छ भनेर कुरिरहेका छन्, उनले भने, पहिलो लहरमा अस्पताल आउनेमा बूढापाका र दीर्घरोगीको संख्या धेरै थियो । अहिले त युवा नै हाइपोक्सिया (रगतमा अक्सिजनको कमी) भएर धेरै आउँछन् । त्यो देखेर हामीलाई नै डर लाग्छ ।पाण्डेका अनुसार पाटनमा उपचारका लागि आएका संक्रमितमध्ये खोप लगाएकाहरूको संख्या भने निकै थोरै छ । एक डोज मात्रै खोप लगाएकाहरू हाइपोक्सिया नै भयो भनेर आएको खासै थाहा छैन, उनले भने, दुई डोज लगाएका केही हाम्रै साथी पनि संक्रमित हुनुभएको छ । तर उहाँहरूको स्वास्थ्य ठीक छ । त्यसले खोप लगाएकाहरू केही हदसम्म भए पनि सुरक्षित छन् भन्ने आशा जगाएको छ । उनले बेडसँगै जनशक्तिको समस्या पनि रहेको बताए । बेड र अक्सिजनको जोहो होला तर रातारात उपचारमा संलग्न हुनुपर्ने चिकित्सक र नर्स कहाँबाट ल्याउने ? त्यसैले संक्रमण नियन्त्रण नै पहिलो कुरा हो, उनले भने । सरकारले सबै सरकारी अस्पताललाई कुल बेड संख्याको ५० प्रतिशत कोरोना संक्रमितको उपचारका लागि छुट्याउन निर्देशन दिएको छ । सरकारले निर्देशन दिएको एक साताभन्दा बढी भइसक्दा पनि सबै अस्पतालले सो अनुरूप तयारी गर्न सकेका छैनन् । सरकारले गत वर्ष नै ३ हजार एचडीयू बेड थप्ने भनेकामा अहिले लगभग ८ सय मात्रै तयार छन् । स्वास्थ्य मन्त्रालयले भारतमा कोरोना संक्रमितको संख्या बढेसँगै नेपालमा पनि सतर्कता अपनाउन आग्रह गरेको थियो । तर त्यसलाई कसैले गम्भीर रूपमा लिएनन् । स्वास्थ्य मन्त्रालयले कोरोना महामारीका बेला जात्रा नगरौं, सम्मेलन नगरौं, भीडभाड नगरौं भनेकै हो तर कसैले सुनेनन् । त्यो भन्दैमा मन्त्रालय आफ्नो जिम्मेवारीबाट पन्छिन मिल्दैन । उनका अनुसार स्वास्थ्य मन्त्रालयले निर्देशन जारी गरे पनि त्यसको पालना भएनभएकोतर्फ ध्यान दिएन । मन्त्रालयमा छलफल हुँदा हामीले अक्सिजनको जोहो गरौं, औषधि स्टक राखौं भनेकै हो, उनले भने, तर सेरोप्रिभेलेन्समा राम्रो अवस्था देखिएको छ, धेरै आत्तिनुपर्दैन भनेर उहाँहरूले नै हामीलाई चुप लगाएको हो ।"
जसपाको द्वन्द्व उत्कर्षमा,"उनले निर्वाचन आयोग वा प्रदेशसभालगायतका स्थानमा पत्राचार गर्नुले खासै अर्थ नराख्ने पनि बताए । पाँच जना पदाधिकारीमध्ये ३ जना कार्यकारिणी समितिको बैठक बोलाउने पक्षमा उभिएको र त्यही आधारमा बैठकसमेत बसेको उनले दाबी गरे । उनले आवश्यकताअनुसार थप निर्णय पार्टीले गर्दै जाने भन्दै सत्ता समीकरणको विषयमा पनि निर्णय आउन सक्ने संकेत गरे ।बिहीबार लुम्बिनी प्रदेशसभालाई कार्यकारिणी समितिको बैठक नबसेको र पार्टीले कुनै पनि प्रदेशसभा सदस्यलाई कारबाही नगरेको जानकारी पठाएका ठाकुरले शुक्रबार निर्वाचन आयोगलाई प्रदेशसभाको पत्रअनुसार कारबाही नबढाउन आग्रह गरेका छन् । पुस ७ गते यता पार्टीको कार्यकारिणी समितिको बैठक नबसेको र बैठक बोलाउने सूचनासमेत नगरिएको जानकारी ठाकुरले आयोगलाई दिएका हुन् । उनले प्रदेशसभाले चार जना सांसदलाई पदमुक्त गरेको सम्बन्धमा दिएको सूचनालाई बदर गराउने प्रक्रियासमेत बढाइने आयोगलाई पठाएको पत्रमा उल्लेख गरेका छन् । पार्टी एकीकरण भएको एक वर्षमा निर्वाचन आयोगमा औपचारिक संरचनाका रूपमा केन्द्रीय कार्यकारिणी समितिको जानकारी मात्रै छ । आयोगले भविष्यमा जसपाका सन्दर्भमा कुनै निर्णय लिनुपर्ने अवस्थामा कार्यकारिणी समितिकै बैठक र त्यसको निर्णयको वैधानिकतालाई हेर्नेछ । त्यही भएर ठाकुर पक्षले कुनै पनि बैठक नबसेको र त्यसको सूचनासमेत नगरिएको जानकारी तत्कालै आयोगलाई गराएको हो । पार्टी एकीकरण भएको एक वर्षमा जिल्ला र प्रदेश तहका संरचनाहरूको समायोजन भइसकेको छैन । साविकका दुवै दलले अलगअलग ढंगले नै काम गरिरहेका छन् । सभा, भेला र बैठक पनि अलग भएका छन् । संसदीय दलले अझैसम्म पूर्णता पाएको छैन । संसदीय दलको नेता पनि चयन हुन सकेको छैन । पार्टीमा केन्द्रीय पदाधिकारीहरू पनि चयन गरिएको छैन । पार्टी एकढिक्का नहुँदै विभाजनको दिशामा उन्मुख भएकामा कार्यकर्ता भने चिन्तित देखिएका छन् । प्रदेश २ सभा सदस्य रहेका मनीष सुमनले एउटै पार्टीभित्र अलगअलग ढंगले क्रियाकलाप बढ्दै जानु सुखद संकेत नरहेको बताए ।"
अस्पतालबाहिरबाटै फर्काइन्छन् बिरामी,"(काठमाडौं)  श्रीमान्को अवस्था बुझ्न उनी शुक्रबार बिहान टेकुबाट हिँड्दै पाटन अस्पताल पुगिन् । अरू दिनजस्तै अस्पतालको फिभर क्लिनिक अगाडि पार्कको कुर्सीमा अडेस लगाएर बसिन् । श्रीमान्लाई भेट्न मिल्दैनथ्यो । चिन्ता, रातभरिको निद्रा, हिँडाइ र भोकले थकित उनी अधैर्य भएर त्यहीं बसिरहिन् । आईसीयू र एचडीयूमा रहेका संक्रमितको खबर लिएर पौने १२ बजे एक जना चिकित्सक आइन् । उनले सबै बिरामीको अवस्था सुनाउन थालिन् । अन्तिममा पालो आयो, टेकुदेखि हिँडेर गएकी ती महिलाका श्रीमान्को अवस्था सुन्ने । उहाँको अवस्था म कसरी भनूँ ? शतप्रतिशत अक्सिजन दिँदा पनि लिन नसक्ने हुनुभएको छ । अवस्था चिन्ताजनक छ, ती चिकित्सकले भनिन्, हामीले जति सक्दो प्रयास गर्दा पनि भएन । अब त भगवान्ले पनि हात छाडेजस्तो छ । ती महिलाले चिकित्सकसँग दोहोरो प्रश्नसमेत गर्न सकिनन् । श्रीमान्को अवस्था साहूलाई भनिदिन आग्रह गर्दै डायल गरेर मोबाइल फोन चिकित्सकलाई दिइन् । उनी भने एकोहोरो टोलाइ मात्रै रहिन् । त्यसपछि अस्पतालको गेटमा पुगेर केहीबेर उभिइन् । आफन्तलाई फोन गरेर बोलाएको मोटरसाइकल आएपछि टेकुस्थित कोठामा फर्किइन् । उनका ३६ वर्षीय श्रीमान् न्युरोडस्थित सुन पसलमा काम गर्थे । उनीहरूका ६ र १२ वर्षका छोरी छन् । पाटनमा मोटरसाइकल चढ्नुअघि उनले भनिन्, छोरीहरूले बुबालाई कस्तो छ भनेर सोध्छन्, खोइ अब के भन्नू १ पाटन अस्पतालबाहिर संक्रमितका आफन्तको भीडमा जनकपुरबाट आएका एक युवक पनि थिए । उनका त बुबाआमा नै पाटन अस्पतालमा उपचाररत छन् । एक जना एचडीयूमा र अर्का आईसीयूमा । आफन्त सम्पर्कमा नआएकैले अरू ल्याबमा परीक्षण गर्नुपर्ने नमुना पनि लैजान बाँकी रहेको सुनेपछि उनी हतारिँदै बुबाआमालाई राखिएको वार्डतिर लागे । शुक्रबार अस्पतालबाहिर जति मान्छे भेटिन्थे, सबै हतारमा देखिन्थे । पीसीआर गर्न आउनेहरू पनि उत्तिकै थिए । एम्बुलेन्स छिनछिनमा आउनेजाने चलिरहन्थ्यो । कोही बेड नपाएर फर्काएको भन्थे । पीसीआर रिपोर्ट दुई दिनसम्म नआएकै कारण थप उपचार नपाएर अर्को अस्पताल लैजान एम्बुलेन्स खोज्नेहरू पनि थिए । कोरोना संक्रमण बढेसँगै संक्रमितलाई घरदेखि अस्पताल र एउटा अस्पतालबाट अर्को अस्पताल लैजानका लागि एम्बुलेन्स पाउन पनि मुस्किल छ । स्वास्थ्य तथा जनसंख्या मन्त्रालयले शुक्रबार सूचना जारी गरेर जिल्लाका सबै एम्बुलेन्सलाई एकीकृत रूपमा परिचालन गर्न जिल्ला प्रशासनलाई आग्रह गरेको छ । अस्पतालमा बिरामी लैजानुअघि बेड छ कि छैन भनेर संक्रमितका आफन्तले अस्पताल र स्वास्थ्य मन्त्रालयमा बाक्लै फोन गर्छन् । होम आइसोलेसनमा बसेका कतिपय भने फोनसमेत नगरी पायक पर्ने अस्पतालमा सिधै जान्छन् । शुक्रबार मध्याह्न पनि इमाडोलमा होम आइसोलेसनमा बसेकालाई गाह्रो भएपछि कतै सम्पर्क नगरी सिधै अस्पताल पुर्याइएको थियो । कोभिड संक्रमितलाई छुट्याएको बेड भरिएकाले उनलाई आकस्मिक कक्षमै राखिएको अस्पतालका निर्देशक डा रवि शाक्यले भने । यो अस्पतालमा शुक्रबार ९० जना जनरल वार्डमा, ९ जना आईसीयू र ९ जना भेन्टिलेटरमा उपचारत छन् । बेड अभाव हुन नदिन अन्य वार्ड खाली गर्न थालेका छौं, उनले भने, आजै थप ८० बेड तयार गरिसक्यौं । हामी अस्पतालमा पुग्दा शाक्य र उनको टिम सर्जिकल वार्डमा संक्रमित राख्ने बेड व्यवस्थापनमा लागिरहेका थिए । संक्रमितका लागि अक्सिजनको अभाव पूर्ति गर्नुपर्ने प्रमुख चुनौती रहेको उनले बताए । अरू बेला दिनमा सय सिलिन्डर अक्सिजन आवश्यक पर्नेमा अहिले ३ सय ८० सिलिन्डर चाहिने भएको छ । यो व्यवस्थापन गर्नु मुख्य चुनौती भएको छ, उनले भने, थोरै अक्सिजन चाहिनेलाई कन्सन्ट्रेटर मेसिनबाट व्यवस्थापन गरिरहेका छौं ।संक्रमितको संख्या बढेको त स्वास्थ्य मन्त्रालयको हरेक दिनको ब्रिफिङबाट थाहा हुन्छ । गम्भीर रूपमा थला परेका संक्रमितले सहजै बेड पाएका छन्छैनन् भन्ने कि अस्पताललाई थाहा छ कि त संक्रमितका आफन्तलाई । अक्सिजन लगाएर गम्भीर थला परेका बिरामी लिएर शुक्रबार अपराह्न एउटा एम्बुलेन्स टेकु अस्पतालमा आइपुग्यो । अस्पतालको आकस्मिक कक्ष बाहिर रोकिएर बिरामीका आफन्त भित्र जान नपाउँदै स्वास्थ्यकर्मीहरू बाहिर निस्किए । उनीहरूले बिरामीको अवस्था नियाले अनि भने, बेड खाली छैन । अक्सिजन मात्रै लगाएर राख्ने हो भने त राख्नुस् । उहाँलाई आईसीयू चाहिन सक्छ । यहाँ त आकस्मिक कक्ष पनि भरिसक्यो । बिरामीका आफन्तले दोहोरो कुरा नगरी एम्बुलेन्स चालकलाई अगाडि बढ्न इसारा गरे । फेरि अर्को एम्बुलेन्स आइपुग्यो । यो एम्बुलेन्समा भएका संक्रमितलाई भने अक्सिजन दिनुपर्ने देखेपछि अस्पताल बाहिरको बेडमा केहीबेर राखियो । टेकुमा बेड नपाएपछि आफन्तले अन्यत्र बुझे अनि लगे । आकस्मिक कक्षसमेत भरिएपछि थलिएका संक्रमितलाई राख्न अस्पताल बाहिरै दुईवटा अक्सिजन सिलिन्डर र एउटा बेड राखिएको छ । टेकु अस्पतालमा संक्रमित भएर होम आइसोलेसनमा बसेकाहरू पुगेका थिए । आकस्मिक कक्षसमेत खाली नहुँदा संक्रमितहरू बाहिरै छरिएर बसेका थिए । यहाँ पुग्नेलाई अस्पतालले अक्सिजन लेबल, एक्सरे, रगत परीक्षण गरेर घर पठाउने गरेको छ । संक्रमितहरू स्वास्थ्य अवस्था जँचाउन कुरिरहेकै बेला साइरन बजाउँदै एउटा शववाहन र सेनाको गाडी अस्पताल छिर्यो । आकस्मिक कक्ष अगाडि बसेका संक्रमितहरू जर्याकजुरुक्क उठे । सेनाको त्यो गाडी अस्पतालमा बिहीबार मृत्यु भएका ८८ वर्षीय वृद्धको शव लिन आएको थियो । अस्पतालमा उपचार गरिरहेकाको मृत्युले होम आइसोलेसनमा बसेकाहरू त्रसित भए । अस्पतालमा आएर उपचार गर्दा त यसरी ज्यान गइरहेको छ । हामी त घरमा बसेका छौं, एक संक्रमितले भने, घरमा बस्दा गाह्रो भइहाल्यो भने अस्पताल आए पनि बेड पाउन गाह्रो रहेछ । पाटनमा अन्य रोगका बिरामी र तिनका कुरुवा र संक्रमितका कुरुवा एकै ठाउँमा बस्ने र ओहोरदोहोर गरिरहेका हुन्थे । टेकुमा भने कोरोना संक्रमित र उनीहरूका मात्रै कुरुवा देखिन्थे । लक्षण देखिई थलिएर परीक्षण गर्न आउनेलाई चिकित्सकले एल्लो जोन का बेड छेउको कुर्सीमा राखेर अक्सिजन लेबल नाप्थे । एक्सरे गर्दा सामान्य अवस्था देखिए जानकारी गराउँदै घर पठाउँथे । गम्भीर भएकालाई राख्न बेड छैन, एक चिकित्सकले भने । टेकुमै अपराह्नतिर १०२ को एम्बुलेन्समा एक जना संक्रमित युवा आए । उनको अवस्था सामान्य देखेपछि चिकित्सकले तुरुन्तै एम्बुलेन्स बोलाएर पठाइहाल्यो । अक्सिजन चाहिने गम्भीर खालका संक्रमितले बेड पाइरहेका छैनन् । ठमठम हिँडेर आउनेलाई भर्ना गरेनौं, सरुवा रोग विशेषज्ञ डा अनुप बास्तोलाले भने । मन्त्रालयका अनुसार यो अस्पतालमा जनरल बेडमा ६०, आईसीयूमा १२ र भेन्टिलेटरमा १० जना उपचारत छन् । टेकुमा ८८ वर्षीय वृद्धको शव हालेको गाडी वीर अस्पतालतिर लाग्यो । त्यहाँ तीन जनाको शव थियो । त्यसमध्ये एउटा शव टेकुबाट आएको शववाहनमै राखियो । टेकुमा संक्रमित र मृतकका आफन्तको भीड भए पनि वीर अस्पतालमा सुनसान थियो । वीरमा नयाँ भवनलाई कोभिड वार्ड बनाइएको छ । पशुपति विकास कोषका अनुसार शुक्रबार काठमाडौं उपत्यकाबाट ल्याइएका २८ जनाको र बिहीबार २५ जनाको अन्त्येष्टि गरिएको छ ।"
अस्पतालमा मात्रै अक्सिजन प्रयोग गर्न सिफारिस,"(काठमाडौं)  कोभिड१९ संकट व्यवस्थापन केन्द्र (सीसीएमसी) ले तत्कालका लागि अस्पतालबाहेक अन्य कुनै पनि उद्योग वा क्षेत्रमा अक्सिजन प्रयोग गर्न नपाइने निर्णय गर्न मन्त्रिपरिषद्लाई सिफारिस गरेको छ । संक्रमितहरूका लागि अक्सिजन अभाव हुन थालेपछि शुक्रबार बसेको सीसीएमसी निर्देशक समितिको बैठकले यस्तो निर्णय गरेको हो । अक्सिजन अन्य क्षेत्र र उद्योगमा प्रयोग भएको छ भने त्यसलाई रोक्ने, अस्पताललाई अक्सिजन चाहिने हिसाबमा प्रयोग गर्ने, अस्पताल वा नागरिकले आफ्नो घरमा वा अस्पतालमा सिलिन्डरहरू छन् भने तुरुन्तै रिफिलका लागि उद्योगमा पठाउने, सीसीएमसीका सचिवालयका संयोजक एवं प्रधानमन्त्री तथा मन्त्रिपरिषद् कार्यालयका सचिव खगराज बरालले बैठकका निर्णयबारे कान्तिपुरसँग भने, उद्योगहरूले सिलिन्डर फिर्ता नभएकाले भर्न पाइएन भनेका छन् । सीसीएमसीले निषधाज्ञालाई थप कडाइ गर्न, संक्रमण बढेका मुलुकबाट भइरहेका अन्तर्राष्ट्रिय उडान रोक्न, आन्तरिक उडानलाई पनि केही कटौती गर्न र भारततर्फका नाकामा थप कडाइ गर्न सिफारिस गरेको छ । बैठकमा भारततर्फ खुला सिमानाका कारण कोरोनाको जोखिम बढेकाले स्वास्थ्य मापदण्ड पूर्ण रूपमा पालना गरेर १३ वटा नाका मात्रै सञ्चालन गर्ने निर्णय सीसीएमसीले गरेको सचिव बरालले बताए । उनले अहिले धेरै नाका सञ्चालन हुँदा कोभिड१९ संक्रमणको जोखिम बढी भएकोबारे बैठकमा छलफल भएको जानकारी दिए । बैठकले अब वित्तीय संस्थाहरूमा एक चौथाइ कर्मचारीले मात्र काम गर्ने गरी निर्णय गर्न सरकारलाई भनेको छ । सीसीएमसीले अब काठमाडौं उपत्यकाको हकमा सूचना तथा प्रसारण विभागको कार्ड हुने पत्रकारलाई मात्र हिँडडुलको अनुमति दिन सिफारिस गरेको छ । अब पत्रकारले आफ्नो मिडिया हाउसको पास देखाएर हिँडडुल गर्न पाउने छैनन् । थप ६ जिल्लामा निषेधाज्ञाकोरोना महामारी रोकथाम तथा नियन्त्रण गर्न थप ६ जिल्लामा निषेधाज्ञा जारी गरिएको छ । जिल्ला प्रशासन कार्यालय झापा, डडेलधुरा, रुकुम पश्चिम र जाजरकोटमा जिल्लाभर, मोरङको विराटनगर महानगर, बूढीगंगा, जदहा गाउँपालिका, कटहरी गाउँपालिकाका केही वडा र दार्चुलाको मार्मा, व्यास र शैल्यशिखर नगरपालिकाका केही क्षेत्रमा निषेधाज्ञा जारी गरिएको हो । त्यसमध्ये झापा, डडेलधुरा र रुकुम पश्चिममा आइतबारबाट, जाजरकोटमा शनिबारबाट निषेधाज्ञा लागू हुनेछ । दार्चुलामा भने शुक्रबार रातिबाटै निषेधाज्ञा लागू गरिएको हो । जाजरकोटमा शनिबारदेखि २५ गतेसम्म, रुकुम पश्चिममा आइतबारदेखि ३१ गतेसम्म, डडेलधुरामा २५ गतेसम्म र झापामा २६ गतेसम्म निषेधाज्ञा जारी गरिएको हो ।"
अक्सिजनको स्तर झरे के गर्ने ?,"(काठमाडौं)  मुलुकमा बढ्दो कोभिड१९ संक्रमणबीच अधिकांश बिरामीमा अक्सिजनको कमी हुने समस्या छ । शरीरमा अक्सिजनको कमीले कोभिड संक्रमितलाई अस्पताल जानुपर्ने अवस्था आए पनि तत्काल बेड नपाउने अवस्थासमेत छ । अस्पतालमा बेड नपाएको वा होम आइसोलेसनमा रहेको अवस्थामा आफ्नो सुत्ने तरिकामा केही परिवर्तन गरेर अक्सिजनको सामान्य कमीलाई धेरै हदसम्म बढाउन सकिने विज्ञहरूले बताएका छन् । कोभिड संक्रमितलाई सास लिन समस्या भए वा अक्सिजनको स्तर ९४ भन्दा कम भए घोप्टो परेर पल्टिनु (प्रोनिङ) फाइदाजनक हुन्छ, राष्ट्र्रिय क्षयरोग केन्द्रका वरिष्ठ छाती रोग विशेषज्ञ डा नवीनप्रकाश शाहले भने, धेरैजसो कोभिडका बिरामीको फोक्सोमा पर्याप्त मात्रामा अक्सिजन पुग्दैन, यसैले समस्या हुन्छ । श्वासप्रश्वासलाई राम्रो बनाउन प्रोनिङ एउटा चिकित्सकीय स्वीकृत विधि हो । यो विधि कोभिड बिरामीका लागि अत्यन्त फाइदाकारी छ । घोप्टो परेर सुत्दा फोक्सो पूरा खुल्छ, यसले कोभिडका बिरामीमा सकारात्मक परिणाम देखिन्छ । यो विधि अपनाएपछि बिरामीको निको हुने दरसमेत बढेको पाइएको छ । अक्सिजनसहितको बेड उपलब्ध गराउन समस्या हुने नेपालजस्ता मुलुकमा प्रोनिङले सामान्य अवस्थाका बिरामीमा धेरै हदसम्म फाइदा पुग्ने विज्ञको भनाइ छ । हामीले अस्पताल आउने करिब सबैजसोलाई प्रोनिङ गरेका छौं, यसले अक्सिजनको स्तर बढाउँछ, शुक्रराज ट्रपिकल तथा सरुवा रोग अस्पताल टेकुका प्रमुख कन्सल्टेन्ट, डाअनुप बाँस्तोलाले भने, घोप्टो सुत्दा ८७ प्रतिशत अक्सिजनको स्तर भएकाको ९१९२ प्रतिशत पुग्छ, ९० प्रतिशत भएकाको ९३९४ प्रतिशत पुर्याउँछ ।घरमा भएका कोभिडका बिरामी घोप्टो परेर सुत्नु राम्रो हुने औंल्याउँदै डाबाँस्तोला कोभिडको बिरामीलाई श्वास फर्न गाह्रो भए यो विधि अपनाउनु उचित हुने सल्लाह दिए । होम आइसोलेसनमा भएका बिरामीको अक्सिमिटरले अक्सिजनको स्तरको परीक्षण, तापक्रम, रक्तचाप एवं सुगरको समेत नियमित जाँच आवश्यक छ । नेसनल सेन्टर फर वायोटेक्नोलोजी इन्फरमेसन (एनसीबीआई) को सन् २०२० जुलाईमा क्युरस जर्नलमा प्रकाशित एक अध्ययनअनुसार प्रोनिङले अस्पतालको बोझलाई कम गर्ने मात्र नभई यान्त्रिक भेन्टिलेटरको आवश्यकतालाई समेत कम गर्न सकिने देखाएको छ । भारत सरकारको स्वास्थ्य तथा परिवार कल्याण मन्त्रालयले समेत कोभिडका बिरामी आफैंले आफ्नो स्याहारका लागि प्रोनिङ उपयुक्त रहेको जनाएको छ । श्वासप्रश्वास र रगतमा अक्सिजनको मात्रा घटेर ९४ प्रतिशतभन्दा कम हुँदा यो प्रक्रिया आवश्यक हुन्छ । भारत सरकारको स्वास्थ्य तथा परिवार कल्याण मन्त्रालयले कोभिड बिरामीलाई आधा घण्टादेखि २ घण्टासम्म घोप्टो पुरेर सुत्न, त्यति नै समय देब्रे कोल्टो र दाहिने कोल्टो फर्केर सुत्न सुझाव दिएको छ । मन्त्रालयले पुनः सुरुमा जस्तै घोप्टो परेर सुत्न र त्यसपछि आधा घण्टादेखि दुई घण्टासम्म खुट्टालाई सिधा गरेर पिठ्युँलाई कुनै ठाउँमा अडेस लगाएर बस्न सल्लाह दिएको छ ।"
कोरोनाले ३३ जनाको मृत्यु,मुलुकमा शुक्रबार सक्रिय कोभिड संक्रमित १२०१ प्रतिशत अर्थात् ३८ हजार ८ सय १३ जना छन् । कोभिडले ३३ जनाको मृत्यु भएको छ भने पीसीआर र एन्टिजेनबाट १५ हजार ९ सय १६ नमुनाको परीक्षण गर्दा ३५९८ प्रतिशत अर्थात् ५ हजार ७ सय २७ जनामा कोभिड संक्रमण देखिएको छ ।देशभरिमा शुक्रबार ३ सय ३१ जना आईसीयू र १ सय १५ जना भेन्टिलेटरमा गरी ४ सय ४६ जना सघन उपचारमा छन् । यस्तै काठमाडौं उपत्यकामा १ सय १६ जना आईसीयू र ५९ जना भेन्टिलेटरमा गरी १ सय ७५ जना सघन उपचारमा छन् ।
रुसी खोप तत्काल उपलब्ध गराउन आग्रह,"काठमाडौं (कास) प्रधानमन्त्री केपी शर्मा ओलीले कोभिड१९ विरुद्धको स्पुतनिक५ खोप तत्काल उपलब्ध गराउनका लागि पहल गर्न नेपालका लागि रुसी राजदूत अलेक्सेई नोभिकोभलाई आग्रह गरेका छन् । रुसी राजदूत नोभिकोभसँग बिहीबार बेलुकी भएको शिष्टाचार भेटमा उनले खोप सकेसम्म छिटो प्राप्त हुने गरी पहल गर्न आग्रह गरेका हुन् । प्रधानमन्त्री ओलीका परराष्ट्र मामिला सल्लाहकार राजन भट्टराईका अनुसार प्रधानमन्त्री ओलीले राजदूतलाई रुसमा उत्पादित स्पुतनिक५ खोपलाई आपत्कालीन प्रयोगका लागि मान्यता दिइसकेको जानकारी दिएका थिए । राजदूत नोभिकोभले खोप उपलब्ध गराउन आफूहरू सकारात्मक रहेको बताएका थिए । नेपाललाई खोप उपलब्ध गराउने सवालमा वार्ता गर्न रुसबाट उच्चस्तरीय प्रतिनिधिमण्डलसमेत आएको छ, जसले स्वास्थ्य तथा जनसंख्या मन्त्रालयसँग पटकपटक वार्ता गरिसकेको छ । रुसले नेपाललाई आगामी डिसेम्बर सम्ममा ८० लाख डोज खोप उपलब्ध गराउने वाचा गरिसकेको छ । तर खरिद प्रक्रिया र मूल्यका विषयमा टुंगो लाग्न बाँकी छ । भेटमा रुसी राजदूत नोभिकोभले रुस नेपालका ठूला परियोजनामा काम गर्न इच्छुक रहेको जानकारी दिँदै त्यसका लागि वातावरण मिलाउन प्रधानमन्त्री ओलीलाई आग्रह गरेको भट्टराईले जानकारी दिए ।"
सरकारकै लापरबाहीले कोरोना महामारी फैलियो,"काठमाडौं (कास) कांग्रेस सभापति शेरबहादुर देउवाले बहुमत संख्या नपुगेकै कारण प्रधानमन्त्री केपी शर्मा ओलीविरुद्ध अविश्वास प्रस्ताव दर्ता गर्न नसकेको बताएका छन् । जनता समाजवादी पार्टीसँग कुरा भइरहे पनि सरकार निर्माणका लागि बहुमत संख्या जुट्न नसकेको उनले बताए । चाहना राखेर मात्रै हुन्न । अहिलेसम्म संख्या पुगेको छैन, कोभिड१९ महामारीको सन्दर्भमा शुक्रबार आफ्नै निवास बूढानीलकण्ठमा पत्रकार सम्मेलन गर्दै देउवाले भने, अविश्वास प्रस्ताव असफल भयो भने एक वर्षसम्म फेरि ल्याउन पाइन्न ।जसपाको एउटा धारले प्रधानमन्त्री ओलीलाई साथ दिइरहेको सन्दर्भ जोड्दै देउवाले सत्ता गठबन्धनका लागि एमसीसीको प्रसंग नआएको उल्लेख गरे । एमसीसी अनुदानमा आएको ठूलो सहयोग हो । यो सहयोगलाई लिएर अमेरिकी सेना नेपाल आउँछ भन्ने जस्ता अनेक झूटा कुरा भइरहेका छन्, उनले भने ।देउवाले सरकारको चरम लापरबाही, असंवेदनशील र अकर्मण्यताका कारण मुलुकमा कोरोना महामारी फैलिएको र आईसीयू, बेड, भेन्टिलेटर र अक्सिजनको अभाव देखिन थालेको बताए । अधुरा कामको उद्घाटन, भीडभाड र तडकभडकमा मग्न ओली सरकारले संक्रमण रोक्न कुनै कदम नचालेका कारण मुलुकले लकडाउन भोग्नुपरेको उनको भनाइ छ । उनले संक्रमण रोकथाम र उपचारको समुचित प्रबन्ध मिलाउन र लकडाउनको समयलाई पूर्ण सदुपयोग गर्न सरकारलाई आग्रह गरे । देउवाले संक्रमितहरूको उपचारका लागि अत्यावश्यक अक्सिजन र भेन्टिलेटरको यथेष्ट आपूर्तिको सुनिश्चित गर्न पनि माग गरेका छन् ।"
'अनुशासनमा राख्ने कुराले एकतामा असर गर्दैन,"पार्टीका अर्का अध्यक्ष महन्थ ठाकुर र उहाँको पक्षलाई जानकारी नदिई कार्यकारिणी समितिको बैठक किन गर्नुभयो ?उहाँलाई जानकारी छ । कार्यकारिणी समितिको बैठक बसौं भनेकै हो । उहाँहरूले पनि त्यो कुरा स्विकार्नुभएको हो । त्यसपछि कार्यकारिणी समितिको बैठक बसेर बहुमतले आवश्यक निर्णय गरेका छौं ।अर्को पक्षले जानकारी नभएको भनिरहेको छ नि ?त्यो भन्ने कुरामात्रै हो । सबैलाई सूचित गरिएको छ । नेताहरूबीच केही दिनपछि बैठक बस्ने छलफल भएको कुरा आएको थियो । फेरि हठात् बैठक किन राखियो ?पार्टीमा अनुशासन चाहिन्छ । लुम्बिनी प्रदेशमा त्यहाँको सरकारका विषयमा पार्टीको प्रदेश समितिले एउटा निर्णय गर्यो । त्यसपछि प्रदेश संसदीय दलले निर्णय गर्यो । उहाँहरूले आफैं मुख्यमन्त्रीविरुद्ध अविश्वास प्रस्ताव दर्ता गराउने निर्णय गर्नुभयो । अनि एक घण्टापछि जसको विरुद्ध अविश्वास प्रस्ताव दर्ता गराएको छ, उसैसँग मन्त्रीको शपथ ग्रहण लिनेभन्दा अनैतिक काम के हुन्छ राजनीतिमा ? यस्तो राजनीतिक कल्चरले समाज, जनता र मुलुकप्रति कस्तो दायित्व दर्साउँछ ? अनुशासनमा रहनुपर्छ । पार्टीको स्पिरिट नै यही हो । पार्टी अनुशासनमा नबस्नेले कारबाहीको भागीदार हुनुपर्छ । पार्टीलाई अनुशासित राख्न निर्णय आवश्यक थियो ।जे भए पनि एकपक्षीय निर्णय गरेजस्तो देखियो नि ?कसरी एकपक्षीय भयो, साबिक राजपाका साथीहरू पनि बैठकमा उपस्थित हुनुहुन्छ । दुवै समूहको उपस्थितिमा बैठक र निर्णय भएको छ । महेन्द्र राय यादव, गजाधर यादव र रमेश यादवको उपस्थिति छ । पार्टी एकीकरणपूर्व उहाँहरू राजपामै हुनुहुन्थ्यो । यसले पार्टीको एकतालाई असर गर्छ कि ?पार्टीलाई अनुशासित बनाउँछ ।यो घटनाले दुई पार्टी एकीकरण भएको एक वर्षमै विभाजनको बीजारोपण भएको हो ?अनुशासित बनाउने कुराले पार्टीलाई विभाजन गर्दैन । अहिलेको निर्णयले पार्टीलाई विभाजनको दिशामा लैजाँदैन । पार्टीलाई विधि, प्रक्रिया, मूल्य र मान्यताका आधारमा अगाडि बढाउनुपर्छ । एकतालाई अझ बलियो बनाउने गरी अगाडि आउनुपर्छ । पार्टी भनेको झुन्डझुन्ड होइन । निश्चित सिद्धान्तका आधारमा विधि प्रक्रियाबाट चल्ने संस्था हो । त्यही रूपमा लैजानुपर्छ । अझ अनुशासित ढंगले दह्रो बनाउनुपर्छ । एउटा हातले ताली बज्दैन । ताली बज्न दुइटै हात एक ठाउँमा आउनुपर्छ ।प्रधानमन्त्री केपी शर्मा ओलीविरुद्ध अविश्वास प्रस्ताव ल्याउने निर्णय पनि गर्नुभएको हो ?त्यस विषयमा अहिले केही सोचेका छैनौं । त्यस्तो प्रस्ताव आयो भने सोच्ने हो ।तपाईंहरूको बैठकको एउटा प्रस्तावमा त्यो पनि छ नि ?छलफल भएको हो तर केही निर्णय भएको छैन । अन्य राजनीतिक दलबाट ठोस प्रस्ताव नआईकन निर्णय गर्न आवश्यक देखिएन । पहिला प्रस्ताव आओस् न । वैकल्पिक सरकारको सम्भावना कतिको देख्नुहुन्छ ? हाम्रो पार्टीले चाहेर मात्रै त त्यो सम्भव छैन । अरू पार्टीहरू पनि तयार हुनुपर्छ । त्यसको मुख्य दायित्व प्रमुख प्रतिपक्षी पार्टीकै हो ।तपाईंको पार्टीको एक पक्ष ओलीसँग निकट छ नि ?ओली प्रतिगमनकारी हुन् भनेर ठाउँठाउँमा सभा गरेर बोल्ने पनि त उहाँहरू हो । त्यसको जवाफ जनतालाई के दिने ? जनता सडकमा उत्रिए, लडे । त्यसैको बलमा प्रतिगमनको एक स्टेप खारेज भयो । अहिले पनि प्रतिगमनको प्रयास भइरहेका छन् । एक घण्टाअगाडि प्रतिगमनकारी भन्ने र एक घण्टा पछाडि महान् नेता भन्ने । त्यो प्रवृत्ति ठीक होइन । पार्टीको निर्णय नै हो, प्रतिगमनकारी शक्तिका कारण लोकतन्त्र र संघीयता खतरामा छ । त्यसबाट मुलुकलाई जोगाउनुपर्छ ।सरकारले मधेस आन्दोलनका क्रममा लागेका मुद्दा फिर्ता गर्न थालेको छ । त्यसले उनीसँग सहकार्यको बाटो खोल्दैन ?केही सामान्य मुद्दा फिर्ता गरिएको छ । ती मुद्दा ओली अघिल्लोपटक प्रधानमन्त्री हुँदैखेरी लगाइएका हुन् । मुद्दा लगाउने र गलत तरिकाबाट जनतालाई हैरान पार्ने काम उनैले गरेका हुन् । आज अलिकति आफू अप्ठ्यारोमा परेका बेला समर्थन खोज्नका लागि मुद्दा फिर्ता गर्ने ? सबै झूटा मुद्दा खारेज गर्नुपर्छ । सबै राजबन्दी रिहा गर्नुपर्छ । हाम्रो माग हो । त्यसमा कुनै अन्यथा छैन । त्यो प्रशासनिक कार्य हो । त्यसको बदलामा राजनीतिक विचार, उद्देश्य, लक्ष्य परिवर्तन हुँदैन । त्यो साटासाट वा कम्प्रोमाइज हुने विषय होइन । उनीसँगै सती जाने र प्रतिगमनको मतियार हुने कार्यबाट बच्नुपर्छ ।"
'उपेन्द्रजीले राम्रो काम गर्नुभएन,"तपाईंहरूको उपस्थितिबिनै कार्यकारिणी समितिको बैठक बसेको कुरा आयो, के हो ?पार्टीको कार्यकारिणी समिति बैठकको आह्वान भएको थिएन । औपचारिक बैठक पनि भएको छैन । बैठकबारे हामीलाई थाहा पनि छैन । कसरी त्यो बैठक भयो ? साथीहरूसँग कसरी हस्ताक्षर गराइयो ? केही थाहा छैन । तपाईंहरूबीच बैठक बस्ने छलफल त भएको थियो नि ?नेताहरू बसेका बेला कार्यकारिणी समितिको बैठक बोलाउने विषयमा कुरा चलेको हो । तर, बढ्दो कोरोना संक्रमण र काठमाडौंमा निषेधाज्ञा लगाउने तयारीका बीच बैठक सम्भव थिएन । एक दिनको समय थियो । त्यही भएर लुम्बिनी प्रदेशको वा अन्य सन्दर्भमा उपयुक्त समयमा बैठक बस्नुपर्छ भनेका थियौं । तर, हठात् रूपमा चोर बाटो प्रयोग गरेर त्यही दिनको मितिमा बैठक बसेको कुरा बाहिर आएको छ । त्यो किर्ते काम हो । त्यसले पार्टीलाई हित गर्दैन । लुम्बिनी प्रदेशमा पार्टीको निर्णय नमान्ने सांसदलाई कारबाही गरिएको विषयलाई कसरी लिनुभएको छ ?पहिलो, औपचारिक बैठक नै भएको छैन । दोस्रो, लुम्बिनी प्रदेशको सरकारमा सहभागी सांसद र मन्त्रीलाई हटाउने निर्णयको प्रक्रिया पनि गलत छ । पार्टी प्रदेश कमिटीलाई अधिकार दिएको र त्यहाँबाट सिफारिस आएको विषय नै त्रुटिपूर्ण छ । जसपाको पार्टी प्रदेश कमिटी नै बनेको छैन । छुट्टाछुट्टै प्रदेश कमिटी छन् । त्यस्तो कमिटीको सिफारिस र कारबाही नै अवैधानिक छ । तेस्रो, लुम्बिनी प्रदेशको सरकारका सन्दर्भमा पार्टी केन्द्रले कुनै निर्णय गरेको छैन । प्रदेशमा आधिकारिक बडी भनेको संसदीय दल मात्रै हो । प्रदेशसभामा ६ जना सदस्य छन् । उनीहरू अधिकार प्राप्त छन् । बहुमतले कुनै पनि निर्णय लिन सक्छन् । त्यसैले अहिले जुन कारबाहीको कुरा भनिएको छ, त्यो गलत हो । आग्रह, पूर्वाग्रह र गलत तरिकाबाट किर्ते काम गरिएको छ । बैठकका नाममा किर्ते गरिनु दुर्भाग्यपूर्ण छ । यसले पार्टीको एकतालाई धक्का पुर्याएको छ । अध्यक्ष उपेन्द्रजीले राम्रो काम गर्नु भएन । यसले पार्टीलाई नोक्सान पुर्याएको छ । अब गरिसकेको निर्णय स्विकार्नु हुन्छ ?पार्टीले गरेको निर्णय त सबैले मान्नुपर्छ । तर गलत उद्देश्यले अपारदर्शी ढंगले गरिएका निर्णय मान्ने कुरा हुँदैन । किर्ते कामलाई समर्थन गर्न सकिन्न । केही दिन पर्खेर सबैलाई बोलाई व्यापक छलफल गरेर निर्णय गरिनुपर्थ्यो । सर्वसम्मत वा बहुमतबाट जे निर्णय गरे पनि हुन्थ्यो । पारदर्शी, खुला र लोकतान्त्रिक तरिकाले भएका निर्णय सबैका लागि स्वीकार्य हुन सक्थ्यो । तर, जालसाजी ढंगले, घर घरमा पुगेर हस्ताक्षर गराएर बैठकको नाम दिनु पार्टीको हित र सञ्चालन प्रक्रियाविपरीत हो । पार्टी एकताका लागि कठोर परिश्रम गरेको थिएँ । यसमा धक्का पुर्याउने कामले दुःख पुगेको छ ।एक पक्षले निर्णय गर्ने र तपाईंहरूले नमान्ने अवस्थामा पार्टी विभाजनको दिशामा जाला नि ?पार्टी विभाजन हुँदैन । सबै सन्दर्भमा पार्टीभित्र व्यापक छलफल हुन्छ । पारदर्शी ढंगले छलफल चलाएर पार्टीको हितमा उपयुक्त निर्णय हुन्छ । दुईवटा पार्टीको एकीकरण खास उद्देश्यका लागि भएको हो । वैकल्पिक शक्ति निर्माण गरेर राष्ट्रिय मुक्ति आन्दोलनमार्फत यो देशलाई एकल राष्ट्रिय राज्यबाट बहुल राष्ट्रिय राज्यमा लैजान निर्माण गरिएको हो । सबै प्रकारको विभेद अन्त्य गर्दै अधिकार, पहिचान, सुशासन र समृद्धिका लागि जसपा बनाइएको हो । पछिल्लो क्रियाकलापले त्यो उद्देश्यमा धक्का पुग्ने देखिएको छ । त्यो दुर्भाग्यपूर्ण हो । पार्टीभित्र सामूहिक छलफलको सम्भावना छ ?छ, पार्टीभित्र सबै साथीसँग छलफल हुन्छ । गलत तरिकाले पार्टीलाई लैजान मिल्दैन । यो विगतको राजपा वा समाजवादी होइन । यो जसपा हो । त्यसको हेक्का राख्नुपर्छ । त्यो हिसाबको मनस्थिति सबैले बनाउनुपर्छ । बैठकमा पूर्वराजपा नेताको हस्ताक्षर पनि देखिन्छ नि ? केहीले गर्नुभएको छ । केही समाजवादीकाले पनि गरेका छैनन् । सबैको हस्ताक्षर हो कि होइन भनेर पनि प्रश्न उठेको छ । त्यसको प्रमाणिकता देखिएन । सत्ता समीकरणको सन्दर्भमा तपाईंहरूको मनस्थिति के छ ?सत्ता समीकरणको विषय हाम्रो एजेन्डा बनिसकेको छैन । कसैलाई सत्ताका लागि हतार होला, हामीलाई छैन । अहिले राष्ट्रिय राजनीतिमा जसपाले पाएको ताकतलाई वर्षौंदेखिका माग सम्बोधनका लागि अवसरका रूपमा प्रयोग गर्नुपर्छ । वर्तमान सरकारसँग हाम्रा माग, मुद्दा सम्बोधन गर्नतर्फ लागेका छौं । त्यसलाई बाधा पुर्याउने काम कसैबाट हुनुहुँदैन । अर्को समीकरण बनाएर सरकारमा जाने हतार गलत हो ।"
बल्ल आइसोलेसन बनाउँदै पालिका,"(काठमाडौं)  दैनिक हजारौं संक्रमित थपिन थालेपछि काठमाडौं उपत्यकाका स्थानीय तह बल्ल आइसोलेसन केन्द्रको तयारीमा जुटेका छन् । केहीले गत वर्ष बनाएका आइसोलेसनलाई नै निरन्तरता दिएका छन् । कुनै भने अझै छलफलमा छन् ।कीर्तिपुर नगरपालिकाले कोरोना महामारीको पहिलो चरणमा बनाएको दुई सय शय्याको आइसोलेसनलाई निरन्तरता दिएको छ । उपप्रमुख सरस्वती खड्काले कोरोनाको नयाँ भेरियन्टको कारण कीर्तिपुर अस्पतालमा नै अक्सिजन, शय्या थपेर आइसोलेसन केन्द्र बनाउने बताइन् । नगरपालिकामा एक सय ३० संक्रमित छन्, जसमध्ये ८ जनाको अस्पतालमा उपचार भइरहेको छ ।दक्षिणकाली नगरपालिकाले पनि गत वर्ष बनाएको आइसोलेसनलाई नै निरन्तरता दिएको छ । अक्सिजन चाहिने हुँदा थप आइसोलेसन शय्या बिस्तार गर्ने तयारी नरहेको उपप्रमुख बसन्ती तामाङले बताइन् । पहिला चाल्नाखेल प्राथमिक केन्द्रमा बनाएका थियौं, त्यसलाई नै निरन्तरता दिइरहेका छौं, उनले भनिन्, अहिले आइसोलेसनमा अक्सिजन पनि चाहिने भएकाले स्वास्थ्य केन्द्रमा जनशक्तिदेखि उपकरणको पनि अभाव छ । नगरपालिकामा हाल ८ जना संक्रमित छन् ।तारकेश्वर नगरपालिका गत वर्ष बनाएको ५० शय्याको क्वारेन्टाइनमै सीमित छ । गत वर्ष पनि होम आइसोलेसनलाई नै जोड दिएकाले यस वर्ष पनि त्यसलाई नै जोड दिइरहेको उपप्रमुख भवानी डोटेलले बताइन् । नगरपालिकामा ७८ जना कोरोना संक्रमित छन् । कागेश्वरी मनोहरा नगरपालिकाले मूलपानी नगर अस्पतालमा ३० शय्याको आइसोलेसन बनाएको छ । श्वासप्रश्वासमा समस्या आएपछि नगरभित्र र केही नगरबाहिरका गरी ७ जना अस्पतालमा उपचाररत रहेको नगर प्रमुख कृष्णहरि थापाले बताए । नगर अस्पतालको दुई वटा भवन र ४ वटा एम्बुलेन्समध्ये एउटा भवन र एउटा एम्बुलेन्सलाई कोभिडका लागि मात्र केन्द्रित गरेको उनको भनाइ छ ।चन्द्रागिरि नगरपालिकाले गत वर्ष क्वारेन्टाइन तथा आइसोलेसन सञ्चालन गरे पनि अहिले सञ्चालन गरेको छैन । गत वर्षका आइसोलेसन तथा क्वारेन्टाइनका सामग्री भए पनि हालसम्म सञ्चालन नगरिएको नगरपालिकाका प्रवक्ता हरिभक्त महर्जनले बताए । नागार्जुन नगरपालिकाले गत वर्ष दुई ठाउँमा गरी ३७ शय्याको आइसोलेसन सञ्चालन गरेको थियो । यस वर्ष पनि ती आइसोलेसनमा अक्सिजन राखेर सञ्चालन गर्ने योजना रहेको उपप्रमुख सुशीला अधिकारीले बताइन् । टोखा नगरपालिकाले पनि हालसम्म आइसोलेसन सञ्चालन गरेको छैन । गत वर्षकै ५० शय्याको आइसोलसन तयार रहे पनि सञ्चालन गर्नुपर्ने अवस्था आइनसकेको उपप्रमुख ज्ञानमाया डंगोलले बताइन् । शंखरापुर नगरपालिकाले नगर अस्पतालमा अक्सिजनसहितको ११ शय्याको आइसोलेसन बनाएको छ । नगरपालिकाको समन्वयमा सुष्मा मेमोरियलमा २० शय्या र लाइफ केयर अस्पतालमा ९ शय्यासमेत तयार रहेको नगरप्रमुख सुवर्ण श्रेष्ठले बताए । बूढानीलकण्ठ नगरपालिकाले हालसम्म आइसोलेसन सञ्चालन गरेका छैनन् । नगरपालिकाका प्रवक्ता नवराज भट्टराईले यस वर्ष वडा १० र १३ मा गरी ३५ शय्याको आइसोलेसन यसैसाता सञ्चालन गर्ने तयारी भएको बताए । नगरपालिकामा अहिले एक सय ६६ सक्रिय संक्रमित छन् ।काठमाडौं महानगरपालिकाले आइसोलेसनका लागि विभिन्न ठाउँ हेरेर कसरी सञ्चालन गर्ने भन्नेबारे छलफल भइरहेको महानगरका जनस्वास्थ्य विभागका प्रमुख हरिबहादुर कुँवरले बताए । घट्टेकुलोको एउटा भवन पहिला अस्पताल र अहिले यत्तिकै छ, त्यो भवन हेर्यौं, गोर्खा अस्पताल क्षेत्रपाटी, क्षेत्रपाटी चिकित्सालय, क्षेत्रपाटीकै आयुर्वेदिक अस्पताल, भृकुटीमण्डपको रेडक्रसको नयाँ भवन हेरिसक्यौं, उनले भने, तुरुन्तै गर्न सकिने ठाउँमा आइसोलेसन सञ्चालन गर्छौं । महानगरमा एक हजार पाँच सय ७२ जना सक्रिय संक्रमित छन् । गोकर्णेश्वर नगरपालिकाले पहिलो पटकको संक्रमणमा वडा नम्बर ४ मा बनाएको ५० शय्याको आइसोलसनलाई व्यवस्थित गर्दै छ । नगरपालिकाले एक सय शय्याको मिनी आइसीयूसमेत बनाउने तयारीमा जुटेको नगर प्रमुख गोकर्ण चालिसेले बताए । मिनी आईसीयूको काम भोलिपर्सिदेखि नै सुरु हुन्छ, उनले भने, त्यसपछि नगरभित्रका कोरोनाका बिरामीलाई अझ सहज हुनेछ । पहिलेकै आइसोलेसन अद्यावधिक गर्न आग्रह ललितपुर जिल्ला प्रशासन कार्यालयले महानगरसहित दुई नगरपालिकालाई कोभिडको सुरुवात चरणका क्वारेन्टाइन र आइसोलेसनको अद्यावधिक गर्न आग्रह गरेको छ । कोभिडको दोस्रो लहर तीव्र गतिमा फैलिँदै गएको भन्दै प्रशासनले ललितपुर महानगर, गोदावरी र महालक्ष्मी नगरपालिकालाई आग्रह गरेको हो ।प्रजिअ ढुण्डीप्रसाद निरौलाले बिहीबारबाट जारी निषेधाज्ञालाई पनि कडाइका साथ लागू गर्न आग्रह गरेका छन् । यसअघि ललितपुर महानगरले सातदोबाटोस्थित एन्फा कम्प्लेक्समा २० शय्या र बागडोलस्थित ज्यापू समाजको वृद्धाश्रममा क्वारेन्टाइन बनाएको थियो । गोदावरी नगरपालिकाले वज्रबाराही, चापागाउँ र आनन्दवन अस्पताल लेलेमा १५१५ बेडको आइसोलेसन वार्ड बनाएको थियो । १२ वटा वडा प्रत्येकले विद्यालयलाई क्वारेन्टाइन बनाएका थिए । बडिखेलस्थित कोरियन रेस्टुरेन्टमा ४० बेड क्षमताको आइसोलेसन खडा गरेको थियो ।महालक्ष्मीले लुभु र टीकाथलीको पार्टी प्यालेसमा क्वारेन्टाइनका रूपमा व्यवस्था गरेको थियो । गोदावरी नगरपालिका स्वास्थ्य शाखा कोभिड फोकल पर्सन सुदर्शन बजगाईंले चापागाउँको सांग्रिला बोर्डिङ स्कुल अहिले पनि क्वारेन्टाइनका रूपमा सञ्चालन गरिरहेको बताए । महालक्ष्मी नगरपालिका स्वास्थ्य शाखा प्रमुख गोविन्द श्रेष्ठले क्वारेन्टाइन र आइसोलेसन सञ्चालनमा ल्याउन स्थानको खोजी भइरहेको बताए ।"
७ महिनासम्म पनि बनेनन् एचडीयू,"(काठमाडौं)  उपत्यकाका अधिकांश अस्पतालमा कोरोना संक्रमितका लागि छुट्याइएका बेड भरिसकेकाले नयाँ बिरामी सहजै भर्ना हुन सक्ने अवस्था छैन । ललितपुरको पाटन अस्पताल, किस्ट मेडिकल कलेज शिक्षण अस्पताललगायतले आईसीयू र भेन्टिलेटरको खोजीमा आउने बिरामीलाई धमाधम फर्काइरहेका छन् ।उपचार अभावमा ज्यान गुमाउनुपर्ने अवस्था आइसक्दा सरकारले गत वर्ष नै घोषणा गरेको हाई डिपेन्डेन्सी युनिट (एचडीयू) सञ्चालनमा ल्याउने योजना भने अलपत्र छ । आईसीयू बेड अभाव भएका बेला जटिल बिरामीका लागि पनि एचडीयू प्रभावकारी मानिन्छ । यसमा मेडिकल अक्सिजन उपलब्ध हुनुका साथै मुटुको धड्कन, रगतमा अक्सिजनको मात्रा, शरीरको तापक्रमलगायत थाहा पाउन सकिने मोनिटरसमेत जडान हुन्छ ।स्वास्थ्य मन्त्रालयले गत कात्तिकमा उपत्यकासहित सातै प्रदेशमा गरी एक हजार ९ सय २५ वटा एचडीयू बेड सञ्चालनमा ल्याउने घोषणा गरेको थियो । जसअनुसार हालसम्म उपत्यकाका अस्पतालमा ८ सय ७५ वटा र प्रत्येक प्रदेशमा एक सय ५० बेडका दरले सञ्चालनमा आइसक्नुपर्ने थियो । तर मन्त्रालयको बेवास्ता, जनशक्ति अभाव र उपकरण खरिदमा ढिलाइले धेरैजसो अस्पतालमा यो सेवा पूर्ण रूपमा सञ्चालनमा आउन सकेको छैन । मन्त्रालयको तथ्यांकअनुसार हालसम्म देशैभर ७ सय ३० बेड सञ्चालनमा आएका, ६ सय बेडका लागि उपकरण खरिद गरिएको र बाँकी ५९५ बेडको खरिद प्रक्रिया नै थालिएको छैन ।उपत्यकाका पाटन अस्पताल, त्रिवि शिक्षण अस्पताल (टिचिङ) र वीर अस्पतालमा एकएक सय बेड सञ्चालनमा ल्याइने बताइएको थियो । तर टिचिङमा ५० र वीरमा ५५ बेड तयार भए पनि पाटनका यसको कुनै सुरसारै छैन । पाटन अस्पतालका निर्देशक डा रवि शाक्यका अनुसार सरकारले योजना ल्याउनुअघि नै अस्पताल आफैंले ६० बेडको एचडीयू सञ्चालनमा ल्याइसकेको थियो । सरकारले कात्तिकमा योजना ल्याए पनि पुसमाघतिर संक्रमण दर निकै कम भइसकेको थियो । तैपनि खरिद गर्न मन्त्रालयलाई पत्र पठाएँ तर त्यति चासो दिइएन । बजेट निकासा पनि भएन, उनले भने । मन्त्रालयको तथ्यांकअनुसार नेपाल प्रहरी अस्पताल, दहचोक अस्पताल, सिभिल सर्भिस अस्पताल, आर्मी अस्पताल, एपीएफ अस्पतालले ५०५० बेडको एचडीयू सञ्चालनमा ल्याइसकेका छन् । त्यस्तै, मनमोहन कार्डियाक सेन्टर र भक्तपुर नगरपालिका अस्पतालले २५ बेडमा सेवा दिन थालिसकेका छन् । मानव अंग प्रत्यारोपण केन्द्र र भक्तपुर प्रादेशिक अस्पतालले २५२५ बेडको उपकरण खरिद गरी सञ्चालनको तयारीमा छन् ।थापाथलीको परोपकार प्रसूति तथा स्त्रीरोग अस्पताल र कीर्तिपुरको आयुर्वेद अस्पतालमा ५०५० बेड तथा पाटनको मानसिक अस्पताल र नरदेवी अस्पतालमा २५२५ बेड सञ्चालनमा ल्याउन उपकरण खरिद गरेका छन् । तर जनशक्ति अभाव हुँदा सञ्चालनमा आउन सकेको छैन । क्रमशः ५० र २५ बेडको एचडीयू राख्ने बताइए पनि धुलिखेल अस्पताल र कान्ति बाल अस्पतालमा सेवा सुरु भएको छैन । प्रसूति तथा स्त्रीरोग अस्पतालकी निर्देशक डा संगीता कौशल मिश्राले मन्त्रालयसँगको समन्वयमा जनशक्ति बाहिरबाट लिने क्रममा रहेको बताइन् । यहाँ महिलासँग सम्बन्धित मात्र उपचार हुन्छ । पुरै क्षमतामा सञ्चालन गर्न १० जना डाक्टर र २८ जना नर्स आवश्यक पर्छ, उनले भनिन् ।ललितपुरको गोदावरी नगरपालिकाले बज्रबाराही चापागाउँ अस्पतालमा ७ जना चिकित्सक र १३ जना नर्सको व्यवस्था गरी २५ बेडको एचडीयू सञ्चालनमा ल्याएको छ । अस्पतालमा अक्सिजन अभाव हुन नदिन २७ वटा सिलिन्डर तयारी अवस्थामा राखिएको छ । नगर प्रमुख गजेन्द्र महर्जनका अनुसार सिलिन्डर सकिएका तत्काल अक्सिजन दिन मिल्ने चार वटा अक्सिजन कन्सन्टेटरको पनि व्यवस्था गरिएको छ । संक्रमितको संख्या बढेर चिकित्सकहरू अपुग भएमा नगरपालिकाअन्तर्गतका स्वास्थ्यकर्मी खटाइनेछ । त्यतिले पनि अपुग भए निश्चित अवधिका लागि करारमा लिइनेछ, उनले भने ।बज्रबाराही चापागाउँ अस्पतालका निमित्त प्रमुख हिराबहादुर कार्कीले एचडीयूको २५ बेडमध्ये ५ वटा प्रसूति हुने महिलाका लागि छुट्याइएको बताए । बिरामी कतै रेफर गर्नुपरेमा अस्पतालमा छुट्टै एम्बुलेन्सको व्यवस्था गरेका छौं, उनले भने ।सातै प्रदेशमा गरी एक हजार ५० बेडको एचडीयू स्थापना गर्ने सरकारको योजना थियो । तर हालसम्म वाग्मती र गण्डकी प्रदेशले मात्र १५०१५० बेडको एचडीयू स्थापना गरेका छन् । प्रदेश १ र लुम्बिनीमा ११ सय बेड, कर्णालीको हुम्ला, सुर्खेत र जाजरकोटमा ७५ बेड, सुदूरपश्चिममा एक सय २५ बेडका लागि मात्र उपकरण खरिद भएको छ । स्वास्थ्य सेवा निर्देशनालय कर्णाली प्रदेशका निर्देशक रविन खड्काले बाँकी बेडको खरिद प्रक्रियामै रहेको बताए । अन्य प्रदेशमा जस्तै यहाँ प्रदेश स्वास्थ्य आपूर्ति केन्द्र भनेर छुट्टै संरचना छैन, उनले भने ।स्वास्थ्य मन्त्रालयका सहप्रवक्ता डा समीरकुमार अधिकारीले अस्पतालहरूलाई छिट्टै एचडीयू सञ्चालनमा ल्याउन ताकेता गरिहेको बताए । रिपोर्ट माग्दा किस्ट अस्पतालले खरिद प्रक्रियामा रहेको भनी पठाएको छ । नेपाल मेडिकल कलेज जोरपाटी, काठमाडौं मेडिकल कलेज र सहिद गंगालाल राष्ट्रिय हृदय रोग केन्द्रले १२ दिनमै सञ्चालनमा आउने भनेका छन्, उनले भने, मानव अंग प्रत्यारोपण केन्द्रले पनि चाँडै सञ्चालनमा ल्याउने रिपोर्ट पठाएको छ । उनका अनुसार २५ बेडको एचडीयूका लागि आवश्यक उपकरण खरिद गर्न मन्त्रालयले ३ करोड रुपैयाँ बजेट विनियोजन गर्ने गर्छ ।"
हेटौंडामा पानी पर्याप्त,"हेटौंडा (कास) पानीको स्रोतको कारण हेटौंडामा औद्योगिक क्षेत्र स्थापना र सहरी विकास निर्माणको काम गर्न सम्भव हुने विज्ञहरूले ठहर गरेका छन् । नेपाल पानी सदुपयोग फाउन्डेसनले हेटौंडा उपमहानगरपालिकाभित्र गरेको अध्ययनअनुसार विज्ञहरूले उक्त ठहर गरेका हुन् । करिब २ सय ६२ वर्गकिमिमा फैलिएको हेटौंडा उपमहानगरमा पानीको अवस्थाका बारेमा फाउन्डेसनले करिब ६ महिना लगाएर अध्ययन गरेको थियो । अध्ययनमा संलग्न जलस्रोत विज्ञ गोविन्द शर्मा पोखरेलका अनुसार हेटौंडामा अहिले ७८ करोड २६ लाख घनमिटर पानीको उपलब्धता छ । हेटौंडामा बर्सेनी १४ करोड ८५ लाख घनमिटर खर्च हुने गरेको छ । उक्त अध्ययन अनुसार हेटौंडामा अहिले आवश्यकताभन्दा ३ दशमलव ८ गुना बढी पानी छ । नयाँनयाँ औद्योगिक क्षेत्रको स्थापना र तीव्र सहरीकरण एवं भौतिक विकास भए पनि सन् २०५० सम्म आवश्यकभन्दा २ दशमलव ३ गुना बढी पानीको उपलब्धता हुने पोखरेलले बताए । हेटौंडाको मुख्य पानीको स्रोत राप्ती, सामरी र कर्रा खोला हुन् । हेटौंडा खानेपानी व्यवस्थापन बोर्डले २२ वटा डिपबोरिङ र ६ वटा समवेलमार्फत पानी उत्पादन गरेर करिब १९ हजार ३ सय ५० वटा धारामार्फत वितरण गर्दै आएको छ । पानीको व्यवस्थापन गर्न बोर्डले रिचार्ज पोखरी निर्माण गर्न थालेको छ ।"
फेरि मृत भेटियो गैंडा,(चितवन)  चितवन राष्ट्रिय निकुञ्जको सुखीभार क्षेत्रको बूढी राप्ती फाँटमा बिहीबार एकसिंगे भाले गैंडा मृत भेटिएको छ । निकुञ्जका सूचना अधिकारी सहायक संरक्षण अधिकृत लोकेन्द्र अधिकारीका अनुसार उक्त गैंडा करिब ३० वर्षको थियो । गैंडाको खाग खुर सुरक्षित छ । प्रारम्भिक परीक्षणमा गैंडाको मृत्यु प्राकृतिक कारणले भएको देखिएको छ ।एसियामा नेपाल र भारतमा पाइने ठूलो एकसिंगे गैंडा लोपोन्मुख अवस्थाको दुर्लभ वन्यजन्तु हो । अघिल्लो महिना घोषणा भएको गैंडा गणनाको नतिजाअनुसार नेपालमा यो गैंडाको संख्या ७ सय ५२ छ । जसमध्ये सबैभन्दा धेरै चितवन राष्ट्रिय निकुञ्ज र यस आसपासको क्षेत्रमा ६ सय ९४ गैंडा छन् । चितवन निकुञ्जको पश्चिमा पर्ने सुखीभार क्षेत्रमा सबैभन्दा धेरै गैंडा पाइने अधिकारीले बताए ।पछिल्ला गणनाले नेपालमा गैंडाको संख्यामा सुधार हुँदै गएको देखाए पनि केही वर्षयता गैंडाको मृत्यु चिन्ताजनक रूपमा बढेको छ । यो आर्थिक वर्षको साउनयता हालसम्म चितवन निकुञ्ज र यसको मध्यवर्ती क्षेत्रमा ३१ वटा गैंडा मरेको निकुञ्जले जनाएको छ । प्राकृतिक कारण र विभिन्न दुर्घटनामा परेर आर्थिक वर्ष २०७५७६ मा ४३ वटासम्म गैंडा मरेका थिए । गत वर्ष लकडाउनसँगै निकुञ्जभित्र गैंडा मार्नेहरू सल्बलाउन थालेका थिए । अधिकारीका अनुसार गत वर्षको वैशाखयता चारवटा गैंडा चोरी सिकारीका कारण मरेका छन् ।निकुञ्जभित्र चोरी सिकारीका कारण वर्षमा ३८ वटासम्म गैंडा मरेका थिए । गैंडाको नाकमाथि हुने सिंगजस्तो वस्तु खागका लागि तस्करहरूले स्थानीय सोझासिधा बासिन्दालाई प्रयोग गरेर गैंडा मार्ने गर्छन् । यो वर्ष निषेधाज्ञा सुरु भएसँगै निकुञ्जभित्र अनधिकृत व्यक्तिको चहल पहल नहोस् भनेर गस्ती बढाएको चितवन राष्ट्रिय निकुञ्जका प्रमुख संरक्षण अधिकृत अणनाथ बरालले बताए । गस्ती टोलीले बाघ गैंडा जस्ता दुर्लभ वन्यजन्तुको चोरी सिकारी रोक्न र निकुञ्जका सीमाभित्र पर्ने खोलामा माछा मार्नेहरूलाई पनि समाउने उनले बताए । गस्तीले मंगलबार राति माछा मार्ने चार जनालाई समातेको छ ।
आर्थिक वृद्धि ४ प्रतिशत नै होला ?,"कम आर्थिक वृद्धिका इतिहासआर्थिक वृद्धि मापन गर्न थालिएको वर्ष सन् १९६४६५ यताको आर्थिक वृद्धि ऋणात्मक भएको गत वर्ष चौथो पटक हो । निर्देशक भण्डारीका अनुसार आर्थिक वर्ष २०२३२४ र २०२९३० मा पनि आर्थिक वृद्धि ऋणात्मक भएको थियो । त्यसपछि आर्थिक वर्ष २०३६३७ मा १५ प्रतिशतले आर्थिक वृद्धि ऋणात्मक भएको हो । २०३७ वैशाखमा बहुदलीय कि निर्दलीय शासन पद्धति भन्ने विषयमा जनमतसंग्रह भएको थियो । तत्कालीन राजा महेन्द्रले निर्दलीय शासन व्यवस्था सुरु गरेपछि लामो समयसम्म राजनीतिक गतिरोध र पछि जनमतसंग्रहले आर्थिक गतिविधिमा प्रभाव पर्दा वृद्धिदर ऋणात्मक भएको थियो । आर्थिक वर्ष २०३९४० पनि कम आर्थिक वृद्धिको वर्ष मानिन्छ, त्यति बेला ०४१ प्रतिशत मात्रै वृद्धि भएको थियो । त्योभन्दा कम आर्थिक वर्ष २०५८५९ मा पनि ०१२ प्रतिशतको मात्रै आर्थिक वृद्धि भएको थियो । २०५८ मा दरबार हत्याकाण्डपछि ज्ञानेन्द्र नयाँ राजा घोषणा भएको र उनले चालेका राजनीतिक कदमपछि उत्पन्न परिस्थितिले उक्त आर्थिक वर्ष पनि धेरै आर्थिक गतिविधि हुन सकेको थिएन ।भूकम्प र नाकाबन्दीको वर्ष २०७२७३ मा समेत आर्थिक वृद्धि ऋणात्मक हुनबाट जोगिएको छ । राष्ट्रिय लेखा तथ्यांकको आधार वर्ष र केही विधिसमेत परिवर्तनपछिको आँकडाअनुसार भूकम्प गएको आर्थिक वर्षको आर्थिक वृद्धि शून्य भएको हो । प्रतिशतका आधारमा सबैभन्दा बढी क्षति अर्थात् २१२ प्रतिशतले गत आर्थिक वर्षको आर्थिक वृद्धि ऋणात्मक भएको हो ।"
भारतको इनर्जी एक्सचेन्जबाट विद्युत् किन्न सुरु,"यो अन्तरदेशीय प्रसारण लाइनमार्फत ३ सय ५० मेगावाटसम्म विद्युत् आदानप्रदान गर्न मिल्छ ।निगमसँग विद्युत् खरिदका लागि प्राधिकरणले गरेको सम्झौता जुन महिनामा सकिँदै छ ।नेपाल विद्युत् प्राधिकरणका तर्फबाट भारतीय सरकारी स्वामित्वको कम्पनी एनभीभीएनले प्रतिनिधिका रूपमा उक्त बजारमा कारोबार गरिरहेको छ । प्राधिकरणले मे १ तारिखदेखि विद्युत् खरिद गर्ने भन्दै एक्सचेञ्ज बजारको सदस्यता लिएको थियो । भारतले केही महिनाअघि स्वीकृत गरेको अन्तरदेशीय विद्युत् व्यापार कार्यविधिमा छिमेकी मुलुकले भारतीय अनुमतिपत्र प्राप्त कम्पनीमार्फत एक्सचेञ्ज बजारमा विद्युत् खरिदबिक्री गर्न पाउने व्यवस्था छ । फागुन दोस्रो साता भारतको केन्द्रीय विद्युत् प्राधिकरणले कार्यविधि जारी गरेको हो । सोही कार्यविधिअनुसार प्राधिकरणलाई एक्सचेञ्ज बजारबाट विद्युत् खरिदका लागि स्वीकृति दिइएको थियो । प्राधिकरणले एक्सचेञ्ज बजारमा विद्युत् बिक्रीका लागि पनि आवेदन दिएकोमा उक्त आवेदन स्वीकृत भएको छैन । एक्सचेञ्ज बजारमा विद्युत् बिक्रीको स्वीकृतिका लागि करिब तीन साता लाग्ने प्राधिकरणका कार्यकारी निर्देशक हितेन्द्रदेव शाक्यले बताए ।नेपालमा एक्सचेञ्ज बजारमा जुन महिनादेखि विद्युत् बिक्री गर्ने प्रस्ताव राखेको छ । ४५६ मेगावाटको माथिल्लो तामाकोसीले उत्पादन सुरु गरेपछि वर्षायाममा विद्युत् बिक्री गर्न सकिने प्राधिकरणको विश्लेषण छ । एक्सचेञ्ज बजारमा विद्युत् किन्न खरिदकर्ताले अघिल्लो दिन १२ बजेभित्र आफूले खरिद गर्न चाहेको मूल्य र परिमाण बुझाउनुपर्छ । खरिदकर्ताले किन्न चाहेको मूल्य अनि परिमाण हाल्ने र बिक्रीकर्ताले आफूसँग भएको विद्युत् परिमाण र बिक्री गर्न चाहेको मूल्य हालेपछि बजारले स्वतः उक्त दिनको प्रतिमेगावाट आवर विद्युत्को बिक्री मूल्य निर्धारण गरिदिन्छ । भारतीय इनर्जी एक्सचेञ्ज बजारमा यो मूल्य निर्धारण स्वचालित प्रणालीमार्फत हुन्छ । बजारका सबै खरिदकर्ताले उक्त दिन एकै मूल्यमा विद्युत् किन्न पाउँछन् ।इनर्जी एक्सचेञ्जबाट विद्युत् खरिद सुरु गरेसँगै नेपालले भारतबाट तीन प्रकारको विद्युत् खरिद सुरु भएको छ । एक्सचेञ्ज मार्केटबाहेक नेपालले निगमसँग २०० मेगावाट विद्युत् खरिद गर्ने सम्झौता गरेको छ । बाँकी नेपाल र भारत सरकारको विद्युत् व्यापार सम्झौताअनुरूप बिहार, यूपी र उत्तराखण्डबाट पनि विद्युत् खरिद गरिरहेको छ । सरकारी तहमा भएको सम्झौताअनुरूप प्राधिकरणले आफ्नो आवश्यकताअनुसार विद्युत् परिमाण घटबढ गरेर आयात गरिरहेको छ ।सुक्खायाममा विद्युत्को माग बढ्ने र आफ्नो आन्तरिक उत्पादन घट्ने भएकाले भारतसँग विभिन्न माध्यमबाट विद्युत् खरिद गर्नुको उपाय नभएको जानकारहरू बताउँछन् । चैतमा भारतीय निगमले आफूले प्रतिबद्धता जनाएअनुसार विद्युत् परिमाण उपलब्ध नगराउँदा विद्युत् व्यवस्थापनका लागि प्राधिकरणले कुलेखानी जलाशयलाई पूर्ण क्षमतामा उपयोग गरेको थियो । कुलेखानी जलाशयमा पानीको सतह घटेर १५ सय ४ मिटरमा झरेको प्राधिकरणका प्रवक्ता मदन तिम्सिनाले जानकारी दिए । अघिल्लो वर्ष यही महिनामा कुलेखानीको पानीको सतह १५ सय १० मिटरमा थियो । कुलेखानी पहिलो, दोस्रो र तेस्रोबाट बढीमा एक सय ३ मेगावाटसम्म विद्युत् उत्पादन गर्न मिल्छ ।अहिले नेपालमा हुने कुल विद्युत् खपतको ६२ प्रतिशतभन्दा बढी विद्युत् भारतबाट आयात भइरहेको छ । शुक्रबारको तथ्यांकअनुसार विद्युत्को माग २८ हजार १ सय ९३ मेगावाट आवर हुँदा १७ हजार ६ सय ७८ मेगावाट आवर विद्युत् भारतबाट आयात गरिएको थियो । कुल खपतको तुलनामा आयातको परिमाण ६२ प्रतिशतभन्दा बढी हो । निजी क्षेत्र र प्राधिकरणका आयोजनाबाट करिब ५५ हजार मेगावाट आवर विद्युत् उत्पादन भएको तथ्यांक छ ।निजी क्षेत्रका आयोजनाको जडित क्षमता साढे सात सय मेगावाट पुगेको भए पनि सबै आयोजना रन अफ रिभर प्रकृतिका भएकाले अहिले दैनिक २१० मेगावाट जति मात्रै विद्युत् उत्पादन भइरहेको प्राधिकरणको तथ्यांक छ । प्राधिकरणका आयोजनाबाट ४ सय मेगावाट हाराहारीमा विद्युत् उत्पादन भइरहेको छ ।सोमबार विद्युत्को उच्च माग बढेर १४ सय ८२ मेगावाट पुगे पनि निषेधाज्ञा सुरु भएको दिन बिहीबार विद्युत्को उच्च माग घटेर १३ सय १० मेगावाटमा झरेको थियो । प्राधिकरणले दैनिक ७ सय मेगावाटभन्दा बढी विद्युत् भारतबाट आयात गरिरहेको छ ।"
खाद्यान्न ढुवानी नहुँदा साइपालमा भोकमरीको चिन्ता,"(बझाङ)  सरकारले छुट्याएको कोटा अपुग भएर थप गरेको खाद्यान्न ढुवानी हुन नसक्दा जिल्लाको दुर्गम साइपाल गाउँपालिकाका बासिन्दा भोकमरीको जोखिममा परेका छन् । तत्काल खाद्यान्न ढुवानी हुन नसके चरम भोकमरी हुने भन्दै ढुवानीको व्यवस्था मिलाइदिन विभिन्न निकायमा पहल गरे पनि सफल हुन नसकेको गाउँपालिकाले जनाएको छ ।यसअघि खाद्यान्न ढुवानी गरिरहेको ठेकेदार कम्पनीले पहिलाकै दरभाउमा ढुवानी गर्न नसक्ने बताएपछि साइपालमा खाद्यान्न पुग्न नसकेको हो । चालु आर्थिक वर्षका लागि सरकारले छुट्याएको २ हजार क्विन्टल खाद्यान्न चैतमै सकिएको थियो । सरकारले छुट्याएको खाद्यान्न अपुग भएको भन्दै जनप्रतिनिधिहरू काठमाडौं धाएपछि सरकारले साइपालका लागि १ हजार ५ सय क्विन्टल खाद्यान्न थप गरेको थियो ।गाउँपालिका उपाध्यक्ष र चार जना वडाध्यक्षसहित चामल माग्न काठमाडौं पुगेका उनीहरूले चैत पहिलो साता उद्योग, वाणिज्य तथा आपूर्ति राज्यमन्त्री र खाद्य व्यवस्था कम्पनीका महाप्रबन्धकसमक्ष पुगेर खाद्यान्न अभावको अवस्थाबारे जानकारी गराएपछि सरकारले साइपालका लागि कोटा थप्ने निर्णय गरेको थियो । ठेकेदारले मैले सम्झौता गरेको चामल सबै ढुवानी गरिसकेको छु । अब पहिलाकै रेटमा चामल ढुवानी गर्न सक्दिनँ भनेपछि समस्या भएको हो, साइपाल गाउँपालिका अध्यक्ष राजेन्द्र धामीले भने, पहिला ढुवानी भएको सबै सकिइसकेको छ । तत्काल खाद्यान्न पुर्याउन सकिएन भने जनता भोकभोकै मर्ने अवस्था छ । मुनाल कन्स्ट्रक्सनले यसअघि दुई हजार क्विन्टल चामल प्रतिकिलो ३८ रुपैयाँका दरमा ढुवानी गरेको उनले बताए । अहिले थप भएको १ हजार ५ सय क्विन्टलको हकमा प्रतिकिलो ६५ रुपैयाँभन्दा कममा ढुवानी गर्न नसक्ने बताएपछि खाद्यान्न साइपाल पुर्याउन समस्या भएको हो । जेठ दोस्रो साताभित्र साइपालमा खाद्यान्न पुर्याउन नसके वर्षात् सुरु हुने र त्यहाँ जाने बाटो बिग्रने भएकाले ढुवानी गर्न अझ कठिन हुने धामीको भनाइ छ । खाद्यान्न ढुवानी हुनेनहुनेबारे अन्योल भइरहेकाले भोकमरीको चिन्ताले सताउन थालेको स्थानीय बताउँछन् । अस्तिसम्म सबैले चामल आउँछ भन्दै थिए । अहिले ठेकेदारले ल्याउन मानेको छैन भन्छन् । चामल आएन भने के खाएर बाँच्ने हो, चिन्ता लाग्न थालेको छ, धलौनकी जोग्यानी धामीले भनिन् । कतिपयले घरमा खाद्यान्न सकिएका कारण चार दिनको पैदल बाटो आउजाउ गरेर छिमेकी तल्कोट गाउँपालिकाबाट खाद्यान्न ल्याउन थालेको उनले बताइन् । मान्छे र पैसा हुनेले त पिठ्युँमा बोकेर पनि खालान् । नहुनेले के खाने ? उनले प्रश्न गरिन् ।अघिल्ला वर्षमा स्थानीय उत्पादनले ३ महिनासम्म पुग्ने भए पनि यो वर्ष खडेरीका कारण हिउँदेबालीको उत्पादन शून्य रहेकाले समयमै खाद्यान्न नपुगे भोकमरी हुने साइपाल१ का वडाध्यक्ष गोपाल बोहराले बताए । खडेरी नभएको भए अहिले नै भोकमरी हुने थिएन । यो वर्ष कसैले गहुँको गेडो नै देख्न पाएनन्, उनले भने, सबै खाद्यकै चामलको बाटो हेरेर बसेका छन् । चामल छिटो पुगेन भने भोकभोकै मर्ने अवस्था छ । वैशाखदेखि यार्सा तथा जडीबुटी संकलनका लागि सयौंको संख्यामा बझाङका अन्य पालिका तथा बाहिरी जिल्लाबाट मानिस साइपाल जाने भएकाले खाद्यान्नको माग झन् बढेको उनको भनाइ छ । इन्धनको मूल्य बढेको र बाटोमा पर्ने अस्थायी पुल पनि बग्न लागेकाले आफूले पुरानै मूल्यमा ढुवानी गर्न नसक्ने खाद्यान्न ढुवानी गरिरहेको ठेकेदार कम्पनी मुनाल कन्स्ट्रक्सनका प्रोप्राइटर दीपक रोकायाले बताए । सरकारले थप गरेको खाद्यान्न कोटा ठेकेदारले ढुवानी गर्न नमानेपछि जिल्ला खाद्य व्यवस्था समितिको बैठक बसेर वैकल्पिक व्यवस्था गर्न कम्पनीलाई अनुरोध गरिएको जिल्ला खाद्य व्यवस्था समितिका अध्यक्षसमेत रहेका निमित्त प्रमुख जिल्ला अधिकारी विष्णुप्रसाद सुवेदीले जानकारी दिए । साइपालमा भोकमरी हुनेवाला छ । जुन विकल्पबाट भए पनि छिटो ढुवानी गर्नुपर्यो भनेर निर्णय गरेर पठाएका छौं । छिट्टै केही उपाय सुल्झेला, उनले भने ।प्रत्येक वर्ष भोकमरी हुने यस गाउँपालिकामा अहिले खाद्य व्यवस्था कम्पनीले अस्थायी वितरण केन्द्र राखेर बर्सेनि ढुवानी अनुदानमा खाद्यान्न र साल्ट ट्रेडिङ कर्पोरेसनले आयोडिनयुक्त नुन वितरण गर्दै आएको छ ।"
खतिवडाले ल्याए मुद्रासम्बन्धी पुस्तक,"काठमाडौं (कास) नेपाली मुद्राको इतिहास र हालसम्मको विकासबारे नेपाल राष्ट्र बैंकको मुद्रा व्यवस्थापन विभागमा कार्यरत श्याम खतिवडाले पुस्तक प्रकाशनमा ल्याएका छन् । नेपालका आधुनिक मुद्राहरू ः एक समीक्षा नामक पुस्तकमा हालसम्मका सबै मुद्राको विषयमा जानकारी प्राप्त गर्न सकिन्छ । नेपाल राष्ट्र बैंक ६६औं वर्ष प्रवेश गरेको अवसरमा हालै आयोजित कार्यक्रममा गभर्नर महाप्रसाद अधिकारीले उक्त पुस्तक सार्वजनिक गरे । पुस्तकमा नेपालका मुद्राको विकासक्रम र व्यवस्थापन, हालसम्म निष्कासित काजगी मुद्राको विवरण, जाली नोटका समस्या र समाधानका उपाय, सफा नोट नीति, नोटमा रहेका मठमन्दिर, हिमाल र पशुपन्छीको विवरण, मुद्राको मौद्रिक इकाइ मापनलगायत विषयमा चर्चा गरिएको छ ।"
भारतमा पत्रकार आफैं बन्दै छन् समाचार,"(नयाँदिल्ली)  भारतीय टेलिभिजन पत्रकार रोहित सरदानाको शुक्रबार निधन भयो । उनलाई एक साताअघि कोरोना संक्रमण पुष्टि भएको थियो । स्वास्थ्यमा सुधार भइरहेका बेला शुक्रबार बिहान कार्डिआक अरेस्ट का कारण उनको मृत्यु भएको हो । सरदानाले आजतक टीभीमा दंगल र दस तक कार्यक्रम चलाउँथे । त्यस्तै महामारी सुरु भएदेखि नै दिनरात नभनी रिपोर्टिङमा खटेका च्यानल न्युज नेसनका पत्रकार मनोज कुमार आफैं समाचार बने । एक वर्षभित्र कैयन् संक्रमितहरूका कथा र व्यथा उनको रिपोर्टिङमा समेटिए । उनले गत मंगलबार कोरोना संक्रमणबाट ज्यान गुमाए । बेलायती पत्रिका द गार्जियनकी दिल्ली संवाददाता ककोली भट्टाचार्यको पनि कोरोनाले नै ज्यान लियो । ५१ वर्षीय भट्टाचार्य करिब १२ वर्षदेखि गार्जियनको दिल्लीस्थित दक्षिण एसिया ब्युरोमा आबद्ध थिइन् । भारतमा कोरोना संक्रमणबाट मृत्यु हुनेहरूको संख्याले हरेक दिन नयाँ रेकर्ड बनाउने क्रमसँगै संक्रमणकै कारण मृत्यु हुने पत्रकारहरूको यस्तो सूची दिनहुँ लामो बन्दै गएको छ । एक अध्ययनले पछिल्लो एक वर्षमा महामारीको जोखिमपूर्ण सही सूचनाका लागि कुदिरहेका पत्रकारहरू आफैं पनि संक्रमित भएका छन् र करिब डेढ सय जनाले ज्यान गुमाउनुपरेको छ । प्रेस क्लब अफ इन्डियाले त अप्रिलको महिनामा प्रत्येक दिन कम्तीमा एक जना पत्रकार गुमाउनुपरेको जनाएको छ । भारतीय महिला पत्रकारहरूको सञ्जाल (नेटवर्क अफ वुमन इन मिडिया) को तथ्यांकअनुसार महामारी सुरु भएयता १ सय ५५ जना भारतीय पत्रकारहरूले संक्रमणका कारण ज्यान गुमाएका छन् । त्यसैगरी इन्स्टिच्युट अफ पर्सेप्सनले गरेको अर्को एक अध्ययनले पछिल्लो एक वर्षमा संक्रमणबाट ज्यान गुमाउनेहरूमा उत्तरप्रदेशका पत्रकार बढी छन् । अध्ययनका अनुसार २० अप्रिल २०२० देखि २१ अप्रिल २०२१ सम्ममा उत्तरप्रदेशमा मात्र १५ पत्रकारको मृत्यु संक्रमणका कारण भएको छ । दोस्रो स्थानमा छ तेलंगना । त्यहाँ ११ जनाको ज्यान गएको छ भने राजधानी दिल्लीमा ५ जना पत्रकारको मृत्यु भएको छ । अध्ययनका अनुसार पछिल्लो चार महिना मात्र संक्रमणले ३१ पत्रकारको ज्यान लिएको छ । र, यो संख्या दिनहुँ बढ्दो छ । र, युवादेखि पाका पत्रकारसम्मले कोरोनासँग जुध्दाजुध्दै हार मानेका छन् । वामपन्थी नेता सीताराम यचुरीका ३४ वर्षीय छोरा आशिष यचुरीको पनि संक्रमणबाट एक साताअघि मृत्यु भएको थियो । उनी न्युजलन्ड्रीमा सहायक सम्पादक पदमा कार्यरत थिए । पत्रकार यचुरीको हरियाणाको मेदान्त अस्पतालमा उपचारका क्रममा निधन भएको हो । अघिल्लो मंगलबार पाका पत्रकारद्वय पीपी पाण्डे र बिजन सरकारले पनि कोरोना भाइरसविरुद्धको लडाइँ जित्न सकेनन् । त्यस्तै गत आइतबार मुम्बईमा वरिष्ठ द हिन्दुका फोटो पत्रकार विवेक बेन्द्रेको संक्रमणकै कारण मृत्यु भयो । करिब ३० वर्ष फोटो पत्रकारिता गरेका बेन्द्रेले सन् १९९३ मुम्बईमा भएको शृंखलाबद्ध बम विस्फोटको तस्बिरका कारण निकै चर्चा बटुलेका थिए । पाँच दिनअघि अर्का पुराना पत्रकार सन्तोष कुमारको पनि कोरोनाले नै ज्यान लिएको थियो । संक्रमित पत्रकारहरूको संख्या त गनिसाध्य छैन । न कसैले यसको तथ्यांक राखेको छ । पत्रकारहरूले पनि अन्य नागरिकहरूले जस्तै बेड, अक्सिजन र रेम्डेसिभिरलगायतका अत्यावश्यक औषधिहरूका लागि हारगुहार गरिरहेको देखिन्छ । कति पत्रकारले त अक्सिजनको गुहार गर्दै मृत्युवरण गरेका छन् । अघिल्लो साता लखनउका स्वतन्त्र पत्रकार विनय श्रीवास्तवको ट्वीटरमा अक्सिजनका लागि गुहार गर्दागर्दै मृत्यु भयो । उनले २४ घण्टादेखि आफ्नो अक्सिजन निरन्तर घटिरहेको भन्दै सहयोगका लागि याचना गरिरहे । याचना सुन्ने कोही भएनन्, भोलिपल्ट उनको मृत्यु भयो । यति धेरै संख्यामा पत्रकारहरू संक्रमित हुने र ज्यान गुमाउनुपर्ने परिस्थिति कसरी बन्यो त ? दिल्लीस्थित भारतीय आमसञ्चार अध्ययन संस्थान (आईआईएमसी) का प्राध्यापक तथा पूर्वपत्रकार आनन्द प्रधान महामारीका बेला अपनाइनुपर्ने सावधानी र सतर्कमा गम्भीर नभएका कारण पत्रकारहरूले असमयमै ज्यान गुमाउनुपरेको बताउँछन् । अस्पताल, गल्लीगल्ली, शवदाह गृह केही नभनी अत्यन्त जोखिमपूर्ण वातावरणमा रिपोर्टिङ गरिरहेका छन् तर त्यसका लागि चाहिने सावधानी र पूर्वतालिम नभएकाले पनि धेरै पत्रकारहरूको ज्यान गएको हो, उनले भने ।"
निर्देशक सिरोहियाद्वारा नेपालगन्जलाई अक्सिजन कन्सन्ट्रेटर,"नेपालगन्ज (कास) कोरोना संक्रमण दर बढेको क्षेत्रमा उपचार सेवा सुदृढ पार्न नेपालगन्ज उपमहानगरपालिकालाई कान्तिपुर पब्लिकेसन्सकी निर्देशक स्वस्तिका सिरोहियाले अक्सिजन कन्सन्ट्रेटर सहयोग गरेकी छन् ।उपमहानगरपालिकाका स्वास्थ्य संस्थामार्फत उपयोगका लागि निर्देशक सिरोहियाले ५ लाख १० हजार रुपैयाँ बराबरको ६ थान अक्सिजन कन्सन्ट्रेटर सहयोग गरेकी हुन् । उक्त सामग्री पब्लिकेसन्सका नेपालगन्ज कार्यालय प्रमुख अशोक श्रेष्ठले शुक्रबार उपमहानगरपालिका प्रमुख धवलशमशेर राणा, उपप्रमुख उमा थापा मगर र बाँकेका प्रमुख जिल्ला अधिकारी शिवराम गेलाललाई संयुक्त रूपमा हस्तान्तरण गरेका छन् । निर्देशक सिरोहियाले आमा सौभाग्य स्वाँरको स्मृतिमा उपमहानगरपालिकालाई सहयोग उपलब्ध गराएको श्रेष्ठले बताए । आगामी दिनमा पनि स्वास्थ्यकर्मीका लागि पीपीई र पन्जालगायतका सामग्री उपलब्ध गराउने योजना रहेको जानकारी उनले दिए । कोरोना संक्रमितको संख्या बढेको बाँकेमा उपचारका लागि चाहिने अक्सिजन कन्सन्ट्रेटरको अभाव छ । उपमहानगरपालिकाले शुक्रबारदेखि संक्रमितको उपचारका लागि रामलिला मैदानस्थित सरकारी भवनमा अक्सिजनसहितको छुट्टै आइसोलेसन सञ्चालनमा ल्याएको छ ।"
अमेरिकाले ८५ लाख डलर सहयोग गर्ने,"काठमाडौं (कास) नेपालमा कोरोना भाइरसको दोस्रो लहर आएसँगै अमेरिकाले थप ८५ लाख अमेरिकी डलर सहयोग गर्ने प्रतिबद्धता गरेको छ । नेपालस्थित अमेरिकी दूतावासले शुक्रबार विज्ञप्ति जारी गर्दै अमेरिकी सहयोग नियोगमार्फत उक्त सहयोग गर्ने जनाएको हो । थप सहयोग नेपालको कोरोना परीक्षण, कन्ट्र्याक ट्रेसिङ, केसको अनुसन्धान, उपचार, संक्रमण रोकथाम र नियन्त्रण, सीमा नियन्त्रण र अन्य संघीय, प्रादेशिक र स्थानीय तहका लागि हो, विज्ञप्तिमा छ ।"
कस्तो आउला खेलकुद बजेट ?,आर्थिक वर्ष २०७७७८संघ १ अर्ब ८३ करोडप्रदेश ३७ करोड ४६ लाखस्थानीय तह १५ करोड १९ लाखकुल २ अर्ब ३६ करोड
हरप्रितसँग स्तब्ध बेंग्लोर,"अहमदाबाद (एजेन्सी) हरप्रित बरारले सनसनीपूर्ण बलिङ गरेपछि पन्जाब किंग्सले इन्डियन प्रिमियर लिग (आईपीएल) क्रिकेटमा शुक्रबार रोयल च्यालेन्जर्स बेंग्लोरलाई ३४ रनले पराजित गरेको छ । यो नतिजासँगै चेन्नई सुपर किंग्स र दिल्ली क्यापिटल्सलाई उछिन्दै बेंग्लोरले शीर्षस्थानमा पुग्ने मौका गुमाएको छ । तीनै टोलीको समान १० अंक छ, तर बेंग्लोर तेस्रो स्थानमा छ ।देब्रे हाते स्पिनर हरप्रितले बेंग्लोरका कप्तान विराट कोहली, ग्लेन म्याक्सवेल र एबी डी भिलियर्सलाई आउट गर्दै खेल पन्जाबको पक्षमा फर्काएका थिए । उनको प्रयासमा १ सय ८० रनको लक्ष्य लिएर आएको बेंग्लोरले २० ओभर खेले पनि ८ विकेट गुमाई १ सय ४५ रनमात्र बनाउन सक्यो । सातौं खेलमा पन्जाबको यो तेस्रो जित हो । आफ्नो पहिलो ओभरमा १० रन खर्चेका हरप्रितले फालेको ११ औं ओभरले खेलको नक्सा परिवर्तन गरेको थियो । उनले सो ओभरमा कोहली र म्याक्सवेललाई लगातार बलमा बोल्ड गर्दै मेडन फालेका थिए । त्यसपछिको आफ्नो अर्को ओभरमा उनले डी भिलियर्सलाई ३ रनमा आउट गरे । कोहलीले पन्जाबबाट सर्वाधिक ३५ रन बनाए । तर त्यसका लागि ३४ बल खेलेका उनले ३ चौका र १ छक्का प्रहार गरे । म्याक्सवेल पहिलो बलमै आउट भए । कोहलीलाई आउट गर्दै हरप्रितले आईपीएलमा आफ्नो पहिलो विकेटको खाता खोलेका हुन् । देवदत्त पडिक्कल ७, रजत पटिदार ३१, शहवाज अहमद ८, डानियल साम्स ३ रनमा आउट भए । अन्तिम ओभरतिर ब्याट घुमाएका हर्शल पटेलले १३ बलमा ३ चौका र २ छक्का प्रहार गर्दै ३१ रन बनाए । केयल जेमिसन १६ रनमा अविजित रहे । हरप्रितले ४ ओभरमा १ मेडन राख्दै १९ रनमात्र खर्चे । रवि विष्णोईले ४ ओभरमा १७ रन खर्चेर २ तथा रिलेय मेरेडिथ, मोहम्मद सामी र क्रिस जोर्डनले ११ विकेट लिए ।यसअघि कप्तान केएल राहुलले अविजित ९१ रन बनाएपछि पन्जाबले ५ विकेट गुमाई १ सय ७९ रन बनाएको थियो । राहुलले हरप्रितसँग छैटौं विकेटमा ६२ रनको अविजित साझेदारी गरे । ५७ बलको इनिङ्समा उनले ७ चौका र ५ छक्का प्रहार गरे । हरप्रितले १७ बलमा २५ रन बनाउनेक्रममा १ चौका र २ छक्का प्रहार गरे ।पन्जाबका ओपनर प्राभसिमरन सिंह ७ रनमै आउट भए । क्रिस गेलले राहुलसँग मिलेर पन्जाबको इनिङ्स जमाएका थिए । गेलले २४ बल खेली ६ चौका र २ छक्का प्रहार गर्दै ४६ रन बनाए । निकोलस पुरन एक पटक पुनः असफल रहे । उनी जारी प्रतियोगितामा चौथो पटक शून्यमा आउट भए । बाँकी ३ मध्ये दुई इनिङ्समा उनले १८ रनमात्र बनाउन सकेका छन् । दीपक हुडा ५ र शाहरूख खान शून्यमा आउट भए । आफ्नो इनिङ्सका क्रममा राहुल दिल्ली क्यापिटल्सका शिखर धवनको ३ सय ११ रनलाई उछिन्दै यस सिजनको आईपीएलमा सर्वाधिक रन बनाउने सूचीमा शीर्षस्थानमा आएका थिए । पन्जाबले अन्तिम ५ ओभरमा ६० रन जोडेको थियो, त्यसमा अन्तिम ओभरमा मात्र २२ रन थियो । पटेलले फालेको अन्तिम ओभरमा राहुलले २ चौका र एक छक्कासहित १५ र हरप्रितले अन्तिम बलको छक्कासहित ७ रन जोडे ।अन्तिम ओभरमा चुटाई भेटेका पटेल निकै महँगा साबित भए । कुनै विकेट लिन नसकेका उनले ४ ओभरमा ५३ रन खर्चे । जेमिसनले ३ ओभरमा ३२ रन खर्चेर २ विकेट लिए । जेम्सले ४ ओभरमा २४, युजभेन्द्र चहालले ४ ओभरमा ३४ र शहवाज अहमदले २ ओभरमा ११ रन खर्चेर ११ विकेट लिए ।"
ढुक्क छैनन् सोल्सायर,"बार्सिलोनाको हारम्याड्रिड बार्सिलोनाले स्पेनी ला लिगामा बिहीबार ग्रेनेडासँग घरमै २१ को स्तब्धपूर्ण हार बेहोरेको छ । नोउ क्याम्पमा लियोनल मेसीले गोल गरे पनि त्यो खेर गयो । बार्सिलोनाको उपाधि होडमा ठूलो धक्का लागेको छ । यस खेलअगाडि बार्सिलोनासामु लिगका सबै खेलमा आफूअनुकूल नतिजा निकाल्न सकेको भए उपाधि आफ्नो हुने थियो । यसक्रममा मेसीले पहिलो हाफमा बार्सिलोनालाई अग्रता दिलाएका थिए तर, यो पर्याप्त रहेन । त्यसयता डारविन माचिस र जोर्गे मोलिनाले ग्रेनेडाका लागि गोल गरे ।"
ऋतुविचार २०,"त्यसपछिआंशिक लकडाउनमा गरिएको ठमेल यात्रापछि एक हप्तामा लकडाउन खुल्यो । २०७७ को साउन ६ गते लकडाउन खुल्दा जोखिम टरिसकेको थिएन । तैपनि कालो बादलको बीचबीचबाट चोर घामले चियाउँदा हुने घमाइलो एकछिनलाई सबैले महसुस गरे । तर, त्यसपछिका दिन झनै चुनौतीपूर्ण थिए, जुन अझसम्म पनि छँदै छ । भए पनि हामीलाई छ वर्षअघिको ७८ रेक्टर स्केलको भूकम्पले सिकाएर गएको छ यो समय पनि बितेर जानेछ ।"
लोकप्रियताको सूत्र,"अलोकप्रियताको जोखिमपञ्चायतकालमा राजालाई भगवान् विष्णुको अवतार मानिन्थ्यो । उनको दर्शन पाउनुलाई अहोभाग्य ठानिन्थ्यो । राजा संविधानभन्दा माथि थिए । देशैभरि उनीहरूको जन्मोत्सव र जन्मजयन्ती धुमधाम मनाइन्थ्यो । पञ्चायत र राजतन्त्रविरुद्ध बोल्नु अनि कांग्रेस, कम्युनिस्ट हुनु त्यतिखेर कति दुष्कर कुरा थियो ! पञ्चायती सत्ताले बहुदल पक्षधरलाई आतङ्कको पर्याय बनाइदिएको थियो । कांग्रेसको छवि कस्तो बनाइदिएको थियो भने कसैलाई सत्तोसराप गर्नुपर्दा मानिसहरू तेरो घरमा कांग्रेस पसोस् भन्थे । कांग्रेस, कम्युनिस्ट अराष्ट्रिय तत्त्व (अत) थिए । तिनले बूढाबूढीलाई एकै ठाउँ राखेर गोली ठोक्छन् भनिन्थ्यो । समाजको त्यही मान्यतालाई उल्ट्याउन समयक्रममा तिनै राष्ट्रदोही र अराष्ट्रिय तत्त्व ले भूमिका खेले । पुराना मान्यतामा अडेका राणाशाही र पञ्चायत धूलिसात भए । प्रजातन्त्र पुनःस्थापनापछि गणतन्त्रको कुरा त धेरै पर, संविधानसभाको चर्चा गर्नेलाई तिनकै दलले कारबाही गरेका थिए । समयको गतिलाई रोक्ने ताकत कसैको हुँदैन । आखिर, संविधानसभाको चुनाव भयो । त्यसले हिन्दु अधिराज्य र राजतन्त्रकै अन्त्य गरिदियो । हो, नयाँ विचारले तत्काल अलोकप्रिय हुने जोखिम उठाउनुपर्छ । कुनै दिन त्यसले नै मानिसहरूका दिमागको फोहोर सफा गरिदिन्छ र पुराना मान्यता विघटित हुन्छ । मार्क्स भन्छन्, समाज सत्ताले स्थापित गरेको भाषा बोल्छ । त्यसलाई बदल्नु नै क्रान्तिको सुरुआत हो । यथार्थमा, संसारभरि नै अधिकांश मान्छे परम्परागत मान्यताका पक्षपाती हुन्छन् । तिनलाई चलिआएको मूल्य, मान्यता, परम्परा, चालचलन अकाट्य, अपरिवर्तनीय र अनिन्द्य लाग्छ । त्यसमाथि उठाइने प्रश्न उनीहरूलाई सह्य हुँदैन । लोकप्रिय हुने सहज सूत्र तिनै मान्यताको खास्टोमा आफूलाई बेर्नु हो । असली सिर्जनाले निःसर्त लोकप्रियतामाथि सन्देह गर्छ । उसले पुरातन मान्यतालाई च्यातचुत पारिदिन्छ र विचारको जड पोखरीलाई बगाउन बल लगाउँछ । हो, लोकप्रियता लेखक, कलाकार, कविलाई जरुरी कुरा हो । हरेक सिर्जनकर्मी लोकप्रिय हुन चाहन्छ । तर, जब कुनै कविको ध्याउन्ना कुनै पनि मूल्यमा लोकप्रिय बन्नु हुन्छ, त्यहाँ धेरै कुरा गडबड भइसकेको हुन्छ । जनसाधारणलाई जे मन पर्छ, बजारमा जे बिक्छ, उनीहरू त्यही गर्न तयार हुन्छन् । यो, हावा जतातिर लाग्छ, त्यतै बहने वा कुलो जता खुला छ, त्यतै बग्ने अथवा जनसाधारणले जे चाहन्छ, त्यही गरिदिने तरिका हो । खासमा, यो घुमाउरो शैलीको खुसामद नै हो । यस्तो सिर्जनाको आयु अल्पकालीन हुन्छ । सिर्जनकर्मीले त आफूले चाहेको ठाउँतिर कुलो सोझ्याएर पानी डोर्याउने हो । यो तत्कालका लागि अलोकप्रिय बाटो हो । तर, दीर्घायु त्यसैको हुन्छ । जब समाज एक दिन तपाईंको फरक विचारमा सत्यबोध गर्ने तहमा पुग्छ, त्यसपछि त्यही विचार लोकप्रिय हुन थाल्छ । बिस्तारै, पुराना मान्यताको दिन सकिन्छ । यो फेसन र कलाबीचको भिन्नताजस्तै हो । फ्रान्सेली कवि एवं फिल्म निर्देशक जा कक्टो भन्छन्, कलाले कुरूप चीज ओकल्छ, तर दीर्घकालमा त्यो अत्यन्त सुन्दर र सान्दर्भिक ठहर्छ । फेसन सुन्दर देखिन्छ, तर सधैं कुरूप र असान्दर्भिक हुन्छ ।हेर्दा सुन्दर, सुन्दा श्रुतिमधुर र लोकप्रिय कुरा, भलाद्मी, पण्डित, पुरोहितको गुणगान अनि वेश्या र अपहेलितको निन्दाप्रति विचारवान् कविताले सदैव सन्देह गर्छ । यथार्थमा, सतहमा शान्त र सुन्दर देखिने संसारमा भित्रभित्रै भुसको आगो सल्किरहेको हुन्छ । विद्रोही कविताले पाठकलाई यही तत्त्वबोध गराउँछ, अनि हरेक पाइलामा सन्देह गर्न प्रेरित गर्छ ।"
फिरन्ते फर्नको भ्यान,"यस वर्षको ओस्कार एसियाली देश र महिला फिल्ममेकरका लागि ऐतिहासिक बन्यो । ओस्कारको ९३ वर्षे इतिहासमा निर्देशनतर्फको विधामा यस वर्ष पहिलो पटक २ महिला एकैसाथ मनोनयमा परे । आइतबार सम्पन्न अवार्डमा यी दुवै फिल्ममेकर रित्तो हात फर्किएनन् । चीनकी क्लोईले नोम्याडल्यान्ड बाट निर्देशनतर्फ अवार्ड प्राप्त गरिन् भने प्रमिसिङ योङ वुमन बाट एमरेल्ड फिनेलले ओरिजिनल स्क्रिनप्लेका लागि ओस्कार उचालिन् । क्लोई निर्देशनमा ओस्कार जित्ने पहिलो एसियाली महिला बनिन् । यो विधामा अवार्ड प्राप्त गर्ने उनी दोस्रो महिला हुन् । यसअघि दी हर्ट लकर बाट सन् २०१० मा क्याथरिन बिगेलोले यो अवार्ड प्राप्त गरेकी थिइन् । नोम्याडल्यान्ड बाटै फ्रान्सेस म्याकडोरमेन्डले उत्कृष्ट अभिनेत्रीको अवार्ड जितिन् । यसअघि उनले सन् १९९७ मा फार्गो र सन् २०१८ मा थ्री बिलबोर्डस् आउटसाइड एबिङ, मिजोरी बाट उत्कृष्ट अभिनेत्रीको अवार्ड जितेकी थिइन् । त्यस्तै ओस्कारमा यस वर्ष दक्षिण कोरियाली अभिनेत्री यजङ उङले मिनारी बाट उत्कृष्ट सहअभिनेत्रीको अवार्ड उचालिन् । ७३ वर्षीया यजङ ओस्कार जित्ने पहिलो दक्षिण कोरियाली अभिनेत्री बनेकी छन् । यसअघि वोङ जुन हुले प्यारासाइट बाट उत्कृष्ट फिल्म र निर्देशकको अवार्ड जितेका थिए । वोङ जुन हुपछि क्लोई र यजङले एसियाली मुलुकको ओस्कारमा दमदार उपस्थिति देखाएका छन् । यस वर्ष उत्कृष्ट फिल्म, निर्देशक र अभिनेत्रीको ओस्कार जित्ने नोम्याडल्यान्ड एक अधेड उमेरकी महिलाको कथा हो । फिल्ममा अमेरिकाको आर्थिक मन्दीमा सबै कुरा गुमाएपछि भ्यान ड्वेलिङ (भ्यानलाई घर बनाएर फिरन्ते भएर बाँच्ने) मा बाँचेकी महिलाको जीवन देखाइएको छ । वर्षौंदेखि काम गर्दै आएको यूएसजी कोर्पोरेसन बन्द भएपछि ६० वर्षीया फर्न बेरोजगार बन्छिन् । त्यसैबीच पतिको निधन हुन्छ । सबै कुरा गुमाएपछि आफ्ना सामान बेचेर उनी एउटा भ्यान खरिद गर्छिन् । र, त्यही भ्यान लिएर विभिन्न ठाउँमा काम खोज्दै हिँड्छिन् । अभाव अनि एक्लोपनाबीच उनी कसरी त्यो साँघुरो भ्यानमा जीवन गुजार्छिन् ? नोम्याडल्यान्ड को कथा यही नयाँखाले जीवनमाथि घुमेको छ । फर्नको सुत्ने कोठा त्यही भ्यान हो । भान्सा त्यहीँ छ । त्यही साँघुरो भ्यानमै ग्यास चुल्हो, एकसरो भाँडा, लत्ताकपडा, ट्वाइलेट र जीवन चलाउन अत्यावश्यक पर्ने सामग्री अटाएकी छन् फर्नले । सीधा उभिँदा शिर ठोक्किने भ्यान छ, त्यही भ्यानमा उनले आफूलाई पनि अटाएकी छन् । भ्यानको जीवन सजिलो छैन । असहजताबीच जीवन सजिलो बनाउन खोज्छिन् । गरिबीले गाँजिएको उनको जिन्दगीको चक्का सजिलै गुड्न तयार छैन । त्यसैले भेटेजति काम गर्छिन् । काम खोज्दै जाँदा एक जनाले फर्नलाई अवकाश लिने समय भइसकेको सुझाउँछिन् । तर, फर्न उनलाई भन्छिन्, मलाई काम चाहिन्छ । मलाई काम गर्न मन पर्छ । फर्न आत्मनिर्भर छिन् । एक्लो छिन् । नयाँ वर्षको उत्सव एक्लै मनाउँछिन् । सुरताल नमिलेको जिन्दगीमा उनले बजाउने बाँसुरी बेसुरको सुनिन्छ । मरुभूमिका दृश्यमा क्लोईले सिउँडी लाई विम्बात्मक रूपले प्रस्तुत गरेकी छन् । दुईतीन पटक दृश्यमा फर्न र सिउँडी सँगै देखाइएको छ । अप्ठ्यारा ठाउँमा पनि उम्रने यी बिरुवाले फिल्ममा फर्नलाई विम्बात्मक रूपमा प्रस्तुत गर्छ । जस्तोजुकै परिस्थितिमा पनि अनुकूल भइदिने यो बिरुवाले जीवनका हरेक परिस्थितिलाई धैर्य र शक्तिसहित सामना गर्ने फर्नको प्रतिविम्ब गर्छ । आइस जम्ने चिसो ठाउँमा भ्यानभित्र कठ्याङ्रिँदै रात काट्छिन् फर्न । कहिले भ्यानको पांग्र्रा बिग्रन्छ त कहिले भ्यान नै बिग्रन्छ । उनी यी हरेक परिस्थितिलाई सहजै सामना गर्छिन् । सडकको नयाँ जिन्दगी र अभावबीच उनको संघर्ष चलिरहन्छ । बाँच्नकै लागि उनले गर्ने संघर्षको कथा फिल्ममा रोचक ढंगले प्रस्तुत गरिएको छ । अभाव र घटीकमीबीच जीवन जिउनेहरूको कथा भन्छ फिल्म । दुःखका ठूला पहाडलाई धैर्य र साहसँग लड्न सिकाउने फिल्म हो नोम्याडल्यान्ड । फर्नले आर्थिक सम्पन्नतालाई पनि विम्बात्मक फ्रेममा देखाएकी छन् । भ्यान बिग्रेपछि फर्न आफ्नी बहिनी बस्ने ठाउँमा पुग्छिन् । बहिनी आर्थिक रूपले सम्पन्न छिन् । त्यसैले बहिनीको घरलाई पर्दामा हरियाली देखाइन्छ । उता फर्नलाई भने अक्सर उजाड स्थानमा देखाइएको छ । बहिनी फर्नलाई आफूसँगै बस्न अनुरोध गर्छिन् । तर, फर्न मान्दिनन् । उजाड भूमिको ती दुःखलाई किन छोड्न चाहन्नन् फर्न ? फर्नलाई ठूलो कोठा र मिलेको बिस्तारामा निद्रै पर्दैन । उनले विस्तारै भ्यानको यात्रामा मिल्ने स्वतन्त्रता चाखिसकेकी हुन्छिन् । फिल्मले मानसिक स्वतन्त्रता खोज्नेका कथा पनि समेटेको छ । क्लोईले फर्नको कथा भन्न जेसिका ब्रडरले लेखेको गैरआख्यान नोम्याडल्यान्ड ः सर्भाइभिङ अमेरिका इन द ट्वान्टी फस्ट सेन्चुरी लाई रोजिन्, जसले सम्पन्न अमेरिकाभित्रको गरिबी देखाउँछ । क्लोईले औपन्यासिक पात्रलाई वास्तविक पात्रहरूसँग उभ्याएर फिल्मको कथा भनेकी छन् । वास्तविक नोम्याडहरू लिन्डा मे, स्वांकी र बव वेल्सलाई पर्दामा उनीहरूकै कथाका लागि छनोट गरिएको छ । फिल्ममा फर्नको भूमिका निर्वाह गरेकी छन् फ्रान्सेस म्याकडोरमेन्डले । फर्नको भूमिकालाई उनले जीवन्त ढंगले प्रस्तुत गरेकी छन् । फर्नको निराशा, एक्लोपना र जिन्दगीसँगको संघर्षलाई पर्दामा म्याकडोरमेन्डले दुरुस्तै बाँचिदिएकी छन् । फर्नको निराशा र एक्लोपना महसुस गराउने संगीत फिल्मको अर्को बलियो पक्ष हो ।"
एक शाकाहारीको एकालाप,"म शाकाहारी हुँ । मासु खान्नँ ।यत्ति लेखेर बिट मारेको भए पनि हुन्थ्यो । न पढ्नेलाई झन्झट, न वनमारा भइने चिन्ता । न सम्पादकलाई घण्टौं लगाएर सम्पादन गर्नुपर्ने झमेला । (वनमारा अर्थात् ताइँ न तुइँका किताब लेखेर वन मार्ने र मास्ने लेखकहरूलाई कटाक्षस्वरूप भनिने शब्द ।)म शाकाहारी हुँ । मासु खान्नँ, अण्डा खान्छु ।यत्ति लेखेर ट्वीटरमा पोस्ट गरेको भए पनि हुन्थ्यो । वा इन्स्टाग्राममा एउटा चिटिक्कको भेज डिजाइन गरेर आई हेट ननभेज ठेल्दिएको भए पनि हुन्थ्यो । पढ्नेहरूले पढ्थे, अटेन्सन सिकर भन्थे, म गम खाएझैं गर्थें । सकिन्थ्यो । तर, वर्षौंदेखि भोगिआएका ती हरेक दुर्वचन र कटाक्षको आज एकएक हिसाब लिनु छ ।एउटा भनाइ छ, दुनियाँमा सबैको विश्वास गर्नु, तर अण्डा खाने शाकाहारीको विश्वास नगर्नू ।हो, म अण्डा खाने शाकाहारी (भेज) हुँ । खासै मरिहत्ते त गर्दिनँ, तर कहिलेकाहीँ खानैपर्ने हुन्छ र खाइदिन्छु ।म बाल्यकालदेखि नै मासुबाट टाढा बसेँ । मेरो मुखमा अहिलेसम्म जानीजानी परेको छैन । यसमा मेरो कुनै दोष छैन । तर, शाकाहारी भएकै कारण मैले यति धेरै व्यंग्य सामना गरिसकें कि नकुरा गर्नुस् !यो संसारमा मांसाहारीको दबदबा छ । जहाँतहीँ उनीहरूकै बहुमत छ । उनीहरूका लागि शाकाहारीहरू मान्छे नै होइनन् । कदाचित मान्छेको रूपमा स्वीकार गरिहाले पनि शाकाहारीहरूका लागि यो धर्ती बनेकै होइनझैं गर्छन् (यो मेरो निजी बुझाइ हो । सबैसँग लागू नहुन पनि सक्छ ।)पुनश्चः यो लेख मांसाहारीहरूको विरोधमा होइन । न त शाकाहारी बन्ने प्रेरणाको एउटा दस्ताबेज नै हो । यी त मेरा अनुभव मात्र हुन् । तर, शाकाहारीले मांसाहारी समाजमा गर्नुपरेको संघर्षको दस्ताबेज भने हो ।शाकाहारीको आधाभन्दा बढी जिन्दगी त किन शाकाहारी भएको ? प्रश्नको उत्तर दिँदैमा जान्छ ।तपाईं कृष्ण प्रणामी हो ?तपाईंले पापको डरले मासु नखाएको हो ?तपाईं भगवान्मा विश्वास गर्नुहुन्छ है ? मासु खानुहुन्न नि त ?व्रत बस्नुहुन्छ ?ओम शान्तिमा लाग्नुभएको हो ?होइन । यीमध्ये म केही होइन ।यस्ता प्रश्न शाकाहारीले मात्रै हो सामना गर्ने । मानौं उनीहरूले अक्षम्य गल्ती गरिरहेका छन् । हरेक शाकाहारीले जीवनका धेरै मोडमा आफूलाई कठघरामा उभिएको पाउँछ ।यस्तै प्रश्न मांसाहारीलाई पनि उठे चित्त बुझाउन सकिन्थ्योअहो ! किन मासु खाएको ?ऊ हेर हेर । त्यो मान्छे त मांसाहारी हो नि !तपाईंका लागि सोयाबिन वा कटहरको तरकारी बनाइदिऊँ ?म कहिलेकाहीँ यस्तो संसारको कल्पना गर्छु, जहाँ ९० प्रतिशत जति मानिस शाकाहारी छन् र बाँकी मांसाहारी । मांसाहारीहरू अल्पमत भएको त्यो संसार सम्झिँदा रमाइलो लाग्छ । मासु पनि लुकीलुकी खानुपरेको, कक्षामा पनि मासु खानेलाई सबैले गिज्याएको, मासु खानेलाई जबरजस्ती सागपात खुवाएको । मासु किन्न पनि लुकीलुकी जानुपरेको । आहा ! मलाई त सम्झिँदा पनि आनन्द लाग्छ ।मानिस प्राकृतिक रूपमा शाकाहारी कि मांसाहारी भन्ने विषयमा धेरै बहस भइसकेको छ । यो बहसका पाटाहरू धेरै छन्, जसमध्ये शाकाहारीका तर्क यस्ता हुन्छन् मानिस प्राकृतिक रूपमा शाकाहारी हो । मानिसका शारीरिक अंगहरूबाटै यो कुरा प्रमाणित हुन्छ । प्राकृतिक मांसाहारीहरूको दाँत चुच्चो र तिखो हुन्छ, तर मानिसको दाँत समथर नै हुन्छन् । शाकाहारीहरूले पानी मुखबाट लिन्छन् र निल्छन् भने मांसाहारीहरूले जिब्रोले चाट्छन् (उदाहरण बाघ, सिंह आदि) । शाकाहारीहरू जन्मनासाथ आँखाबाट देख्न सक्छन् भने मांसाहारीहरू जन्मँदा आँखा नदेख्ने हुन्छन् । उदाहरण मानिसहरू जन्मँदै आँखा देख्ने हुन्छन् । मांसाहारीको नङ तिखो र चुच्चो हुन्छ भने शाकाहारीहरूको समथर । मानिसको नङ चुच्चो हुँदैन । मांसाहारीको पाचन प्रक्रिया अर्को उदाहरण हो । शाकाहारीहरूको आन्द्रा लामो हुन्छ भने मांसाहारीहरूको छोटो । मानिसको आन्द्राको लम्बाइ लामै हुन्छ । शाकाहारीहरूलाई दिनमा दुईतीन पटक खाना चाहिन्छ भने मांसाहारीहरूले राम्रो आहारा पाए हप्तौंसम्म नखाई बस्न सक्छन् । मानिसलाई खाना दुई तीन पटक चाहिन्छ । शाकाहारीहरूमा शरीरको तापक्रम सन्तुलित गर्ने प्राकृतिक प्रक्रिया हुन्छ । चाहिनेभन्दा धेरै ताप पसिनाजस्ता कुराबाट निकाल्छन् । तर, मांसाहारीहरूमा यो सुविधा हुँदैन । उनीहरूले शरीरको तापक्रम सन्तुलित गर्न जिब्रो बाहिर निकाल्ने गर्छन् । मानिसको पसिना आउँछ । मांसाहारीहरू एक्लै बस्न रुचाउँछन् । शाकाहारीहरू समूहमा बस्न रुचाउँछन् । मानिस सामाजिक प्राणी हो ।मांसाहारीका पनि आफ्नै अलौकिक तर्क छन् मानिस सर्वहारी हो । शरीरका प्रणालीहरू हेर्दा मानिस शाकाहारीजस्तो लागे पनि क्रमिक विकासले मानिसलाई दुवै चीज खान मिल्ने बनाएको छ । यदि शाकाहारी हुन्थ्यो भने मानिस यहाँसम्म आइपुग्दैनथ्यो । मानव विकासक्रमको सुरुआती कालमा उसले अधिकतम मांसाहारी खाना नै खायो । मांसाहारी खानामा पाइने उच्च पोषणले नै दिमागको आकार बढ्दै गएर अहिलेसम्म आइपुगेको हो । मानिस सर्वश्रेष्ठ हुनुमा दिमाग नै प्रमुख कारक हो । मानिस शाकाहारी खानामै ध्यान दिन्थ्यो त यति बुद्धिमान हुँदैनथ्यो । सर्भाइभल अफ द फिटेस्ट सिद्धान्तले पनि यही भन्छ । जसरी हुन्छ, यो संसारमा टिक्नुपर्यो । कुकुर प्राकृतिक रूपमा मांसाहारी हो । तर, उसले बाँच्नका लागि सबै खान्छ । शाकाहारी खानामा सबै पोषणतत्त्व पाइँदैनन् । भिटामिन बी१२, क्रियाटिन, ओमेगा३ जस्ता पोषक पदार्थ मासुमा मात्र पाइन्छन् । मिहिनेत धेरै गर्नेलाई शाकाहारी खानाले मात्र पुग्दैन । मासुजस्तो स्वादिलो अरू खाना हुँदैन । मासुले स्वादका साथसाथै ऊर्जा पनि त्यत्तिकै दिन्छ ।यस्ता तर्क, बाझाबाझ, बहसहरू भइरहन्छन् । हुनु पनि पर्छ ।तर, सुन्नुपर्छ यस्ता कुराहरूझोल झोल खा न त !आइल्यान्डमा १० दिन हराइस् अनि मासुबाहेक केही छैन भने के गर्छेस् ?सागपातचाहिँ खान हुने । उनीहरूको चाहिँ जीवन होइन ? त्यसो भए सागपात पनि नखा !अनि अण्डा खाएपछि मासुचाहिँ किन खान नहुने ? अण्डा पनि त जीवन हो !मासु नखाएरै हो यस्तो बिरामी परेकी । तिमीलाई भिटामिन बी१२ नपुगेको हो !जिन्दगीमा कति ठूलो कुरा मिस गरिराछौ तिमीहरूजस्ता शाकाहारीले !यसो बुझ्दा शाकाहारी पनि धेरै किसिमका हुने रहेछन् ।१) मासु नखाने तर अण्डा खाने यो संख्या अलि बढी नै होला । यसमा म पनि पर्छु ।२) मासु, अण्डा, माछा, दूध, दही केही नखाने अर्थात् भेगन संसारमा हालसालै सुरु भएको यो चलनले पशुबाट निकालिएको कुनै चीज खाँदैन वा लाउँदैन ।३) मासु, अण्डा केही नखाने तर ननभेज चाउचाउ खाने यो नयाँ पुस्ता बिस्तारै आफ्नो पकड जमाउँदै छ । ४) धार्मिक या आध्यात्मिक कारणले मासु, अण्डा, च्याउ, लसुन, प्याज केही नखाने यो समूहका मानिस धार्मिक वा आध्यात्मिक कारणले शुद्ध शाकाहारी बनेका हुन्छन् । आफ्नो खानालाई सात्त्विक भन्न रुचाउँछन् ।५) अरू केही नखाने तर माछा खाने यी बुझ्न नसकिने हुन्छन् । माछाचाहिँ मासु हुँदै होइन भन्ने सिद्धान्त बोकेका हुन्छन् । यसमा शारीरिक कारणले बाध्य भएर खान थालेका शाकाहारीहरू पनि हुन्छन् ।६) न्युली टर्न भेज अर्थात् नयाँ शाकाहारीहरू अचानक चेतना खुलेर वा पशु प्रेमका कारण मासु छोडेका हुन्छन् । तर, अरूले मासु खाएको देख्दा भित्रभित्र थुक पनि निलिरहेका हुन्छन् । यो समूहमा शारीरिक कारणले मासु छोडेका पनि हुन्छन्, जस्तैः कोलेस्ट्रोल बढेका, कलेजोमा बोसो जमेका आदि । यो समूहमा पर्नेहरूमध्ये कोहीकोही १२ वर्षको संघर्षपछि पुनः मांसाहारी संसारमा फर्किने पनि हुन्छन् । कोही जीवनभर शाकाहारी पनि हुन्छन् । मांसाहारीलाई शाकाहारी शिक्षा दिनेहरूमा यी अग्रणी हुन्छन् ।मांसाहारीहरू पनि अनेकथरी छन्१) हार्डकोर मांसाहारी चलमलाउने लगभग सबथोक खाने । चीनतिर फर्किएपछि आफैं बुझिन्छ ।२) सफ्टकोर मांसाहारी सबै मासु नखाने । कोही खसीकुखुरा खाने, भैसीराँगा नखाने । राँगाको मासु देख्यो कि वाकवाकी आउने ।३) कुखुरा वा सुँगुर नखाने तर अरू खाने कुखुरा वा सुँगुरहरूले बिष्टा खान्छन् भनेर घीन मान्ने ।४) बफ र पोर्कमा प्राण हाल्नेहरू यो संख्या बढ्दो छ । बफ र पोर्कका फ्यानहरूमा प्रायः नयाँ पुस्ता छन् ।५) पशु हिंसाको विरोध गर्ने, तर हिंसारहित मासुचाहिँ खाने । लोल शाकाहारी हुनुको दुःख यहाँ बयान गरी नसक्नु छ । दस जनाको पार्टी गर्नुपर्नेछ र त्यहाँ एक जना शाकाहारी छ भने उसले पार्टीभर आफू सीमान्तकृत भएको महसुस गर्छ । बाँकीले पनि उसलाई बोझ ठान्छन् । ठूलो समूहमा आफू एक्लो शाकाहारी परियो भने संसार त्यहीँ सकिएझैं हुन्छ ।म किन मासु खान्नँ भन्ने विषयमा प्रस्ट छु । म मानव शरीरजस्तै मासु र रगत बग्ने चीज खान सक्दिनँ । त्यसभित्र पनि मेरो शरीरजस्तै रगत बग्छ । त्यो चोक्टाभित्र पनि केही क्षणअघि मेरोजस्तै जीवन दौडिरहेको थियो । बिरुवा खाँदाचाहिँ त्यस्तो लाग्दैन । कहिलेकाहीँ च्याउ खाँदा पनि मासुकै झल्को आउँछ ।धेरैले भन्छन्, बिरुवामा पनि त जीवन हुन्छ । त्योचाहिँ खान हुने ?बिरुवामा जीवन हुन्छ हो । तर, खान सकिने चीजहरूमा बिरुवा सबैभन्दा कम अप्ठ्यारो लाग्ने चीज हो । अब केही त खानैपर्यो, मर्नुभएन ।अरू थप्छन्, बिरुवाको पनि मन होला । परिवार होला । छोराछोरी होलान् । उनीहरूको मृत्युमा पनि त शोक मनाउने हुन्छन् होला । बिरुवाको पनि प्रेम जोडीहरू होलान् । उनीहरूका पनि सपना होलान् । अरूको सपना निमोठ्ने ? आदर्श फ्याँक्ने, तर आफैं आदर्श नपछ्याउने शाकाहारीहरू वास्तवमा हिप्पोक्र्याट हुन् ।यदि यसै हो भने हो हामी आडम्बरी हौं । हामीजस्ताकै शरीर खान नखोज्नु हाम्रो दोष हो । पशुहरूप्रति दयाभाव राख्नु हाम्रो कमजोरी हो । हामी नालायक हौं । पुग्यो ?सुनेअनुसार, संसारको सबैभन्दा धेरै मासु खाने देश हो चीन (रिसर्च र डाटातिर अल्झिनँ) । यता हेर्यो मासु, उता हेर्यो मासु ! चीनमा मैले एक महिना गुजारें । लाग्यो, उनीहरू मासुका सर्वाधिक ठूला खपतकर्ता हुन् । चिनियाँहरूबारे तुक्का नै प्रसिद्ध छ, उनीहरू हिँड्नेमा मान्छे र उड्नेमा जहाजबाहेक सबथोक खान्छन् ।चीनमा मैले खाने चीजहरू थिए साग, काँचो गोलभेंडा, कफी, कोक, पानी । कहिलेकाहीँ पानीमा पनि मासु छ कि भनेर आँखा फट्टाएर हेर्थें । मासु खान्नँ भन्दा मलाई यसरी हेर्थे, मानौं म अर्कै लोकबाट आएको प्राणी हुँ । एलियन हुँ ।घुमफिर गर्ने शाकाहारीलाई धेरै सकस छ । यता मासु, उता मासु ! सी फुड रे अझ ! एउटा युद्ध मैदानमा छिरेजस्तो हुन्छ शाकाहारीको जीवन । हरेक खाना ओल्टाईपल्टाई हेर्नुपर्ने कतै मासुको टुक्रा त परेको छैन ?शाकाहारीहरू पछि मांसाहारी बनेका उदाहरण पनि धेरै छन् । तर, त्यो संख्या कम छ । यसो बुझ्दा शाकाहारीबाट मांसाहारी बन्नेहरूभन्दा मांसाहारीबाट शाकाहारी बन्ने नै धेरै हुन्छन् । केही त कारण होला ।कति शाकाहारीले त मासु पकाएको भाँडामा पकाएको सम्म खाँदैनन् । ती शाकाहारीलाई होटल वा रेस्टुराँमा जाँदा कति सकस होला ? झन् चीनजस्तो देश त सजाय भोग्न गएजस्तो हुन्छ ।चीनमा हुँदा एक दिन एउटा बेकरीभित्र छिरें । एउटा स्यान्डविच कुकी उठाएँ । रुममा गएँ । चिया बनाएँ । कुकी खान्छु भनेर हेर्नै लागेकी थिएँ, त्यसमा त ह्याम रहेछ । ल खत्तम !बिस्कुटको बीचमा पनि मासु ! केही न केही त पाइएला नि भन्यो जताततै मासु । धन्न आलुले मेरो ज्यान धेरै पटक बचाएको छ । त्यसैले आलु मेरो प्रिय तरकारी हो ।अब भन्नुहोला आलुको पनि त जीवन हुन्छ !यस्ता आलु जीवन !कतै पाहुना भएर जाँदा वा भोजमा मासु नखानेका लागि भनेर बनाइएका पनिर र च्याउको टन्टा फेरि अर्कै छ । अरूले मासु खाँदा शाकाहारीहरूलाई केही स्पेसल त खुवाउनैपर्यो । च्याउ र पनिर त्यस्तै स्पेसल हुन् ।आज म सम्पूर्ण शाकाहारीहरूको प्रतिनिधित्व गर्दै भन्छु हामीलाई पनिर खुवाउनु पर्दैन । हामीलाई च्याउ खुवाउनु पर्दैन । हामीलाई सामान्य खाना खुवाए पुग्छ ।मेरो एउटा शाकाहारी साथी भन्छ, शाकाहारी हुनु भनेको अल्पमत होला । तर, म जहाँ पुग्छु एउटा न एउटा शाकाहारी हुन्छ नै । प्रकृतिले पनि साथी छ्ट्युाइदिएको जस्तो लाग्छ । म एक्लै पर्दिनँ । तर, कहिलेकाहीँ एक्लै पर्दाचाहिँ धेरै सकस हुन्छ । मांसाहारीहरू हिप्पोक्र्याट हुन् । कुकुर र बिरालोको चाहिँ खूब माया गर्ने, सँगै सुताउने गर्छन् । तर खसी, कुखुरा, भैसी, सुँगुरचाहिँ खाने रे ! जीवन त जीवन नै हो नि । उनीहरू पशुप्रेमी हैनन्, मात्र कुकुर र बिरालो प्रेमी हुन् ।यो पशु हिंसाको कुरा फेरि हरेक वर्ष दसैंताका सुरु हुन्छ । दसैं आउनै लाग्दा एउटा हूल आवाज उठाउँछ, पशु हिंसा बन्द गर् !यो आवाज छठ वरपरसम्म आइपुग्दा हराइसकेको हुन्छ । फेरि गढीमाई मेला आउँछ । सारा देश बीभत्स तस्बिर देखेर दुःखमा डुब्छ । अनि अर्को हप्तादेखि फेरि तन्दुरी र सेकुवामा हराउँछ ।कतिले पशु हिंसाको पक्षमा तर्क पनि गर्छन्, हिंसा भन्ने कुरा यो चराचर जगत्मा सबैतिर छ । बाघ र सिंहले हिंसा गरेनन् भने शाकाहारी भएरै मर्छन् । गिद्धले मासु खाएन भने यत्तिकै नास भएर जान्छ । हिंसा भन्ने कुरा प्रकृतिले नै दिएको छ ।हो, तर उनीहरूका लागि मासु खानु वा सिकार गर्नु बाध्यता हो । उनीहरू केही कुराको सेलिब्रेसन गर्न मासु खाँदैनन् । वा भनौं मनोरञ्जनका लागि मासु खाँदैनन् ।कहिल्यै देख्नुभएको छ, बाघलाई रोस्ट खाँदै नाचेको ?कहिल्यै देख्नुभएको छ, बाजले न्यु इयर इभमा बीबीक्यू गरेको ?वा, सर्पले आफ्नो चाडपर्व मनाउन भ्यागुता निलेको ?सायद मानिस मात्रै यस्तो प्राणी हो, जो यौन र मांसाहारी भोजन मनोरञ्जनका लागि गर्छ । मांसाहारी भोजन गर्न नपाएर मान्छे मरेको कतै सुन्नुभएको छ ?प्रायः धर्ममा बलि चढाउने कुराको बहस पनि यहाँ धेरै नै हुने गर्छ । म सोच्छु के साँच्चै भगवान् ले बलि खोज्छन् होला ? बलिको रगत पिउँदा खुसी र सुखी हुन्छन् होला ?यो बहसको कुनै टुंगो छैन । तर, यस्तो संसारको कल्पना त गर्न सकिन्छ नि, जहाँ शाकाहारीहरू अल्पमतमा नहोऊन् । उनीहरू कटुव्यंग्य र मानसिक पीडाको सिकार नहोऊन् । शाकाहारीहरूलाई अपराधीजस्तो व्यवहार नगरियोस् । उनीहरूको मुखमा जबरजस्ती मासु नकोचियोस् !"
सम्झनामा नाटक नौटङ्की,"गएको साललाई हामीले नाटक दिवसको बेला पारेर खुब सम्झ्यौं । मञ्चदेखि मिडियासम्मका चौतारीमा सम्झ्यौं । सबैका सम्झनाका तरङ्ग लगभग उस्तै थिए । आपत् परेका बेला नाटक गर्नेले जाने ठाउँ मञ्च नै हो । केही मञ्चन सडकमा पनि भए । तर, नेपालमा राजनीति गर्नेले नयाँ नाटक गर्ने शैली निकाले । उनीहरूले आफ्नै किसिमका गाईजात्रा नाच र अभिनय गरे । नाट्यरङ्गमञ्चमा काम गर्नेहरूले यसको मर्यादाभित्र रहेर नाटक गरे । नाटक एउटा जीवनको शक्तिशाली कला हो भन्ने कुरालाई जोडतोडले सम्झाइबसे । एरिस्टोटलले भने नाटकको मूल आत्मा भनेको परिर्वन वा रिभर्सल हो । गम्भीर होस् कि कमेडी, नाटकको आत्मा भनेको एउटा अवस्थाबाट अर्कोमा हुने परिवर्तन हो । इतिहासमा पनि यस्ता परिवर्तन हुन्छन् । त्यसैले नै इतिहास बनिने हो । पश्चिमी विचारक हेगेलले रिभर्सल हुन्छन् इतिहासमा भने । तिनका चेला कार्ल मार्क्सले भने इतिहासै परिवर्तन भएर आउँछ । पहिले ट्र्याजेडी हुन्छ, अनि दोस्रोपल्ट नौटङ्की हुन्छ, कमेडी हुन्छ । शास्त्रतिर नलागी भन्ने हो भने तिनले ठीकै भनेछन् । हाम्रोमा हामीले रङ्गमञ्चमा देखाउन सक्नेभन्दा बढी नाटक समाजमा देखिए । राजनीति गर्नेहरूमा त्यस्ता नाटकका पटाक्षेप भए । कोही महान् क्रान्तिकारी कमिनिष्टहरू रामभक्त हनुमान भए । कोही अति नै परिवर्तनकारी विदूषक भए । कसैले साधुसन्तका विशाल भीडमा गएर एकल नाटक अभिनय गरे । कसैले कृष्णले गोवर्धन पहाड उचालेजस्तै नेपाललाई यसै माथि उचालेका अभिनय गरे । हामीले भने रङ्गमञ्चमा जीवनका मूल स्पन्दनका अभिनय गर्यौं ।मलाई अहिले विगतका आफ्ना केही नाट्य अनुभवहरू यहाँ राख्न मन लागेको छ । धेरै छन्, लेख्दा सानो पुस्तिका हुन्छ । तर, केही अनुभव यो शनिबार पढिने कालममा राख्न चाहन्छु । केही आफ्नै नाटकहरू लिएर बाहिर गएका बेलाका अनुभव छन् । तिनमध्ये एकाध घटना सुनाउँदा अहिले कोरोनाले बन्दी भएको अवस्थामा रमाइलो लाग्छ । ढाकामा फागुन २०५७ को पहिलो साता एउटा ठूलो नाट्य महोत्सव भयो । त्यसमा नेपालबाट मैले लेखेको नाटक आरुका फूलका सपना लिएर आरोहणको टोली गयो, म पनि गएँ । सुनील पोखरेलको निर्देशनमा यो नाटक प्रस्तुत भएको थियो । यस नाटकमा कवि मञ्जुलले पहिलोपटक कविको पाठ अभिनय गरेका थिए । हाम्रो नाटकबाटै त्यो महोत्सव उद्घाटन भएको थियो । त्यो बेला पनि अहिलेकै शेख हसिना प्रधानमन्त्री थिइन् । उनी पनि उद्घाटनमा आएकी थिइन् । तर, मञ्चमा गएर त्यसको उद्घाटन गर्ने जिम्मा भने मन्त्रीको थियो । यही कान्तिपुर कोसेली (२७ फागुन २०५७) मा यस्तो रिपोर्ट छापिएको थियो, दिनभरि रंगमञ्च बनाउँदा बित्यो । बेलुका सात बजे उद्घाटन गर्न संस्कृति राज्यमन्त्री आउने भएकाले सुनीलको रंगमञ्चको पृष्ठभाग ढाकेर उद्घाटन र आयोजकका नाम अंकित ठूला ब्यानर नाटक हुने बेलामा हटाउने गरी टाँगियो । कवि मञ्जुल उठेर सूत्रधारजस्तो तीनवटा कालखण्ड र स्थान पार गर्न बनाइएको एउटा गोलो मञ्च छलेर भाषण गर्ने माइकसम्म पुग्ने व्यवस्था थियो । उद्घाटनको क्रममा माइकतिर जाँदा मन्त्री मञ्जुलको त्यो त्रिकालिक आसनमा अल्झेर ड्याम्मै लडे । त्यो हटाउँछन् कि क्या हो भन्ने थियो, आईटीआई महासचिव अताउर रहमानले हटाउन दिएनन् । प्रधानमन्त्रीसँगै ती मन्त्रीले पनि नाटक हेरे । अर्को सम्झना युरोप डेनमार्कको छ । डेनमार्कको आल्बोर्ग विश्वविद्यालय र आरोहण गुरुकुल थिएटरको सहकार्यमा त्यहाँको रङ्गमञ्चमा हेनरिक इब्सेनको पुतलीको घर शीर्षकमा अ डल्स हाउस र मेरो अग्निको कथा मञ्चन भएका थिए । असोज १३, २०६० मा अल्बोर्ग विश्वविद्यालयमा यी नाटक नेपालीमा नै प्रस्तुत भएका थिए, तर भित्तामा केही अनुवादका वाक्यहरू पनि कुँदिरहेका थिए । त्यसैले दर्शकले नाटक सजिलै बुझेका थिए । निशा शर्माले इब्सेनको नाटकमा नोराको र अग्निको कथा मा भिक्षुणीको पाठ खेलेकी थिइन् । दुवै पाठ उनले त्यसरी सरल र सहज किसिमले खेलेको देखेर त्यहाँका दर्शक चकित भएका थिए । त्यही बेला त्यहाँ नेपालमा लैङ्गिकता र सामाजिक परिवर्तन अनि त्यसका राजनीतिक र सांस्कृतिक प्रभाव शीर्षकमा प्राध्यापक योहान्स स्मिटको विशेष सक्रियतामा सेमिनार पनि भएको थियो । त्यसका निम्ति प्राध्यापक लोकराज बराल, डा चन्द्रा भद्रा, सुमन तुलाधर, म अनि आरोहण गुरुकुलका सुनीलले भाग लिएका थियौं । एउटा रमाइलो घटना सुनाउनु छ ।आल्बोर्ग थिएटरमा माथि भनिएका नाटकहरू हुने दिन थियो । अग्निको कथा मा भिक्षुभिक्षुणी भएर खेल्ने कलाकारहरूले त्यो त्यति भीड नभएको सुन्दर नगरलाई धेरै मन पराएका थिए । हामी थिएटरमा पुगेपछि चन्द्राले उत्तेजित भएर हामीलाई सुनाइन्, मलाई आज गजबै लाग्यो, बुझ्यौ अभि । यहाँ पनि भिक्षुभिक्षुणीहरू भेटिने रहेछन् । हाम्रा गुम्बाकै जस्ता पहिरन लाएका घुमिरहेका थिए । हामीलाई पनि सुनेर रमाइलो नै लाग्यो । नाटक सुरु हुने बेला भएकाले कलाकारहरू सबै थिएटरको हाम्रो कक्षामा भेला भए । डा चन्द्रा भद्राले बाहिर सहरमा देखेका भिक्षुभिक्षुणीको पहिरन लाएका भिक्षुभिक्षुणी तिनै रहेछन् । चन्द्रा चकित परिन् । खुब हाँसो भयो । पहिले नै पहिरन लाएर उनीहरू घुम्न निस्केका रहेछन् । नाटक सम्पन्न भयो । तिनै नोरा भएर बाहिर बाटोमा सुनीलको शैलीमा बस्दा दर्शकलाई चकित पारेकी शक्तिशाली कलाकार निशाले मेरो नाटककी भिक्षुणी पूर्णिमाको पाठ जोडदार खेलेकी थिइन् । नाटक सकिएपछि अर्कोतिर भेटघाटको कार्यक्रम थियो । नाटकका प्राध्यापक, निर्देशक र त्यहाँका नाट्यकर्मीहरू भेला भए । खानपिनका बेला एक जना प्राध्यापक मेरो अगाडि आइन् । यिनलाई सेमिनारमा चिनेको थिएँ । उनले औपचारिक भाषामा सोधिन्, डाक्टर, यो अग्निको कथा नाटक लेख्ने नाटककार मरेको कति भयो ? मलाई थाहा थियो, तिनले यो प्रश्न किन सोधिन् ! नोर्डिक देशहरू डेनमार्क, स्विडेन, नर्वे र फिनल्यान्डका एकल बलिया नाटककार हेनरिक इब्सेन हुन् । सबैका साझा र प्रिय नाटककार ! अहिले पनि तिनका नाममा विश्वभरि यी सबै देशले लगानी गर्छन् । बंगलादेशका नाटकका मित्रहरूका त्यहाँका राजदूतावासबाट सहयोग लिएर यिनका नाटक देखाउने चलन छँदै छ । हाम्रा पनि सुनील पोखरेल यिनको नाममा यसो केही सहयोग लिन सफल भएका हुन्, गुरुकुलका निम्ति । इब्सेन फेस्टिबल नै आयोजना गरे सुनील भाइले । भारत र पाकिस्तानका समूहहरूले पनि आएर यिनका नाटक र विविधतामाथि प्रस्तुति गरेका थिए । त्यता नलागौं । सार के हो भने यी नोर्डिक देशहरूमा नाटककार भनेको एकल इब्सेनविम्ब हो, इब्सेनरूपक हो । त्यो मरिसकेको हुन्छ । मिल्छ भने त्यो उन्नाइसौं शताब्दीको हुन्छ, खासै अहिले हुँदैन । मैले घुमाएर ती साहित्य सिद्धान्तकी प्राध्यापकलाई फ्रान्सेली रोलाँ बार्थको लेखकको मृत्यु भन्ने लेख सम्झाएँ । लेखिसकेपछि लेखक मर्छ भन्ने उनको निर्वैयक्तिक सिद्धान्त पढाइ हिँंड्नेमा म पनि र मेरा अहिले रिटायर्ड भएका र पढाइरहेका विद्यार्थी पर्छौं । कुरा भन्दै जाँदा ती प्राध्यापकले बुझिन् अनि कराइन्, ए, बुझेंँ, यो नाटक तिमीले लेखेको ? तिनले मलाई राम्ररी नियालेर सबै कोणबाट हेरिन्, हो जीवितै छ । अनि हाम्रा धेरै स्मरणीय छलफल भए । मित्र भयौं ।त्यसपछि बराल सर, चन्द्रा, सुमन र म नेपाल फर्क्यौं । आरोहण थिएटर मस्को गए, जहाँ उनीहरूले मेरा पूर्वप्राध्यापक मित्र राजदूत लीलाप्रसाद शर्माको सहयोगमा चेखब थिएटरमा अग्निको कथा प्रदर्शन गरे । लीलाप्रसादले भनेछन्, हो, यसरी लेख्नलाई अभि विश्वविद्यालयमै बसे, हामी राजीनामा दिएर यता लाग्यौं । इन्द्रबहादुर राई दाइले मलाई चिठीमा लेखेका थिए, अभि भाइ, हामीसँग तपाईंको सम्झना छ, ले लेख्तै छौं । यो लेख पनि सम्झना छन् ले नै लेखेका हौं ।"
"अरे यार, कतिन्जेल पछ्याइरहने गुरुप्रसादलाई !","तपाईंका यसअघि तीनवटा कथासंग्रह प्रकाशित भइसकेका छन् । ॅजियरा तीभन्दा कति पृथक छ ? यस पटक जियरा मा मैले कथा भन्ने टेक्निकमा केही काम गरेको छु । एउटै कथामा बहुल विषयलाई समेट्ने प्रयत्न गरेको छु । त्यसरी लेख्दा कथानकको एउटा बेग्लै खालको आभामण्डल निर्माण हुँदोरहेछ । यसमा म गलत पनि हुन सक्छु । त्यसको हिसाबकिताब पाठक र समीक्षकहरूले गर्दै गर्नुहोला । जियरा लामा कथाहरूको संग्रह हो । यसभित्रका दुई कथाहरू त झण्डै उलार कै आकारका छन् । जियरा मा तराईमधेसमा पछिल्लो समयमा हुर्कंदै गएको प्रतिरोधी चेतनाको कथा लेख्ने प्रयास गरेको छु । तराईमधेसका महिलाको दीनहीन छवि निर्माणमा हाम्रो साहित्य लामो समयसम्म अलमलिएको छ । त्यो छवि मेरा पूर्ववर्ती कथामा पनि थियो । तर, जियरा मा भने त्यो छवि भत्किएको पाउनुहुनेछ । महिलाहरू मेरा कथामा पुरुष सत्ताको विपक्षमा सानदार किसिमले उभिएका छन् । तर, केही महिनाअघि तपाईंले स्त्रीद्वेषी शब्द प्रयोग गरेको भनेर सामाजिक सञ्जालमा आलोचित हुनुभएको थियो । कथा भने स्त्रीको पक्षधरतामा लेखें भन्नुहुन्छ । यसलाई अलिक स्पष्ट गरिदिनुस् न !ठीक भन्नुभयो । ममाथि त्यो आरोप लागेको पनि हो । मैले त्यतिखेर आवेशमा त्यो आरोपको प्रतिकार पनि गरें । पछि भने मलाई लाग्यो, मैले त्यसरी प्रतिवाद गर्न नहुने । लज्जाबोध भयो मलाई । मैले त्यतिबेलै सोच्नुपर्थ्यो, म पनि त आखिर पुरुष सत्ताको उपज न हुँ । मभित्र पनि पुरुषवादको ह्याङओभर मेरो चेतन या अवचेतनमा सुषुप्त रूपमै पनि बसिरहेको हुन सक्छ । मैले जानाजान या अन्जानमा त्यस्तो शब्द बोलेको पनि हुन सक्छु । बोलेर बिर्सेको पनि हुन सक्छु । या बिर्सेको अभिनय पनि गरेको हुन सक्छु । जे होस्, त्योबेला मैले त माफी पो माग्नुपर्थ्यो । बरु अबदेखि त्यस्ता कुरामा झनै बढ्ता सचेत हुन्छु पो भन्नुपर्थ्यो । त्यसपछि नै मेरो मनमा लैला ओ लैला, या देवी र सोअत हिये जस्ता लामा कथा लेख्ने विचार पलाएको हो । जियरा भित्रका लगभग सबै कथामा अहिले नारीको बदलिँदो, सबल र सम्मानित स्वरूपको चर्चा गरेको छु । यी कथाहरू मैले मेरै पुरुष मानसिकताको आलोचनामा लेखेको हुँ । त्यसैले यी कथा विगतमा मैले स्त्रीप्रति गरेका हरेक अभद्र व्यवहार र टिप्पणीप्रतिको क्षमायाचना पनि हो ।"
ओ अमेरिका !,"धेरैले भन्छन् कि यो अमेरिकाको शक्ति हो तर, म भन्छु कि डरको योभन्दा भयंकर प्रदर्शनी अरु के हुन सक्ला र Û"
