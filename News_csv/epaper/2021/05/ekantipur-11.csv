शीर्षक,विवरण
हरेक १० मिनेटमा १ जनाले ज्यान गुमाउँदै,"पछिल्ला २७ दिनमा मृत्यु भएकामध्ये सबैभन्दा कम उमेरकी ९ दिने बालिका छिन् । रामेछाप दोरम्बाकी उनको आइतबार मृत्यु भएको हो । वैशाख १८ मा धनुषाकी १० दिनकी बालिकाको कान्ति बाल अस्पतालमा कोरोनाले मृत्यु भएको थियो । यो अवधिमा सबैभन्दा बढी उमेरका काठमाडौं नागार्जुनका १ सय २० वर्षीय वृद्धको सशस्त्र प्रहरी अस्पतालमा मृत्यु भयो । मृतक संख्या बढ्दै जाँदा पशुपति आर्यघाटमा शव व्यवस्थापनमा समेत समस्या देखिन थालेको छ । शनिबार ७६, आइतबार ८८ जनाको शव व्यवस्थापन गरिएकामा सोमबार राति १० बजेसम्म ७७ वटा शव व्यवस्थापन भइसकेको पशुपति क्षेत्र विकास कोषले जनाएको छ । अझै शव ल्याइरहेका छन्, कति थपिने हो टुंगो छैन, कोषका एक कर्मचारीले भने ।संक्रमण बढ्न थालेपछि काठमाडौं, भक्तपुर र ललितपुरमा वैशाख १६ देखि निषेधाज्ञा लगाइएको छ । अन्य विभिन्न जिल्लामा संक्रमण रोकथाम र नियन्त्रणका लागि निषेधाज्ञा जारी गरिएको छ । वैशाख १६ यता सोमबारसम्ममा अर्थात् १२ दिनमा देशभरि ६ सय ४८ जनाको मृत्यु भएको छ । अवस्था डरलाग्दो छ । अब कसरी जोगाउने भन्ने चिन्ता छ, मन्त्रालयका सहप्रवक्ता डा अधिकारीले भने, अक्सिजन व्यवस्थापन गर्नै नसकेर धेरैले ज्यान गुमाए । कतै बेड छ तर अक्सिजन छैन । कतै अक्सिजन छ, बेड खाली नहुँदा उपचार नपाएर ज्यान गुमाउनुपर्यो । संक्रमित भएर घरमै बस्ने र थलिएर मात्रै अस्पतालमा जाने हुनाले पनि समस्या भएको उनले बताए । अक्सिजनको लेबल एकदमै कमी भएपछि मात्रै अस्पताल पुगेका हुन्छन् । त्यतिबेला अस्पतालमा न बेड हुन्छ न अक्सिजन, उनले भने ।भेरी अस्पतालका प्रमुख कन्सल्ट्यान्ट फिजिसियन डा राजन पाण्डेले ज्वरो आउँदा नजिकको मेडिकलमा वाइडल टेट गराएर एन्टिबायोटिक खाएर बस्ने र शिथिल भएपछि मात्रै अस्पतालमा जानेहरूको मृत्यु हुने दर बढेको बताए । दुईचार दिन एन्टिबायोटिक खान्छन् अनि अक्सिजन लेभल ८० भन्दा कम भएपछि मात्रै अस्पताल आउँछन् । अस्पतालको आईसीयूमा राखेर उपचार गर्नुपर्ने बिरामी हुन्छन्, बेड हुँदैन, उनले भने, जसोतसो भर्ना गर्छौ तर राम्ररी केयर गर्न सकिँदैन । पहिला ५० जना बिरामी हेर्ने चिकित्सकले २ सय ५० भन्दा बढी हेर्नुपरिरहेको हुन्छ । यस्ता बिरामीलाई १ जना नर्स चाहिनेमा एक जनाले २० जनाभन्दा बढी हेर्नुपरेको छ अनि कसरी बचाउन सकिन्छ ? सरकारले स्वास्थ्य संकटकाल लगाएर निजी अस्पतालमा पनि संक्रमितको उपचार गर्नुपर्नेमा निजीलाई बाध्यात्मक व्यवस्था गर्न नसकेको उनले बताए । मृत्युको प्रमुख कारण अक्सिजन व्यवस्थापन नहुनु रहेको टेकुस्थित सहिद शुक्रराज ट्रपिकल सरुवा रोग अस्पतालका निर्देशक डा सागर राजभण्डारीले बताए । एउटा सिलिन्डरमा दुई जनालाई बाहिर राखेर अक्सिजन दिइरहेका छौं । यस्तो अवस्थामा गम्भीर खालका बिरामीलाई बचाउनै गाह्रो छ, उनले भने ।"
अक्सिजनमा कोटाले झनै संकट,"९० जना संक्रमितको उपचार भइरहेको धुम्बाराहीको ह्याम्स अस्पतालले दिनमा सय सिलिन्डरको मात्र कोटा तोकिएपछि बिरामी भर्ना गर्न छाडेको छ । भएकै बिरामीलाई अक्सिजन पुर्याउन मुस्किल भएपछि हामीले भर्ना लिनै छाडिसक्यौं, अस्पतालका कार्यकारी निर्देशक डा ज्योतिन्द्र शर्माले भने, जति कोटा तोकिएको छ, त्यतिमा सुविधा दिन गाह्रो भयो । यो समस्या सीसीएमसीमा राखिसकेका छौं । पुनर्विचार हुनेमा आशावादी छौं । उनले ह्याम्समा दिनमा २ सय ५० सिलिन्डर खपत भइरहेको जानकारी दिए । अस्पतालमा अक्सिजन प्लान्ट भए पनि पुरानो आवश्यकताअनुसार मात्रै भएकाले अहिले बढी अक्सिजन चाहिएको डा शर्माले बताए । कोटा निर्धारणले सरकारी अस्पतालमा पनि समस्या सुरु भएको छ । पाटन अस्पतालमा दिनमा ३ सय सिलिन्डरभन्दा बढी अक्सिजन खपत हुन्छ तर सरकारले दुई सय सिलिन्डर मात्रै तोकिदिएको छ । सामान्य अवस्थामै डेढ सय सिलिन्डरभन्दा बढी खपत हुन्थ्यो । कोरोनाका बिरामी बढेपछि दोब्बर चाहिन थालेको छ । सरकारले थोरै कोटा तोकिदिएपछि बिरामी भर्ना लिनै गाह्रो भएको छ, पाटनका एक चिकित्सकले भने । सीसीएमसीले सोमबार कान्तिपुर, सगरमाथा, नवज्योति, सीता, अक्सिटेक, सोपान, शंकर, हिमाल, हाम्रो ग्यास कम्पनीलाई पत्र लेखी कुन अस्पताललाई कति अक्सिजन दिने भनेर निर्देशन दिएको हो । सीसीएमसीका सहसचिव नूरहरि खतिवडाले हस्ताक्षर गरेको पत्रमा अस्पतालहरूलाई तोकिएबमोजिम दैनिक न्यूनतम अक्सिजन वितरण गर्ने व्यवस्था मिलाउन अनुरोध गरिएको छ । अक्सिजन ग्यास उत्पादक संघलाई बोधार्थ दिइएको पत्रमा कुन अस्पताललाई कति अक्सिजन दिने भनेर तोकिएको छ । सीसीएमसीले काठमाडौं मेडिकल कलेज, सहिद शुक्रराज ट्रपिकल तथा सरुवा रोग अस्पताल, त्रिवि शिक्षण अस्पताल, वीरेन्द्र सैनिक अस्पताल, एपीएफ अस्पताललाई दिनमा १ सय ५० सिलिन्डरका दरले अक्सिजन उपलब्ध गराउन निर्देशन दिएको छ । वीर अस्पताललाई ३ सय, नर्भिक, ह्याम्स, नेपाल प्रहरी अस्पताल, नेपाल मेडिकल कलेजलाई एक सय सिलिन्डरका दरले अक्सिजन उपलब्ध गराउन भनिएको छ । पाटनलाई २ सय, ग्रान्डी, प्रसूति गृहलाई ७५, धुलिखेल अस्पताललाई ९० सिलिन्डर कोटा तोकिएको छ । सीसीएमसीले काभ्रे र काठमाडौं उपत्यकाका ७७ वटा अस्पताललाई अक्सिजन ग्यासको कोटा निर्धारण गरेको हो ।"
१५ दिन निषेधाज्ञा थप्न सिफारिस,"काठमाडौं (रासस) काठमाडौं उपत्यकामा १५ दिन निषेधाज्ञा थप्न जिल्लास्थित कोभिड१९ संकट व्यवस्थापन केन्द्रले सिफारिस गरेको छ । काठमाडौंका प्रमुख जिल्ला अधिकारी कालीप्रसाद पराजुलीका अनुसार उक्त सिफारिसका विषयमा मंगलबार तीन जिल्लाका प्रमुख जिल्ला अधिकारीसहित सुरक्षा निकायका प्रमुखको सहभागितामा हुने बैठकले आवश्यक निर्णय लिनेछ । पछिल्लो समय मुलुकभर कोभिड१९ संक्रमण बढ्दै जाँदा उपत्यका थप प्रभावित हुँदै गएकाले निषेधाज्ञा लम्ब्याउनुपर्ने आवश्यकता देखिएको प्रजिअ पराजुलीले बताए । यसअघि वैशाख १६ गतेदेखि लागू हुने गरी उपत्यकामा एक साता निषेधाज्ञा जारी गरिएको थियो । त्यसपछि थप कडाइ गर्दै पुनः अर्को एक साता आदेश थप भएको थियो । २९ गते रातिबाट उक्त आदेशको समय सकिन लागेकाले पुनः थप गर्ने तयारी गरिएको हो । पछिल्लो समय उपत्यकामा दैनिक झन्डै ४ हजार संक्रमित भेटिँदै आएका छन् ।यसैबीच, काठमाडौं प्रशासनले एक सूचना जारी गरी सरकारले तोकेभन्दा बढी शुल्क नलिन स्वास्थ्य संस्थालाई आग्रह गरेको छ । अनुगमनका क्रममा विभिन्न समस्या देखिएको जनाउँदै प्रशासनले त्यसलाई गम्भीरतापूर्वक लिई व्यवस्थित गर्न अनुरोध गरेको छ ।"
अक्सिजन बोकेर घरघरै,"बुटवल (कास) निरन्तर खोकीले शरीर शिथिल बनेपछि होम आइसोलेसनमा बसेका रूपन्देहीको बुटवल११ नहरपुरका वीरबहादुर थापा शनिबार राति अत्तालिए । आफन्तले बुटवल उपमहानगरको स्वास्थ्य टोलीलाई फोन गरे । राति साढे २ बजे नै अक्सिजनसहित स्वास्थ्य टोली घरमै पुग्यो । आधारभूत औषधि दियो । ७५ वर्षीय वृद्धलाई त्यसयता दैनिक स्वास्थ्यकर्मीको टोलीले परीक्षण गर्ने गरेको छ । उनलाई सोमबार दिउँसोसम्म तीन सिलिन्डर अक्सिजन दिइसकिएको छ ।वृद्ध अवस्था भएकाले ढिलो गरी सुधार हुँदै छ, उपमहानगरका हेल्थ असिस्टेन्ट सन्तोष गुरुङले भने, दिउँसोदेखि अक्सिजन छुटाएका छौं । घरमै सिकिस्त बिरामी बढ्ने तर अस्पतालमा उपचारका लागि ठाउँ पाउन छोडेपछि उपमहानगरले घरमै स्वास्थ्यकर्मी खटाएर संक्रमितको उपचार थालेको हो । बिरामीको आधारभूत उपचार र आपत्कालीन अक्सिजन प्रवाहका लागि होम डेलिभरी सेवा सुरु गरेको उपमहानगरले जनाएको छ । एक सातादेखि संक्रमित बेलबासकी ५२ वर्षीया शारदा पोखरेल र उनकी सासू ७८ वर्षीया कुन्तादेवी शनिबार सिकिस्त बनेपछि छिमेकीले उपमहानगरको स्वास्थ्य टोली बोलाए । टोलीले स्वास्थ्य परीक्षण गरेर दुवैलाई घरमै अक्सिजन दियो । हाल उनीहरू खतरामुक्त भएका छन् । बाँचिएलाजस्तो लागेकै थिएन, शारदाले भनिन्, धन्न बेलैमा नगर स्वास्थ्य टोली आयो । अब त बाँचिन्छ जस्तो लागेको छ । उपमहानगरले २० जना स्वास्थ्यकर्मीको पाँच समूह बनाएको नगर प्रमुख शिवराज सुवेदीले बताए ।"
गण्डकीमा अन्योल,कास्की (कास) सरकार गठनमा निर्णायक राष्ट्रिय जनमोर्चा अनिर्णीत बन्दा गण्डकी प्रदेशमा कसको नेतृत्वमा सरकार बन्ने भन्ने अन्योल यथावत् छ । मुख्यमन्त्री पृथ्वीसुब्बा गुरुङले आइतबार राजीनामा दिएपछि प्रदेश प्रमुख सीताकुमारी पौडेलले दुई वा सोभन्दा बढी दलको सरकार गठनका लागि तीन दिनको समय दिएकी थिइन् । अहिले राजमोका तीन सांसदलाई आफ्नो पक्षमा ल्याउन सत्तारूढ एमाले र कांग्रेस नेतृत्वको विपक्षी गठबन्धन कसरतमा छन् । यसअघि मुख्यमन्त्रीविरुद्ध अविश्वास प्रस्तावमा मतदान गर्ने निर्णय गरेको राजमोले पछिल्लो विकसित राजनीतिक घटनाक्रममा भने ठोस निर्णय लिएको छैन । यद्यपि उक्त पार्टीको गण्डकी संसदीय दलकी सचेतक पियारी थापाले कांग्रेस नेतृत्वको विपक्षी गठबन्धनलाई सघाउन सोमबार ह्वीप जारी गरेकी छन् ।
गठबन्धन सरकार बनाउन तीन दिनको समय,"(काठमाडौं)  प्रधानमन्त्री केपी शर्मा ओली पदमुक्त भएलगत्तै गठबन्धन सरकार निर्माणको प्रक्रिया अघि बढेको छ । राष्ट्रपति विद्यादेवी भण्डारीले सोमबार साँझबाट लागू हुने गरी संविधानको धारा ७६ (२) अनुसार गठबन्धन सरकार निर्माणका लागि राजनीतिक दललाई बिहीबार साँझ ९ बजेसम्म दाबी पेस गर्न समयसीमा तोकेकी छन् । राष्ट्रपतिले दिएको समयसीमाभित्र विपक्षी गठबन्धनले बहुमत जुटाउन नसकेमा संविधानको धारा ७६ (३) अनुसार कामचलाउ प्रधानमन्त्री ओली नै पुनः अल्पमतको प्रधानमन्त्री नियुक्त हुनेछन् ।विपक्षी गठबन्धनले कांग्रेस सभापति एवं संसदीय दलका नेता शेरबहादुर देउवाको नेतृत्वमा सरकार गठनको प्रयास गरेका छन् तर बहुमत संख्या प्रस्ट नहुँदा वैकल्पिक सरकार बन्ने सुनिश्चितता भने देखिएको छैन । ओली पदमुक्त भएलगत्तै कांग्रेस सभापति देउवा, माओवादी केन्द्रका अध्यक्ष पुष्पकमल दाहाल र जनता समाजवादी पार्टी (जसपा) का अध्यक्ष उपेन्द्र यादवले गठबन्धन सरकारका लागि संयुक्त प्रयास अघि बढाएका छन् । ओलीले विश्वासको मत गुमाउनासाथ देउवा, दाहाल र यादवले संयुक्त विज्ञप्तिमार्फत राष्ट्रपति विद्यादेवी भण्डारीलाई सरकार निर्माणका लागि संविधानको धारा ७६ (२) को प्रक्रिया अघि बढाउन आग्रह गरेका थिए । राष्ट्रपतिले गठबन्धन सरकार निर्माणका लागि मौका दिएपछि विपक्षीलाई आफ्नो पक्षमा बहुमत जुटाउने चुनौती बढेको छ । एमालेको झलनाथ खनालमाधवकुमार नेपाल समूह वा जसपा अध्यक्ष महन्थ ठाकुर पक्षलाई तान्न सकेमात्रै विपक्षी गठबन्धनमा बहुमत पुग्न सक्छ । खनालनेपाल समूहले ओलीलाई विस्थापित गर्न विपक्षी गठबन्धनलाई सघाउने भन्दै सोमबार विश्वासको प्रस्तावमाथिको मतदानमा पार्टी ह्वीप उल्लंघन गर्दै अनुपस्थित भएका थिए ।कांग्रेस सभापति देउवाले मंगलबार आफ्नो निवास बूढानीलकण्ठमा विपक्षी गठबन्धनको बैठक राखेका छन् । त्यसमा खनालनेपाल पक्षलाई पनि आमन्त्रण गरिएको देउवानिकट स्रोतले बतायो । विश्वासको प्रस्तावमाथि सोमबार भएको मतदानको परिणामलाई आधार लिने हो भने देउवा नेतृत्वमा गठबन्धन सरकार बनाउन तत्काल १२ मत नपुग्ने देखिन्छ । प्रतिनिधिसभामा कायम १ सय ७१ मतको बहुमत १ सय ३६ मत पुर्याउन सकेमात्रै विपक्षी गठबन्धनले सरकार बनाउन दाबी पेस गर्न सक्छ । सोमबारको मतदानमा विपक्षी गठबन्धनको पक्षमा १ सय २४ मत परेको थियो ।देउवाले आफ्नो नेतृत्वमा सरकार बनाउन जसपाको ठाकुर पक्ष वा एमालेकै खनालनेपाल पक्षको भर पर्नुपर्ने भएको छ । ह्वीप उल्लंघन गरे पनि एमाले अध्यक्षसमेत रहेका प्रधानमन्त्री ओलीले खनालनेपाल पक्षका सांसदलाई तत्काल कारबाही नगर्न सक्छन् । खनालनेपाल पक्षको एकमात्रै उद्देश्य ओलीलाई विस्थापित गर्ने छ । जसपाको ठाकुर पक्ष नआए विपक्षी गठबन्धनको पक्षमा बहुमत पुर्याउन खनालनेपाल पक्षका सांसदले राजीनामा दिनुपर्ने हुन्छ । राजीनामा नदिईकनै देउवालाई प्रधानमन्त्री बनाउने प्रस्तावमा हस्ताक्षर गरेर बहुमत पुर्याउन पनि सक्छन् । ओलीले आवश्यक परेका बेला तत्काल कारबाही गर्न प्रक्रिया पूरा गरेर बसेकाले त्यस्तो बाटो जोखिम हुने कांग्रेस नेताहरूको भनाइ छ । अहिलेसम्मको परिस्थिति हेर्दा खनालनेपाल पक्षले राजीनामा दिँदा मात्रै वैकल्पिक सरकार बन्ने सम्भावना देखिन्छ, कांग्रेसका एक नेताले भने, प्रतिनिधिसभा राख्नेनराख्ने, ओलीलाई हटाउनेनहटाउने भन्ने निर्णायक भूमिकामा एमालेको खनालनेपाल पक्ष देखिएको छ ।जसपाको ठाकुर र महतो पक्षले सरकार निर्माणमा पनि आफूहरू संलग्न नहुने उद्घोष गरिसकेको छ । आइतबारै देउवासँगको भेटमा ठाकुर र वरिष्ठ नेता राजेन्द्र महतोले आफूहरूको सहयोग नहुने भन्दै सरकार निर्माणमा लागेर जसपा विभाजन गर्ने खेलमा नलाग्न देउवालाई आग्रह गरेका थिए । हामी सत्ताको खेलमा छैनौं, देउवाजीलाई पनि जसपा विभाजन गरेर सत्ताको खेलमा नलाग्न आइतबार भेटेरै भनेका छौं, महतोले भने, सरकार निर्माणमा हामीले सहयोग गर्ने कुरै आउँदैन । यादव पक्षले भने ओलीको विस्थापनलाई मुद्दा बनाउँदै आएको छ । कांग्रेस सभापति देउवाको नेतृत्वमा गठबन्धन सरकार बनाउन पार्टीभित्र छलफल हुने यादवले बताए । हामी अब सघन छलफलमा जुट्छौं, उनले भने ।संसदीय दलमा ठाकुर र यादव पक्षका दुईदुई जना सांसद सोमबारको मतदानमा यताउता गरे पनि बराबरी हैसियतमा छन् । प्रधानमन्त्रीले राखेको विश्वासको मतमा पूर्वराजपा धारका नेता महेन्द्रराय यादव र चन्द्रकान्त चौधरी यादव पक्षतिर लागी विपक्षी गठबन्धनमा मतदान गरेका थिए । त्यस्तै यादव पक्षका उमाशंकर अरगरिया र विमल श्रीवास्तव ठाकुर पक्षमा आएर तटस्थ बसे । दुवै पक्षबाट एकएक जना अनुपस्थित थिए । ठाकुर पक्षका लक्ष्मणलाल कर्णले पक्षविपक्षमा मतदान नगर्ने निर्णय भएको र कोरोना संक्रमणका कारण अनुपस्थित भएको जनाएका छन् । यादव पक्षका रुही नाज मतदानमा सहभागी भइनन् । दुवै पक्षबाट दबाब आएको जनाउँदै उनी मतदानमा सहभागी नभएको पूर्वसमाजवादी धारका एक नेताले बताए । ठाकुर वा जसपाका संघीय परिषद् अध्यक्ष बाबुराम भट्टराई नै प्रधानमन्त्री बन्ने अवस्थामा बाहेक जसपा एक नहुने पूर्वराजपा धारका नेताहरू दाबी गर्छन् । आफ्नो नेतृत्वबाहेकको सरकारमा सामेल हुने वा समर्थन जनाउने पक्षमा कांग्रेस छैन । कांग्रेसले औपचारिक रूपमै आफ्नो नेतृत्वमा सरकार बनाउने निर्णय लिएको छ । सरकार निर्माणमा पनि जसपा अलगअलग कित्तामा बाँडिन सक्ने सम्भावना बढी देखिन्छ । पूर्वराजपा धारका नेता राजकिशोर यादव पदाधिकारीको निर्णय सोमबारको मतदानसम्मका लागि मात्रै भएको बताउँछन् । सरकार निर्माणका विषयमा अलग निर्णय हुन पनि सक्छ, बल्ल मैदानमा खेलाडी प्रवेश गरेका छन्, मंगलबारदेखि रियल खेल सुरु हुन्छ, उनले कान्तिपुरसँग भने, मंगलबारदेखि नै हामी सघन ढंगले छलफलमा जुट्छौं ।माओवादी केन्द्रका नेता वर्षमान पुनले विपक्षी गठबन्धनको सरकार बन्नका लागि जसपा निर्णायक शक्ति बनेको बताए । उनले वैकल्पिक सरकारमा जसपाको ठाकुर पक्ष पनि आउने विश्वास व्यक्त गरे । एमालेको खनालनेपाल पक्षका कम्तीमा २२ सांसदले राजीनामा दिएमा विपक्षी गठबन्धनलाई सरकार बनाउन सहज हुने देखिन्छ । २२ जनाको राजीनामा आउँदा प्रतिनिधिसभामा कायम सदस्य संख्या २ सय ४९ हुन्छ । त्यसको बहुमत पुर्याउन विपक्षी गठबन्धनलाई १ सय २५ सांसद भए पुग्छ तर खनालनेपाल समूहमा देखिएका २८ सांसदमा ८ जना समानुपातिकबाट चुनिएका छन् । राजीनामाको निर्णय लिएमा ओलीले समानुपातिक सांसदलाई तत्काल हटाउन सक्ने सम्भावना छ । कांग्रेस संसदीय दलका प्रमुख सचेतक बालकृष्ण खाँणले प्रतिनिधिसभालाई जोगाउन र जनताको जीवनरक्षाका लागि पनि वैकल्पिक सरकार बन्ने दाबी गरे । कांग्रेस, माओवादी र जसपाको गठबन्धनमा नयाँ प्रधानमन्त्रीको नियुक्ति हुन्छ भन्नेमा हामी विश्वस्त छौं, उनले भने ।"
प्रतिनिधिसभामा कसले के भने ?,"काठमाडौं (कास) प्रधानमन्त्री केपी शर्मा ओलीले विश्वासको मत लिने क्रममा अबको राजनीतिक कोर्स फेरि संसद् विघटनतर्फको हुने संकेत गरेका छन् । संसद् विघटन रोक्न र अस्थिरता निम्तिन नदिन आफूलाई विश्वासको मत दिन उनले आग्रह गरे ।प्रतिपक्षी दलका नेताहरूले सोमबार प्रतिनिधिसभामा मन्तव्य राख्ने क्रममा आफूमाथि लगाएको आरोपको प्रतिरक्षा गर्दै उनले मत नदिएर अस्थिरताको जिम्मा अरूलाई दिन नमिल्ने उल्लेख गरे । आफूले स्थिरताकै लागि विश्वासको मत लिन प्रस्ताव राखेको भन्दै ओलीले त्यसो नभएमा संविधानअनुसार निकास दिने बताए । निकासको अर्थ भने उनले प्रस्ट पारेनन् ।सांसदहरूलाई इंगित गर्दै उनले भने, आफैं मत नदिने, विघटनतिर धकेल्ने अनि दोष अरूलाई दिने ? उनले आफूलाई मत दिए संसद् विघटन नहुने बताए । सरी, मैले अस्थिरताका लागि विश्वासको मत लिएको होइन, स्थिरताका साथ अगाडि लैजाऔं भनेको हो, उनले भने । उनले अविश्वास प्रस्ताव नआएको अवस्थामा बहुमत आफूसँग भएकाले तत्काल राजीनामा नदिएको बताए । विश्वासको मत भनेको संसद्बाहिर हल्ला गरेजस्तो नभएको भन्दै उनले संसद्ले स्वविचारी ढंगले फैसला गरोस्, उनले भने । संसद्ले दिने आदेशसँगै आफूले मार्गप्रशस्त गर्ने उनले घोषणा गरे । मधेस केन्द्रित दलहरूले उठाउने गरेको प्रसंग जोड्दै उनले आफू औचित्यका आधारमा संविधान संशोधनको पक्षमा रहेको बताए । कोभिडको औषधि खरिदमा अनियमितता भएको फेला परे कारबाही गर्न तयार रहेको उनको भनाइ थियो ।कांग्रेस सभापति शेरबहादुर देउवाले मन्तव्यको सुरुमै सरकार सञ्चालनको जिम्मेवारी लिएकाहरूबाटै संविधान र लोकतान्त्रिक गणतन्त्र सुरक्षित नभएको बताए । संसद्मा झन्डै दुई तिहाइको बहुमत ल्याएको सरकारले तीन वर्षमै विश्वासको मत लिनुपर्ने अवस्था कसको कारणले आएको भन्दै उनले कार्यकारी प्रधानमन्त्रीलाई काम गर्न कसैले नरोकेको बताए । उनले भने, एकपटक छातीमा हात राखेर भन्नुस्, यो अवस्था तपाईंले सिर्जना गर्नुभएको अंकगणितीय दम्भ, राजनीतिक अव्यवस्था, कुशासन र भ्रष्टाचारकै कारण होइन ? माओवादी अध्यक्ष पुष्पकमल दाहालले आफैंले विघटन गरेको प्रतिनिधिसभासँग विश्वासको मत माग्ने नैतिक अधिकार प्रधानमन्त्री ओलीसँग नभएको बताए । सत्तामा गएपछि अहंकार र दम्भ बढेको भन्दै दाहालले यसकै परिणाम अहिलेको अवस्था आएको आरोप लगाए । उनले प्रश्न गरे, प्रधानमन्त्रीज्यू, आफैंले विघटन गरेको प्रतिनिधिसभा र सांसदसँग विश्वासको मत माग्ने नैतिक आधार छ र ? जनता समाजवादी पार्टी (जसपा) का अध्यक्ष उपेन्द्र यादवले सरकारको चर्को आलोचना गरे भने अर्का अध्यक्ष महन्थ ठाकुरले सबै दलले मधेसलाई बेवास्ता गरेको बताए । यादवले सरकारलाई मत नदिने धारणा राखे भने ठाकुरले तटस्थ बस्ने बताए । मत परिणाम पनि सोहीअनुसार विभाजन भएको देखियो । राष्ट्रिय जनमोर्चाकी सांसद दुर्गा पौडेलले प्रधानमन्त्रीले राजीनामा दिएर निकास दिनुपर्ने बताइन् । नेपाल मजदुर किसान पार्टीका सांसद प्रेम सुवालले ठूला राजनीतिक दलहरू जनसवालमा उदासीन भएको बताए । उनले अब निर्वाचनमा जानु नै प्रजातान्त्रिक बाटो हुने तर्क गरे ।"
'लोकतन्त्रको भविष्य सुरक्षित गर्न अनुपस्थित भयौं,"काठमाडौं (कास) एमाले वरिष्ठ नेता माधवकुमार नेपालले देश, जनता र लोकतन्त्रको भविष्य सुरक्षित गर्नका लागि आफूहरूले विश्वासको मत नदिने निर्णय गर्दै प्रतिनिधिसभामा अनुपस्थित भएको बताएका छन् । उनले सोमबार साँझ वक्तव्य जारी गरी प्रधानमन्त्री एवं पार्टी अध्यक्ष केपी शर्मा ओलीले संविधान, लोकतन्त्र र राष्ट्रिय हितका साथै एमालेको विधान, विधि, सिद्धान्त, नीति र आदर्शविपरीतका कामकारबाही तीव्र पार्दै देश, जनता र लोकतन्त्रको भविष्यलाई नै खतरातर्फ धकेलिरहेको आरोप लगाएका छन् ।ओलीले राष्ट्रिय हित, स्वाधीनता र स्वाभिमानमा आँच पुग्ने किसिमका गतिविधि गर्दै राज्यलाई नै कमजोर तुल्याइरहेकाले मत दिन उपयुक्त नठानेको नेपालको भनाइ छ । राष्ट्र र जनताको हित, संवैधानिक मान्यता, राजनीतिक नैतिकता र लोकतन्त्रको मर्यादालगायत कुनै पनि दृष्टिबाट विश्वासको मत दिन उचित हुँदैनथ्यो, नेपालको वक्तव्यमा छ, उहाँका गलत क्रियाकलापको विरोध र प्रतिवाद गर्दै देश, जनता र लोकतन्त्रको भविष्य सुरक्षित गर्नका लागि आआफ्नो स्थानबाट योगदान गर्नु सबै देशभक्त, लोकतन्त्रप्रेमी राजनीतिकर्मी तथा जनसमुदायको कर्तव्य हुने भएकाले सोहीअनुरूप हामीले प्रधानमन्त्रीलाई विश्वासको मत नदिने र प्रतिनिधिसभाको बैठकमा अनुपस्थित हुने निर्णय गरेका हौं ।यो निर्णय आफूहरूको देश, जनता र पार्टीर्प्रतिको निष्ठाको द्योतक भएको नेपालको धारणा छ । उनले प्रधानमन्त्री र पार्टी अध्यक्ष रहनुभएका केपी ओलीलाई फेरि पनि देश, जनता र पार्टीप्रति जिम्मेवार भए सोच्न, देशको संविधान र पार्टीको विधानलाई सम्मान गर्न, विगतका गल्ती सच्याउन, पार्टी एकताका लागि आफूले अगाडि सारेका माग सम्बोधन गर्न र राष्ट्रिय तथा पार्टीको एकता नखल्बल्याउन आग्रह गरेका छन् । पार्टी एकता जोगाउनका लागि ओलीसँग अनेक पटक वार्ता गर्दा पनि केबल अलमल्याउने र भ्रम सिर्जना गर्ने दाउपेचका रूपमा मात्र उपयोग गर्न खोजेको देखिएको उनको गुनासो छ ।"
मनसँगै मुठी फुकाउनुपर्ने बेला,"कोरोना भाइरसको संक्रमणका कारण नेपाल यतिबेला अभूतपूर्व संकटमा छ । स्वास्थ्य सेवा प्रणाली बिरामीको चाप नै धान्न नसक्ने अवस्थामा पुगिसकेको छ । अक्सिजनलगायतका सामान्य अस्पताल सुविधा नपाएरै नागरिकले ज्यान गुमाइरहेका छन् । संक्रमणको साङ्लो चुँडाउन लगाइएको निषेधाज्ञासिर्जित जनजीवनसित जोडिएका अरू संकटहरू त देखिन बाँकी नै छन् । गत वर्ष पटकपटक लगाइएको लकडाउन का कारण बिथोलिएको कतिको आर्थिक जीवन लयमा आउन नपाई फेरि यो अवस्था आएको छ । यस्तो बेला राष्ट्रलाई संकटबाट माथि उठाउन सरकारले पूरा गर्नुपर्ने अभिभारा आफ्नो ठाउँमा छ । यसका निम्ति समाजका हरेक तह र तप्काको सक्रिय भूमिकाको पनि उत्तिकै खाँचो छ । परन्तु ससाना सहयोगी कार्यका लागि हरेक विपत्तिलगत्तै अग्रपंक्तिमै उभिने निजी क्षेत्र एकाध अपवादबाहेक यस पटक चुपचापजस्तै देखिन्छ, जुन आश्चर्यजनक छ । तसर्थ, निजी व्यावसायिक प्रतिष्ठान तथा घरानाहरू यतिबेला अप्ठ्यारोमा परेको मुलुक र नागरिकसित विविध क्षेत्रमा हातेमालो गर्न अघि सर्नैपर्छ । निजी क्षेत्रलाई थाहै छ यतिबेला देशभरका अस्पतालले पूर्वाधार अभाव झेलिरहेका छन् । कतिमा त मास्क र स्यानिटाइजरजस्ता आधारभूत सामग्रीकै समेत अभाव देखिएको छ । निजी तथा गैरसरकारी क्षेत्रले सहयोगी हात अघि बढाउन सकेमा यो बेला सबैको कल्याणै हुने अवस्था छ । तैपनि, यो निराशाजनक स्थितिमा समेत प्रशंसा नै गर्नुपर्ने गरी हालसम्म दुई उद्योगीले मात्र आफ्नो मन फुकाएको सूचना सार्वजनिक भएको छ । कोभिड१९ का बिरामीको उपचारार्थ स्वास्थ्य सामग्रीमा खर्च गर्ने गरी जाउलाखेल ग्रुप अफ इन्डस्ट्रिजका अध्यक्ष विजयकुमार शाहले धुलिखेल अस्पताललाई १ करोड ३५ लाख रुपैयाँ सहयोग गरेका छन् भने गोल्छा ग्रुपका अध्यक्ष शेखर गोल्छाले पनि पाटन अस्पताललाई एक करोड रुपैयाँ सहयोग गरेका छन् । यी दुवै कार्य उदाहरणीय छन् । यो संकटमा सहयोगको हात अघि बढाउन सक्ने हैसियत भएका यी दुई प्रतिष्ठान मात्र होइनन् । देशमा ठूला व्यावसायिक घराना नै करिब एक दर्जन छन् । पारिवारिक तथा अन्य विभिन्न साझेदारहरूद्वारा सञ्चालित व्यावसायिक समूह चार दर्जनभन्दा बढी छन् । वार्षिक एक अर्ब रुपैयाँभन्दा बढी कारोबार गर्ने व्यावसायिक संस्थाहरू नै साढे पाँच सय छन् । पचास करोडदेखि एक अर्ब रुपैयाँसम्म वार्षिक कारोबार गर्ने यस्ता संस्था साढे ६ सय जति छन् । यस हिसाबले करिब १२ सय संस्थाले वर्तमान संकटमा कुनै न कुनै रूपमा सघाउन सक्ने हैसियत राख्छन् । तर विडम्बना भन्नुपर्छ यस्तो सहयोगको घोषणा र कार्यहरू शून्यप्रायः छ । व्यावसायिक क्षेत्रको पैरवी गर्ने संस्थाहरू नेपाल उद्योगवाणिज्य महासंघ, नेपाल उद्योग परिसंघ, नेपाल चेम्बर अफ कमर्सलगायतले आम सर्वसाधारणले प्रत्यक्ष राहत महसुस गर्ने कार्यक्रम ल्याउन सकेका छैनन् । २०७२ सालको भूकम्पमा प्रशंसनीय कार्य गरेका यी संस्थाहरू यस पटक भने सामान्य परामर्श दिएर तर्किरहेका छन्, जुन उदेकलाग्दो छ । नेपाली समाजमा ठूलो संकट आउँदा जनता र सरकारसँग हातेमालो गर्दै सार्वजनिक उत्तरदायित्व निर्वाह गरेका विगतका दृष्टान्तहरूलाई निजी क्षेत्रले भुल्नु हुन्न । यस पटक व्यावसायिक क्षेत्रले प्रदर्शन गरिरहेको मौनताको गाँठो फुकाउन सरकारले पनि अग्रसरता लिनुपर्छ । सरकारी तवरबाट यसको आह्वान र केही नीतिगत सुधार भएमा मात्रै पनि यो कार्य अघि बढ्न सक्छ । अहिले पनि उद्योग, व्यवसाय, बैंक तथा वित्तीय संस्थाहरूले व्यावसायिक सामाजिक उत्तरदायित्व (सीएसआर) का निम्ति आर्थिक वर्षको वार्षिक खुद मुनाफाको कम्तीमा एक प्रतिशत रकम छुट्याउनुपर्ने र सरकारले तोकिदिएको क्षेत्रमा खर्च गर्नुपर्ने बाध्यकारी व्यवस्था छ । यो रकम खुद्रे कार्यक्रम र आफूअनुकूलका व्यक्ति तथा क्षेत्रहरूमा मात्रै खर्च गर्ने प्रवृत्ति हावी छ । यो सम्भावना देखेरै गत वर्ष सरकारले वाणिज्य बैंकहरूलाई सीएसआर शीर्षकमा खर्च हुन बाँकी रकम कोभिड१९ कोषमा जम्मा गर्न भनेको थियो, जसअनुसार बैंकहरूले करिब ४० करोड रुपैयाँ जम्मा गरेका थिए । यस पटक पनि उद्यमीव्यवसायीहरूले सीएसआर शीर्षकको रकम स्वास्थ्य क्षेत्रमा खर्च गरेर यो संकटमा सघाउनुपर्छ ।अर्को समस्या करसँग सम्बन्धित छ । अहिले सीएसआर र वार्षिक एक लाख रुपैयाँसम्मको चन्दा तथा उपहारमा खर्च भएको रकम मात्रै आयकर तिर्दा गरिने गणनामा घटाइन्छ । यसअतिरिक्त सहयोग रकमको भने आयकर तिर्नुपर्छ । तसर्थ, यो बेला मुलुक तथा नागरिकका निम्ति गरिएको सहयोगमा आयकर नलाग्ने गरी निश्चित मापदण्ड बनाएर उद्यमीव्यवसायीको सहयोगबाट लाभ लिने रणनीति सरकारले बनाउनुपर्छ । निश्चय पनि, यस पटकको संकटले धनी होस् या गरिब, शासक होस् या नागरिक, व्यावसायिक संस्था होस् या सर्वसाधारण, सबैलाई एकसाथ समस्या सिर्जना गरेको छ । यही कारण कतिपय व्यावसायिक संस्था नै टिक्न नसक्ने जोखिमसमेत छ । त्यसका लागि सरकारले पनि पुनर्कर्जा सुविधा, बैंकहरूबाट लिएको ऋणको किस्ता तथा ब्याजको भाका पर सार्नेदेखि कर सहुलियत र तिर्ने समय पर सारिदिनेसम्मको सुविधा दिएको छ । यद्यपि यो विकसित मुलुकमा जस्तो पर्याप्त, पारदर्शी र पक्षपातरहित नभएको गुनासो भने नसुनिएको होइन । तर पनि वार्षिक अर्बौं नाफा कमाउने बैंक तथा वित्तीय संस्थाहरू हुन् या कोभिड१९ मा समेत सम्पत्ति बढेको घोषणा गर्ने व्यावसायिक प्रतिष्ठानहरू, कोही पनि यतिबेला देखाउनुपर्ने सामाजिक उत्तरदायित्वप्रति मौन बस्न सुहाउँदैन । कोभिड१९ कै कारण आम्दानी बढेकादेखि, अघिल्ला वर्षको तुलनामा नाफा घटे पनि घाटामा नगइसकेका व्यावसायिक संस्थाहरूले यो बेला मुठी फुकाउनैपर्छ । महाव्याधिसिर्जित अनेक समस्याको सामना गरिरहेका सर्वसाधारणको पीडामा तिनले थोरै भए पनि आफ्नोतर्फबाट मल्हम लगाइदिनुपर्छ । त्यसका लागि समय अझै घर्किसकेको छैन । आखिर विश्वमा तिनकै नाम ठूलो छ, जसले आफ्नो सम्पत्तिलाई सञ्चित मात्र नगरी, लगानी वृद्धिमा मात्र नलगाई परोपकारमा पनि उत्तिकै खर्च गरिरहेका छन् । त्यसैले यो बेला धन हुनेहरूले मनसँगै सहयोगका लागि मुठी पनि फुकाउन अत्यन्त आवश्यक छ ।"
कमिसनको कलह,"३५ करोड कमिसनले रोकिएको खोप खरिद समाचारले सरकार लाचार र घुँडा टेक्न बाध्य रहेको स्पष्ट पारेको छ । कतै मन्त्री र मन्त्रालयका कर्मचारीसँग कमिसनमा कुरा नमिलेर एजेन्ट र मन्त्रालयबीच द्वन्द्व चर्केको पो हो कि ? हरेक कमिसनको खेलमा सरकार मुछिएको समाचारले स्वास्थ्यमन्त्रीलाई अपवादका रूपमा लिन कठिन छ । मलदेखि प्लेनसम्म हरेक काम एजेन्टमार्फत गर्ने सरकारले खोप आफैं आयात गर्न तम्सिनु रहस्यमय छ । कुनै पनि उद्योग र कम्पनीले वस्तु उत्पादन गरेर आन्तरिक साथै अन्तर्राष्ट्रिय बजार खोज्छ । भारतीय कम्पनी सिरमको नेपालका लागि हुकम (दुगड र वैद्य) एजेन्ट हुन् भने सिरमको खोप आयातमा उक्त एजेन्सीले कम्पनीबाट केही प्रतिशत कमिसन स्वतः पाउने अधिकार हुन्छ । व्यापारको यो सामान्य र अनिवार्य नियमको ज्ञान स्वास्थ्यमन्त्रीलाई नभएको हो कि बुझ पचाएको ? पटकपटक मन्त्री भएर विवादमा आइरहने स्वास्थ्यमन्त्रीले वास्तवमै नेपाल र नेपालीको हित चाहेको भए खोप सप्लायर र नेपाली एजेन्टसँग वार्तामार्फत समाधान खोज्नुपर्थ्यो, न कि अरूलाई दोषारोपण गर्न हुन्थ्यो । यस्तो विकराल परिस्थितिमा खोपको अभाव सृजना गर्नु उचित छ ? यदि मन्त्रीको नियतमा खोट र कपट छैन भने किन कारबाही गर्नुको सट्टा निरीह भएर गिडगिडाइरहेका छन् ? एजेन्टले कमिसन लिन्छ भनेर सस्तो वक्तव्यबाजी गर्दै खोप ल्याउन ढिलाइ गरी आमनागरिकलाई मृत्युवरण गराउन उन्मुख हुन लाज लाग्दैन ? बाहिर सतहमा स्वास्थ्यमन्त्री हृदयेश त्रिपाठीले आफू चोखो र इमानदार भएको भ्रम सृजना गर्न खोजे पनि खासमा मन्त्रालयले चाहेजति कमिसन नपाएकाले बखेडा भएको हुन सक्छ । कोरानाको भयाभह अवस्थामा बेड, औषधि र अक्सिजनको अभावमा जनता छटपटाइरहेको बेला कमिसनको आन्तरिक कलहले भ्रम फैलाएर पन्छिनु निचताको पराकाष्ठा हो । घरघरमा कोरोना फैलिरहेको बेला नानाथरी हल्ला फिँजाएर अल्झिनुभन्दा स्वास्थ्य मन्त्रालयले अविलम्ब सबै नागरिकमा खोप पुर्याउन पहल गरोस् । रोशन भट्टराई, इनरुवा३, सुनसरी"
महामारी र नागरिकको सक्रियता,"कोरोना संक्रमणले मुलुक आक्रान्त छ, यतिबेला । गाउँको तुलनामा बाक्लो बस्ती भएका ठाउहरू बढी प्रताडित छन् । कतिपय परिवारका सदस्य सबै संक्रमित हुन थालेका खबरले सर्वसाधारणमा भय थपिएको छ । खोप नलगाएका, दुई पटक लगाइसकेका र सबै उमेर समूहका व्यक्तिमा प्राणघातक विषाणुले आक्रमण गर्न थालेपछि नागरिक किंकर्तव्यविमूढको स्थितिमा पुगेका छन् । यता इतिहासमै पहिलो पटक जनताप्रति गैरजिम्मेवार सरकारका कारण स्वास्थ्य क्षेत्र तहसनहस हुँदै गइरहेको छ । गत वर्ष चीनबाट ल्याइएका स्वास्थ्य उपकरण खरिदमा उठाइएको भ्रष्टाचारको विषय होस् या अहिले निरीह जनता रोगले छट्पटिँदा भारतबाट आयात हुने कोभिसिल्ड भ्याक्सिनमा कमिसनको कुरा नमिल्दा खरिद प्रक्रिया स्थगित गरिएको टीठलाग्दो सन्दर्भ, यसबाट सरकारले जनतामा घात थप्नुबाहेक केही गरेको देखिँदैन । अहिले घर घरको महामारीप्रति कुनै चासो नदेखाउने र सत्ता हडप्ने, गिराउने खेललाई राजनीतिको मूल मन्त्र ठान्ने नेतृत्वले जनसरोकारका विषयमा ध्यान देला भनी कसरी विश्वास गर्ने ? नागरिकलाई मान्छे नगन्ने, तुच्छ ठान्ने वर्तमान जनप्रतिनिधिबाट देश र जनताको भलो होला भनी कसले सोच्न सक्छ ? यतिबेला दुःखपीडाबाट उम्कने उपाय आफैंले निकाल्नुबाहेक नागरिकसँग अर्को विकल्प छैन । अहिले सामाजिक दूरी कायम गर्नु, रोगको विषयमा अनावश्यक र नकारात्मक कुरा नगर्नु र आत्मविश्वास बढाउनु जरुरी छ । अन्य रोगझैं एउटा उचाइ लिएपछि क्रमशः कोरोनाको असर कम हुने आशा पनि राखिएको छ । तसर्थ कोरोना संक्रमित र मृतकको संख्या बढेको खबरले नआत्तिऊँ, संक्रमणविरुद्ध प्रतिकारका उपाय अवलम्बन गरौं । भुवनेश्वर शर्मा, चन्द्रागिरि२, काठमाडौं"
बजार अनुगमन जरुरी,"दिनहुँ संक्रमित तथा मृतकको संख्या बढिरहेको छ । निषेधाज्ञामा व्यापारीहरूले आफ्नो स्वार्थका लागि बजारमा उपचारका लागि अति आवश्यक उपकरण तथा औषधिहरूको कृत्रिम अभाव सृजना गरी बढी मूल्यमा बिक्री गर्न सक्छन् । त्यस्तै दैनिक जीवनयापनका लागि आवश्यक सामग्रीहरूको पनि कालाबजारी हुन सक्छ । सरकारले कालोबजारी गर्नेहरूको पहिचान गरी कडा कारबाही गर्नुपर्छ । त्यसका लागि बजारको नियमित एवं सूक्ष्म अनुगमन गर्नु अति जरुरी छ । अच्युतमानसिंह प्रधान, बालुवाटार, काठमाडौं"
संवैधानिक नैतिकताको खडेरी,"कानुनी शासनको मूल मर्म संवैधानिक सर्वोच्चता हो । हाम्रो संविधानले जनताका मौलिक हकहरूको संरक्षण र प्रवर्द्धनका लागि साँघुरो अधिकारसहितको जननिर्वाचित सरकारको परिकल्पना गरेको छ तर अहिले जनता कमजोर अनि सरकार शक्तिशाली भएको आभास भइरहेको छ । सरकार पक्ष संविधानका छिद्रहरू खोजेर निरन्तर सत्तामा बसिरहन अध्यादेशबाटै शासनव्यवस्था चलाइरहेको छ । जनता महामारीको चपेटामा परिरहँदा नेताहरू सत्ता जोगाउने वा प्राप्त गर्ने दौडधुपमा दिनरात खटिएका छन् । यसले उनीहरूको राजनीतिक चरित्र उदांगो भएको छ । के दलहरूमा संवैधानिक नैतिकताको खडेरी पर्दै गएको हो ? सरकार पक्ष आजीवन शक्तिशाली रहनका लागि योजना बुन्न तल्लीन छ भने नागरिक समाज, विपक्षी दलहरू निरीह देखिएका छन् । यसले गर्दा सरकारले शक्तिको दुरुपयोग गर्ने, स्वेच्छाचारी हुने, कानुनी शासनको उपहास गर्नेजस्ता कार्य गर्न सक्ने सम्भावनाका ढोकाहरू खुल्दै गएका छन् । अहिले संघीय र प्रदेश संसद्हरूमा भइरहेको राजनीतिक खिचातानीले देशलाई अग्रगमन होइन, पश्चगमनतर्फ लगिरहेको छ । जनताले भोट दिएर पठाएकाहरू कोही राजीनामा दिने, कोही फ्लोर क्रस गर्ने, कोही सरकार ढाल्ने, कोही सरकार जोगाउने, कोहीलाई राजनीतिक दलले कारबाही गर्ने आदि क्रियाकलापले राजनीतिलाई दिनप्रतिदिन फोहोरी खेल सावित गर्दै छैन र ? कोही मुख्यमन्त्रीबाट राजीनामा दिने अनि दिएको केही घण्टामै निवेदन हालेर फेरि उही पदमा सुरक्षा घेराबीच शपथ खाने, कोही प्रदेश प्रमुखको एकैछिनमा बर्खास्ती अनि नयाँ प्रमुखको तुरुन्तै नियुक्ति, संवैधानिक नियुक्तिमा भक्तिभागका साथ नेताहरूको ढोका चहार्नुपर्ने संस्कारको निरन्तरता आदि कानुनी शासनको खिल्ली उडाउने गरी मुलुकमा पछिल्लो समय देखिएका विकृति र विसंगतिका केही उदाहरण हुन् । राजनीति जति स्थिरताउन्मुख हुन्छ, देशले त्यति नै छिटो विकास गर्छ । विकासशील मुलुकहरूको विकासको मूल कडी पनि राजनीतिक स्थिरता हो । विडम्बना भन्नुपर्छ, नेपालमा राजनीतिक स्थिरता आउन सकेन । व्यवस्था परिवर्तन भएर लोकतन्त्रको स्थापना भयो तर यसलाई हाँक्ने राजनीतिक नेतृत्व पुरानै थियो । पञ्चायतकालमा जेल बसेको पृष्ठभूमिलाई राजनेता हुने मूल आधार बनाइयो । युवापुस्ता नेतृत्वको अन्धभक्त भएर राजनीतिमा लाग्नुको विकल्प भएन । यही विडम्बनाका कारण आज मुख्य राजनीतिक दलहरू देशलाई अगाडि बढाउन हातेमालो गरिरहेका छैनन्, उल्टै पछाडि धकेल्न पौंठेजोरी खेलिरहेका छन् । आज देशमा सिंहदरबारको अधिकार र आदर्श संस्कार गाउँगाउँमा पुगेको छैन, यसको विकृति मात्र पुगेको छ । सिंहदरबारको भ्रष्टाचार विकेन्द्रीकृत भएर स्थानीय सरकारमा कोरोना महामारीझैं फैलिरहेको छ । भ्रष्टाचारजन्य ऐंजेरुले देशलाई खोक्रो बनाएमा यसको जिम्मेवारी दलहरूले नै लिनुपर्नेछ । संवैधानिक सर्वोच्चता र कानुनी शासनको उपहास कहिलेसम्म गरिरहने भन्ने प्रश्न अहिलेका राजनीतिक दलहरूलाई गर्नुपर्ने समय आएको छ । नोदनाथ त्रिताल, चौबिसे३, धनकुटा"
धर्मशासन कि सेक्युलर लोकतन्त्र ?,"धार्मिक राजनीतिको इन्कारीधर्म संसारभरका मानवपूर्वजले सभ्यताहरू निर्माण गर्ने क्रममा तिनका स्वाभाविक बुद्धिबर्कतले पहिल्याएको जीवनका कर्म सञ्चालन र विश्वासका सूत्रबद्ध धारणाहरूको समुच्चय हो । सुरुआत कालमा धर्म भन्नु विवेकको रक्षा र प्रकृति तथा मानवताप्रतिको प्रेम नै थियो भन्ने आकलन गर्न त्यति गाह्रो छैन । किनभने हरेकजसो धर्मग्रन्थले उही कुरा सिकाउँछन् प्रकृति र मानवको हित, अहिंसा र आपसी सद्भाव । भलै धर्मसम्बन्धी धारणा प्रकृतिजीवनका भय र ज्ञातअज्ञात विघ्नहरूबाट आरक्षित हुने अभौतिकवादी मनोदशाबाटै थालनी भएको होस्, धर्मको अर्थ गहिरो र विशाल छ । तिनको ऐतिहासिक अर्थ र सन्दर्भको सम्मान गर्नुपर्छ । तर कालक्रममा धर्मको मौलिक पक्ष ह्रास हुँदै गएर यो राजनीतिक सत्ताको अवयव बन्न थालेपछि धर्म धर्म का रूपमा रहेन, बरु सामन्ती स्वार्थको रक्षक, नियन्त्रणकारी र अलोकतान्त्रिक राजनीतिको मूल बन्न पुग्योÙ शासकअनुकूल शोषणकारी विचारको वाहक र औजार बन्न पुग्यो । यो बहुसंख्यक हामी हरूले अल्पसंख्य अन्य हरूमाथि दमन र रक्तपातसम्मै गर्ने अति नस्लीय चिन्तनको वैधानिक बहाना बन्न पुग्यो । संसारका फरकफरक ठाउँमा लगभग सबैजसो मुख्य धर्मका नाममा यस्ता हिंसाको वैध संस्कृति निर्माण गरियो । यसले मानव चेतनाको सहज र वैज्ञानिक विकासलाई सयौं वर्षसम्म अवरुद्ध गरिरह्यो, अझै गर्दै छ । यही कारण धर्मको आलोचना गर्नुपरेको हो । धर्मसत्ता र चर्चको जगजगीपूर्ण प्रकोपबाट युरोपेलीहरू सबैभन्दा पहिले जागृत भएर प्रबोधन को ढोकाबाट बाहिर निस्के तर बाँकी विश्व भने अझै अर्धनिद्रामै छ । इस्लामी देशहरू अद्यापि कठोर धर्मशासनमा छन् । युरोपेली प्रबोधन को तरंग विश्वव्यापी नबनेको भए अन्धविश्वासको पराकाष्ठा छोएका भारत या नेपालका समाजले आधुनिक लोकतन्त्रको बाटो समात्न पक्कै सजिलो थिएन । तर आज भारतीय लोकतन्त्र पनि हिन्दु कट्टरपन्थका पन्जाभित्र निसासिइरहेको छ । हुँदाहुँदा नेपालका कथित द्वन्द्वात्मक भौतिकवादी शासकहरूसमेत पन्थ राजनीतिको डोरो समातेर वैतरणी तर्ने दाउमा छन् । शासनमा धर्मका आग्रह मिसिनु कुनै नौलो कुरा थिएन । नेपालको शासकीय परम्परामा यस्तो हुँदै आएको हो तर धर्म नै राजनीतिको एजेन्डा बन्नु भने लोकतन्त्रका लागि ग्राह्य होइन । धर्ममा आस्था राख्ने या नराख्ने नागरिक हकलाई सुनिश्चित र सुरक्षित गरिदिनुबाहेक धर्म राज्य या दलहरूको टिकिखाने मुद्दा किञ्चित् बन्नु हुँदैन । यसो हुँदै जाने हो भने समाज र पूरै संसार धार्मिक आग्रहका अति को खेलभूमि बन्ने सम्भावना बलियो हुन्छ । यस्तो सप्रमाण उदाहरण भारत नै हो । यस्तो हुन नदिन नागरिकस्तरबाट धर्मशासन र राजनीतिको विवेकपूर्ण इन्कारी अनिवार्य छ ।कलाकार रविन सायमीको चित्रमै फर्केर कुरा गर्दा, धार्मिक मतान्धता र हिंस्रक आग्रहको स्रोत खोज्न कहीँ जानुपर्दैन । शासक र शासित, प्रभुत्वशाली र अल्पसंख्यक समुदायबीचको शक्तिसम्बन्धका सूत्रबाट हेर्दा देखिन्छ आफूलाई सत्तामा टिकाउन ओलीले रोजेको बाटो जुन हो अथवा धार्मिक पुनरुत्थानवादी, संस्थापनपक्षीय बुद्धिजीवीहरूले गरेको तर्क जे हो, उक्त चित्रमा प्रकट टिप्पणी तिनैका सबैभन्दा विकृत रूप हुन् । वैज्ञानिक तर्क र वैकल्पिक इतिहासको खोजी गर्नेÙ महिला र अल्पसंख्यकका अधिकारका लागि बोल्ने, लेख्ने, गीत गाउने अनि शोषणको इतिहासलाई फड्केर मानवीय विवेक र सराबरीसहितको मौलिक हक स्थापित गर्न चाहनेलाई असहिष्णु आलोचना र ज्यानै लिने धम्की दिनेहरू धर्म र सभ्यताका रक्षक होइनन्, बरु आततायी हुन्Ù अपराधी हुन् । धर्मराजनीति र सामन्ती बौद्धिकीले यस्तै विषाक्त चिन्तनका मानिसहरू उत्पादन गर्छ । धर्मशासन र लोकतन्त्र परस्पर विपरीत धारणा हुन् । निःसन्देह, हाम्रो छनोट लोकतन्त्रको पक्षपोषण हो । त्यसो गर्न धर्मपन्थको तर्क गर्ने राजनीतिकर्मी, बुद्धिजीवी र यिनैका कारण निम्तिने सबै खाले अतिवादको ऐक्यबद्ध प्रतिकार गर्नैपर्छ ।"
राजनीतिको ओझेलमा कोरोनासंकट,"नेपाल जनसंख्याका हिसाबले भारतभन्दा धेरै सानो देश हो । नेपालको जनसंख्याका आधारमा हेर्ने हो भने, कोरोनाको संक्रमण भारतको भन्दा खतरनाक तरिकाले डढेलोझैं फैलिँदै छ । नेपालमा एक दिनमा ९ हजार नयाँ संक्रमित थपिनु भनेको भारतमा एक दिनमा ४ लाख ३३ हजारजति देखा पर्नु हो । अहिले नै धेरै अस्पतालमा बेड, अक्सिजन, भेन्टिलेटर, डाक्टर आदिको ठूलो अभाव खट्किएको छÙ यही रफ्तारमा संक्रमण बढ्दै गए स्थिति भयावह बन्ने निश्चित छ । संघ, प्रदेश, स्थानीय तह, स्वास्थ्य मन्त्रालय, सरकारी र निजी अस्पतालबीचको समन्वयमा कमजोरीले गर्दा भएका स्रोतसाधनको पनि उचित प्रयोग हुन सकेको छैन ।स्वास्थ्य र मानवीय संकट नेपाल र भारतमा उस्ताउस्तै रूपले गहिरिँदै छ, तर धेरै देश, संस्था र सहयोगकर्ताहरूको नजरमा नेपाल ओझेल परेको देखिन्छ । भारतमा अहिले विश्वसमुदायको सहयोगको ओइरो लागेको छ, सक्नेजतिले सहयोग गरिरहेका छन् । नेपालको स्थिति भने फरक छ । नेपालले प्रभावकारी रूपले देशको परराष्ट्र सम्बन्ध र अन्तर्राष्ट्रिय सञ्चार माध्यमलाई प्रयोग गरेर बढ्दै गएको कोरोनाको मानवीय संकटलाई अन्तर्राष्ट्रियकरण गरी आवश्यक सहयोग जुटाउन सकेको देखिँदैन । देशकै नेतृत्वले विश्वका मुख्य समाचार नेटवर्कहरूसामु देखा पर्दा मानवीय संकटबारे मन छुने प्रस्तुति दिएर जतिसक्दो सहयोग जुटाउने याचना गर्नुपर्ने हो तर नेपालमा खासै ठूलो समस्या छैन भन्ने सन्देश दिन खोजिएको छ ।संकटका बेला राज्यका सबै शक्ति परिचालन गर्ने र सबै पार्टीहरू आफ्ना विवादलाई थाती राखी एक ठाउँमा उभिनुपर्ने हो । अरू देशमा राष्ट्रपतिदेखि प्रधानमन्त्रीसम्मले कोरोना नियन्त्रणमा भएका सरकारका कामकारबाहीबारे दिनहुँ मिडिया र देशलाई ब्रिफिङ दिने गरेको पाइन्छ । नेपालमा भने अक्सर राजनीतिक नेतृत्व यस्ता संकटका बेला पछाडि बस्ने, कर्मचारीतन्त्रलाई जनतासामु उभ्याएर आफू पन्छिने चलन छ । यद्यपि डाक्टर, नर्स र अरू फ्रन्टलाइनमा रहेकाहरू आफूलाई संक्रमण हुँदासमेत अठारबीस घण्टा खटेर संकटमा जस्तो मानवीयता, समर्पण र साहस देखाइरहेका छन्, त्यो त्यागलाई जति धेरै नमन गरे पनि कम हुन्छ ।नेपालमा कोरोनाको दोस्रो लहर आउने पक्कापक्कीजस्तै थियो । कोरोना लागिसकेकाको रोग प्रतिरोधात्मक क्षमता छ महिनापछि कम हुँदै जाने भन्ने त थियो नै, भ्याक्सिन किनेर ल्याउन विलम्ब हुँदा र रोकथाममा कमजोरी देखिँदा कोरोनाका नयाँ प्रकारहरूले फैलिन पाए । कोरोनालाई कसरी नियन्त्रणमा ल्याउने भन्नेबारे विज्ञहरूमा स्विस चिज थ्यौरी चर्चामा छ । जसरी स्विस चिज का प्वालहरू एउटा मात्रै पत्रले टालेर पुग्दैन, त्यसरी नै एउटा कुरा मात्रले कोरोनाको नियन्त्रण गर्न सकिँदैन । मास्क लगाउने र सामाजिक दूरी कायम गर्ने, हात धुने र मुख नछुनेदेखि बिरामी भए घरमै बस्ने र गाह्रो परे अस्पताल जाने आदि व्यक्ति वा जनताका जिम्मेवारी हुन् भने, जनतालाई यी कुराबारे बुझाउनु र कडाइका साथ लागू गराउनुका अलावा शीघ्र र निःशुल्क परीक्षण र कन्ट्याक्ट ट्रेसिङको व्यवस्था मिलाउनु, प्रभावकारी रूपमा क्वारेन्टिन र आइसोलेसन, बिरामीको उपचार र भ्याक्सिनको व्यवस्थापन गर्नु राज्यका जिम्मेवारी हुन् । सरकार धेरै संवेदनशील नहुने वा अन्तिम समयमा मात्र तात्ने अनि जनताले पनि आफ्नो जिम्मेवारी ननिभाउने हो भने संक्रमण बढ्छ नै ।विशेष गरी संसद् विघटनपछि सरकार पक्ष र विपक्षले नेपालभरि दिनहुँजस्तै आयोजना गरेका असंख्य भेला, जुलुस र आम सभाले सुपर स्प्रेडर इभेन्ट्स (कोरोना सार्ने मुख्य माध्यम) को काम गरे । राजनीतिक नेतृत्वले नै कोरोना केही होइन भन्ने सन्देश दिन खोजेकाले जनताले त झन् सतर्कताका नियमको बेवास्ता गर्ने नै भए । अस्तिसम्म पनि प्रधानमन्त्रीले बालुवाटारमा र अरू नेताले पार्टी प्यालेस वा होटलमा दिनहुँजसो भेला आयोजना गर्दै थिए । कोरोनाको पहिलो लहरपछि नेपालमा संक्रमणको दर कम देखिनुमा दिनहुँ गरिने परीक्षणको दर घट्नु पनि कारक थियो । कोरोनाको पुरानो प्रकार पनि समुदायमा फैलिरहेको थियो नै । अबका छसात महिनामा ४०५० प्रतिशतभन्दा बढी जनसंख्यालाई खोप नलगाई यदि नेपाल आम निर्वाचनमा गयो भने फेरि कोरोनाको तेस्रो लहर आउने पक्का छ किनकि भारतमा प्रदेश र स्थानीय निकायको चुनावले कोरोना बढाएझैं नेपालमा बढ्ने निश्चित छ । यस्तो अवस्थामा पनि किन नेपालका प्रमुख पार्टीहरूले निर्वाचनमा जोड दिइरहेका छन्, बुझिनसक्नु छ । नेपालले कोरोना संक्रमणमा भारतले जेजे गर्यो, त्यही गर्दै गए जस्तो देखिन्छ । कोरोनाको पहिलो लहरका बेला भारतले लकडाउनको निर्णय गर्यो, हामीले पनि त्यही गर्यौं । यद्यपि त्यो बेला संक्रमणको खतरा धेरै बढेको थिएन भने, लकडाउनले पार्ने मानवीय र आर्थिक संकट कम गर्ने तयारी पनि हाम्रो थिएन । त्यो बेला नेपालले पनि हतारमा बिनातयारी लकडाउन गर्यो । अहिले विश्वभरि भारतले कोरोना नियन्त्रणमा कहाँ गल्ती गर्यो भन्ने बहस चलेको छ । कोरोनाको पहिलो लहरका बेला धेरै कडा रूपमा प्रस्तुत भएका प्रधानमन्त्री नरेन्द्र मोदी समयसँगै कोरोनाप्रति कम संवेदनशील बन्दै गए । भारतले जब दुईवटा भ्याक्सिनको उत्पादन सुरु गर्यो, भाजपाले मोदी सरकारको नेतृत्वले कोरोनालाई पराजित गरेको निर्णय गरेर अब कोरोनालाई जितियो भनेर घोषणा गरेजस्तै भयो । क्रिकेट रंगशालामा मान्छे भरिभराउ हुन थाले, कुम्भमेलामा लाखौं जम्मा भए, धेरै सहरमा चुनावी र्यालीको सुरुआत हुन थाल्यो । यसले गर्दा मान्छेमा अब कोरोना भागिसक्यो भन्नेजस्तो पर्यो । अर्कातिर, भित्रभित्रै कोरोनाको उत्परिवर्तनले गर्दा नयाँ प्रकारहरू बढी संक्रमणकारी बनेर फैलिँदै गए । भारतको जनसंख्या ठूलो भए पनि खोप लगाउने काम धीमा गतिमा अघि बढ्यो । भारतका विभिन्न राज्यको चुनावलाई हेरेर नेपालमा समेत भारतमा चुनाव हुन सक्ने नेपालमा किन नहुने भन्ने बहस चलाइयो । अहिले भारतले फेरि बन्द सुरु गर्यो अनि नेपालले पनि त्यही सिको गरेको छ । तर नेपालमा निषेधाज्ञा ढिलो गरी जारी गरियो र भारतसँगको सीमाबाट भित्रिनेहरूको सुरक्षित बन्दोबस्त समयमै हुन सकेन । अहिले पनि भारतबाट आउनेहरूको बन्दोबस्त अस्तव्यस्त छ । समाजमा संकट बढ्दै जाँदा के गर्ने भन्ने जनचेतनाको अभाव छ । अब आफैंले केही गर्न नसके बाँचिँदैन, सरकारले केही गर्दैन भन्ने चिन्ता व्याप्त छ ।अर्कातिर, निषेधाज्ञा बढाउँदा आउने मानवीय संकट (जस्तो कि, दिनमा काम पाइएन भने बेलुकाको छाक काट्न गाह्रो हुने श्रमजीवीको पीडा) बारे खासै सोचिएको देखिँदैन । संक्रमण दर हेर्दा निषेधाज्ञा थप्दै जानुपर्ने देखिन्छ । तर कोरोनापीडित मजदुर तथा रोजगारी गुमाएकाहरूका लागि राहतको प्याकेज ल्याउन नसकिए कोरोनासँगसँगै निषेधाज्ञाले पनि मानवीय संकट ल्याउनेछ । यसैलाई हेरेर भारतले ८० करोड जनतालाई दुई महिनाका लागि दस किलो चामल निःशुल्क बाँड्ने निर्णय गरेको छ । बंगलादेशले भारतसँगको सिमाना नेपालले भन्दा पहिल्यै बन्द गरिसकेको थियो । सापेक्षिक रूपमा अलि अगाडि नै सजग भएर राष्ट्रव्यापी लकडाउन गर्नु, कोरोना परीक्षणको दायरा बढाउनु र कन्ट्याक्ट ट्रेसिङमा ध्यान दिनुका कारण बंगलादेशमा संक्रमण नेपाल र भारतभन्दा कम छ ।नेपालको स्वास्थ्य मन्त्रालयले जुलाई १५ सम्म ८ लाख जनता नयाँ कोरोनाबाट संक्रमित हुने आकलन गरेको थियो । पहिचान गरिएका झन्डै ९० हजार सक्रिय संक्रमित अहिले नै छन् भने, पहिचान नभएकाहरू समुदायमा धेरै गुणा बढी छन् । विश्वमै संक्रमणको दर उच्च रहेको देशमा नेपाल पर्छ । अक्सिजन नपाएर वा सामान्य उपचार नपाएर मृत्यु हुनेहरूको संख्या दिनका दिन बढ्दै छ ।सबैतिरबाट हेर्दा नेपाल ठूलो मानवीय संकटको डिलमा उभिएको छ । नेपाललाई देशभित्रका सम्पूर्ण स्रोतसाधनलाई प्रभावकारी रूपले परिचालन गर्नुपर्ने चुनौती त छँदै छ, भारतले झैं विश्वलाई आह्वान गरेर मानवीय संकट टार्न सक्दो अन्तर्राष्ट्रिय सहयोग जुटाउन पनि आवश्यक छ । आफैंले ठूलो संकट झेलिरहेको भारतबाट छिट्टै भ्याक्सिन किनेर ल्याउन सकिने अवस्था छैन । तर मानवीय संकटलाई हेरेर अमेरिका, रुस, चीनलगायतलाई केही मात्रामा भए पनि भ्याक्सिन र अरू दाता राष्ट्र, मित्रराष्ट्र र संस्थाहरूलाई मानवीय सहयोग र अक्सिजन, भेन्टिलेटर, औषधि र स्वास्थ्य सामग्रीहरू उपलब्ध गराउन विशेष अनुरोध गरे केही नागरिकलाई अकाल मृत्युबाट जोगाउन सकिन्छ । हाम्रा दाता राष्ट्रहरू नेपालमा बढ्दै गएको संकटप्रति अनभिज्ञ छैनन् तर हाम्रो कूटनीतिक प्रयास सकेजति नपुगेजस्तो लाग्छ । यस्तो संकटका बेला प्रधानमन्त्री आफैंले सरकार प्रमुखलाई फोन गर्ने, परराष्ट्रमन्त्रीले आफ्ना समकक्षीलाई अनुरोध गर्ने र नेपालमा रहेका राजदूतहरूसँग विशेष छलफल गर्नुपर्ने हो ।प्रधानमन्त्रीले विश्वासको मत लिएपछि मात्रै स्वास्थ्य संकटकाल लागू गर्ने सुनिँदै छ । स्वास्थ्य संकटकाललाई राजनीतिक मुद्दा बनाइनु हुन्न । कोरोनाको भ्याक्सिन परीक्षणकालमा रहेकै बेला धेरै बाठा देशहरूले किन्ने जोहो गरिसकेका थिए । नेपाल भने हिजोसम्म पनि भ्याक्सिन किन्न कसलाई कति कमिसनमा दिने वा जीटुजी मा जाने भन्नेमै रुमलिएको थियो । निषेधाज्ञा वा लकडाउन दीर्घकालीन समाधान होइन । यसले कोरोना नियन्त्रण गर्न तयारी गर्ने समय दिने हो । परीक्षण र कन्ट्याक्ट ट्रेसिङको दायरा बढाउन नसके, संक्रमण देखिएका सबै क्लस्टर पत्ता लगाएर आइसोलेट गर्न नसके संक्रमणको सर्किट ब्रेक हुँदैन । निषेधाज्ञा खोल्नेबित्तिकै जहाँको तहीँ हुने अवस्था आउँछ । कोरोनाको अहिलेको लहरपछि पनि धेरै जनतालाई भ्याक्सिन लगाउन नसके संक्रमणको तेस्रो वा चौथो लहर पनि आउनेछ । नेपालजस्ता अल्पविकसित देशहरूले खोप पाएर सुरक्षित हुन एकदुई वर्ष लाग्न सक्छ । तर सरकारले अहिलेको मानवीय संकटलाई देखाएर भ्याक्सिन उत्पादन गर्ने देशसँग भ्याक्सिन माग्ने र किन्ने कूटनीतिक पहल गर्न सक्छ । तत्काल र दीर्घकालका लागि सोचेर देशको सम्पूर्ण शक्ति परिचालन गरौं । सरकारले देशका सबै मुख्य पार्टीसँग सल्लाह गरी स्वास्थ्य संकटकालको घोषणा गर्न ढिलो भइसक्यो । सेना, प्रहरी, निजामती सेवाजस्ता राज्यका सबै संरचना तथा स्रोतसाधन कोरोनासिर्जित मानवीय र स्वास्थ्य संकट टार्नमा केन्द्रित गर्नु जरुरी छ । अहिलेको टड्कारो आवश्यकता अक्सिजनको कसरी व्यवस्थापन गर्ने भन्ने हो । अक्सिजनको अभाव हटाउन भारतले एकातिर अरू देशलाई अक्सिजन बनाउने मेसिन, तरल अक्सिजन, कन्सन्ट्रेटेड अक्सिजन आदि सहयोग गर्न भन्यो भने, अर्कातिर आफ्नै देशको अक्सिजन उत्पादन बढाउने प्रयास सुरु गर्यो । सर्वोच्च अदालतले अक्सिजनको वितरणलाई प्रभावकारी र न्यायमुखी बनाउन केन्द्रमा बाह्र जना विज्ञको र हरेक राज्यमा पनि यस्तै स्वतन्त्र निगरानी संरचना बनायो । नेपालले अरू देशबाट तत्काल अक्सिजन र सिलिन्डर ल्याउनुपर्ने आवश्यकता त छँदै छ, देशभित्रैको अक्सिजनको वितरण प्रणाली प्रभावकारी बनाउन एउटा डेटा सिस्टम र भारतको जस्तै स्वतन्त्र विज्ञको समूह बनाएर उत्पादन, माग र वितरणलाई सकेजति न्यायोचित बनाउन जरुरी छ । कोरोनाको यो लहर र अब आउने अर्को लहरलाई समेत ध्यानमा राखी धेरैलाई मर्नबाट बचाउन स्वास्थ्यकर्मी, सामग्री र संरचना थप्नुका साथै संक्रमण रोक्न समुदाय स्तरमा सतर्कता र सावधानीका उपायहरू प्रभावकारी रूपले लागू गर्नुपर्छ ।निजी क्षेत्रसँगको समन्वयमा अत्यावश्यक स्वास्थ्य सामग्री (टेस्टिङ किट, भेन्टिलेटर, औषधि, पीपीई आदि) को बन्दोबस्त गर्न, निजी अस्पतालमा सेना र प्रहरीको सहयोगमा नयाँ बेड थप्न अनि मुख्य सहर र हरेक प्रदेशमा अस्थायी अस्पताल तत्काल बनाउन जरुरी छ । भारतका धेरै राज्यले झैं यो संकटमा चिकित्सा र नर्सिङ शिक्षाका विद्यार्थीलाई परिचालन गर्न जरुरी छ ।समुदायमा कोरोना संक्रमणको सर्किट ब्रेक गर्न परीक्षणको दायरा पनि बढाउनुपर्छ । दैनिक कम्तीमा ४०५० हजार जनासम्मको परीक्षण निःशुल्क गर्नुपर्छ । जति धेरैको टेस्ट गर्न सकियो, त्यति धेरै कन्ट्याक्ट ट्रेसिङ, आइसोलेसन र संक्रमितको उपचारमा सहयोग पुग्छ । जनसंख्याका हिसाबले नेपालको संक्रमण भारतको जत्तिकै छ तर भारतमा नेपालको भन्दा कैयौं गुणा बढी परीक्षण भैरहेको छ । प्रकृतिले ल्याएको संकटलाई स्वाभाविक मानिएला तर मान्छेले गर्न सक्ने नगरेर थपेको संकटलाई माफी दिन सकिँदैन ।नोट : उपर्युक्त विचारसँग लेखकसम्बद्ध संस्थाको सम्बन्ध छैन ।"
महाव्याधिमा लुटतन्त्र,"बसाइँ हिँड्नेको ताँतीले बस्नेको मन रुवाउँदछलाखौंका लागि उजाड छ यो देश मुठीभरलाई त स्वर्ग छ ।पञ्चायतकालीन दिनमा जेबी टुहुरेले गुन्जाएको यो गीत आजको दिनमा सत्तामा अडेस लागेर बसेकाहरूले नागरिकलाई निरीह बनाउँदै आफ्नो स्वर्ग उजिल्याउन मच्चाएको लुटको लगामहीन खेलका कारण झन्झन् सान्दर्भिक भैरहेको छ । दुःखको कुरा, टुहुरेले यो गीत गाउँदा उनले पछ्याएको सामाजिक थिति फेर्ने आन्दोलनको अगुवाहरूकै नेतृत्वमा सरकार छ अहिले । म जान्दिनँ, टुहुरे अहिले पनि यिनै मानिसहरूलाई अगुवा मानिबसेका छन् कि यी मुठीभरहरूले आफ्नो स्वर्ग उज्यालो बनाउन समयको निरीह अवसादलाई दुरुपयोग गरेर मच्चाएको लुटतन्त्रको विरुद्ध फेरि पनि गुन्जाइरहेछन् लाखौंका लागि उजाड छ यो देश, मुठीभरलाई त स्वर्ग छ !ििियो देशको भुइँतहमा, सतहमा दैनिक श्रमशक्ति बेचेर गुजारा चलाउने मानिसहरूको लाम छ । आज काम नपाए, नगरे आजै भोको पेट दाम्रिनुपर्ने अवस्था र विवशता बेहोरी बाँचेका यस्ता मानिसहरूको लाम सानोतिनो छैन । यो गरिखाने श्रमजीवी वर्गसँग भोलिका लागि मौज्दातका रूपमा साँचेर राख्ने जम्माजम्मी एउटा सम्पत्ति छ पसिना बगाउने श्रमशक्ति । त्यही सम्पत्ति फिँजाएर बजारमा बेच्न नपाए ऊ भोकै हुन्छ । ऊसँगै उसको भरोसामा थामिएको परिवार भोकै पर्छ । भोक थाम्ने सीमा नाघेपछि भोक खाएरै मृत्यु स्विकार्छ । अघिल्लो वर्ष विश्वभर कोरोना महाव्याधिले मच्चाएको त्रासले, मृत्युको दौडले चैतदेखि नेपाल पनि लकडाउनको चपेटामा पर्यो । लकडाउनको पहिलो निसानामा यही दैनिक ज्यालादारीमा श्रम बेचेर गुजारा चलाउने भुइँमानिसहरू परे । कैयौंले लकडाउनको कहरका दिनमा भोक, अभाव र अत्यास खेपेर पनि बलै आफूलाई जोगाए । कतिले त्यो कहरमा कैयौं दिनको भोक, अभाव र प्यास थेग्न नसकेर जीवन निखारे । त्यस्तै निरीहताको नाम्लो च्यापेर भोकले दाम्रिएर कीर्तिपुरको सकडपेटीमै ज्यान निखारेका थिए, धादिङका भरिया सूर्यबहादुर तामाङले । हिसाबमा नआएका, खबरमा नआएका गरिखाने वर्गका कति सूर्यबहादुरहरूको पेटमा दन्किएको थियो भोकको आगो र त्यही भोकको लप्कोले खाइदिएको थियो तिनीहरूको जीवन, कसैको हिसाबमा छैन, गणनामा छैन । किनभने ती गणनाका लागि लायक मानिस पनि ठानिँदैनन्, न सत्ताका लागि, न यो सत्ता थामेर बस्ने समाजका लागि ।दैनिक गुजाराबाट उठेर महिनावारी तवरले श्रमबजारमा श्रमशक्ति बेच्नेले पनि लकडाउनपछि रोजगारी गुमायो र त्यही पहिलो दैनिक ज्यालादारी गर्नेको हविगतमा ओर्लियो । लकडाउन लादिएपछि सत्तामा आसीनहरू भने जनतालाई यो कहरबाट निकाल्न केही विकल्प दिनतिर लागेनन्, बरु महाव्याधिसँग जुध्ने स्वास्थ्य सामग्री खरिदमा लुट मच्चाउन आफूनिकटहरूलाई औषधि खरिदको बिचौलियाका रूपमा सम्बन्धन मिलाउने दौडधुपमा लागे । मृत्यु भएकाहरूको संख्या बढाएर तिनका नाममा कमिसन खानेदेखि सार्वजनिक खरिदमा खुल्लमखुला कमिसन माग्न मन्त्रीहरू नै लागेको विवरण आउँदासमेत खड्गप्रसाद ओलीले तिनको बचाउ गर्न सत्ताको दुरुपयोग गरे । सहरको बेरोजगारी र अभावले निम्त्याएको भोक र अभाव खेप्न नसकेर राजमार्गभरि पिठ्यूँमा नानी च्यापेर खाली खुट्टा पैदल मार्च गरिरहेका मानिसहरूको ताँती कम्ता अत्यासलाग्दो थिएन । सहरको अल्पकालीन बसाइ छाडेर थातथलोतिरको बसाइँ हिँडेका मानिसहरूको ताँतीले बस्ने र देख्नेहरूको मन रुवाइरहेको थियो । जसको त्यसरी जाने थातथलो पनि थिएन, सहर छाडेर निस्की जानलाई कुनै गन्तव्य र ठेगाना थिएन, ती सहरमा भोकभोकै सूर्यबहादुर तामाङ बनेर जिन्दगीकै बसाइ निखारिरहेका थिए । आवश्यक पर्दा मजदुर, ज्यामी, भरिया, श्रमजीवीहरूको बल निचोरेर अघाएको, उज्यालिएको सहर अभर पर्दा तिनलाई भरोसा दिन कन्जुस्याइँ गरिरहेको थियो । यो देशको एउटा सहरले साबिकमा श्रमदोहन गरेका भरिया सूर्यबहादुरको पेटको भोक बुझाउने ल्याकत पनि राखेन ।उता पाँच सय किलोमिटरभन्दा बढी पैदल हिँडिरहेका भोका मानिसहरूका लागि सत्ता कहीँ उपस्थित भएन । ऊ भ्रष्टाचार, कमिसन, उखानटुक्का, हँसीमजाक र सत्ताखेलोमा मात्रै उपस्थित थियो । अभरमा परेका जनतालाई आवश्यक परेको दिनमा सत्ता तिनको बेहाल र दर्दनाक अवस्थाबाट बेखबर थियो । खबर भए पनि उसले यो सबसँग कुनै सरोकार देखाउन आवश्यक ठानेन । सडकमा त्यसरी सकीनसकी पैताला घिसारिरहेका हजारौंहजार मानिसका लागि यो देश उजाड पखेरो मात्रै बन्यो । सभाजुलुस गर्न सयौं गाडी पठाएर मान्छे ओसार्ने र भीड देखाउने दलहरू हिजो पनि र आज पनि नागरिकलाई पर्दा दुलोभित्र पसेका छन् । सत्ताधारीदेखि सत्ताको छिनाझपटीमा रहेकाहरू सबै आज पनि टाउको किनबेच गरेर सत्ता जोगाउने र ढाल्ने खेलोमा लागेका छन् । जनताले बेहोरिरहेको यो कहरमा तिनको कुनै सरोकार देखिएको छैन । अरू त अरू, यो व्यवस्थाको विकल्प खोज्न लागेको हुँ भन्नेहरूसमेत चन्दा नआउने भएरै होला, जनताको यो पीडामा मौनताको सिरक ओढेर निमग्न छन् । सत्तामा आसीन खड्गप्रसाद र तिनका मुठीभर आसेपासेलाई भने महामारी पनि देश लुट्ने र जनता चुस्ने स्वर्णिम अवसर बनेर आइदियो । तिनले मनोमानी नगरेको क्षेत्र कुन मात्रै बाँकी रह्यो होला र ? औषधि खरिददेखि उद्धार उडानसम्म, क्वारेन्टिनदेखि पीसीआर टेस्टसम्म, राष्ट्रिय खरिददेखि अन्तर्राष्ट्रिय खरिदसम्म । महाव्याधिले च्यापेको एक वर्षमा बाँकी विश्वले कोरोनाविरुद्ध जुध्न खोप, अस्पताल, आवश्यक औषधि र तयारीमा खर्च गर्योÙ खड्गप्रसाद नेतृत्वको नेपाली सत्ताले सस्ता उखानटुक्का वितरणदेखि सत्ताको घीनलाग्दो छिनाझपटी र रामसीताको मूर्ति बनाएर बितेको एक वर्ष गुजार्यो । बाँकी विश्वले चरणचरणमा खोप, औषधिको परीक्षण गरेर कोरोनाविरुद्ध जुध्ने सामर्थ्य निर्माणमा आफ्नो तागत संकेन्द्रित गर्योÙ खड्गप्रसादहरू भने गुर्जो खाएर कोरोना भगाउने गफ वितरण गर्ने र विदेशमा निर्मित कोरोनाविरुद्धको खोपमा कसरी कमिसन कुम्ल्याउने भनेर दत्तचित्त भएर लागे । हालैका दिनमा कोरोनाविरुद्ध लगाइने खोप खरिदमा मच्चिएको भाँडभैलो र त्यसमा सामेल बिचौलियाहरूको अनुहारले खड्गप्रसादको सत्ता कसरी मानिसको जीवनको अति आधारभूत र संवेदनशील विषयमा समेत लुटतन्त्र मच्चाउन उद्यत छ भन्ने देखाउँछ । कोरोनाविरुद्धको खोप उत्पादक भारतीय कम्पनी सिरम इन्स्टिच्युटबाट ५० लाख खोप खरिदमा दलाल कम्पनीले अड्को थापी खोप खरिद प्रक्रियामै अवरोध गरेको भनेर खड्गप्रसाद नेतृत्वका स्वास्थ्यमन्त्रीले नै बोलेको भिडियो प्रस्ट देख्न, सुन्न सकिन्छ । सवाल ती दलालले कसको आडभरोसामा कोरोनाविरुद्ध लगाइने खोपजस्तो संवेदनशील विषयमा समेत दलालीको हिस्सा प्राप्त गर्न अड्को थापिरहेका छन् भन्ने हो । के दलालहरू सत्ताभन्दा शक्तिशाली भएका हुन् ? कि सत्ताको शक्तिशाली ओहोदामा बसेकाहरूले सीधै घपला हान्ने बाटो छाडेर दलाल अघि सारेका हुन् ? दलालीको हिस्सा खोज्दै खोप खरिदमा अवरोध गरेकाहरू भनेर नाम आएका बिचौलिया अघिल्लो वर्ष मात्रै प्रधानमन्त्री खड्गप्रसादको प्रत्यक्ष रुचिमा नेपाल भ्रमण वर्ष संयोजन समितिको संयोजक रहनु संयोग मात्रै कसरी हुन सक्छ ? पर्यटन क्षेत्रसँग प्रत्यक्ष सम्बन्ध राख्ने प्रशस्तै काबिल मानिसहरू हुँदाहुँदै गाडी व्यापारमा परिचय स्थापित गरेका मानिसलाई किन भ्रमण वर्ष संयोजक बनाउन खड्गप्रसाद लागिपरेका थिए र अहिले तिनै मानिस जीटुजी स्तरमा गरिने खोप खरिदमा दलालीको हिस्सा सुरक्षित गर्न खोप खरिद नै प्रभावित पार्ने गरी कुन पार्श्व बलका आधारमा अघि सरे भन्नेमा अब पनि कुनै द्विविधा रहन सक्छ ?िििकोरोनाको दोस्रो लहरको चपेटाले च्याप्दै लगेपछि संक्रमित हुनेको संख्या दिनानुदिन बढिरहेको छ । अब त यसले आक्रामक स्वरूप देखाउन थालिसकेको छ । अस्पतालको बेडमा उपचारका लागि एउटा मरेपछि अर्कोले पालो पाउने अवस्था छ । अस्पतालहरूमा अक्सिजन नपाएर बिरामीको मृत्यु भइरहेको छ । अस्पतालहरूमा अक्सिजन, बजेट, जनशक्ति र मेसिन सबै चीजको अभाव रहेका र संक्रमितको उपचारमा कठिनाइ भएका खबरहरू आइरहेका छन् । अस्पतालको बेड खोज्दाखोज्दै अस्पताल प्रांगणमै संक्रमितको मृत्यु भैरहेको छ । सर्वसाधारणले अस्पतालमा अक्सिजन र बेड पाउन नसकेर जीवन गुमाए पनि सामान्य अवस्थामा गएका नेताहरू, पैसावालहरू कोही पनि उपचार नपाएर अलपत्र परेको खवर आएको छैन । सत्ताखेलो मिलाउन सार्वजनिक परीक्षणमा संक्रमणको संकेत पनि नदेखिएका सांसदहरूलाई अस्पतालको बेड कब्जा गरेर नक्कली बिरामी बनाई भर्ना गरिएको छ । त्यो पनि कथित कम्युनिस्ट पार्टीसम्बद्ध भनिएको सांसद ! बुटवलमा अस्पतालको गेट खुल्ला र भित्र जाउँला भनेर घण्टौं अस्पतालअघि कुर्दाकुर्दै बिरामीले ज्यान गुमाएको हृदयविदारक खबर पढिरहँदा लुम्बिनीका मुख्यमन्त्री सत्ता हानथापको जोडघटाउ मिलाउन व्यस्त थिए । सञ्चारमाध्यमदेखि स्वास्थ्यमन्त्रीसम्मले कोरोनाविरुद्धको खोप खरिदमा बिचौलियाहरूले अवरोध गरेको खुलेआम उल्लेख गरिरहेका छन् । आज सत्ताव्यवस्था दलालहरूको व्यवस्थामा विघटित भएको छ । भारतमा कोरोना महामारीका कारण दाहसंस्कार गर्ने ठाउँसम्म नपाएपछि र अस्पताल भरिभराउ हुन थालेपछि धनाढ्यहरू उपचारको बहानामा लाम लागेर विमानस्थलतिर दौडिएको दृश्य उदेकलाग्दो छ । नेपालको सार्वजनिक स्वास्थ्य व्यवस्था ध्वस्त बनाएर स्वास्थ्य क्षेत्र नाफाखोरहरूको हातमा सुम्पने राजनीतिक पेसेवरहरू र नवधनाढ्यहरू त्यसरी लाम लागेर विदेश सोझिएको दृश्य देख्न अब धेरै दिन कुर्नुपर्नेछैन, यही अवस्था कायम रहेमा । चिकित्सकको दोहन, नागरिकमाथिको चुसाइ र निर्बल व्यवस्थापनमा टिकेका कथित भव्य अस्पतालहरूले संकटको दिनमा आफ्नो असली औकात देखाएका छन् । दिनकै पचास हजार शुल्क तोकेर खुलेआम लुट मच्चाउने अस्पताल नामका नाफाखोर व्यापारिक गिरोहमाथि सत्ताले मौनता साधेर आफू त्यो लुटको हिस्सेदार भएको जनाउ दिइसकेको छ । आजको नेपालको आर्थिक उत्पादनका साधनहरू दलालहरूका मुठीमा कैद छन् । यसले आफ्नो दलालीको हिस्सेदारी सुरक्षित गर्न सारा मानवीय संवेदनाहरूको निर्ममतापूर्वक दोहन गर्छ । सत्तामा आसीनहरूले तिनै दलालहरूको प्रतिनिधि बनेर दलालीलाई चम्काउन र फस्टाउन सारा व्यवस्था मिलाइरहेका छन् । चुनाव, मतजस्ता सार्वजनिक लोकतन्त्रको आवरणमार्फत जनताको प्रतिनिधिको जाली बर्को ओढे पनि खासमा यो दलालहरूको प्रतिनिधि व्यवस्था हो । त्यसैले यो निर्णायक मोडमा जनताको हित भर्सेलामा पारेर दलालहरूको हित रक्षाको पक्षमा उभिने गर्छ । बिचौलियाहरूको संरक्षकका रूपमा सत्ता परिचालन भइरहेको त्यही कारण हो । आजको दिनमा बिचौलिया, दलाल र तिनको प्रतिनिधि बनेर सत्तामा आसीन मुठीभरलाई कोरोनाको महाव्याधिकाल पनि स्वर्णिम दिन बनेर उदाएको छ । तिनलाई आजको दिन पनि स्वर्ग छ । सर्वसाधारणलाई अस्पतालको बेड पाउनु नै एउटा युद्ध जितेजस्तो हुने अवस्था छ । अक्सिजन पाउनु, औषधि पाउनु नै नागरिक योग्यताको विषय भएको छ । अस्पताल, बेड, अक्सिजन नपाएरै नागरिकको मृत्यु भइरहेको छ । तिनका लागि यो देश उजाड मरुभूमिजस्तो भैरहेको छ । सत्तासीनहरू रामको मूर्ति बनाई उखानटुक्का वितरण गरेर बसिरहेका छन् । यो गतिहीन र दलालहरूको प्रतिनिधि सत्ता गरिखाने श्रमजीवी जनताको धैर्यको परीक्षण गर्दै लुटतन्त्र मच्चाउन निमग्न छ ।"
५ दिनदेखि बेडको पर्खाइमा,"(काठमाडौं)  ललितपुरको पाटन र किस्ट मेडिकल कलेजमा कोरोना संक्रमितका लागि छुट्याइएका केही बेड खाली छन् । पाटनमा ६५० बेड संख्यामध्ये संक्रमितका लागि २६० बेड छुट्याइएको छ । तर पूरै भरिएको छैन । ५५० बेड क्षमताको किस्टमा पनि संक्रमितलाई छुट्याइएको सबै २ सय बेड भरिभराउ छैनन् । यी अस्पतालमा आईसीयू र भेन्टिलेटरमा राख्नुपर्ने गम्भीर बिरामी त परै जाओस्, सामान्य भर्ना लिनसमेत बन्द गरिएको साता दिन बितिसक्यो । तर दुवै अस्पताल प्रशासनले भने अक्सिजन सिलिन्डर अभावका कारण नयाँ बिरामी भर्ना नलिएको बताउँछन् ।टीकाथलीकी ६१ वर्षीया रामदेवी महर्जनले पाटन अस्पतालमा बेड पाउन कोही बिरामी डिस्चार्ज भएर जाने प्रतीक्षामा बसेको ५ दिन बित्यो । कारण हो अक्सिजन र बेड अभाव । उनलाई त्यहाँबाट अन्यत्र जान पटकपटक भनिसकिएको छ तर विकल्प कतै छैन । अहिले उनलाई बेलाबेलामा आउने चिकित्सक र नर्सले स्वास्थ्य अवस्था बुझ्ने र अक्सिजन भने दिइरहेका छन् । रामदेवीलाई सुरुमा टेकु अस्पताल लगिएको थियो । त्यहाँ भर्ना नलिएपछि वीर अस्पताल पुर्याइयो । त्यहाँबाट पनि फिर्ता पठाइएपछि केही निजी अस्पतालको चक्कर काटे । अन्ततः सबै अस्पतालबाट फर्काइएपछि बाध्य भएर पाटनमा ल्याएको छोरी शोभाले सुनाइन् । हामीले ओत लाग्ने ठाउँ मात्र भए पनि दिन आग्रह गरेपछि इमर्जेन्सीमा सारिएको हो, उनले भनिन् ।पाटनको इमर्जेन्सी वार्डमा २० बेड छन् । मेसिनबाट अक्सिजन दिने व्यवस्था भने ४ बेडमा मात्रै छ । पेप्सीकोलाका ४३ वर्षीय राम थापाको पाटनमा पीसिआर जाँच गराउँदा कोरोना पोजिटिभ देखियो । चिकित्सकले उनलाई अक्सिजन लेबल निकै कम भएको जानकारी गराए तर भर्ना हुन खोज्दा लिएनन् । इमर्जेन्सीमा पनि राख्न मानेनन् । उनकी श्रीमतीले अक्सिजनको जोहो गर्न धेरै प्रयास गरिन् तर व्यवस्था भएन ।अस्पतालअगाडि यहाँ मेडिकल अक्सिजन ग्यास पाइन्छ भनेर फोन नम्बरसहित लेखिएको बोर्ड छ । फोन गर्दा सिलिन्डर सकिएको बताइयो । आफूहरू ढुवानीकर्ता मात्र रहेको र पाटन औद्योगिक क्षेत्रका उद्योगमा पाउन सकिने सम्भावना रहेको जनाइएपछि थापाकी श्रीमती त्यहाँ पुगिन् । उनका अनुसार इमर्जेन्सीका अरू पनि कुरुवा अक्सिजन पाउने आसमा सगरमाथा अक्सिजन उद्योग पुगे । त्यहाँ सिलिन्डरमा ग्यास भर्न आउनेको अत्यधिक भीड थियो । सशस्त्र र जनपथ प्रहरीको निगरानीमा सिलिन्डर वितरण भइरहेको थियो ।बल्लतल्ल सगरमाथाका व्यवस्थापक रिकेश महर्जनलाई भेटे पनि उनले हात उठाए । अहिले उत्पादनभन्दा तेब्बर माग बढेको र अक्सिजन सिलिन्डर अभावका कारण नयाँ बिरामीलाई उपलब्ध गराउन नसकिने उनको भनाइ थियो । उनका अनुसार उद्योगमा १०, २० र ४७ लिटर क्षमताका सिलिन्डर छन् । अहिले सबैभन्दा बढी ४७ लिटर जाने सिलिन्डरको माग बढी छ । यो सिलिन्डर पहिला दैनिक ७ सयदेखि साढे ७ सय थानसम्म मात्र उत्पादन हुन्थ्यो । अहिले माग बढेर १४ सयदेखि १५ सयसम्म आवश्यक परेको महर्जनले सुनाए । उद्योग २४ सै घण्टा सञ्चालन गरेर पनि माग पूर्ति गर्न सक्ने सम्भावना छैन । सरकारले सिलिन्डरको वैकल्पिक व्यवस्था नगरीकन समस्या समाधान हुँदैन, उनले भने ।ललितपुर घुसेलका १९ वर्षीय राम तामाङलाई उच्च ज्वरो आएपछि आफन्तले कोरोना संक्रमणको शंका लागेर पाटन अस्पताल पुर्याए । उनी पनि अस्पताल प्रांगणमै छटपटिरहेका थिए । सबैले चिकित्सक र नर्सलाई अनुरोध गरेपछि इमर्जेन्सीभित्र त लगियो तर तत्काल अक्सिजन दिनुपर्ने उनलाई उक्त व्यवस्था हुन सकेन । अक्सिजन नभएकाले इमर्जेन्सीमा मात्र राखेर के गर्ने भन्दै त्यहाँ कार्यरत नर्सले भनिन्, उनी मात्र होइन, यस्ता छटपटिरहेका बिरामी अस्पतालमा थुप्रै छन् ।किस्टमा ५७ संक्रमित उपचाररत छन् । तीमध्ये १३ जना भेन्टिलेटरमा छन् । यहाँ पहिला २४ घण्टाका लागि ८० वटा सिलिन्डरले २ सय बिरामीलाई पुग्थ्यो । अहिले ५० संक्रमितका लागि २५० सिलिन्डर पनि अपुग भएको छ । अस्पताल प्रशासनले अक्सिजनको व्यवस्थापन गरिदिन जिल्ला कोभिड१९ संकट व्यवस्थापन केन्द्र (डीसीसीएमसी), स्वास्थ्य मन्त्रालयलगायत निकायलाई पटकपटक ध्यानाकर्षण गराइसकेको छ । तर कतैबाट कुनै प्रतिक्रिया नआएको किस्टका चिफ अपरेटिङ अफिसर अमिश पाठकले बताए । डीसीसीएमसीलाई पनि जानकारी गराइसकेका छौं । तर कुनै निकायबाट न अनुगमन छ न त निरीक्षण नै, उनले भने, भोलि अक्सिजन आपूर्ति गर्न नसकेर कोही बिरामी तलमाथि परेमा कसले जिम्मेवारी लिन्छ ?साताअघि प्रधानमन्त्री केपी शर्मा ओलीले देशवासीका नाममा सम्बोधन गर्ने क्रममा अक्सिजन अभाव हुन नदिन ठूला अस्पताल तथा मेडिकल कलेजमा अक्सिजन प्लान्ट स्थापना गरिने, सञ्चालनमा नआएका प्लान्टलाई शीघ्र मर्मत गरी सञ्चालनमा ल्याइने बताएका थिए । तर किस्ट, पाटनलगायत अस्पतालको हकमा कुनै सुरसार छैन । पाठकले बिग्रेका प्लान्ट तत्काल मर्मत गरी सञ्चालनमा ल्याउन माग गरे । अक्सिजन वितरण पनि बराबर गर्ने व्यवस्था मिलाउनुपर्यो, उनले भने ।पाटन अस्पतालका कोभिड फोकल पर्सन डा आशिष श्रेष्ठले अक्सिजनको व्यवस्थापन नभईकन भर्ना लिएर मात्र काम नभएको बताए । अहिले अक्सिजन आवश्यक नपरेको भन्दै भर्ना लिऊँला । पछि आवश्यक परेर दिन नसकेर केही भएमा अस्पताल जिम्मेवार हुनुपर्छ, उनले भने । स्वास्थ्य मन्त्रालयका सहप्रवक्ता डा समीरकुमार अधिकारीले अधिकांश अक्सिजन प्लान्टले २४ सै घण्टा उत्पादन गरिरहेको बताए । केही बिग्रेका प्लान्ट मर्मत आवश्यक छ, उनले भने, धेरै अस्पतालले अक्सिजन उत्पादन गरिरहेका छन् ।"
भूकम्पपीडितले अनुदान पाएनन्,"रामेछाप (कास) घर बनाएको एक वर्ष बितिसक्दा पनि रामेछापका भूकम्पपीडितले अनुदानको रकम पाउन सकेका छैनन् । जिल्लाबाट माग गरिएको रकम राष्ट्रिय पुनर्निर्माण प्राधिकरण केन्द्रले निकासा नदिएकाले घर बनाइसकेकाहरू अनुदानबाट वञ्चित भएका हुन् । फागुनमै आएका फाइलको पैसा नभएर अनुदान बाँड्न सकेका छैनौं, प्राधिकरणको जिल्ला आयोजना कार्यान्वयन इकाइ (अनुदान व्यवस्थापन तथा स्थानीय पूर्वाधार) का प्रमुख सन्तोषप्रसाद दाहालले भने ।उनका अनुसार लाभग्राहीलाई अनुदान दिन प्राधिकरणसँग ६० करोड माग गरिएको छ । तर झन्डै ३ महिना हुनैलाग्दा पनि निकासा भएको छैन । लाभग्राही दिनहुँ कार्यालय आएर अनुदानका लागि कराउन थालेका छन्, दाहालले भने, पैसा नभएर उहाँहरूको खातामा पठाउन पाएका छैनौं । इकाइ (भवन) बाट सबै प्रक्रिया पूरा गरी अनुदानका लागि पुगेका सेवाग्राहीका झन्डै २ हजार ५ सय फाइल रोकिएका हुन् । तीमध्ये दोस्रो किस्ताका लागि ८ सय ५० जना लाभग्राहीलाई १२ करोड ७५ लाख र १ हजार ५ सय ८७ लाभग्राहीलाई १५ करोड ८७ लाख रुपैयाँ अनुदान उपलब्ध गराउन बाँकी रहेको प्राधिकरणकी सविता कार्कीले बताइन् ।इकाइ (भवन) का फोकल इन्जिनियर किशोरविक्रम शाहीले प्राविधिकले निरीक्षण सकेको महिनौंसम्म अनुदान नआउँदा त्यसको असर फिल्डमा काम गर्ने प्राविधिकलाई समेत पर्न थालेको गुनासो गरे । सबै मापदण्ड पूरा गरेर घर निर्माण गर्नेले प्राविधिकले निरीक्षण गरेको केही दिनमै अनुदान खोज्छन्, शाही भन्छन्, फाइल जिल्लामा आइपुगे पनि अनुदान नआउँदा प्राविधिकले नै त्यसको अपजस खानुपरेको छ ।घर बनाएको एक वर्ष बित्यो, अनुदानका लागि पाँच पटक सदरमुकाम पुगें तर पैसा आएको छैन भन्दै फर्काउने काम भयो, बेथानका लालबहादुर लामाले भने, कहिले पैसा पाइएला र घर बनाउँदाको ऋण तिर्नु ? भूकम्पपीडितले घर निर्माण सकेपछि प्राविधिक निरीक्षण, नापजाँच, वडाले प्रतिवेदन तयार गरी जिल्लामा फाइल पठाएर पास भएपछि मात्र अनुदान पाइन्छ । लामो प्रक्रिया पार गरेर फाइल स्विकृत भइसक्दा पनि पीडितहरूले अनुदान नपाएका हुन् ।"
महामारीमा फेरिएको भक्तपुर अस्पताल,"(भक्तपुर)  कोरोना संक्रमितको उपचारमा खटिँदाखटिँदै भक्तपुर अस्पतालका ५ चिकित्सक र ४ जना स्टाफ नर्स संक्रमित भइसकेका छन् । तर उनीहरूले आफूजस्तै संक्रमितको उपचारलाई रोकेका छैनन् । यसमध्येमै पर्छिन् अस्पतालकी मेडिकल सुपरिन्टेन्डेन्ट (मेसु) डा सुमित्रा गौतम पनि । स्वास्थ्य प्रतिकूलताकै बीच उनी आइसोलेसन व्यवस्थापन र अक्सिजन जुटाउन प्रयासरत छिन् । हामीसँग २५ वटा अक्सिजन सिलिन्डर थियो, १३० वटा पुर्याइसक्यौं, उनले भनिन्, अझै सय वटा थप्न सके अर्को कोभिड वार्ड चलाउन सक्थ्यौं ।आइतबारसम्म भक्तपुर अस्पतालमा ८० संक्रमित उपचाररत छन् । जसमध्ये ५ भेन्टिलेटर र ६ जना आईसीयूमा छन् । कोरोना महामारी फैलिँदै जाँदा अस्पतालले २५ एचडीयू बेडसहित ६८ बेडको आइसोलेसन सञ्चालनमा ल्याएको थियो । तर अहिले यो वार्ड संक्रमितले भरिभराउ छन् । संक्रमितको चाप बढ्न थालेपछि इमर्जेन्सी र वेटिङ वार्ड पनि सञ्चालन गरिएको छ । लक्षणसहितका बिरामीलाई पीसीआर गराएर रिपोर्ट नआउँदासम्म वेटिङ वार्डमा राखिने गरिएको छ । मुलुककै दोस्रो जेठो भएपनि भक्तपुर अस्पतालले कोरोना महामारीकै बीच मुहार फेरेको छ । संक्रमणको पहिलो लहरमा चुस्त व्यवस्थापन गरेको भन्दै प्रदेशभरमा उत्कृष्ट अस्पताल बनेको थियो । हाल क्षमता विस्तार गर्दै २ सय बेड पुर्याउने तयारीसमेत छ । आगामी असार मसान्तसम्ममा ७५ बेडको अस्पताललाई २ सय बेडमा विस्तार गर्दै छौं, डा गौतमले भनिन् । श्री चन्द्रलोक डिस्पेन्सरी नामबाट विसं १९६१ मा स्थापित यो अस्पताल सुरुमा १५ बेडको थियो । शताब्दीपछि (२०६०) ७५ बेडको बनाइयो । अहिले यसको दोब्बरभन्दा बढी बेड थप्न लागिएको हो ।स्थापनाको ११६ वर्षपछि अस्पतालमा ६ भेन्टिलेटरसहित आईसीयू सेवा दिन थालियो । यो पनि महामारीकै बीचमा सम्भव भएको हो । संघीयता कार्यान्वयनयता वाग्मती प्रदेशमातहत रहेको अस्पतालमा हाल बेडको एचडीयू, बालबालिकाका लागि ६ बेडको एनआईसीयू, सिस्टेस्कोपी, हिस्टेस्कोपी, अर्थोस्कोपी, इन्डोस्कोपीलगायत सेवासमेत थप्ने तयारी छ । नाक, कान तथा घाँटी रोग, मुटु रोगको उपचार हुने ओपीडी सेवा सञ्चालन र मुख्यमन्त्री जनता स्वास्थ्य परीक्षण कार्यक्रमलाई परिमार्जन गरी सञ्चालनमा ल्याउने पनि डा गौतमको भनाइ छ । केही समयअघिसम्म भक्तपुर अस्पताल रेफरल अस्पतालको रूपमा चिनिथ्यो । तर पछिल्लो एक वर्षमा अस्पतालमा एक हजार ६ सय ६२ वटा शल्यक्रिया भएको डा गौतम बताउँछिन् । पहिलाजस्तै अलिकति क्रिटिकल भयो कि रेफर गर्ने सिस्टम पूर्णरूपमा बन्द भइसक्यो, हामीसँग भएको इक्विपमेन्टले भ्याएसम्म सबै शल्यक्रिया यहीं गरिरहेका छौं, उनले भनिन्, अहिले त रेफर शून्यजस्तै छ । अस्पतालको सेवाले गति लिए पनि दरबन्दीअनुसारको चिकित्सक र स्वास्थ्यकर्मी भने अझै पाउन नसकेको उनको गुनासो छ । अस्पतालमा १०२ कर्मचारीको दरबन्दी छ । जसमध्ये मेसुसहित ६० जना मात्रै दरबन्दीका हुन् । त्यसमध्ये पनि ४ प्रशासन र २२ जना कार्यालय सहायक छन्, मेडिकल अफिसर ३४ जना मात्र हुन्, उनले भनिन् । बाँकी सबै अस्पताल विकास समिति, नेपाल सरकारको करार र छात्रवृत्तिका कर्मचारीले धानेको उनको भनाइ छ । अहिले १८७ स्वास्थ्यकर्मी र कर्मचारी कार्यरत छन्, उनले थपिन् ।डा गौतमका अनुसार यहाँ हालै ल्याप्रोस्कोपी सर्जरी गर्न समेत थालिएको छ । पार्किन्सोनिजम (बिर्सिने रोग) को उपचार थाल्ने प्रक्रिया पनि अगाडि बढाइएको छ । आँखाको शल्यक्रियासम्बन्धी सेवा दिन तिलगङ्गा आँखा अस्पतालसँग सहकार्य भइरहेको छ । कोरोना महामारीकै बीच अस्पतालमा दैनिक ६ सयभन्दा बढी बिरामीले सेवा लिएको अस्पताल प्रशासनले जनाएको छ । अस्पतालमा ओपीडी र अन्तरंग विभागअन्तर्गतका १८ वटा सेवा सञ्चालनमा छन् । महामारीकै बीच अस्पतालको पानी चुहिने भवन मर्मत गरी सभाहल, मेसु कक्षलगायत बनाइएको छ । अर्को सुविधा सम्पन्न भवन निर्माण तथा रेट्रोफिटिङको प्रक्रिया पनि सुरु गरिएको डा गौतमले बताइन् । उनका अनुसार अस्पतालका लागि पर्याप्त जग्गा भने छैन । अस्पतालको नाममा भएको १८ रोपनी ४ आना जग्गामध्ये भक्तपुर क्यान्सर अस्पतालले ६ रोपनी, नेपाल रेडक्रस सोसाइटीले १ रोपनी ७ आना र सहिद धर्मभक्त राष्ट्रिय प्रत्यारोपण केन्द्रले त्योभन्दा पनि बढी क्षेत्र भोगचलन गर्दै आएको छ । अस्पतालका लागि बनाइएको भवनमा हाल प्रत्यारोपण केन्द्र सञ्चालित छ ।"
पाँच दिनमा ३ हजार घर फर्किए,"चरिकोट (कास) काठमाडौं उपत्यकामा निषेधाज्ञाको समय बढाउँदै लगिएपछि जिल्ला फर्कनेको लर्को लागेको छ । पछिल्लो पाँच दिनमा तीन हजार जनाभन्दा बढी जिल्ला भित्रिएका छन् । स्थानीय तहले सवारी पासको व्यवस्था गरेपछि सार्वजनिक यातायात प्रयोग गरेर घर फर्केने क्रम बढेको हो । खरीढुङ्गा चेकपोस्टमा पछिल्लो पाँच दिनमा चार सयभन्दा बढी सवारीसाधन भित्रिएको रेकर्ड छ । भित्रिएकाहरूलाई चरिकोटस्थित होल्डिङ सेन्टरमा राखेर स्वास्थ्य परीक्षण गराई स्थानीय तहको रोहवरमा घर पठाउने गरिएको छ । गाउँ फर्केका नागरिकलाई हामी होल्डिङ सेन्टरमा गएर बुझ्छौं, मेलुङ गाउँपालिकाका प्रवक्ता हीरा थोकरले भने, घर फर्कनेलाई नफर्की भन्न सक्दैनौं, घरमै १४ दिन क्वारेन्टाइनमा बस्न अनुरोध गरेका छौं । दैनिक २० वटासम्म यात्रुबाहक बस र अन्य सवारी प्रयोग गरेर सयौं भित्रिइरहेको प्रहरी नायव उपरीक्षक भेषराज रिजालले बताए । संक्रमण नफैलियोस् भनेर ती सवारीलाई स्कर्टिङ गरी सम्बन्धित पालिकाको क्वारेन्टाइनसम्म पुर्याइदिने गरेका छौं, रिजालले भने ।"
२३० अक्सिजन सिलिन्डर संकलन,"ललितपुर (कास) प्रहरीले कबाडी संकलन केन्द्र, वर्कसप, धातुजन्य उद्योगबाट प्रयोगविहीन अवस्थामा रहेका २३० थान अक्सिजन सिलिन्डर संकलन गरेको छ । संकलित सिलिन्डर जिल्ला कोभिड१९ संकट व्यवस्थापन केन्द्रको निर्णयअनुसार विभिन्न ८ वटा अस्पताल र ललितपुर महानगरद्वारा सञ्चालित आइसोलेसनमा वितरण गरिएको छ । जसअनुसार पाटन अस्पताललाई ८० थान, किस्ट मेडिकल कलेजलाई ५०, अल्का र महानगरको आइसोलेसनलाई १५१५, मेघा र स्टारलाई २०२०, बज्रबाराही चापागाउँ, सुमेरु, गणेशमान सिंह अस्पताललाई १०१० थान वितरण गरिएको छ । महानगरीय प्रहरी उपरीक्षक प्रज्वल महर्जनले उद्योगहरूमा सिलिन्डरको यकिन विवरण माग गरी मौज्दात र खाली रहेका सिलिन्डरको खोजी भइरहेको बताए ।"
मानव सेवा आश्रममा खाद्यान्न अभाव,"हेटौंडा (कास) निषेधाज्ञाका कारण हेटौंडा९ मा रहेको मानव सेवा आश्रममा खाद्यान्नको अभाव हुन थालेको छ । आश्रममा आश्रय लिएकालाई खाना खुवाउने मुख्य स्रोत जन्मदिन, वैवाहिक वर्षगाँठ, दिवंगतहरूको तिथिलगायत अवसरमा दाताहरूले गर्ने सहयोग नै हो । तर निषेधाज्ञाले यो सबै ठप्प हुँदा अब २ दिनका लागि मात्रै पुग्ने खाद्यान्न रहेको आश्रमका अभियन्ता होमनाथ पौडेले बताए । उनका अनुसार आश्रममा सडकबाट उद्धार गरिएका वृद्धवृद्धा र बालबालिका गरी हाल २५० जना छन् । उनीहरूलाई एक छाक खुवाउन २५ हजार रुपैयाँ खर्च हुन्छ । भोकमरी लाग्ने देखिएपछि दाताहरूलाई खाद्यान्न सहयोग गरिदिन आग्रह गरिरहेका छौं, उनले भने ।"
संकटमा आउन थाल्यो उद्योगी व्यवसायीको सहयोग,"(काठमाडौं)  कोभिड१९ को संक्रमण रोकथाम, उपचार तथा सेवाका लागि उद्योगी व्यवसायीले सहयोगी कार्यक्रम अघि बढाउन थालेका छन् । दुई दिनयता करिब आधा दर्जन व्यावसायिक संस्था तथा व्यक्तिबाट सहयोगको घोषणा तथा कार्यक्रम सञ्चालन भएका छन् ।गोल्छा ग्रुपले पाटन स्वास्थ्य विज्ञान प्रतिष्ठानलाई कोभिड१९ संक्रमणको उपचारमा सहयोग पुर्याउन एक करोड रुपैयाँ दिएको छ । ग्रुपका अध्यक्ष शेखर गोल्छाले प्रतिष्ठानका उपकुलपति राजेशनाथ गोंगललाई उक्त सहयोग हस्तान्तरण गरे । कोभिड महामारीमा अस्पतालले गरेको कार्यको उच्च मूल्यांकन गर्दै गोल्छा ग्रुपले उक्त सहयोग गरेको जानकारी दिएको छ । कोभिडको पहिलो चरणसँग जुध्न प्रतिष्ठानले अस्पतालमार्फत संक्रमितको उपचारका लागि महत्त्वपूर्ण भूमिका खेलेको ग्रुपले बताएको छ । त्यसैले ग्रुपले कोभिडको दोस्रो लहरमा प्रतिष्ठानलाई महामारीसँग जुध्न सहज होस् भनी उक्त सहयोग गरेको हो ।यो महामारीको समयमा अस्पताललाई सहयोग गर्न पाउँदा निकै खुसी भएका छौं, ग्रुपका अध्यक्ष गोल्छाले भने, हामीले कोरोनासँग लड्न प्रतिष्ठानसँग सहकार्यको सुरुवात गरेका छौं । भविष्यमा पनि यसलाई निरन्तरता दिनेछौं । यो सहयोग संस्थाको सामाजिक उत्तरदायित्वअन्तर्गत थालिएको स्वास्थ्य क्षेत्रसँग सम्बन्धित नयाँ साझेदारी भएकोसमेत गोल्छाले उल्लेख गरे ।गोल्छा ग्रुपले गरेको यो सहयोगले फ्रन्टलाइन स्वास्थ्यकर्मीहरूको मनोबल बढाउने प्रतिष्ठान उपकुलपति गोंगलले बताए । यो विषम परिस्थितिमा ग्रुपले गरेको सहयोग समयसापेक्ष भएको छ, उनले भने, निजी क्षेत्रकै नेतृत्व गरिरहनुभएका उहाँलाई प्रतिष्ठानका तर्फबाट धेरै धन्यवाद छ । यो रकमलाई प्रतिष्ठानले अस्पतालको अक्सिजन व्यवस्थापन, उपकरणहरूको अभावलाई पूर्ति गर्न, स्वास्थ्यकर्मीहरूलाई दिइने सेवा सहज बनाउन र बिरामीलाई आवश्यक पर्ने बेडहरूको संख्या बढाउनेलगायत कोभिडसँग जुध्न प्रयोग गर्ने जानकारी दिएको छ ।यसअघि गोल्छा ग्रुपले लकडाउनका बेला सिंगापुरको परोपकारी संस्था टेमासेक फाउन्डेसनबाट अनुदान प्राप्त १० हजार पीसीआर फर्टिच्युड किट प्लेन चार्टर्ड गरी सरकारलाई हस्तान्तरण गरेको थियो । यसअघि कोभिड१९ का बिरामीहरूको उपचारार्थ स्वास्थ्य सामग्रीमा खर्च गर्ने गरी जावलाखेल ग्रुप अफ इन्डन्ट्रिजका अध्यक्ष विजयकुमार शाहले धुलिखेल अस्पताललाई १ करोड ३५ लाख रुपैयाँ सहयोग गरिसकेका छन् । यसैगरी गैरआवासीय नेपाली संघ (एनआरएनए) ले करिब २ करोड रुपैयाँ बराबरको स्वास्थ्य सामग्री नेपाल पठाउने निर्णय गरेको छ । संघका अध्यक्ष कुमार पन्तसहित बसेको बैठकले शुक्रबार उक्त निर्णय गरेको हो । नेपालमा कोभिड१९ को दोस्रो लहर तीव्र बनेसँगै संघले संक्रमितहरूको उपचारका लागि १०० अक्सिजन कन्सन्ट्रेटर पठाउने निर्णय गरेको हो । कोभिडविरुद्धको अभियानमा नेपाललाई सहयोग गर्न सक्रिय रहन राष्ट्रिय समितिलाई संघका कोषाध्यक्ष महेश श्रेष्ठले आह्वान गरे । एनआरएनए अमेरिकाको सक्रियतामा १५ हजार डलर खर्चिएर जनकपुरमा आइसोलेसन केन्द्र स्थापना गर्न लागिएको संघका महासचिव पशुपति पाण्डेले जानकारी दिए ।नेपाल चेम्बर अफ कमर्सले पनि एम्बुलेन्स सेवा प्रदान गरिरहेको छ । कोभिड१९ का कारण गम्भीर बिरामीहरू अस्पतालसम्म पुग्न कठिनाइ भइरहेका बेला चेम्बरले छत्रपाटी चिकित्सालयसँगको सहकार्यमा एम्बुलेन्स सेवा उपलब्ध गराउन थालेको हो । आपत्कालीन स्वास्थ्य प्रयोजनका लागि बिहान ७ देखि साँझ ७ बजेसम्म एम्बुलेन्स सेवा उपलब्ध हुने चेम्बरले जानकारी दिएको छ । हाललाई काठमाडौं उपत्यकाभित्रका अस्पताल जानुपर्ने बिरामीले एम्बुलेन्स सेवा लिन सक्छन् । एम्बुलेन्स सेवा प्रयोगका लागि चेम्बर तथा छत्रपाटी चिकित्सालयमा सम्पर्क राख्न सकिने चेम्बरले जनाएको छ । गत शनिबारबाट नेपाल उद्योग वाणिज्य महासंघले एफएनसीसीआई अपरेसन कोभिड रिलिफ नेपाल अभियान सुरु गरिसकेको छ । पाँच जना डाक्टरले कोभिड१९ का संक्रमितलाई अनलाइन प्रणालीमार्फत परामर्श सेवा दिइरहेका छन् ।नाडा अटोमोबाइल्स एसोसिएसन अफ नेपालले पनि सशस्त्र प्रहरीको अस्पताललाई कोभिड१९ नियन्त्रणका लागि पाँचथरी स्वास्थ्य सामग्री हस्तान्तरण गरेको छ । नाडाले अस्पताललाई कोभिड महामारी संक्रमण नियन्त्रणका लागि अत्यावश्यक हुने स्लिपर ५० सेट, थर्मोसल ब्वाइलेट ५० सेट, बेड सिट ५० थान, टावेल ५० थान र मास्क ५ हजार थान सहयोग गरेको हो । महामारीको नियन्त्रण र त्यसको सहजताका लागि आफ्नो सामाजिक उत्तरदायित्वअन्तर्गत नाडाले उक्त सहयोग गरेको जानकारी दिएको छ । नेपाल एपीएफ अस्पतालअन्तर्गतको कोभिड१९ युनिफाइड अस्पतालकी उपनिरीक्षक मीना कुँवरलाई नाडाका अध्यक्ष कृष्णप्रसाद दुलालले उक्त सहयोग हस्तान्तरण गरे । नाडाबाट प्राप्त यी मेडिकेटेड सामान अस्पतालमा आउने विपन्न परिवारका सदस्यलाई वितरण गरिने कुँवरले जानकारी दिइन् ।"
अब फेसबुकमा आधिकारिक रूपमा विज्ञापन,"(काठमाडौं)  फेसबुकमा विज्ञापन गर्न फिट इन्टरनेसनल नेपालको पहिलो रिसेलर बनेको छ । नेपालबाट विज्ञापन गर्न फेसबुकसँग साझेदारी गरिएको कम्पनीले सोमबार जारी गरेको विज्ञप्तिमा उल्लेख छ । फेसबुकको आधिकारिक रिसेलर भएका कारण कम्पनीले फेसबुकमा विज्ञापन गर्दा आधिकारिक बिल जारी गर्न सक्ने र सरकारले पाउने राजस्व पनि चुहावट नहुने विज्ञप्तिमा जनाइएको छ । फेसबुकमा विज्ञापन गर्न फेसबुकले रिसेलरको मान्यता दिएको फिट इन्टरनेसनल पहिलो नेपाली कम्पनी हो । फिट र फेसबुकको साझेदारीले फेसबुकमा हुने विज्ञापनको अब बिलिङमार्फत तथ्यांक थाहा पाउन सकिन्छ, विज्ञप्तिमा भनिएको छ, सरकारले अब फेसबुक विज्ञापनका लागि गरिएको प्रत्येक कारोबारको तथ्यांक र हिसाबकिताब राख्न सक्नेछ । यसअघि नेपालमा फेसबुकसहितका सामाजिक सञ्जालमा विज्ञापन गर्न आधिकारिक माध्यम थिएनन् । औपचारिक माध्यमको अभावमा सामाजिक सञ्जालमा गरिने विज्ञापन नेपालमा अवैध मानिँदै आएको थियो । सामाजिक सञ्जालमा विज्ञापन गर्दा अवैध माध्यमबाट भुक्तानी दिइने भएकाले नेपाल राष्ट्र बैंकले सामाजिक सञ्जालमा गरिने विज्ञापनको भुक्तानीका लागि छुट्टै मापदण्ड बनाएको छ । यसमा साना भुक्तानी बैंकमार्फत गर्न सकिने र ठूलो भुक्तानीका लागि राष्ट्र बैंकको स्वीकृति आवश्यक पर्ने व्यवस्था छ ।फेसबुकको विज्ञापनका लागि रिसेलर नियुक्त भएको कम्पनीलाई भुक्तानीका लागि राष्ट्र बैंकले स्वीकृति दिने राष्ट्र बैंकका विदेशी विनिमय भुक्तानी विभाग निर्देशक गुरुप्रसाद पौडेलले बताए । कुनै कम्पनीले डलरमा भुक्तानी गर्ने गरी सेवा लिएको छ भने राष्ट्र बैंकलाई आधिकारिक कागजपत्र देखाएपछि भुक्तानीको स्वीकृति दिन्छौं, उनले भने, अहिले ३ हजारभन्दा माथि खर्च गर्ने गरी सामाजिक सञ्जालमा विज्ञापन गर्दा राष्ट्र बैंकले डलर भुक्तानीको स्वीकृति दिइरहेको छ । यस्ता कम्पनीहरूको नियुक्तिले सामाजिक सञ्जालमा हुने विज्ञापनको भुक्तानी सहज हुने उनको बुझाइ छ ।राष्ट्र बैंकले व्यक्तिगत प्रयोजनका लागि वार्षिक ५ सय डलरसम्म डलर भुक्तानी गर्न डलर कार्ड जारी गर्न बैंकहरूलाई गत महिना अनुमति दिएको थियो । राष्ट्र बैंकले व्यक्तिगत प्रयोजनका लागि डलर कार्डमार्फत भुक्तानीको सुविधा दिए पनि ठूला व्यवसायलाई फेसबुकमा विज्ञापन गर्न प्रक्रिया झन्झटिलो हुँदै आएको छ ।फेसबुकमा विज्ञापन गर्ने व्यक्ति वा संस्थाले अब आधिकारिक बिल पाउने फिट इन्टरनेसनलका प्रमुख कार्यकारी अधिकृत रवि सिंघलले जानकारी दिए । सरकारले पाउने राजस्वमा पनि योगदान पुग्ने उनको भनाइ छ । पहिला अवैध तरिकाले भुक्तानी गर्नुपर्ने बाध्यता थियो भने वैध बाटोबाट भुक्तानी गर्दा पनि प्रक्रिया झन्झटिलो थियो, उनले भने, अब भने फेसबुकमा आधिकारिक रुपमा विज्ञापनको भुक्तानी गर्न सकिन्छ । कम्पनीले गुगलका प्रडक्ट र सेवामा विज्ञापनका लागि पनि मान्यता पाउने काम अन्तिम चरणमा रहेको उनले बताए । नेपालमार्फत फेसबुकमा वार्षिक २ अर्बको विज्ञापन हुने गरेको सिंघलको भनाइ छ । कम्पनीले रिसेलरको मान्यता पाएपछि फेसबुकमा गरेको भुक्तानीका लागि आधिकारिक माध्यम मात्रै नभई विज्ञापन नियमनका लागि समेत सहयोग पुग्ने उनले जानकारी दिए । फेसबुकको विज्ञापन नीतिमा परिपक्व भएपछि मात्रै फेसबुकले हामीसँग सहकार्य गरेको हो, उनले भने, अब फेसबुकको नीतिविपरीत हुने विज्ञापन नियमनको जिम्मेवारी पनि हाम्रो हुन्छ, यसले गर्दा विज्ञापन नियमनमा पनि सहज हुन्छ ।"
मोबाइल मनीको परीक्षण सुरु,"काठमाडौं (कास) नेपाल टेलिकम र राष्ट्रिय वाणिज्य बैंक मिलेर सञ्चालन गर्न लागेको मोबाइल मनीको आन्तरिक परीक्षण सुरु भएको छ । यसको नाम नमस्ते पे राखिएको छ । सीमित नम्बरबाट आन्तरिक परीक्षण सुरु भएकाले आगामी एक महिनाभित्र व्यावसायिक रूपमा सेवा सञ्चालन गरिने टेलिकमका प्रबन्ध निर्देशक डिल्ली अधिकारीले जानकारी दिए । सेवा सञ्चालनका लागि आवश्यक हार्डवेयर र सफ्टवेयर जडान जस्ता प्राविधिक काम भइसके पनि अन्य सेवा प्रदायकसँग आबद्धता गराउने काम मात्रै बाँकी भएको उनको भनाइ छ । सेवा सञ्चालनका लागि हरेक बैंकसँग सम्झौता गर्नुपर्ने हुन्छ, उनले भने, ५ वटा जति बैंकसँग सम्झौता र प्रणाली आबद्धताको काम भइसकेको छ । कम्तीमा पनि एक दर्जनभन्दा बढी बैंकसँग कारोबार गर्न मिल्ने गरी व्यावसायिक सेवा सुरु गरिने उनले जानकारी दिए ।यसअघि मोबाइलमा रहेको ब्यालेन्सबाटै सामान किन्न मिल्ने गरी मोबाइल मनी सञ्चालन गर्ने भनिए पनि सरकारको कर नीतिका कारण यो सम्भव नहुने अधिकारीले बताए । मोबाइलमा रिचार्ज गर्नेबित्तिकै २ प्रतिशत रकम स्वामित्व शुल्क, १३ प्रतिशत रकम भ्याट र १३ प्रतिशत रकम दूरसञ्चार सेवा शुल्कका रूपमा काटिन्छ, उनले भने, मोबाइल रिचार्ज र मोबाइल मनीलाई एउटै बनाउँदा उपभोक्ताको २८ प्रतिशत रकम काटिन्छ ।कर नीतिको यो प्रावधानका कारण मोबाइल मनीलाई मोबाइलको सर्टकोड र एपमार्फत प्रयोग गर्न सकिने व्यवस्था गरिएको अधिकारीले बताए । प्रयोगकर्ताले मोबाइलमा सर्टकोड प्रयोग गरी डेटा किन्ने गरेको जस्तै गरी प्रयोगकर्ताले वालेटमा राख्ने रकम जम्मा गर्न मिल्ने र एपबाट पनि कारोबार गर्न मिल्ने व्यवस्था गरिएको छ, उनले भने, यसको आन्तरिक परीक्षण भइरहेको छ । मोबाइल सर्टकोडबाट खाता बनाउँदा र कारोबार गर्दा इन्टरनेट आवश्यक पर्दैन ।मोबाइल मनीमा कार्यरत केही इन्जिनियरमा कोरोना देखिएको र भारतबाट आउनुपर्ने प्राविधिक पनि आउन समस्या भएकाले कोभिड१९ को असर भयावह नभए आगामी एक महिनाभित्रै व्यावसायिक सेवा सञ्चालन गर्न सकिने अधिकारीले जानकारी दिए । मोबाइल मनीमा रिचार्ज कार्डबाटै रकम लोड गर्न सकिने सुविधा हुनेछ । यसले गर्दा मोबाइल मनी राम्रो इन्टरनेट नपुगेका क्षेत्रमा पनि प्रयोग गर्न सकिने अपेक्षा गरिएको छ ।"
फेरिएका राजु र ललितपुर,"(काठमाडौं)  सुरुका चार खेलमा ३ अंकमात्रै जोडेपछि ललितपुर सिटी एफसी नेपाल सुपर लिग (एनएसएल) को लिगबाटै बाहिरिने अनुमान गरिएको थियो । ललितपुरका खेलाडी, प्रशिक्षक र व्यवस्थापनले पनि त्यस्तै ठानेका थिए । खराब नतिजाकै कारण क्लबले मुख्य प्रशिक्षकलाई पनि बर्खास्त गर्यो । त्यसपछि भाटभटेनी सुपरमार्केटको यो टिमले लय समात्यो । लगातार दुई खेल जित्दै ललितपुर प्लेअफमै पुग्यो । धेरैको सोचेका पनि थिएनन् टोलीको यस्तो पुनरागमन ।चार खेलसम्म जितविहीन छँदा ललितपुरले दुई गोलमात्रै गरेको थियो । दुई पेनाल्टीमा चुकिसकेको थियो अनि मुख्य प्रशिक्षक प्रदीप हुमागाईंलाई बर्खास्त गर्यो । सहायक प्रशिक्षक राजु तामाङलाई टिमको जिम्मेवारी दिइयो । नेपाली राष्ट्रिय टिमका यी पूर्वमिडफिल्डरले भने, हामी गोल नै गर्न सक्दैनौं कि भन्ने एकदमै खराब स्थितिमा पुगिसकेका थियौं । राष्ट्रिय टिमबाट खेलिरहेका उदीयमान खेलाडी अञ्जन विष्टले टिमको नेतृत्व गरिरहेका छन् । उनी नै निराश भइसकेका थिए । सबैले प्लेअफको आस मारिसकेका थिए । मैले पनि केही सोचेको थिइनँ, शून्यजस्तै थिएँ । मैले यसैलाई अवसरको रूपमा लिएँ ।ललितपुर अक्सन मा भाग्यमानी रहेको थियो । टोलीले अक्सनमा लिएका १४ मध्ये सात खेलाडीमा अरूले अधिकतम बोली लगाए पनि गोलाप्रथामा हात पारेको थियो । अञ्जन विष्टलाई मार्की बनाएको ललितपुरले अजरबैजानको युवा टिमबाट खेलिसकेका नुर्लान जाहिद र क्रोएसियन फरवार्ड भिलिम पोसिनकोभिचसँगै सहिद स्मारक ए डिभिजन लिगमा साबित भइसकेका नाइजेरियन डिफेन्डर पिटर सेगुनलाई पनि ल्याएको थियो । त्यसैले ललितपुरले खेलाडीको नाम र क्षमताअनुसार नै उत्कृष्ट प्रदर्शन गर्ने अपेक्षा गरिएको थियो ।तर, दशरथ रंगशालामा अपेक्षा गरेजस्तो केही भएन । ललितपुर पहिलो खेलमै उपत्यका डर्बी मा काठमाडौं रेजर्सविरुद्ध हार्यो । त्यसपछि लगातार दुई खेलमा अञ्जन र नुर्लान पेनाल्टीमा चुक्दा टोली बराबरीमै रोकियो । ललितपुरको प्रदर्शन भने खस्किएको थिएन । टोलीको अग्रपंक्तिमा धार आएन, भुत्ते नै रह्यो । मुख्य प्रशिक्षकलाई बर्खास्त गरेपछि ललितपुरले बुटवल लुम्बिनी र विराटनगर सिटीको सामना गर्नुपर्ने थियो । यी दुवै प्रतिद्वन्द्वीले प्रभावशाली प्रदर्शन गरिरहेका थिए ।बुटवलविरुद्ध नुर्लानले पाँचौं मिनेटमै गोल गरे । त्यसैले पाँचौं खेलमा आएर ललितपुरले पहिलो जित चाख्यो । अरू खेलका नतिजा आफू अनुकूल भए । त्यसैले प्लेअफमा पुग्ने ललितपुरको सम्भावना आफ्नै खेलमा निर्भर भयो । भारतीय प्रशिक्षक यान लले सम्हालेको विराटनगरविरुद्ध प्रशिक्षकको रूपमा वामे सर्दै गरेका राजुको टिमलाई जित्नैपर्ने बाध्यता थियो । यान ल र उसका खेलाडीले खेलभन्दा रेफ्रीमा ध्यान केन्द्रित गरेपछि ललितपुर ४० को सानदार जित रच्दै प्लेअफमा छनोट भयो । यान ल र विराटनगरका अफिसियलहरूले रेफ्रीप्रति उत्तेजक, अराजक व्यवहार देखाएपछि अञ्जन (२ गोल, १ एसिस्ट) र ललितपुरको उत्कृष्ट खेल ओझेलमा परेको थियो ।विराटनगरका प्रशिक्षक यान लले रेफ्रीको खेल बिगारेको आरोप लगाएका थिए । त्यो खेलबारे प्रशिक्षक राजु तामाङले बोले, रेफ्रीले जसको पक्षको काम गर्यो ऊ खुसी हुने र विपक्षमा दियो भने रिसाउने मानवीय स्वभाव नै हो । यहाँ भिडियो हेरेर पुनः निर्णय गर्ने सिस्टम नभएकाले रेफ्रीको निर्णय हामीले स्विकार्नै पर्छ । हाम्रा खेलाडीले योजना र रणनीतिमा विश्वास गरेर खेलाडीले कडा मिहिनेत गरे, अनुशासनपूर्वक काम गरे । त्यसैले विराटनगरविरुद्ध सफल भएका हौं ।टिममा एक्कासि कसरी आयो परिवर्तन ? रिजल्टले फरक गर्यो, प्रशिक्षक राजुले भने, खेल पहिलादेखि नै राम्रो हो । जित आवश्यक थियो र जितले नै सबै कुरा मोडियो । मुख्य प्रशिक्षकले पनि छाडिसकेपछि साह्रै दबाब महसुस भयो । तर, मैले यसलाई अवसरका रूपमा लिएँ । नतिजा पनि राम्रो भयो । उनले थपे, हाम्रो कमजोरी स्कोरिङमा थियो । फिनिसिङमा टचलाइनमात्रै आवश्यक थियो । मैले त्यसैमा सुधार गर्ने कोसिस गरें । ९० मिनेटको खेलमा हामी जुनसुकै बेला पनि गोल गरेर जित्न सक्छौं, स्कोर गर्न हतारिनु हुँदैन भनेर खेलाडीलाई तयार गरें । यसैका लागि ट्रेनिङमा खेलदौरान अगाडि बढ्न र फाइनल थर्डमा फिनिसिङमा कसरी एकअर्कालाई सहयोग गरेर स्कोर गर्ने भन्नेमै केन्द्रित गरें ।मार्की अञ्जन नै ललितपुरका कप्तान पनि हुन् । यो टिममा धेरै अनुभवी खेलाडी छैनन्, टिनएजर्सकै बाहुल्य छ । त्यसैले प्रशिक्षक राजुले खेलाडीमा परिपक्वताको अभाव देखे र युवा खेलाडीलाई आत्मविश्वासी बनाउने प्रयास थाले । टिममा राम्रो नेतृत्वको अभाव पनि खटकिएको थियो । उनले भने, खेलाडीमा हामीले जित्नुपर्छ भन्ने सकारात्मक उर्जा आवश्यक थियो, दिइरहें । अन्ततः फिनिसिङ राम्रो भयो र खेल पनि जित्यौं । प्लेअफमै पुग्यौं । अब हामी योभन्दा माथि चाहन्छौं । जित्न (उपाधि) चाहन्छौं ।प्लेअफमा पुगेका काठमाडौं, धनगढी, बुटवल लुम्बिनी राम्रो टिम भएको उल्लेख गर्दै उनले भने, हामी लगभग सकिसकेको अवस्थाबाट आएका छौं । निकै उत्साही छौं । मनोबल उच्च छ । यसरी नै काम गर्यौं भने हाम्रो खेलाडीमा यो लिग जित्नसक्ने सम्भावना एकदमै उच्च छ । बोलेर हुँदैन, काम गरेर देखाउनुपर्छ । मलाई चाहिँ आस छ, हामी राम्रो प्रदर्शन गरेर नतिजा दिन्छौं । घाइते भएका खेलाडीको स्थानमा एउटा टिमले चारजनासम्म परिवर्तन गरेको छ । यसमा ललितपुर भाग्यमानी रह्यो । उसले एकजनालाई पनि ल्याउनुपरेको छैन । श्रम स्वीकृति लिन ढिलाइ हुँदा पिटरले तीन खेल गुमाए । बाँकी दुई विदेशी खेलाडी औसतका मात्रै हुन् । त्यसैले ललितपुर स्वदेशी खेलाडीमै भर परेको मान्न सकिन्छ । टोलीले प्लेअफमा बुटवल लुम्बिनीसँग बुधबार खेल्नेछ । त्यसमा जित हात पारे फाइनल प्रवेशका लागि बिहीबारै प्रतिस्पर्धा गर्नेछ, जहाँ काठमाडौं र धनगढीको खेलमा पराजित हुने टिमले उसलाई पर्खिने छ ।सकारात्मक मानसिकतालजालु स्वभावका राजुले हारिसकेको ठानेका खेलाडीहरूको मानसिकतामा पनि परिवर्तन ल्याए । भने, सक्छौं, हामी एउटै टिम हौं, अझै दुई खेल छ, ती खेल जितेर जान्छौं भनेर सकारात्मक उर्जा दिइरहें । उत्साहित बनाइरहें । बुटवल लुम्बिनीविरुद्धको जितको उर्जाले नै विराटनगरविरुद्धको सफलता हात लाग्यो, जसले हामीलाई प्लेअफमा पुर्यायो । अन्ततः उनको त्यो प्रयासले दशरथ रंगशालामा नतिजा नै दिलायो । उनमा मुख्य प्रशिक्षकको रूपमा त्रिभुवन आर्मीको महिला टिम सम्हालेको अनुभव थियो । पुरुषतर्फ भने आर्मीको बी टिम र युवा टिममा सहायक प्रशिक्षकको रूपमा मात्रै काम गरेका थिए ।हालै एएफसी बी लाइसेन्स कोचिङ कोर्स गरेका ३८ वर्षीय राजु आफैंलाई पनि चार खेलसम्म जितविहीन रहेपछि ललितपुर एनएसएलको प्लेअफ पुग्ने विश्वास थिएन । उनले सुनाए, त्यस्तो केही सोचेको थिइनँ । शून्य नै थिएँ । कोचिङ अनुभवको हिसाबले पनि मेरो ज्ञान उच्च थिएन । तर, मसाग राष्ट्रिय टिममा १० वर्ष र त्योभन्दा बढी क्लब फुटबल खेलेको अनुभव थियो । क्लबका मालिकहरूको समर्थन र सहयोग, विभागबाट कर्साब (ब्रजेश महर्जन) को विश्वास र उत्साह थियो । यी सबैको समिश्रणले मलाई भित्रबाटै गर्न सक्छु भन्ने कन्फिडेन्स आएको थियो । भाइविरुद्ध रणनीतिराजुका आफ्नै भाइ हुन् विराटनगरका प्लेमेकर सन्तोष तामाङ । फ्रेन्ड्स क्लबबाट २०५९ सालमा करिअर थालेका राजु त्यसको दुई वर्षपछि आर्मीमा पुगेका थिए । औपचारिक रूपमा संन्यास घोषणा नगरेका उनी चार वर्षयता मैदानमा ओर्लिएका छैनन्, प्रशिक्षकतिरै अगाडि बढेका छन् । ठीक यही समयमा उनका भाइ सन्तोषले राम्रो खेलिरहेका छन् । सन्तोष पनि दाजुकै पथमा फ्रेन्ड्सबाट आर्मी पुगेका छन् ।मिडफिल्डमा सन्तोष छाइरहेका थिए । तीन गोल गरिसकेका उनलाई राजुले ललितपुरविरुद्ध भने चुप लगाए । भाइले राम्रो गरोस्, स्कोरिङ गरोस्, एसिस्ट गरोस् भनेर जहिले पनि प्रार्थना गर्थें । एकदमै राम्रो गरोस् भन्ने सोच्थें, प्रशिक्षक राजुले भने, तर, हामीसँगै खेल्दा सन्तोष उताको (विराटनगर) मुख्य खेलाडीमध्ये थिए, ऊ चल्यो भने हामीलाई घाटा हुन्थ्यो । म यता (ललितपुर) को प्रशिक्षक भएकाले हाम्रो योजना उनलाई रोक्ने नै थियो । उनले राम्रो गरोस् भन्ने मानसिकता त थियो तर मैदानमा उत्रिसकेपछि दुश्मन भनेको दुश्मन नै हो । मैले त्यो हिसाबले लिएको थिएँ । यसमा हामी सफल भयौं ।नेपाली राष्ट्रिय टिमबाट ४५ खेल खेल्दै दुई गोल गरेका राजु आफ्नो पुस्ताका उत्कृष्ट प्लेमेकर थिए । खेल्न सजिलो कि कोचिङ गर्न ? खेल्दा एकदम सजिलो । आफ्नो व्यक्तिगत प्रदर्शन सोचेरमात्रै खेलिन्थ्यो । राम्रो गर्नुपर्छ, टिमलाई जिताउनुपर्छ भन्ने हुन्थ्यो, उनी गम्भीर भए, तर, कोचका रूपमा सबै खेलाडीका लागि खेल र ट्रेनिङको योजना, रणनीति बनाउनुपर्छ । खेलाडीको मनोविज्ञान अध्ययन गर्नुपर्छ । यसरी सबैलाई एउटा टिममा बाँधेर राम्रो बाटोमा लान पक्कै पनि धेरै गाह्रो छ । तर, प्रशिक्षकको जिम्मेवारी लिइसकेपछि सफल हुन त्यति गर्नुपर्छ । म जितको मानसिकता भएको खेलाडी थिएँ । कोचको रूपमा पनि जितकै मानसिकतामा छु । आफूसँग ज्ञान कम होला तर जति छ, त्यसलाई अधिकतम उपयोग गरेर उत्कृष्ट दिन चाहन्छु ।"
नयाँ प्रयोगको साक्षी बन्दै काठमाडौं र धनगढी,"(काठमाडौं)  कसैले ठीकै भनेका थिए, नेपाल सुपर लिगको प्लेअफ भनेको ठ्याक्कै दुई सेमिफाइनल र एक क्वाटरफाइनलको समीकरण हो । हो पनि । लिग चरणको समाप्तिमा शीर्ष दुई स्थानका टिमसँग फाइनल प्रवेशलाई दुई अवसर हुनेछ । नेपालमा भइरहेको पहिलो फ्रेन्चाइज फुटबल मंगलबार प्लेअफमा प्रवेश गर्नेछ र यो दिन नेपाली फुटबलकै लागि नयाँ र ऐतिहासिक रहनेछ । अनि यसका साक्षी रहनेछन्, काठमाडौं रेजर्स र धनगढी एफसी । यसमा जित्ने टिमसँग सिधै फाइनल प्रवेशको अवसर हुनेछ । हार्ने टिमले फेरि एकपल्ट अवसर पाउनेछ, लिगको तेस्रो र चौथो स्थानमा रहेका टिमबीचको विजेतासँग खेल्ने । त्यसमाथि प्रतियोगिता आफैंमा फरक छ, किनभने यो क्लब फुटबल होइन, फ्रेन्चाइज फुटबल हो । त्यसैले त काठमाडौं टिम झम्सिखेलस्थित भिभान्त होटलमा बसिरहेको छ । धनगढी टिम अझ के कम, ताहाचलस्थित सोल्टी होटलमा छ । नेपाली फुटबल कर्पोरेट क्षेत्रमा प्रवेश गरेको प्रमाण हो यो । त्यसैले माहौल नै बेग्छ यसपल्ट । अनि, प्लेअफको माहौल सर्वथा फरक छ । प्लेअफको पहिलो खेल जित्ने टिम फाइनल खेल्नुअगाडि निकै आरामको स्थितिमा हुनेछ, किनभने उसले त्यसपछि सिधै शनिबारको उपाधि भिडन्त खेल्नेछ । तर फाइनल खेल्ने दोस्रो टिमले त्यसअगाडि थप एक खेल खेल्नुपर्नेछ, त्यो पनि लगातार । त्यसैले तय छ, पहिलो प्लेअफ जसले जित्छ, उसलाई फाइदा रहनेछ । त्यसैले काठमाडौं र धनगढी दुवैको स्पष्ट लक्ष्य हुनेछ, जित । सोमबार दशरथ रंगशालामा भएको प्रिम्याच कन्फ्रेन्सपछि काठमाडौं टिमले भिभान्त पुगेयता एउटा बैठक जस्तै राखेको थियो । कर्पोरेट संलग्न फुटबल भएर होला, यस्तो बैठक बारम्बार भइरहन्छन् अनि त्यसमा टिमका मालिक नै पुग्ने गर्छन् । त्यही बैठकपछि काठमाडौंका मुख्य प्रशिक्षक बालगोपाल महर्जनले कान्तिपुरसँग भने, नेपाली फुटबलमा पहिलोपल्ट काठमाडौंमा फ्रेन्चाइज फुटबल हुँदै छ । त्यसैले चाहन्छौं, यो प्रतियोगिताको उपाधि काठमाडौंबाहिर नजाओस् ।गज्जब प्रतिक्रिया । उनले यसमै थपे, हामी प्रतियोगिताका क्रममा प्राप्त प्रतिक्रियाबाट निकै खुसी छौं । काठमाडौंका फुटबलप्रेमी यही काठमाडौं रेजर्सको समर्थनमा देखिएका छन् । यो हामीलाई उत्साहित हुने ठोस कारण हो । त्यसैले हामी क्लब मालिकदेखि आमसमर्थक सबैलाई धन्यवाद दिन चाहन्छौं । धनगढीका मुख्य प्रशिक्षक युगलकिशोर राई पनि प्रिम्याच कन्फ्रेन्सपछि होटल फर्केर टिमको रणनीति बनाउनमै व्यस्त रहे । यो रणनीति कस्तो हुन्छ, त्यो भने उनले खुलाउन चाहेनन् । यो त व्यापारिक घरानाबीचको प्रतिस्पर्धाजस्तै रह्यो । उनले पनि गज्जबको प्रतिक्रिया दिए, हामीले खेल्ने पनि जितकै लागि हो, यसमा दुविधा छैन । तर एउटा तथ्य के निश्चित छ भने पहिलो प्लेअफका क्रममा नेपाली फुटबलप्रेमीले उम्दा खेल हेर्न पाउनेछन् । यो तथ्यमा म ढुक्क छु । यो खेल माथिल्लोस्तरको हुनेछ । उनीसँग यसको कारण छ । यो हो, दुवै टिम अहिले लयमा छन् । दुवैले लिग चरणका क्रममा आफ्ना प्रतिस्पर्धी टिमलाई बुझ्ने र सम्झने पर्याप्त कारण पाइसकेका छन् । हो पनि, लिग चरणका ६ खेल खेलेपछि प्लेअफ पुगेका चारै टिमबारे सबैलाई सबै थाहा छ । जस्तो, लिग चरणमा धनगढीले काठमाडौंलाई मज्जाले ३० ले हराएको थियो । आफ्नो पहिलो खेलमा ललितपुर सिटी एफसीलाई हराएर उत्साहित काठमाडौं लगत्तै दोस्रो खेलमा आकाशबाट जमिन झरिहाल्यो । धनगढीविरुद्धको त्यो खेलमा काठमाडौंको केही पनि चलेनभन्दा हुन्छ । विशेषतः भाग्य । टंक बस्नेतको अजिब पहिलो गोलपछि धनगढीका लागि ओलावाले आफिजले दुई सुन्दर गोल गरेका थिए । तर काठमाडौंका लागि त्यही खेल सबै प्रकारको शिक्षा रह्यो । त्यसपछि काठमाडौंले प्रतियोगितामा मज्जाको पुनरागमन रच्योभन्दा हुन्छ । पोखरा थन्डर्सविरुद्धको गोलरहित बराबरीपछि लगातार तीन खेले जितेको थियो, काठमाडौंले । त्यसमा पनि विराटनगर सिटी एफसीमाथि प्राप्त ५४ को जित त अझ सनसनीपूर्ण थियो । अर्कोतर्फ धनगढी पनि आफ्नो पहिलो खेलमा विराटनगरसँग पराजित भएपछि कम्ती मर्माहत देखिन्नथ्यो । तर काठमाडौंलाई हराएयता तीन खेलबाट ७ अंक बटुलेको थियो । यस्तोमा दुवै टिम पुनरागमनका लागि माहिर देखिएका छन् । चाहे त्यो प्रतियोगितामै किन नहोस् वा खेलमै सही । जतिबेला यिनै दुई टिम फेरि एक आपसको सामना गर्न मैदानमा उत्रनेछन् । त्यो फरक खेल हुनेछ, त्यसले उनीहरूबीचको पहिलो खेलको खासै अर्थ बोक्ने छैन । तर निश्चित छ, यस खेलमा फेरि एकपल्ट प्रतिद्वन्द्विताको भने नवीकरण हुनेछ । यो हुनेछ, विकेश कुथुविरुद्ध किरण लिम्बू, मेसोके आलोमोउविरुद्ध ओलावाले अफिज । र, अरू धेरै पनि । सबैभन्दा मुख्य तथ्य त के भने यो खेल लिग चरणमा सबैभन्दा राम्रो खेलेका दुई टिमबीचको भिडन्त हो । काठमाडौं लिग चरणमा चार खेल जित्ने एक्लो टिम थियो, त्यसैले उसले सर्वाधिक १३ अंक बटुलेको थियो । अर्कोतर्फ धनगढी १० अंक बटुलेर दोस्रो स्थानमा थियो । पोखराविरुद्ध धनगढीका लागि दर्शन गुरुङको वास्तवमै दर्शनीय गोल थियो । यसलाई दशरथ रंगशालामा सम्भव सबैभन्दा राम्रा गोलमध्ये एक मान्न सकिन्छ । विश्वास गरौं, अबको खेल आफैं यत्तिको दर्शनीय हुनेछ, प्रशिक्षक युगलकिशोरले भनेजस्तै ।"
