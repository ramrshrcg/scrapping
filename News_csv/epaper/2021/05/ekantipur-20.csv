शीर्षक,विवरण
पहाडभरि बढ्यो संक्रमण,"वीरेन्द्र केसी (अर्घाखाँची), माधव अर्याल (पाल्पा), हरि गौतम (रुकुम पूर्व), काशीराम डाँगी (रोल्पा), आनन्द गौतम (ताप्लेजुङ), कुम्भराज राई (ओखलढुंगा), विप्लव भट्टराई (इलाम), दीपेन्द्र शाक्य (संखुवासभा), प्रकाश बराल (बागलुङ), घनश्याम खड्का (म्याग्दी), हरिराम उप्रेती (गोरखा), सम्झना रसाइली (तनहुँ), अगन्धर तिवारी (पर्वत), राजबहादुर शाही (मुगु), हरि गौतम (रुकुम पश्चिम) र छपाल लामा (हुम्ला)"
सशस्त्रको गोलीले मृत्यु,परासी (कास) पश्चिम नवलपरासीको प्रतापपुर६ कठहवामा बुधबार बिहान सशस्त्र प्रहरीले गोली चलाउँदा २२ वर्षीय अविनाश राजभरको मृत्यु भएको छ । नाका बन्दका बेला भारत जान लागेका राजभरलाई रोक्न खोज्दा स्थानीय र सुरक्षाकर्मीबीच झडप भएका बेला सशस्त्र प्रहरीले गोली चलाएको थियो । घाइते राजभरको रूपन्देहीको बुटवल सिटी अस्पतालमा मृत्यु भएको हो ।
अन्त्येष्टिमा हिँडेकी छोरी पनि रहिनन्,"रुकुम पश्चिम (कास) छुट्टाछुट्टै घटनामा चार दिनको बीचमा एकै परिवारका ३ जनाको मृत्यु भएको छ । कोरोनाले बाँफिकोट गाउँपालिका५ स्यार्पुगाउँका ६७ वर्षीया र ७० वर्षीय दम्पतीको क्रमशः आइतबार र मंगलबार ज्यान गएको थियो । दुवैको जिल्ला अस्पताल सल्लेमा उपचारकै क्रममा मृत्यु भएको थियो । आमाबुबाकै मृत्युपछि अन्त्येष्टिमा सहभागी हुन काठमाडौंबाट घर जाने क्रममा ३२ वर्षीया छोरीको पनि बुधबार बिहान पश्चिम नवलपरासीमा भएको बस दुर्घटनामा मृत्यु भयो ।आमाको मृत्युपछि नै घर आउन खोजेकी उनी सवारी नपाइएपछि आउन सकेकी थिइनन् । संयोगवश बाबुको मृत्यु भएकै दिन जिल्ला आउने बस भेटाइन् र घरतर्फ लागिन् । तर घर पुग्न पाइनन् । उनी चढेको ना५ख २७१३ नम्बरको बस दाउन्ने भीरबाट करिब १ सय ५० मिटर तल खस्दा चारको मृत्यु हुनुका साथै ४२ घाइते भएका छन् । ज्यान गुमाउने ४ मध्ये रुकुम पश्चिम त्रिवेणीकी २७ वर्षीया कल्पना पुन र सिस्ने गाउँपालिकाका धनराज घर्तीको मात्र सनाखत भएको डीएसपी राजु लामाले बताए । निषेधाज्ञाको समयमा करिब ५० जना यात्रु बोकेर बस नवलपरासीसम्म कसरी आयो भन्ने प्रश्न उब्जिएको डीएसपी लामाले बताए । ती युवतीको परिवारमा अब ३ जना (छोरा, छोरी, बुहारी) मात्रै छन् । आमाको अन्तिम संस्कार नसकिँदै बाबुको पनि काजकिरिया थाल्नुपर्ने भयो, गाउँपालिका अध्यक्ष धर्मबहादुर केसीले भने, सँगसँगै छोरीको पनि मृत्य हुनु हृदयविदारक घटना हो । एकैपटक घरका तीन जनाको मृत्यु भएपछि गाउँ शोकमा डुबेको स्थानीय गोर्ख दाहालले बताए । परिवारका अरू सदस्य भावविह्वल छन्, एउटामाथि अर्को र अर्कोमाथि अर्को घटनाले परिवार मात्रै होइन गाउँ नै शोकमा डुबेको छ, दाहालले भने, गाउँले पहिलोपटक यस्तो दुःख बेहोर्नुपर्यो ।"
चार्टर उडान नेपालीलाई पनि खुला,"काठमाडौं (कास) निषेधाज्ञामा नेपालीले विदेश जान पाउने भएका छन् । संस्कृति, पर्यटन तथा नागरिक उड्डयनमन्त्री भानुभक्त ढकालले चार्टर उडान खुलाउन गत साता गरेको निर्णय बुधबार अध्यागमन विभाग र नागरिक उड्डयन प्राधिकरण पठाइएको छ । वैशाख २४ यता नेपालीलाई दिल्लीबाहेक अन्यत्र जान प्रतिबन्ध थियो । जारी निषेधाज्ञामा नेपाल वायुसेवा निगम र हिमालय एयरलायन्सलाई साउदी अरबको दमाम र रियादमा काठमाडौंबाट भारतीयलाई मात्रै लैजान पाउने सर्तमा चार्टर उडानको अनुमति छ । त्यस्तै टर्कीको टर्किस र कतारको कतार एयरवेजलाई तेस्रो मुलुकका विदेशी तथा कूटनीतिक नियोगका कर्मचारीका लागि चार वटा उडानको अनुमति दिएको छ ।"
दोस्रो डोज खोप गाउँमै,काठमाडौं (कास) स्वास्थ्य तथा जनसंख्या मन्त्रालयले चिनियाँ खोप भेरोसेलको पहिलो डोज लगाएर गाउँ गएकालाई दोस्रो डोज पायक ठाउँमै दिने भएको छ । काठमाडौं उपत्यका र आसपास जिल्लामा भेरोसेल खोप लगाएकाहरू निषेधाज्ञामा गाउँ गएका छन् । उनीहरूले दोस्रो डोज लगाउन पास बनाएर आउजाउ गरेको पाइएपछि गाउँमै खोप दिने व्यवस्था गर्न लागिएको हो । खोप लगाउनेले स्थानीय तहलाई जानकारी गराउनुपर्ने र त्यहाँबाट जिल्ला स्वास्थ्य कार्यालयमा विवरण पठाएपछि प्रदेशसँगको समन्वयमा खोप लगाउने मिति र स्थान तोकिने मन्त्रालयले जनाएको छ ।
प्रधानमन्त्रीद्वारा आचारसंहिता उल्लंघन,"एमाले दुई कित्तामा वाग्मती प्रदेशको राष्ट्रिय सभा उपनिर्वाचनमा एमालेको दुई समूहबाट अलगअलग उम्मेदवार छन् । पार्टीभित्रको विवाद समाधानका लागि प्रयास भइरहेका बेला उपनिर्वाचनमा भने दुवै समूहका उम्मेदवार कायम रहेका हुन् । पार्टीको आन्तरिक विवाद चरम उत्कर्षमा रहेका बेला झलनाथ खनालमाधव नेपाल पक्षले कांग्रेस र माओवादी केन्द्रको साथ लिएर खिमलाल देवकोटालाई उम्मेदवार बनाएको थियो । देवकोटा स्वतन्त्र उम्मेदवार हुन् । अर्कोतिर, एमालेले आधिकारिक रूपमा रामबहादुर थापालाई उम्मेदवार बनाएको छ । माओवादी छाडेर सहयोग गरेकाले उनलाई जिताउनुलाई प्रधानमन्त्री ओली पक्षले प्रतिष्ठाको विषय बनाएका छन् । त्यही भएर पनि मतदानको पूर्वसन्ध्यामा ओलीले निर्वाचन आचारसंहिता प्रवाह नगरी थापाको पक्षमा मतदान गर्न अपिल गरेका छन् । खनालनेपाल पक्षका प्रदेशसभा र स्थानीय तहका मतदाता देवकोटाको पक्षमा जाने सम्भावनालाई संकेत गरेरै ओलीले अपिलमार्फत पार्टीप्रतिको जिम्मेवारी सम्झाउन खोजेका छन् । उनले पार्टीभित्र सहमतिका लागि भइरहेको प्रयासको समेत चर्चा गरेका छन् । समस्या समाधान गरी पार्टीलाई एकताबद्ध बनाउन कार्यदलले समेत काम सुरु गरेको उनले उल्लेख गरेका छन् ।"
खोप खरिदमा रहस्यमय अलमल,"दुई साताअघिसम्म स्वास्थ्यमन्त्री हृदयेश त्रिपाठी स्वयंले बिचौलियाको चलखेलका कारण भारतको सिरम इन्स्टिच्युटबाट किनिसकेको खोप ल्याउन नसकिएको र थप किन्ने प्रक्रिया पनि अलमलमा परेको भन्दै लाचारी व्यक्त गरेका थिए । अचम्म के छ भने, अहिलेसम्म न स्वास्थ्य मन्त्रालयले, न त राज्यको कुनै निकायले उक्त बिचौलिया प्रकरणबारे छानबिन थालेको छ, न त सरकारले अन्यत्रबाट खोप ल्याउन प्रभावकारी पहल गरेको देखिन्छ । पैसासमेत बुझाइसकिएको १० लाख मात्रा आउने त निश्चित नभएका बेलामा सिरमबाट तत्काल थप खोप ल्याउन सकिने सम्भावना टरिसकेको छ । तैपनि सहजै ल्याउन सम्भव भएका चिनियाँ र रुसी खोपका निम्ति किनकिन सरकारले यथोचित पहल गरेकै पाइँदैन, जुन बडो रहस्यमय छ । सरकारलाई थाहा नभएको पनि होइन, खोप खरिदमा भइरहेको यो आलटालको मूल्य नागरिक र सम्पूर्ण मुलुकले कुन रूपमा चुकाउनुपर्छ भनेर । मुलुकमा कोरोना भाइरसका एकपछि अर्को प्रजाति देखिइरहेको र संक्रमण निरन्तर फैलिरहेको यसबेला जति छिटो बढीभन्दा बढी नागरिकलाई खोप लगाउन सक्यो, महामारीको मारबाट त्यति नै बच्न सकिन्छ । त्यसबाट नागरिकको जीवन मात्र जोगिँदैन, मुलुकको स्वास्थ्य सेवा प्रणाली र अर्थतन्त्रले पनि अतिरिक्त सकस खेपिरहनु पर्दैन । तैपनि औषधि व्यवस्था विभागले प्रयोगको अनुमति दिएकामध्ये कुनै खोप जसरी भए पनि ल्याएर नागरिकलाई लगाइदिने हुटहुटी सरकारमा किञ्चित देखिँदैन । खोप ल्याउन ढिलाइ हुनुमा देखाइएका कारण पनि केवल बहानाबाजी भएको बुझ्न मुस्किल पर्दैन । अहिलेसम्म केवल २० लाख मात्रा खरिदका लागि भारतका कोभिसिल्ड र कोभ्याक्सिन अनि रुसको स्पुतनिक५ का उत्पादक कम्पनीहरूलाई प्रस्ताव पठाइएको छ । चीनको भेरोसेल खोप उत्पादन गर्ने कम्पनीलाई भने ठेगाना पत्ता नलागेको भन्दै पत्रै पठाउन नसकिएको हास्यास्पद लाचारी स्वास्थ्य मन्त्रालयका आधिकारिक प्रशासकले जाहेर गरेका छन् । एउटा सरकारले छिमेकी मुलुकको चर्चामा रहेको कुनै कम्पनीको ठेगाना पत्ता लगाउन नसक्ने पनि कहीँ हुन्छ ? देशको संघीय मन्त्रालय नभई गाउँको कुनै कुटीर उद्योग वा सानो पसलले गर्न लागेको पहल हो र यो ? फेरि, बेइजिङस्थित नेपाली राजदूत महेन्द्रबहादुर पाण्डेको टोलीले खोप उत्पादक सिनोफार्मका अधिकारीलाई नै भेटेर सहयोगका लागि आग्रह गर्दा उनीहरूले २० लाख मात्रा भेरोसेल खोप उपलब्ध गराउन सक्ने जनाइसकेका पनि छन् । र, यसबारे साताअघि नै दूतावासले परराष्ट्र मन्त्रालयमार्फत स्वास्थ्य मन्त्रालयमा पत्र पनि पठाइसकेको छ । तैपनि स्वास्थ्य मन्त्रालय अनिर्णयको बन्दी हुनु र उल्टो ठेगाना नभेटिएको बहानाबाजी गर्नु बुझिनसक्नु छ । त्यसैले स्वास्थ्य मन्त्रालयको यो झुट आफैंमा गम्भीर प्रश्नको घेरामा छ । अहिले कोभिसिल्ड खोपको पहिलो मात्रा लगाएका १४ लाख ५० हजारभन्दा बढी व्यक्ति दोस्रो मात्रा पर्खिरहेका छन् । त्यसैले, थप खोपमा ढिलाइ भए पनि किनिसकेको मात्रा भने सिरमले कसैगरी नेपाललाई उपलब्ध गराउनुपर्छ । यसरी किन्ने सम्झौता भारत सरकारको समेत सहजीकरणमा भएकाले नेपालले यसका निम्ति प्रभावकारी कूटनीतिक लबिइङ नै गर्नुपर्छ । आफूले पैसा बुझिसकेको खोपको मात्रा उपलब्ध गराउन सिरमले कुनै आनाकानी गर्न मिल्दैन, यो उसको नैतिक जिम्मेवारीको विषय हो । दुवै मात्रा एउटै खोप लगाउनुपर्ने भएकाले पैसा तिरिसकेको मात्रा उपलब्ध गराउनु सिरमको मानवीय दायित्व पनि हो । सिरमलाई यो नैतिकता र मानवीय दायित्वको विषय यतिबेला नेपालले कूटनीतिक संयन्त्रको उचित प्रयोग गरी बुझाउन सक्नुपर्छ, र आवश्यक खोप ल्याउने वातावरण बनाउनुपर्छ । दोस्रो मात्रा खोप लगाउने अवधि घर्किनसक्दै सरकारले यसमा अति आतुरी देखाउनुपर्छ । कोभ्याक्सबाट सहुलियतस्वरूप आउने खोपका निम्ति पनि सरकारले तदारुकता देखाउनुपर्छ । यसअघि कोभ्याक्सले पनि कोभिसिल्ड खोप नै दिएकाले अब पनि उसले यही खोप उपलब्ध गराएमा दोस्रो मात्रा कुरिरहेकाहरू लाभान्वित हुन सक्छन्, यसबारे पनि सरकारले विचार गर्नुपर्छ ।सरकार अझै पनि खोपका निम्ति भारतीय कम्पनीसितै बढी भर परेको बुझिन्छ । तर, सिरम कम्पनीले मंगलबार विज्ञप्ति नै जारी गरेर कोभ्याक्स र अरू देशलाई यो वर्षको अन्त्यबाट मात्रै खोप उपलब्ध गराउन सकिने बताइसकेको छ । त्यसैले अब पनि थप खोपका निम्ति सिरमको मात्र भर पर्नु उचित हुँदैन । अतः सरकारले अविलम्ब खोप उत्पादक अन्य मुलुकसित सार्थक पहल थाल्नुपर्छ । प्रधानमन्त्री केपी शर्मा ओली आफैं अग्रसर भएर चिनियाँ वा रुसी समकक्षीसित खोप सहयोग गर्न र खरिदका लागि सहजीकरण गरिदिन प्रस्ताव गर्ने हो भने पनि यो प्रक्रिया सजिलै अघि बढ्न सक्छ । खोप ल्याउने प्रयासमा यस्तो अपारदर्शी विलम्ब हुनुमा स्वाभाविक रूपमा तीन कारण हुन सक्छन् । पहिलो, सरकार नागरिक स्वास्थ्यप्रति फिटिक्कै गम्भीर नहुनु । र, आफूले खोप लगाइसकेका राजनीतिक तथा प्रशासनिक नेतृत्वहरू सर्वसाधारणको स्वास्थ्यप्रति संवेदनशील नबन्नु । दोस्रो, यसमा पनि कमिसनको चक्कर घुस्नु या जिम्मेवार नेतृत्व तथा अधिकारीहरूले व्यक्तिगत आर्थिक लाभ सुनिश्चित नहुँदासम्म खोप किन्ने प्रक्रिया नै अगाडि नबढाउनु । तेस्रो, यसलाई अनावश्यक भूराजनीतिक मामिला बनाइनु । अर्थात्, वनको बाघले खाए पनि नखाए पनि सरकारमा बसेकाहरूलाई मनको बाघले खानु र कुनै राष्ट्रबाट खोप ल्याउँदा अरू कुनै अमुक देशले के ठान्ला भनेर सोच्नु । नत्र, यति आवश्यक परिसक्दा पनि खोप ल्याउन सरकारले आलटाल गर्नुपर्ने नै थिएन । सरकारले बुझ्नुपर्छ उल्लिखित तीनवटै कारण अक्षम्य छन् । न सरकारलाई नागरिक स्वास्थ्यप्रति उदासीन भइरहन छुट छ, न यति संवेदनशील मामिलालाई पनि अनुचित कमिसनको खेलले अलमल्याउन पाइन्छ । र, यो विश्वव्याधिमा सबै मुलुकले जोकोहीबाट सकेसम्मको सहयोग लिएका छन्, यस्तो बेला सबैसित मित्रवत् सम्बन्ध भएको नेपालले पनि कुनै देशसित खोप किन्नै हच्किनुपर्ने केही बाध्यता हुन सक्दैन । त्यसैले, सरकारको अलमल जुन कारणबाट भए पनि त्यो स्वीकार्य छैन । अब पनि खोपमा विलम्ब गरिरहनु भनेको संक्रमणको भयावह स्थिति वा अझ अर्को लहरलाई सहर्ष निम्तो दिनु हो ।"
समुदायको आडभरोसामा संक्रमित,"कोरोना महामारी चुलिँदै गर्दा सरकार कानमा तेल हालेर बसेको छ । अस्पतालको मनोमालिन्य बढेको छ । आधा रातमा अक्सिजन सकिएको घोषणा गर्दै गैरजिम्मेवारीको पराकाष्ठा नाघिरहेका छन्, अस्पतालहरू । संक्रमितहरू उपचारको अभावमा मरिरहेका छन् । सरकारले न्यूनतम जिम्मेवारीसमेत वहन नगरिरहेको अवस्थामा नागरिक अभियान तेज भएको छ । सरकार गैरजिम्मेवार भयो त के भयो, नागरिकहरू जिम्मेवार छन् नि ! खाडीबाट गाँस कटाएर अक्सिजन सिलिन्डरको जोहो गरेका छन् । हामीलाई सहयोग गर्न विदेशका नेपाली तत्पर भएका छन् । अस्पतालका बिरामी वा कुरुवालाई लक्षित गर्दै न्यूनतम मूल्यमा खानाको व्यवस्थापन भैरहेको छ । बस्तीबस्तीमा सिलिन्डर जुटाउन स्वयंसेवीहरू सक्रियतापूर्वक लागिपरेका छन् । खाद्यान्न अभाव हुन नदिन नागरिकस्तरबाट फुड बैंकको स्थापना गरिएको छ । अस्पताललाई पीपीई, मास्क र पन्जा वितरणमा नागरिक समाज जुर्मुराएको छ । आफ्नो बिहे खर्चलगायत उत्सव खर्च कटौती गरेर संक्रमितको उपचारमा लगाउनेहरू पनि देखिन थालेका छन् । कोरोना संक्रमणबाट जीवन गुमाउन बाध्य भएकाहरूको दाहसंस्कारका लागि दाउरासम्मको जोहो नागरिकस्तरबाट भएका छन् ।कोरोना रोकथामका कार्य सरकारीस्तरबाट प्रभावकारी रूपमा नभइरहेका बेला नागरिक समुदाय घरघर पुगेर, आफ्नो ज्यानै जोखिममा राखेर संक्रमितलाई आडभरोसा दिइरहेका छन् । जनताले चुनेर पठाएको सरकार कात्रोमा खल्ती हाल्दै गर्दा नागरिक सरकार आफ्नो गाँस कटाएर पीडितहरूलाई सेवा दिन सक्रिय छन् । जननिर्वाचित सरकार कोरोना नियन्त्रणमा चुक्दै गर्दा नागरिक सरकार ज्यानै जोखिममा राखेर नागरिक हुनुको औचित्य पुष्टि गर्न अहोरात्र खटिएका छन् । सिंहदरबार सुतेर के भयो त, स्वयंसेवी भावनाले प्रेरित नागरिकहरू चौबीसै घण्टा सेवामा सक्रिय छन् । उत्तम पुडासैनी, जोरपाटी, काठमाडौं"
खोप खरिद र अन्तर्राष्ट्रिय समुदाय,"खोप खरिदमा आलटाल समाचार पढ्दा जोसुकै पाठकले वैशाख २० गतेको प्रधानमन्त्री केपी शर्मा ओलीको सम्बोधन र यथार्थबीच निकै ठूलो खाडल रहेछ भन्ने थाहा पाउँछन् । केही दिनअघि सीएनएनलाई दिएको अन्तर्वार्तामा प्रधानमन्त्री ओलीले कोभिड१९ नियन्त्रणमा रहेको त बताए, तर अन्तर्राष्ट्रिय सञ्चारमाध्यमले भने यहाँको वास्तविक स्थिति सम्प्रेषण गरे । उक्त अन्तर्वार्तामा हाम्रा प्रधानमन्त्रीले महामारी नियन्त्रणमा राख्न आफूले भरमग्दुर प्रयास गर्दागर्दै पनि स्थिति भयावह नै रहेको र रकम भुक्तान गरिसकेको १० लाख डोज खोपसमेत भारतबाट नपाइरहेकाले अन्तर्राष्ट्रिय जगत्बाट मुलुकलाई सक्दो सहयोगको अपेक्षा रहेको बताउन सक्नुपर्थ्यो । त्यसले अन्तर्राष्ट्रिय क्षेत्रलाई नेपालमा मानवीय सहयोग गर्नुपर्छ भन्ने दबाब सृजना गर्थ्यो । धेरै जनताको ज्यान पनि जोगिन सक्थ्यो । तर, यस्तो अवसर गुम्नु सम्पूर्ण नेपालीका लागि दुःखद हो । महेशप्रसाद ढुंगाना, नयाँ वानेश्वर, काठमाडौं"
अब लोकसेवाबाट राजदूत !,"सरकारले हालै ११ मुलुकका लागि गरेको राजदूत सिफारिसको सर्वत्र टीकाटिप्पणी भइरहेको छ । आफैंले बनाएको निर्देशिका, नियम मिचेर राजनीतिक आस्था एवम् चाकडीका आधारमा सरकारले राजदूत सिफारिस गरेकाले आलोचना हुनु स्वाभाविकै हो । देशको प्रतिष्ठा मात्र नभई राष्ट्रहित प्रवर्द्धनमा समेत महत्त्वपूर्ण भूमिका निर्वाह गर्ने र भरपूर सहयोग भित्र्याउन सक्ने पदका लागि दलिय कार्यकर्ता सिफारिस गर्नु हास्यास्पद छ । परराष्ट्र तथा अन्य सेवाका अनुभवीमध्ये ५०५० प्रतिशतमा छनोट गर्नुपर्नेमा परराष्ट्रका दुई जनाबाहेक अरू सबै प्रधानमन्त्रीका आसेपासेलाई मात्र सिफारिस गरिएको छ । यस्ता व्यक्ति राजदूत नियुक्त हुँदा केवल सेवा, सुविधामा मात्र डुब्छन् । देशको हितमा काम हुँदैन । राष्ट्रिय हितको जगेर्नालगायत प्रत्यक्ष वा परोक्ष रूपमा आतिथेय मुलुकमा मानसम्मान जोडिएको कार्यसम्पादन गर्नुपर्ने राजदूत पदमा राजनीतिक भाषण गर्न जानेको, कूटनीतिक क्षमता नभएको व्यक्तिलाई पठाउँदा मुलुकको छवि ध्वस्त हुन्छ । त्यसकारण यस्ता निर्णय आगामी दिनमा नहोऊन् भन्नका लागि सेवा आयोगबाटै राजदूत छनोट गर्ने व्यवस्था गर्नुपर्छ । यसो गर्दा परराष्ट्रका बारेमा अध्ययन गरेका योग्य व्यक्ति आउलान् कि ! गंगाराज अर्याल, पाणिनि८, अर्घाखाँची"
पूर्वन्यायाधीशको प्रश्न,"बलराम केसीको लेख प्रधानमन्त्रीको नियुत्ति कति संवैधानिक ? निकै सान्दर्भिक र शिक्षाप्रद छ । लेखमा भनेझैं राष्ट्रपति विद्यादेवी भण्डारी र प्रधानमन्त्री ओलीले हाल बनाना रिपब्लिक कै ढाँचामा नेपालमा शासन व्यवस्था चलाइरहेका छन् । उनीहरूलाई यस्तै मन पर्छ होला । प्रधानमन्त्री ओलीले जस्तासुकै अनैतिक र गैरसंवैधानिक प्रस्ताव ल्याए पनि कुनै अध्ययन र कानुनी राय सल्लाह नलिईकनै तुरुन्तै प्रमाणित गर्ने काम गरेर राष्ट्रपति भण्डारीले नेपाललाई असफल राष्ट्र बनाउन सहयोग गरिरहेकी छन् । विश्वासको मत नपाई हटेका ओलीलाई तीन दिनमै पुनः प्रधानमन्त्रीको शपथ गराई राष्ट्रपतिले विधि, विधान, नैतिकता र संविधानको मर्मलाई अवमूल्यन गरेकी छन् । ओलीले नैतिकता र संविधानअनुरूप राजीनामा नदिए पनि कम से कम राष्ट्रपतिले अल्पमतको प्रधानमन्त्री पद एमालेले नै पाउने हो तर भर्खर विश्वासको मत नपाएको नेताको सट्टा नयाँ नेताको नाम दिनोस् अन्यथा म शपथ गराउँदिनँ भन्न त सक्नुपर्थ्यो । राष्ट्रपति संविधानको संरक्षक हो न कि रबर स्टाम्प । संविधानमै व्यवस्था भएको संवैधानिक परिषद्को गठनविपरीत प्रधानमन्त्रीले सिफारिस गरेका अध्यादेश जारी गरेर राष्ट्रपतिले त्यस्तै अर्को गल्ती हालै गरेकी थिइन् । संविधानमा लेखिएको कुरालाई अध्यादेशले ओभर रुल गर्न सक्दैन भन्ने सामान्य ज्ञान पनि राष्ट्रपतिमा नहुनुजस्तो विडम्बना के नै होला र ? जनता चाहन्छन् राष्ट्रपतिले सरकारका अनैतिक र कानुनविपरीतका कामलाई जस्ताको तस्तै नभै अध्ययन, मनन र कानुनी सल्लाहकारहरूको राय लिएर मात्र अनुमोदन गरून् । अहिले संसद्को विश्वास गुमाउनेबित्तिकै उही पराजित पात्र नै प्रधानमन्त्री बन्नु र बनाउनुले राजनीतिमा नैतिकताको खडेरी परिरहेको देखाउँछ । यो हदसम्मको लोभ प्रदर्शन नभएको भए ओली र उनको पार्टी दुवैको प्रतिष्ठा जोगिन्थ्यो । ओलीले कुर्सी मोहका कारण नैतिकता, अनैतिकता नदेखे पनि एमालेभित्रका अन्य नेताहरूले त देख्नुपथ्यो, बोल्नुपर्थ्यो ? सधैं ओलीले मात्रै प्रधानमन्त्री बन्न पाउनुपर्छ भन्ने छैन । त्यसमाथि जसले संसद्मा विश्वासको मत पाउन सकेनन् पुनः उसैलाई अगाडि सार्दा राजनीतिमा कस्तो नजिर स्थापित हुन्छ ? जसले संविधानविपरीत संसद् विघटन गर्यो, जसले संसद्को विश्वास गुमायो पुनः उही पात्रलाई अगाडि सार्दा एमालेको नैतिक राजनीति गर्ने पाटो सकियो । गोपाल देवकोटा, काठमाडौं"
भोका मजदुरहरूलाई बेवास्ता,"कोरोनाको सबैभन्दा बढी बज्रपात दैनिक ज्यालादारी गरेर जीवन गुजार्नेहरूमा परेको कसैबाट लुकेको छैन । महामारीले सम्पूर्ण व्यापारव्यवसाय, उद्योगधन्दा ठप्प भएकाले मजदुरहरूले रोजगारी गुमाउनुपरेको छ । बेरोजगार हुनुपरेसँगै बाटोभरि काठमाडौं उपत्यका छोड्नेहरूको लर्को छ । वैशाख १६ देखि लागू गरिएको निषेधाज्ञाले यातायात बन्द हुँदा हिँडेरै सप्तरी, सुनसरी, चितवन, झापालगायत विभिन्न ठाउँ जाँदै गरेका यात्रीहरूको बिलौना र विवशता राज्यले किन नबुझेको ? काठमाडौंमा खाने र बस्ने ठेगान नभएको साथै यातायात र खर्चको अभावमा हिँडेरै भए पनि घर जान बाध्य भएको पीडितहरू बताउँछन् । नागरिकहरूको विवशतालाई बेवास्ता गर्ने सरकार क्रूर र निर्दयीबाहेक के हुन सक्छ ? प्रहरीको केरकार र डन्डा पनि कार र मोटरसाइकलमा गुड्नेभन्दा यिनै कमजोर पैदलयात्रीमाथि बर्सिन्छ । मास्क लगाएर सुरक्षित हुनु भनेको आफ्नै रक्षा गर्नु हो तर मास्कबेगरका मानिसलाई प्रहरीले धरपकड, जरिवाना गरेर होल्डिङ सेन्टरमा राख्नु कति जायज छ ? आफ्नो अतीत बिर्सेकाहरूले तातो घाम र अन्धकार रातमा एक्लै पानीको भरमा पैदलयात्रा गर्ने गरिब र असहायहरूको व्यथामाथि आँखा चिम्लनु घोर निन्दनीय छ । निषेधाज्ञाका कारण बेरोजगार हुनुपरेकाले पैसाको अभावमा कैयौं दिनदेखि भोकै बस्नुपर्दा जनता आक्रोशित बनेका छन् । सरकार नागरिकको अभिभावक हो । नागरिकको कष्ट र समस्या समाधान गर्न पहल गर्नु सरकारको अभिभारा होइन र ? निषेधाज्ञा लम्ब्याउने तर आयआर्जन नभएकाप्रति राज्य असंवेदनशील हुने हो भने भोका जनता आन्दोलित हुनेछन् । कोरोनाकालमा आमजनताले कैयौं हन्डर ठक्कर र सास्ती बेहोर्नुपरेको छ । माफिया, बिचौलिया र सत्तासीनहरू भने यस्तो प्रतिकूल अवस्थामा पनि लुट मच्चाउनुका साथै मोजमस्तीमा रमाइरहेका छन् । देशैभरिबाट मान्छे भेला पारेर शक्ति प्रदर्शन गर्दा, होली र नयाँ वर्ष मनाउँदा कोरोना नसर्ने तर बसमा यात्रा गर्दा सर्ने पनि हुन्छ र ? कोरोनाको मुहान मानिन्छ, चीनको वुहान । दोहा र ग्वाङ्जाउको उडान सुरु गर्ने सरकारी निर्णय उदेकलाग्दो छ । ग्वाङ्जाउ, दोहा र दिल्लीको आवतजावतले कोरोना बढाउँछ कि घटाउँछ ? आन्तरिक उडान र यातायात ठप्प पारेर अन्तर्राष्ट्रिय उडान गर्दा कोरोना कम हुन्छ ? २००, ४०० किलोमिटर पैदलयात्रा गर्नेहरूका लागि स्वास्थ्य मापदण्ड अपनाएर यातायातको व्यवस्था हुन सके बरु केही राहत मिल्ने थियो । रोशन भट्टराई, इनरूवा३, सुनसरी"
प्रकृतिमैत्री कोभिड सहायता,"प्रकृति विनाशको शृंखला नेपालका संरक्षित क्षेत्र मात्रै होइन, वन र वातावरणसँग सम्बन्धित अन्य क्षेत्रले पनि यो वर्ष थप विपत्तिको सिकार हुनुपर्यो । यो वर्ष देशभर डढेलो मापन गर्न थालेयताकै सबैभन्दा धेरै डढेलो लाग्यो, जसले गर्दा दसौं हजार हेक्टर वन विनाश भयो । डढेलोकै कारण देशभर वायु प्रदूषण उच्च भयो र काठमाडौं विश्वकै एक नम्बर प्रदूषित सहरमा दरिन पुग्यो । कोभिडको समयमा थपिएका यी वातावरणीय चुनौतीसँगै देशमा विद्यमान प्रकृतिजन्य स्थायी चुनौतीहरू यथास्थानै थिए । जस्तै ः जलवायु परिवर्तनको असरका कारण हुने जलवायुजन्य बाढी, पहिरोजस्ता प्रकोप जसका कारण गत वर्ष सयौं मान्छेको ज्यान गयो । त्यसका साथै नेपालमा जमिनको लघुकरण (ल्यान्ड डिग्रेडेसन) र माटोको क्षयीकरण बढ्दो छ । उदाहरणका लागि, वातावरण विज्ञान र प्रविधि मन्त्रालयले गरेको अध्ययनअनुसार, नेपालमा हाल ३१ लाख हेक्टर भूमि लघुकरणको चपेटामा छ, जसमध्ये ३८ प्रतिशत वन, ३७ प्रतिशत चरन र १० प्रतिशत खेतीयोग्य जमिन छ । भूमिको क्षयीकरणसँगै प्लास्टिक प्रदूषण चुलिएको छ । देशको जुनसुकै मानव बसोबासका क्षेत्रमा पनि प्लास्टिकजन्य फोहोरको थुप्रो यत्रतत्र देख्न सकिन्छ । खोलानदीहरू थप प्रदूषित हुँदै छन् । यी सबै प्रकृति विनाशका शृंखलाहरूले मानव स्वास्थ्य र अर्थतन्त्रमा गम्भीर नकारात्मक असर पारेका छन् । नेपालले हाल भोगिरहेको वातावरणीय चुनौतीलाई अवसरमा बदल्न झन्डै ९० वर्षअघिको, माथि उल्लिखित अमेरिकी रणनीति उपयोगी हुन सक्छ । त्यसका लागि कोभिडपछि अर्थतन्त्रलाई उकास्ने र रोजगारी बढाउने राहत योजनामा वातावरणीय चुनौतीलाई न्यूनीकरण गर्ने योजना बनाउनुपर्छ, जसका लागि सर्वप्रथम नेपालमा विद्यमान आर्थिक विकास र वातावरण संरक्षणलाई एकअर्काको विरोधी ठान्ने मानसिकता बदलेर त्यसको ठाउँमा वातावरण संरक्षणलाई अर्थतन्त्रको इन्जिनका रूपमा आत्मबोध गर्न जरुरी छ । दोस्रो, निश्चिय नै कोभिडपछि स्वास्थ्य क्षेत्रको सबलीकरण प्रमुख प्राथमिकतामा पर्नेछ । तर स्वास्थ्य प्रणाली भनेको रोगको उपचार गर्ने पूर्वाधार मात्रै होइन, रोकथाममा गरिने लगानी पनि हो । त्यसैले अस्पतालहरू बनाउनुजत्तिकै महत्त्वपूर्ण छन् वातावरणीय प्रदूषण, फोहोर, अस्वास्थ्यकर पिउने पानी आदिका कारण लाग्ने रोगहरूको रोकथामका लागि प्रदूषण घटाउने, फोहोरमैलाको व्यवस्थापन गर्ने र स्वच्छ पिउने पानीको प्रबन्ध गर्नेजस्ता कामहरू । त्यसकारण स्वास्थ्य क्षेत्रको सबलीकरणमा रोग रोकथामका पूर्वाधार निर्माणलाई पनि केन्द्रमा राख्न जरुरी छ ।तेस्रो, देशव्यापी रूपमा लघुकरण भएका र त्यागिएका जमिनहरूमा बृहत् रूपमा वृक्षरोपण अभियान चलाउने, जसले माटोको क्षयीकरण रोक्नुका साथै वनजन्य सामग्री संकलन र कार्बनको व्यापारमार्फत थप आय आर्जन गर्न मद्दत पुर्याउँछ । चौथो, गाउँसहरमा भएका सिमसार, पोखरी, तालतलैया, नदीनालाको संरक्षण अभियान सञ्चालन गर्ने, जसले गर्दा भविष्यमा जलवायु परिवर्तनले गर्दा हुने सुक्खा, खडेरी र बाढीबाट कृषि र जनजीविकालाई जोगाउँछ । पाँचौं, कृषिमा विद्यमान उत्पादकत्वकेन्द्रित मोडलको ठाउँमा पोषणयुक्त बालीनालीको खेतीपातीलाई प्रोत्साहन गर्ने, जसले पोषण सुरक्षालाई मजबुत तुल्याउँदै जलवायु परिवर्तनले कृषि क्षेत्रमा पार्न सक्ने असरबाट सुरक्षित तुल्याउँछ । छैटौं, देशव्यापी रूपमा फैलिएको प्लास्टिक लगायतका फोहोरहरू संकलन गर्न र मिचाहा प्रजातिका झारलाई नियन्त्रण गर्न बृहत् सरसफाइ अभियान चलाउने, जसले गर्दा कृषिको ह्रास घटाउँछ र जैविक विविधता संरक्षणमा फाइदा पुग्छ । तीनै तहका सरकार मिलेर यस्ता कामहरूलाई योजनाबद्घ ढंगले लागू गर्ने हो भने कोभिडपछि तत्कालै लाखौंको संख्यामा रोजगारी सिर्जना गरेर अर्थतन्त्रलाई चलायमान बनाउन सकिन्छ । थप, यसले जलवायु परिवर्तनको प्रभावलाई न्यूनीकरण गर्न, माटोको क्षयीकरण रोक्न, वायु प्रदूषणलाई कम गर्न, गाउँबस्तीहरूलाई सफा राखेर रोगमुक्त बनाउन र जैविक विविधता ह्रासलाई कम गर्न सघाउँछ । अर्जेन्टिना, पाकिस्तान र भारतले कोभिड राहतलाई हरित बनाउने भन्दै वृक्षरोपणदेखि सरसफाइको बृहत् अभियान चलाउने भएका छन् । हामीले पनि कोभिडपछिको सरकारी योजना र कार्यक्रमलाई बहुआयामिक बनाउने सोचाइ राख्नैपर्छ ।अन्त्यमा, प्रकृतिमैत्री लगानी संरक्षणको हिसाबले मात्रै होइन, आर्थिक हिसाबले पनि फाइदाजनक हुन्छ भन्ने बुझ्न राजधानीकै शिवपुरीलाई हेरे पुग्छ । शिवपुरी निकुञ्जको हालको जंगल मासेर त्यहाँ खेती गर्ने हो भने खेतीबाट आउने आम्दानी साबिकको भन्दा वार्षिक १ करोड १० लाख डलरले कम हुन्छ, यदि उक्त वनले दिने कार्बन सञ्चिति र पानीको गुणस्तर सुधारको योगदानलाई पनि आर्थिक मूल्यमा मूल्यांकन गर्ने हो भने । त्यसकारण, प्रकृतिको पुनःस्थापना र संरक्षणमा गरेको लगानी भविष्यका पुस्ताहरूका लागि ठूलो उपहार मात्रै होइन, आर्थिक हिसाबले पनि तत्कालै उच्च प्रतिफल दिने लगानी हो । त्यसैले, कोभिड सहायता र उत्प्रेरणालाई प्रकृतिमैत्री बनाऔं ।"
बयलगाडीमा मधेसी राजनीति,"नेकपा एमालेको नाटकीय एकीकरण पछिको राजनीतिक परिस्थितिलाई आआफ्नो अनुकूलता र प्रतिकूलताका आधारमा विश्लेषण गर्ने क्रम सुरु भएको छ । राष्ट्रिय राजनीतिमा उत्पन्न उकुसमुकुसले कहीँकतै धक्का पुर्याउँथ्यो नै, यसका परकम्पहरू बिस्तारै कताकता पुग्छन्, हेर्न बाँकी छ । जसपालाई जतिसुकै ठूलो राष्ट्रिय पार्टी बनाउने सपना बाँडिए पनि यसको जनाधार र तागत मधेस नै हो । माधव नेपाल समूहसँग हातेमालोपश्चात् सत्ता राजनीतिका यात्रीहरू एउटा चौबाटामा पर्खिरहेका थिए, जहाँ जसपा विभाजनको शुभसाइतको गणना भइरहेको थियो । यही मंगलबार जसपाका अध्यक्षद्वय महन्थ ठाकुर र उपेन्द्र यादवको संयुक्त विज्ञप्तिपछि काठमाडौंको कोठेगफ तातेको छ । सबैको प्रश्न छ, के त्यसो भए, जसपा फुटको संक्रमणबाट जोगियो ? यसको जवाफ भने सहज छैन । कुनै पनि आन्दोलनको प्रादुर्भाव र अस्तित्व, त्यसले ल्याएको शासनपद्धति र राजनीतिक विकासमा, तत्कालीन शक्ति सन्तुलन नै निर्णायक हुने गरेको देखिन्छ । जुन भूगोलमा आन्दोलनको उठान हुन्छ, त्यहाँको वस्तुगत परिवेश र परम्पराले पार्ने प्रभाव पनि कम हुँदैन । निश्चितताको खोजीमा रहेका मधेसी राजनीतिजीवीका लागि एजेन्डाको सवाल अँध्यारोमा हाम फाल्ने कामजस्तो लाग्न सक्छ । यस पटक सत्ता राजनीतिमा सामेल हुनबाट जसपाले कहाँ बिरायो र कोको खेलाडीले के गल्ती गरे, त्यसको स्वस्थ विवेचना गर्न सकिएन भने जसपामा पहिलो संविधानसभाताकाको हविगत पुनः दोहोरिन सक्छ, त्रासद प्रहसनका रूपमा । त्यतिखेर मधेसी दलहरू तीनबाट तेह्र भएका थिए । कतिपय जसपावाला भन्छन्, यो साना दुःखले आर्ज्याको दल होइन, अनेकौं आँधीहुरीमाझ हामीले मधेसको दियोलाई निभ्न दिएका छैनौं । सत्ताको बाघचाल खेल्न थाले जित्ने पक्ष पक्कै अर्कै हुन्छ । जसपाको विभाजनले कांग्रेस र एमालेको चुनावी राजनीतिलाई टेवा दिन्छ भन्नेहरू पनि कम छैनन् ।जसपाले अस्तित्व प्राप्त गरेको एक वर्ष भयो, एकीकरणको संक्रमण अझै छ । संक्रमण अवधिलाई व्यवस्थित गर्न यसका हर्ताकर्ता नेताहरूले ओठमा मीठो मुस्कान देखाउने गरे पनि आआफ्ना गम्छाभित्र चक्कुसमेत लुकाएका हुन्छन्, मौका पाउनासाथ एकअर्काको पखेटा काट्न भ्याइहाल्छन् । संक्रमण अवधि लम्बिँदै गयो भने समस्याहरूको थुप्रो बढ्दै जान्छ । देब्रे पाइला चालिसकेपछि अगाडि बढ्न दाहिने खुट्टा नउचाली सुखै छैन । व्यवस्थापन गर्न इमानदार र पर्याप्त प्रयास भयो भने वादप्रतिवादसंवाद र दाबीविरोधसामञ्जस्यको अवसरका रूपमा पनि संक्रमण अवधिलाई उपयोग गर्न सकिन्छ । निरन्तर संवादबेगर केही समर्थकका भरमा निश्चिन्त भएर बस्ने सुविधा नेतृत्वपंक्तिलाई हुँदैन । मधेससँग साइनो जोडिएको भन्न रुचाउने दलहरू संघर्षकालमा ऐक्यबद्ध हुन्छन् तर सत्ताको नजिक पर्नासाथ मैनबत्तीजस्तो पग्लिन थाल्छन्, दल विभाजित हुन्छ अनि स्वघोषित अग्रगामी शक्तिहरूको वैमनस्य उदेक लाग्ने गरी छताछुल्ल हुन्छ ।मधेस आन्दोलनको उत्तराधिकारी मान्ने शक्तिहरूले त्यसको मूल्यलाई कत्तिको जोगाए ? मधेस आन्दोलनले तय गरेको थियो नेपाल गणतन्त्र प्राप्तिपछि पनि आन्दोलनका लागि तयार छ । जुन आन्दोलनले बृहत्तर लक्ष्य लिएर हिँडेको थियो, त्यो निर्वाचनको मैदानमा शक्ति परीक्षणको खेलमा अल्झियो । मधेस आन्दोलन पहिलोदेखि तेस्रोसम्म अनायास र अकारण भएको थिएन । त्यसले नेपालमा लामो समयदेखि राजकाजले स्थापित गरेका मान्यताहरूलाई भत्काउन खोजेको थियो । यस्ता मान्यताले एउटै राजनीतिक भूगोलभित्र हामी र अरू को आधारभूत अवधारणालाई सामाजिकराजनीतिक तहमा आकार दिएको थियो । समस्या के भइदियो भने, सामाजिक मान्यताहरूलाई राजनीतिक व्यवस्थाजस्तो तुरुन्त परिवर्तन गर्न सकिँदैन । आत्मपरीक्षण एवं स्वनिर्णय गर्ने क्षमता बढ्दै गएपछि अभिभावकत्वको आकर्षण घट्दै जान्छ । अभिभावकत्वको राजनीतिलाई विस्थापित गर्दै समताको खोजीमा हिँडेको दाबी गर्नेहरूले आफ््नो आनुवंशिकीमै रहेको अभिभावकत्व प्रवृत्तिलाई निर्मूल गर्न सकेनन् । आफैंमा अन्तर्निहित वर्चस्ववादी प्रवृत्तिले गर्दा दलित वा महिलाको उभारलाई अनिच्छापूर्वक स्विकार्ने मानस उजागर भइरह्यो । यस परिस्थितिमा जय मातृभूमि वा जय मधेस नारा हराउनु, रघुनाथ ठाकुर वा रामजनम तिवारीको मूल्य बिर्सनु निश्चित हुन जान्छ । दलभित्रको संरचनामा जतिसुकै श्रेणीक्रम रहे पनि यथार्थ दलको ढाँचा ठाडो र केन्द्रीकृत रहँदै आएको छ ।हो, पहिचान र अधिकारको लडाइँ लामै चल्छ । मधेस आन्दोलनको मार्गचित्र के थियो ? मधेसका एजेन्डा सत्तामा बस्न अनुकूल माहोल नभएपछि मात्र उठाउने हो ? मधेसका एजेन्डा सत्तासतरन्जको खेलमा शह र मात का लागि चालिने फगत गोटीहरू हुन् ? प्रथम मधेस आन्दोलनका प्रथम सहिद रमेश महतोका हत्यारा भनी आरोपितको मुद्दा कसले फिर्ता लियो ? मधेस आन्दोलनका क्रममा राज्य पक्षबाट भएको अतिरिक्त बलप्रयोगलाई अन्तर्राष्ट्रियकरण गर्न सकेको भए के रेशम चौधरीको मुद्दा बल्झिन्थ्यो ? पछिल्ला पन्ध्र वर्षमा मधेसभित्र जुन सामाजिकराजनीतिक विकासक्रम भयो, के आन्दोलनबाट त्यही अपेक्षित थियो ? मधेसबाट एउटा समुदायलाई दबाबमूलक पलायनका लागि किन बाध्य पारियो ? के मधेसी अधिकारका नाममा हिंसाको राजनीतिलाई मसिहाहरूले मौन समर्थन गरेका हैनन् ? मधेस जनविद्रोहलाई आआफ्नो सुविधाअनुसार अर्थ्याउन सबैलाई छुट छ, तर त्यसले मधेसी समाजभित्र यस्तो भाँडभैलो चाहेको थियो भनेर कसैले भन्न सक्दैन ।संघीय समावेशी गणतान्त्रिक अभ्यास खतरामा रहेको यो समय मधेसी समाजसँग जेजति सामर्थ्य उपलब्ध छ, त्यसबाट यो अभ्यासलाई जोगाउन नसके पनि लोकतन्त्रका आधारभूत संरचनालाई बचाउनुपर्छ । मधेसी मुक्ति आन्दोलनका काँडा केही एजेन्डाको सम्बोधनबाट झिकिन्छ कि एक कठपुतली राज्य संरचनाबाट ? यस्तो परिस्थितिमा मधेस आन्दोलनका सैद्धान्तिक पक्षधरहरूले आन्दोलनभित्रबाटै जन्मकालदेखिकै घुनपुत्लाहरूलाई चिन्न र भन्डाफोर गर्न ढिलो भयो । मधेसको हकहित कठपुतली राज्य संरचनाबाट हुन्छ भन्ने सतही सोचाइबाट प्रभावित महत्त्वाकांक्षी राजनीतिजीवीलाई समयसापेक्ष र वस्तुपरक सन्देश कसले दिने ? ठूला भनिने नेताहरूले जति मुखमिलान गरे पनि, दन्तबझान गर्ने तिनका लठैत कार्यकर्ताहरूले तत्कालका लागि युद्धविराम गरे पनि, तिनका गतिविधिको स्वीकार्यता भुइँतहका आम संघर्षशील जमातले दिनुपर्ने यथार्थ सम्झिने हो भने महिमामण्डकहरूको उपयोगिताको सीमा स्वतः स्पष्ट हुनेछ । मधेसी नेताहरूमा साहस, दूरदर्शिता र भारतसँग सही ढंगले आफ्नो कुरा राख्न सक्ने क्षमताको अभावका कारण आन्दोलन दिशाहीन भयो कि ? मधेसी नेतृत्वको विश्वसनीयता त्यसै कम भएको होइन ।मधेस आफैंमा विविधता बोकेको समाज हो । यसलाई आधार बनाएर उदय भएका शक्तिहरूले निर्माण गर्ने दल वा एकीकरण कतिपय अवस्थामा अप्राकृतिक भएका छन् । यता भुइँतहमा एकीकरणको दबाब वा चाहना एउटा कारणले हुन्छ, उता टुप्पोमा बस्नेहरू आआफ्नै तालमा खीर खान हतारिन्छ । परिणामको निश्चितता निरंकुश दलमा मात्र सम्भव हुन्छ, एउटा जीवन्त दलभित्र प्रक्रियाको शुद्धता त हुनैपर्छ । यसो नहुँदा, विभाजन र वैमनस्यको अभिशप्त नियति जहिले पनि रहिरहन्छ । मधेसमा आन्दोलन जति उन्नत र गुरुत्वपूर्ण भयो, सोही अनुपात र अनुरूपको मधेसी राजनीति हुँदै भएन । यसैलाई विभिन्न कोणबाट मधेसी राजनीतिमा मसिहाहरूको उत्थान र पतनको एउटा नियोजित प्रवृत्ति भनेर अर्थ्याइन्छ । त्यत्रो आन्दोलनबाट उदाउनेहरूले सरकारको सामान्य सान्त्वना र आश्वासनको भरमा आफ्नो पूरै कार्यनीति फेरबदल गर्ने गरेको विगत छ । तर त्यस्तो परिस्थिति विकसित गराउने परिवेशको राजनीतिककूटनीतिक अध्ययनबिना मधेसी राजनीतिको बयलगाडी यात्रालाई गम्न सकिँदैन ।मधेस आन्दोलन समता र न्यायका लागि भएको हो । संघीयता र समावेशिता यसको आत्मा हो । सहभागितामूलक दिगो विकास र सुशासन यसको प्रखर नेत्र थियो । तर बहुतहका सरकारमा जो जहाँ पुगे, तिनीहरूको चालचरित्र कस्तो रह्यो ? यसैले त कतिपयले यसलाई एउटा खास समयको प्रोडक्ट मान्छन् र अर्थ्याउँछन् त्यो बखत नयाँ क्लास र कास्ट समीकरणले उभार लिइरहेको थियो, जसले राजनीतिमा आफ्ना लागि ठाउँ खोज्दै थियो । यसका थोरै सकारात्मक प्रभाव पनि देखिए । तर त्योभन्दा पनि दलदेखि सरकारमा पहुँचसम्म प्रत्येक फैसलामा कास्ट एंगल प्रतिध्वनित भयो । अहिले फगत गनगन गरेर केही हुनेवाला छैन । मधेस आन्दोलनका उपलब्धिहरूबारे धेरै विमर्श भए पनि त्यसको सहउत्पादनबारे मन्थन नगरेसम्म पक्षाघात समाज नै निर्माण भइरहन्छ ।"
अझ सान्दर्भिक हुँदै संस्कृत,"का क चेष्टा, बको ध्यानं,स्वान निद्रा तथैव च ।अल्पहारी, गृहत्यागी, विद्यार्थी पञ्च लक्षणम् ।।कुनै पनि विद्यार्थीमा उपर्युक्त पाँचवटा लक्षण हुनुपर्छ भनिन्थ्यो, सानामा हामीलाई । अर्थात्, कागको जस्तो जान्ने कोसिस, बकुल्लाको जस्तो ध्यान, कुकुरको जस्तो निद्रा, आवश्यकताअनुसार थोरै खाना र ज्ञानार्जनका लागि घरको त्याग । मलाई लाग्छ, चार कक्षादेखि अनिवार्य रहेको संस्कृत पाठ्यक्रमले हामीलाई आफ्नो परम्परा र संस्कृति बुझ्न धेरै सहयोग गरेको थियो । केही वर्षयता भने पाठ्यक्रममा परिवर्तनसँगै संस्कृत भाषाको पहिचान धरमर हुँदै गएको छ । खाना खानुअगाडिको भन्नुपर्ने मन्त्र हरिर्दाता हरिर्भोक्ता हरिरन्नं प्रजापतिः हरिः सर्वशरीरस्थो भुङ्क्ते भोजयते हरिः आज परिवर्तन भएर ओह गड, थ्यांकयु फर द फुड भएको छ । बाँकी विश्वले, विशेषतः पश्चिमले भने संस्कृत भाषाको महत्तालाई धेरै समयअघिदेखि नै बुझ्दै आइरहेको छ । युरोपअमेरिकाका अनेक विद्यालय र विश्वविद्यालयहरूमा संस्कृत पढाउने गरिन्छ । कम्प्युटरको आम प्रचलन सुरु भएसँगै यो भाषाको उपादेयता अझ सिद्ध हुँदै आएको छ । त्यो पनि सम्बद्ध वैज्ञानिकहरूकै प्रचारका कारण । द एआई म्यागजिन मा सन् १९८५ मा प्रकाशित संस्कृत एन्ड आर्टिफिसियल इन्टेलिजेन्सनासा ः नलेज रिप्रिजेन्टेसन इन संस्कृत एन्ड आर्टिफिसियल इन्टेलिजेन्स शीर्षक लेखमा नासाका वैज्ञानिक रिक ब्रिग्सले अंग्रेजीमा झैं लेखिने एक थरी र बोलिने अर्को थरी (जस्तो लेख्दा डीओ तर बोल्दा डुÙ लेख्दा जीओ तर बोल्दा गो) नभई जे लेखिन्छ त्यही बोलिने (जस्तो बाल पठति) भएकाले कम्प्युटर प्रोग्रामिङका लागि अंग्रेजीसहित अन्य भाषाभन्दा संस्कृत बढी प्रभावकारी हुने उल्लेख गरेका छन् । अंग्रेजीको साटो संस्कृतलाई कम्प्युटरमा सेट गर्दा (अल्गोरिदममा संस्कृत प्रयोग गर्दा) निकै सजिलो हुने उनको विश्लेषण छ । संस्कृतमा भएजति शब्दहरू अरू भाषामा भेट्न सकिँदैन । वर्तमान समयमा संस्कृतमा १०२ अर्ब ७८ करोड ५० लाख शब्द छन् । पर्यायवाची शब्दहरूको अथाह भण्डार छ । त्यही भएर अमेरिकाले छैटौंसातौं पुस्ताका सुपर कम्प्युटरलाई संस्कृतमा आधारित बनाउने भएको छ (नाइन लेसर नोन फ्याक्ट्स अबाउट संस्कृत, इन्डियन एक्सप्रेस, २५ अगस्ट २०१८) ।न्युरो साइन्टिस्ट जेम्स हार्टजेलका अनुसार, कठिन शब्द बोल्दा जिब्रोको प्रशस्त व्यायाम हुने भएकाले संस्कृत बोल्दा दिमागका सबै मांसपेशीको अभ्यास हुन्छ (अ न्युरो साइन्टिस्ट एक्सप्लोर्स द संस्कृत इफेक्ट, साइन्टिफिक अमेरिकन, २ जनवरी २०१८) । सायद यही कारण, संस्कृत पढ्ने प्रायः विद्यार्थीहरूको बुद्धि अरू भाषाका विद्यार्थीको भन्दा दुईतीन गुणा बढी हुने उनले उल्लेख गरेका छन् । यसका लागि उनले संस्कृतका एक्काइस विद्यार्थी र अरू भाषाका विद्यार्थीहरूबीच तुलनात्मक अध्ययन गरेका थिए । संस्कृत भाषाको महिमा विश्वले गम्भीरतापूर्वक बुझिरहेका बेला नेपालमा भने अझ मन्टेसोरीदेखि नै अंग्रेजी मात्र होइन, चिनियाँ र जापानी भाषा पनि पढाइन्छ भनेर हामी दंग पर्छौं । विद्यालयहरूमा विद्यार्थीले अंग्रेजीको साटो नेपाली बोले भने दण्डित गर्ने गरिन्छ । संसारले महत्त्व बुझेको भाषा संस्कृत हामीचाहिँ भावी सन्तानलाई हस्तान्तरण गर्नबाट चुकिरहेका छौं । धेरै अभिभावकले अनौपचारिक रूपमा संस्कृत मन्त्रहरू बालबालिकालाई सिकाउँदै आए पनि विद्यालयमा प्रयोगमा आउन छाडेकाले अभ्यास भइरहन पाउँदैन । अभ्यासको अभावले अनौपचारिक रूपमा सिकाइएका मन्त्रहरूको शुद्ध वाचनमा कठिनाइ पर्ने गरेको छ ।नेपालमा संस्कृत भाषालाई जातविशेषसँग जोड्ने गरिएकाले, ब्राह्मण जातिको मात्र पेवा मानिँदै आएकाले समस्या बढ्दै गएको हो । कुनै पनि भाषा एक जातिको मात्र हुन सक्दैन । कुनै पनि भाषामा सबै जातिसमुदायले अपनत्व बोध गर्न सक्नुपर्छ । विश्वसँग प्रतिस्पर्धा गर्न हाल अंग्रेजीको महत्त्व बढ्दै गएको सत्य हो, तर अंग्रेजी जान्ने मानिसले संस्कृत पनि जानेको छ भने सुनमा सुगन्ध हुनेमा दुई मत नहोला । त्यसैले शिक्षालयहरूमा संस्कृतलाई पनि अंग्रेजीलाई जस्तै महत्त्व दिने गरे केही वर्षमै त्यसको सुखद परिणाम देख्न सकिन्छ ।नेपालमा संस्कृत विद्यालयहरू नभएका होइनन्, आमजनले यसको महत्त्वबोध गर्न नसकेका हुन् । त्यही भएर त्यस्ता शिक्षालयमा विद्यार्थीहरू कम हुँदै गएका छन् । राज्य पनि यसप्रति अपेक्षित चनाखो हुन सकेको छैन । संयुक्त राष्ट्र संघका अनुसार, विश्वभरि बोलिनेमध्ये ९७ प्रतिशत भाषा संस्कृतबाट प्रभावित छन् । धेरैजसो भाषाको मुहान संस्कृतलाई जगेर्ना गर्नु हाम्रो कर्तव्य हो । मुहान भनेको जरो हो, स्रोत हो । जरो नै कमजोर भए हाम्रो अस्तित्व पनि सबल रहन सक्दैन । त्यसैले संस्कृतप्रति हामीमा पहिलेझैं काक चेष्टा रहनु सान्दर्भिक हुन्छ । पौडेल सरस्वती बहुमुखी क्याम्फसकी लेक्चरर हुन् ।"
नेताहरूले नारामा पुर्याउने सिंगापुर !,"२०४६ सालपछि सत्तासीन सबैजसो नेताले नेपाललाई स्विट्जरल्यान्ड वा सिंगापुर बनाउने भनेर रट लगाउने गरेको र चुनावको बखत त्यस्ता नारा अझै उचालिने गरेको सबैले देखेभोगेको कुरा हो । विश्वकै दरिद्रतम मुलुकलाई रोजगारी, आयस्तर र आर्थिकसामाजिक तथा पूर्वाधारसहित सबै प्रकारले सम्पन्न मुलुकको दाँजोमा उचाल्ने कुराले आशा जगाउनु स्वाभाविक हो । तर यस्ता कुरा व्यवहारतः लागू गर्ने विषय नभई केवल चुनावमा भोट माग्ने अस्त्र बनेको देख्दा दुःखमनाउ मात्र गर्न सकिन्छ ।खुला र बजार अर्थतन्त्रको जगमा टिकेको स्विट्जरल्यान्डले उन्नाइसौं शताब्दीदेखि नै औद्योगिकीकरणको अभियानलाई तीव्रता दिएको थियो । कृषि उत्पादन र खासगरी दुग्ध व्यवसाय, खाद्य प्रशोधन, औषधि उत्पादन, पर्यटन र बैंकिङ सेवाजस्ता व्यवसायबाट स्विट्जरल्यान्ड उन्नत अवस्थामा पुगेको हो । उच्च गुणस्तरका वस्तु उत्पादनमा यो मुलुकले विश्वमै ख्याति कमाएकै हो । बहुमूल्य रत्नजडित स्विस घडी अहिले पनि विश्वका धनी व्यक्तिहरूको छनोटमा पर्ने गरेकै छ । भूपरिवेष्टित र पहाडी भूभागले बनेको भए पनि प्रतिव्यक्ति आय करिब ९५ हजार डलर भएको यो मुलुक जहिले पनि विकसित मुलुककै कोटिमा रहिरहेकै छ । एउटा जाबो आवधिक निर्वाचनको नतिजा आफ्नो पक्षमा पार्न भएभरका छल, बल र जुक्ति लगाउने हाम्रा नेताहरूले मुलुकलाई त्यस्तो स्विट्जरल्यान्ड बनाउँछौं भन्दा अनि कसरी पत्याउनु ? त्यस्तै, पुरानो माझी बस्तीका रूपमा चिनिने सिंगापुरले सन् १९६५ मा मलेसियाबाट स्वतन्त्र भएयताका ५५ वर्षमा कुल गार्हस्थ्य उत्पादनमा १२५ गुणाले वृद्धि गरिसकेको छ । कुल ७२८ वर्गकिलोमिटर (लगभग काठमाडौं उपत्यका बराबरको) क्षेत्रफल रहेको र करिब ५७ लाख जनसंख्या भएको सहरी मुलुक भनेर चिनिएको सिंगापुरको प्रतिव्यक्ति आय करिब ६५ हजार डलर छ । सिंगापुरको जादुमय परिवर्तनको श्रेय मूलतः प्रधानमन्त्री ली क्वान युको सोच, दूरदृष्टि र त्यसलाई कार्यमा रूपान्तरण गर्ने क्षमतालाई दिने गरिन्छ । प्रधानमन्त्री लीले सफल परिवर्तनका लागि पहिलो तत्त्वका रूपमा योग्यतम व्यक्तिलाई जिम्मेवारी दिने प्रणाली (मेरिटोक्रेसी) मा जोड दिए । असल शासनका लागि असल मानिस भन्ने मन्त्रका साथ शासन प्रणालीको हरेक अवयव चाहे राजनीतिक होस् वा निजामती प्रशासन, सेना वा प्रहरी सबैतिर योग्यता र कार्यकुशलतालाई आधार मानी जिम्मेवारी दिइयो । अवाञ्छित राजनीतिक हस्तक्षेपलाई निषेध गर्दै व्यावसायिक कार्यकुशलता भएका योग्य मानिसहरूले जवाफदेही र पारदर्शितासहितको सुशासनको पद्धति बसाल्ने काम गरे, जसले गर्दा हरेक क्षेत्रमा सरकारको कार्यसम्पादन प्रभावकारी एवम् नतिजामुखी देखियो । सिंगापुरको द्रुततर प्रगतिको अर्को कारक भ्रष्टाचार नियन्त्रण र स्वच्छ प्रशासनिक परिपाटी हो । ब्रिटिस औपनिवेशिक समयमा सिंगापुरमा पनि उच्च राजनीतिक प्रतिबद्धताको कमी र भ्रष्टाचार नियन्त्रणसम्बन्धी संस्थाको अकुशलताका कारण अनियमितता र भ्रष्टाचार मौलाएकै थियो । नयाँ परिवेशमा भ्रष्टाचार नियन्त्रण गर्ने जिम्मेवारी पाएको निकायलाई आवश्यक जनशक्ति र बजेट एवम् थप अधिकारसहित स्वतन्त्र रूपमा काम गर्न सक्ने सक्षम निकायका रूपमा स्थापित गरियो । भ्रष्टाचारमा संलग्न पदाधिकारीहरूलाई दिइने सजायलाई कडा बनाइयो । राजनीतिक नेतृत्वदेखि सबै प्रकारका राष्ट्रसेवकका लागि आकर्षक तलब सुविधाको प्रबन्ध गरियो । सहज जीवनयापनका लागि आवश्यक पर्ने तलब सुविधा उपलब्धताका कारण पनि भ्रष्टाचारजन्य क्रियाकलाप घट्दै गए । त्यसैले पनि ट्रान्सपरेन्सी इन्टरनेसनलका वार्षिक प्रतिवेदनहरूमा सिंगापुर विश्वकै सबैभन्दा कम भ्रष्टाचार हुने मुलुकको कोटिमा पर्दै आएको छ । सन् २०२० मा सिंगापुर १८० राष्ट्रमध्ये कम भ्रष्टाचार हुने तेस्रो मुलुकमा परेको थियो ।सिंगापुर सम्पन्न हुनुको तेस्रो कारण राजनीतिक स्थिरतासहित गतिशील ढंगको वैदेशिक लगानीमा भएको चामत्कारिक वृद्धिलाई लिन सकिन्छ । सुरुमा कम्युनिस्ट विद्रोहका कारण शिथिल भएको अर्थतन्त्रलाई सही मार्गमा ल्याउन शान्तिसुरक्षालाई प्राथमिकता दिइयो । तत्पश्चात् स्वस्थ आर्थिक नीति अवलम्बन गरी लगानीका लागि उपयुक्त वातावरण बनाउने काम भयो । फलस्वरूप अमेरिका र युरोपदेखि जापानसम्मका बहुराष्ट्रिय कम्पनीहरूले यो सानो टापु राष्ट्रमा प्रशस्त लगानी गरे । पूर्व र पश्चिम गोलार्द्धको करिब मध्यभागमा अवस्थित भएकाले पनि बजार पहुँचका हिसाबले बहुराष्ट्रिय कम्पनीहरूले सिंगापुरलाई रुचाएको पाइन्छ । औद्योगिकीकरणको प्रभावले गर्दा कुल उत्पादन र आयमा वृद्धि हुनुका साथै प्रशस्त मात्रामा रोजगारी सिर्जना हुन गयो र अर्थतन्त्रले ह्वात्तै उकासिने अवसर पायो ।शिक्षाको विकास सिंगापुरले प्रगति गर्नुको अर्को महत्त्वपूर्ण कडी हो । मुलुकलाई आधुनिकीकरण गर्न र ज्ञानमा आधारित अर्थतन्त्रको विकास गर्न वैज्ञानिक र प्राविधिक शिक्षाको विकास गर्नुपर्ने यथार्थलाई ध्यानमा राखी विश्वविद्यालय र स्कुलहरू स्थापना गरिए । विज्ञान र प्रविधिका क्षेत्रमा आवश्यक पर्ने जनशक्ति तयार गर्ने सिलसिलामा विज्ञान, गणित, भाषा र प्रविधिलाई पाठ्यक्रममा विशेष स्थान दिइयो । अहिले सिंगापुरमा चौंतीस विश्वविद्यालय छन् । तीमध्ये सिंगापुर राष्ट्रिय विश्वविद्यालय र नान्याङ प्राविधिक विश्वविद्यालय विश्वमै कहलिन्छन् । स्वास्थ्यका क्षेत्रमा पनि सिंगापुरले गरेको प्रगति सराहनीय मात्र नभई उत्कृष्टसमेत छ । मध्यस्थ व्यापार (अन्ट्रपोट ट्रेड) र खुला व्यापार प्रणालीको अनुसरण गरेका कारण सिंगापुर अन्तर्राष्ट्रिय व्यापारको केन्द्र हुन पुग्यो । केही नकारात्मक सूचीका वस्तु (जस्तै मदिरा, चुरोट, सवारी साधन र पेट्रोलियम पदार्थ) लाई छाडेर अरू वस्तुमा सामान्यतया भन्सार दस्तुर नलाग्ने भएकाले मध्यस्थ व्यापारले यहाँ फस्टाउने मौका पायो । अहिले सिंगापुरमा विश्वका सबैजसो ठूला व्यापारगृहको उपस्थिति छ । विश्वकै उत्कृष्ट बन्दरगाहको सूचीमा सिंगापुरको बन्दरगाह पर्ने भएकाले लजिस्टिक्स सेवाको हिसाबबाट पनि यो मुलुकको स्थान माथि नै छ । जातीय हिसाबबाट चिनियाँ, मलायाली, भारतीय र पश्चिमा गोरा जाति बसोबास गर्ने यो मुलुकमा राम्रो जातीय सद्भाव भएका कारण पनि विकासको गतिले फड्को मारेको बुझ्न सकिन्छ । नेपालले सिंगापुरबाट सिक्नुपर्ने पहिलो पक्ष हो मुलुक बनाउन प्रतिबद्ध नेतृत्व चाहिन्छ, जुन नेपालमा अहिले कतै देखा पर्दैन । दोस्रो, भ्रष्टाचार नियन्त्रण गरी स्वस्थ र प्रभावकारी सेवा दिन सक्ने प्रशासनयन्त्र हुनुपर्छ । मुलुकमा राजनीतिक क्षेत्रले भ्रष्टाचार नियन्त्रणको नेतृत्व लिनुको सट्टा आफैं अनियमितताको शृंखलाबद्ध विवादमा तानिने गरेको छ । लगानी र उत्पादनका क्षेत्रमा कुनै चामत्कारिक प्रगति हुने छाँटकाँट पनि छैन । शिक्षा र स्वास्थ्यका क्षेत्रमा विकृति मौलाइरहेको छ । दक्षिण एसियामा सबैभन्दा कम वैदेशिक लगानी भित्र्याउने मुलुकको सूचीमा भुटान र अफगानिस्तानपछि नेपालको नाम आउँछ । उत्पादनको क्षेत्र कमजोर भएकाले वैदेशिक व्यापारको स्थिति नाजुक छ । व्यापारघाटा चुलिँदो छ । त्यसमाथि कोरोनाका कारण आगामी दिनहरू अझ चुनौतीपूर्ण बन्दै जाने स्पष्ट छ । बढ्दो राजनीतिक अस्थिरताका कारण तत्काल अर्थतन्त्रमा व्यापक सुधार हुने गुन्जायस देखिँदैन । मुलुकको आर्थिक विकास कसरी गर्ने भनी बुझ्न अब सिंगापुरसम्म पनि पुग्नुपर्दैन । बंगलादेशले मुलुक स्थापनाको ५० वर्षमै राम्रो आर्थिक प्रगतिको दृष्टान्त प्रस्तुत गरेको छ । सन् १९७१ मा पाकिस्तानबाट स्वतन्त्र भएको मुलुकले विगत दुई दशकमा सरदर वार्षिक ८ प्रतिशतभन्दा बढीको आर्थिक वृद्धिदर हासिल गरेको छ । पूर्वाधार निर्माणमा व्यापक काम भएको छ भने, उत्पादन र निर्यात व्यापारमा फड्को मारेको छ । हालैका वर्षहरूमा वार्षिक झन्डै ४० अर्ब डलरको निर्यात गर्न सफल भएको छ । तयारी पोसाकको निर्यातमा चीनपछाडि बंगलादेश दोस्रो ठूलो निर्यातक बनेको छ । प्रतिव्यक्ति आय २२०० डलरभन्दा बढी पुगेको छ भने उत्पादनशील उद्योगको स्थापना र सञ्चालनमा एसियाका मुलुकहरूमध्ये चीन र भारतपछि अग्रणी स्थानमा रहेको छ । मुलुकको बृहत्तर भलाइलाई ध्यानमा राखी आर्थिक तथा सामाजिक प्रगतिलाई अगाडि बढाउने हो भने नेपालका राजनीतिक दलहरूले कार्यशैलीमा व्यापक सुधार ल्याउनुपर्छ । भ्रष्टाचार नियन्त्रण, विधिको शासन, पारदर्शिता, योग्यता र क्षमताका आधारमा जिम्मेवारी, दण्ड र पुरस्कारको पद्धतिलाई निष्पक्ष रूपमा लागू गर्ने र अर्थतन्त्रलाई गतिशील बनाउन निजी क्षेत्रलाई परिचालन गर्नेजस्तो पक्षमा सरकारले ध्यान पुर्याउनुपर्छ । मुलुकलाई समृद्धिको दिशातिर डोर्याउन नेतृत्व परिवर्तन गर्नुपर्छ भने पनि पुराना नेताहरूले सक्षम युवा पिँढीलाई अघि सार्न हिचकिचाउनु हुँदैन । यसबाटै मुलुकको समग्र हित गर्न र परिवर्तनका आकांक्षालाई पूरा गर्न सकिन्छ ।"
कोरोनाबाट बाबुछोरीको मृत्यु,हेटौंडा (कास) कोरोना संक्रमणबाट ३७ वर्षीया छोरीको ज्यान गएको ११ औं दिनमा ६५ वर्षीय बाबुको पनि मृत्यु भएको छ । हेटौंडा उपमहानगरपालिका ४ का पुरुषको सोमबार दिउँसो हेटौंडा अस्पतालमा मृत्यु भएको हो । उनी श्वासप्रश्वासमा समस्या भएर हेटौंडा अस्पतालको आईसीयूमा उपचाररत थिए । छोरीको वैशाख २४ गते मृत्यु भएको थियो । सोमबार पछिल्लो २४ घण्टामा हेटौंडामा दुई जना संक्रमितको मृत्यु भएको छ । उक्त अवधिमा ३ सय २६ जनामा पीसीआर र एन्टिजेन परीक्षण गर्दा १ सय ७२ जनामा कोरोना पुष्टि भएको स्वास्थ्य कार्यालय मकवानपुरले जनाएको छ ।
तीन सातामा ७० संक्रमितको मृत्यु,"(काभ्रे)  कोरोना संक्रमणको दोस्रो लहर सुरु भएयता तीन साता अवधिमा जिल्लामा ७० जनाले ज्यान गुमाएका छन् । जिल्लाको धुलिखेल अस्पताल र शिर मेमोरियल अस्पतालमा ६७ र होम आइसोलेसनमा तीन जनाको मृत्यु भएको हो ।स्वास्थ्य कार्यालय काभ्रेका वरिष्ठ स्वास्थ्य प्रशासक डा नरेन्द्रकुमार झाका अनुसार जेठ १६ यता कोराना संक्रमितको दैनिक मृत्यु भइरहेको छ । धुलिखेल नगरपालिकाका १७, बनेपाका १३, पनौतीका ६, मण्डनदेउपुरका ४, चौरीदेउराली गाउँपालिकाका २, नमोबुद्ध नगरपालिकाका २, पाँचखाल नगरपालिका र रोशी गाउँपालिकाका ११ जनाको मृत्यु भएको उनले जानकारी दिए । धुलिखेल अस्पतालमा उपचार गराएका अन्य जिल्लाका २४ जनाको पनि मृत्यु भएको छ ।संक्रमितको उपचार र व्यवस्थापनमा खटिएका धुलिखेल अस्पतालका आकस्मिक विभाग प्रमुख डा सानुकृष्ण श्रेष्ठले विभिन्न कारणले संक्रमितको मृत्यु भइरहेको बताउँदै भने, जटिल समस्या नदेखिईकन अस्पताल आउँदैनन् । प्रायः ज्येष्ठ नागरिक, दीर्घरोगी र अन्य जटिल रोग भएकाको मृत्यु धेरै भइरहेको छ । उनका अनुसार अन्य स्वास्थ्य संस्थामा उपचार सम्भव नभएपछि रेफर भएर आएकाको मृत्यु भइरहेको घटना बढी छन् । भेन्टिलेटरलगायतका सुविधा पर्याप्त नभएको र प्रयोग गर्न अनिच्छा प्रकट गरेका कारण पनि कतिपय अवस्थामा बिरामीको मृत्यु हुने गरेको छ । अरू स्वास्थ्य संस्थामा उपचार गराएर आउँदा नै अवस्था जटिल भइसकेको हुन्छ, भेन्टिलेटरको सुविधा उपलब्ध गराउने हो भने पनि संक्रमितलाई केही राहत दिएर ज्यान बचाउन पनि सकिन्छ, श्रेष्ठले भने, भेन्टिलेटर नै प्रयोग गरेपछि मान्छे नबाँच्न सक्छ भन्ने सोचका कारण आफन्तहरूले भेन्टिलेटर प्रयोग गर्न चाहँदैनन्, कतिपय अवस्थामा सोही कारण पनि मृत्यु हुने गरेको छ । संक्रमितहरू २० वर्षदेखि ९० वर्षसम्मकाले ज्यान गुमाइरहेका छन् । स्वास्थ्य कार्यालयको तथ्यांकअनुसार, २० देखि ३० वर्षसम्मका ५ जना, ३१ देखि ४० वर्षसम्मका ८ जना, ४१ देखि ५० वर्षसम्मका ११ जना, ५१ देखि ६० वर्षसम्म १० जना, ६१ देखि ७० वर्षसम्मका २१ जना, ७१ देखि ८० सम्मका १० जना र ८१ देखि ९० वर्षसम्मका ६ जनाले ज्यान गुमाएका छन् । ज्येष्ठ नागरिक, दीर्घरोग भएका र संक्रमण पुष्टि भएपछि पनि घरमा नै रहेकाको मृत्यु भएको उपचारमा संलग्न अस्पतालले जनाएको छ ।अस्पतालमा उपचारका लागि बेड अभाव भएपछि होम आइसोलेसनमा रहन बाध्य जिल्लाका तीन संक्रमितको मृत्यु भएको छ । धुलिखेल११, डाँडागाउँका २७ वर्ष र ५८ वर्षीय पुरुषको वैशाख २६ गते मृत्यु भएको हो । बुधबार मात्रै २ सय ८२ जनामा कोरोना संक्रमण पुष्टि भएको छ । हालसम्म जिल्लामा सक्रिय संक्रमितको संख्या २ हजार ५३ पुगेको छ । दुवै लहरमा गरी जिल्लामा ६ हजार २ सय २३ जनामा संक्रमण पुष्टि भएको छ ।"
निषेधाज्ञाअघि ८१ प्रतिशत उद्योग पूर्ण सञ्चालनमा,"(काठमाडौं)  कोभिड१९ को दोस्रो लहरको संक्रमणबाट बच्न सरकारले गरेको निषेधाज्ञा सुरु हुनुअघि मुलुकमा रहेका ८१२ प्रतिशत उद्योग व्यवसाय पूर्ण रूपमा सञ्चालनमा रहेको राष्ट्र बैंकको प्रतिवेदनले देखाएको छ । बुधबार सार्वजनिक कोभिड१९ ले अर्थतन्त्रमा पारेको प्रभावसम्बन्धी दोस्रो पुनरावृत्ति सर्वेक्षण प्रतिवेदनले यस्तो देखाएको हो । वैशाख १६ पछि काठमाडौं उपत्यकालगायत मुलुकका धेरै जिल्लामा निषेधाज्ञा गरिएकाले उद्योग व्यवसाय प्रभावित भएको प्रतिवेदनको निष्कर्ष छ । दोस्रो पुनरावृत्ति सर्वेक्षण सार्वजनिक गरिसक्दा कोभिड१९ को दोस्रो लहरले गर्दा प्रायः जिल्लामा पुनः निषेधाज्ञा जारी भएको छ । यसले गर्दा अर्थतन्त्र पुनः प्रभावित हुन पुग्ने देखिएको बताइएको छ । २०७७ असारको तुलनामा २०७८ वैशाखमा उद्योग व्यवसाय सञ्चालनमा उल्लेख्य सुधार आएको देखिएको छ । गत असारको तुलनामा उद्योग व्यवसायको उत्पादन एवम् कारोबारको अवस्था तथा रोजगारीको अवस्थामा समेत उल्लेख्य सुधार आएको देखिन्छ, प्रतिवेदनमा उल्लेख छ, यद्यपि अझै पनि कोभिड१९ पूर्व २०७६ फागुनको अवस्थामा भने उद्योग व्यवसायहरू पुग्न सकेको देखिँदैन । विस्तारै सुधार हुन लागेको अर्थतन्त्र निषेधाज्ञाले पुनः प्रभावित हुन जाने देखिएको छ । कोभिडको संक्रमण रोक्दै यथासम्भव रूपमा आर्थिक गतिविधिहरू पनि चलयामान बनाइरहनुपर्ने आवश्यकता रहेको प्रतिवेदनको निष्कर्ष छ । कोभिड१९ ले व्यवसायमा पारेको असर अध्ययन गर्न राष्ट्र बैंकले २०७७ असारमा ५२ जिल्लाका ६ सय ७४ उद्योगी व्यवसायीबाट तथ्यांक संकलन गरी प्रतिवेदन तयार पारेको थियो । सर्वेक्षणले लकडाउनपछि औसतमा ६१०३ प्रतिशत उद्योग व्यवसाय सञ्चालन हुन नसकेको र ४१ प्रतिशत उद्योग व्यवसाय मात्र पूर्ण रूपमा सञ्चालनमा रहेको देखाएको थियो । अघिल्लो लकडाउन केही खुकुलो भएपछि २०७७ मंसिरमा प्रथम पुनरावृत्ति सर्वेक्षण गरेको हो ।२०७७ असारको तुलनामा उद्योग व्यवसायहरूको उत्पादनकारोबारको अवस्थामा पनि सुधार आएको प्रतिवेदनले देखाएको छ । कोभिड महामारीअघि २०७६ फागुनको तुलनामा २०७७ असारमा औसतमा करिब २९ प्रतिशत मात्र उत्पादनकारोबार थियो, प्रतिवेदनमा भनिएको छ, २०७८ वैशाखमा आइपुग्दा यस्तो उत्पादन बढेर औसतमा ६१४ प्रतिशत पुगेको छ । गत असारको तुलनामा अध्ययनले समेटेका सबै क्षेत्रको उत्पादनकारोबार बढेको पाइएको छ । तर होटल तथा रेस्टुरेन्टको भने उत्पादन तथा कारोबारको स्थिति ४०८ प्रतिशत मात्र पुगेको छ जुन अन्य व्यवसायभन्दा सबैभन्दा कम रहेको अध्ययनले देखाएको छ ।२०७७ असारको तुलनामा उद्योगव्यवसायले प्रदान गर्ने रोजगारीमा सुधार भएको देखिए तापनि कोभिड महामारीअगाडिको अवस्थामा अझै पुग्न नसकेको प्रतिवेदनले औंल्याएको छ । कोभिड महामारीअगाडि (२०७६ फागुन) को तुलनामा २०७७ असारमा ७७५ प्रतिशत रोजगारी प्रदान गरेका उद्योगव्यवसायले २०७८ वैशाखमा ९३८ प्रतिशत रोजगारी प्रदान गरेको पाइएको छ । मझौला तथा ठूला उद्योगव्यवसायले प्रदान गरेको रोजगारी दर भने असारको तुलनामा घटेको प्रतिवेदनमा उल्लेख छ । पूर्ण रूपमा सञ्चालनमा रहे पनि मझौला तथा ठूला उद्योगव्यवसाय आफ्नो पूर्ण क्षमता उपयोग गरी सञ्चालनमा नरहेको कारण यस्ता उद्योगले प्रदान गर्ने रोजगारीको दरमा थप कटौती हुन गएको अनुमान राष्ट्र बैंकले गरेको छ ।२०७७ असारको तुलनामा उद्योगव्यवसायको औसत तलब, ज्याला खर्चमा वृद्धि भएको प्रतिवेदनले देखाएको छ । २०७६ फागुनको तुलनामा २०७७ असारमा ६३४ प्रतिशत रहेको यस्तो खर्च २०७८ वैशाखमा आइपुग्दा ८८५ प्रतिशत पुगेको देखिएको छ, प्रतिवेदनमा उल्लेख छ, २०७७ असारको तुलनामा खानी तथा उत्खनन क्षेत्रका उद्योगव्यवसायको औसत तलब, ज्याला खर्च बढेको पाइएको छ । तर विद्युत्, ग्यास तथा पानी र सञ्चार क्षेत्रका उद्योगव्यवसायको औसत तलब, ज्याला खर्च कोभिड महामारीअगाडिकै अवस्थामा पुगेको प्रतिवेदनले औंल्याएको छ ।सर्वेक्षणमा सहभागी अधिकांश उद्योग व्यवसायले बजार माग घटेर कारोबारमा ह्रास आएको, पुनर्कर्जा तथा सहुलियत र थप कर्जा प्राप्त गर्न कठिनाइ भएको जस्ता समस्या भोगेको पाइएको छ । सञ्चालनमा आउन नसकेका अधिकांश उद्योग व्यवसायले कोभिड१९ का कारण बजार माग घटेर चालु खर्च धान्न समस्या रहेको बताइएको छ । उद्योग व्यवसाय सञ्चालनमा ल्याउन नसकेकामध्ये केही उद्योगीले व्यक्तिगत कारणले गर्दा अब उद्योग व्यवसाय पुनः सुरु गर्न नचाहेको बताएका छन् । केहीले भने निकट भविष्यमा पुनः सञ्चालनमा ल्याउने बताएको प्रतिवेदनले देखाएको छ । यो सर्वेक्षण राष्ट्र बैंकले २०७८ वैशाख ५ देखि १४ गतेसम्म टेलिफोन अन्तर्वार्तामार्फत गरेको हो । गत असारमा सहभागी ६ सय ७४ उत्तरदातामध्ये करिब ८४ प्रतिशत (५ सय ६२ जना) उद्योगी व्यवसायीले यस सर्वेक्षणमा सहभागिता जनाएका थिए ।"
तामाकोसीको उत्पादन मिति सरेको सर्यै,"(काठमाडौं)  परीक्षणका क्रममा पेनस्टक पाइपको म्यानहोल (बिर्को) मा चुहावट देखिएपछि माथिल्लो तामाकोसीको पहिलो युनिटबाट विद्युत् उत्पादन हुने मिति पछि धकेलिने भएको छ । आयोजना व्यवस्थापनले जेठ दोस्रो सातादेखि पहिलो युनिटबाट परीक्षण उत्पादन सुरु गर्ने योजना बनाएको थियो ।आयोजना परीक्षणका क्रममा पेनस्टक पाइपमा रहेको म्यानहोलमा चुहावट भएपछि मर्मतको काम सुरु गरिएको आयोजनाका प्रवक्ता गणेश न्यौपानेले जानकारी दिए । आयोजनामा सुरुङ र पेनस्टक पाइपको परीक्षणको काम भइरहेको छ । परीक्षणका क्रममा यस्ता चुहावट देखिनु सामान्य हो, न्यौपानेले भने, अब चुहावट देखिएको ठाउँमा मर्मत गर्न चारपाँच दिन लाग्छ । चुहावट देखिएपछि योजनाअनुसार जेठ दोस्रो साताबाट पहिलो युनिटबाट विद्युत् उत्पादन सुरु गर्न नसकिने उनले बताए । केही साता ढिलाइ हुन सक्छ, न्यौपानेले भने । ४ सय ५६ मेगावाट जडित क्षमता भएको आयोजनाको पेनस्टक पाइपमा राख्नुपर्ने एक्सपान्सर ज्वाइन्ट पाइप ठेकेदार कम्पनीले समयमै उत्पादन गर्न नसकेपछि संशोधित डिजाइनको पाइप जडान गरी आयोजना निर्माणको गतिलाई तीव्रता दिइएको थियो ।पहिलो युनिटबाट विद्युत् उत्पादन सुरु भएलगत्तै प्रत्येक महिना प्रत्येक युनिटबाट विद्युत् उत्पादन गर्दै जाने आयोजनाको तयारी छ । पिकिङ रन अफ रिभर प्रकृतिको आयोजनामा ६ वटा युनिट छन् । प्रत्येक युनिटबाट ७६ मेगावाट विद्युत् उत्पादन हुनेछ । मुख्य सुरुङबाट टर्बाइनमा आउने पाइपमा राख्नुपर्ने एक्सपान्सर ज्वाइन्ट ठेकेदार कम्पनीले समयमै उत्पादन गर्न नसकेपछि यसको डिजाइन संशोधन गरिएको थियो । तर संशोधित डिजाइन र अहिले भएको चुहावटमा कुनै सम्बन्ध नभएको प्रवक्ता न्यौपानेले बताए ।आयोजनामा पेनस्टक पाइप जडानसहित हाइड्रोमेकानिकल कामको जिम्मा भारतीय कम्पनी टेक्सम्याकोले पाएको थियो । तर कम्पनीले समयमै एक्सपान्सन ज्वाइन्ट पाइप उत्पादन गर्न नसक्दा आयोजना निर्माण सम्पन्न हुने मिति पर धकेलिएको भन्दै आयोजना व्यवस्थापनले डिजाइन संशोधन गरी काम अघि बढाएको हो । डिजाइन संशोधन नगर्दा आयोजना निर्माण मिति कम्तीमा ६ महिना पछि धकेलिने भएपछि परामर्शदाता कम्पनीको सल्लाहमा आयोजना व्यवस्थापनले एक्सपान्सन ज्वाइन्टको डिजाइन संशोधन गरेको हो । आयोजनामा भइरहेको ढिलाइप्रति प्रधानमन्त्री तथा मन्त्रिपरिषद्को कार्यालयको पनि उच्च चासो छ । प्रधानमन्त्री केपी शर्मा ओलीले वैशाख पहिलो साता एक सार्वजनिक कार्यक्रममै माथिल्लो तामाकोसीको निर्माण सम्पन्न हुने मितिमा भइरहेको ढिलाइप्रति असन्तुष्टि जनाएका थिए । आयोजनामा भइरहेको ढिलाइ अस्वाभाविक भएको उनको प्रतिक्रिया थियो । राष्ट्रिय गौरवको आयोजनामा सूचीकृत माथिल्लो तामाकोसीको उत्पादन मिति पटकपटक संशोधन हुँदै आएको छ । २०७२ सालमा सक्ने लक्ष्य राखिए पनि निर्माणमा भएको ढिलाइले आयोजना तोकिएभन्दा पाँच वर्षपछि धकेलिएको हो । आयोजना निर्माण पूरा भई उत्पादन सुरु भएपछि वर्षायाममा नेपालले दैनिक ५ सय मेगावाटसम्म विद्युत् निर्यात गर्न सक्ने नेपाल विद्युत् प्राधिकरणको विश्लेषण छ ।"
'तत्काल कर तिर्न बाध्य नपार्नू,"काठमाडौं (कास) सर्वोच्च अदालतले निषेधाज्ञाका बेलामा कर बुझाउन बाध्य नपार्न सरकारका नाममा अन्तरिम आदेश जारी गरेको छ । सर्वोच्चले यो अवधिमा कर विवरण दाखिला गर्न बाध्य नपार्न पनि आदेश जारी गरेको छ । कर नबुझाएकै कारण जरिवानाको निर्णय नगर्न पनि आदेश दिएको छ । आन्तरिक राजस्व विभागले अधिवक्ता सिर्जना अधिकारी लगायतमाथि कर विवरण नबुझाएको भनी जरिवाना तोकेको थियो । निषेधाज्ञाका बेलामा आफूहरूमाथि अनावश्यक रूपमा जरिवाना तोकिएको भन्दै उनीहरूले सर्वोच्च अदालतमा निवेदन दिएका थिए । निवेदनमाथिको प्रारम्भिक सुनुवाइपछि न्यायाधीश मीरा खड्काको इजलासले निषेधाज्ञा वा लकडाउनको अवधिभर कर बुझाउन बाध्य नपार्न अन्तरिम आदेश दिएको हो । अहिलेको विषम परिस्थितिमा परेको व्यावहारिक समस्या तथा कठिनाइहरूसमेतलाई विचार गरी न्यायोचित सुविधा र सन्त्रासमुक्त वातावरण तयार गर्नु राज्यको दायित्व हो, सर्वोच्च अदालतको आदेशमा भनिएको छ, सामान्य परिस्थितिमा सम्पूर्ण विवरण र कर दाखिला गर्नु करदाताको कर्तव्य भए तापनि कोभिडका कारण सिर्जित अवस्थामा करदाताले करको विवरण र कर दाखिला गर्न सक्ने अवस्था र परिस्थिति देखिँदैन । सर्वोच्चले गत वर्ष जेठ २८ को आदेशको स्मरण गराएको छ । त्यतिबेला सर्वोच्चले लकडाउन खुलेपछि बाटो म्यादबाहेक ३० दिनभित्र सम्बन्धित करको विवरण र कर बुझाउन सक्ने गरी व्यवस्था मिलाउनू भनी आदेश दिएको थियो । गत वर्ष पनि आन्तरिक राजस्व विभागले असार १५ भित्र विवरणका साथै कर दाखिला गर्नू भन्ने सूचना निकालेको थियो ।"
परिसंघले दियो २०० अक्सिजन सिलिन्डर,"काठमाडौं (कास) नेपाल उद्योग परिसंघले देशका विभिन्न नौ अस्पताललाई २ सय थान अक्सिजन सिलिन्डर प्रदान गरेको छ । परिसंघले मंगलबार स्वास्थ्य तथा जनसंख्या मन्त्रालयमार्फत अस्पतालहरूलाई अक्सिजन सिलिन्डर हस्तान्तरण गरेको हो ।परिसंघ अध्यक्ष सतीशकुमार मोरले स्वास्थ्यमन्त्री हृदयेश त्रिपाठीमार्फत उक्त अक्सिजन सिलिन्डर हस्तान्तरण गरेका हुन् । परिसंघले त्रिभुवन विश्वविद्यालय शिक्षण अस्पताल महाराजगन्जलाई ५० थान, शुक्रराज ट्रपिकल तथा सरुवा रोग अस्पताल टेकुलाई ३० थान र धुलिखेल अस्पताललाई २० थान सिलिन्डर हस्तान्तरण गरेको हो । यसैगरी महाकाली अञ्चल अस्पताल महेन्द्रनगरलाई १० थान, सेती अञ्चल अस्पताल धनगढीलाई २० थान, राप्ती अञ्चल अस्पताल दाङलाई १० थान, भेरी अञ्चल अस्पताल नेपालगन्जलाई १० थान, लुम्बिनी अञ्चल अस्पताल बुटवललाई ३० थान र कोसी अञ्चल अस्पताल विराटनगरलाई २० थान अक्सिजन सिलिन्डर उपलब्ध गराएको जनाएको छ ।"
गौशालामा आइसोलेसन सेवा,काठमाडौं (कास) मारवाडी सेवा समिति नेपालले काठमाडौंको गौशालामा ५१ शय्याको निःशुल्क आइसोलेसन सेवा सञ्चालनमा ल्याएको छ । नेपालभारत मैत्री हस्पिटलको सहकार्य र काठमाडौं महानगरपालिका८ को समन्वयमा समितिले बुधबारदेखि पशुपति गौशाला धर्मशालामा अक्सिजनसहितको निःशुल्क आइसोलेसन सेवा सञ्चालनमा ल्याएको हो । उपप्रधानमन्त्री ईश्वर पोखरेलले उक्त आइसोलेसन सेवाको उद्घाटन गरे । यो सेवाका लागि सर्वसाधारणले समितिसँग सम्पर्क गर्न सकिने जनाएको छ । कोभिड१९ का संक्रमित बढेसँगै अस्पतालहरूमा संक्रमितहरूले बेड पाउन समस्या भएपछि समितिले यो सेवा सञ्चालनमा ल्याएको जानकारी दिएको छ ।
वाइल्ड कार्डकै भरमा तेक्वान्दो,"(काठमाडौं)  कोभिड१९ महामारीका कारण आयोजक देशले आगन्तुकका लागि नियम परिवर्तन गरेपछि आसन्न टोकियो ओलम्पिकलाई नेपाली तेक्वान्दो खेलाडीले छनोट प्रतियोगिता गुमाउने निश्चित भएको छ ।जुलाई २३ देखि अगस्ट ८ सम्म जापानमा हुने ग्रीष्मकालीन ओलम्पिकका लागि तेक्वान्दोको एसियाली छनोट जोर्डनमा यही मे २१२२ (भोलिपर्सि) आयोजना हुँदै छ । कोरोना संक्रमणको दर अत्यधिक हुन थालेसँगै जोर्डन सरकारले दुई साताअघि मात्र भारत र नेपालबाट जोर्डन आउनेका लागि कम्तीमा १४ दिनको क्वारेन्टाइन अवधि अनिवार्य पूरा गर्नुपर्ने नियम ल्याइदियो । त्यसैले ओलम्पिक र पाराओलम्पिकको छनोट प्रतियोगिताको तयारीमा रहेका नेपाली खेलाडीहरू त्यसबाट वञ्चित हुनुपरेको छ । प्रतियोगिताभन्दा दुई दिनअगाडि जोर्डन पुग्ने भनेर हामीले कतार एयरवेजको टिकटसमेत काटिसकेका थियौं, नेपाल तेक्वान्दो संघका अध्यक्ष प्रकाशशम्शेर राणाले भने, स्थानीय आयोजकले भन्दा पनि जोर्डन सरकारबाटै भारत र नेपालको नामै तोकेर क्वारेन्टाइन अवधि बढाइदियो । हामीले कुनै माध्यमबाट सम्भव हुन्छ कि भनेर नेपाल ओलम्पिक कमिटी र जोर्डन तेक्वान्दो संघलाई पनि पहल गरिदिन पत्राचार गरेका छौं तर सम्भव हुन्छ जस्तो लागेन । नेपालबाट अहिलेसम्म छनोट प्रतियोगिता पार गरी ओलम्पिक खेल्ने दुई खेलाडी छन् । दुवै तेक्वान्दोका हुन् । संगीना वैद्य (२००४ एथेन्स) र दीपक विष्ट (सन् २००८ बेइजिङ) हुन् । तेक्वान्दोबाट ६८ केजीमुनि तौलसमूहका वीरबहादुर महराले ओलम्पिक छात्रवृत्ति पाएका छन् भने ८० केजीमुनिका भूपेन श्रेष्ठ र महिलातर्फ ५७ केजीमुनि तौलकी निमा गुरुङलाई छनोट प्रतियोगिता खेल्न तयार गरिँदै थियो । तीनमध्ये दुई खेलाडी १३ औं दक्षिण एसियाली खेलकुदका स्वर्ण विजेता हुन् भने निमाले रजत जितेकी थिइन् । वीरबहादुरले छात्रवृत्तिमा राम्रो तयारी गरिरहेका थिए । भूपेन एसियामा शीर्ष वरीयतामै पर्ने खेलाडी हुन् । उनीहरूले छनोट प्रतियोगितामा राम्रो गर्ने आस हामी सबैलाई थियो, तेक्वान्दोका मुख्य प्रशिक्षक नवीनकुमार श्रेष्ठले कान्तिपुरसँग भने, अब त वाइल्डकार्डकै आसमात्र रह्यो । यो प्रतियोगिता खेल्न नपाएपछि त्यसको सम्भावना पनि कमजोर हुने हो कि ओलम्पिक सकिएको एक महिनापछि जापानमै पाराओलम्पिक प्रतियोगिता हुँदै छ । त्यसका लागि पनि एसियाली छनोट जोर्डनमै हुन्छ । पाराओलम्पिकका लागि पलेस्वाँ महर्जन, सिर्जना घिसिङ र विशाल गर्बुजालाई छनोट गरिएको थियो । उनीहरूले पनि छनोट प्रतियोगिता खेल्न नपाउने भएका छन् ।जोर्डन सरकारले नेपाल र भारतको नामै तोकेर तथा संक्रमण दर उच्च रहेका देशका लागि पनि क्वारेन्टाइन अवधि छुट्याएको छ । यस्तो हुँदा धेरै देश सहभागिता जनाउनबाटै वञ्चित रहनेछन् । प्रतियोगिता स्थगित हुने सम्भावना छ कि ? भनेर नेपाल ओलम्पिक कमिटीका महासचिव नीलेन्द्रराज श्रेष्ठसँग प्रश्न गर्दा भने, प्रतियोगिताको सम्पूर्ण अधिकार स्थानीय आयोजकलाई नै हुन्छ । उसलाई एसियाको सबै क्षेत्रबाट प्रतिनिधित्व भयो कि भएन भनेर मतलब हुँदैन । निश्चित खेलाडी संख्या पूरा भएपछि प्रतियोगिता आयोजना हुन्छ । हामीले खेल्न नपाउने भयौं, यो हाम्रो दूर्भाग्य हो ।जोर्डनमा दुई दिने एसियाली छनोट प्रतियोगितामार्फत ८ पुरुष र ८ महिला खेलाडीले ओलम्पिक खेल्न पाउनेछन् । छनोट प्रतियोगितामा सहभागी हुन नपाएपछि ओलम्पिकमा गर्विलो इतिहास बोकेको नेपालले वाइल्ड कार्डकै सम्भावित विकल्प रोज्नुपर्ने भएको छ । तर यो निश्चित छैन । आधिकारिक अन्तर्राष्ट्रिय प्रतियोगिता नखेलेपछि अंक घट्ने नियम हुन्छ । तेक्वान्दोको हकमा पनि छनोट प्रतियोगिता खेल्न नपाएपछि वाइल्ड कार्डको सम्भावना कमजोर हुनसक्छ, ओलम्पिकका महासचिव श्रेष्ठले भने । तर उनले नेपालको तर्फबाट शतप्रतिशत प्रयास रहने प्रस्ट पारे । वाइल्ड कार्ड पाएमा वीरबहादुरले नेपालको प्रतिनिधित्व गर्नेछन् ।"
लेस्टरसँग चेल्सीको बदला,"लन्डन (एजेन्सी) चेल्सीले निर्णायक खेलमा लेस्टर सिटीमाथि २१ को जित हात पार्दै इंग्लिस प्रिमियर लिगको शीर्ष चारमा रहेर अर्को सिजन युरोपेली च्याम्पियन्स लिगमा छनोट हुने सम्भावना बलियो बनाएको छ । चेल्सीले मंगलबार राति पाएको सफलताले शनिबार एफए कप फाइनलमा लेस्टरसँग पाएको १० को पीडादायी हारमा केही मलम लगाएको छ । स्टामफोर्ड ब्रिजमा भएको खेलमा जित हात पारेको भए लेस्टर शीर्ष चारभित्र रहँदै च्याम्पियन्स लिगमा छनोट हुन्थ्यो । तर अबको समीकरण ब्रेन्डन रोजर्सको लेस्टरको हातमा रहेन । लेस्टरमाथि जितले भने चेल्सीको शीर्ष चार पक्का नगरे पनि समीकरण आफ्नो हातमा ल्याएको छ । चेल्सी ६७, लेस्टर ६६ र लिभरपुल ६३ अंकसहित क्रमशः तेस्रोदेखि पाँचौं स्थानमा छन् । लेस्टरले अन्तिम खेलमा टोटेनहम तथा चेल्सीले एस्टन भिल्लासँग खेल्ने खेल्नेछन् । लिभरपुलले दुई खेल खेल्न बाँकी छ । निकै घम्साघम्सीपूर्ण खेलमा एन्टोनियो रुडिगरले कर्नरमा ४७ औं मिनेटमा चेल्सीलाई अग्रता दिलाए । जोर्जिन्होले ६६ औं मिनेटमा पेनाल्टीबाट दोस्रो गोल गरे । केलेची इहनाचोले ७६ औं मिनेटमा गोल गरे पनि लेस्टरलाई खेलमा फर्काउन सकेनन् । चेल्सीले अर्को शनिबार म्यानचेस्टर सिटीसँग च्याम्पियन्स लिगको फाइनल खेल्दैछ । मंगलबार शीर्ष तीन टोलीले नै जित हात पार्न सकेनन् । च्याम्पियन म्यानचेस्टर सिटीलाई ब्राइटनले ३२ ले हरायो । दोस्रो स्थानको म्यानचेस्टर युनाइटेडलाई रेलिगेसनमा परेको फुलहमले ११ को बराबरीमा रोकिदियो ।"
कोरोनाबाट संकटाका कोषाध्यक्षको निधन,"काठमाडौं (कास) संकटा क्लबका कोषाध्यक्ष जुजुकाजी डंगोलको निधन भएको छ । कोभिड१९ संक्रमणमा परेपछि उनी दुई साताअघि अस्पताल भर्ना भएका थिए । उनको मंगलबार राति पौने ११ बजे शिक्षण अस्पतालमा निधन भएको संकटाका अध्यक्ष इन्द्रमान तुलाधरले बताए । निको भयो भनेर उनलाई मंगलबार मात्र भेन्टिलेटरबाट निकालिएको थियो, फेरि गाह्रो भएपछि पुनः भेन्टिलेटरमा राखेको केही समयमा निधन भएको जानकारी पायौं, ए डिभिजन क्लब संकटा अध्यक्ष तुलाधरले भने । ५३ वर्षे डंगोलका श्रीमती र एक छोरा छन् । उनको बुधबार अन्त्येष्टि गरियो । नेपाली सेनामार्फत उनको पार्थिव शरीरमा संकटा क्लबको झन्डा ओढाइएको तुलाधरले जनाए । डंगोल संकटाका पूर्वकप्तान पनि हुन् ।"
