शीर्षक,विवरण
अध्यादेशका प्रावधान कार्यान्वयन नहुँदा कोरोना नियन्त्रणमा झनै अन्योल,"अस्पतालको नेतृत्वमा कसलाई पठाउने भनेर मन्त्रीज्यूले चाँडै निर्णय गर्नुहुन्छ होला, प्रवक्ता डा गौतमले भने, गम्भीर प्रकारका संक्रमितको उपचार गर्न बेड अभाव भएकाले मन्त्रालयबाट तत्काल नेतृत्व पठाएर अस्पताल सम्हाल्नुपर्ने अवस्था छ । वीर अस्पतालकी निमित्त निर्देशक डा शान्ता सापकोटाले अस्पताल नियमित रूपमा सञ्चालन भइरहेको बताइन् । आइतबार पनि १ सय ५४ जना संक्रमितको उपचार भइरहेको उनले जानकारी दिइन् । कानुनी प्रावधान जे भए पनि नेतृत्व नपठाएसम्म हामीले जसरी चलाएका थियौं, त्यसरी नै चलाइरहन्छौं, उनले भनिन्, अक्सिजन नभएकाले नयाँ भवनमा कोभिड वार्ड चलाउन सकिएको छैन । सर्वसाधारणले छिनछिनमा भोगिरहेको समस्या समाधान गर्न सरकारले कानुनी आधार तयार गरेको हो । कोभिड अस्पतालमा बेड अभाव भए जुनसुकै स्वास्थ्य संस्थालाई पनि कोभिड अस्पतालका रूपमा सञ्चालन गर्न केन्द्रीय अस्पतालले निर्देशन दिन सक्छ । मन्त्रालयले नेतृत्व नपठाउँदा यस्ता कुनै पनि काम हुन सकेको छैन । यतिसम्म कि कुन अस्पताललाई भौतिक पूर्वाधार, औषधि, अक्सिजन, स्वास्थ्य सामग्री, उपकरणको जोहो गरिदिने जिम्मेवारी पनि यही अस्पताललाई दिएको छ । कोरोनाको रोकथाम, नियन्त्रण, निदान र उपचारसम्बन्धी प्रोटोकल जारी पनि यही अस्पतालले गर्नुपर्नेछ । केन्द्रीय अस्पताललाई प्रदेश सरकारसँग समन्वय गरी प्रदेशस्थित संघीय वा प्रदेशिक अस्पताललाई कोभिड१९ युनिफाइड प्रादेशिक अस्पताल तोकी सञ्चालन गराउने अधिकार दिएको छ । त्यस्तै एकीकृत उपचार प्रणाली स्थापना र सञ्चालन गर्ने अधिकार पनि छ । यो अस्पतालले कोभिड१९ स्क्रिनिङ क्लिनिक, फिभर क्लिनिक तथा परामर्श सेवा, परीक्षण, संक्रमितको व्यवस्थापन, टेलिमिडिसिन, कल सेन्टर, होम आइसोलेसनमा बसेकाको फलोअप, एम्बुलेन्स सेवा पनि दिनुपर्ने हुन्छ । मन्त्रालयले गर्दै आएको काम पनि अस्पतालले गर्नुपर्छ । देशभरिका संक्रमितको विवरण अहिले इपिडिमियोलोजी तथा रोग नियन्त्रण महाशाखा (ईडीसीडी) र मन्त्रालयले राख्ने गरेको छ । अध्यादेशअनुसार यो काम पनि अब केन्द्रीय अस्पतालले नै गर्नुपर्छ । त्यस्तै संक्रमितको तथ्यांकका आधारमा अस्पतालमा भर्ना गरी उपचार गर्नुपर्ने बिरामीको आकलन गरी स्वास्थ्य संस्थालाई तयारी अवस्थामा राख्न लगाउने काम पनि यही अस्पतालको हो । अहिले कुन अस्पतालमा बेड खाली छ भनेर संक्रमितले एम्बुलेन्समा बिरामी राखेर अस्पताल चहार्नुपर्ने बाध्यता छ । यो बाध्यता हटाउन अध्यादेशमा शय्या खाली भएका स्वास्थ्य संस्थामा संक्रमित भर्नाका लागि समन्वय गर्ने र आवश्यकताअनुसार निर्देशन दिने जिम्मेवारी केन्द्रीय अस्पताललाई दिइएको छ । केन्द्रीय अस्पतालले एकीकृत उपचार प्रणालीमार्फत संक्रमितको निदान र उपचारका लागि अन्य अस्पतालसँग समन्वय गरी एकद्वार प्रेषण प्रणाली स्थापना गर्नुपर्ने हुन्छ । अध्यादेशले कोरोना भाइरसको रोकथाम र नियन्त्रणका लागि प्रधानमन्त्रीकै नेतृत्वमा कोभिड१९ निर्देशक समिति रहने प्रावधान राखेको छ । प्रधानमन्त्रीमातहतको निर्देशक समितिअन्तर्गत काम गर्ने गरी कोभिड१९ संकट व्यवस्थापन केन्द्र राखिएको छ । यो केन्द्रको प्रमुखमा बाह्रौं तहका स्वास्थ्य सेवाका अधिकृत रहने प्रावधान छ । केन्द्रको पनि नेतृत्व चयन गरिएको छैन । निर्देशक समितिमा उपप्रधानमन्त्री, स्वास्थ्यमन्त्री, गृहमन्त्री, अर्थमन्त्री, उद्योगमन्त्री र परराष्ट्रमन्त्री, मुख्यसचिव र प्रधानसेनापति सदस्य हुन्छन् । केन्द्रको प्रमुख निर्देशक समितिको सदस्यसचिव हुने प्रावधान छ ।"
कन्ट्याक्ट ट्रेसिङ न परीक्षण,"रूपन्देहीको तिलोत्तमा६ की ३१ वर्षीयालाई गत वैशाख २६ गते ज्वरो आयो, रुघा लाग्यो । स्वाब परीक्षणपछि कोरोना संक्रमण पुष्टि भयो । त्यसपछि उनी अलग्गै बस्न थालिन् । आफूहरूलाई लक्षण नदेखिएको भन्दै परिवारका सदस्यले त आफ्नो परीक्षण गराएनन् नै, उनीहरूको परीक्षणमा नगरपालिकाले चासो नै दिएन । केही दिनपछि भने त्यो परिवारका अन्य सदस्यलाई लक्षण देखिन थाल्यो । आफैं अस्पताल गएर कोरोना जाँच गराए । परीक्षण नगरुन्जेल उनीहरू पसल, सडक र समुदायमा घुलमिल भइरहेका थिए । आसपासका परिवारमा संक्रमण देखिरहेको छ । अहिले टोलका पाँचभन्दा बढी घरमा संक्रमित छन् ।बुटवल११ का २८ वर्षीय पुरुष गत वैशाख २३ मा संक्रमित भए । सरकारी कर्मचारी भएकाले कामको सिलसिलामा संक्रमण भएको हुन सक्ने उनले बताए । म संक्रमित भएपछि उपमहानगरपालिकालाई जानकारी दिएँ, उनले भने, मेरो सम्पर्कमा रहेका व्यक्तिको परीक्षण गरिदिन आग्रह पनि गरें । अनुरोध गरेको चार दिनपछि स्वास्थ्यकर्मी स्वाब लिन आए । उक्त स्वाबको रिपोर्ट जेठ ८ गते प्राप्त गरेको उनले बताए । श्रीमतीको रिपोर्ट नेगेटिभ आयो, उनले भने, तर, यस अवधिमा धेरै मानसिक तनाव झेल्नुपर्यो । बेलामै परीक्षण नभएको र रिपोर्ट आउन १४ दिनभन्दा बढी समय लागेको उनको गुनासो छ । बुटवल१२ की ६१ वर्षीयालाई गत वैशाख २० गते ज्वरो आयो । छोराले छुट्टै कोठामा राखे । पाँच दिनपछि पीसीआर परीक्षण भयो । उक्त अवधिमा छोरा, बुहारी र अन्य सदस्य घरबाहिर आउजाउ गरिरहे । केही दिनपछि छोरालाई लक्षण देखियो । उनलाई संक्रमण पुष्टि भयो । उनी पनि आइसोलेट भए । तीन दिनपछि उनकी श्रीमतीलाई ज्वरो आयो । परीक्षणमा उनमा पनि कोरोना देखियो । परिवारले संक्रमणबारे मुख खोलेनन् । उनीहरूको सोधखोज गर्न कुनै निकाय आएन । सरकारी निकायबाट स्वास्थ्य अवस्थाबारे जानकारी लिने काम भएको छैन, उनका छोराले भने, मलाई पोजिटिभ देखिएको अघिल्लो दिनसम्म म समुदायमा घुलमिल भइरहेको थिएँ । घरकै सदस्यको ट्रेसिङका लागि अनुरोध गर्दा ७८ दिन लाग्ने भनेपछि आफैं गएर परीक्षण गराएको उनले बताए ।कोरोना महामारीको दोस्रो लहरमा हटस्पट बनेको लुम्बिनी प्रदेशका जिल्लामा संक्रमितको कन्ट्याक्ट ट्रेसिङ र कोरोना परीक्षणलाई बेवास्ता गरिएको छ । लक्षण देखिएपछि व्यक्ति आफैं अस्पताल गएर जँचाउने गरेका छन् । स्थानीय तह र स्वास्थ्य कार्यालयले समुदायमा पुगेर शंका लागेका व्यक्तिको स्वाब संकलन र परीक्षण गरेका छैनन् । जसले गर्दा कोरोना परीक्षण गराउनेको संख्यामा कमी आएको छ । लक्षण देखिए पनि घरमै सहेर बस्ने बढेका छन् । परीक्षण नगराएपछि दैनिक संक्रमितको संख्यामा कमी आइरहेको छ । त्यसलाई स्वास्थ्य कार्यालयले कोरोना संक्रमणमा कमी आएको भन्दै प्रचार गरिरहेको छ । यसअघि संक्रमणको केन्द्र सहर र आसपास थिए । अहिले गाउँगाउँमा संक्रमण फैलिएको छ । आकस्मिक अवस्था, अन्य जटिल रोगका बिरामी र घरमा मानिसको मृत्यु भएको अवस्थामा एन्टिजेन परीक्षण सुविधा उपलब्ध गराइएको तिलोत्तमा नगरपालिकाका कोरोना फोकल पर्सन केशव भट्टराईले बताए । जिल्ला स्वास्थ्य कार्यालय रूपन्देहीका प्रमुख डा राजेन्द्र गिरीले भने संक्रमितको संख्या घट्दै गएको दाबी गरे । समुदायमा गत वर्ष भएको जति पनि परीक्षण यस वर्ष हुन सकेन, उनले भने, पालिकाले परिवारबाहेकलाई पनि ट्रेसिङका आधारमा परीक्षण गर्नुपर्छ । नेपालगन्जमा शनिबार ६ सय २४ जनाको कोरोना परीक्षण गर्दा ४ सय ३१ जनामा संक्रमण पुष्टि भयो । शुक्रबार ५ सय ८४ जनाको परीक्षण गर्दा ३ सय ४२ जनामा कोरोना संक्रमण पुष्टि भयो । संक्रमितको यो अभिलेख कन्ट्याक्ट ट्रेसिङ का आधारमा होइन । यी व्यक्ति स्वस्फूर्त परीक्षण गराउन आएका हुन् । भेरी, नेपालगन्ज शिक्षण अस्पताल र बागेश्वरी ल्याबमा स्वस्फूर्त कोरोना परीक्षण गर्न जाने बढेका छन् । समुदायमा केस इन्भेस्टिगेसन र कन्ट्याक्ट ट्रेसिङ रोकिएको छ । कोरोना पुष्टि भइसकेका व्यक्तिको परिवारका सदस्यको समेत ट्रेसिङ गरिँदैन । जसले संक्रमण नियन्त्रणमा चुनौती छ । निषेधाज्ञा जारी गरेको एक महिना भए पनि संक्रमण नियन्त्रणमा छैन । चिकित्सक भने कन्ट्याक्ट ट्रेसिङ नगरेसम्म नियन्त्रण नहुने बताउँछन् । दुईचार महिना कोरोनाको संक्रमण बढेजस्तो, कहिले घटेजस्तो देखिए पनि समुदायस्तरबाटै नियन्त्रण गर्न केस इन्भेस्टिगेसन र कन्ट्याक्ट ट्रेसिङ अनिवार्य हुन्छ । त्यो नगर्दासम्म सम्भव देखिन्न, भेरी अस्पतालका डा राजन पाण्डेले भने, समयमै ट्रेसिङ गर्न नसक्दा यो अवस्था आएको हो । संक्रमित पुष्टि भइसकेका व्यक्तिका परिवारको समेत ट्रेसिङ हुन नसकेको उनले बताए । एकै दिन हजार जना बढीमा कोरोना संक्रमण पुष्टि भइरहेको छ । उनीहरूको कन्ट्याक्ट ट्रेसिङ गर्ने हो भने लाखौंको परीक्षण गर्नुपर्छ, उनले भने । बाँकेमा दैनिक सयौं व्यक्तिमा संक्रमण पुष्टि हुने गरेकाले ट्रेसिङ सम्भव हुन नसकेको हो । जिल्ला स्वास्थ्य कार्यालय बाँकेका जनस्वास्थ्य अधिकृत नरेश श्रेष्ठले कन्ट्याक्ट ट्रेसिङ पूर्ण रूपमा बन्द भएको बताए । उनले संक्रमित व्यक्तिका परिवारमै ट्रेसिङ गर्न नसकिएको स्विकारे । समुदायमा ट्रेसिङको कुरै नगर्नूस् । कोरोना पुष्टि भएका व्यक्तिसँग प्रत्यक्ष सम्पर्कमा रहेकाहरूको पनि परीक्षण गर्न सकेका छैनौं, उनले भने, घरघरमा कोरोनाको संक्रमण पुगिसक्यो । ट्रेसिङ गरेर परीक्षण गर्न सम्भव छैन । पहिलो चरणको संक्रमण देखिँदा नेपालगन्जको जोलहनपुरवार र नरैनापुर गाउँपालिका हटस्पट बनेको थियो । कन्ट्याक्ट ट्रेसिङ गरी परीक्षण गरेपछि कोरोनाको संक्रमण नियन्त्रणमा आएको थियो । बाँकेका ८ स्थानीय सरकारहरूले पनि समुदायमा परीक्षण गर्न सकेका छैनन् । कपिलवस्तुको महाराजगन्ज नगरपालिकामा एन्टिजेन किट अभाव भएको पाँच दिन भइसक्यो । अझै एक साता किट उपलब्ध नहुने भएको छ । यसअघि त्यहाँ २ सयको एन्टिजेन परीक्षण गर्दा २८ जनामा संक्रमण देखियो । उनीहरू होम आइसोलेसनमा छन् । तीमध्ये तीन जनाको मृत्यु भइसक्यो । गाउँमा बिरामी भए पनि सीमावर्ती शुद्धोदन गाउँपालिकाले परीक्षणमा ध्यान दिएको छैन । गाउँपालिकामा अहिलेसम्म एन्टिजेन परीक्षण गरिएका ३५ मध्ये १८ जनामा कोरोना पोजिटिभ देखिएको छ । यसपटक सीमावर्ती स्थानीय तहले परीक्षणलाई बेवास्ता गरेका छन् । परीक्षणको अवस्था कमजोर छ, जिल्ला स्वास्थ्य कार्यालयका कोरोना नियन्त्रण फोकल पर्सन उमेश घिमिरेले भने, यसले गाउँगाउँमा संक्रमणको जोखिम बढेको छ । समुदायमा परीक्षण नहुँदा संक्रमण भुसको आगोजस्तै फैलिरहेको उनले बताए । संक्रमण लुकाउने र लापरबाहीले समस्या भइरहेको छ । मायादेवी गाउँपालिकाले अहिले १ सय ५६ जनाको मात्रै परीक्षण गरेको छ । २४ पोजिटिभ देखिएका छन् । २८ जनाको रिपोर्ट आउन बाँकी छ । परीक्षणको दायरा जति बढायो, त्यति संक्रमण कम हुँदै जान्छ, स्वास्थ्य कार्यालय प्रमुख हेमराज पाण्डेले भने, यहाँ परीक्षण नगरेर संक्रमण नै छैन भनेर बस्ने चलन छ । पाल्पाका गाउँगाउँमा ज्वरो आउने, खोकीका लक्षण भएका बिरामी छन् । उनीहरूको स्वास्थ्य जाँच र कोरोना परीक्षण गरिएको छैन । स्थानीय तहले परीक्षणमा बेवास्ता गर्दै आएका छन् । रुघाखोकी, ज्वरोलाई मौसमी फ्लु भन्दै घरमै बसिरहेका छन् । लक्षण मिले पनि कोरोना परीक्षणमा पहल नगरिएको रैनादेवी छहरा३ का वडाध्यक्ष लालबहादुर दर्लामीले बताए । तीन साताअघि भारतबाट फर्किएकाको स्वाब लिइयो, उनले भने, त्यसपछि परीक्षण छैन । यस्ता लक्षण भएकाको स्वास्थ्य गम्भीर भएर अस्पताल पुर्याइएका सबैमा कोरोना पोजिटिभ देखिएको छ । तीन जनाको मृत्यु भइसकेको दर्लामीले बताए । ल्याबमा किट अभाव भएको जनाउँदै गाउँपालिकाको स्वास्थ्य शाखाले नमुना संकलन गरेको छैन । संक्रमित मेलापात जान्छन्, उनले भने, जसले गर्दा संक्रमण फैलिएको छ । स्वास्थ्य शाखा प्रमुख जीवन रानाले स्वाब संकलन गरेर ल्याबमा नपठाउनु भन्ने खबर पाएपछि चुप लागेको बताए । गाउँपालिकाको भुवनपोखरीका १ सय ७ जनाको स्वाब परीक्षण गर्दा ८२ जनामा संक्रमण पुष्टि भएको उनले बताए । हामीसँग किट छ, हुँगी स्वास्थ्यचौकीका मेडिकल अधिकृत डा पूजन श्रेष्ठले भने, लक्षण देखिएका धेरै छन् तर हामीले गम्भीर भएकाको मात्र परीक्षण गरेका छौं । एन्टिजेन र भीटीएम कमीले समस्या भइरहेको उनले बताए । जुन टोलमा पुग्यो, उतै बिरामी भएको सूचना आउने गरेको श्रेष्ठले बताए ।बर्दियाका गाउँ र सहरका बस्तीमा घरैपिच्छे रुघाखोकी, ज्वरो र निमोनियाका बिरामी छन् । यस्ता लक्षणलाई सामान्य बताउँदै मेडिकलबाट औषधि किनेर खाइरहेका छन् । बारबर्दिया९ का सुनील चापागार्इंले वडाका सबै घरमा रुघाखोकी, ज्वरोका बिरामी रहेको बताए । अधिकांशलाई कोरोनाको लक्षण छ, उनले भने, अहिलेसम्म परीक्षण गरिएको छैन । यस्ता बिरामी बस्तीमा घुमफिर गर्दै आएका छन् । बढैयाताल गाउँपालिकाको ९ नम्बर वडामा ज्वरो, रुघाखोकीले स्थानीय थला परेका छन् ।"
१० दिनसम्म आउँदैन रिपोर्ट,"(पर्वतलमजुङ)  वैशाख अन्तिम साता पर्वतको फलेबास३ शंकरपोखरी गाउँभरि रुघाखोकी र ज्वरोका बिरामी भेटिए । वैशाख २४ मा भएको एक विवाहमा सहभागी सबैलाई रुघाखोकी र ज्वरो देखिएपछि कोरोना संक्रमणको आशंकामा स्वाब परीक्षणका लागि पोखरा पठाइयो । तर परीक्षण रिपोर्ट आइतबारसम्म पनि आएको छैन । जलजला गाउँपालिका२, ३, ४ र ५ मा दिनहुँजसो ५०६० जनाको संख्यामा बिरामी थपिइरहेका छन् । पालिकाले गाउँमै पुगेर शंकास्पदको संकलन गरेको स्वाबको रिपोर्ट पनि अझै आएको छैन । परीक्षण रिपोर्ट १० दिनसम्म पनि नआउँदा स्थानीयमा थप संक्रमण फैलने त्रास बढेको छ । अर्कोतर्फ मेलापात र खेतीपातीमा जुटिरहेकै छन् । कुश्मा र फलेबास नगरपालिका, जलजला, मोदी, महाशिला, बिहादी र पैयुँ गाउँपालिकाबाट वैशाख ३१ मा पठाइएको तीन सय स्वाबको नमुनाको नतिजा पनि १० दिन बितिसक्दा आएको छैन । जिल्लामा परीक्षणको व्यवस्था नहुँदा संकलित स्वाब पोखरास्थित प्रदेश जनस्वास्थ्य प्रयोगशाला पठाउनुपर्छ । तर प्रयोगशालाले रिपोर्ट दिन ढिलाइ गर्दा गाउँमा प्रकोपले उग्ररूप लिने जोखिम बढेको हो । स्वाब पठाएको १० दिन भइसक्यो । अझै रिपोर्ट आएको छैन, फलेबास३ का ध्रुव तिवारीले भने, आशंका गरिएकाहरू गाउँघर र मेलापात गरिरहेकै छन् । उनीहरू संक्रमित नै रहेछन् भने परिवार र गाउँमा अवस्था भयावह हुन्छ ।गाउँका घरघरै एकपछि अर्को बिरामी पर्न थालेपछि कोरोना नै फैलिएको आशंका गरिए पनि स्वाबको नतिजा नआउँदा त्रसित बनेको उनले सुनाए । पीसीआर रिपोर्ट नआउँदा क्वारेन्टाइन बसेकालाई बाहिर निस्कन पाएका छैनन्, कुश्मा१२ का वडाध्यक्ष राजेन्द्र पौडेल भन्छन्, रिपोर्ट छिटो आए बिरामीलाई उपचार गर्न र अरूलाई घरमै बस्न सहज हुन्थ्यो ।यसले संक्रमितको पहिचान मात्रै होइन, कन्ट्याक्ट ट्रेसिङमा पनि समस्या भएको छ । एकातिर स्वाब ढिलो लिने र नतिजासमेत ढिलो आउँदा समस्या भयो । अहिले मान्छे स्वाब दिएर घरमै सिरियस भएर बसेका छन्, पर्वत अस्पतालका निमित्त मेसु डा ढुण्डीराज पौडेल भन्छन्, कोरोना हो, होइन भनेर कन्ट्याक्ट ट्रेसिङ गर्नै समस्या छ । रिपोर्टको ढिलाइले संक्रमितको व्यवस्थापनमा कठिनाइ भयो ।लमजुङको सुन्दरबजार नगरपालिकाले वैशाख ३० मा भोटेओडारबाट ५५ जनाको स्वाब प्रदेश जनस्वास्थ्य प्रयोगशाला पोखरा पठायो । त्यसको रिपोर्ट पनि आइतबारसम्म आएको छैन । गत सोमबार स्वाब संकलन गरिएका ३८ मध्ये तीन जनाको रिपोर्ट मात्रै आइतबार आएको छ । सुन्दरबजार स्वास्थ्य शाखा प्रमुख परमेश्वर पियाका अनुसार वैशाख ३० देखि जेठ ६ सम्म २०८ जनाको स्वाब पठाएकोमा ८७ जनाको मात्रै रिपोर्ट आएको छ । दूधपोखरीको गौंडास्थित प्राथमिक स्वास्थ्य केन्द्रका ल्याब टेक्निसियन अनिता गुरुङले वैशाख ३१ मा ३५ जनाको स्वाब लिएर आफैं जेठ १ मा पोखरा पुर्याइन् । तर रिपोर्ट आएको छैन । पोखरा लगेको ८१० दिन भयो । बिरामी मान्छे निको भएर हिँडिसक्यो । अब पोजिटिभ रिपोर्ट आयो भने ती मान्छेलाई के गर्ने ? उनले भनिन् ।मध्यनेपाल नगरपालिका१० नेटाबाट वैशाख ३१ मा ३२ जनाको स्वाब पोखरा पठाएकोमा अहिलेसम्म रिपोर्ट नआएको स्वास्थ्य शाखा प्रमुख सूर्यप्रसाद पौडेलले बताए । उनका अनुसार सोमबार पठाइएको ८८ जनाको स्वाबको पनि रिपोर्ट आएको छैन । नगर प्रमुख रमेशकुमार पाण्डेले पीसीआर परीक्षणमा लापरबाही भएको बताए । रिपोर्ट कुर्दाकुर्दै जनताको ज्यान जाने बेला भइसक्यो । अब हामी पीसीआरको तनावबाट मुक्त हुन चाहन्छौं । त्यसका लागि एन्टिजेन परीक्षण थालेका छौं, उनले भने । उनका अनुसार अहिले ५० वटा एन्टिजेन किट ल्याएर परीक्षण थालिएको छ । नगरपालिका आफैंले ५ सय एन्टिजेन किट ल्याउने प्रक्रियामा रहेको उनले बताए । स्वास्थ्य कार्यालय प्रमुख अमर दवाडीले गाउँगाउँमा कोरोना फैलिरहेको बेला पीसीआर रिपोर्ट आउन निकै ढिलो भएको बताए । यसले संक्रमण फैलिएमा रोक्न सकिँदैन । झन् फैलिन सक्छ, उनले भने । उनले अब पीसीआरको विकल्प खोजेर एन्टिजेन परीक्षण गर्नुपर्नेमा जोड दिए ।संक्रमण बढेपछि प्रदेश प्रयोगशालामा स्वाबको ओइरो लागेको र धान्न नसकेपछि राष्ट्रिय जनस्वास्थ्य प्रयोगशाला काठमाडौंसमेत पठाइएको छ । ती नमुनाको रिपोर्ट नआएको प्रगोगशालाले जनाएको छ । प्रयोगशालाकी निमित्त निर्देशक सपना सुवेदीले पीसीआर मेसिन र जनशक्ति अभावमा दैनिक हजार नमुनाको मात्रै परीक्षण भइरहेको बताइन् । दिनमा १६ सयदेखि १८ सयसम्म स्वाबको नमुना आउँछन्, उनले भनिन्, जेठ ५ सम्मका २५ सय स्वाब काठमाडौं पठाइएको हो । तिनको परीक्षण र रिपोर्ट आउन ढिलाइ भएको हो । अहिले जिल्लाबाट प्रयोगशालामा प्राविधिक झिकाइएको, दुई जना संस्थाले पठाएको र तीन जना आइतबारै छनोट गर्न लागिएकाले अब जनशक्ति अभाव नहुने र दैनिक १५ सय नमुनाको परीक्षण गर्न सकिने भएकाले समस्या समाधान हुने उनले बताइन् ।"
"संक्रमण स्थिर, मृत्युदर घटेन","(काठमाडौं)  मुलुकमा कोभिड१९ संक्रमणको पछिल्लो अवस्था हेर्दा केही कमी आएको देखिएको छ । विज्ञहरूका अनुसार हाल समग्र नेपालको अवस्था हेर्दा कोभिडको पिक (उत्कर्ष) मा पुगेको जस्तो देखिए पनि एक सातापछि स्पष्ट अवस्था देखिनेछ । एक साताको विश्लेषणले संक्रमण लगभग स्थिर जस्तो देखिन्छ । तर मृत्युदर भने घटेको छैन ।गत साताको दाँजोमा यो साता समग्र नेपालमा नयाँ देखिने संक्रमितको संख्यामा ५७ प्रतिशत कमी आएको छ, काठमाडौं विश्वविद्यालयको स्कुल अफ मेडिकल साइन्सका महामारीविद् डा अर्चना श्रेष्ठले कान्तिपुरसँग भनिन्, दैनिक संक्रमणको अवस्थामा केही कमी देखिए पनि क्लस्टर (समूह) अनुसार हेर्दा स्थान विशेषअनुसार संक्रमणमा घटबढ देखिएको छ ।आइतबार भएको १८ हजार ९ सय ६५ नमुनाको पीसीआर परीक्षणमा ४००६ प्रतिशत अर्थात् ७ हजार ५ सय ९८ जना पोजिटिभ देखिएका छन् । १ सय ९३ जनाको मृत्यु भएको छ । गत वर्षदेखि हालसम्म कोभिडले मुलुकमा ६ हजार ३ सय ४६ जनाको मृत्यु भइसकेको छ । पछिल्लो साताको तुलनामा एक सातायता कोभिडले मृत्यु हुनेहरूको संख्या भने बढेको छ । यो साता हालसम्मकै बढी १ हजार ३ सय ४५ जनाको मृत्यु भएको छ भने पछिल्लो साता १ हजार २ सय ८१ जनाको मृत्यु भएको थियो । दोस्रो लहरअन्तर्गत वैशाख १ देखि हालसम्मको ४० दिनमा कोभिडले ३ हजार २ सय ८८ जनाको मृत्यु भएको छ । हाल नेपालमा प्रतिलाख जनसंख्यामा २७८ जना नयाँ कोभिड संक्रमित देखिएको छ । दोस्रो लहर विभिन्न ठाउँमा फरक अवस्थामा छ । प्रदेश १ र २ एवं सुदूरपश्चिम र कर्णाली प्रदेशमा संक्रमित बढ्दै छन् भने गण्डकी, लुम्बिनी र वाग्मती प्रदेशमा घट्दो अवस्थामा देखिएको डा श्रेष्ठको भनाइ छ । देशभरिको समग्र संक्रमणमा आशातित नभए पनि संक्रमणको ट्रेन्ड घट्दो अवस्थामा रहेको जनाउँदै स्वास्थ्य मन्त्रालय, इपिडिमियोलोजी तथा रोग नियन्त्रण महाशाखा (ईडीसीडी) का निर्देशक डा कृष्णप्रसाद पौडेलले भने, काठमाडौं जिल्लामा संक्रमण दर घटेर २३ प्रतिशत पुगेको छ । मुलुकमै सर्वाधिक संक्रमित भएको जिल्ला काठमाडौंमा यो साता संक्रमण घट्दो देखिएको छ भने उपत्यका बाहिर बढ्दो अवस्थामा देखिएको ईडीसीडीको तथ्यांक छ । निषेधाज्ञा र त्यसपछि संक्रमितहरू काठमाडौंबाट बाहिर गएर नियमपूर्वक होम क्वारेन्टाइनमा नबस्दा गाउँगाउँमा संक्रमण फैलिएको औंल्याउँदै डा पौडेल भन्छन्, आवागमनमा कमी आएन भने उपत्यका बाहिर संक्रमण नियन्त्रण चुनौतीपूर्ण हुन्छ । स्थान विशेषमा कडाइ गर्नुपर्छ ।अहिले देशभरिमा मात्र ६० प्रतिशत आवागमन घटेको तथ्यांक छ । स्वास्थ्य मन्त्रालयका विज्ञहरूले आशा गरे जति आवागमन घटेको छैन । आवागमनमा अपेक्षित कमी नआएकाले उपत्यका बाहिर संक्रमणमा विस्तार देखिएको प्रारम्भिक आकलन गरिएको छ । कोभिड संक्रमणमा कमी ल्याउन स्वास्थ्य मन्त्रालयले रोकथामको सूक्ष्म योजना परिवार, टोल, अपार्टमेन्ट तथा आवासीय क्षेत्र, वडा र पालिकास्तरमा लागू गर्दै छ । यसअन्तर्गत कोभिड बिरामीको व्यापक खोज पड्ताल, तिनीहरूको परीक्षण, उचित व्यवस्थापन र आइसोलेसन सुनिश्चितता गरिनेछ । यस्तै कोभिड बिरामीका सम्पर्कमा आएकाहरूको निगरानी गरी क्वारेन्टाइनमा बस्ने, परीक्षण गर्ने स्वास्थ्य मापदण्ड अनुसरण गरेनगरेको सुनिश्चितता गरिनेछ । डा पौडेलका अनुसार यो सूक्ष्म योजनाले समुदायमा फैलिरहेको संक्रमणको चक्रलाई तोड्ने विश्वास लिइएको छ । हाल कोभिडले देखिने मृत्यु उच्च नै रहेको औंल्याउँदै उनले भने, यो साता जेठ ३ देखि ९ गतेसम्म सबैभन्दा बढी १३ सय ४५ जनाको मृत्यु भएको छ ।"
७९१४ संक्रमित थपिए,काठमाडौं (कास) कोरोना संक्रमणबाट पछिल्लो २४ घण्टामा १ सय ९३ जनाको मृत्यु भएको छ । १९ हजार ९ सय २६ नमुना परीक्षण (एन्टिजेनसहित) गर्दा ७ हजार ९ सय १४ जनामा संक्रमण पुष्टि भएको स्वास्थ्य मन्त्रालयले जनाएको छ । ७ हजार ६ सय ६४ जना निको भएका छन् भने हाल सक्रिय संक्रमितको संख्या १ लाख १५ हजार ८ सय ६ रहेको छ ।
निषेधाज्ञाले खोस्यो काम,"(भक्तपुर)  जुम्ला गुठीचौर गाउँपालिका४ का डीपी न्यौपाने दृष्टिविहीन, उनका बुबा क्यान्सर पीडित, आमा दम रोगी, दिदी र पत्नीसमेत आँखा देख्दैनन् । न्यौपानेका ५ जनाको परिवार मध्यपुर थिमि२ सानोठिमी बस्छन् । डीपी दृष्टिविहीन विद्यार्थीहरूका लागि अडियो पुस्तकहरू संकलन र बिक्री गर्दै आएका थिए । पत्नी कमला न्यौपाने निषेधाज्ञा अघिसम्म अगरबत्ती धुप बनाउने र बेच्ने गर्थिन् । निषेधाज्ञाले दम्पतीलाई नै कामविहीन बनाएको छ । निषेधाज्ञाले हाम्रो गुजारा खोसियो, बिहानसाँझ हातमुख जोड्न नसक्ने अवस्था आयो, डीपीले गुनासो गर्छन्, बुबाआमाको उपचार गर्न नसक्ने भयौं, दिदी र पत्नीलाई के खुवाऔं ? डीपीकी छोरीमा दृष्टिको समस्या छैन । उनी कक्षा ४ मा अध्ययनरत छिन् । जाजरकोट कुसे गाउँपालिका४ का दीपक सिंहको तीन जनाको परिवार डेढ वर्षदेखि सानोठिमीमा बस्दै आएको छ । दीपक र उनकी पत्नी दृष्टिविहीन हुन् । उनीहरूको दुई वर्षको छोरा छ । दीपक कक्षा १२ मा अध्ययनरत छन् । निषेधाज्ञाअघिसम्म अगरबत्ती बनाउने र बेच्ने गरेर गुजारा गर्दै आएका थिए । अहिले काम रोकिएसँगै साँझबिहान हातमुख जोड्न समस्या परेको उनी बताउँछन् । अगरबत्ती बनाउने, बेच्ने कामबाट मासिक १५ हजारभन्दा बढी कमाइ हुन्थ्यो, निषेधाज्ञाले कामविहीन भयौं, दीपकले भने, कोठा भाडा तिर्न र साँझबिहान हातमुख जोर्न कठिन भएको छ ।जुम्ला तिला गाउँपालिका४ का गणेश चौलागाईं दम्पती दृष्टिविहीन छन् । उनीहरू कक्षा १२ मा अध्ययनरत छन् । अघिल्लो लकडाउनकै बीचमा भक्तपुर आइपुगेका उनीहरू अगरबत्ती धुप बनाउने र बेच्ने काम गर्दै आएका थिए । जेनतेन खानलाउन पुगेकै थियो, लामो समयसम्मको निषेधाज्ञाले दिन कटाउन कठिन भएको छ, उनले भने, हामीलाई रोगको भन्दा भोकको डर छ । घरबेटीले कोठा भाडा मागेको र दिन नसके निस्केर जान आग्रह गरेको उनको गुनासो छ । काठमाडौं घरहरू कंक्रिट नै कंक्रिटले बनेको छ, यहाँका मान्छेको मन पनि कंक्रिटले बनेको हुँदो रहेछ, उनले भने, निषेधाज्ञा खुलेपछि कमाएर भाडा तिर्छु भन्दा पनि हुन्न । डीपी, दीपक र गणेश जस्तै सानोठिमी क्याम्पस वरिपरि दृष्टिविहीन तथा अपांगता भएका ३२ परिवारको बसोबास छ । उनीहरू पढाइको सिलसिलामा उपत्यका बाहिरबाट आएका हुन् । अधिकांश कर्णाली प्रदेशको भएको र आयस्रोत अगरबत्ती धुप बनाउने तथा बेच्ने हो । कोभिड१९ रोकथाम तथा नियन्त्रणका लागि सरकारले घोषणा गरेको निषेधाज्ञाले उनीहरूको दैनिकी कठिन भएको छ । लामो समयको निषेधाज्ञाले धुप बनाउने कच्चा सामग्री खरिदमा समस्या आएको उनीहरूको गुनासो छ । कोभिड१९ महामारीले चौतर्फी असर पुर्याएको छ, त्यसमा पनि शारीरिक अपांगता भएको व्यक्तिलाई दुई छाककै समस्या छ, दीपकले भने, रोकले भन्दा भोकले मर्ने डर छ । निषेधाज्ञाअघि धुप बेचेरै उनीहरूले दैनिक ५ सयदेखि एक हजार रुपैयाँ आम्दानी गर्दै आएका थिए । अहिले काम रोकिएपछि खाद्यन्न, ग्यासलगायतको समस्या छ । उनीहरूले सहयोगका लागि संगठित भएर विभिन्न संघसंस्था, स्थानीय तहलाई सहयोगको अपिलसमेत गरेका छन् । संघीय तथा स्थानीय तहहरूले आफूहरूलाई सहयोग तथा सुविधा नदिएको उनीहरूको गुनासो छ । सरकारलाई रोगको मात्र चासो छ, हाम्रो भोकको विषयमा कसले आवाज उठाउँछ ?, गणेशले प्रतिप्रश्न गरे, अपांगता भएका व्यक्ति देशको नागरिक होइन ? दृष्टिविहीनलाई सरकारले एटीएम र मोबाइल बैंकिङबाट वञ्चित गर्दा निषेधाज्ञामा थप समस्या परेको उनीहरूको गुनासो छ । सरकारले मोबाइल बैंकिङ सुविधा नदिँदा अप्ठ्यारो परेको अवस्थामा आफ्नो खातामा के कति पैसा छ भन्ने थाहा नहुने र त्यो पैसा प्रयोगमै समस्या छ, डीपीले भने, एटीएम र मोबाइल बैंकिङबाट वञ्चित हुँदा आफ्नै पैसा चलाउन पाएनौं । कतिपय दाताहरूले सहयोगका लागि बैंक खाता माग्ने र सहयोग प्राप्त भए पनि पैसा निकाल्न समस्या परेको उनी बताउँछन् ।"
रगत पाउनै मुस्किल,"(काठमाडौं)  क्षयरोगपीडित सिन्धुपाल्चोक जुगल गाउँपालिकाका १६ वर्षीय सुब्ब गोलेलाई रिंगटा लागेपछि गत आइतबार उपचारका लागि राजधानी ल्याइयो । नारायणटारस्थित नेपाल अपांग अस्पतालका चिकित्सकले शरीरमा रगत अभाव भएको र तत्काल चार पिन्ट जम्मा गर्न भने । सुब्बका दाइ सुवास र सुकबहादुर सुरुमा ए पोजिटिभ रगत खोज्न गंगालाल, टिचिङ, मनमोहन पुगे । त्यहाँ नपाएपछि सिनामंगलको नोबेल, ललितपुरको पुल्चोक, भक्तपुर र काभ्रेको बनेपासम्म पनि पुगे । तर कतै पाएनन् ।अन्तमा नेपाल रेडक्रस सोसाइटी केन्द्रीय रक्तसञ्चार सेवा केन्द्र, सोल्टीमोडमा पुगे । त्यहाँ रगत पाउने आसमा दिनभर कुरे । केन्द्रका कर्मचारीले रगत संकलन नभएको भन्दै अर्को दिन आउनू भनी फर्काए । रगत पाउने आस गुमाएपछि दुवैले आफ्नै रगत दिने निधो गरे । तर ब्लड ग्रुप नमिलेकाले हो कि किन हो कुन्नि हाम्रो रगत लिन मानेनन्, सुवासले सुनाए, डाक्टरले शरीरमा रगत चढाउन ढिला भइसकेको भन्दै चाँडै नल्याएमा जे पनि हुन सक्ने भनेपछि आस मरिसकेको थियो । उनीहरूले चार दिनपछि मात्र रगत पाए ।मनमोहन मेमोरियल अस्पतालमा उपचारर्थ ६५ वर्षीय कोरोना संक्रमित सीतालक्ष्मी उदासलाई बी पोजिटिभ (प्लाज्मा) चाहिएको थियो । उनका छोराले पनि तीन दिन दौडधुप गरेपछि बल्ल पाए । भन्छन्, प्लाज्मा पाउन झन् गाह्रो रैछ । ६० केजी तौल, नेगेटिभ आएको १५ दिन कट्नुपर्ने र दुई महिना नाघ्न नहुने । त्यसमाथि पुरुष चाहिने । महिलामा हालसालै सन्तान जन्माएकाहरू नहुने । हिमान लम्साल मिर्गौलापीडित हुन् । पाटन अस्पतालमा डायलसिस गराउँछन् । समयसमयमा रगत आवश्यक परिरहन्छ । उनको ब्लड गुप्र बी पोजिटिभ हो । यो समूहको रगत पाउन पनि निकै गाह्रो रहेछ, केन्द्रीय रक्तसञ्चार केन्द्रमा भेटिएका उनका भाइ बहादुरले भने, तीन दिन कुरेर मात्र पाइयो ।यी केही प्रतिनिधि पात्र मात्र हुन् । पछिल्लो समय उनीहरू जस्तै रगत अभावका कारण रक्तसञ्चार केन्द्र धाउने र रित्तै फर्कनेको संख्या धेरै छ । केन्द्रका अनुसार कोरोना महामारी सुरु भएसँगै रगत अभाव हुन सुरु भएको हो । लकडाउन र निषेधाज्ञाका कारण त अभाव झन् अकासियो । जसका कारण संक्रमित मात्रै होइन, अन्य बिरामीले समेत सास्ती भोगिरहेका छन् । रक्त समूहमध्ये ओ र ए सहज रूपमा पाउन सकिन्छ । बी र एबी कम मात्रामा पाइन्छ । नेगेटिभ रगत झनै कम पाइन्छ । यस्ता बिरामी यो बेला अझ मर्कामा छन् । केन्द्रका अनुसार कोरोना महामारीअघि राजधानीमा सार्वजनिक बिदामा १०१२ वटासम्म रक्तदान शिविर चल्थ्यो । अन्य दिनमा २३ वटासम्म हुन्थे । दैनिक दुई सयदेखि तीन सय पिन्ट रगत संकलन हुन्थ्यो । मुलुकभर यो संख्या सात सयदेखि आठ सय पिन्टसम्म पुग्थ्यो । तर निषेधाज्ञाको प्रभावले अहिले मुस्किलले ४० देखि ६० पिन्ट मात्र रगत संकलन भइरहेको केन्द्रले जनाएको छ । अहिले दैनिक सय युनिट आवश्यक छ । तर ६० प्रतिशत मात्र दिन सकिरहेका छौं । निषेधाज्ञामा पनि शिविर राख्न ब्लड बैंक, विभिन्न संघसंस्थासँग सहकार्य भइरहेको छ, केन्द्र निर्देशक दिव्यराज पौडेलले भने ।उनका अनुसार मुलुकभर ७३ वटा ब्लड बैंक छन् । रगत संकलन तीन तवरबाट हुन्छ, रक्तदान शिविर, इच्छुक व्यक्तिले रक्तसञ्चार केन्द्रमै गएर र बिरामीका आफ्नै डोनरबाट । कोरोना संक्रमणको त्रास, यातायातको असहजताले रगत दिनेको संख्यामा कमी आएको छ । निषेधाज्ञामा भीडभाड गर्न नपाइने मापदण्डका कारण पनि पर्याप्त शिविर हुन सकिरहेका छैनन् । हाल रगतको माग पनि पहिलेजस्तो छैन तर मागेजति पनि रगत उपलब्ध हुन सकेको छैन । अस्पतालहरूले अत्यावश्यकबाहेक तत्कालका लागि स्वास्थ्य उपचारमा कटौती गर्दा शल्यक्रिया, पुराना बिरामीलगायतका लागि रगत कम माग भएको पौडेलले बताए । रक्तस्राव, प्रसूति, दुर्घटना भएमा रगत आवश्यक पर्छ, उनले भने, ल्युकेमिया, हेमोफिलिया, थालेसेमियाका रोगीलाई पटकपटक रगतको आवश्यकता पर्छ । निषेधाज्ञामा रक्तदातालाई छैन अवरोधकेन्द्रले निषेधाज्ञामा पनि रक्तसञ्चार केन्द्र पुगेर रक्तदान गर्न कुनै अवरोध नहुने स्पष्ट पारेको छ । यसका लागि इच्छुक दाताले ११३० मा आफ्नो नाम टिपाउन सक्छन् । टाढाबाट आउने रक्तदाताको मोबाइलमा स्वास्थ्य विभागबाट प्राप्त स्वीकृति पत्र पठाउँछौं । यसले सवारी पासको काम गर्छ । कहींकतै प्रहरीले रोकेमा फोनमार्फत पनि सहजीकरण गरिदिन्छौं, पौडेलले भने ।रक्तदान गर्न पीसीआर रिपोर्ट पनि अनिवार्य नगरिएको उनले जनाए । पीसीआर रिपोर्ट पोजिटिभ आएका रक्तदाताले २८ दिनपछि, लक्षण देखापरेको तर रिपोर्ट नेगेटिभ आउनले १४ दिन र कोभिडसँग मिल्दोजुल्दो लक्षण देखापरेको तर परीक्षण नगराउनेले २८ दिनपछि मात्र रक्तदान गर्न सकिने उनले स्पष्ट पारे । केन्द्रले आफ्नो ठाउँमा शिविर आयोजना गर्न चाहेमा तत्काल स्वास्थ्य टोली खटाउने पनि जनाएको छ । रक्तदातालाई केन्द्रबाट यसअघि प्रतिव्यक्ति पोषिलो आहार खुवाउन ५० रुपैयाँ दिने गरेका थियौं । अहिले बढाएर सय रुपैयाँ पुर्याइएको छ, पौडेलले भने ।"
१६६ औं पल्ट रक्तदान,"कोरोना महामारीका बीच भइरहेको रगत अभाव न्यूनीकरण गर्ने उद्देश्यले रगत दिऊँ, जगत् सुरक्षित राखौं भन्ने नारासहित नेपाल स्वयंसेवी रक्तदाता समाज काठमाडौं२४ नगर समितिले गरेको रक्तदानमा समाजका केन्द्रीय अध्यक्ष प्रेमसागर कर्माचार्यले १६६ औं पटक रगत दिएका छन् । कार्यक्रममा कर्माचार्यसहित ४१ जनाले रक्तदान गरेका थिए । त्यसक्रममा संकटमा रगत जुटाएर व्यक्तिको जीवन बचाउने अभियानमा लामो समयदेखि योगदान पुर्याउँदै आएका कर्माचार्यलाई अभिनन्दनसमेत गरिएको थियो । यस्तै पाटनको पटुको डट कमले विभिन्न संघसंस्थासँग सहकार्य गरेर निरन्तर रक्तदान गर्दै जाने जनाएको छ । पटुको टोल सुधार समितिसँगको सहकार्यमा आइतबार ललितपुर१६ मा रक्तदान शिविर गरिएको थियो । कार्यक्रम संयोजक महेशराज वज्राचार्य र स्थानीय पृथविन्दु महर्जनले लकडाउनको समयमा रगतको अभावकै कारण बिरामीको ज्यानसमेत जान सक्ने अवस्थालाई मध्यनजर गर्दै शिविर राखेको बताए ।"
गुणस्तरहीन सेनिटाइजर बरामद,काठमाडौं (कास) महानगरीय अपराध महाशाखाले ललितपुरको इमाडोलस्थित एक सेनिटाइजर उत्पादक कारखानामा छापा मारेको छ । ब्रान्डको नाम पनि नराखी ठूलो परिमाणमा बजार पठाएको भेटिएपछि महाशाखाले छापा मारेको हो । औषधि व्यवस्था विभागको ल्याबमा गुणस्तर परीक्षण गर्दा सेनिटाइजरमा २५ प्रतिशत मिथानोलको प्रयोग भेटिएको प्रहरीले जनाएको छ । मिथानोल मानव स्वास्थ्यलाई असर गर्ने रसायन हो । कम्पनीका सञ्चालक महालक्ष्मीस्थान नगरपालिका ४ इमाडोलका आशिष प्याकुरेललाई पनि पक्राउ गरिएको छ ।
बजेट अधिवेशन आह्वान,"मकवानपुर (कास) वाग्मती प्रदेशसभाको बजेट अधिवेशन आह्वान गरिएको छ । प्रदेश प्रमुख विष्णु प्रसाईंले जेठ १६ गते आइतबार दिउँसो ३ बजेका लागि अधिवेशन आह्वान गरेका हुन् । शुक्रबार बसेको मन्त्रिपरिषद् बैठकले आठौं अधिवेशन आह्वान गर्न प्रदेश प्रमुखलाई सिफारिस गरेको थियो । असार १ गते बजेट ल्याउनुपर्ने बाध्यकारी व्यवस्था छ । त्यसको १५ दिन अगाडि प्रिबजेट सदनमा पेस गर्नुपर्ने हुन्छ । सोही व्यवस्थाअनुसार सरकारले प्रदेशसभाको बैठक आह्वान गरेको हो, सत्तारूढ एमालेका मुख्य सचेतक दीपक निरौलाले भने । प्रिबजेट छलफलपछि नीति तथा कार्यक्रम घोषणा गरिने र तोकिएको समयमै बजेट ल्याउने गरी मन्त्रालयले तयारी गरिरहेको प्रदेश सरकारका प्रवक्ता एवम् आर्थिक मामिला तथा योजनामन्त्री कैलाश ढुंगेलले जानकारी दिए । उनका अनुसार प्रदेशका मन्त्रालयहरू हाल बजेट निर्माणमा जुटेका छन् ।अविश्वासको प्रस्ताव र विपक्षी दलहरूको मोर्चाबन्दीका कारण प्रदेशसभाको सातौं अधिवेशन लगातार अवरुद्ध भएको थियो । लगातार चार पटकसम्म विपक्षी दलहरूले सदनमा अवरोध गरेपछि प्रदेश सरकारले वैशाख ७ गते अधिवेशन अन्त्य गरेको थियो । प्रदेशसभामा विद्युतीय बसको खरिद प्रक्रिया रोक्न, मदन भण्डारी फाउन्डेसनलाई ५० लाख दिने निर्णय फिर्ता लिन तथा जथाभावी रूपमा वितरण गरिएको बजेटलाई रोक्न माग गर्दै प्रमुख प्रतिपक्ष दल माओवादी केन्द्र, प्रतिपक्षी दल कांग्रेस, विवेकशील साझा र नेपाल मजदुर किसान पार्टीले मोर्चाबन्दी गरेका थिए । विपक्षीको मागको विषयमा मुख्यमन्त्री डोरमणि पौडेल र भौतिक पूर्वाधारमन्त्री रामेश्वर फुयालले जवाफ दिए पनि त्यसप्रति असन्तुष्टि जनाउँदै लगातार सदनमा अवरुद्ध गरिएको थियो ।आवश्यक कानुनको अभाव भएको दाबी गरिरहेको सरकारले यस अवधिमा एउटा पनि विधेयक प्रदेशसभामा ल्याउन सकेन । विधेयक अधिवेशनका रूपमा चित्रण गरिने हिउँदे अधिवेशनमा एउटै विधेयक दर्ता नहुँदा प्रदेशसभा पूर्ण रूपमा बिजनेसविहीन बनेको थियो । प्रदेशसभा सचिव कृष्ण खड्काले प्रदेशससभामा लामो समयदेखि दर्ता भएर रहेको पर्यटनसम्बन्धी विधेयक र सातौं अधिवेशनमै पेस हुनुपर्ने लोक सेवा आयोगको प्रतिवेदन, मुख्य न्यायाधिवक्ता कार्यालयको प्रतिवेदन र समितिको प्रतिवेदनहरू बजेट अधिवेशनमा पेस हुने बताए ।"
तीन दशकदेखिको राजनीतिक मुद्दा,"नागरिकताको प्रमाणपत्र नागरिकका लागि अपरिहार्य छ । सबैले नागरिकता पाउने संवैधानिक अधिकार पनि छ । नागरिकताको विषय नागरिकसँग मात्र सरोकार रहनुपर्ने हो । तर नेपालको हकमा यो विषय राजनीतिक एजेन्डाका रूपमा पनि रहने गरेको छ । अध्यादेशले नागरिकताविहीन नागरिकलाई केही सम्बोधन गरे पनि यो फेरि उत्तिकै राजनीतिक मुद्दा बन्ने देखिएको छ । २०४६ सालको जनआन्दोलनपछि नै नागरिकता मुख्य राजनीतिक विषय बनिरहेको छ । २०४६ सालको जनआन्दोलन सकिएलगत्तै कृष्णप्रसाद भट्टराईको नेतृत्वमा बनेको अन्तरिम सरकारमा योगप्रसाद उपाध्याय गृहमन्त्री थिए । सरकार गठनको केही समयपछि बाराको कलैयामा भएको राजनीतिक कार्यक्रममा तत्कालीन प्रधानमन्त्री भट्टराई नेपालमा कार्यरत शिक्षक, उद्योगकलकारखानाका मजदुर र २०३६ सालको जनमत संग्रहमा मतदाता सूचीमा समावेश सबैलाई जन्मसिद्ध नागरिकता दिनुपर्ने पक्षमा आफू रहेको बताए । फर्केर काठमाडौं आएपछि उनले यसबारे प्रक्रिया अघि बढाउन गृहमन्त्री उपाध्यायलाई निर्देशन पनि दिए । तर चौतर्फी विरोधपछि प्रक्रिया अघि बढ्न सकेन । आम निर्वाचन २०४८ पछि गिरिजाप्रसाद कोइराला प्रधानमन्त्री बने । उनको पालामा पनि अन्तरिम सरकारले अघि बढाएको प्रस्तावमा निर्णय गर्न खोजियो । नागरिकता नियमावली २०२० संशोधन गरियो । तर, रिट परेपछि सर्वोच्च अदालतको आदेशले त्यो बदर भयो । त्यसपछि मनमोहन अधिकारी प्रधानमन्त्री भएका बेला एमालेनिकटका कानुन व्यवसायी धनपति उपाध्यायको संयोजकत्वमा नागरिकता विवाद समाधानसम्बन्धी आयोग बन्यो । लाखौं मानिसलाई घरदैलोमा गएर नागरिकता बाँड्नेसम्मका सुझाव आयोगले दियो । सुझाव कार्यान्वयन नगर्दै अधिकारी नेतृत्वको सरकार ढल्यो । पछि राप्रपाका लोकेन्द्रबहादुर चन्द प्रधानमन्त्री र एमालेका वामदेव गौतम गृहमन्त्री बने । त्यही बेला एमाले नेता जितेन्द्र देवको संयोजकत्वमा नागरिकता वितरण समिति बन्यो । धनपति आयोगको सुझावअनुसार घरघरमा नागरिकता वितरण गर्न समिति बन्यो । करिब ३४ हजारले नागरिकता लिए । त्यसविरुद्ध फेरि सर्वोच्चमा रिट पर्यो । सर्वोच्चले वितरित नागरिकता रद्द गर्न आदेश दियो । २०५७ सालमा पुनः गिरिजाप्रसाद कोइरालाकै पालामा मधेसमा जन्मसिद्ध नागरिकता वितरण गर्ने प्रावधानसहित नागरिकता ऐन २०२० लाई संशोधन गर्न बनेको विधेयक प्रतिनिधिसभामा पेस भयो । सभाबाट पारित भई लालमोहर लगाउन राजासमक्ष पठाइयो । तर, विवादित विषय भनेर तत्कालीन राजा वीरेन्द्र शाहले विधेयक रायका लागि सर्वोच्च अदालत पठाइदिए । प्रधानन्यायाधीश थिए केशवप्रसाद उपाध्याय । तत्कालीन राजा वीरेन्द्रका त्यस बेलाका शाही पार्श्ववर्तीसमेत रहेका पूर्वउपरथी विनोज बस्न्यात भन्छन्, नेपालको हितमा नागरिकता विधेयक छछैन भनेर राजाले सर्वोच्च अदालतसँग राय लिनुभयो, सर्वोच्चले यसलाई अघि नबढाउन भनेपछि त्यत्तिकै थन्किएको थियो । नागरिकताको विषय २०६२६३ पछि उठ्यो । विशेष गरी मधेसबाट उठेको उक्त विषयलाई नागरिकता ऐनले सम्बोधन गर्यो । यसपछि धेरैलाई नागरिकता वितरण भयो । पूर्वगृह सचिव उमेश मैनालीले दोस्रो जनआन्दोलनपछि जन्मसिद्ध नागरिकता पाउन खुकुलो नीति बनाउन मधेसकेन्द्रित नेता तथा सांसदबाट निकै हप्कीदप्की खाएको सुनाए । जन्मसिद्ध आमाबाबु भन्ने ठाउँमा नेपाली आमा र बाबु भन्ने प्रावधान थप्दा दबाबमा परेको उनको भनाइ छ । नयाँ संविधान जारी भएपछि त्यसअनुसार नागरिकतासम्बन्धी ऐन संशोधन भएन । संविधानअनुसार ऐन नबनेको भन्दै प्रशासनहरूले नागरिकता वितरणमा अड्काए । त्यसैले तीन वर्षअघि ऐन संशोधन गर्न विधेयक संसद्मा पुग्यो । विधेयक अलपत्र परेपछि अहिले अध्यादेश जारी गरिएको हो ।"
निषेधाज्ञाको मात्रै भर नपरौं,"कोभिड१९ संक्रमण फैलनबाट रोक्न काठमाडौं उपत्यकालगायतका प्रमुख प्रभावित सहरहरूमा निषेधाज्ञा लगाइएको तीन साता नाघिसक्यो । अहिले त लगभग पूरै देशभर निषेधाज्ञा छ । तैपनि संक्रमितको संख्या ओर्लिन सुरु गरेको छैन । दिनहुँ आठ हजार हाराहारीमा नयाँ संक्रमित पुष्टि भैरहेकै छन् । परीक्षण गरिएकामध्ये संक्रमण पाइने दर ४० प्रतिशतबाट घट्न सकेको छैन । कुनै दिन झरिहालेमा फेरि बढ्ने गरेको छ । तसर्थ, सरकारले सम्पूर्ण रूपमा निषेधाज्ञामा मात्र भर नपरी प्रभावकारी कन्ट्याक्ट ट्रेसिङ थालेर त्यहीअनुसार परीक्षणको मात्रा पनि बढाउनुपर्छ । र, निषेधाज्ञाकै क्रममा भैरहेका जनस्वास्थ्य मापदण्ड उल्लंघनका कार्यहरू रोक्नुपर्छ । विज्ञहरूका अनुसार परीक्षण गरिएकामध्ये ५ प्रतिशतभन्दा कममा संक्रमण पाइन थालेपछि मात्र निषेधाज्ञा हटाउनु उचित हुन्छ । तर यही हिसाबले त्यो स्थितिसम्म पुग्न निकै समय लाग्ने देखिन्छ । अहिले देखिएको नयाँ प्रजातिको भाइरस बढी संक्रामक र घातक भएकाले यसप्रति त्यसै खेलाँची गर्न पनि मिल्दैन । हाम्रो स्वास्थ्य पूर्वाधारले सहजै धान्ने र समुदायमा संक्रमण फाट्टफुट्टबाहेक नभएको अवस्थामा मात्रै निषेधाज्ञा हटाउन सकिन्छ । तर के ख्याल राख्नुपर्छ भने, हामी जति निषेधाज्ञा लम्ब्याउँदै लैजान्छौं, राष्ट्रिय अर्थतन्त्र र सर्वसाधारणको जीविकामा यसका पार्श्वप्रभावहरू त्यत्ति नै बढ्दै जान्छन् । त्यसकारण, सम्बन्धित निकायहरूले यो कठिन उपायबाट देशलाई जति सक्दो छिटो मुक्ति दिलाउनका निम्ति यथोचित कार्यहरू गर्नैपर्छ । निषेधाज्ञा लगाइदिएकै छ, बिस्तारै सबै ठीक हुन्छ भनेर गर्नुपर्ने कामै नगरी सरकार त्यसै हात बाँधेर बस्न मिल्दैन । आवश्यक कन्ट्याक्ट ट्रेसिङ र परीक्षणको मात्रा बढाउनैपर्छ । जब संक्रमितको सम्पर्कमा आएकाहरूको पहिचान भएर उनीहरूको परीक्षण गरिन्छ तब मात्रै संक्रमणको साङ्लो चुँडाउन सम्भव हुन्छ । भाइरस सरेको व्यक्तिलाई जतिसक्दो छिटो पत्ता लगाएर आइसोलेसन मा राखिन्छ, त्यति नै अरूलाई संक्रमण सर्ने सम्भावना हुँदैन । निषेधाज्ञाका बीच पनि यो विधिलाई प्रभावकारी रूपमा लागू गरेमा मात्रै एकाघरका सबैमा वा छरछिमेकमा संक्रमण फैलिने जोखिम कम हुन्छ । तर दुर्भाग्यपूर्ण भन्नुपर्छ, गत वर्ष धेरथोर गरिएको कन्ट्याक्ट ट्रेसिङ यस पटक शून्यप्रायः छ । क्वारेन्टिन को व्यवस्था पनि गत वर्षजस्तो छैन । परिणामस्वरूप, भाइरस पहाड उक्लिएको छ, गाउँगाउँमा फैलिएको छ । जताजतै जोखिम छ । यथोचित परीक्षण नहुँदा परिस्थितिको पूर्ण आकलनसमेत हुन सकेको छैन । जिल्लाजिल्लाबाट समाचार आइरहेका छन् कन्ट्याक्ट ट्रेसिङ र परीक्षण नहुँदा संक्रमण नियन्त्रणबाहिर जाने जोखिम जताततै छ । संक्रमितको परिवारले अनुरोध गर्दा पनि पालिकाले एक सातासम्म पनि कन्ट्याक्ट ट्रेसिङमा परेका परिवारका सदस्य र आफन्तकै स्वाब संकलन नगरिदिएका दृष्टान्त छन् । आवश्यक सामग्री अभाव भएको भन्दै कति पालिकामा बीचबीचमा पीसीआर परीक्षणका लागि स्वाब संकलन बन्द गर्ने गरिएको छ । आफैं सक्रिय भएर परीक्षण गराउन चाहनेको त यस्तो अवस्था छ भने सरकार नै अग्रसक्रिय भएर परीक्षण गर्नु त परको कुरा भैहाल्यो । गत वर्ष संक्रमण देखिनासाथ स्वास्थ्यकर्मीहरू कन्ट्याक्ट ट्रेसिङ र स्वाब संकलनमा खटिएका थिए । यस पटक अपवादबाहेक त्यस्तो भएको पाइँदैन । कति स्थानमा पहिलेपहिले संक्रमितको सम्पर्कमा रहेका सबैको स्वाब परीक्षण गरिन्थ्यो, अहिले त लक्षण देखिएकाको मात्रै परीक्षण भइरहेको छ । पालिकाहरू बजेट छैन भनेर पन्छिने गरेका छन् । बजेटलगायतका आवश्यक स्रोतसाधनको जोहो गरिदिने जिम्मा संघीय सरकारको हो । त्यसैले स्वास्थ्य मन्त्रालयले नै यसमा विशेष चासो राख्नुपर्छ । महामारी रोकथाम तथा नियन्त्रणको उपाय भनेकै संक्रमणको सम्भावना भएकालाई पत्ता लगाउनु, परीक्षण गर्नु र संक्रमितलाई अवस्थाअनुसार उपचार गर्नुर् हो । तर, अघिल्ला दुई कार्य प्रभावकारी हुन नसक्दा संक्रमितको संख्या घट्न सकेको छैन, त्यसले अस्पतालमा चाप बढाएको छ । तत्काल खोप कार्यक्रम अघि बढ्ने सम्भावना पनि नरहेकाले सरकारले यसमा जोड दिन छाड्नु हुँदैन । स्वास्थ्य मन्त्रालयले गत महिना नै प्रदेश र स्थानीय सरकारहरूलाई कन्ट्याक्ट ट्रेसिङ फेरि सुरु गर्न र पीसीआर परीक्षणका लागि स्वाब संकलन गर्न निर्देशन दिएको भए पनि यसको खासै पालना गरिएको पाइँदैन । यस्तो अवस्थामा संक्रमितको सम्पर्कमा आएकाहरू आफैं सचेत भएर घरमै अलग्गै बस्नुपर्छ । अर्को कुरा, भारतबाट भित्रिनेका लागि होल्डिङ सेन्टर बनाउने कार्यको गति पनि अत्यन्त धीमा छ, संक्रमणको एउटा स्रोत उताबाट आउने नै भएकाले यसतर्फ पनि उचित ध्यान दिइनुपर्छ । जिम्मेवार सबै अधिकारीहरूले बुझ्नुपर्छ संक्रमणको स्रोतलाई नरोकेसम्म महामारी नियन्त्रणमा आउँदैन र त्यसका निम्ति गर्नुपर्ने उपयुक्त विधि भनेको कन्ट्याक्ट ट्रेसिङ र परीक्षण बढाउनु नै हो ।"
निजी अस्पतालको मनोमानी,"स्वास्थ्य र शिक्षा नागरिकको आधारभूत आवश्यकता मानिन्छ । सफल र समृद्ध राष्ट्र हुनका लागि स्वस्थ र शिक्षित नागरिक हुन जरुरी छ । युरोप, अमेरिकालगायत विकसित राष्ट्रको प्रगति र उन्नति हुनुमा त्यहाँको सरकारले आफ्ना नागरिकहरूप्रति शिक्षा र स्वास्थ्यमा गरेको महत्त्वपूर्ण लगानी हो । सेवाभावभन्दा पैसा मात्र कमाउन खोलिएको निजी अस्पतालले गरिरहेको ब्रह्मलुट धान्न सक्दैनन् । सरकारी विद्यालय र क्याम्पसमा विद्यार्थीहरूको अनिकाल मात्र छैन, कैयौं स्कुलमा त विद्यार्थीभन्दा शिक्षक धेरै भएको समाचार आइरहन्छ । उच्चपदस्थ नेताहरूको निजी विद्यालय, क्याम्पस र अस्पतालमा भएको लगानीले गर्दा पनि सरकारी विद्यालय, क्याम्पस र अस्पताल कमजोर र काम नलाग्ने अवस्थामा पुगेका छन् । सरकारी विद्यालय र क्याम्पसमा पढ्ने भनेको अरूका घरमा काम गर्ने बालबालिका, सुकुम्बासी, पिछडा वर्ग र दीनहीन आदिले मात्र हो । सरकारी अस्पतालको पनि हालत त्यस्तै छ । आज कोरानाको उपचारमा भइरहेको क्षति हाम्रो कमजोर र अव्यावसायिक स्वास्थ्य सेवाको प्रतिफल हो । हाम्रो देशमा अर्बौं अर्ब स्वास्थ्य र शिक्षाको विकास र सुधारमा खन्याए पनि सरकारी विद्यालय र अस्पताल भने झन्झन् गिर्दो र शिथिल अवस्थामा पुगेका छन् । तर, यसको ठीक विपरीत निजी अस्पतल र विद्यालय, क्याम्पस भने गुलजार मजबुत बन्दै गइरहेका छन् । निजी अस्पतालहरूले बिरामीहरूसँग मनपरी पैसा असुलेको सुनिएकै हो । अहिले कोरोनाको नाममा झनै लुटिरहेका छन् । कोरोनाका बिरामी भर्ना हुनु भनेको चिठ्ठा परेजत्तिकै हुन्छ । निको या मृत्यु होस् केवल अत्यधिक पैसा असुल्नमा मात्र ध्यान केन्द्रित हुन्छ । १८ दिनमा मृत्यु भएका बिरामीका आफन्तहरूले ४० लाख रुपैयाँ तिरेको वा ३ दिन उपचार गरेको ७ लाख बुझाएका जस्ता दुःखद समाचारले विवशतामाथिको शोषण झल्काउँछ । तैपनि सरकारी पक्ष मौन छ । मेडिकल माफियाहरूलाई अनुसन्धान र कारबाही गर्नु त कता हो कता चर्को र असामान्य पैसा असुलेकोमा मृतक र बिरामीका आफन्तहरू आँसुको भेलमा आन्दोलित हुँदा उल्टै प्रहरी लगाएर डन्डा बर्साउँछ । सरकारी अस्पतालको हेलचेक्य्राइँ र निजी अस्पतालको चर्को शुल्कको बारम्बार जनगुनासो बढे पनि कुनै छानबिन र कडा कदम नचालिनुले कतै राज्यका उच्चपदस्थहरूको मिलीभगत हो कि भन्ने आशंका उब्जाएको छ । उपचारका नाममा मनलागि पैसा लिने यस्ता अस्पताललाई सम्बन्धित निकायले कारबाही गर्न ढिलो भैसकेको छ । रोशन भट्टराई, इनरुवा३, सुनसरी"
"चुनाव होइन, अक्सिजन, भेन्टिलेटर र भ्याक्सिन","बेलायती संसद्मा नेपालले भोग्दै गरेको स्वास्थ्य र मानवीय संकटबारे बहस हुन्छ र निःशुल्क भ्याक्सिनसहित स्वास्थ्यसामग्री सहयोग गर्ने निर्णय हुन्छ । नेपालमै भने कोभिड सुरु भएदेखि नै संसद् या त स्थगित छ या विघटन गरिएको छ । भ्याक्सिन त कमिसनको चक्करमा सीमापारि नै छ । देशमा नबनाई नहुने सयौं संघीय कानुन छन् तर नागरिकताजस्तो कानुनसमेत संसद् छलेर अध्यादेशबाट आएको छ । स्वास्थ्य संकटले निम्त्याउने आर्थिक संकटसँग जुध्ने नीति र योजना बनाउनेदेखि अन्य देशका मानवीय विपत्तिलाई कसरी सहयोग गर्ने भन्नेमा विकसित देशहरू व्यस्त छन् । हामी भने मबाहेक अर्को किन हुने भन्ने सामान्य निहुँमा अर्बौं ऋण लिएर चुनाव गर्ने तयारी गर्दै छौं, त्यो पनि अक्सिजनजस्तो आधारभूत सुविधा पनि नपाएर नागरिक मरिरहेको कारुणिक समयमा । अन्य देशलाई हाम्रा नागरिकले आधारभूत उपचारसम्म नपाएर मृत्युवरण गरेकोमा चिन्ता छ, हामीलाई या हाम्रा राष्ट्रप्रमुखलाई भने दिनरात अर्कै चिन्ता छ ।स्मरण रहोस्, हाम्रो राजस्वले तलबभत्ता या अन्य नियमित चालु खर्चसमेत नधान्ने हुनाले भ्याक्सिन होस् या चुनाव, त्यसका लागि लाग्ने हरेक रुपैयाँ या त चर्को ब्याजसहितको ऋण हो, या भिख नै हो । चुनाव गर्नै भनेर यस्तो महामारीमा कसैले ऋण किन पो देला र ? यही अक्सिजन, मास्क नपाएर तड्पिँदै मरेकाहरूको अनुहारदेखि सिटामोलसम्म नपुग्ने हुम्लाका दारुण चित्र बेचेर विभिन्न शीर्षकमा ऋण र सहयोग माग्ने र त्यसैले चुनाव गर्ने न हो ! हाम्रो उत्कृष्ट संविधान, विश्वकै नमुना नेताहरू र संसार नै चकित पर्ने समृद्धिको जय होस् ! नारायण गाउँले, बेलायतप्रधानमन्त्री केपी शर्मा ओली र राष्ट्रिपति विद्यादेवी भण्डारी मिलेर प्रतिनिधिसभा विघटन गर्नुले संघीय लोकतान्त्रिक व्यवस्था नरुचाउनेहरूको मनोबल झनै बढेको छ । ताजा जनादेशका लागि जाने ओलीको चाहना बेमौसमी बाजा हो । संक्रमण र मृत्युदर उकालो लागिरहेको छ, यस्तोमा निषेधाज्ञा अझै लम्बिनेबित्तिकै भोकले छटपटिनेहरूको संख्या बढ्नेछ । आफूभन्दा उपयुक्त पात्र मुलुक र जनताका लागि कोही हुनै नसक्ने भ्रमबाट ओली मुक्त नभएकाले संविधानमाथिको प्रहार निरन्तर भइरहेको छ । यस्तो रबैयाले मुलुकलाई अँध्यारो सुरुङतिर धकेलिइरहेको छ । एमालेभित्रकै असन्तुष्ट पक्षलाई विश्वासमा लिएर जसपाको साथ पाउने अवस्था भएको भए ओलीले सजिलै विश्वासको मत प्राप्त गर्थे । सबैलाई मिचेर एक्लै अघि बढ्ने आफ्नो बानीका कारण ओलीले पार्टीभित्रका असन्तुष्ट पक्षलाई समेट्न सकेनन् । दलाल पुँजीवादी संसदीय व्यवस्था गलत छ, भन्नेहरूलाई ओलीका कदमहरूले यसको विरोधमा खुलेर लाग्न सजिलो बनाइदिएको छ । विपक्षीहरूको विरोध ओलीले कसरी मत्थर पार्छन्, समयले बताउला । तर, अहिलेको मुख्य सवाल हो जनतालाई कोरोनाबाट कसरी जगाउने ? अक्सिजन नपाएर संक्रमितहरूको मृत्यु भइरहेको छ । अस्पतालमा बेड नभएकाले संक्रमितहरू भुइँमै उपचार गर्न बाध्य छन् । अहिले कोरोना नियन्त्रण गर्न र जनतालाई राहत दिन बजेट केन्द्रित हुनुपर्नेमा, सरकार चुनावी बजेट ल्याउँदै छ, यो कस्तो विडम्बना ? सरकार चुनावमा लाग्नुपरेपछि कोरोना महामारी र जनताको भोकको सवालहरू स्वतः ओझेलमा पर्छन् । यसले ओलीको आगामी राजनीतिमा पनि धक्का लाग्ने देखिन्छ । राजा आऊ, देश बचाऊ भन्नेहरूलाई ओलीको जवाफ के छ ? जसरी हुन्छ, संसद् विघटनको औचित्य पुष्टि गर्ने ध्याउन्नमा उल्टो बाटो हिँड्नु ओलीका लागि र देशका लागि पनि घातक छ । अराजकताको मतियार बनेर धमिलो पानीमा माछा मार्नेहरूको भीडले गरेको चुनावको कुनै औचित्य रहँदैन । महामारीले थिलथिलो पारेको जनता भोको पेटमा मत दिन तयार हुँदैनन् । जनता जोगाउन अक्सिजन, भेन्टिलेटर र भ्याक्सिनको जोहो गर्नुपर्छ । गोविन्द विक, बूढानीलकण्ठ१२, काठमाडौं"
जातव्यवस्थाद्वारा सिर्जित क्रूर हिंसा,"लोकतन्त्रको मजाक रुकुम नरसंहारको एक वर्ष भयो । नवराजका बुबाआमा र मारिएका अन्य युवाका आफन्तका आँखाहरू अहिलेसम्म ओभाएका छैनन् । जीवनका सुन्दर सपना देख्दै गरेका युवाहरू अनाहकमा मारिनु कम्ती असह्य पीडाको विषय होइन । यस्तै अप्ठेरोमा हो राज्यको साथ चाहिने । नवराजका बुबा मोहनलाल भन्छन्, हाम्रो बारेमा धेरैले चासो राख्नुभयो, सहयोग गर्नुभयो । तर, अझै न्याय पाइएको छैन । सबै पीडित परिवारको अवस्था यस्तै छ । लोकतन्त्रमा सरकार र राजनीतिक दललाई जनताको अभिभावक मानिन्छ । सोती घटनामा जाजरकोटको भेरी नगरपालिकाका ५ जना मारिए भने, रुकुमको चौरजहारीका एक जना । जाजरकोटमा पीडितको न्यायका पक्षमा केही आन्दोलन उठ्यो । तर, समग्रमा हेर्दा यति गम्भीर नरसंहारमा राजनीतिक दलहरू पीडितको पक्षमा दृढतापूर्वक उभिएनन् । केही प्रगतिशील गैरदलितले प्रतिरोध गरे, ठूलो संख्या मौन रह्यो । किनभने नेपाली समाजको ठूलो हिस्सा अझै पनि विभेदकारी जातव्यवस्थाको पर्खाल भत्काउन तयार छैन । नागरिकको अत्यन्तै कठिन परिस्थितिमा साथ नदिने सरकार वा राजनीतिक दल कसरी अभिभावक हुन सक्छन् ? हत्यारा जोगाउन उद्यत हुने सत्ता दलितकै हुर्मत लिन अग्रसर हुनु विडम्बनापूर्ण छ । जातकै कारण प्रेम र विवाहलाई वर्जित गर्ने सत्ता खासमा जनताको अभिभावक होइन, शत्रु हो । पीडितले अभिभावकलाई शत्रु मान्नुपर्ने अवस्था लोकतान्त्रिक व्यवस्थाकै मजाक हो ।नेपाली समाजको आधारभूत चरित्र जातव्यवस्था हो । कुनै निश्चित जाति राजनीतिकसामाजिक सत्ता सञ्चालन र सत्ताधारी शक्ति अत्याचारकै प्रवर्द्धनमा लागेको देखिन्छ । समाजको एउटा सानो प्रगतिशील तप्का जातव्यवस्थाको अत्याचारविरुद्ध सशक्त छ । तर, अझै पनि समाजको मूल हिस्सा रुकुम नरसंहारजस्ता अत्याचारका बेला मौन रहने अर्थात् अत्याचारलाई स्वीकृति दिने वा रमिते बन्ने गरेका थुप्रै दृष्टान्त छन् । सत्ता सडकको भाषा नबुझेझैं गर्छ वा दबाउने प्रयत्न गर्छ । गम्भीर मुद्दामा सडकको आवाजलाई कुल्चिने व्यवस्था लोकतान्त्रिक हुन सक्दैन । सत्ताको दमनमा रमाउने समाज पनि लोकतान्त्रिक हुन सक्दैन । हत्यारा, अपराधी, बलात्कारी आदि जन्माउने र हुर्काउने तथा जनताको न्यायको अधिकारमै षड्यन्त्र गर्ने व्यवस्था लोकतान्त्रिक हुन सक्दैन । दलितले न्याय र आत्मसम्मान पाउने राजनीतिक व्यवस्था स्थापित नहुँदासम्म सत्ता र शक्तिका वरिपरि रहने वर्ग, जाति र समुदायका लागि त लोकतन्त्र होला तर दलितका लागि लोकतन्त्र हुनेछैन । नेपालमा दलितमाथि निरन्तर अत्याचार र दमन किन भइरहेको छ भने, जातव्यवस्थामा आधारित शक्ति संरचना कायम छ । समावेशी लोकतन्त्र भनिए पनि वास्तवमा अहिले पनि नेपाली राज्य विभेद र बहिष्करणमै आधारित छ । नेपालको राजनीतिक र सामाजिकको शक्तिसम्बन्ध र राज्यको संरचनागत रूपान्तरणबिना दलितले वास्तवमै लोकतान्त्रिक जीवन बाँच्न पाउने अवस्था बनिसकेको छैन । जातव्यवस्थामा आधारित संरचनागत प्रणालीकै रूपान्तरण अबको लोकतन्त्रको आवश्यकता हो । यसका लागि दलित, जातव्यवस्थाविरोधी प्रगतिशील समूह र दलित मुद्दामा प्रतिबद्ध राजनीतिक शक्तिले दलित समुदायका बहुआयामिक समस्या सम्बोधन गर्ने गरी संघर्ष गर्न जरुरी छ । अपराध जन्माउने, हुर्काउने र संरक्षण दिने जातिवादी समाज रहेसम्म रुकुम नरसंहारजस्ता घटना नहोलान् भन्न सकिँदैन । गत वर्ष चैतदेखि करिब बत्तीस दलितको हत्या हुनु यसैको परिणाम हो । त्यसैले जति छिटो गतिमा जातव्यवस्थाको अन्त्य गर्न सकिन्छ, सोही गतिमा नेपालमा वास्तविक लोकतन्त्रको स्थापना र संवर्द्धन हुन सक्छ ।"
भर्चुअल अदालतको सम्भावना,"नयाँ भेरिएन्टसहितको कोभिड१९ तीव्र रूपमा फैलिएपछि सर्वोच्च अदालतको पूर्ण बैठकले जेठ १३ सम्म भर्चुअल विधिबाट बहस सञ्चालन गर्ने व्यवस्था मिलाउन सर्वोच्चको प्रशासनलाई निर्देशन दिइसकेको छ । कोभिडका कारण सरकारीगैरसरकारी संघसंस्थाहरू आंशिक रूपमा बन्द छन् भने विद्यालय, क्याम्पस र विश्वविद्यालयहरू पूर्ण रूपमा । यस्ता संस्थाहरू अझै कति समय बन्द हुने हुन्, टुंगो छैन । यस्तै अनिश्चिततामाझ सर्वोच्चले निषेधाज्ञामा पनि बन्दी प्रत्यक्षीकरण तथा संवैधानिक व्याख्या, मौलिक हक तथा सार्वजनिक सरोकारका विषयमा पर्ने रिट दर्ता, नेपाल सरकार वादी भई चलेका थुनुवाको मुद्दा पुनरवलोकन फिर्ता एवं मिलापत्र हुन सक्ने सरकारवादी मुद्दाको मिलापत्रसम्बन्धी कारबाही भने सुरु गरिसकेको छ ।संक्रमणको जोखिम न्यूनीकरण गर्दै सेवा सुचारु गर्नुको विकल्प देखिँदैन । महामारीका बेला सर्वोच्चले बहसपैरवीमा सूचना प्रविधिको प्रयोग गर्नु सकारात्मक हो, यसले यस्तो विषम परिस्थितिमा पनि जनताको अधिकार र व्यक्तिगत स्वतन्त्रता रक्षा गर्छ । सेक्रेटरी वन मन्त्रालय विरुद्ध डेसे गजेन्द्रबहादुर प्रधानांग भएको मुद्दामा तत्कालीन प्रधान न्यायाधीश अनिरुद्धप्रसाद सिंहसमेत समावेश भएको सर्वोच्च अदालतको फुलबेन्चबाट कहिलेकाहीँ चीलले निर्दोष चल्ला झम्टेजस्तै कार्यपालिकाले पनि कुनै निर्दोष व्यक्तिलाई झम्टन सम्भव हुन्छ भन्ने सिद्धान्त प्रतिपादन गरिएको थियो, जसबाट न्यायपालिकाको महत्त्व कति छ भन्ने प्रस्ट हुन्छ । सर्वोच्चका इजलास अधिकृत रोशनकुमार झाका अनुसार, कमभन्दा कम भीडभाड हुने गरी इजलासमा उपस्थित गराउँदा पनि थुनुवा र निजसँगै आउने आफन्त, सुरक्षाकर्मी र कर्मचारी, सरकारी वकिल र प्रतिरक्षा गर्ने कानुन व्यवसायी अनि न्यायाधीशबीच विश्व स्वास्थ्य संगठनले तोकेको सामाजिक दूरी कायम हुन सक्ने इजलासको भौतिक संरचना अदालतमा छैन । यस्तोमा कोरोना भाइरसबाट जोगिन भर्चुअल विधिको प्रयोग उत्तम र निर्विकल्प उपाय हो । थुनुवालाई हिरासतमा लिएदेखि नछुटुन्जेलसम्म संक्रमणको जोखिम उच्च हुन्छ । सेवा प्रवाहको विविधीकरण र विभिन्न सरोकारवालाको भूमिकाका कारण अन्य सरकारी कार्यालयका तुलनामा अदालतमा ज्यादै भीडभाड हुन्छ । जति बढी भीड भयो, उति संक्रमणको जोखिम हुने भएकाले अदालतलाई संक्रमणको हटस्पट बन्न नदिन भर्चुअल विधिको अधिकतम प्रयोग गर्नुपर्छ । मुलुकी फौजदारी कार्यविधि संहिता२०७४, देवानी कार्यविधि (संहिता) ऐन२०७४ ले भिडियो कन्फरेन्सको अवधारणालाई स्वीकार गर्नुका साथै सर्वोच्चको वेबसाइटमा समेत भिडियो कन्फेरेन्सको विकल्प रहेको हुँदा अदालतको सेवा प्रवाहको परम्परागत प्रणालीमा सुधार गरी भर्चुअल विधिको प्रयोग गर्ने उचित समय भइसकेको छ । भौतिक रूपमा उपस्थिति भएर सेवा लिनेदिने क्रममा स्वास्थ्य सुरक्षाका मापदण्ड अपनाउँदाअपनाउँदै पनि भाइरस सर्ने सम्भावना रहन्छ । त्यसैले सफ्टवेयरमा आधारित अनलाइन सेवा दिन अदालतले ढिला गर्नु हुन्न । यसका लागि न्यायका आमउपभोक्ता र सबै सरोकारवालाको पहुँचमा पुग्ने गरी मोबाइल एप्सहरू तथा अन्य सफ्टवेयरको निर्माण गर्नु वा भइरहेकालाई कार्यान्वयनमा ल्याउनुपर्छ । विश्वव्यापी महामारीको दुःखद घडीमा सर्वोच्चजस्तो सम्मानित संस्थाले न्याय सम्पादन छिटोछरितो, सहज पहुँचयुक्त, सर्वसुलभ, मितव्ययी, निष्पक्ष, जनउत्तरदायी र प्रभावकारी बनाउन भर्चुअल विधिको प्रयोग गर्ने निर्णय स्वागतयोग्य हुनुका साथै अन्य सेवाप्रदायक संघसंस्थाका लागि पनि अनुकरणीय हुन सक्छ । हिरासतमा रहेको अवधिमा व्यक्तिगत स्वतन्त्रताको हक निलम्बन हुने भए पनि संविधानप्रदत स्वच्छ सुनुवाइको र बाँच्न पाउने मौलिक हक भने सक्रिय नै रहने भएकाले यस्तो हकको सुनिश्चितताका लागि पनि अदालत सक्रिय रहनैपर्छ । सेवा प्रवाहलाई संकुचित पार्न मिल्दैन । न्यायाधीश, कर्मचारी, कानुन व्यवसायी, सरकारी वकिल, प्रहरी, थुनुवा, सेवाग्राहीलगायतको भीडभाड हुने अदालतहरूमा अपनाउनुपर्ने न्यूनतम स्वास्थ्य सुरक्षाका मापदण्ड र सेवाहरूसमेत निष्प्रभावी भइरहेको यस विषम घडीमा कोरोनाको सम्भावित हटस्पट हुनबाट अदालतलाई बचाउन भर्चुअल विधिको प्रयोग अपरिहार्य भइसकेको छ ।कानुनले अनुसन्धान गर्ने दायित्व प्रहरी र अभियोजन गर्ने दायित्व महान्यायाधिवक्तालाई सुम्पेको छ । फौजदारी कार्यविधि संहिता२०७४ ले अदालतको अनुमतिबिना पक्राउ गर्न बन्देज लगाएकाले कसुर गर्दैको अवस्थामा पक्राउ गर्नुपर्दा जरुरी पक्राउ पुर्जीको समर्थन र अनुसन्धानका लागि हिरासतमा राख्ने अनुमतिका लागि व्यक्तिसहित अदालतमा उपस्थित गराउने दायित्व पनि अनुसन्धान गर्ने निकायमा रहेको छ । अदालतबाट प्रवाह हुने अत्यावश्यक सेवा सरकारी वकिल र प्रहरीसँग सम्बन्धित भएकाले यो महामारीमा अदालत एक्लैले गरेको भर्चुअल विधिको प्रयोग गर्ने निर्णयले सार्थकता पाउन सक्दैन । तसर्थ न्यायका आमउपभोक्ता र सबै सरोकारवाला निकायबीच सहकार्य र समन्वयको आधारमा मात्र भर्चुअल विधिको प्रयोग सम्भव देखिन्छ । र, भर्चुअल सेवालाई व्यवहारमा उतार्दा यस्ता पक्षलाई ख्याल गर्नुपर्छ ।"
अध्यादेशबाट ल्याइने बजेटमा भत्ता वृद्धिको योजना,"(काठमाडौं)  आफ्नै घोषणाअनुसार चुनावी तथा कामचलाउका रूपमा परिणत सरकारले अध्यादेशबाट ल्याउने बजेटमा पनि विभिन्न भत्ता वृद्धि गर्ने भएको छ । प्रधानमन्त्री केपी शर्मा ओलीले आइतबार आयोजित पत्रकार सम्मेलनमा गरेको टिप्पणी र अर्थ मन्त्रालयको गृहकार्यअनुसार वृद्धभत्ता वृद्धि निश्चित जस्तै देखिएको छ । यसबाहेक स्वास्थ्यकर्मी तथा कर्मचारीको तलब भत्ताका विषयमा पनि दबाब छ, अर्थ स्रोत भन्छ, स्वास्थ्यकर्मीको हकमा स्वाभाविक भए पनि अहिले सबै कर्मचारीको तलबभत्ता एकमुष्ट बढाउन कठिन छ ।अर्थ स्रोतका अनुसार वृद्धवृद्धाले मासिक पाउने भत्ता वृद्धि निश्चित जस्तै छ । किनभने प्रधानमन्त्री ओलीले पहिल्यै वृद्धवृद्धाको भत्ता तीन हजार रुपैयाँबाट बढाएर पाँच हजार पुर्याउने घोषणा गरिसकेका छन् । संसद्मा बजेट पेस भएको अवस्थामा अर्थमन्त्रीलाई यो प्रस्ताव लैजान सक्ने भए पनि चुनावी तथा कामचलाउ सरकारलाई भत्ता वृद्धि गर्न सक्ने अधिकार नभएको विज्ञहरूले बताएका छन् ।दीर्घकालीन दायित्व सिर्जना गर्ने वृद्धभत्ता बढाउने अधिकार यो सरकारसँग छैन, खिलराज रेग्मी चुनावी सरकारका अर्थमन्त्री शंकर कोइरालाले भने, निर्वाचन घोषणा भइसकेकाले यस्ता लोकप्रिय कार्यक्रमबारे निर्णय गर्ने जिम्मा आगामी जननिर्वाचित सरकारलाई नै छाडिदिनुपर्छ । प्रेस चौतारी नेपालले आइतबार गरेको पत्रकार सम्मेलनमा ओलीले घोषणा भइसकेका कार्यक्रम भने बजेटमा समावेश हुने दाबी गरे । देशको अर्थतन्त्रप्रति गैरजिम्मेवार भएर बजेट आउँदैन, उनले भने, मैले यसअघि नै घोषणा गरिसकेका कतिपय नीति तथा कार्यक्रम कार्यान्वयन गर्ने गरी अध्यादेशबाट बजेट आउँछ । यसलाई अर्थका अधिकारीहरूले वृद्धभत्ता वृद्धिकै रूपमा बुझेका छन् । २०७४ को संसदीय निर्वाचनमा नेकपाको वाम गठबन्धनले वृद्धभत्ता बढाएर पाँच हजार रुपैयाँ पुर्याउने घोषणा गरिसकेको छ । हाल ७० वर्ष उमेर पुगेका करिब साढे १३ लाख वृद्धवृद्धाले मासिक तीन हजार रुपैयाँका दरले भत्ता पाउने गरेका छन् ।प्रधानमन्त्रीले भत्ता वृद्धिको घोषणा गरिसकेकाले थप दुई हजार बढाई मासिक पाँच हजार रुपैयाँ पुर्याउने अनुमान छ । मासिक पाँच हजार रुपैयाँ पुर्याइए सम्भावित कुल बजेट अंकको करिब ६ प्रतिशत रकम वृद्धभत्तामै खर्च हुनेछ । अर्थात् राष्ट्रिय योजना आयोगले १६ खर्ब ९७ अर्ब रुपैयाँको बजेट सीमा (सिलिङ) दिएको छ । हाल मासिक तीन हजार रुपैयाँका दरले वितरण भइरहेको छ । तीन हजारका दरले हाल वार्षिक ६७ अर्ब रुपैयाँ वृद्धभत्तामा खर्च हुने गरेको छ । प्रधानमन्त्रीले घोषणा गरे जस्तै पाँच हजार पुर्याइए वार्षिक ३३ अर्ब रुपैयाँ दायित्व थपिनेछ । अहिले जम्मा तीन क्षेत्रलाई केन्द्रित गरेर मात्रै बजेट विनियोजन गर्नुपर्छ, पूर्वअर्थमन्त्री कोइरालाले भने, पहिलो प्राथमिकता स्वास्थ्य संकट सामना गर्ने कार्यक्रममा हुनुपर्छ । दोस्रो निर्वाचनलाई स्रोत व्यवस्थापन गर्नुपर्छ । संकटग्रस्त अर्थतन्त्र पुनरुत्थान हुने नियमित कार्यक्रम हुनुपर्छ ।वृद्धभत्ता वितरणको सुरुवातको जस नेकपा एमाले त्यसमाथि पनि पूर्वअर्थमन्त्री स्व भरतमोहन अधिकारीलाई नै जान्छ । २७ वर्षअघिबाट वृद्धभत्ता वितरण सुरु भएको यो कार्यक्रमको बजेट भने ३० गुणा बढिसकेको छ । आर्थिक वर्ष २०५१५२ को बजेटमार्फत तत्कालीन अर्थमन्त्री अधिकारीले एक सय रुपैयाँका दरले वृद्धभत्ता वितरण सुरु गरेका हुन् । २०५६५७ मा महेश आचार्यले यो भत्ता मासिक १५० रुपैयाँ पुर्याएका हुन् । २०६१६२ मा पुनः अर्थमन्त्री भएका अधिकारीले २५ रुपैयाँ वृद्धि गरी मासिक १७५ रुपैयाँका दरले वितरण गर्न थाले । २०६५६६ मा बाबुराम भट्टराईले बजेटमार्फत मासिक पाँच सयका दरले वितरण गर्ने निर्णय गरे । रामशरण महतले पनि २०७२७३ मा पाँच सय बढाएर एक हजार रुपैयाँ पुर्याए । लगत्तै अर्थमन्त्री भएका विष्णु पौडेलले शतप्रतिशतले वृद्धि गर्दै वृद्ध भत्ता २ हजार रुपैयाँ पुर्याएका हुन् । गत वर्ष ३ हजार रुपैयाँ पुगेको यो भत्ता फेरि अर्थ मन्त्रालयको बागडोर सम्हाल्न आइपुगेका पौडेलले हालसम्मकै सबैभन्दा बढी २ हजार रुपैयाँले वृद्धि गर्ने गृहकार्य छ ।विश्वव्यापी रूपमा देखिएको कोभिड संकटले धेरै नागरिक जोखिममा छन् । अन्तर्राष्ट्रिय मुद्रा कोष, विश्व बैंक जस्ता अन्तर्राष्ट्रिय संस्थाहरूले त्यस्ता नागरिकलाई राहत तथा सुविधा उपलब्ध गराउनुपर्ने सुझाव दिएका छन्, सार्वजनिक खर्च पुनरावलोकन आयोगका अध्यक्ष डिल्लीराज खनाल भन्छन्, यस्तो अवस्थामा जोखिममा परेकालाई राहत तथा सुविधा ल्याउनुपर्छ ।"
माग कम हुँदा विद्युत् आयात घट्यो,(काठमाडौं)  निषेधाज्ञाका कारण धेरै कलकारखाना बन्द हुँदा विद्युत्को उच्च माग घटेको छ । आन्तरिक उत्पादन बढेको र विद्युत्को उच्च माग पनि कम भएका कारण भारतबाट आयात गरिने विद्युत् परिमाण पनि घटेको नेपाल विद्युत् प्राधिकरणले जनाएको छ ।प्राधिकरणका अनुसार शुक्रबार राति विद्युत्को उच्च माग १ हजार २ सय २६ मेगावाटमा झरेको प्राधिकरणका प्रवक्ता मदन तिम्सिनाले बताए । निषेधाज्ञा सुरु हुनुअघि विद्युत्को उच्च माग १ हजार ४ सय ५२ मेगावाटसम्म पुगेको थियो । वैशाख १६ देखि काठमाडौं उपत्यकासहित देशभरका प्रमुख सहरमा निषेधाज्ञा जारी छ । निजी क्षेत्रका ऊर्जा उत्पादकहरूबाट उत्पादन हुने विद्युत् परिमाण बढेकाले भारतबाट आयात घटेको उनको भनाइ छ । शुक्रबारको तथ्यांकअनुसार निजी क्षेत्रका आयोजनाबाट ३ सय ५० मेगावाट विद्युत् उत्पादन भएको छ । प्राधिकरणका आयोजनाबाट ३ सय ९० मेगावाट विद्युत् उत्पादन भएको थियो । निजी क्षेत्रको आयोजनाको जडित क्षमता ७ सय ५० मेगावाट पुगे पनि रन अफ रिभर प्रकृतिका आयोजनाबाट सुक्खायाममा पूर्ण क्षमतामा विद्युत् उत्पादन गर्न सकिन्न ।चैत र वैशाखमा आन्तरिक उत्पादन न्यून हुँदा कुलेखानीलाई दैनिक केही घण्टा पूर्ण क्षमतामा चलाइएको थियो । अहिले भने कुलेखानी आयोजना सञ्चालन नगरिएको तिम्सिनाले जानकारी दिए । शुक्रबार भारतबाट ४ सय ८७ मेगावाट विद्युत् आयात गरिएको थियो । निषेधाज्ञाअघिसम्म प्राधिकरणले विद्युत् माग धान्न कुल मागको ६५ प्रतिशतभन्दा बढी विद्युत् ल्याइरहेको थियो । आन्तरिक उत्पादन केही बढेपछि र माग पनि कम भएपछि हाल कुल मागको करिब ४० प्रतिशत हाराहारीमा मात्रै विद्युत् आयात भइरहेको छ । बिहीबार विद्युत्को उच्च माग एक हजार ५२ मेगावाटमा सीमित भएको थियो । काठमाडौं उपत्यकामा मात्रै विद्युत्को उच्च माग करिब २ सय ५० मेगावाट हाराहारीमा छ ।प्राधिकरणले दैनिक आवश्यक पर्ने विद्युत् भारतको इनर्जी एक्सचेञ्ज मार्केटबाट खरिद गरेर ल्याउन सुरु गरेको छ । प्राधिकरणले मे १ तारिखदेखि भारतको इनर्जी एक्सचेञ्जबाट विद्युत् खरिद सुरु गर्न थालेको हो । भारतमा पनि विद्युत् माग कम भएर भाउ घटेकाले इनर्जी एक्सचेञ्जबाट विद्युत् किन्दा प्राधिकरणलाई सस्तो परिरहेको छ ।माथिल्लो तामाकोसीसहित केही निजी क्षेत्रका आयोजना चैतवैशाखसम्म सञ्चालनमा आइसक्ने आकलन गर्दै प्राधिकरणले भारतको एनटीपीसी विद्युत् व्यापार निगमसँग मेदेखि जुनसम्म २ सय मेगावाट मात्रै विद्युत् खरिद गर्ने गरी सम्झौता गरेको थियो । तर ४५६ मेगावाटको माथिल्लो तामाकोसीसहित निजी क्षेत्रले निर्माण गरिरहेका आयोजनाको पनि सम्पन्न हुने मिति पर धकेलिएपछि चैतवैशाखमा प्राधिकरणलाई माग धान्न हम्मे परेको थियो । जसकारण कुल खपतको दुईतिहाइ विद्युत् आयात गर्नुपर्ने बाध्यता थियो ।माथिल्लो तामाकोसीको निर्माण पूरा भएर सुरुङ र पेनस्टक पाइपको परीक्षण सुरु गरिएको छ । तर परीक्षणका क्रममा पेनस्टक पाइपको म्यानहोलमा पानी चुहिने समस्या देखिएपछि अहिले मर्मतको काम जारी छ । आयोजनाको पहिलो युनिटबाट ७६ मेगावाट विद्युत् जेठ दोस्रो सातासम्म उत्पादन हुने योजना बनाइएको भए पनि अब केही साता पछि धकेलिने भएको छ ।निर्माणको अन्तिम चरणमा पुगेका निजी क्षेत्रबाट प्रवर्द्धित आयोजना पनि कोभिड१९ संक्रमण र निषेधाज्ञाका कारण पर धकेलिएका छन् । अहिले म्याग्दीमा निर्माण भइरहेको ४२ मेगावाटको मिस्त्रीखोला आयोजना निर्माणको अन्तिम चरणमा छ । लमजुङको ४९ मेगावाट जडित क्षमता भएको सुपरदोर्दी खोला आयोजना पनि निर्माणको अन्तिम चरणमै छ । ओखलढुंगामा बनेको ५२ मेगावाटको लिखु४ आयोजना र दोलखाको २५ मेगावाट जडित क्षमता भएको सिंगटीखोला आयोजना निर्माण सकिएर पनि प्रसारण लाइन नबन्दा उत्पादन मितिको पर्खाइमा छन् ।
लिभरपुल र चेल्सी च्याम्पियन्स लिगमा,"लन्डन (एजेन्सी) लिभरपुल र चेल्सीले इंग्लिस प्रिमियर लिगको अन्तिम दिन अर्को सिजनको युरोपेली च्याम्पियन्स लिगमा स्थान पक्का गरेका छन् । आइतबार भएको खेलमा लिभरपुलले क्रिस्टल प्यालेसमाथि २० को विजय पायो । तर चेल्सीलाई एस्टन भिल्लाले २१ ले पराजित गर्यो । शीर्ष चारको दौडमा रहेको एफए कप च्याम्पियन लेस्टर सिटी घरेलु मैदानमा टोटेनहमसँग ४२ ले पराजित भएपछि चेल्सीको च्याम्पियन्स लिगमा स्थान पक्का भएको हो । ३८ खेलको समाप्तिमा लिभरपुल ६९, चेल्सी ६७ र लेस्टर ६६ अंकसहित क्रमशः तेस्रोदेखि पाँचौं स्थानमा रहे । प्रिमियर लिगको शीर्ष चार टोलीले अर्को सिजनको च्याम्पियन्स लिगमा खेल्न पाउने प्रावधान छ । म्यानचेस्टर सिटी र म्यानचेस्टर युनाइटेडको यसअघि नै पहिलो दुई स्थान पक्का भएको थियो । कप्तान जिनी वाइजनाल्डमलाई बिदाइ गरेको खेलमा लिभरपुलबाट साडियो मानेले ३६ र ७४ औं मिनेटमा गोल गरेका थिए । प्रमुख खेलाडीलाई चोटका कारण गुमाएको लिभरपुलले पछिल्लो पाँच खेल जित्दै अविश्वसनीय पुनरागमन गरेको हो । त्यसअघि टोली छैटौं स्थानमा थियो । अन्तिम खेलमा पनि गोल गर्न नसकेपछि मोहम्मद सलाहले सर्वाधिक गोलका लागि दिइने गोल्डेन बुट गुमाउन पुगे । टोटेनहमका ह्यारी केन २३ गोलसाथ सर्वाधिक गोलकर्ता बने । लेस्टरका जेमी भार्डीले दुईपल्ट पेनाल्टीमा गोल गर्दै दुवै हाफमा आफ्नो टोलीलाई अग्रता दिलाएको बीचमा केनले टोटेनहमबाट गोल फर्काएका थिए । टोटेनहमबाट केनको यो अन्तिम खेल हुन सक्नेछ । ७६ औं मिनेटमा लेस्टरका गोलरक्षक कास्पर स्माइकलले आफ्नै पोस्टमा गोल गर्नु खेलको निर्णायक क्षण बन्यो । गारेथ बेलले ८७ र ९६ औं मिनेटमा गोल गर्दै स्पर्सको जित सुनिश्चित गरे । भिल्ला पार्कमा बटरान्ड ट्राओरेले गोल गर्दै घरेलु टोलीलाई ४३ औं मिनेटमा अग्रता दिलाए । गोलरक्षक इडुवार्ड मेन्डी घाइते भएपछि चेल्सीलाई अर्को आघात पर्यो । उनले शनिबार हुने च्याम्पियन्स लिग फाइनल खेल्ने शंकाको घेरामा परेको छ । अनबर अल घाजीले दोस्रो हाफको सुरुमै गोल गर्दै भिल्लाको अग्रता दोब्बर बनाए । बेन चिडवालले गोल गरी चेल्सीको आस जगाएका थिए । ८९ औं मिनेटमा कप्तान सिजर अज्पिलिकुइटाले रातो कार्ड पाएपछि चेल्सी १० खेलाडीमा झरेको थियो । च्याम्पियन भइसकेको सिटीले एभरटनलाई ५० ले पराजित गर्दै ट्रफी उचाल्यो । सिटीको जर्सीमा अन्तिम खेल खेलिरहेका सर्जियो अगुइरोले अन्तिम दुई गोल गरे । त्यसअघि केभिन डी ब्रुयन, ग्याब्रियल जेसस र फिल फोडेनले गोल गरेका थिए । पेप ग्वार्डिओलाको व्यवस्थापनमा सिटीले तेस्रो पटक प्रिमियर लिगको उपाधि उचालेको हो । सिटीले ८६ अंक बटुल्यो, जुन दोस्रो स्थानको युनाइटेडभन्दा १२ अंक बढी हो । उल्भसलाई उसैको मैदानमा २१ ले पराजित गरी युनाइटेड प्रिमियर लिगमा घरेलु मैदानबाहिर यस सिजन अपराजित रह्यो । निकोलस पेपेले दुई गोल गरेपछि आर्सनलले ब्राइटनलाई २० ले हरायो । आठौं स्थानमा सिजन टुंग्याएको आर्सनल सन् १९९५९६ यता पहिलोपल्ट युरोपेली प्रतियोगितामा छनोट हुन असफल रह्यो ।"
स्वारेज हुनुको फरक,"द मार्का (म्याड्रिड)  एट्लेटिको म्याड्रिडले लिगका अन्तिम दुई खेल खेल्नु अगाडि प्रशिक्षक डिएगो सिमोनीले भनेका थिए, हामीसँग स्वारेज छ नि । यसअघि उरुग्वेली स्टार लुइस स्वारेज खराब लयबाट गुज्रिरहेका थिए, तर टिमलाई उनकै सबैभन्दा बढी आवश्यकता थियो । तर जतिबेला उनले केही गोल गरे, एट्लेटिको ११ पल्ट स्पेनी ला लिगा जित्न सफल रह्यो । ओसासुनाविरुद्ध स्वारेजले खेलको अन्त्यतिर गोल गरेका थिए । यसले लिग उपाधिमाथि एट्लेटिकोको एक हात परेको थियो । रियल भालाडोलिडविरुद्ध पछाडि परेको स्थितिमा पनि उनी नहुने कुरै थिएन । स्वारेजले खेलको अन्त्यतिर नै गोल गरे र एट्लेटिको विजयी रह्यो । सन् २०१४ पछि एट्लेटिको लिग च्याम्पियन भयो । जतिबेला बार्सिलोनाले स्वारेजलाई बेइज्जतीपूर्ण ढंगले क्लबबाट बाहिर निकालेको थियो, एट्लेटिकोले भने दुई हात खुला गरेर उनलाई स्वागत गर्यो । स्वारेज आफैं ३४ वर्षका भइसकेका थिए । त्यसमाथि चोटको समस्या थियो । तर एट्लेटिकोले उनीमाथि पूरा विश्वास गरेको हो । आखिरमा स्वारेजले त्यसको मीठो उत्तर पनि दिए, २१ गोल गरेर । यी गोल नै त हुन्, जसले क्लबलाई लिग उपाधिसम्म पुर्याउन मद्दत गरेको थियो । एट्लेटिकोले अन्तिम खेलमा जित निकालेपछि स्वारेजले आफूलाई रोक्न सकेनन्, भावुक भइहाले । आँसु पुछ्दै उनले भने, यसपल्ट वास्तवमै निकै गाह्रो थियो । म जुन परिस्थितिबाट गुज्रिएको थिएँ त्यो निकै खराब थियो । मैले आफूले आफैंलाई कोठामा बन्द गरेको थिएँ । तर एट्लेटिकोले ठीक समयमा मलाई बाटो खोलिदियो ।बार्सिलोनाबाट निकालिएपछिको क्षण सम्झँदै उनले भने, मैले मात्र होइन, पूरा परिवारले निकै पीडा भोगेको अवस्था थियो । मेरी श्रीमतीदेखि बच्चासम्मले । तर यो वर्ष हाम्रा लागि विस्तारै सुखद हुन थाल्यो र अहिले त निकै सफल साबित भएको छ । निकै कठिन परिस्थितिबीच पनि एट्लेटिकोले लगातार सबैभन्दा राम्रो प्रदर्शन गर्यो, त्यसैले हामी लिग च्याम्पियन रह्यौं । बार्सिलोनाबाट फालिएका स्वारेजले वास्तवमै आफ्नो उपयोगिता साबित गरेका छन् । उनले थपे, हामीले लिगमा राम्रो सुरुआत लिए पनि त्यसपछि गाह्रो हुन थालेको थियो । त्यसैले हाम्रो यात्रा निकै संघर्षपूर्ण रह्यो । उनले अन्त्यमा बार्सिलोनाका लियोनल मेसीबारे पनि बोले । भने, उनी पक्कै पनि मेरा लागि खुसी भएका होलान् । किनभने उनी मेरा साथी हुन् । गत सिजन बार्सिलोना प्रशिक्षकमा रोनाल्डो कोम्यान आएपछि सबैभन्दा पहिले क्लबमा स्थान गुमाउने स्वारेज नै थिए । अझ उनलाई बेइज्जतीपूर्ण रूपमा क्लबबाट निकालिएको नै थियो । बार्सिलोनाका लागि स्वारेजले १ सय ९८ गोल गरेका छन् । बार्साका तेस्रो सर्वाधिक गोलकर्ता रहेका उनले चार लिग उपाधि जितेका थिए ।कोम्यानले यसपल्टको सिजनअगाडि आफ्नो टिम संरचनामा स्वारेजको कुनै स्थान नभएको बताएका थिए । भलै उनले राम्रै खेलिरहेका थिए । उनको खेलले बार्सिलोनालाई फाइदा नै भइरहेको थियो । कोम्यान स्वारेजबिनाको टिम बनाउन चाहन्थे । स्वारेजलाई जसरी क्लबबाट बाहिरको बाटो देखाइएको थियो, त्यसमा मेसीको पनि असन्तुष्टि थियो । उनले खुलेर विरोध पनि गरे । तर अहिले यी सबै घटनाको स्वारेजले मीठो उत्तर फर्काएका छन्, बार्सिलोनालाई ।"
