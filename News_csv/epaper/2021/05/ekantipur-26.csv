शीर्षक,विवरण
हामीलाई कहिले पो जोखिम छैन र ?,"बझाङको साइपालका पाटनमा यार्चा संकलक (माथि), भेटिएको यार्चा (इन्सेटमा बायाँ) र सन्तानसँगै लिएर गएका अभिभावक ।तस्बिर : वसन्तप्रतापकान्तिपुर"
महामारी रोक्न निषेधाज्ञा मात्रै !,"सरकारले निषेधाज्ञालाई निर्विकल्प अस्त्र बनाए पनि मुलुकभरमा हरेक दिन ८ हजार हाराहारी संक्रमित थपिइरहेका छन् । हरेक दिन मृत्यु हुनेको संख्या डेढ सयभन्दा माथि छ । सक्रिय संक्रमितको संख्या १ लाख १७ हजार नाघेको छ । महामारी नियन्त्रण नभएपछि स्वास्थ्य तथा जनसंख्या मन्त्रालयले पछिल्लो समय स्वास्थ्य आपत्काल घोषणा गर्ने सम्बन्धमा आन्तरिक छलफल गरिरहेको छ । गृह मन्त्रालयले नागरिकलाई आदेशबिना बाहिर निस्कन नदिन आइतबार देशभरका प्रशासन र सुरक्षा निकायलाई निर्देशन दिइसकेको छ । स्वास्थ्य आपत्काल लागू गर्ने आन्तरिक तयारीलाई बल पुग्ने गरी सोमबार बसेको मन्त्रिपरिषद् बैठकले सीसीएमसीको प्रमुखमा फौजी पृष्ठभूमिका नेपाली सेनाका पूर्वरथी बालानन्द शर्मालाई नियुक्त गरेको छ । त्यसैको भोलिपल्ट मंगलबार उपत्यकाका तीनवटै जिल्ला प्रशासन कार्यालयले निषेधाज्ञा झन् कडाइका साथ लागू गर्ने निर्णय गरेका हुन् । सरकारले संक्रमण रोकथाम तथा नियन्त्रणका लागि लिइनुपर्ने जिम्मेवारी वहन नगरी रोकथामका सबै बोझ कर्मचारी (प्रजिअ) को काँधमा छाडिदिएको छ । सरकारबाट दिनहुँजसो प्रशासनिक बल प्रयोग गर्ने आदेश र निर्देशन जारी भएका छन् । यहीबीच गत बिहीबार स्वास्थ्य आपत्काल र अन्य कडा प्रावधानसमेत लागू गर्न सकिने गरी कोभिड संक्रमण नियन्त्रणसम्बन्धी अध्यादेश राष्ट्रपति विद्यादेवी भण्डारीले जारी गरेकी छन् । अध्यादेशमा आदेश उल्लंघन वा अटेर तथा काममा अवरोध पुर्याए ५ लाखसम्म जरिवाना र १ वर्षसम्म कैद गर्नेसम्मको अधिकार प्रजिअलाई दिइएको छ । यसले प्रजिअलाई थप स्वेच्छाचारी बनाउन सक्ने जोखिम छ ।स्वास्थ्य मन्त्रालयका सहप्रवक्ता डा समीरकुमार अधिकारीले प्रशासनिक आदेश र बलका भरमा मात्रै संक्रमण रोकथाम र नियन्त्रणमा नआउने बताए । महामारी रोक्न निषेधाज्ञालाई नै अचुक उपाय ठान्नेका लागि अधिकारीको यो टिपणीले जिम्मेवारी निर्वाह गर्ने निकायबीचको समन्वयमा पनि समस्या छ भन्ने स्पष्ट पार्छ । मानिसको अनावश्यक आवागमन र भीडभाड नियन्त्रणसहित प्रशासनबाट जारी गरिएका आदेशले संक्रमणको चेनब्रेक गर्न सघाउ त पुग्छ तर यो मात्रै सबैथोक होइन, गर्नुपर्ने अरू थुप्रै छन्, डा अधिकारीले भने । उनले जनस्वास्थ्य प्रणालीले काम गर्न नसकेकैले मुलुकले विकराल स्थिति सामना गर्नुपरेको टिप्पणी गरे । संक्रमण रोकथाम तथा नियन्त्रण र यसको चेनब्रेक गर्न मूलतः प्रशासनिक आदेशका अलावा क्वारेन्टाइन, सेफ आइसोलेसन, कन्ट्याक्ट ट्रेसिङ, खोप, परीक्षण र महामारीविरुद्ध जनचेतना नभई नहुने विषय थिए तर यसलाई ख्यालख्यालको विषय बनाइयो, उनले भने, जनस्वास्थ्य प्रणालीका पुराना संयन्त्र भत्कायौं, नयाँको विकास हुन सकेन । भवन संरचनालाई जनस्वास्थ्य प्रणालीका रूपमा बुझियो । त्रुटि नै यही थियो ।मन्त्रालयका सहप्रवक्ता डा अधिकारीले खोप, परीक्षण र जनस्वास्थ्यका विधि र मापदण्ड पनि प्रशासनिक बलबाट सञ्चालन गर्नुपर्ने स्थिति आउनु दुर्भाग्यपूर्ण भएको बताए । पहिलेपहिले खोपदेखि सामान्य रोगको निदानसमेत स्थानीयस्तरमै भएका जनस्वास्थ्य संस्थाबाटै समाधान हुने गरेको थियो । अहिले त सबै किसिमको हाहाकार देखिएको छ, उनले भने, हँॅदाहँॅदा नेताकार्यकर्ता र गैरस्वास्थ्यकर्मीले बिरामीलाई अक्सिजन सिलिन्डर बाँड्दै हिँड्नुपर्ने दिन आयो । अहिलेको महामारी नियन्त्रणका लागि सम्बन्धित निकायहरूबीच जिम्मेवारी बाँडफाँट राम्ररी हुन आवश्यक देखिएको बताए । खाद्यान्न पसल बन्दकाठमाडौं उपत्यकामा निषेधाज्ञा एक साता लम्ब्याएर दैनिक उपभोग्य खाद्यान्नका पसल जेठ १४ बाट एक साता बन्द गर्ने निर्णय गरिएको छ । काठमाडौंका प्रजिअ कालीप्रसाद पराजुलीले एक साताका लागि चाहिने दालचामललगायत खाद्यवस्तु २ दिनभित्र जोहो गरिसक्न भनेका छन् । विपन्न वर्गका लागि खाद्यान्न जोहो गर्न मुस्किल पर्ने देखिएको छ । हजारौंको आम्दानी एक महिनायता ठप्प भएको छ । तीनवटै जिल्ला प्रशासन कार्यालयले निषेधाज्ञा उल्लंघन र काममा बाधा पुर्याए अध्यादेशबमोजिम कडा कारबाही गर्ने जनाएका छन् । भक्तपुरका प्रमुख जिल्ला अधिकारी प्रेमप्रसाद भट्टराईले वैशाख १३ मा निषेधाज्ञा घोषणा गर्दा अहिलेको अवस्था सिर्जना हुन्छ भन्ने कल्पना पनि नगरिएको बताए । उनले संक्रमण पनि अपेक्षित रूपमा घट्न नसकेको जनाए । काठमाडौंका प्रजिअ पराजुलीले अनुमान गरेअनुसार संक्रमण नघटेकैले निषेधाज्ञाको स्वरूप बदल्नुपरेको बताए । पछिल्लो पटक स्वास्थ्य मन्त्रालयले हरियो सागसब्जीलगायत तरकारीजन्य पसलसमेत बन्द गर्न आग्रह गरेको तर प्रशासनले त्यसमा लचकता अपनाउँदै आएको उनले बताए । निषेधाज्ञालाई औचित्य र आवश्यकता हेरेर हेरफेर गरिएको छ । जोजसका परिवारले संक्रमण सामना गरे, उनीहरूबाट आदेश पालना इमान्दारीसाथ भएको छ, प्रजिअ पराजुलीले भने, जसलाई संक्रमणको अनुभव नै छैन, उल्लंघन गर्ने पनि उनीहरू नै बढी छन् । उनले कोरोना भाइरसको अहिलेको भेरिएन्ट पनि गत वर्षको जस्तो अनुमान गरेजस्तो नभएको र त्यसविरुद्ध जुध्न चाहिने स्रोतसाधन पनि अनुमान गरेअनुसार नभएको हुनाले थप एक साताका लागि कडा प्रावधानसहित आदेश जारी गर्नुपरेको बताए । प्रशासन र जिल्ला कोभिड व्यवस्थापन समितिबाट बुद्धि, विवेक, क्षमता र सरकारबाट भएका आदेश निर्देशनअनुसार संक्रमण नियन्त्रणको प्रयास गरिएको पराजुलीले बताए । उपत्यकामा शुक्रबारबाट एक सातासम्म सागसब्जी किन्न बिहान ९ बजेसम्म समय तोकिएको छ । मालवाहक सवारीसाधन आवागमन नियन्त्रण गर्ने, बैंक तथा वित्तीय संस्था सञ्चालनमा कोटा निर्धारण गरिने, स्वास्थ्य र अन्य तोकिएकालाई जुनसुकै बेला र बाँकी अत्यावश्यक दैनिक उपभोग्य र इन्टरनेट सेवासम्बन्धी सवारी राति ९ देखि बिहान ९ बजेसम्म मात्रै सञ्चालन हुनेलगायत आदेश जारी गरिएको छ । अत्यावश्यकबाहेकका सरकारी कार्यालयबाट हुने सेवा पनि स्थगन गरिएको छ । भक्तपुरका प्रजिअ भट्टराईले संक्रमण नघट्नुमा सरकार र नागरिक दुवैका थुप्रै कमजोरी रहेको बताए । संक्रमण रोक्न निषेधाज्ञा जारी गरियो, तर त्यहीबीच विवाहव्रतबन्धसांस्कृतिक कार्यक्रम रोकिएन, भारतबाट आउने मालवाहक र यात्रु सबैलाई परीक्षणको दायरामा ल्याउन सकिएन, उनले भने, बिस्केट जात्रालगायत कार्यक्रम पनि यथावत् रहे । बिहान पसलमा जाँदा महामारी कतै छैन भन्ने भान हुन्छ । त्यसैले अलि निर्मम किसिमले एक साता कडा प्रावधान राखेर हेरौं न त भनेर निषेधाज्ञाको मोडालिटी हेरफेर गरेका हौं । काठमाडौंका प्रजिअ पराजुलीले गत वर्ष संक्रमणको जोखिम कम, लकडाउन कडा भएको तर अहिले जोखिम बढी र निषेधाज्ञाका प्रावधान लचिलो हुँदा चेनब्रेक गर्न कठिन देखिएको बताए । जेठ १४ देखि २० सम्मको निषेधाज्ञालाई नमुना आदेश का रूपमा लिएर पछि रणनीति हेरफेर गरिने उनले बताए ।"
अध्यादेशको शासन,"त्यसबाहेक जेठ ६ गते शपथसम्बन्धी र कोभिड१९ को संकट व्यवस्थापनसम्बन्धी दुईवटा अध्यादेश ल्याइए । ओलीले वैशाख २८ गते लिएको प्रधानमन्त्री पदको शपथ विवादित बनेपछि आफूले चाहेअनुसारको शपथसम्बन्धी अध्यादेश ल्याएका हुन् । कोभिडको विषयलाई तात्कालिक आवश्यकता मान्न सकिए पनि शपथसम्बन्धी अध्यादेश ल्याइहाल्नुको औचित्य कुनै पनि कोणबाट पुष्टि हुँदैन । संविधानमा संसद् अधिवेशनको पहिलो बैठक बसेको ६० दिनभित्र सदनबाट कुनै कारबाही नभए अध्यादेश स्वतः खारेज हुने भनिएको छ । संविधानको त्यही व्यवस्थालाई छल्न ७ वटा अध्यादेशलाई पुनः जारी गरिएको हो । संविधानविद् अधिकारीले संसद्मा ती अध्यादेशउपर छलफल नगराईकन पुनः जारी गर्नु झन् गलत रहेको बताए । सबै अध्यादेश उत्तिकै महत्त्व भएकाले तिनमाथि संसद्मा घनिभूत छलफल गराइनुपर्थ्यो । तर, सरकारले त्यसलाई संसद्को विषय नै बनाउन चाहेन । कारण थियो संवैधानिक परिषद्सम्बन्धी अध्यादेशमाथि विपक्षी दलहरूको चर्को विरोध । फागुन २३ मा प्रतिनिधिसभामा संवैधानिक परिषद्सम्बन्धी अध्यादेश पेस हुँदा कांग्रेस लगायतका दलले विरोध गरेका थिए । त्यसपछि अरू अध्यादेश सदनमा पेस नै गरिएन । सदनबाट अध्यादेश अस्विकार्य हुनुको अर्थ ओलीले नैतिक प्रश्न सामना गर्नुपर्थ्यो, प्रधानमन्त्रीले राजीनामा दिने अवस्था आउन सक्थ्यो वा त्यतिबेलै विश्वासको मत लिनुपर्ने स्थिति निर्माण हुन्थ्यो, अधिकारीले भने, त्यस्तै परिस्थिति आकलन गरेर सरकारले अध्यादेशलाई सदनको विषयवस्तु नै नबनाएको देखिन्छ । ओलीले संवैधानिक परिषद्लाई आफूअनुकूल सञ्चालन गर्न मिल्ने गरी ऐनलाई अध्यादेशमार्फत संशोधन गरेका छन् । संवैधानिक परिषद्मा बहाल सदस्यहरूको बहुमत भए गणपूरक संख्या मानिने व्यवस्था अध्यादेशमार्फत गरिएको छ । संवैधानिक परिषद्सम्बन्धी ऐनमा बैठकमा अध्यक्षसहित अन्य चार सदस्य उपस्थित हुनुपर्ने व्यवस्था थियो । संविधानले प्रधानमन्त्री अध्यक्ष रहने परिषद्मा प्रधानन्यायाधीश, प्रतिनिधिसभाका सभामुख, राष्ट्रिय सभाका अध्यक्ष, प्रतिनिधिसभामा विपक्षी दलका नेता र प्रतिनिधिसभाका उपसभामुख सदस्य रहने भनेको छ । उपसभामुख पद रिक्त रहेकाले संशोधित व्यवस्थाअनुसार परिषद्मा ३ जनाको उपस्थितिबाटै संवैधानिक निकायमा नियुक्तिहरूको सिफारिस ओलीले गर्दै आएका छन् । प्रधानमन्त्री ओलीले गत वर्ष वैशाख ८ गते पनि अध्यादेशमार्फत परिषद्सम्बन्धी ऐन संशोधन गरेका थिए । तर चौतर्फी विरोध भएपछि चार दिनमै फिर्ता लिए । फेरि गत मंसिर ३० गते अध्यादेशमार्फत ऐनलाई संशोधन गरेर परिषद्मा संवैधानिक निकायका दर्जनौं पदाधिकारीको नियुक्ति गरे । फेरि त्यही अध्यादेश ल्याएर संवैधानिक निकायमा नियुक्तिका लागि सिफारिस गरिएको छ । प्रधानमन्त्री ओलीले प्रतिनिधिसभाका सभामुख, विपक्षी दलका नेताको अनुपस्थितिलाई महत्त्व दिएका छैनन् । व्यवस्थापिका संसद्का पूर्वमहासचिव सूर्यकिरण गुरुङ अध्यादेशमार्फत ऐनहरूको संशोधन, नयाँ ऐन निर्माणलाई सरकारको स्वेच्छारिताका रूपमा अर्थ्याउँछन् । अध्यादेश भनेको असामान्य परिस्थितिमा अति आवश्यक पर्दामात्रै ल्याउने हो, सरकारलाई जतिबेला पनि अध्यादेश ल्याउने अधिकार हुँदैन, उनले भने, यसरी एकपछि अर्को अध्यादेश ल्याएर शासन व्यवस्था चलाउन खोज्नु भनेको अराजकता हो । संवैधानिक निकायमा स्वच्छ छविका स्वतन्त्र खाले व्यक्तिहरूको नियुक्ति होस् र त्यो सबैका लागि स्विकार्य होस् भनेर संवैधानिक परिषद्को व्यवस्था गरिएको तथा त्यसमा रहने व्यक्तिहरूको व्यवस्था संविधानमै गरिएको उनले उल्लेख गरे । तर अहिले संविधानको प्रावधानलाई समेत बेवास्ता गरी संवैधानिक परिषद्लाई मनलागी चलाउन खोजिएको छ, उनले भने, आफ्ना निकट र भागबन्डाबाट नियुक्ति गर्नलाई परिषद्कै मर्यादा घटाउने गरी अध्यादेशमार्फत ऐन संशोधन गरिएको छ । संसद्, सरकार र संवैधानिक निकायहरूबीच कायम रहनुपर्ने शक्ति सन्तुलनलाई नै समाप्त पार्ने खेल भएको उनले टिप्पणी गरे । संसद्को एउटा अधिवेशनको अन्त्य र अर्को अधिवेशनको प्रारम्भबीचको अन्तर ६ महिनाभन्दा बढी हुन नहुने संवैधानिक व्यवस्था छ । त्यही ६ महिनाको अवधिमा कुनै असामान्य अवस्था आइपुग्यो, भएका कानुन संशोधन नगरीकन भएन वा नयाँ कानुन ल्याउनुपर्ने भयो भने त्यसका लागि मात्रै अध्यादेशको बाटो प्रयोग गर्नुपर्ने गुरुङले बताए । पहिलेपहिले पनि अध्यादेश ल्याइएकै हो । तर, यत्रो विधि संसद्लाई छल्ने काम भएको थिएन, उनले भने, अहिले त, कानुन बनाउने निकाय पनि कार्यपालिका नै हो भने जसरी एकपछि अर्को अध्यादेश ल्याइएको छ । यसले लोकतान्त्रिक संरचनाहरूलाई नै कमजोर बनाउँदै लान्छ ।सरकारले गत वर्ष वैशाख ८ मा दल फुटाउन सहज हुने मनसायले राजनीतिक दलसम्बन्धी ऐनलाई पनि अध्यादेशमार्फत संशोधन गरेको थियो । तत्कालीन समाजवादी पार्टीका असन्तुष्ट केही सांसदलाई अलग पार्टी खोल्न सहज हुने गरी सरकारले ऐन संशोधन गरेको थियो । तर त्यसले कुनै पनि राष्ट्रिय आवश्यकता पुष्टि गर्न सकेको थिएन । तीव्र आलोचनाकै कारण त्यसलाई सरकारले फिर्ता लिनुपरेको थियो । गत असोजमा तेजाब तथा अन्य घातक रायायनिक पदार्थ (नियमन), फौजदारी कसुर तथा कार्यविधिसम्बन्धी तथा नेपाल प्रहरी र प्रदेश प्रहरी (कार्यसञ्चालन, सुपरिवेक्षण) सम्बन्धी आदेश ल्याइएको थियो । ९ महिनादेखि ती कानुन अध्यादेशकै भरमा चलिरहेको छ । त्यसपछि मंसिरमा यौन हिंसाविरुद्ध केही ऐनलाई संशोधन, सामाजिक सुरक्षा र संवैधानिक परिषद्सम्बन्धी अध्यादेश ल्याइयो । माघमा बेपत्ता पारिएका व्यक्तिको छानबिन, सत्य निरूपण तथा मेलमिलाप आयोगसम्बन्धी अध्यादेश ल्याइएको थियो । संविधानविद् अधिकारीले संसद्लाई निष्क्रिय बनाएर एकपछि अर्को अध्यादेश ल्याउने र त्यसबाटै शासन चलाउने पद्धतिलाई प्रजातान्त्रिक अभ्यास नमानिने बताए । प्रत्येक सांसद र राजनीतिक दलको धारणाका आधारमा कानुन बनाउने अधिकार संसद्लाई हुन्छ । अध्यादेशमा बाँकीलाई पेलेर जाने नियत हुन्छ, उनले भने ।"
नागरिकतामा सीमापारिको मोह,"२०६३ सालमा जनकपुर ८ मा खटिएको नागरिकता टोलीसमक्ष लामो दारीजुँगा पालेका र पगरी गुथेका पञ्जाबी वेशभूषाका एक व्यक्तिले नेपाली नागरिकताको प्रमाणपत्र लिन आवश्यक सबै प्रमाण पेस गरे । जनकपुरको समुदायभन्दा फरक वेशभूषाका ती व्यक्तिलाई नागरिकता दिने वा नदिने विषयमा केहीबेर छलफल नै चल्यो । स्थानीयले उनलाई सम्झाए, सरदारजी, यहाँ से तो मत लिजिए । थोराबहुत आप लोग जहाँ है उहाँसे लिजिए । स्थानीयले उनलाई पञ्जाबी र शिख समुदायको बसोबास रहेका नेपालका अन्य ठाउँबाट नागरिकता लिन सुझाए । तर, उनले कागजपत्र दुरुस्त पारेकाले धनुषाबाटै नागरिकता दिइयो ।तेस्रो मुलुक उड्ने तयारीमा रहेका भारतीय सिरियल किलर मस्तकिम भनिने रइस मियाँलाई गत पुसमा सप्तरी प्रहरीले काठमाडौंस्थित विमानस्थलबाट पक्राउ गर्यो । उनीसित वंशजको नेपाली नागरिकता थियो । सात जनाको हत्यामा संलग्न भनिएका मियाँले सप्तरीको तत्कालीन सारस्वर गाविस ७ बाट २०६३ चैत १० गते ०६३१०६४९० नम्बरको वंशजको नागरिकता लिएका थिए । उनी भारत, बिहार प्रान्तका हुन् ।बिहार प्रान्तकै मोस्ट वान्टेड सूचीमा रहेका धीरेन्द्र यादवले सप्तरी र सुनसरी दुई जिल्लाबाट नेपाली नागरिकता लिएका छन् । २०६३ सालमा खटिएको नागरिकता टोलीबाट सप्तरीको बभनगामाकट्टी गाविस २ बाट शंकर यादवको छोरा महावीर यादव बनेर उनले नेपाली नागरिकता लिए । सुनसरीको पश्चिम कुसाहाबाट पनि उनले गलत विवरण पेस गरेर अर्कै नाममा फेरि नेपाली नागरिकता लिए । कर्तव्य ज्यान मुद्दामा झुम्का कारागारमा रहेकै बेला उनी २०६९ कात्तिक २३ गते फरार भए । भारत पुगे । त्यहाँको प्रहरीले उनलाई नियन्त्रणमा त लियो, तर विभिन्न तिकडम गर्दै अहिले हिरासतमुक्त भएका छन् ।अस्पष्ट नियमकानुन र झन्झटिलो प्रक्रियाले नागरिकताबाट वञ्चित तराईमधेसमा नेपाली नागरिकताको प्रमाणपत्र वितरण गर्न २०६३ र २०७० मा खटाएको टोलीमा स्थानीयलाई बुबाआमा बनाएर भारतीयले नागरिकता लिएका यी उदाहरण मात्र हुन् । सुरक्षा र प्रशासनिक निकायसँग भारतीय नागरिकले नागरिकता लिएको उजुरी परेकाबाहेकको तथ्यांक छैन । तर, तरार्ईमधेसमा भने नव नागरिक को बाक्लो उपस्थितिबारे रैथाने मधेसीले नै खुलेर बोल्न थालेका छन् ।मधेस मामिलाका जानकार विजय मिश्रका अनुसार ३०४० वर्षयता नव नागरिक बढ्दा रैथाने मधेसी अप्ठ्यारामा पर्दै गएका छन् । मधेसको व्यापारव्यवसाय र समाजमा नव नागरिककै ठाँटबाँट बढेको छ, उनले कान्तिपुरसँग भने, तर नव नागरिकझैं रैथाने मधेसीलाई पनि गलत नियतले हेर्दा नागरिकतासँग जोडिएको द्वन्द्व बढेको हो । मिश्रले नेपाली नागरिकता लिन भारतीय कस्सिनुको केही तथ्य यसरी केलाउँछन्, नेपाल खुकुलो देश हो । यहाँको ऐनकानुन कडा हुन्न भन्ने सोच छ । त्यसैले गलत सोचका मानिस नेपाल आउन चाहन्छन् । नेपालभारतको सामाजिकपारिवारिक सम्बन्ध पनि छ । मिश्रका अनुसार ती सम्बन्धमा गाँसिएकाहरूले पनि पाएलिऊँ न भन्ने मनसायले पनि नेपाली नागरिकता लिएका छन् । भारतबाट नेपाल आउने पुरानै परम्परा हो । तर, पछिल्लो समय राजनीति र रणनीतिक रूपले पनि भारतीयलाई नेपाली नागरिक बनाइएको छ, उनले भने ।जनकपुरका बुद्धिजीवी सुरेन्द्र लाभ भने नेपालभन्दा भारत नै विकसित र धनी राष्ट्र रहेकाले भारतीयले नेपाली नागरिकता लिएको भन्नु पुरानै मानसिकता रहेको दाबी गर्छन् । मधेसीलाई नै भारतीय भनेर हेर्ने मानसिकता र सोचले विग्रह ल्याएको हो, उनले भने, अलिअलि मिसयुज भएको होला, त्यसैलाई आधार मानेर मधेसीलाई नागरिकताबाट वञ्चित गर्नु हुन्न ।नागरिकता वितरणमा रहेका अस्पष्ट नीति र ऐनकानुनको कमजोर कडीलाई समातेर भारतीयले नागरिकता लिन्छन् । पैसावाला भारतीयले त वंशजकै नागरिकता लिएका घटना छन् । बुद्धिजीवी लाभ नागरिकतासम्बन्धी ऐननियम ठोस बनाएर यो मामिला सधैंका लागि हल गर्नुपर्ने सुझाव दिन्छन् । ऐनकानुन ठोस र प्रक्रियामा सुधार ल्याउनुपर्छ, उनले भने, यो नगर्नु नै दुर्भाग्य हो । नागरिकता वितरण सरल र सहज हुनुपर्छ । राजनीतिक इस्यु बनाउनु हुँदैन ।नागरिकता टोली खटिएका बेला मात्र होइन, अनुकूल प्रशासक आए भारतीय नागरिकले सामान्य अवस्थामा पनि नागरिकताको प्रमाणपत्र लिइरहन्छन् । मोटो रकम लिएर भारतीयलाई नागरिकता दिएपछि त्यो मामिला प्रायःजसो प्रशासकका लागि दुहुनो गाईजस्तै हुन्छ । आफैंले नागरिकता दिने र उजुरी हाल्न लगाएर पैसा लिइरहने प्रवृत्ति पनि बढेको छ, बुद्धिजीवी लाभले भने, नागरिकतामा रहेको अनियमितता डरलाग्दो छ, त्यसलाई छानबिनको दायरामा ल्याउनुपर्छ ।अर्का, विश्लेषक चन्द्र किशोरका अनुसार नागरिकताको विषय राजनीतिसँग जोडिएकाले समस्या झाँगिएको हो । उनले अंगीकृत नागरिकता दिएकाका सन्तानलाई अनागरिक बनाउनु राज्यको धर्म नमानिने बताए । नागरिकताको समस्या मधेसको मात्र होइन, पहाडमा पनि छ, उनले भने, तर, मधेस र मधेसीलाई मात्र नागरिकतासँग जोडेर हेर्नु हुन्न । उनका अनुसार नव नागरिक मधेसको समस्या बनेको हो । नव नागरिकको नागरिकतामाथि छानबिन हुनुपर्छ भनेर मधेसमा बढी उजुरी परेका छन्, उनले भने, उजुरी गरेर राज्यलाई सहयोग गरेको न हो । बदनियतपूवर्क हेर्नु भएन ।राजनीतिक सौदाबाजीराष्ट्रपतिले आइतबार नागरिकतासम्बन्धी पहिलो संशोधन अध्यादेश जारी गरेपछि जनता समाजवादी पार्टीको एक समूह सरकारमा जान तयार भएको छ । प्रधानमन्त्री केपी शर्मा ओलीको सत्ता जोगाउन योजनाबद्ध तरिकाले नागरिकता अध्यादेश आएको आरोप लागेको छ । मधेसकेन्द्रित दल र तिनका समर्थकले नागरिकता अध्यादेशको स्वागत गरेका छन् । कतिपयले नव नागरिक मधेसीबाट प्रताडित हुनुपर्ने हो कि भन्ने आशंका व्यक्त गरेका छन् । मधेसका विश्लेषकहरूले सदियौंदेखिको नागरिकताको समस्या यो अध्यादेशले समेत समाधान गर्न नसक्ने जनाएका छन् ।वीरगन्जको ठाकुरराम बहुमुखी क्याम्पसका समाजशास्त्री वीरेन्द्रप्रसाद साहले नागरिकताको मुद्दा आज र भोलि समाधान भइहाल्ने र पछि कहिले पनि विवाद रहँदैन भन्ने नहुने बताए । भन्छन्, नागरिकताका केही जेनियुन मुद्दा पनि छन्, जसलाई राज्यले सम्बोधन गर्नुपर्छ । तर, जसरी यो अध्यादेश आयो, यसले मान्छेको मनमा सन्देह र आशंका उब्जाएको छ । यथार्थमा नागरिकताको समस्यालाई गलत तरिकाले बुझ्ने भए । अध्यादेश राजनीतिक सौदाबाजीका रूपमा आयो । उनका अनुसार प्रधानमन्त्री ओलीमाथि विश्वास गुमिरहेका बेला अध्यादेशमार्फत आएको नागरिकता विधेयक साँच्चिकै रैथाने मधेसी वा नेपाली नागरिकका लागि ल्याइएको हो कि कुनै नियतवश हो भन्नेमा शंका गर्ने ग्राउन्ड बनाइदिएको छ ।ओली तीन वर्ष अगाडि प्रधानमन्त्री बन्दा उनको पार्टीको दुई तिहाइको सरकार थियो । उनले चाहेको भए एकडेढ वर्षअघि नै औपचारिक रूपमा नागरिकताको कानुन बनिसक्थ्यो । अहिलेको अध्यादेशको आयु ६ महिना मात्र हो । यसलाई स्थायी गर्नका लागि संसद्बाट पास गर्नुपर्छ वा यस्तै कुनै चोर बाटो प्रयोग गर्नुपर्छ । यसले प्रधानमन्त्रीको नियतमाथि शंका उब्जाएको हो । जसपाको एउटा समूह नाकाबन्दीताका ओलीविरुद्ध उग्र रूपले प्रस्तुत भएको थियो । अहिले त्यही समूहसँग भएको उनको गठबन्धनले शंका उब्जाएको हो । मधेसका कतिपय रैथानेले कानुनको कमजोरीका कारण नागरिकता पाउन सकेका छैनन् । जोसँग पैसा छ, जो सत्तासँग नजिक छ, त्यस्ता मान्छेलाई हिजो पनि नागरिकता लिन बाधा थिएन, आज पनि छैन, उनले भने, जो गरिब र राज्यसत्तासँग नजिक छैन, त्यस्ताको समस्यालाई यसले समाधान गर्दैन । यसले समाधानभन्दा पनि नागरिकता मुद्दालाई झन् गिजोल्ने काम गरेको छ ।जनकपुरका विश्लेषक लाभले लामो समयदेखि बल्झिरहेको नागरिकताको मुद्दालाई अध्यादेशले सम्बोधन भने गरेको बताए । अध्यादेशले नागरिकतासम्बन्धी जुन समस्या बल्झिरहेको थियो, धेरै समयदेखि माग उठिरहेको थियो । त्यसको सम्बोधन भएको छ, उनले भने, अध्यादेश जसरी आएको छ, त्यसको आलोचना भइरहेको छ । संविधानमा व्यवस्था भएको र सर्वोच्चले पनि कानुन बनाउन आदेश दिएको भएर यसले एउटा राहत भयो भन्न सकिन्छ । अध्यादेशपछि जसपाको महन्थ ठाकुर र राजेन्द्र महतो समूह ओली सरकारमा सहभागी हुने चर्चाले आलोचना भएको उनले बताए । यो माग एउटा कुरा हो, सत्ता भनेको अर्को कुरा हो । सरकारमा गयो र ६ महिनापछि संसद्बाट अध्यादेशले कानुनी रूप पाएन भने झन् आलोचना हुन्छ, उनले भने, यदि यही माग सम्बोधन भई सत्तामा जान्छ भने मुद्दाको सही सम्बोधन भएन र सत्तामा जानेले भर्याङ मात्र बनाएको प्रमाणित हुन्छ । झन् आलोचनाको सिकार हुन्छ । सत्तामा गएन र अरू राजनीति भएन भने त ठीकै छ । ६ महिनापछि आउने संसद्ले यसलाई कानुनी रूप नदिए नेपालमा जहिले पनि नागरिकता राजनीतिक विषय बन्ने उनको भनाइ छ ।वीरगन्जका राजनीतिक विश्लेषक विनोद गुप्ताले लामो समय संसद्मा अड्काएर राखिएको विधेयक सत्ता जोगाउन र चुनावी पपुलारिटी का लागि ल्याएको बताए । बिहार र उत्तर प्रदेशबाट मात्र होइन, बर्मा, दार्जिलिङ र सिक्किमबाट आएर पनि नागरिकता लिएका छन्, हाम्रो हेर्ने दृष्टिकोण नै फरक छ, उनले भने, नागरिकता वितरणमा बलियो संयन्त्र बनाउन जरुरी छ ।"
अध्यादेश आए पनि संशय,"नागरिकता नबन्दा कलेज भर्ना हुन नसकेकी जनकपुरकी साक्षी केजरीवाल नागरिकता अध्यादेश आएपछि खुसी छिन् । तर उनलाई अझै संशय छ, प्रक्रिया थाल्दै फेरि वितरण रोकिने पो हो कि । गत वर्ष नागरिकता वितरण खुल्दा उनले प्रक्रिया पुर्याउँदापुर्याउँदै बन्द भयो । फेरि सर्वोच्चमा रिट दर्ता भएको छ । यसपालि पनि नागरिकता पाउने होहोइन उनलाई शंका छ । संविधानको भाग २ को दफा ११ (३) मा यो संविधान प्रारम्भ हुनुभन्दा अघि जन्मको आधारमा नेपालको नागरिकता प्राप्त गरेको नागरिकको सन्तानले बाबु र आमा दुवै नेपालको नागरिक रहेछन् भने निज बालिग भएपछि वंशजको आधारमा नेपालको नागरिकता प्राप्त गर्नेछ भन्ने उल्लेख छ । तर, संविधान जारी भएको ६ वर्ष बित्न लागे पनि जन्मका आधारमा नेपालको नागरिकता प्राप्त गरेकाका सन्तानले अझै नागरिकता पाउन सकेका छैनन् । अध्यादेश जारी भएपछि नागरिकताविहीनले नागरिकता पाउने आशा गरेका छन् । नागरिकता अभावमा उनीहरू उच्च शिक्षा आर्जनबाट वञ्चित छन् । राहदानी बनाउन नसकेर वैदेशिक रोजगारीमा जान सकेका छैनन् । बैंक खाता खोल्न पाएका छैनन् । संविधानका जानकार तथा राष्ट्रिय सभाका पूर्वसदस्य बृषेशचन्द्र लालले संविधानमा उल्लेख भएअनुसारकै आशयको विषयवस्तु अध्यादेशमा पनि उल्लेख भएको बताए । नागरिकता प्राप्तिका लागि संविधानको व्यवस्थालाई कार्यान्वयन गर्न ऐन बनाइनु वा परिमार्जन गरिनु सकारात्मक पहल भएको उनको भनाइ छ ।प्रदेश २ का मुख्य न्यायाधिवक्ता दीपेन्द्र झाले अध्यादेशबाटै नागरिकता संशोधन अध्यादेश आए पनि खुसी हुनुपर्ने बताए । तर कोभिडका कारण मुलुकभरिकै जिल्ला प्रशासन कार्यालयलगायतका अन्य सरकारी अड्डा बन्द भएकाले यसको कार्यान्वयनमाथि भने उनको शंका छ । नागरिकता विधेयक २०७५ साउन २२ गते संसद्मा दर्ता भएको थियो ।गत वर्ष भने गृह मन्त्रालयले ७७ वटै जिल्लामा परिपत्र गरी जन्मसिद्ध नागरिकका सन्तानलाई वंशजका आधारमा नागरिकता वितरण सुरु गरेको थियो । दुई साताभित्रै अदालतको आदेश भन्दै नागरिकता वितरण बन्द गरिएको थियो । थोरै समय नागरिकता वितरण गरिएका कारण एउटै आमाबुबाका केही सन्तानले नागरिकता प्राप्त गरिसकेका छन् भने कति अझै नागरिकताविहीन छन् । नागरिकता प्राप्तिका लागि सर्वोच्च र उच्च अदालत पुग्नेको संख्या पनि धेरै छ । अदालत पुग्नेमध्ये अधिकांशलाई अदालतले नागरिकता दिनू भन्ने आदेश दिए पनि जिल्ला प्रशासन कार्यालयले दिएको छैन । जनकपुरधाम उपमहानगरपालिका१ का मयंक गाडियालाई उच्च अदालत जनकपुरले जिल्ला प्रशासन कार्यालय धनुषालाई नागरिकता दिने आदेश सुनाएको ३ वर्ष भयो । तर उनले हालसम्म नागरिकता पाउन सकेका छैनन् । भारतमा मास कम्युनिकेसन पढ्दै गरेका गाडिया नागरिकता अभावमा विदेश जाने अवसरबाट वञ्चित छन् । गृह मन्त्रालयको २०७० चैत २० गतेको पत्रअनुसार देशभरिका जिल्ला प्रशासन कार्यालयले जन्मसिद्ध नागरिकका सन्तानलाई प्रदान गर्दै आएको नागरिकता वितरण बन्द गरेको थियो ।"
मोडेर्ना खोप १२१७ वर्ष समूहमा शतप्रतिशत प्रभावकारी,वासिङ्टननयाँदिल्ली (एजेन्सी) अमेरिकी औषधि निर्माता कम्पनी मोडेर्नाले विकास गरेको कोरोना भाइरसविरुद्धको खोप किशोरकिशोरीमा शतप्रतिशत प्रभावकारी देखिएको छ । कम्पनीका अनुसार १२ देखि १७ वर्ष उमेरका करिब ४ हजार जनामा गरिएको परीक्षणमा उक्त नतिजा देखिएको हो । परीक्षणका क्रममा ३ हजार ७ सय ३२ जनालाई खोपको पूरा मात्रा दिइएको थियो । खोपको एक मात्रा मात्र लिएकाहरूमा भने यसको प्रभावकारिता ९३ प्रतिशत देखिएको कम्पनीलाई उद्धृत गर्दै न्युयोर्क टाइम्सले उल्लेख गरेको छ । फाइजर खोप भने १२ देखि १५ वर्ष उमेर समूहका किशोरकिशोरीमा मात्र शतप्रतिशत प्रभावकारी देखिएको थियो । पछिल्लो नतिजासँगै मोडेर्नाले खोप प्रयोगको अनुमतिका लागि अमेरिकी औषधि नियामक निकाय खाद्य तथा औषधि प्रशासन (एफडीए) समक्ष निवेदन दिने जनाएको छ । अनुमति पाएको खण्डमा यो खोप अमेरिकामा १२ देखि १७ वर्ष उमेर समूहमा प्रयोग हुने दोस्रो खोप हुनेछ । मोडेर्ना खोप हाल १८ वर्ष वा सोभन्दा बढी उमेरका मानिसका लागि प्रयोग गरिँदै आएको छ । अर्को खोप निर्माता फाइजर भने हाल १२ वर्ष वा सोभन्दा बढी उमेर समूहका किशोरकिशोरीमा प्रयोग गरिँदै आएको छ । गत डिसेम्बरमा वयस्कका लागि अनुमति पाएको खोप मे महिनाबाट उक्त समूहका लागि दिन थालिएको हो ।
पूर्वसभामुखहरू भन्छन् ॅप्रतिनिधिसभा विघटनले व्यवस्थामाथि नै प्रहार,"काठमाडौं (कास) पूर्वसभामुखहरूले राष्ट्रपति विद्यादेवी भण्डारी र प्रधानमन्त्री केपी शर्मा ओलीले असंवैधानिक कदम चालेर जनताको प्रतिनिधिमूलक संस्था प्रतिनिधिसभामाथि सुनियोजित ढंगले पटकपटक आक्रमण गरेको टिप्पणी गरेका छन् । उनीहरूले मुलुक कोरोनाले आक्रान्त भएका बेला राजनीतिक संकट उत्पन्न गराउनु दुर्भाग्य भएको उल्लेख गर्दै समाधान प्रतिनिधिसभाबाटै खोज्नुपर्नेमा व्यवस्थपिकालाई कार्यपालिकाको शाखा जस्तो बनाइएको बताएका छन् । सभामुख अग्निप्रसाद सापकोटाले सुझाव संकलनका लागि संघीय संसद् भवन बानेश्वरमा मंगलबार आयोजना गरेको छलफलमा पूर्वसभामुखहरू रामचन्द्र पौडेल, तारानाथ रानाभाट, कृष्णबहादुर महरा र ओनसरी घर्तीले प्रतिनिधिसभालाई राजनीति प्रतिशोध साध्ने थलो बनाएको र अध्यादेशबाट मुलुक चलाउन खोजेको भन्दै चिन्ता व्यक्त गरे । उनीहरूले संकटका बेला प्रतिनिधिसभाको विशेष अधिकार प्रयोग कसरी गर्न सकिन्छ भन्ने विषयमा पनि छलफल गरे । संविधानको धारा १०३ मा प्रतिनिधिसभाको विशेष अधिकारको व्यवस्था गरेको छ । उक्त धाराको उपधारा (२) मा भनिएको छ, यस संविधानको अधीनमा रही संघीय संसद्को प्रत्येक सदनलाई आफ्नो कामकारबाही र निर्णय गर्ने पूर्ण अधिकार रहनेछ । सदनको कुनै कारबाही नियमित छ वा छैन भनी निर्णय गर्ने अधिकार सम्बन्धित सदनलाई मात्र हुनेछ । यस सम्बन्धमा कुनै अदालतमा प्रश्न उठाइने छैन । बैठकमा पूर्वसभामुख सुवासचन्द्र नेम्वाङ उपस्थित भएनन् । पूर्वसभामुख दमननाथ ढुंगानाले बिरामीका कारण आउन नसकेको जानकारी गराएका थिए । रानाभाटले भर्चुअल माध्यमबाट धारणा राखे । बैठकको सुरुवात गर्दै सभामुख सापकोटाले अहिलेको अवस्थामा आफू कसरी अघि बढ्ने भन्ने विषयमा धारणा राख्दै सुझाव मागेका थिए । पूर्वसभामुख रामचन्द्र पौडेलले राजनीतिक निकास खोज्न अदालत जाने अवस्था आउनु दुःखद भएको बताए । उनले विगतको अनुभव र अभ्यासका आधारमा स्थिरताको कल्पना गरेर संविधान निर्माण गरेको प्रसंग जोड्दै राजनीतिक समस्याको समाधान संसद्बाटै खोज्नुपर्नेमा जोड दिए । उनले संविधानको धारा ७६ (५) को प्रयोग गर्दा सांसदहरूले आफ्नो व्यक्तिगत अधिकार राख्ने भन्दै प्रतिनिधिसभा विघटनले व्यवस्थाप्रति नै खतरा उत्पन्न भएको तर्क गरे । विगतको अनुभवका आधारमा अहिलेको संविधानमा स्थिरताका लागि मौलिक ढंगका प्रावधान राखिएका हुन्, उनले भने, मुलुकलाई जोगाउने जिम्मेवारी अब न्यायमूर्तिहरूको काँधमा आएको छ । उनले अदालतको फैसला बजेटअगावै आउनु उचित हुने धारणा राखे । पूर्वसभामुख घर्तीले प्रतिनिधिसभा विघटन गर्नु गैरसंवैधानिक र अपराध भएको बताइन् । उनले प्रधानमन्त्री ओली र राष्ट्रपति भण्डारीको भूमिकाको आलोचना गरिन् । उनले भनिन्, प्रतिनिधिसभा विघटन अपराधपूर्ण काम हो । प्रधानमन्त्री ओलीले विश्वासको मत लिन छाडेर प्रतिनिधिसभा भंग गरेको उल्लेख गर्दै उनले यसबाट सांसदहरूको अधिकार हनन भएको बताइन् । भर्चुअल माध्यमबाट बोल्दै पूर्वसभामुख रानाभाटले मुलुक दलदलमा फसेकाले निकास दिनुपर्ने बताए । पूर्वसभामुख कृष्णबहादुर महराले ५ पूर्वप्रधानमन्त्री र पूर्वसभामुखहरू अदालत जानु सामान्य अवस्था नभएको बताए । उनले पटकपटक संसद्माथि नै किन आक्रमण गरिन्छ भन्दै आक्रोश पोखे । सभामुख सापकोटाले विघटनको विषयमा आफूले कानुनविद्, विघटित प्रतिनिधिसभाका संसदीय दलका सचेतक, प्रमुख सचेतक एवं बुद्धिजीवीसँग थप छलफल गर्ने जानकारी दिए ।यसैबीच, सामाजिक अभियन्ता, मानव अधिकारकर्मी, सञ्चारकर्मी तथा नागरिक संघसंस्थाले प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले गरेको प्रतिनिधिसभा विघटन असंवैधानिक र अलोकतान्त्रिक कदम रहेको बताएका छन् । मुलुकका करिब एक सय व्यक्ति र संस्थाद्वारा निकालिएको संयुक्त विज्ञप्तिमा उक्त कदमप्रति लोकतान्त्रिक आन्दोलनको एक मुख्य हिस्सेदारको हैसियतले आफूहरूको गम्भीर ध्यानाकर्षण भएको उल्लेख गरिएको छ । सरकारको यस स्वेच्छाचारी कदमले आम नागरिकहरूको बलिदानी एवं जनआन्दोलनहरूको बलमा प्राप्त भएको लोकतन्त्र, गणतन्त्र, संघीय राज्य व्यवस्था, धर्म निरपेक्षता, मौलिक हक र समावेशी प्रणालीसहितको संविधान असुरक्षित हुन पुगेको हाम्रो ठहर छ, विज्ञप्तिमा भनिएको छ, देशमा संविधानको रक्षा, कानुनी शासन र संवैधानिक सर्वोच्चताको सुनिश्चितताका लागि सम्मानित सर्वोच्च अदालतको प्रभावकारी भूमिकाका लागि अनुरोध गर्दछौं । यस्तै, प्रतिनिधिसभा विघटन गर्ने कदम असंवैधानिक रहेको भन्दै नेपाल विद्यार्थी संघले मंगलबार पुतलीसडकस्थित शंकरदेव क्याम्पसअगाडि राष्ट्रपति विद्यादेवी भण्डारी र प्रधानमन्त्री केपी शर्मा ओलीको पुतला दहन गरेको छ ।"
पुनःस्थापना हुने गठबन्धनको विश्वास,"काठमाडौं (कास) विघटनविरुद्ध रहेका दलहरूको गठबन्धनले सोमबार सर्वोच्च अदालतमा दर्ता गरिएको रिटको टुंगो चाँडै हुने अपेक्षा राखेका छन् । प्रतिनिधिसभा पुनःस्थापना गरी शेरबहादुर देउवालाई प्रधानमन्त्री नियुक्त गर्ने मागदाबीसहित दर्ता गरिएको रिटमा संवैधानिक इजलासले छिटोछरितो न्याय दिने गठबन्धनको विश्वास छ । सिंहदरबारस्थित कांग्रेस संसदीय दलको बैठकमा मंगलबार बसेको गठबन्धनको बैठकमा बिहीबारदेखि हुने सुनुवाइमा कसरी प्रस्तुत हुने भन्ने विषयमा छलफल भएको थियो । कांग्रेस सभापति देउवा, माओवादी केन्द्रका अध्यक्ष पुष्पकमल दाहाल, पूर्वप्रधानमन्त्री माधवकुमार नेपाल, जनता समाजवादी पार्टीका अध्यक्ष उपेन्द्र यादव र राष्ट्रिय जनमोर्चाका सांसद दुर्गा पौडेलसहितका नेता बैठकमा थिए । अहिलेको राजनीतिक परिस्थिति र कोरोना महामारीका बीचमा हामीले दर्ता गरेको मुद्दा महत्त्वपूर्ण हो । यसलाई चाँडै अदालतबाट न्यायिक टुंगो लगाउन सके राम्रो हुन्थ्यो, बैठकमा सहभागी कांग्रेस नेता रमेश लेखकले भने, बिहीबारदेखि हुने प्रारम्भिक सुनुवाइमा बहसका लागि कुनकुन कानुन व्यवसायीलाई आग्रह गर्ने जस्ता विषयमा समेत छलफल गरेका छौं ।राष्ट्रपति विद्यादेवी भण्डारी र प्रधानमन्त्री केपी शर्मा ओलीको मिलिभगतमा जालसाजी गरेर देउवालाई प्रधानमन्त्री हुनबाट रोकिएको गठबन्धनको निष्कर्ष छ । गठबन्धनले विघटित प्रतिनिधिसभाका १ सय ४६ सांसदका तर्फबाट सोमबार रिट हालेको थियो । कांग्रेस नेता लेखकले आफूहरूको मागदाबीअनुसार प्रतिनिधिसभा पुनःस्थापना गरी देउवालाई प्रधानमन्त्री बनाउन परमादेश दिने कुरामा विश्वस्त रहेको बताए । बहुमत सांसद अदालत गएर सरकार बनाइदेऊ, प्रतिनिधिसभा पुनःस्थापना गरिदेऊ भन्नुपर्ने विडम्बना छ । बहुमत सांसदले रिट दिँदा अदालतले पुनःस्थापना गरेन भने कि त संसदीय व्यवस्था नै छैन भन्नुपर्यो, कि त संसदीय व्यवस्थाको परिभाषा नै बदल्नुपर्यो, उनले भने, संसदीय व्यवस्थामा बहुमत सांसद अदालत पुगेर सरकार बनाइदेऊ र प्रतिनिधिसभा बचाइदेऊ भनेर रिट हाल्दा अन्यथा फैसला आउँछ भनेर कल्पना गर्न पनि सकिन्नँ । अदालतप्रति पूर्ण विश्वस्त छौं ।"
पत्रकारलाई अदालत बोलाउनु आपत्तिजनक : महासंघ,"काठमाडौं (कास) नेपाल पत्रकार महासंघले समाचार लेखेको विषयमा पत्रकार र सम्पादकलाई सर्वोच्च अदालतले बोलाएकामा आपत्ति जनाएको छ । प्रधानमन्त्री केपी शर्मा ओली र प्रधानन्यायाधीश चोलेन्द्रशमशेर जबराबीच भेट भएको भनी प्रकाशन गरिएको समाचारलाई लिएर सर्वोच्च अदालत प्रशासनले इमेज खबर डटकमका सम्पादक राजन कुइँकेल र नेपाल समय डटकमका प्रधान सम्पादक नारायण अमृतलाई मंगलबार बोलाएको थियो । प्रकाशितप्रसारित समाचारको विषयमा चित्त नबुझे या गुनासो रहे त्यसउपर कानुनी उपचार खोज्ने वैधानिक विधि र स्थापित पद्धति छ, नेपाल पत्रकार महासंघको विज्ञप्तिमा भनिएको छ, त्यसलाई बेवास्ता गर्दै मुलुकको न्यायपालिकाको सर्वोच्च संस्था सर्वोच्च अदालतबाट पत्रकारलाई बोलाएर सोधपुछ गरिनु प्रेस स्वतन्त्रताविरोधी कार्य हो ।"
"१६९ को मृत्यु, थपिए ८६३६ संक्रमित",काठमाडौं (कास) कोरोना संक्रमणबाट थप १ सय ६९ जनाको मृत्यु भएको छ । पछिल्लो २४ घण्टामा २२ हजार ९ सय ३६ जनाको परीक्षण गर्दा ८ हजार ६ सय ३६ संक्रमित थपिएका छन् । सोही अवधिमा ६ हजार ४ सय ४ जना निको भएको स्वास्थ्य मन्त्रालयले जनाएको छ । हाल सक्रिय संक्रमितको संख्या १ लाख १७ हजार २ सय ६१ रहेको छ ।
असंवैधानिक बाटोबाट बजेट नल्याऊ,"शृंखलाबद्ध असंवैधानिक निर्णय गरिरहेको सरकारले संविधानप्रति बफादार रहेको बहानामा जेठ १५ मै बजेट ल्याउने गृहकार्य गरेर विरोधाभासपूर्ण काम गरिरहेको छ । परन्तु सरकारले हेक्का राख्नुपर्छ अहिलेको परिस्थितिमा जेठ १५ मै अध्यादेशमार्फत बजेट ल्याउनु अर्को गलत कदम हुनेछ । प्रतिनिधिसभा विघटन भइसकेको अवस्थामा संविधानबमोजिमको जेठ १५ को मिति बाध्यात्मक नभएकाले अध्यादेशबाट बजेट ल्याउनु हुँदैन । अहिलेको अवस्थामा जबरजस्ती अध्यादेशबाट बजेट ल्याएमा त्यसबाट संवैधानिक तथा कानुनी जटिलता उत्पन्न हुने प्रस्टै देखिन्छ । तसर्थ संविधानविद्, कानुन व्यवसायी, पूर्वअर्थमन्त्री र पूर्वप्रशासकहरूको सुझावलाई मनन गर्दै सरकार अध्यादेशबाट बजेट ल्याउने तयारीबाट पछाडि हट्नुपर्छ । सर्वप्रथम त, नेपालको संविधान२०७२ ले संसद्बाहिरबाट बजेट ल्याउनेबारे कहीँकतै कल्पनासम्म गरेको छैन । संविधानको धारा ११९ ले नेपाल सरकारको अर्थमन्त्रीले आर्थिक वर्षको सम्बन्धमा संघीय संसद्को दुवै सदनको संयुक्त बैठकमा बजेटसँग सम्बन्धित विधेयकहरू पेस गर्नुपर्ने व्यवस्था गरेको छ । संयुक्त सदनमध्ये प्रतिनिधिसभा विघटित हुँदा बजेटमा राष्ट्रिय सभा मात्रैको भूमिकाबारे कल्पना गरिएको छैन । यसको अर्थ संविधानले दिगो रूपमा संसद् रहने तथा जेठ १५ मा कुनै पनि हिसाबले प्रतिनिधिसभा नरहेको अवस्था नहुने कल्पना गरेको छ । तर बजेट अधिवेशन बोलाएमा सत्ता गुम्ने डरले सरकारले जानाजान संसद् बैठक नै आह्वान गरेन । संसद् विघटनको योजना लिएर हिँडेको सरकारले संसद् बोलाएर कानुनले तोकेबमोजिम नीति तथा कार्यक्रम, बजेटका सिद्धान्त र प्राथमिकता पेस गर्नुपर्ने आवश्यकतै ठानेन । उल्टो, बजेट पेस गर्ने ९ दिनअगाडि प्रधानमन्त्री केपी शर्मा ओलीको स्वेच्छाचारी सिफारिसमा राष्ट्रपति विद्यादेवी भण्डारीले प्रतिनिधिसभा नै विघटन गरिदिइन् । यसरी, प्रतिनिधिसभा नरहेको बेला अन्य वैकल्पिक बाटोबाट बजेट ल्याउने कल्पना संविधानले नगरेकाले जति नै तर्क गरे पनि अध्यादेशमार्फत अर्को जबर्जस्ती गर्नु हुँदैन । संसद्को दुवै अधिवेशन चलिरहेको अवस्थामा बाहेक अन्य अवस्थामा तत्काल केही गर्न आवश्यक परेमा संविधानको धारा ११४ बमोजिम अध्यादेश जारी गर्न सक्ने सुविधा सरकारलाई नभएको होइन । तर यसको मूल मर्म र अत्यावश्यकीय सेवा तथा कार्य सञ्चालनका लागि मात्रै अध्यादेश जारी गर्ने भन्ने हो । र, अहिले जेठ १५ मै बजेट नल्याए सरकारलाई कुनै अत्यावश्यकीय कार्य र सेवा सञ्चालन गर्न बाधा परेर संकट आइलाग्ने अवस्था छैन । असार मसान्तसम्म चालु आर्थिक वर्षकै बजेटअनुसार राजस्व संकलन र खर्च गर्न पाउने सुविधा छ । अध्यादेश होस् या संसद्ले पारित गरेको बजेट, नयाँ आर्थिक वर्षको पहिलो दिन साउन १ गतेदेखि मात्रै कार्यान्वयन हुने हो । त्यसकारण संविधानले दिएको अध्यादेश जारी गर्ने धारा बाध्यकारी रूपमा प्रयोग गर्नुपर्ने अवस्था असार मसान्त वा साउन १ गते मात्रै हुने हो । डेढ महिनाअगावै आपत्कालीन अवस्थामा जसरी अध्यादेश जारी गर्नु संविधानकै मर्मविपरीत हुनेछ ।अर्को, नो ट्याक्सेसन विदाउट रिप्रिजेन्टेसन अर्थात् जनप्रतिनिधिले मात्रै करको दर र दायराबारे निर्णय गर्न पाउने विश्वव्यापी संसदीय मान्यता हो, त्यसैले पनि अध्यादेशबाट बजेट ल्याउनु सरासर असंवैधानिक कदम हुन जान्छ । अमेरिकी स्वाधीनता संग्रामका क्रममा बेलायतीहरूले जनप्रतिनिधित्वबिना कर लगाउन नपाउने आन्दोलन गरेका थिए । संसदीय व्यवस्थाको जननी बेलायतले यसको मूल मर्मअनुरूप अभ्यास गरिरहेको छ, र अरू देशहरूले त्यसैलाई अनुसरण गरेका हुन् । नेपालको संविधानले पनि संसद्मा मात्रै बजेट पेस गर्नुपर्ने र अन्य विकल्प कल्पना नगरेको हुँदा चुनाव घोषणा गरी कामचलाउ भएको सरकारले अध्यादेशबाट बजेट ल्याएमा संसदीय व्यवस्थाको विश्वव्यापी मान्यताविपरीत हुनेछ ।उल्लिखित तर्कका अतिरिक्त, आर्थिक वर्ष सुरु हुने मिति अर्थात् साउन १ गतेसम्म प्रतिनिधिसभा पुनःस्थापना हुने विश्वासका साथ विज्ञहरूले बजेट अध्यादेश जारी नगर्न सुझाव दिइसकेका छन् । प्रतिनिधिसभामा पर्याप्त बहुमतसिद्ध हुने १४६ सांसदले प्रतिनिधिसभा विघटन गर्ने प्रधानमन्त्रीको सिफारिस र त्यसलाई कार्यान्वयन गर्ने राष्ट्रपतिको निर्णय गैरसंवैधानिक भएको दाबी गर्दै सर्वोच्चमा रिट दर्ता गराइसकेका छन् । उनीहरूले छुट्टै रिट निवेदनमार्फत अध्यादेशबाट बजेट रोक्न अन्तरिम आदेश मागसमेत गरेका छन् । आशा गरौं, सर्वोच्चले संवैधानिक प्रणालीको कार्यान्वयन र बजेटका सिद्धान्त तथा मान्यताको विरुद्धमा सरकारले गरेको कामलाई सच्याउने नै छ । र, संसद्को पुनःस्थापना र त्यसैबाट आगामी वर्षको बजेट निर्माण हुने वातावरण बनाइदिनेछ । त्यसैले सर्वोच्चले यसको छिनोफानो नगरुन्जेल सरकारले अध्यादेशबाट बजेट ल्याउनु हुँदैन ।प्रधानमन्त्री ओलीको उद्घोषअनुसार बजेटमार्फत लोकरञ्जनपूर्ण स्वेच्छाचारी घोषणा गर्नका निम्ति पनि यो परिस्थिति निम्त्याइएको हो । वितरणमुखी तथा दलहरूले मतप्राप्तिको कार्डका रूपमा प्रयोग गर्ने वृद्धवृद्धा भत्ताको रकम वृद्धि गर्ने घोषणा उनले पहिल्यै गरिसकेका छन् । मासिक तीन हजार रुपैयाँका दरले वितरण भइरहेको वृद्धभत्ता पाँच हजार रुपैयाँ पुर्याउने उनको घोषणा छ । बजेट अध्यादेशबाट ल्याए पनि मैले यसअघि नै घोषणा गरिसकेका कतिपय नीतिहरू तथा कार्यक्रमहरू कार्यान्वयन गर्ने भन्दै उनले दुई दिनअघि पनि भत्ता वृद्धि गर्ने जनाइसकेका छन् । यसको अर्थ सरकारले यस्तै कार्यक्रममार्फत मतदाता प्रभावित पार्न पनि अध्यादेशको बाटो रोजेको देखिन्छ ।यदि सरकारले असल नियतले बजेट जारी गर्नैपर्ने चिन्ता बोकेको थियो भने त सत्ताको पछिल्लो खेलकुद जेठ १५ पछि पनि गर्न सक्थ्यो । तर उसको मुख्य चिन्ता संवैधानिक मिति पालनाको हुँदै होइन, वितरणमुखी बजेट सुनिश्चित गर्नु मात्रै हो । यसै पनि बजेटसम्बन्धी संवैधानिक र कानुनी व्यवस्थाविरुद्धको बीजारोपण सुरुआत सरकारले गरिसकेको छ । अब पनि अध्यादेशबाटै बजेट ल्याएर आगामी वर्षहरूका निम्ति गलत नजिर बसाउने तथा आर्थिक अस्थिरताको दीर्घकालीन बाटो खोल्ने अर्को ठूलो गल्ती गर्नु हुँदैन । त्यसैले, यतिबेला सम्बन्धित सबैको जोड, राजस्व र खर्चसम्बन्धी निर्णयको अधिकार संसद्लाई मात्रै हुने वातावरण सृजना गर्नेतर्फ हुनुपर्छ ।"
असंवैधानिक बाटोबाट बजेट नल्याऊ,"शृंखलाबद्ध असंवैधानिक निर्णय गरिरहेको सरकारले संविधानप्रति बफादार रहेको बहानामा जेठ १५ मै बजेट ल्याउने गृहकार्य गरेर विरोधाभासपूर्ण काम गरिरहेको छ । परन्तु सरकारले हेक्का राख्नुपर्छ अहिलेको परिस्थितिमा जेठ १५ मै अध्यादेशमार्फत बजेट ल्याउनु अर्को गलत कदम हुनेछ । प्रतिनिधिसभा विघटन भइसकेको अवस्थामा संविधानबमोजिमको जेठ १५ को मिति बाध्यात्मक नभएकाले अध्यादेशबाट बजेट ल्याउनु हुँदैन । अहिलेको अवस्थामा जबरजस्ती अध्यादेशबाट बजेट ल्याएमा त्यसबाट संवैधानिक तथा कानुनी जटिलता उत्पन्न हुने प्रस्टै देखिन्छ । तसर्थ संविधानविद्, कानुन व्यवसायी, पूर्वअर्थमन्त्री र पूर्वप्रशासकहरूको सुझावलाई मनन गर्दै सरकार अध्यादेशबाट बजेट ल्याउने तयारीबाट पछाडि हट्नुपर्छ । सर्वप्रथम त, नेपालको संविधान२०७२ ले संसद्बाहिरबाट बजेट ल्याउनेबारे कहीँकतै कल्पनासम्म गरेको छैन । संविधानको धारा ११९ ले नेपाल सरकारको अर्थमन्त्रीले आर्थिक वर्षको सम्बन्धमा संघीय संसद्को दुवै सदनको संयुक्त बैठकमा बजेटसँग सम्बन्धित विधेयकहरू पेस गर्नुपर्ने व्यवस्था गरेको छ । संयुक्त सदनमध्ये प्रतिनिधिसभा विघटित हुँदा बजेटमा राष्ट्रिय सभा मात्रैको भूमिकाबारे कल्पना गरिएको छैन । यसको अर्थ संविधानले दिगो रूपमा संसद् रहने तथा जेठ १५ मा कुनै पनि हिसाबले प्रतिनिधिसभा नरहेको अवस्था नहुने कल्पना गरेको छ । तर बजेट अधिवेशन बोलाएमा सत्ता गुम्ने डरले सरकारले जानाजान संसद् बैठक नै आह्वान गरेन । संसद् विघटनको योजना लिएर हिँडेको सरकारले संसद् बोलाएर कानुनले तोकेबमोजिम नीति तथा कार्यक्रम, बजेटका सिद्धान्त र प्राथमिकता पेस गर्नुपर्ने आवश्यकतै ठानेन । उल्टो, बजेट पेस गर्ने ९ दिनअगाडि प्रधानमन्त्री केपी शर्मा ओलीको स्वेच्छाचारी सिफारिसमा राष्ट्रपति विद्यादेवी भण्डारीले प्रतिनिधिसभा नै विघटन गरिदिइन् । यसरी, प्रतिनिधिसभा नरहेको बेला अन्य वैकल्पिक बाटोबाट बजेट ल्याउने कल्पना संविधानले नगरेकाले जति नै तर्क गरे पनि अध्यादेशमार्फत अर्को जबर्जस्ती गर्नु हुँदैन । संसद्को दुवै अधिवेशन चलिरहेको अवस्थामा बाहेक अन्य अवस्थामा तत्काल केही गर्न आवश्यक परेमा संविधानको धारा ११४ बमोजिम अध्यादेश जारी गर्न सक्ने सुविधा सरकारलाई नभएको होइन । तर यसको मूल मर्म र अत्यावश्यकीय सेवा तथा कार्य सञ्चालनका लागि मात्रै अध्यादेश जारी गर्ने भन्ने हो । र, अहिले जेठ १५ मै बजेट नल्याए सरकारलाई कुनै अत्यावश्यकीय कार्य र सेवा सञ्चालन गर्न बाधा परेर संकट आइलाग्ने अवस्था छैन । असार मसान्तसम्म चालु आर्थिक वर्षकै बजेटअनुसार राजस्व संकलन र खर्च गर्न पाउने सुविधा छ । अध्यादेश होस् या संसद्ले पारित गरेको बजेट, नयाँ आर्थिक वर्षको पहिलो दिन साउन १ गतेदेखि मात्रै कार्यान्वयन हुने हो । त्यसकारण संविधानले दिएको अध्यादेश जारी गर्ने धारा बाध्यकारी रूपमा प्रयोग गर्नुपर्ने अवस्था असार मसान्त वा साउन १ गते मात्रै हुने हो । डेढ महिनाअगावै आपत्कालीन अवस्थामा जसरी अध्यादेश जारी गर्नु संविधानकै मर्मविपरीत हुनेछ ।अर्को, नो ट्याक्सेसन विदाउट रिप्रिजेन्टेसन अर्थात् जनप्रतिनिधिले मात्रै करको दर र दायराबारे निर्णय गर्न पाउने विश्वव्यापी संसदीय मान्यता हो, त्यसैले पनि अध्यादेशबाट बजेट ल्याउनु सरासर असंवैधानिक कदम हुन जान्छ । अमेरिकी स्वाधीनता संग्रामका क्रममा बेलायतीहरूले जनप्रतिनिधित्वबिना कर लगाउन नपाउने आन्दोलन गरेका थिए । संसदीय व्यवस्थाको जननी बेलायतले यसको मूल मर्मअनुरूप अभ्यास गरिरहेको छ, र अरू देशहरूले त्यसैलाई अनुसरण गरेका हुन् । नेपालको संविधानले पनि संसद्मा मात्रै बजेट पेस गर्नुपर्ने र अन्य विकल्प कल्पना नगरेको हुँदा चुनाव घोषणा गरी कामचलाउ भएको सरकारले अध्यादेशबाट बजेट ल्याएमा संसदीय व्यवस्थाको विश्वव्यापी मान्यताविपरीत हुनेछ ।उल्लिखित तर्कका अतिरिक्त, आर्थिक वर्ष सुरु हुने मिति अर्थात् साउन १ गतेसम्म प्रतिनिधिसभा पुनःस्थापना हुने विश्वासका साथ विज्ञहरूले बजेट अध्यादेश जारी नगर्न सुझाव दिइसकेका छन् । प्रतिनिधिसभामा पर्याप्त बहुमतसिद्ध हुने १४६ सांसदले प्रतिनिधिसभा विघटन गर्ने प्रधानमन्त्रीको सिफारिस र त्यसलाई कार्यान्वयन गर्ने राष्ट्रपतिको निर्णय गैरसंवैधानिक भएको दाबी गर्दै सर्वोच्चमा रिट दर्ता गराइसकेका छन् । उनीहरूले छुट्टै रिट निवेदनमार्फत अध्यादेशबाट बजेट रोक्न अन्तरिम आदेश मागसमेत गरेका छन् । आशा गरौं, सर्वोच्चले संवैधानिक प्रणालीको कार्यान्वयन र बजेटका सिद्धान्त तथा मान्यताको विरुद्धमा सरकारले गरेको कामलाई सच्याउने नै छ । र, संसद्को पुनःस्थापना र त्यसैबाट आगामी वर्षको बजेट निर्माण हुने वातावरण बनाइदिनेछ । त्यसैले सर्वोच्चले यसको छिनोफानो नगरुन्जेल सरकारले अध्यादेशबाट बजेट ल्याउनु हुँदैन ।प्रधानमन्त्री ओलीको उद्घोषअनुसार बजेटमार्फत लोकरञ्जनपूर्ण स्वेच्छाचारी घोषणा गर्नका निम्ति पनि यो परिस्थिति निम्त्याइएको हो । वितरणमुखी तथा दलहरूले मतप्राप्तिको कार्डका रूपमा प्रयोग गर्ने वृद्धवृद्धा भत्ताको रकम वृद्धि गर्ने घोषणा उनले पहिल्यै गरिसकेका छन् । मासिक तीन हजार रुपैयाँका दरले वितरण भइरहेको वृद्धभत्ता पाँच हजार रुपैयाँ पुर्याउने उनको घोषणा छ । बजेट अध्यादेशबाट ल्याए पनि मैले यसअघि नै घोषणा गरिसकेका कतिपय नीतिहरू तथा कार्यक्रमहरू कार्यान्वयन गर्ने भन्दै उनले दुई दिनअघि पनि भत्ता वृद्धि गर्ने जनाइसकेका छन् । यसको अर्थ सरकारले यस्तै कार्यक्रममार्फत मतदाता प्रभावित पार्न पनि अध्यादेशको बाटो रोजेको देखिन्छ ।यदि सरकारले असल नियतले बजेट जारी गर्नैपर्ने चिन्ता बोकेको थियो भने त सत्ताको पछिल्लो खेलकुद जेठ १५ पछि पनि गर्न सक्थ्यो । तर उसको मुख्य चिन्ता संवैधानिक मिति पालनाको हुँदै होइन, वितरणमुखी बजेट सुनिश्चित गर्नु मात्रै हो । यसै पनि बजेटसम्बन्धी संवैधानिक र कानुनी व्यवस्थाविरुद्धको बीजारोपण सुरुआत सरकारले गरिसकेको छ । अब पनि अध्यादेशबाटै बजेट ल्याएर आगामी वर्षहरूका निम्ति गलत नजिर बसाउने तथा आर्थिक अस्थिरताको दीर्घकालीन बाटो खोल्ने अर्को ठूलो गल्ती गर्नु हुँदैन । त्यसैले, यतिबेला सम्बन्धित सबैको जोड, राजस्व र खर्चसम्बन्धी निर्णयको अधिकार संसद्लाई मात्रै हुने वातावरण सृजना गर्नेतर्फ हुनुपर्छ ।"
उघ्रियो राष्ट्रवादको मुकुन्डो,"भूपी शेरचन एक यस्ता मूर्धन्य स्रष्टा हुन्, जसलाई बिर्सनै सकिँदैन । जबजब राजनीतिक नेतृत्व लम्पसार पर्छ, तबतब भूपीको सम्झना अनिवार्य भइदिन्छ । प्रधानमन्त्री केपी ओलीका कर्महरूले फेरि भूपीस्मरण सान्दर्भिक भएको छ । के हामी अरूकै अधीनस्थ क्यारम बोर्डका गोटी मात्रै हौं ? २०७२ मा नेपालमा संविधान जारी हुँदा धेरैलाई लागेको थियो, घरेलु राजनीतिक शक्ति आफ्ना मामिलामा निर्णय गर्न समर्थ भए । छ वर्षपछि त्यो निचोड गलत साबित भएको छ । ओलीले असंवैधानिक रूपमा दोस्रो पटक संसद् विघटन गरेका छन् । समाज कोरोना कहरबाट थिलथिलाएका बेला कात्तिकमंसिरमा कसैले नचाहेको मध्यावधि चुनावको घोषणा गरेर उनले हठधर्मिता देखाएका छन् । उनले पुस ५ गते विघटन गरेको संसद्लाई फागुन ११ गते सर्वोच्च अदालतले पुनःस्थापना गरेको थियो । पुनःस्थापित संसद्बाट वैशाख २७ गते उनले विश्वास गुमाए । त्यसपछि स्वतः राजीनामा गरेर वैकल्पिक सरकारका लागि मार्गप्रशस्त गर्नुपर्नेमा अनेक दाउपेच खेल्दै उनले फेरि संसद् विघटन गरेका छन् । र, संविधानलाई डिरेल गर्न खोजेका छन् । यी सबै जालझेल र अराजनीतिक कर्ममा राष्ट्रपति विद्या भण्डारी ओलीको मतियार बनेकी छन् । किन र कसको स्वार्थबाट प्रेरित भएर ओलीले संसद् विघटन गरे ? उनको अभीष्टबारे चर्चा गर्नुअघि राष्ट्रपति भण्डारी किन कठपुतली भइन् भन्नेबारे संक्षिप्त विश्लेषण गरौं । विद्या भण्डारी राष्ट्रपति हुनु आम नेपाली, त्यसमा पनि महिलाका लागि कम्ती गौरवको विषय थिएन । तर, दुई पटक राष्ट्रपति भएकी भण्डारीले गर्व गर्ने क्षण नै दिइनन् । लगातार ओलीस्वार्थको बन्धक भइरहिन्, जसका कारण उनको मात्रै आलोचना भएन, गणतन्त्रपछि स्थापना भएको सम्मानित संस्थाको गरिमासमेत धूलिसात् भयो । इतिहासले दिएको अभूतपूर्व अवसर पूरा गर्न चुकिन्, उनी । ओलीको अहंकार र महत्त्वाकांक्षाको रक्षाकवच बनेर हरेक पाइलामा उभिएकी भण्डारीलाई हेर्दा भन्न करै लाग्छ उनी यो सम्मानको योग्य रहिनछिन् । नेपाली राजनीतिमा भण्डारीको पदार्पण एउटा ठूलै वियोगान्त अर्थात् मदन भण्डारीको रहस्यमय मृत्युपछि भएको हो । छोटो अवधिमै जनजनमा बस्न सफल भएका थिए, मदन । बेजोड वक्तृत्वकलाका धनी उनले नेपाली कम्युनिस्ट आन्दोलनलाई नयाँ दिशा दिए । तिनै मदनको रहस्यमय अवसानपछि एमालेले सहानुभूतिको राजनीतिका लागि खडा गरेको पात्रका रूपमा मदनपत्नी भण्डारी अघि सारिएकी थिइन् ।काठमाडौं क्षेत्र नम्बर १ को उपचुनावमा २०४६ पछिको अन्तरिम सरकारका प्रधानमन्त्री भइसकेका कांग्रेसका सन्तनेता कृष्णप्रसाद भट्टराईलाई पराजित गरेसँगै भण्डारीको राष्ट्रिय व्यक्तित्व बन्यो । एमालेको राजनीतिमा उनले जेजति सिँढी चढिन्, त्यो मदनकै अग्लो राजनीतिक विरासतको देन थियो । एमालेभित्र भण्डारीजत्तिकै औसत महिला राजनीतिकर्मी अरू नभएका होइनन्, तर उनले ओलीको टेको पाइन् । र, दुई पटक राष्ट्रपति हुने अभूतपूर्व अवसर पनि । विडम्बना, यो अवसर उनले ओलीका दम्भको अनुमोदन गरेरै खेर फालिन् । राष्ट्रको साझा अभिभावकको भूमिका एउटा दल, त्यसमा पनि गुट, अझ एक व्यक्तिको रबरस्ट्याम्प मा सीमित भयो । ओलीको कथा योभन्दा भिन्न छैन । राष्ट्रपतिलाई रबरस्ट्याम्प का रूपमा उपयोग गर्न सकेका उनी आफैं विदेशी शक्तिस्वार्थका निमित्त पात्रका रूपमा उभिएका छन् । जानकारहरू भन्छन् संसद् विघटन ओलीअहंकार या सत्ताकांक्षाको उपज मात्रै होइन, यो संविधानको विघटनको नियतबाट अभिप्रेरित छ । केही वर्षयता नेपाली राजनीतिको मियो बनेका ओली छिट्टै लोकप्रियताको शिखरमा पुगे । र, धेरै नटिकी घृणाको बेसीमा झरे । छ वर्षअघि जति बेला ओली पहिलो पटक प्रधानमन्त्री भएका थिए, धेरै मानिसले यीप्रति अगाध आस्था प्रकट गरेका थिए । पञ्चायतकालीन प्रधानमन्त्री कीर्तिनिधि विष्टले राजा महेन्द्रपछिका नेता भनेर यिनको प्रशंसा गरे । राष्ट्रकवि माधव घिमिरेले प्रधानमन्त्रीका रूपमा यिनले खेलेको भूमिकाबापत बालकोटै पुगेर स्याबासी दिए । राजनीतिक नेतृत्वप्रति विश्वसनीयता पाताल भासिएका बेला ओलीमाथि धेरैले भरोसा गरेका थिए । अहिले त्यो भरोसा चकनाचुर भएको छ । पहिलो कार्यकालमा राष्ट्रवादी नेताको छवि बनाएका केपी ओलीको राष्ट्रवादको मुकुन्डो उघ्रिएको छ । र देखिएको छ, सत्ताका लागि तल्लो स्तरसम्म झर्न सक्ने उनको असली अनुहार । २०५४ सालमा भएको विवादास्पद महाकाली सन्धिपछि ओलीको अनुहारमा भारतपरस्त नेताको दाग थियो । त्यसमाथि २०६३ को दोस्रो जनआन्दोलनमा बयलगाडा चढेर अमेरिका पुगिन्न भनेर गणतन्त्र पक्षधरलाई कटाक्ष गरेपछि उनी परिवर्तनविरोधी कित्तामा पुगेका थिए । गणतन्त्र, संघीयता, धर्मनिरपेक्षता आदि २०६३ का राजनीतिक उपलब्धिप्रति ओलीको खासै अनुराग देखिएन । त्यसमाथि किड्नीको बिरामी भएर थलिएपछि यी नेपाली राजनीतिमा किनाराका साक्षी बनेका थिए । २०६९ सालमा ओली राष्ट्रिय राजनीतिक रंगमञ्चमा फेरि झुल्किए । २०६९ जेठ १४ मा संविधानसभाको समयावधि सकिँदै थियो । शासकीय स्वरूप, राज्यको पुनःसंरचना आदि मुद्दामा सहमति बनिरहेको थिएन । त्यसो नहुँदा एक जुगमा एक पटक आएको संविधानसभा निरर्थक हुने हो कि भन्ने संशय सबैमा थियो । नेपालको शान्ति प्रक्रिया र संविधान निर्माण प्रक्रियालाई विदेशी शक्तिहरूले अति चासोका साथ हेरिरहेका थिए । भारतको चासो अरूका तुलनामा बढी थियो । कति बढी भने, उसको गुप्तचर निकाय रअ नेपाली राज्यको पुनःसंरचनाको मुद्दामा नेताहरूलाई मिलाउन लबिइङ गर्दै थियो । यसैबीच, राज्यको पुनःसंरचना, शासकीय स्वरूप आदि मुख्य मुद्दामा सहमति नबनेपछि संविधानसभा विघटन गरियो । दलहरू फेरि म्याद थप गरेर नमिलेका मुद्दामा सहमति खोजेर जाने पक्षमा थिए । तर, तत्कालीन प्रधानमन्त्री बाबुराम भट्टराईले संविधानसभा विघटन गरी ताजा जनादेशमा जाने घोषणा गरिदिए । त्यसमा अदृश्य शक्ति को प्रभाव रहेको विश्वास गरिन्छ । पहिलो संविधानसभामा पराजित भएका ओलीले दोस्रामा जिते । २०७१ असारमा एमालेको नवौं महाधिवेशनबाट अध्यक्ष निर्वाचित भए । संसदीय दलको नेता भए । ओलीको राजनीति उत्कर्षतिर बढ्दै जाँदा नेपालको भारत सम्बन्धमा चाहिँ तिक्तताको पारो बढ्दै थियो, २०७२ असोज ३ मा संविधान जारी भएपछि चुलीमै पुग्यो । एकै छिन संविधान जारी हुनुअघिको परिदृश्यमा फर्किऔं । मुलुक नयाँ संविधानको व्यग्र प्रतीक्षामा थियो । तर शीर्ष नेताको अहं, इगो, बाह्य शक्ति स्वार्थ र चरम राजनीतिक ध्रुवीकरणको मारमा थियो, संविधानसभा । २०७२ जेठ २५ गते दलहरूले संवादहीनता तोडेर सोह्रबुँदे सहमति गरे, जसले नयाँ आस जगायो र संविधान निर्माणको जग बनायो । सोह्रबुँदे सहमितका एक मुख्य सूत्रधार ओली थिए । सोह्रबुँदे सहमतिपछि भारत बिच्कियो । आम रूपमा यो सहमतिमा घरेलु दलहरू निर्णायक थिए भन्ने बुझाइ थियो भने, भारतले चाहिँ चीनको प्रभाव देख्यो । भारत नेपालको घरेलु राजनीतिमा सधैं आफ्नो स्टेक खोज्ने गर्छ । नेपालमा संविधान निर्माणमा उसको चासो सतहमै देखिने गरी प्रतिविम्बित हुँदै आएको थियो । भारतका प्रधानमन्त्री नरेन्द्र मोदी संविधान निर्माणको चरणमा दुईचोटि नेपाल आए । पहिलोचोटि आउँदा उनले संविधान निर्माण प्रक्रियाको सफलताको कामना मात्रै गरे भने, दोस्रोचोटि सबैलाई मिलाएर संविधान निर्माण गर्न आदेशात्मक सुझाव दिए । संविधान जारी हुने पूर्वसन्ध्यामा मिति धकेल्न आइपुगेका विशेष दूत जयशंकरका गतिविधिले दलहरूलाई एक ठाउँमा आउन थप दबाब सृजना गरे । विशेष दूत र खुफिया संयन्त्रका सक्रियता निरर्थक भए अनि असोज ३ गते नेपालको संविधान जारी भयो । संविधान जारीपछि २०७२ असोज २५ मा ओली प्रधानमन्त्री भए । भारतले नेपालमा संविधान जारी भएकामा शुभकामना दिएन बरु नोट मात्रै गरेको बतायो । इगो पालेको भारतले आर्थिक नाकाबन्दी लगाएर तत्काल आक्रोश पोख्यो । पेट्रोलियम लगायतका दैनन्दिन आवश्यकताका सामग्री रोकेर मानवताविरोधी अपराध नै गर्यो । उसै पनि भारतविरोधी मनोविज्ञान भएको नेपालमा त्यस्तो भावना अरू बढ्यो । आन्दोलनमा मधेस जलिरहेको र नाकाबन्दीले दैनिकी बिथोलिएको प्रतिकूल समयमा ओली विचलित भएनन् । बरु चीनसँग पेट्रोलियम ढुवानीसँगै पारवहन सम्झौता गरेर नेपालको विदेशनीतिमा नयाँ आयाम थपे । यद्यपि चीनसँग भएका सम्झौताहरूको पूर्ण र प्रभावकारी कार्यान्वयन भएको छैन, तथापि त्यो बेला ओलीले जे गरे त्यसले नेपालको भारतनिर्भरता घटाएको मात्रै होइन, उसको ठूल्दाइ प्रवृत्तिलाई पनि गतिलो जवाफ दियो । भारतको व्यवहारले नेपाल चीनमुखी भयो भन्दै सबैतिरबाट मोदी सरकारको आलोचना हुन थाल्यो । ओलीको चीन कार्ड अनि देशभित्रै र पश्चिमा राष्ट्रहरूको दबाबपछि भारतले नाकाबन्दी हटायो, बिस्तारै सम्बन्ध सुधारको बाटामा अग्रसर भयो । नाकाबन्दीले बनाएको राष्ट्रवादी छवि, दुई ठूला कम्युनिस्ट पार्टीबीचको मोर्चाबन्दीसहित २०७४ को चुनावमा होमिएका ओली झन् शक्तिशाली भएर उदाए । दुई कम्युनिस्ट पार्टीबीच एकता भयो । उनीसँग चिढिएको भारत पनि बहुमतप्राप्त प्रधानमन्त्री भएपछि सम्बन्ध सुधारको हात बढाउँदै थियो । जेएनयूका प्राध्यापक एसडी मुनिले २०७४ पुसमा द वायर मा लेखेका थिए, नेपालमा वाम गठबन्धनको विजयलाई कम्युनिजमको उदयका रूपमा बुझ्नु गलत हुनेछ । गठबन्धनलाई जिताएर नेपाली मतदाताले उनीहरूको नयाँ राष्ट्रवादलाई अभिव्यक्त गरेका छन् । भारतले वाम गठबन्धनको विजय र नेपालमा जागेको नयाँ राष्ट्रवादसँग सामञ्जस्य खोज्नुपर्छ ।ओलीका अनुकूलता थपिँदा थिए । बलियो प्रधानमन्त्री, स्थिर सरकार, सम्बन्ध सुधार्न आतुर भारत । चीनले त संकटमै साथ दिएको थियो । तर, यी सबै अनुकूलतालाई नजरअन्दाज गर्दै ओली शक्तिउन्माद र अहंकारमा यति लिप्त भए कि, एकपछि अर्को गुमाउँदै गए । आज उनीसँग के छ ? न त्यो बहुमतसहितको संसद्, न त शक्तिशाली कम्युनिस्ट पार्टी । उनले त एमालेलाई पनि एकढिक्का राख्न सकेनन् । आफूसँग भएको शक्ति नचिनेर ओली सत्ता टिकाउन भारतीय खुफिया एजेन्सीको शरणमा पुगे । राष्ट्रवादको बर्को ओढेर दुनियाँलाई शरीर ढाकेको भ्रम दिन सकेका ओली त्यही बर्को पनि खुफिया एजेन्सीका हाकिमको स्वागतमा ओछ्याएर सर्वांग नांगिए । ओलीको राजनीतिक जीवनको सबैभन्दा ठूलो पुँजी तेह्र वर्षको जेलजीवन हो । पटकपटक सत्ताभोग गरेर उनले त्यसको ब्याजस्याज उठाइसके । पछिल्लो समय उनले कमाएको अर्को पुँजी राष्ट्रवादी नेता भन्ने थियो । त्यो पनि सामन्त गोयलको पोल्टामा हालेपछि उनी कंगाल भएका छन् । भारतमा नेपाललाई हेर्ने दुई थरी दृष्टिकोण पाइन्छन् । पहिलो, दुई साताअघि द हिन्दुस्तान टाइम्स को सम्पादकीयमा अभिव्यक्त भएजस्तै, नेपालको राजनीतिक प्रक्रियालाई आफ्नै ढंगले चल्न दिनुपर्छ र ओलीलाई दिएको समर्थन फिर्ता लिएर लोकतान्त्रिक परिपाटीअनुसार बन्ने सरकारलाई सहयोग गर्नुपर्छ । सोही पत्रिकामा नेपालका लागि पूर्वभारतीय राजदूत रणजित रेले पनि लेखमार्फत, भारतलाई नेपालको संवैधानिक शासनका पक्षमा उभिन आग्रह गरेका छन् । दोस्रो, भारतमा अर्को पंक्ति छ जो नेपालमा नियन्त्रित अस्थिरता को पक्षमा छ । आफ्नो अह्रनखटनमा नेपाली राजनीतिलाई डोर्याउन चाहन्छ । नेपालमा बलियो राजनीतिक शक्ति बनेको देख्नै सक्दैन । दक्षिणपन्थी सोचलाई पल्लवित गर्ने यही शक्तिको प्रभावमा अहिले ओली परेका छन् । यही शक्तिको आडमा दक्षिणपन्थी नायक बन्ने सपना पालेर उनले संविधानमाथि घात गरेका हुन् । यो त्यही शक्ति हो जसले संविधान घोषणाको नेपाली सार्वभौम अधिकारमा कुदृष्टि लगायो र आक्रोशित हुँदै नाकाबन्दी गर्यो । त्यो शक्ति अहिले पनि लिपुलेक, लिम्पियाधुरा समेटेर नक्सा जारी गर्दा कम चिढिएको छैन । ओलीलाई चीनपरस्त भन्दै अनेक लाञ्छना लगाउने यही शक्ति थियो । र, यो शक्ति एक ढिक्का भएको कम्युनिस्ट एकता भाँड्न सफल भइसकेको छ । नोट मात्रै गरेको नेपालको संविधान अब उसको लक्ष्य हुनेछ । जति बेला ओलीले आफू गोटी बनेको पत्तो पाउनेछन्, सायद त्यो बेला ढिलो झइसकेको हुनेछ ।"
मतपत्रको सट्टा अक्सिजन,"महामारीले थिलथिलो परिरहेको बेला सरकारले भने चुनावको मिति घोषणा गरेको छ । अहिलेको आवश्यकता निर्वाचन हो कि उपचार ? सरकारले प्रतिनिधिसभा विघटन गरेर निर्वाचनको मिति तोकेको छ, के अब प्रधानमन्त्री र राष्ट्रपतिले मिलेर निर्वाचन खर्च बेहोर्ने हो ? होइन भने किन यस्तो गैरजिम्मेवारीपूर्ण कार्य गरियो भनेर जवाफदेह हुनुपर्छ । निर्वाचन गर्ने पैसाले जनतालाई अक्सिजन, भ्याक्सिन उपलब्ध गराउने हो भने, धेरैलाई जोगाउन सकिन्छ । निषेधाज्ञाले निम्न वर्गको दैनिकी कष्टकर बन्दै गएको छ, यो अझ कति लम्बिने हो थाहा छैन । निषेधाज्ञा लम्ब्याउने तर उपचारमा ध्यान नदिने अनि राहतको कुनै व्यवस्था नगर्ने हो भने, नागरिक रोगले भन्दा पनि भोकले मर्नेछन् । यसप्रति राज्यको ध्यान गएको छैन । भारतबाट ल्याइएको भ्याक्सिनको पहिलो डोज लगाएकाहरूले दोस्रो कहिले पाउने हो थाहा छैन । भीडभाड गर्न हुन्न भनेर स्वास्थ्य मन्त्रालयले पटकपटक भनिरहेको छ, निर्वाचन गराउँदाचाहिँ भीडभाड हुँदैन ? प्रधानमन्त्रीले हालैको एक कार्यक्रममा भने अमेरिकामा महामारीमै निर्वाचन हुन्छ भने हाम्रोमा पनि हुन सक्छ । प्रधानमन्त्रीलाई हाम्रो प्रश्न के अमेरिकाले गरेको निर्वाचन मध्यावधि हो अनि आफ्ना नागरिकलाई महामारीबाट जोगाउन उसले गरेका प्रयत्नको एक प्रतिशत पनि हामीले गर्न सकेका छौं ? प्रधानमन्त्रीले विचारै नगरी आफ्नो कदमको बचाउका लागि यस्ता उदाहरण दिँदा हाम्रो वास्तविकताबारे पनि सोच्नुपर्दैन ? पुरुषोत्तम घिमिरे, जोरपाटी, काठमाडौं"
राष्ट्रिपतिको कदम संविधानविपरीत,"बारम्बार प्रधानमन्त्री केपी शर्मा ओलीका प्रतिगामी कदमहरूमा राष्ट्रपति विद्यादेवी भण्डारीको साथ र सहयोग रहनुले गणतन्त्रको प्रतीकका रूपमा रहेको सो पदको गरिमा घटिरहेको छ । अघिल्लो पटक सत्तासीन दलको आन्तरिक किचलोका कारण प्रधानमन्त्री ओलीले प्रतिनिधिसभा विघटनका लागि गरेको सिफारिस राष्ट्रपति भण्डारीले सेकेन्डभरमै अनुमोदन गरेकी थिइन् । कार्यपालिकाको प्रतिगामी रबैयालाई राष्ट्रपति भण्डारीले सामान्य विवेकै प्रयोग नगरी सदर गरेपछि उनको भूमिका विवादास्पद भएको छ । सामाजिक सञ्जाललगायत सञ्चारजगत्बाट राष्ट्रपतिको कदमको विरोध भइरहेको छ । राष्ट्रपति पद सेरेमोनियल हो र संघीय लोकतान्त्रिक संविधानको रक्षक पनि । यसअघिको प्रतिनिधिसभा विघटनको कदमलाई सर्वोच्च अदालतले असंवैधानिक ठहर गरी पुनःस्थापना गरिदियो । राष्ट्रपतिका थुप्रै काम विवादास्पद बनिरहेका छन् । राष्ट्रप्रमुखको गरिमा कायम गर्न भण्डारी चुकेको भन्नेहरूको भीड ठूलै छ । गत शुक्रबार फेरि राष्ट्रपति र प्रधानमन्त्रीको मिलेमतोमा प्रतिनिधिसभा विघटन गरियो । संविधानको धारा ७६ को उपधारा (३) अन्तर्गतका अल्पमतका प्रधानमन्त्री ओलीले धारा ७४(४) पूरा नगरी राष्ट्रपतिलाई सीधै धारा ७४(५) मा जान आग्रह गरे । राष्ट्रपतिले पनि प्रधानमन्त्रीको आग्रह मानेर धारा ७४(५) को सरकार गठनका लागि २४ घण्टा पनि समय नदिई आह्वान गरिन् । सो समयमा विपक्षी गठबन्धनले १४९ सांसदको हस्ताक्षरसहित कांग्रेस सभापति शेरबहादुर देउबाको नेतृत्वमा सरकारको दाबी गरेको थियो । तर, प्रधानमन्त्री ओलीले पनि १५३ सांसदको समर्थन देखाएर दाबी गरेको भनी राष्ट्रपतिले दुवै दाबीलाई मान्यता दिइनन् । दाबी सही छ कि गलत भन्ने वस्तुगत आधार राष्ट्रपतिले नखोजी सरकार गठनको दाबीलाई खारेज गर्नु न्यायसंगत छ ? राष्ट्रपतिले ओलीलाई प्रधानमन्त्रीमा टिकाइराख्न भूमिका खेलिरहेकी छन् भनेर सामान्य नागरिकले पनि सहजै बुझ्छ । दुवै पक्षको दाबीको आधिकारिकता राष्ट्रपतिले खोतलेको भए ओलीको दाबी फेल हुने पक्का थियो । तर, उनले वस्तुगत आधार नखोजी दुवैलाई फेल भनिदिइन् । ओलीको दाउ कसरी हुन्छ, संविधानको धाराअनुसार सबैलाई फेल खुवाउने र प्रधानमन्त्रीमा टिकिरहने भन्ने हो । उनको यो दाउलाई राष्ट्रपतिले पूर्ण साथ दिएकी छन् । राष्ट्रिपतिको यस्तो कदमले लोकतन्त्र जोगाउन फेरि जनताले संघर्ष गर्नुपर्ने वातावरण बन्दै गएको छ । गोविन्द विक, बूढानीलकण्ठ१२, काठमाडौं"
संवैधानिक इजलास र विश्वसनीयता,"वैकल्पिक सरकार बनाउने अवस्था हुँदाहुँदै राष्ट्रपति विद्यादेवी भण्डारीले सरकार नबनाई प्रतिनिधिसभा नै विघटन गरिदिएको निर्णयविरुद्ध परेको मुद्दाका कारण पुनः एकपल्ट सर्वोच्च अदालततर्फ सबैको ध्यान गएको छ । संविधानसँग जोडिएका यस्ता मुद्दामा पाँच न्यायाधीशको संवैधानिक इजलासमा सुनुवाइ हुने व्यवस्था छ । इजलासमा बस्ने न्यायाधीशहरू रोस्टरमा रहेका सर्वोच्चकै १४ न्यायाधीशबाट छानेर पठाइन्छ र यो काम प्रधानन्यायाधीशले गर्छन् । तर, यसभन्दा अघिको संवैधानिक इजलासको न्यायाधीश छनोट निकै विवादित हुन पुगेको थियो । कतिपय वरिष्ठ र संविधानका जानकार न्यायाधीशलाई जानाजान छुटाइएको भन्ने आरोप पनि लगाइयो । यसपालि यस्तो नहोस् साथै मुद्दाको छिटो निर्णय गरियोस् ताकि निर्वाचनमा खर्च हुने ४० अर्ब बचत भै सो पैसा अस्पतालहरूमा लगाउन पाइयोस् । राम्रा र सक्षम न्यायाधीशहरूको इजलास बनाउन सके मात्र अदालतको गरिमा बढ्नेछ । न्यायिक सिद्धान्तमा अदालतको निर्णय सबैले मान्नैपर्ने हुन्छ तर फैसलाको पक्षविपक्षमा बहस, आलोचना र टिप्पणी गर्न भने पाइन्छ । केही दिनअघि अल्पमतमा परेको सरकार प्रमुखले बोलाएको संवैधानिक परिषद्को बैठकमा प्रधानन्यायाधीश जानुहुन्थ्यो कि हुँदैन थियो भन्नेमा बहस चर्केको थियो । प्रधानन्यायाधीश राणाले केपी शर्मा ओलीलाई भन्नुपर्थ्यो तपाईं अहिले अल्पमतको सरकार हो, पहिला विश्वासको मत लिन सफल हुनुहोस् अनि मात्र बैठक डाक्नुहोस् । तर प्रधानन्यायाधीश राणा बैठकमा गई निर्णयमा सहभागी भए । अल्पमतको सरकार प्रमुखले बोलाएको संवैधानिक परिषद्को बैठक अवैध हो भनेर पुष्पकमल दाहाल, शेरबहादुर देउवा र माधव नेपालले विज्ञप्ति नै जारी गरेर विरोध गरेका थिए । त्यसका बाबजुद प्रधानन्यायमधीश राणा भाग लिन गएका थिए । प्रधानन्यायमधीश राणामाथि संवैधानिक परिषद्को अध्यादेश खारेजसम्बन्धी र सोमार्फत भएका निर्णयहरू बदर गर्न भनी दर्ता भएका दर्जनौं मुद्दा र रिटहरू अगाडि नबढाएको आरोप पनि लाग्ने गर्छ, अब त्यस्तो आरोप नलागोस् । गोपाल देवकोटा, गौरीनगर, कामनपा७"
बजेटमा गुणात्मक सुधार,"आगामी बजेटमा बढी ध्यान दिनुपर्ने पक्षआगामी बजेटले चारवटा मूलभूत पक्षमा विशेष ध्यान दिनुपर्छ स्वास्थ्य, सामाजिक सुरक्षा, सुरक्षित पानी र आर्थिक पुनरुत्थान । अन्तर्राष्ट्रिय मुद्रा कोष र आर्थिक विकास र सहयोग संगठन (ओईसीडी) ले पनि कोभिड१९ सँग संघर्ष गरिरहेका विकासशील राष्ट्रहरूका लागि यी क्षेत्रहरूमा बढी जोड दिनुका साथै थप रणनीतिहरू पनि सुझाएका छन् । धेरै मुलुकमा राजस्वमा परेको चाप र खर्चमा भएको बढोत्तरीसँगै सार्वजनिक खर्चको व्यवस्थापनमा पनि गुणात्मक परिवर्तन गर्नुपर्ने देखिन्छ । माथि उल्लिखित क्षेत्रहरूमा रकम हस्तान्तरण र खर्च प्रक्रिया सरल र द्रुत बनाउनुपर्छ । हाल कोभिड१९ को संकटसँगै डिजिटल कारोबारमा व्यापक बढोत्तरी भएको छ तर यो खासगरी गैरसरकारी क्षेत्रहरूमा बढिरहेको छ । सरकार स्वयंले आफ्ना प्राथमिकताका क्षेत्रहरूमा डिजिटल माध्यमबाट सार्वजनिक खर्च व्यवस्थापनको कार्य गर्नुपर्छ । सार्वजनिक खर्च नियमावलीको सरलीकरण, समयमा भुक्तानी र अन्य सबै प्रक्रियामा व्यापक लचकताको अभ्यास गर्नुपर्ने देखिन्छ । लक्ष्यको तुलनामा राजस्वको संकलन र खर्च गर्न सक्ने क्षमता दुवैमा कमजोरी रहेको वर्तमान अवस्थामा कम्तीमा पनि दोस्रो पक्षमा सुधार गर्न सकिन्छ । सरकारले आफ्नो खर्च गर्न सक्ने क्षमता अभिवृद्धि गर्ने अवसरका रूपमा वर्तमान संकटलाई लिनुपर्छ । ओईसीडीले हालै सार्वजनिक गरेको एउटा प्रतिवेदनमा संकटको समयमा सार्वजनिक खर्च व्यवस्थापनमा नयाँ शक्ति विकसित गर्न सकेका साना युरोपेली मुलुकहरू लिथुआनिया, पोर्चुगल र स्लोभेनियाको मुक्तकण्ठले प्रशंसा गरिएको छ ।"
संविधान र लोकतन्त्रको अपहरण,"रा ष्ट्रपति विद्या भण्डारीले गत शुक्रबार संविधानको धारा ७६(५) अन्तर्गतको सरकार गठनका लागि नेपाली कांग्रेसका सभापति शेरबहादुर देउवा र प्रधानमन्त्री केपी शर्मा ओलीको दाबी परेको र दुवै दाबी अयोग्य भएको घोषणा गरिन् । सोही दिन मध्यरात मन्त्रिपरिषद् बैठकले प्रतिनिधिसभा विघटन गरी निर्वाचनको सिफारिस गर्यो, जसलाई राष्ट्रपति भण्डारीले क्षणभरमै सदर गरिन् । योसँगै संविधान संरक्षकबाटै मुलुकलाई अस्थिरतातर्फ धकेल्ने दुष्प्रयास भएको छ । गत पुस ५ मा पनि प्रधानमन्त्री र राष्ट्रपति मिलेर प्रतिनिधिसभा विघटन गरेका थिए । लामो बहसपछि फागुन ११ मा सर्वोच्च अदालतले प्रतिनिधिसभा विघटन गर्न पाइँदैन भन्ने फैसला दियो, उक्त फैसलाको पूर्ण पाठ नआउँदै पुनः प्रतिनिधिसभा विघटन गर्नु प्रधानमन्त्री र राष्ट्रपतिको सुनियोजित षड्यन्त्र हो । दुवै मिलेर संविधानलाई चिथोर्ने र लोकतान्त्रिक मूल्यमान्यता भत्काउने काम गरेका छन् । धारा ७३(३) अन्तर्गतको अल्पमतको सरकारका प्रधानमन्त्रीले विश्वासको मत नलिई वा राजीनामा नदिई धारा ७६(५) अनुसार नयाँ सरकार गठनका लागि राष्ट्रपतिबाट समय तोकिनु असंवैधानिक थियो नै, त्योभन्दा पनि आपत्तिजनक थियो नयाँ सरकार बनाउन चौबीस घण्टा पनि नदिनु । प्रतिनिधिसभा विघटन गरेर संविधानै फाल्ने षड्यन्त्र थियो यो । यसलाई चिर्न तोकिएकै समयसीमामा नेपाली कांग्रेस, माओवादी केन्द्र, नेकपा एमाले (माधव नेपाल समूह) र जसपा (उपेन्द्र समूह) का १४९ सांसद मिलेर देउवाको नेतृत्वमा सरकार बनाउने दाबी राष्ट्रपतिसमक्ष पेस गरेका थिए । देउवाले दाबी गर्नुभन्दा केही घण्टाअघि बालुवाटारको पत्रकार सम्मेलनमा प्रधानमन्त्री ओलीले आफूसँग बहुमत नभएको र धारा ७६(५) का लागि मार्गप्रशस्त गरेको भनेका थिए । यसो भनेको एकै छिनपछि सरकारको दाबी गर्नु अनि सो र देउवाको दाबी अमान्य भनी निर्णय गर्नुगराउनुले अन्ततोगत्वा प्रधानमन्त्री र राष्ट्रपतिको असली रूप जनतासमक्ष उदाङ्गिएको छ ।एकातिर कोरोनाको दोस्रो लहर, अर्कातिर जनताको सार्वभौमसत्तासम्पन्न प्रतिनिधिसभा पुनः भंग । पोहोर ओली सरकारको अकर्मण्यता र असंवेदनशीलताका कारण धेरै नागरिकले ज्यान गुमाए, अहिले मृत्युदर झन् डरलाग्दो छ । जनताको रक्षा र कोरोना रोकथाममा ओली सरकार पूर्ण रूपमा असफल भइसकेको छ । यस्तो मानवीय संकट र भोकमरीको जोखिममाझ पनि अर्बौं खर्च लाग्ने चुनाव घोषणा गर्नु, बहुलट्ठीपनको पराकाष्ठा हो । संविधानको धारा ७६(५) सरकार बन्ने विशिष्ट व्यवस्था हो, यसमा कुनै पनि प्रतिनिधिले प्रतिनिधिसभा सदस्यको व्यक्तिगत समर्थनमा सरकार गठनका लागि दाबी गर्न सक्छ । तर, अल्पमतका प्रधानमन्त्री ओलीले ७६(२) कै व्यवस्थाजस्तो गरी आफ्ना सांसदले अर्को उम्मेदवारलाई समर्थन गरेको भनेर राष्ट्रपति कार्यालयमा पत्र पठाउनु संविधानमाथिकै जालसाजी हो । यस घटनाले नेपाल राष्ट्रियअन्तर्राष्ट्रिय शक्तिकेन्द्रको फुटबल मैदान हुने हो कि भन्ने आशंका उब्जाएको छ । यस्ता आशंका दूर गर्न सबै दल एकबद्ध भएर कानुनी तथा राजनीतिक उपचार खोज्नुको विकल्प छैन । जेठ ७ को प्रतिनिधिसभा विघटन र मध्यावधि निर्वाचनको घोषणा बुझ्न ओली प्रवृत्तिलाई विभिन्न कोणबाट हेर्नुपर्छ । ओली कहिल्यै संविधानको परिधिभित्र बस्न चाहेनन् । प्रधानमन्त्री हुनेबित्तिकै उनले सम्पत्ति शुद्धीकरण, राजस्व अनुसन्धान आयोग, महान्यायाधिवक्ता कार्यालयजस्ता संवैधानिक निकायलाई आफ्नो मातहतमा राखेर शक्ति सञ्चय गर्न थाले । सरकारले ल्याएका विधेयकहरू संविधान र लोकतान्त्रिक पद्धतिविपरीत थिए, संसद् छलेर अध्यादेशमार्फत देश चलाउन थाले । यसैको निरन्तरता हो पुस ५ र जेठ ७ । असंवैधानिक तवरले प्रतिनिधिसभा विघटन गरी चुनाव गर्छु भनेर संविधानको घाँटी पटकपटक निमोठ्ने काम भएको छ । लोकतान्त्रिक व्यवस्थामा कार्यपालिका, न्यायपालिका र व्यवस्थापिका शक्ति सन्तुलन र शक्ति पृथकीकरणको सिद्धान्तअनुसार चल्छन् । यस सिद्धान्तविपरीत अल्पमतका प्रधानमन्त्रीले सर्वोच्च अदालतको अपमान गर्ने काम भएको छ ।विश्वइतिहासमा आफ्नो बालहठकै कारण तानाशाहले लोकतन्त्र समाप्त गरेका थुप्रै दृष्टान्त छन् । एडोल्फ हिटलर, लेन्डुप दोर्जे, रोबर्ट मुगाबे र राजा महेन्द्र शाहकै शैलीको ओलीको अहंकार, अहं र लहडले बारम्बार संविधानको मूल मर्ममाथि प्रहार भएको छ । पाँच वर्षका लागि पाएको जनमत र जनतासमक्ष गरेका प्रतिबद्धताको उनले अपमान गरेका छन् । समृद्ध नेपाल, सुखी नेपाली को नारा असहाय नेपाल, बेसहारा नेपाली मा परिणत भएको छ । भ्रष्टाचारको काण्डैकाण्डमा जकडिएको ओली सरकारले कोरोनाको काहालीलाग्दो अवस्थामा पनि रकम हिनामिना गर्न छोडेन । स्वास्थ्य सामग्री खरिदमा भएको भ्रष्टाचार र भ्याक्सिनको मोलमोलाइ यसैका उदाहरण हुन् । अक्सिजन र भेन्टिलेटर नपाएर छटपटाइरहेका जनताका रोदनले प्रधानमन्त्री ओलीलाई छोएको छैन । इतिहासमै सबैभन्दा बलियो कम्युनिस्ट सरकार, उनकै कारण इतिहासकै सबैभन्दा नालायक र भ्रष्ट साबित भयो । राष्ट्रवाद र समृद्धिको खोल ओढेर उदाएका ओलीको शासनशैलीले यी नारा कति खोक्रा रहेछन् भन्ने देखाइसकेको छ । सार्वभौमसत्तासम्पन्न संसद्ले पास गरेको चुच्चे नक्सा केहीपछि गायब भयो, विद्यालयको पाठ्यक्रममा उक्त नक्सा नराख्न उर्दी जारी भयो । अन्त्यमा सत्ता जोगाउन छिमेकीसँग लम्पसार परे । उनी राष्ट्रवादी होइनन्, केवल अवसरवादी र सत्तालोलुप हुन् । सरकार विधि, विधान र प्रक्रियाबाट चले मात्र सुशासन र समृद्धिको अनुभूति जनताले गर्न सक्छन् । पदलोलुपता र प्रतिशोधले राष्ट्रलाई द्वन्द्वतर्फ लैजान्छ, र अहिले त्यसो गराउने मुख्य पात्र हुन् ओली । उसले प्रचण्ड बहुमतका लागि माओवादी केन्द्रसँग गठबन्धन गरे, करिब दुईतिहाइ मत पनि पाए, बलियो नेकपा पनि गठन गरे तर उक्त पार्टी सधैं आपसी द्वन्द्व र झगडाले थलियो, जसका कारण मुलुकै बन्धक बन्यो । आज फेरि, आफ्नो पार्टी नेकपा एमाले पनि सम्हाल्न सकेका छैनन् । ओलीकै कारण मुलुक फेरि आन्दोलन र संघर्षमा होमिएको छ ।"
बिच टुरिजमसँगै हिल स्टेसन,"कृषि, ऊर्जा र पर्यटन क्षेत्र नेपालको अर्थतन्त्रको मेरुदण्ड रहेको भनी हामीले वर्षौंदेखि सुन्दै आइरहेका छौं । यथार्थमा चाहिँ, मुलुकको समृद्धि यात्रामा हालैका वर्षहरूमा ऊर्जा क्षेत्रको केहीबाहेक कृषि र पर्यटन क्षेत्रको योगदान नाम मात्रको छ । ऊर्जामा निजी क्षेत्रलाई अगाडि सारेर गरिएका केही नीतिगत सुधारबाट पक्कै सकारात्मक प्रभाव परेको छ । फलस्वरूप, दैनिक अठार घण्टासम्म लोडसेडिङ भोग्न बाध्य मुलुक अहिले ऊर्जामा आत्मनिर्भरताको दिशातर्फ बढिरहेको छ । ऊर्जा क्षेत्रलाई आधार मानी कृषि र पर्यटन क्षेत्रलाई पुनर्मूल्यांकन गर्ने हो भने, दुवै क्षेत्रको उत्थानमा हामीले लिएको नीतिबारे पुनर्विचार गर्नुपर्ने हुन्छ । ऊर्जालाई झैं कृषि र पर्यटन क्षेत्रको विकासका लागि हामीले समस्याको पहिचान गरी नीतिगत रूपमा त्यसको सम्बोधन गर्न आवश्यक छ । यही सन्दर्भमा नेपालको पर्यटन क्षेत्रमा विगतमा हामीले लिएको उद्देश्य के थियो र त्यसलाई हासिल गर्न केकस्ता नीति अवलम्बन गरेका थियौं, तिनको समीक्षा गर्दै पर्यटनलाई सही दिशा दिन र यसबाट देशको आर्थिक समृद्धिमा बढीभन्दा बढी योगदान पुर्याउन के गर्न सकिन्छ! विगतमा पर्यटन नीति वा कार्यक्रम बनाउँदा हामी कहाँनेर चुक्यौं र यसको सुधारका लागि नयाँ अवधारणा के हुन सक्छ भन्नेबारे यहाँ चर्चा गर्न खोजिएको छ । सन् १९५० को दशकमा खोलिएको नेपालको पर्यटन उद्योगले सुरुदेखि नै हिमाललाई केन्द्रमा राखेर पहिचान बनाउँदै आयो । सर्वोच्च शिखर सगरमाथा र अन्य अग्ला हिमालहरूसहित लामो हिमशृंखला भएकाले पनि नेपालको पर्यटनमा त्यसलाई प्राथमिकतामा राख्नु अस्वाभाविक थिएन । तर, हिमालको अत्यधिक प्रचारप्रसार गरेर हामीले जानीनजानी नेपाललाई मौसमी वा वसन्त र शरद ऋतुको गन्तव्यका रूपमा मात्र अगाडि सार्ने गल्ती गरिरह्यौं । धेरै व्यवसायीको प्राथमिकतामा खुम्बु, लाङटाङ र अन्नपूर्ण क्षेत्र मात्र परिरहे । यसले गर्दा ७० वर्षमाथि र २० वर्षमुनिका उमेर समूहले नेपाललाई पर्यटकीय गन्तव्य ठान्न सकेनन् । २१७० वर्ष उमेर समूहको जनसंख्या विश्वमा लगभग छ, जो दैनन्दिन पेसाव्यवसायमा आबद्ध हुन्छ र आर्थिक रूपमा राम्रो अवस्थामा रहे पनि पेसा, गाडी, घर, शिक्षा लगायतमा आर्थिक दायित्व पूरा गर्नुपर्ने भएकाले बिदा मिलाएर बालबच्चासहित धेरै दिन लाग्ने पदयात्रा र पर्वतारोहणमा आउन सक्ने अवस्थामा हुन्न । यस्तै, पदयात्रा र पर्वतारोहणमा धेरै रुचि नराख्ने पर्यटकलाई पनि नेपालले अपेक्षित रूपमा आकर्षित गर्न सकेन । अर्कातिर, हिमालबाहेक चारवटा भौगोलिक क्षेत्रमा केन्द्रित हुने गरी पर्यटकीय गन्तव्यमा जोड दिइयो, जसका कारण नेपाल भनेका काठमाडौं, चितवन, पोखरा र लुम्बिनी मात्रै हुन् भनेजस्तो छाप पर्दै गयो । विशेषतः पदयात्रा र पर्वतारोहण युरोपेली, अमेरिकी, अस्ट्रेलियाली तथा जापानीहरूमाझ बढी लोकप्रिय थियोछ । तर, संसारको एकतिहाइभन्दा बढी जनसंख्या ओगटेका भारत र चीनमा हाम्रो ध्यान सोचेजति जान सकेन! उनीहरूको चाहनाअनुरूप पर्यटकीय उपजहरूको विकास गर्न पनि सकिएन । यही कारण अन्य क्षेत्रमा पर्यटकको अपेक्षाकृत वृद्धि हुन सकेन, जबकि नेपाल पर्यटकीय विविधतासहितका सम्भावना बोकेको देश हो ।कोभिड संक्रमणपश्चात् धराशायी बन्न पुगेको पर्यटन उद्योग उकास्न अब नेपालको पर्यटनलाई सबै मौसम र उमेर समूहलाई हुने गरी विभिन्न भागमा केन्द्रित गर्नुपर्छ । कोभिडकै कारण आन्तरिक पर्यटनको महत्त्वसमेत उजागर भइरहेको छ । आन्तरिक पर्यटन प्रवर्द्धन गर्न निजी क्षेत्रबाट विभिन्न प्रयास भइरहेका छन्, सरकारले पनि सातामा दुई दिन बिदा दिने र भत्तासहित घुम्न नीतिगत रूपमा प्रोत्साहन गर्नुपर्नेबारे चासो बढ्दै गएको छ । यसबाट नेपाल मौसमी पर्यटकीय गन्तव्य मात्र रहेको भ्रम हटाउन टेवा मिल्नेछ । कोभिडले हामीलाई पुनः दुई छिमेकीलाई ध्यानमा राखी नयाँ आकर्षक प्याकेज बनाउनेबारे सोच्न समय दिएको छ । छिमेकका पर्यटकहरूलाई लोभ्याउने गरी प्याकेज बनाउन सकिन्छ । तराईमा खाली जमिनलाई लामो समयको लिजमा दिएर पर्यटकीय उपजका रूपमा विकास गर्न सकिन्छ । खोलानदीका ठूलठूला बगरलाई र्याफ्टिङ र बिच टुरिजममार्फत घाम, बालुवा र समुद्रको चाहना राख्ने पर्यटकलाई आकर्षित गर्न सकिन्छ । भारतको जनसंख्यालाई ध्यानमा राखेर धार्मिक, साहसिक, रात्रिकालीन, मनोरञ्जनात्मक पर्यटकीय उपजहरूलाई प्रोत्साहन हुने गरी प्याकेज बनाउनुपर्छ ।भारतीय पर्यटकहरूका हकमा, हवाईमार्गबाट आउनेलाई भन्दा सीमाक्षेत्रबाट २३ सय किलोमिटरसम्मको दूरीबाट सडकमार्ग हुँदै आउन सक्नेलाई प्रोत्साहन गर्नुपर्छ । त्यसका लागि नजिकका भारतीय सहरहरूका बस र रेलवे स्टेसनमा प्रचार सामग्री राख्नुपर्छ, तिनकै लागि उपयुक्त प्याकेज बनाउनुपर्छ । नेपालभारत सीमामा रहेका २१ भन्सार र ७ वटा अध्यागमन नाकाबाट त्यताका पर्यटकलाई ल्याउनु सहज एवं सान्दर्भिक हुन्छ । यसो गर्दा प्याकेज सस्तो हुन गई पर्यटकको संख्यामा वृद्धि हुन जान्छ । कोभिडले गर्दा २५ करोड भारतीयहरू घुम्न जाने गन्तव्यको खोजीमा रहेकाले आकर्षक प्याकेज बनाई प्रचारप्रसार गर्न सके नेपाल पुनः उनीहरूको प्राथमिकतामा पर्न सक्छ । यसअघि नेपालको दीर्घकालीन हित र पर्यटकको सहजताका लागि हिमाल, पहाड र तराई क्षेत्रमा पर्यटकीय पूर्वाधार विकास गर्न निम्नलिखित नीतिगत सुधार गर्नुपर्छ हिमाली क्षेत्रमा ः (१) पदयात्रा र आरोहणमा एकद्वार प्रणालीको व्यवस्था हुनुपर्छ । (२) हिमाल सफा गर्नेभन्दा पनि फोहोर नै हुन नदिने रणनीति अवलम्बन गर्नुपर्छ । (३) ८ हजार मिटरभन्दा माथिका हिमाल चढ्नुअघि ६ हजार मिटरका दुई र ७ हजार मिटरको एउटा हिमाल आरोहणलाई अनिवार्य गर्नुपर्छ । तर, त्यस्तो आरोहण एकै प्रदेशमा मात्र हुन हुन्न । (४) मजदुरहरूको न्यूनतम दैनिक ज्याला तोक्नुका साथै बिमा र उपकरण दिनुपर्छ । (५) स्थानीय तहबाट पर्यटन मजदुरको परिचयपत्र दिनुपर्छ । (६) कुनै पनि ट्रेकिङ रुटमा जाँदा प्रतिव्यक्ति न्यूनतम १ सय डलर प्रतिदिन लिएको हुनुपर्छ । सो रकम बैंकमार्फत आएको प्रमाण पेस गरेमा मात्र टिम्स र अन्य आवश्यक इजाजत दिनुपर्छ । (७) ३ हजार ५ सय मिटरभन्दा माथि वा हिमाली जिल्लाको हकमा सदरमुकामभन्दा बाहिर ट्रेकिङ जाँदा अनिवार्य रूपमा पथप्रदर्शक लैजानुपर्छ । (८) वातावरण शुल्क भनी ३ हजार ५ सय मिटरभन्दा माथि पदयात्रा जाने पर्यटकसँग प्रतिव्यक्ति १ सय डलर र हिमाल आरोहणमा जानेसँग प्रतिव्यक्ति ५ सय डलर शुल्क लिनुपर्छ । (९) उठाइएको वातावरणीय शुल्कबाट पर्यटन मजदुरहरू लगाई अफ सिजनमा पदमार्ग र हिमालको सरसफाइ गर्नुपर्छ । त्यो पैसा बचे पर्यटन मजदुरको हितमा कोष बनाई प्रयोग गर्नुपर्छ । (१०) हिमाली क्षेत्रमा स्काई डाइभिङ, प्याराग्लाइडिङ र स्कीलाई उपयुक्त शुल्क लिई सहजै अनुमति दिनुपर्छ । (११) विदेशी कम्पनीलाई सीधै नेपाल आई पदयात्रा र हिमाल आरोहण गराउन रोक्नुपर्छ । पहाडी क्षेत्रमा ः (१) भारतीय सीमाबाट नेपालको तराई हुँदै दुईतीन घण्टाको ड्राइभमा पुग्न सकिने ८ सय मिटरदेखि २ हजार मिटरसम्म उचाइका समथर क्षेत्रहरूलाई स्थानीय, प्रदेश र केन्द्र सरकारले ल्यान्ड पुलिङको व्यवस्था गर्दै सडक, विद्युत् र पानीको व्यवस्था गरी हिल स्टेसन बनाउन निजी क्षेत्रलाई आकर्षित गरी पाँच वर्षका लागि कर छुट दिनुपर्छ । (२) मध्यपहाडी क्षेत्रका होमस्टेहरूको स्तरोन्नति गरी स्थानीय उपज मात्र प्रयोग गर्ने गरी सञ्चालन गर्नुपर्ने नियम बनाउनुपर्छ । स्थानीय उत्पादनको प्रयोग, रोजगारी सृजना र स्थानीय संस्कृतिको संरक्षण एवं संवर्द्धन गर्नुपर्छ । (३) मध्यपहाडी क्षेत्रका भौगोलिक, सांस्कृतिक र प्राकृतिक विविधता देखाउने गरी शैक्षिक भ्रमण लगायतका प्याकेज बनाउनुपर्छ । (४) मध्यपहाडी क्षेत्रमा अर्थात् ३ हजार ५ सय मिटरभन्दा तल रहेका क्षेत्रहरूमा पर्यटकलाई आकर्षित गर्न एकल रूपमा घुम्न जान दिनुपर्छर् ।सीमाक्षेत्रमा ः (१) स्थलमार्गबाट नेपाल आउने भारतीय पर्यटकहरूका लागि राति पनि नाका खुलै राख्ने व्यवस्था गर्नुपर्छ, ताकि तिनले समस्या भोग्नु नपरोस् । (२) सीमानाकामा खटिने प्रहरी तथा अन्य कर्मचारीलाई पर्यटनमैत्री व्यवहारसम्बन्धी तालिम दिनुपर्छ । (३) भारतीय पर्यटक आफ्नो सवारी साधनसहित नेपाल प्रवेश गर्दा हरियोरातो पास दिने व्यवस्था गर्नुपर्छ । त्यस्तो पास अनुसार सवारी साधनलाई नेपालभित्र सञ्चालनको व्यवस्था मिलाउनुपर्छ । (४) पर्यटकको सुरक्षाको पूर्ण प्रत्याभूतिसहित रात्रिकालीन व्यवसायलाई थप व्यवस्थित गरी सञ्चालन गर्नुपर्छ ।देश संघीय संरचनामा गइसकेकाले, पर्यटन नीतिमा माथि प्रस्तावित सुधारहरू हुन सके सातै प्रदेशमा पर्यटनसँगै अन्य क्षेत्रको पनि सन्तुलित विकासमा सघाउ पुग्नेछ । यस्ता गतिविधिले ऊर्जा र कृषिसँगै पर्यटनलाई पनि आर्थिक समृद्धिको आधार बनाउने राज्यको नीतिमा पनि सघाउ पुग्नेछ । आज निर्माण गर्ने पूर्वाधारले भोलिको पर्यटनलाई दिशानिर्देश गर्नेछ । यसबाट नेपालको पर्यटनमा विविधीकरण हुन गई गुणस्तर र रोजगारी सृजनामा भई नेपालको समग्र अर्थतन्त्रमा सकारात्मक प्रभाव पर्नेछ । रेग्मी नेपाल पर्यटन बोर्डका कार्यकारी प्रमुख हुन् ।"
निषेधाज्ञाको मारमा फूल व्यवसायी,"दिनरातको परिश्रम । परिश्रम र लगानीअनुसारकै फूल फुलेको छ । जरबेरा, कारनेसन र सयपत्री फूलले टनेल ढकमक्क भरिएको छ । यही फूलबारीमा दिनरात पसिना बगाउने किसानको मन भने अहिले उदास छ । निधेषाज्ञाका कारण फूल बेच्न नपाएर बारीमै सुक्ने अवस्थामा पुगेपछि किसान चिन्तित भएका हुन् । भक्तपुर नगरपालिका४ भेलुखेलका युसब र राधा मतांगी दम्पतीले चाँगुनारायण नगरपालिका८ बागेश्वरीमा २२ रोपनी क्षेत्रफल जग्गा भाडामा लिएर फूल खेती गरेका छन् । कोरोनाको दोस्रो लहरको महामारी रोकथाम तथा नियन्त्रणका लागि भन्दै सरकारले लगाएको निषेधाज्ञाका कारण टनेलभरि ढाकिएका जरबेरा, कारनेसन र सयपत्री फूल टिपेर बिक्री गर्न पाएका छैनन् । सामान्य अवस्थामा सातामा ३५ सयदेखि ४ हजार फूल बेचिन्थ्यो, त्यो सबै खेर गयो, कृषक युसबले भने, समयमा टिप्नै पर्छ, नत्र बोट बिग्रिन्छ । पैसा बढी आउने समयमै निषेधाज्ञा भइदियो । गत वर्षको झन्डै नौ महिना लामो लकडाउनले पनि उनीहरूको मिहिनेत खेर गयो । पहिलो लहर अलिक सामान्य भएपछि उत्साहित बनेका उनीहरू यतिबेला फेरि निराश बनेका छन् । पाँच वर्षदेखि हालसम्म ७० लाख रुपैयाँभन्दा बढी लगानी फूल खेतीमै गरिसक्यौं, हाम्रो आम्दानीको स्रोत यही हो, युसबले भने, अवस्था यस्तो भइदियो । लगानी पो कसरी उठाउने भन्ने हुन थाल्यो । जग्गाको भाडा मात्र वार्षिक ४ लाख ४० हजार रुपैयाँ तिर्नुपर्छ । बैंकको ब्याज, कामदारको ज्याला तिर्न थप समस्या परेको उनी बताउँछन् । कोभिड१९ अघि वार्षिक खर्च कटाएर १८ देखि १९ लाख रुपैयाँसम्म आम्दानी हुन्थ्यो । फूलसँगै उनीहरूले गोलभेंडा खेतीसमेत गरेका छन् । निषेधाज्ञाले मात्र होइन किसानलाई हावाहुरीले पनि उस्तै दुःख दिएको छ । निषेधाज्ञाअघि पनि हावाहुरीले गोलभेंडाका ५ वटा टनेल र प्लास्टिक, फूलका १२ वटा टनेलमा क्षति पुर्याएको थियो । जसबाट करिब ४ लाख रुपैयाँ क्षति भएको राधा मतांगीले बताइन् ।फूलको माग बढी हुने सिजनमा निषेधाज्ञा भइदिँदा किसान फूल टिपेर फाल्न बाध्य छन् । पैसा बढी आउने सिजनमै फूल व्यापार गर्न पाएनौं, उनले भनिन्, फलेको पैसा फाल्नु पर्यो ।"
मकवानपुर र काभ्रेमा निषेधाज्ञा थप,"हेटौंडा (कास) कोरोना संक्रमण दर बढ्दै गएपछि दुईपटक गरेर वैशाख १३ गतेसम्म कायम गरिएको निषेधाज्ञा एक साता थप गर्दै जेठ २० गतेसम्म लम्ब्याइएको छ । मंगलबार बसेको डीसीसीएमसीको बैठकले जारी निषेधाज्ञा एक साता लम्ब्याएको हो । कोरोना संक्रमण बढ्दै गएपछि सुरुमा वैशाख १९ गतेबाट वैशाख ३१ गतेसम्म मकवानपुरको ४ स्थानीय तहमा लगाइएको निषेधाज्ञा दोस्रोपटक समय थप गरी जिल्ला भरी नै जेठ १३ गते सम्म कायम गरिएको थियो । यसैगरी, काभ्रेमा जिल्ला प्रशासन कार्यालयले जारी गरेको निषेध आदेश जेष्ठ २२ गते राति १२ बजेसम्मका लागि लम्ब्याएको छ । कोरोना संक्रमितको संख्या वृद्धि हुन थालेपछि जिल्लाभर जारी आदेश तेस्रोपटक १० दिनका लागि थप गरिएको प्रमुख जिल्ला अधिकारी शिवराम पोखरेलले जानकारी दिए । वैशाख १९ गतेबाट २६ गते राति १२ बजेसम्मका लागि जारी निषेध आदेश पहिलोपटक जेठ २ गते राति १२ बजेसम्म र दोस्रोपटक जेठ १२ गते राति १२ सम्मका लागि थप गरिएको थियो । मंगलबारसम्म जिल्लामा सक्रिय संक्रमितको संख्या २ हजार ६ सय ४० पुगेको छ । तीमध्ये सबैभन्दा धेरै बनेपामा ५ सय ८१ , धुलिखेलमा ४ सय ५०, पनौतीमा ४ सय ६१, पाँचखालमा ३ सय २५, नमोबुद्धमा १ सय ६९ संक्रमित छन् । मंगलबार मात्रै ३ सय ३१ नयाँ कोरोना संक्रमित थपिएका छन् ।"
दाताकै भरमा चलेको कोभिड अस्पताल,"निषेधाज्ञामा धार्मिक र सामाजिक कामरामेछाप रामेछापका विभिन्न भागमा स्थानीय प्रशासनले लगाएको निषेधाज्ञा उल्लंघन गर्दै बाक्लो उपस्थितिमा धार्मिक तथा सामाजिक काम भइरहेका छन् । बाक्लो उपस्थितिमा गाउँगाउँमा कुल पूजा भइरहेका छन् भने स्थानीयले हाम्रो गाउँमा केही छैन भन्दै धार्मिक कार्य गरिरहँदा संक्रमण फैलने त्रास छ, कांग्रेस जिल्ला सचिव लेखबहादुर कार्की भन्छन्, संक्रमण ख्यालख्यालमै गाउँ पसेको छ ।जिल्लाका धेरै ग्रामीण क्षेत्रमा ज्वरो, रुघाखोकीजस्ता कोरोनासँग मिल्दो लक्षण भएका बिरामी धेरै छन् । विवाह, व्रतबन्धलगायतका गतिविधिमा भीडभाड हुँदा संक्रमण टोलटोलमा फैलिएको हो । जिल्लाको लिखु तामाकोसी, दोरम्बा, उमाकुण्ड गाउँपालिका र मन्थली तथा रामेछाप नगरपालिकामा संक्रमण दर उच्च छ । जिल्लामा परीक्षण गराएका संक्रमित ५ सयको हाराहारीमा छन् । सयौं बिरामी घरघरमै सामान्य औषधिको भरमा थला परेको कार्कीले बताए । प्रमुख जिल्ला अधिकारी गौलोचन सैजु सूचना जारी गरेपछि त्यसको पालना गर्ने दायित्व सबै नागरिकको भएको बताउँछन् । पहिले त आफैं जानेर सजग हुने हो, सैजुले भने ।"
७ अस्पतालमा अक्सिजन प्लान्ट राखिँदै,"हेटौंडा (कास) वाग्मती प्रदेश सरकारले मातहतका सबै अस्पतालमा अक्सिजन प्लान्ट स्थापना गर्न सात दिनको समय राखेर टेन्डर आह्वान गरेको छ । अक्सिजनकै अभावले कोरोना संक्रमितको ज्यान जाने घटना बढेकाले सरकारले छिटोभन्दा छिटो अस्पतालमै प्लान्ट स्थापना गर्न लागेको हो । कोभिड महामारीलाई मध्यनजर राख्दै सामाजिक विकास मन्त्रालयले सार्वजनिक खरिद अनुगमनमार्फत एक साताको समय राखेर सोमबार टेन्डर सार्वजनिक गरेको हो । प्रदेश मातहत रहेका काठमाडौंको टोखा, ललितपुरको बज्रबाराही, दोलखाको चरिकोट, रामेछापको रामेछाप अस्पताल, काभ्रे मेथिनकोट, धादिङ, सिन्धुपाल्चोकको चौतारा अस्पताल र चितवनको बकुलहर अस्पतालमा अक्सिजन प्लान्ट स्थापना गर्न लागेको मन्त्रालयले जनाएको छ । अस्पतालहरूमा एक महिनाभित्र प्लान्ट स्थापना गरिसक्ने सामाजिक विकास मन्त्रालयका प्रवक्ता पुरुषोत्तम सेढाईंले बताए । प्रदेश मातहतमा रहेका १३ मध्ये ६ वटा अस्पतालमा अक्सिजन प्लान्ट सञ्चालन रहेको र बाँकी अस्पतालमा स्थापना गरेर अस्पतालहरूलाई सुविधायुक्त बनाउन लागेको मन्त्रालयले जनाएको छ । कोभिडको दोस्रो लहर बढेसँगै प्रदेश सरकारले एक जिल्ला एक पीसीआर मेसिन राख्ने निर्णय गरेर आवश्यक प्रक्रिया अघि बढाइसकेको प्रवक्ता सेढाईंले बताए ।"
पाँचखालले माग्यो खोप किन्ने अनुमति,"काभ्रे (कास) कोरोनाविरुद्धको खोप खरिद गर्न पाँचखाल नगरपालिकाले स्वास्थ्य तथा जनसंख्या मन्त्रालयसँग स्वीकृति मागेको छ । मन्त्रालयलाई पत्र लेखेर नगरमा आवश्यक ४० लाख डोज खोप खरिदका लागि स्वीकृति मागेको नगर प्रमुख महेश खरेलले बताए । नगरका बासिन्दाको जीउज्यान र स्वास्थ्य सुरक्षाका लागि आफ्नै स्रोतसाधनबाट खोप किन्ने तयारी गरेको प्रमुख खरेलले बताए । जिल्लामा अरनिको राजमार्ग, बीपी राजमार्गको आसपास फैलिएको पाँचखाल नगरपालिका संक्रमणको जोखिममा छ ।"
भारतमा देखिएको सलह नेपाल भित्रिएला ?,"गत बिहीबार भारतको इन्डिया टीभी र अग्निवाण पत्रिकाको अनलाइन संस्करणले राजस्थानको रेगिस्तान क्षेत्रमा सलहको झुन्ड देखिएको समाचार प्रकाशन गरे । समाचारमा सलहले पुर्याउन सक्ने क्षतिलाई दृष्टिगत गरी जिल्लामा सावधानी अपनाउन भनिएको उल्लेख छ ।गत शनिबार भारतकै हिन्दुस्तान पत्रिकाको अनलाइन संस्करणमा पनि उत्तर प्रदेशमा सलहको झुन्ड देखिएको समाचार छापियो । उसले पनि पाकिस्तानबाट राजस्थान हुँदै सलह उत्तर प्रदेश प्रवेश गरेको जनाएको छ । उत्तर प्रदेशमा सलह देखिएपछि त्यहाँको कृषि विभाग सक्रिय भएको र किसानलाई सतर्क रहन आग्रह गरेको समाचारमा बताइएको छ ।यसअघि संयुक्त राष्ट्र खाद्य तथा कृषि संगठन (एफएओ) ले गत १७ मे मा सूचना जारी गर्दै दक्षिणपश्चिम इरानमा सलहका केही झुन्ड रहेको जनाएको थियो । उक्त झुन्ड पूर्वी पाकिस्तान आउने सम्भावना रहेको उल्लेख गरेको थियो । सोही झुन्ड पाकिस्तान हुँदै उत्तर प्रदेश प्रवेश गरेको हिन्दुस्तानले लेखेको छ । गत वर्ष पनि अफ्रिकी मुलुकबाट अरेबियन देश हुँदै सलह भारत आइपुगेको थियो । उक्त सलह नेपाल पनि छिरेको थियो । भारतको बिहार हुँदै रूपन्देही, बारा, पर्सा र सर्लाहीमा छिरेको सलहले नेपालका केही जिल्लामा आतंक मच्चाएको थियो । अहिले उत्तर प्रदेशमा देखिएको सलहको झुन्ड नेपाल भित्रिने सम्भावना कति छ त ? कृषि तथा पशुपन्छी विकास मन्त्रालयका प्रवक्ता श्रीराम घिमिरे भन्छन्, सलह उडेर आउने हुँदा नेपाल छिर्ने सम्भावना हुन्छ । क्षति सकेसम्म कम गराउन उच्च सतर्कता अपनाउने हो ।मन्त्रालयका अनुसार केही जिल्लामा मकैमा अमेरिकी फौजी कीरा देखिइसकेको छ । कीराले कुनै क्षेत्रलाई जीवनचक्र बनाएको प्रवक्ता घिमिरे बताउँछन् । कीराले वर्षैपिच्छे आक्रान्त बनाएको छ । अमेरिकी फौजी कीरा मकैमा देखिइसकेको छ, उनले भने, भारतमा सलह देखिएपछि बाली संरक्षणसँग काम गर्ने प्लान्ट क्वारेन्टाइन तथा विषादी केन्द्रले सतर्कतासाथ काम गरिरहेको छ । जिल्लामा रहेका प्राविधिकलाई सल्लाहसुझाव दिइएको छ ।प्लान्ट क्वारेन्टाइन तथा विषादी व्यवस्थापन केन्द्रका प्रवक्ता रामकृष्ण सुवेदी भने भारतमा देखिएको सलह नेपाल भित्रिने सम्भावना कम रहेको दाबी गर्छन् । गत वर्ष ५०६० झुन्डमा सलह थियो । एउटै झुन्डमा करोडौंको संख्यामा सलह देखिएको थियो । विगतमा इरान र पाकिस्तानबाट पनि आएर भारतमा थुप्रिएको थियो । त्यही भएर झुन्ड ठूलो भएको थियो । त्यहाँ बस्न नसक्ने भएपछि सहलको झुन्ड फैलिँदै नेपाल आइपुगेको थियो । तर अहिले राजस्थानमा दुईचार झुन्ड मात्रै देखिएको प्रवक्ता सुवेदीको भनाइ छ । सीमा क्षेत्रमा भएकाले पाकिस्तानबाट सलह रेगिस्तान आउन सक्छ । गत वर्ष जुन गतिमा सलह उत्पादन भएको थियो, यसपालि त्यति छैन, उनले भने, भारतमा पनि भयावह भएको छैन । यहाँसम्म सायद नआउला । सलह प्रायः गर्मी ठाउँमा हुन्छ । घाम लाग्दा यसले कृषि बालीमा बढी क्षति पुर्याउँछ । राजस्थानमा बढी मरुभूमि रहेकाले सलहले त्यहाँ ब्रिडिङ धेरै गर्छ । राजस्थानकै कारण भारतमा हरेक वर्ष सलह देखिने गरेको छ । तर पाकिस्तान, अफ्रिका र इरानको मरुभूमिमा सलह उत्पादन भएर झुन्ड भारततर्फ आए मात्रै नेपालमा आउने सम्भावना हुने केन्द्रले जनाएको छ ।हामी विभिन्न निकायसँग निरन्तर सम्पर्कमा छौं । एकएक साताको मौसमको अवस्थाबारे जानकारी लिइरहेका छौं । मौसम हेरेर सजगता अपनाउने हो, प्रवक्ता सुवेदीले भने, अहिलेको मौसमले सलह नेपालमा आएर दुःख दिन सक्ने अवस्था कम छ । भारतीय सञ्चारमाध्यमले भने पाकिस्तान हुँदै सलह राजस्थान र उत्तर प्रदेशसम्म पुगेको जनाएका छन् । केन्द्रकै भनाइ मान्ने हो भने पाकिस्तानबाट भारत भित्रिने सलह नेपालमा पनि आउने सम्भावना पनि देखिन्छ । तर यसका लागि कुनै सावधानी अपनाइएको छैन ।गत वर्ष पनि समयमै सावधानी अपनाउँदा असार १३ मा नेपाल छिरेको सलह तराई, पहाडदेखि हिमालसम्म करिब ५२ जिल्लामा पुगेको थियो । सलहले दाङ, प्यूठान, मकवानपुर, अर्घाखाँची र पाल्पामा बढी क्षति पुर्याएको थियो । ती क्षेत्रमा मकै, तरकारी, फलफूल र भटमास बाली गरी करिब ११ सय १८ हेक्टरमा क्षति पुर्याएको केन्द्रले जनाएको छ । विभिन्न क्षेत्रमा भएको बर्खाका कारण ठूलो क्षति भने भएन । सलह गर्मीउज्यालोमा मात्रै सक्रिया हुने हुँदा खेतीबालीमा धेरै क्षति नभएको केन्द्रको तथ्यांक छ । सलह चिसो ठाउँमा बाँच्न सक्दैन । २२ डिग्रीभन्दा तलको तापक्रममा नबाँच्ने विज्ञहरू बताउँछन् । हावाको बहावसँगै हिमाली जिल्लामा पुगे पनि तापक्रम र वातावरणअनुकूल नहुँदा गत वर्ष धेरै मरेको केन्द्रका प्रवक्ता सुवेदीको भनाइ छ । गत वर्ष मुस्ताङ र जुम्लामा क्विन्टलका क्विन्टल मरेको देखियो, उनले भने, अलिकति झुन्ड चीन पनि पुग्यो ।सलह हावासँगै प्रतिदिन १ सय ५० किमि टाढासम्म उड्न सक्छ । सूर्यास्त हुँदा सलहले रुखबिरुवालगायतका स्थानमा आश्रय लिन्छन् । बिहान सूर्योदयपछि एकदुई घण्टा घाम तापेर त्यसपछि सक्रिय भई आहारा (कुनै पनि हरियो वस्तु) खान्छन् । दिनमा एउटा कीराले आफ्नो औसत शरीरको तौल बराबरको करिब २ ग्राम खान्छ । औसतमा एउटा सानो सलहको झुन्ड (एक टन बराबरको) ले एक दिनमा बढीमा १० हात्ती वा २ हजार ५ सय मानिसले खाने आहारा बराबरका वनस्पति नष्ट गर्ने केन्द्रले जनाएको छ ।"
नेपालमै तयार अक्सिजन सिलिन्डर परीक्षण सकियो,"नेपालमै तयार पारिएको अक्सिजन सिलिन्डरको दुवै चरणको परीक्षण सकिएको छ । नेपाल विज्ञान तथा प्रतिष्ठान (नास्ट) को अगुवाइमा नेपालमै तयार पारिएको अक्सिजन सिलिन्डरको दोस्रो परीक्षण पूर्ण रूपमा सफल भएको यसको अगुवाइ गरिरहेका नास्टका वरिष्ठ प्राविधिक अधिकृत शंकर ढकालले जानकारी दिए ।सिलिन्डरको दोस्रो चरणको परीक्षण सफल भएपछि निजी क्षेत्रलाई पनि व्यावसायिक उत्पादनका लागि खुला गर्ने तयारी भइरहेको उनले बताए । नास्ट परिसरमा आइतबार राति गरिएको दोस्रो चरणको परीक्षणमा नेपालमा तयार पारिएको अक्सिजन सिलिन्डरले थेग्नुपर्ने आवश्यक चापभन्दा तीन गुणा बढी चाप थेपेको ढकालले बताए ।नास्टले पहिलो चरणमा गरेको परीक्षणमा अक्सिजन सिलिन्डरले आवश्यक चाप थेग्न सक्ने प्रमाणित भएको थियो । परीक्षणका क्रममा सिलिन्डरमा राखिएको भल्भ लिकेज भएको थियो । पहिलो चरणमा देखिएको समस्या सुधार गरी दोस्रो चरणमा सिलिन्डर परीक्षण गरिएको थियो । आइतबार राति दुईवटा सिलिन्डरको परीक्षण गरिएको ढकालले जानकारी दिए । अक्सिजन सिलिन्डरले १ सय ५० केजी प्रतिवर्ग सेन्टिमिटर चाप (प्रेसर) खेप्नुपर्ने मापदण्ड छ । नास्टले गरेको परीक्षणमा नेपालमा तयार अक्सिजन सिलिन्डरको प्रोटोटाइपले २ सय ३५ प्रतिवर्ग सेन्टिमिटरसम्म चाप धानेको थियो । सिलिन्डरले आवश्यकभन्दा बढी चाप खपेको भए पनि परीक्षणका क्रममा यो आंशिक सफलता भएको ढकालले बताए । आइतबार राति गरिएको दोस्रो चरणको परीक्षणका क्रममा भने सिलिन्डरले ५ सय १५ प्रतिवर्ग सेन्टिमिटरसम्म चाप धानेको थियो । कोभिड१९ को संक्रमण बढेका बेला देशभर अक्सिजन सिलिन्डरको अभाव भएपछि नास्टले सिलिन्डर तयार पारी परीक्षण थालेको थियो । नास्टले सुरुमा एलपीजी ग्यास सिलिन्डरमा अक्सिजन राख्न सकिने विकल्पमा अध्ययन गरेको थियो । तर प्राविधिक हिसाबले सम्भव नभएपछि अक्सिजन सिलिन्डरको छुट्टै प्रोटोटाइप तयार पारिएको थियो । एलपीजी ग्यास सिलिन्डरले १५ केजी प्रतिसीएम स्क्वायर मात्रै प्रेसर खप्न सक्ने भएकाले प्राविधिक रूपमा यो सम्भव नभएको वरिष्ठ प्राविधिक अधिकृत ढकालले बताए ।नेपालमा आयात भइरहेको सिलिन्डरकै स्वरूपमा नास्टले ६ एमएम बाक्लो फलाम प्रयोग गरेर सिलिन्डरको प्रोटोटाइप तयार पारेको हो । सिलिन्डर निर्माणमा नास्टका वैज्ञानिक र प्राविधिकसहित निजी क्षेत्रका उद्योगी पनि संलग्न छन् । सुरुमा ग्यास सिलिन्डरको प्रेसर मापनका लागि नेपालमा रहेका ग्यास उद्योगहरूमा भएको ल्याब प्रयोग गर्ने भनिए पनि प्राविधिक रूपमा असम्भव भएपछि नास्टले आफ्नै ल्याब तयार पारेको हो ।नास्टका वैज्ञानिक ढकालसहित निजी क्षेत्रका प्रतिनिधि सुजन श्रेष्ठ, कृष्ण ढकाल, पूर्णराज सुवेदी, गौतम अर्यालको प्रत्यक्ष संलग्नतामा अक्सिजन सिलिन्डरको प्रोटोटाइप तयार पारिएको हो । अब सिलिन्डरको परीक्षण सफल भइसकेकाले निजी क्षेत्रलाई पनि यसको उत्पादनको लागि जिम्मा दिने तयारी भइरहेको ढकालले जानकारी दिए । नास्टले सिलिन्डरको पहिलो चरणको परीक्षण गरेपछि नै चौधरी ग्रुपसहितका व्यापारिक घराना र केही निजी उद्योगले सिलिन्डरको व्यावसायिक उत्पादनको लागि चासो देखाएर नास्टलाई प्रस्ताव गरिसकेका छन् ।"
कोभिडको अनिश्चितताले अर्थतन्त्र थप चुनौतीपूर्ण,"काठमाडौं (कास) कोभिड१९ को दोस्रो लहरको संक्रमण बढिरहेकाले अनिश्चितता बढेको र यसले अर्थतन्त्र थप चुनौतीपूर्ण हुँदै गएको गभर्नर महाप्रसाद अधिकारीले बताएका छन् । एसियन क्लियरिङ युनियन सञ्चालक समितिको ४९ औं बैठकका अवसरमा गभर्नर अधिकारीले यस्तो बताएका हुन् । रिजर्ब बैंक अफ इन्डिया (आरबीआई) ले उक्त भर्चुअल कार्यक्रम आयोजना गरेको हो ।कोभिडको अघिल्लो लहरबाट प्रभावित व्यापार, पर्यटन, यातायात, उत्पादन र निर्माण क्षेत्र बिस्तारै पुनरुत्थानतर्फ उन्मुख हुँदै थिए । कोभिडको दोस्रो लहरका कारण मुलुकको समष्टिगत अर्थ व्यवस्था फेरि अनिश्चिततातर्फ धकेलिएको छ, उनले भने, यद्यपि कोभिड प्रभावित अर्थतन्त्रको पुनरुत्थानका निम्ति थप प्रभावकारी नीतिगत व्यवस्था अवलम्बन गर्दै जाने कामलाई राष्ट्र बैंकले उच्च प्राथमिकतामा राखेको छ ।कोभिड१९ बाट प्रभावित अर्थतन्त्र र वित्तीय क्षेत्रलाई लक्षित दिशातर्फ अग्रसर गराउन राष्ट्र बैंकले विभिन्न नीतिगत व्यवस्था गरेको गभर्नर अधिकारीले बताए । कोभिड संक्रमण यताको अवधिमा तरलताको सहजीकरण, ब्याजदर कटौती, अतिरिक्त चालु पुँजी कर्जाको सुविधा, कर्जाको पुनःसंरचनापुनर्तालिकीकरण, कर्जाको साँवाब्याज भुक्तानीको समयसीमा बढाउनेजस्ता नीतिगत सहुलियत उपलब्ध गराइएको छ, उनले भने, कोभिड१९ बाट प्रभावित उद्योग, व्यवसाय, साना तथा मझौला उद्यमको उत्थानका निम्ति कर्जामा सहुलियत दिने गरी पुनर्कर्जा सुविधालाई परिमार्जन गरिएको र पुनर्कर्जा कोषको सीमा बढाएर पाँच गुणासम्म बनाइएको छ ।कोभिडबाट प्रभावित पर्यटनसँगै घरेलु, साना र मझौला व्यवसायमा जनशक्तिको तलबज्याला भुक्तानीका निम्ति सरकारको सहयोगमा छुट्टै ५० अर्ब रुपैयाँको कोष स्थापना भएको छ । विद्युतीय भुक्तानी प्रणालीलाई विस्तार गर्दै नगदरहित कारोबारलाई स्थापित गर्ने दिशातर्फ अग्रसर हुनुपर्नेमा गभर्नर अधिकारीको जोड छ । विद्युतीय भुक्तानीसम्बन्धी नीतिगत व्यवस्था र पूर्वाधार विकासका कारण बन्दाबन्दी र निषेधाज्ञाको असहज अवस्थामा मोबाइल बैंकिङ, इन्टरनेट बैंकिङ, क्यूआर कोड, कनेक्ट आईपीएसलगायतका विद्युतीय माध्यमबाट उत्साहजनक कारोबार भएको उनको दाबी छ । कार्यक्रममा युनियनमा आबद्ध केन्द्रीय बैंकका तर्फबाट आआफ्नो मुलुकको समष्टिगत आर्थिक तथा वित्तीय स्थितिसँगै कोभिड१९ को असर न्यूनीकरण गर्न अवलम्बन गरिएका नीतिगत व्यवस्थासम्बन्धी विवरण प्रस्तुत गरिएको थियो । सो अवसरमा एसिया तथा प्यासिफिक क्षेत्रका लागि राष्ट्रसंघीय आर्थिक तथा सामाजिक आयोगका उपमहासचिव आर्मिदा सल्सिया अलिस्जबानाले कोभिड महामारीबाट प्रभावित अर्थतन्त्रलाई गतिशील तुल्याउन युनियनमा आबद्ध केन्द्रीय बैंकहरूबीच नीतिगत सहकार्य र समन्वय हुनुपर्ने सुझाव दिए ।४९ औं सञ्चालक समितिको बैठकबाट एसियन क्लियरिङ युनियनको अध्यक्षता आरबीआईले पाएको छ । अर्को बैठक आयोजना नभएसम्मका निम्ति आरबीआईले युनियनको अध्यक्षता गर्नेछ । युनियनको ५० औं सञ्चालक समितिको बैठक सन् २०२२ जनवरीमा गर्ने निर्णय भएको छ । एसियन क्लियरिङ युनियनमा बंगलादेश, भुटान, भारत, इरान, माल्दिभ्स, म्यानमार, नेपाल, पाकिस्तान र श्रीलंका गरी ९ मुलुकका केन्द्रीय बैंक आबद्ध छन् । अन्तरदेशीय भुक्तानी कारोबारलाई व्यवस्थित र सहजीकरण गर्ने उद्देश्यले सन् १९७४ डिसेम्बरमा युनियन स्थापना भएको हो ।"
बजेटका लागि भौतिकले पठायो पुरानै कार्यक्रम,"भौतिक पूर्वाधार तथा यातायात मन्त्रालयले आगामी वर्षको बजेटमा प्राय पुरानै कार्यक्रमलाई निरन्तरता दिने भएको छ । मन्त्रालयले पुरानै आयोजनालाई निरन्तरता दिने गरी आगामी आर्थिक वर्ष २०७८७९ का लागि डेढ खर्ब रुपैयाँको बजेट प्रस्ताव गरिसकेको छ । यसमा नयाँ कार्यक्रम खासै नरहेको मन्त्रालयले जनाएको छ । यही जेठ १५ मा अध्यादेशमार्फत बजेट ल्याउने तयारी भइरहेको समयमा राष्ट्रिय योजना आयोगले दिएको सीमा (सिलिङ) अनुसार नै प्रस्ताव पठाइसकिएको मन्त्रालयका प्रवक्ता दीपकुमार भट्टराईले बताए । आयोगले दिएको सीमा १ खर्ब ४७ अर्ब ६४ करोड ४ लाख रुपैयाँ छ । जुन सिलिङ दिइएको थियो, त्यसअन्तर्गत रहेर हामीले कार्यक्रम प्रस्ताव गरी पठाएका छौं, उनले भने, स्वीकृत हुने तयारीमा छ, अर्थ मन्त्रालयलले यसलाई फाइनल गर्दै छ । यसमध्ये ७६ प्रतिशत कुल बजेटमा इयर मार्किङ (सुनिश्चित गरिएको बजेट) गरेको पठाइएको थियो । यो भनेको तोकिएका आयोजनामा घटाउन र बढाउन नपाइने बजेट हो, उनले भने, जसमा १८ वटा कार्यक्रममा कुल बजेटको ७६ प्रतिशत निश्चित गरेर पठाइएको थियो । यसमा राष्ट्रिय गौरवका आयोजना, सडक, रेलवेलगायत रहेको उनको भनाइ छ । बाँकी २४ प्रतिशत बजेटले ५१ वटा कार्यक्रम हेर्नुपर्नेछ, जुन रकम भनेको ३५ अर्ब रुपैयाँ मात्र हो, उनले भने, यसअन्तर्गत पनि महत्त्वपूर्ण कार्यक्रम छन्, त्यसलाई आवश्यकता हुँदाहुँदै पनि पर्याप्त बजेट छुट्याउन सक्ने अवस्था भएन । बजेटमा नयाँ कार्यक्रम त्यति नरहेको भट्टराईले बताए । पुरानै कार्यक्रमभित्र रहेर बजेट प्रस्ताव गरिएको छ, उनले भने । धेरै कार्यक्रम सडक विभागअन्तर्गतका छन् । सूर्यविनायकधुलिखेल सडक ६ लेनको बनाउने भने नयाँ कार्यक्रम हो । यसको दूरी २२ किमि छ । यो सडक पहिला जापानीहरूले निर्माण गर्ने भनिएको थियो, जसको प्रक्रिया बीचमा अघि बढ्न नसकेपछि उनीहरूले पछि चाहना देखाएनन्, उनले भने, त्यसैले नेपाल सरकारबाटै काम सुरु गर्ने भनेर बजेटमा राखिएको छ । अध्ययन भइसकेकाले आगामी आर्थिक वर्षबाट ठेक्का प्रक्रिया अघि बढाउन समस्या हुनेछैन । अन्य गौरवका आयोजनालाई पनि आगामी आर्थिक वर्षमा निरन्तरता दिइने जनाइएको छ । केही आगामी आर्थिक वर्षभित्र सकिने र केही अर्को आर्थिक वर्षमा सकिने भएकाले तिनलाई यथावत् नै राखिएको छ, आगामी आर्थिक वर्ष २०७८७९ का लागि मन्त्रालयको समेत बजेटसहित ६९ वटा कार्यक्रम छन् । ठुल्ठूला शीर्षकमा मन्त्रालय, सडक विभाग, रेल विभाग, यातायात व्यवस्था विभाग, नेपाल पानीजहाज कार्यालय, काठमाडौंतराईमधेस द्रुतमार्ग आयोजना (फास्ट ट्र्याक), सडक बोर्ड नेपालसहित ७ वटामा विभाजन गरिएको छ । मन्त्रालयअन्तर्गत ३० करोड ३३ लाख, सडक विभागअन्तर्गत १ खर्ब १८ अर्ब ९८ करोड ३६ लाख रुपैयाँ बजेट प्रस्ताव गरिएको छ । त्यस्तै रेल विभागलाई ९ अर्ब ५५ करोड ५२ लाख, यातायात व्यवस्था विभागलाई २ अर्ब ३९ करोड, पानीजहाज कार्यालयअन्तर्गत ८ करोड ६५ लाख, फास्ट ट्र्याकलाई ८ अर्ब ९६ करोड ८८ लाख रुपैयाँ बजेट प्रस्ताव गरिएको प्रवक्ता भट्टराईले बताए । सडक मर्मतसम्भार भनेर सडक बोर्ड नेपाललाई ७ अर्ब २५ करोड रुपैयाँसहितको बजेट प्रस्ताव पेस गरिएको छ । सिलिङमा रहेर १ खर्ब ४७ अर्ब ५३ करोड ७४ लाख रुपैयाँ प्रस्ताव पेस गरिएको छ, उनले भने, बजेटबारे अझै छलफल भइरहेको छ । पेस गरिएको बजेटमा थोरै केही परिवर्तन भए पनि मन्त्रालयको बजेट यही नै हो । उनका अनुसार चालु आर्थिक वर्ष २०७७७८ मा १ खर्ब ३४ अर्ब रुपैयाँ बजेट विनियोजन भएकोमध्ये जेठ ९ सम्म ३९ प्रतिशत मात्र भएको पनि मन्त्रालयले जनाएको छ ।"
सन्दीपको लामो यात्रा,"व्यस्त तालिका र असहज यात्रायदि सबै सामान्य हुन्थ्यो भने सन्दीप लन्डन जाने तालिका आजभोलि नै थियो । तर कोभिड१९ का कारण निषेधाज्ञा र सबै बन्दाबन्दी रहेका कारण सन्दीपले एक महिनाअघि आवेदन दिएको बेलायतको भिसा अझै आइपुगेको छैन । उनले इंग्ल्यान्डको भाइटालिटी ब्लास्टमा वर्सेस्टसायर र्यापिडबाट खेल्दैछन् । प्रतियोगिता जुन ९ बाट हुनेछ । कोभिड१९ का कारण बेलायतले नेपाललाई रेडजोन मा राखेको छ, जसका कारण सन्दीप सिधै बेलायत जान पाउने छैनन् । दुई साता तेस्रो मुलुकमा बिताएपछि मात्र उनी बेलायत छिर्न पाउने हुँदा अहिले उनी लन्डन उड्नुपर्ने तालिका थियो । तर उनले बेलायतको भिसा अझै पाउन सकेका छैनन् । त्यसमाथि नेपालबाट नियमित अन्तर्राष्ट्रिय उडान रोकिएकाले चार्टर फ्लाइटको तालिकासँग आफ्नो तालिका मिलाउनुपर्ने चटारो सन्दीपलाई छ । भाइटालिटी ब्लास्ट तीन चरणमा चल्नेछ । जुलाई १८ सम्म पहिलो चरणको खेलमा एकापसमा सहभागी टोलीले प्रतिस्पर्धा गर्नेछ । अगस्ट २४ देखि २७ सम्म दोस्रो चरणमा क्वाटरफाइनल खेल हुनेछ । सेमिफाइनल र फाइनलको तेस्रो चरण एकै दिन (सेप्टेम्बर १८ मा) हुनेछ । वर्सेस्टसायरले फाइनलसम्मको यात्रा तय गरेमा सन्दीपले सीपीएल खेल्ने सम्भावना कम रहन्छ । भाइटालिटी ब्लास्टको दुई चरणको ब्रेकमा इंग्ल्यान्डको घरेलु क्रिकेटमा द हन्ड्रेड आयोजना हुनेछ । गत वर्ष रोकिएको यस प्रतियोगितामा सन्दीपले एक लाख पाउन्ड लिएर ओभल इन्भिन्सिबलबाट खेल्दैछन् । द हन्ड्रेड जुलाई २२ देखि सुरु भई अगस्ट २१ मा टुंगिने छ । नेपालले खेल्ने अन्तर्राष्ट्रिय तालिकाहरू कोभिड१९ कै कारण सन् २०२० को फेब्रुअरीदेखि रोकिएका छन् । कहिले सुरु हुने केही टुंगो छैन । नेपाल, स्कटल्यान्ड र नामिबियासम्मिलित क्रिकेट विश्वकप लिग २ का खेल जुलाईमा हुने तालिका छ । तर नेपाललाई बेलायतले कोभिडका कारण रेडजोनमा राखेकाले तेस्रो मुलुकमा गएर खेल हुने सम्भावना पनि उत्तिकै छ । त्यस्तै सेप्टेम्बरदेखि लिग २ का खेल भएमा पनि सन्दीपले राष्ट्रिय टोलीका लागि भाइटालिटी ब्लास्ट, द हन्ड्रेड, सीपीएलका खेलहरू बीचैमा छाडेर आउनुपर्ने हुन्छ ।"
रेफ्रीमाथि आक्रोशित प्रशिक्षकलाई प्रतिबन्ध,"विराटनगरले अपिल गर्नेविराटनगर सिटीका प्रमुख कार्यकारी अधिकृत सुवासिसलाल कोइरालाले उक्त कारबाही गर्ने निर्णयविरुद्ध अपिल गर्ने बताए । खेलाडीलाई बाहिर बोलाएर हामीले गल्ती गरेका हौं । तत्कालै हामीले माफी पनि मागेका थियौं, उनले भने, जरिवाना र प्रतिबन्ध अति धेरै भयो । के सोचेर यस्तो निर्णय गरिएको हो, थाह भएन । हामीलाई कारबाही गर्ने आधारभूत प्रमाण थाह पाउन पनि अपिल गर्नेछौं ।"
