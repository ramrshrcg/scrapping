शीर्षक,विवरण
"'तिमी अक्सिजन देऊ, म यातना दिन्छु","चार ठाउँमा खोप लगाएपछि हूल परराष्ट्र मन्त्रालयको कन्सुलर विभागमा पुग्छ । जेजस्तो प्रमाण हो, त्यही अस्पतालमा दिए हुने हो । तर, प्रमाण लिन भने परराष्ट्र मन्त्रालयको कन्सुलर विभागमा जानुपर्छ, त्यहाँ झन् ठूलो भीड हुन्छ सरकारले दिएको सास्तीको कथा सुनाउँछन् धनुषाका राम केवट । कोरोना संक्रमण बढेपछि २०७६ को फागुन मसान्तबाट नै कुवेतले रोजगारी स्थगन गरेको थियो । अहिले प्रवेश खोले पनि क्यूआर कोड सहितको खोप कार्ड भएका यात्रुलाई मात्रै अनुमति दिने उसको नीति छ । मोबाइल प्रविधिबाट पढ्न सकिने क्यूआर कोड सिर्जना गर्नु जटिल विषय पनि होइन । सम्बन्धित अस्पताल वा कन्सुलर विभागले क्यूआर कोड बनाइदिन सक्छन् तर सरकार संवेदनशील नबन्दा श्रमिकको उडान रोकिएको छ । कुवेत जान घरबाट बिदा भएका श्रमिक राजधानीमै अलपत्र पर्ने जोखिम छ । खोप लगाउन र कार्डको प्रमाणीकरण गर्ने क्रममा मात्रै एक लाख रुपैयाँ सकाएका धनुषाका केवटले दुःखको फेहरिस्त सुनाए । सबै खोपलाई कुवेतले मान्यता दिएको छैन, जोन्सनको खोप लगाउन पाउने भएपछि काठमाडौंमा आएँ । भीडमा प्रतिस्पर्धा गरेर खोप लगाएँ । त्यो खोपको आधिकारिकता बनाउन टेकु अस्पताल पुगें । टेकु अस्पतालले दिएको कागज बोकेर परराष्ट्रको छाप लगाउन कन्सुलर विभाग धाएँ, उनले भने, कन्सुलरबाट प्रमाणपत्र प्रमाणीकरण पाएँ । तर क्यूआर कोड छैन । क्यूआर कोड प्रधानमन्त्रीज्यू भन्दै उनीजस्ता युवाले आइतबार राजधानीको भद्रकालीमा प्रदर्शन गरे । केवटले सरकारलाई सोधिरहेका छन्, हामीले क्यूआर कोड कहाँबाट कहिले पाउने हो ? हाम्रो पैसा खर्च भइरहेको छ, क्षतिपूर्ति कसले दिन्छ ? स्वास्थ्य मन्त्रालयले भने भदौ १ बाट मात्रै क्यूआर कोड दिने व्यवस्था मिलाउँदै छ । आफ्नै देशमा पाउने हैरानी सम्झिएर खाडीमा कार्यरत कतिपय नेपाली बिदामा आउन पनि डराइरहेका छन् । घर जाऊँ भन्दा पनि मन चसक्क घोच्छ । पैसा छर्दै हिँड्नुपर्छ तर पनि सजिलै काम केही हुँदैन, साउदीमा कार्यरत महेन्द्रनगरका उमेश बुढाले भने, श्रम लिन पनि लाइन बस्नुपर्छ । खोप सहजै पाइँदैन । हवाई उडानमा लुट छ । हवाई टिकट र क्वारेन्टाइनमै २ लाख रुपैयाँ सकिन्छ । झापाका दीपक सत्यालले कोभिड सुरु भएयताका डेढ वर्षमा भोगेका सास्तीको सूची लामै छ । कम्पनीमा करार अवधि सकिएर कतारबाट घर फिर्ने दिनमै हवाई सेवा बन्द भयो । कहिले खुल्ला भनेर पर्खंदा ५ महिना बित्यो । त्यति लामो समय कोठामा सुतेर नै बित्यो, उनी भन्छन्, महामारीमा जोगिएर आएपछि घरपरिवारले छिट्टै फिर्न दिएन । अब काममा फर्कने भनेर तयारी गर्दा कतारले नयाँ नियम ल्यायो । भिसाले मात्र नपुग्ने भयो, विशेष पास चाहिने भयो । होटलमा क्वारेन्टाइन बस्नुपर्ने रहेछ । त्यसको तयारी गर्दैगर्दा बल्ल पास आयो । पास आएर श्रम स्वीकृति लिन जाने बेला फेरि लकडाउन भयो । अहिले खोपकै वरिपरि अल्झेर बसिरहेका छौं ।अनेक झन्झट आइपर्दा उनलाई घरमै गएर बस्न मन छ । तर, के गर्नु नगई सुखै छैन । सरकारले हाम्रा लागि सजिलो बनाउनेभन्दा पनि एकपछि अर्को जटिलता थपिदियो, उनी भन्छन्, देशमा आपत्विपत् पर्दा हामी नै अगाडि सर्छौं तर हामीलाई भने कहिले सजिलो छैन । उता कोभिड संक्रमणसँगै खाडी तथा मलेसियामा नेपाली काम गर्ने कम्पनी अझै बन्द छन् । कतिपय रोजगारदाताले एकतर्फी रूपमा निष्कासन वा करार भंग गरिदिएका छन् । कतिपय रोजगारदाताले कामदारहरूलाई पारिश्रमिक दिएका छैनन् । रोजगारी र आम्दानी गुमाउनुपर्दा खाना, कोठा भाडा र औषधोपचारजस्ता अत्यावश्यक खर्च धान्न साह्रै कठिन छ, साउदी अरबको दमाम रहेका तेह्रथुमका हर्क लिम्बूको अपेक्षा छ, हामीलाई सरकारले टिकट मात्रै दिने वा व्यवस्था गरिदिए पनि कति राहत हुन्थ्यो । यता चर्को ब्याजमा ऋण लिई विदेशिन तयार भएका श्रमिक भने खोपमै अल्झेर विदेश उड्न पाइरहेका छैनन् । विमानस्थलमा खोप कार्डमा कन्सुलर विभागको छाप खोइ भनेर सरकारी अधिकारीले सोधिहाल्छन्, नभए रोकिहाल्छन् । श्रमिकहरू साह्रै निसासिएका छन्, कन्सुलर विभागका महानिर्देशक धनबहादुर ओली भन्छन्, कामदारले हैरानी पाएपछि कन्सुलर विभागले सोमबारदेखि खोपको प्रमाणीकरण गर्ने व्यवस्था नै बन्द गर्ने निर्णय गरेको छ । अब खोप केन्द्रले दिने कार्ड नै आधिकारिक हुन्छ, यसको जानकारी दूतावासहरूलाई दिएका छौं । कुवेत जाने श्रमिकलाई भने क्यूआर कोड अनिवार्य हुन्छ । यसको सुरुवात भदौबाट मात्र सुरु गर्ने स्वास्थ्य मन्त्रालयको तयारी छ ।"
मेलम्ची बाढीले फेरि विध्वंस,"हेलम्बु गाउँपालिकाका अध्यक्ष निमा ग्याल्जेन शेर्पाले आइतबारको बाढीले थप क्षति गरेकाले चिसापानी हुँदै कुटुम्साङ र घोप्टेघ्याङबाट अर्को वैकल्पिक सडकका लागि अध्ययन गर्नुपर्ने बताए । गाउँपालिका कार्यालय जाने बाटोसमेत नभएको उनले बताए । अध्यक्ष शेर्पाले आइतबार काठमाडौंमा गृहमन्त्री बालकृष्ण खाँडसँग भेटेर तटीय क्षेत्रको बस्ती सार्नुको विकल्प नभएको जानकारी गराएका छन् ।हेलिकप्टरबाट पहिरो सुरु भएको ठाउँ पुगेर फर्केका अध्यक्ष शेर्पाले भने, अझै एक महिनाभन्दा बढी समय लगातार लेदो माटो बगेर आइरहने अवस्था देखिएको छ । उनले पुल बगेकाले आवतजावतको व्यवस्था मिलाउन सरकारसँग माग गरेका छन् । मानवीय संकट आउने खतरा छ, उनले भने, प्रसूति, वृद्धवृद्धा र बिरामीलाई अस्पताल पुर्याउन हेलिकप्टरको भर पर्नुपर्ने भएको छ ।गहिरो मेलम्ची खोला ढुंगा, माटो र बालुवाले पुरिएर बस्तीको सतहमा आइपुगेको छ । खोलाकिनार फराकिलो बनाउँदै बाढीले तराईको समथल भूमिजस्तै बनाएको छ । असारको बाढीबाट क्षति नभएका घरहरू शनिबार र आइतबारको बाढीले बगाएको छ । हेलिकप्टरमा पहिरोको उद्गमस्थल पुगेका सञ्चारकर्मी सुदर्शन आचार्यका अनुसार भेमाथाङको बगर विस्तारै बगिरहेको छ । लेदोसहितको बाढी रोकिएको छैन, उनले भने, अब तल्लो तटीय क्षेत्रमा बसोबास गर्नेहरूलाई सुरक्षित स्थानमा पुनर्वास गराउनुको विकल्प छैन । माथिल्लो पहाडी भूभागको ठूलो क्षेत्र भासिएको जानकारी उनले दिए । थुप्रिएको माटो मात्रै भएकाले कुनै पनि बेला बग्न सक्ने सम्भावना उनले औंल्याए । पहिलो बाढीपछि भूगर्भविद् रविनराज निरौलाले भेमाथाङको २५ प्रतिशत भागमात्र पहिरोले बगाएको जानकारी गराएका थिए । बाँकी ७५ प्रतिशत भाग पहिरोमा परिणत हुन सक्ने त्यतिबेला नै अनुमान गरिएको थियो । तटीय क्षेत्रका स्थानीयमा थप त्रास दोस्रो पटकको बाढीबाट हेलम्बुमेलम्ची तल्लो तटीय क्षेत्रका बासिन्दा थप त्रासमा परेका छन् । मेलम्ची बजारमा बाढी पसेको छ भने खोलाको सतह घटेपछि घर फर्कने तयारीमा रहेकाहरू थप पीडामा परेका छन् । स्थानीय अगुवा सागर श्रेष्ठका अनुसार बाढी बजारतर्फ आएकाले थप क्षति हुने देखिएको छ । खोला बढिरहेको छ, बचेका घर पनि पुरिने अवस्था आयो, उनले भने, अब भगवान् भरोसा मात्र होला जस्तो छ । बाढीले मेलम्ची एफएमको भवन बगाएको छ भने बजारनजिकैका संरचनालाई क्षति गरेको छ । बाढीले मेलम्ची र तल्लो भेगका बासिन्दालाई त्रसित बनाएको छ । मेलम्ची बचाउ अभियान चलाएका स्थानीय दोस्रो पटक पनि बाढीले क्षति गरेपछि निराश बनेका छन् । प्रमुख जिल्ला अधिकारी अरुण पोखरेलले बाढीको सतह घटबढ हुने निश्चित नभएकाले तटीय क्षेत्रका बासिन्दालाई सतर्क रहन आग्रह गरिएको बताए । सुरक्षाकर्मीलाई सबैतिर तयारी अवस्थामा रहन भनेका छौं, उनले थपे । यसैबीच बाढीपीडितले आइतबार मेलम्ची नगरपालिकामा उपस्थित भएर विरोध जनाएका छन् । समयमा खोलाको दिशा परिवर्तन नगराएको भन्दै उनीहरूले बजार बचाउन नगरपालिकाले नचाहेको बताए । मेलम्ची बजारका स्थानीयले नगरपालिकाका जनप्रतिनिधि विरुद्ध नाराजुलुससमेत गरेका थिए ।"
मेलम्चीमा जब धर्ती भासियो,"(काठमाडौं)  सिन्धुपाल्चोकको मेलम्ची क्षेत्रमा पटकपटक बाढी आउनुमा वर्षालाई मात्र कारण मान्न नहुने विशेषज्ञहरूको प्रारम्भिक निष्कर्ष छ । करिब ३५०० मिटर उचाइको भेमाथाङको खुलाचौर र खोला आसपासको भाग सोहोरिएर बग्नुमा विभिन्न कारण (मल्टिपल कजेज) रहेको उनीहरूको ठम्याइ छ । असार पहिलो साताजस्तै शनिबार राति फेरि मेलम्चीको शिरदेखि ढुंगा, माटो, रूख, बिरुवासहितको लेदो आएर चनौटे क्षेत्रमा घर र पुल बगाएको थियो । यो क्रम अझै बढ्न सक्ने भएकाले सचेतना अपनाउन उनीहरूले सुझाव दिएका छन् । त्यस क्षेत्रको अध्ययन गर्न आइतबार घ्याङफेदी पुगेका भूगर्भविद्, हाइड्रोलोजिस्टलगायत विशेषज्ञलाई उक्त क्षेत्रका स्थानीयले केही दिनयता त्यहाँ भारी र लगातार आरीघोप्टे वर्षा (क्लाउड बस्ट) नभएको बताएका थिए । स्थानीय बासिन्दाले योभन्दा ठूलो वर्षा पहिलाका वर्षहरूमा हुने गरेको बताए, त्रिविको इन्जिनियरिङ अध्ययन संस्थानका विज्ञ विष्णुप्रसाद पाण्डेले गृह मन्त्रालयमा आइतबार आयोजित पत्रकार सम्मेलनमा भने, त्यो क्षेत्रमा वर्षा मापन केन्द्रहरू नभएकाले कुन स्तरमा वर्षा भएको हो, यकिन गर्न सकिएन । त्यसैले वर्षाले नै त्यो स्तरको क्षति निम्त्याएको हो भन्ने निष्कर्ष निकाल्न मिल्दैन । जल तथा मौसम विज्ञान विभागको पछिल्लो तथ्यांकले पनि पाण्डेको भनाइलाई पुष्टि गर्छ । विभागकी वरिष्ठ मौसमविद् इन्दिरा कँडेलका अनुसार पहिरो सुरु भएको क्षेत्रभन्दा धेरै तल अर्थात् शेर्माथाङको वर्षा मापन केन्द्रले शुक्रबार ४१४ र शनिबार ४३६ मिलिमिटर वर्षा रेकर्ड गरेको छ । यस्तै, इन्दावती नजिकको धाप भन्ने स्थानमा रहेको मापन केन्द्रले शुक्रबार २२२ र शनिबार ५६ मिमि वर्षा रेकर्ड गरेको छ । सिन्धुपाल्चोकको बाह्रबिसे क्षेत्रमा भने शुक्रबार ७८२ मिमि वर्षा रेकर्ड भएको छ । असार पहिलो साता पनि भेमाथाङ क्षेत्रबाटै सुरु भएको भीमकाय पहिरोसँगै बगेर आएको ढुंगा, माटो, रूख, बिरुवासहितको लेदोले मेलम्ची बजारसम्मै क्षति गरेको थियो । पाण्डेले पहिरो बगेर आएको मुख्य स्रोतमै पुग्न नसकेकाले कारण यही हो भनेर यकिन गर्न नसकिने बताए । हेलिकप्टर लिएर गएको हेलम्बु गाउँपालिकाका अध्यक्षसहितको टोली प्रतिकूल मौसम र जटिल भूगोलका कारण आइतबार बिहान भेमाथाङबाट माथि जान सकेको थिएन । अन्तर्राष्ट्रिय एकीकृत पर्वतीय विकास केन्द्र (इसिमोड) को सन् २०११ को अध्ययनले मेलम्चीमाथिको हिमाली भाग (क्याचमेन्ट) मा ४ वटा हिमताल रहेको देखाएको छ । तर, ती ताल फुटेको देखिन्न, सूक्ष्म अध्ययनका लागि भेमाथाङभन्दा माथिल्लो भागसम्मै पुग्नुपर्ने हुन्छ, पाण्डेले भने, मेलम्ची खोलाको स्लोप बढ्दा भएकाले थोरै वर्षा हुँदा पनि त्यसको गति र ऊर्जा बढी हुन्छ, वर्षाले कमजोर भागलाई सोहोरेर बगाउँछ, सम्भवतः गत असार र शनिबार राति त्यही भएको हुन सक्छ ।पुल्चोक इन्जिनियरिङ क्याम्पससँग आबद्ध अर्का भूगर्भविद् वसन्तराज अधिकारीका अनुसार हिमाली क्षेत्रका धेरै डाँडा विगतमा हिमनदीले बगाएर ल्याएका ढुंगा, माटो र गेग्रान जमेर बनेका हुन् । त्यस्तो भागमा भूकम्पले हल्लाएर क्षतविक्षत पारेपछि थोरै वर्षा हुँदा पनि पानी भित्रैसम्म गएर गलाएको हुन्छ, अधिकारीले सञ्चारकर्मीसँग भने, त्यही भाग ढिक्कै बगेपछि तल्लो तटीय क्षेत्रमा ठूलो मात्रामा गेग्रानले बढी क्षति गरेको हो । तीव्र गतिमा माथिल्लो भागबाट ढुंगाचट्टान, माटोसहितको पहिरोले खोला आसपासको भागसमेत क्षयीकरण गरेपछि ढुंगा, माटो र गेग्रानको मात्रा बढेको उनको विश्लेषण छ । खानी तथा भूगर्भ विभागका शिव बाँस्कोटाले भने असार पहिलो साता र शनिबारको बाढीलाई भेल पहिरोको संज्ञा दिए । उनले हजारौं वर्षअघि हिमनदीले बगाएर ल्याएका ढुंगामाटोबाट बनेको भाग भूकम्पले हल्लाएर थिलथिलो बनाएपछि पहिरोको रूप लिएको उनले बताए । भूगर्भविद्हरूका अनुसार भूकम्पले हल्लाएको भाग स्थिर हुन वर्षौं लाग्छ । अग्ला डाँडाहरू पहिलेका हिमनदीले ल्याएर राखेका ढुंगामाटोलगायतबाट बनेका हुन्, उनले भने, अहिले त्यही भाग कमजोर भएर बगेको हुन सक्छ तर मुख्य स्रोतसम्मै अध्ययन नगरी निष्कर्षमा पुग्नुहुन्न । हाइड्रोलोजिस्ट राजेन्द्र शर्माले हिमनदीले बगाएर ल्याएको ग्रेगानबाट बनेको चौर कमजोर भएर बगेपछि तल्लो तटीय क्षेत्रमा असर पुर्याएको बताए । त्यसैगरी भूगोलविद् नरेन्द्रराज खनालले अहिलेसम्म सार्वजनिक भएका भिडियो र तस्बिर हेर्दा असार पहिलो साता र शनिबार बाढी सुरु भएको स्थल (स्रोत) अझै यकिन गर्न नसकिने बताए । त्योभन्दा अझै माथिबाट पहिरो सुरु भएको हुन सक्छ, उनले भने, बीचबीचमा भएका पुराना पहिरोमा यो वर्ष थपिएपछि ठूलो मात्रामा ढुंगामाटो तीव्र गतिमा तलतिर बगेको देखिन्छ । विपद् व्यवस्थापन प्राधिकरणका कार्यकारी अध्यक्ष अनिल पोखरेलले भेमाथाङभन्दा माथि नै पहिरोको स्रोत हुन सक्ने भएकाले अध्ययन जारी राखेको बताए । स्रोत पुग्न ५६ दिन हिँड्नुपर्ने देखिन्छ, उनले भने, डोजरले नछोएको क्षेत्रमा पनि पहिरो जान सक्छ भन्ने प्रमाणित भएको छ, कमसल भूबनोट भएको क्षेत्रमा थोरै वर्षाले पनि क्षति निम्त्याउन सक्छ भन्ने देखियो ।"
"पानी परेको थिएन, पहिरो खसिरह्यो","शनिबार बेलुका बाढी सुरु भयो । आइतबार बिहानै स्थानीयसँग फोनमा कुराकानी गर्दा आकाश खुलेको खबर पाएँ । पहिरो प्रभावित क्षेत्रमा जान गृह मन्त्रालयमा समन्वयका लागि प्रयास गरें । तर प्रक्रिया पूरा गरुन्जेल मौसमले साथ नदिने देखियो । म, सञ्चारकर्मी सुदर्शन आचार्य र स्थानीय समीर तामाङ आफैं जोखिम मोलेर प्रभावित क्षेत्रतर्फ जान तयारी गर्यौं । हिमाली भेगको नयाँ स्थानमा जानुपर्ने भएकाले के होला भन्ने विचार आयो र केहीबेर छलफल पनि गर्यौं । हेलिकप्टर पाइलट सुरज थापाले जे भए पनि होला भन्दै जाने निर्णय गरे । बिहान ७ बजे हेलिकप्टरमा हेलम्बुको हिमाली भेगमा लाग्यौं । काठमाडौंबाट करिब २० मिनेटपछि हेलम्बु गाउँपालिका१ को समतलस्थल नजिकै पुग्यौं । वरिपरि डाँडा र खोंचमा समतलस्थल भएकाले हेलिकप्टर ल्यान्ड गर्न केही असजिलो भयो । पहिरो सुरु भएको स्थान माटो, बालुवा र गेगरले भरिएको समतल देखिन्थ्यो । त्यसको छेउबाट पहिरो जान थालेको रहेछ । डाँडाकाँडा र रूख छल्दै पाइलट थापाले त्यही समतल स्थलमा हेलिकप्टर ल्यान्ड गर्ने निर्णय गरे । तर उक्त स्थान हिलो माटोले बनेकाले खतरा हुने अनुमान गर्न थाल्यौं । सोच्दासोच्दै हेलिकप्टरमा हामी खोंचमा घुमिरहेका थियौं । थापाले पहिरो चलेको भन्दा निकै टाढा कुनामा हेलिकप्टर राख्ने निर्णय गरे । उनले केही हुँदैन हिलो रहेछ भने थाहा भइहाल्छ बचाउन सकिन्छ भन्दै ल्यान्ड गर्ने तयारी गरे । मौसम सफा भएकाले अरू समस्या थिएन । तर असार १ गतेको विनाशकारी पहिरो पनि त्यहीँबाट सुरु भएकाले डर लागिरहेको थियो । तर उक्त स्थान बगर जस्तो रहेको हेलिकप्टर ल्यान्ड गरेपछि थाहा भयो । केही राहत महसुस भयो । त्यस समतल भूमिलाई भेमाथाङ भन्ने गरिन्छ । स्थानीय ह्योल्मो भाषामा भेमाको अर्थ बालुवा र थाङको अर्थ समतल भूमि हो । भेमाथाङ मेलम्ची खानेपानीको मुहान पनि हो । भेमाथाङको कुनामा हेलिकप्टर ल्यान्ड भएपछि हामी पहिरो चलेको स्थानतिर पैदल लाग्यौं । भेमाथाङको उत्तरतर्फको दुई कुनाबाट सानासाना खोला बगेका छन् । ती खोला र हिम पहाडबाट बगेको झर्नाले सोरेर ल्याएको कमेरे माटो, गेगर र सानासाना ढुंगाले भेमाथाङ बनेको रहेछ । ठाउँठाउँबाट माटो र गेगर बगेको देखिन्थ्यो । देब्रेतर्फको खोलाबाट धमिलो पानी आइरहेको थियो । दाहिने खोलाबाट बगेको पानी भने सङ्लो थियो । समतल स्थानबाटै बगिरहेको खोला मेलम्ची आयोजनाको स्रोत हो । भेमाथाङको कुनाबाट हिँड्दै पहिरो स्थल छेउसम्म पुग्न आधा घण्टाभन्दा बढी लाग्यो । समतल भूमिमा लगातार पहिरो गइरहेको थियो । पानी परेको थिएन । खोला धेरै ठूलो पनि थिएन तर पनि जमिन चिरिएर बग्ने क्रम रोकिएको थिएन । ठूलाठूला चिरा परेर ढुंगा, माटो खोलामा मिसिँदै थियो । समतल भागको सतहभन्दा खोला बगेको स्थान झन्डै ५० मिटर तल देखिन्थ्यो । माटो मिसिएर खोलाले बगाउन सकेको थिएन । खोला केहीबेर रोकिएर माटोलाई धकेल्दै बग्थ्यो । पहिरोको उद्मगस्थललाई रोक्ने वा रोकिने सम्भावना कल्पना गर्न नसकिने देख्यौं । पहिरो सुरु भएको समतल भूमि वर्षौंसम्म थुप्रेको माटो, ढुंगा र बालुवाबाट बनेको अनुमान लगाउन सकिन्छ । बाढीपहिरो अझै एक महिना रोकिँदैन भन्ने अनुमान गर्न सकिन्छ । समतल भागजति चिराचिरा परेको छ । त्यो सबै बग्ने हो भने तटीय क्षेत्रमा अझ धेरै क्षति हुन सक्छ । काठमाडौं फर्कने बेला हेलिकप्टरलाई खोला बगेको दिशामा उडाइयो । पहाड र खोंचबाट उड्दा जति खतरा थियो, चिराचिरा परेर ठूलो भूभाग मेलम्ची खोलामा मिसिएको त्यतिकै डरलाग्दो देखिन्थ्यो । (ऋषिराम पौडेलसँगको कुराकानीमा आधारित)"
अदालतको आदेश पर्खंदै दलहरू,"(बुटवल)  लुम्बिनी प्रदेशमा सुरु भएको सत्ता परिवर्तनको खेल अदालतको आदेशमा अल्झिएको छ । पदमुक्त भएका सांसद पुनर्बहालीको माग गर्दै अदालत गएपछि सत्तापक्ष र विपक्षी गठबन्धन अदालतको आदेश पर्खेर बसेका हुन् । लुम्बिनी प्रदेशका पदमुक्त पाँच सदस्य पुनर्बहालीको मागसहित अदालत गएका छन् । सरकार पक्ष पदमुक्त भएका माओवादी केन्द्र र जसपाका सदस्यलाई पुनर्बहाली गराएर सरकार बचाउने कसरतमा छ भने विपक्षी गठबन्धन जसरी पनि सरकारमा जाने दाउमा छ । कांग्रेस मुख्य सचेतक फकरुद्दिन खानले प्रदेश प्रमुखलाई सरकार अल्पमतमा रहेको र अवैध भएको जानकारी गराए पनि तत्काल अविश्वासको प्रस्ताव नल्याएको बताए । दुईतीन दिन अझै कुर्छौं । मुख्यमन्त्रीबाट आफैं राजीनामा होस् भन्ने चाहेका छौं, उनले भने । माओवादी केन्द्रका प्रमुख सचेतक तुलाराम घर्तीमगरले सांसदहरू अदालत गए पनि पुनर्बहाली हुने सम्भावना नभएको दाबी गरे । यसैउसै विपक्षी गठबन्धनको सरकार बन्छ, उनले भने, त्यसैले अहिले नहतारिएका हौं ।एमाले प्रवेश गरेका माओवादी केन्द्रका दुई सांसद मात्रै पुनर्बहाली भए पनि माओवादी केन्द्र रोजेकी विमलाकुमारी खत्री वलीलाई तानेर आफ्नो बहुमत पुर्याउने सरकारको योजना छ । सरकारका प्रवक्ता वैजनाथ चौधरीले अदालत गएका सांसदको टुंगो नलाग्दासम्म विश्वासको मत लिने र आफ्नो वैधता प्रस्तुत नगर्ने बताए । हामी अदालतप्रति पूर्ण विश्वस्त छौं । सभामुखले जबर्जस्ती पदमुक्त गरेका सांसदको पुनर्बहाली हुनेछ । सरकारको पनि बहुमत पुग्नेछ, उनले भने । सर्वोच्च अदालतले लुम्बिनी प्रदेशसभाका सदस्य दधिराम न्यौपाने र दिनेश पन्थीलाई हटाउनुपर्ने कारण सोधेको छ । एमाले प्रवेश गरेको भन्दै प्रदेशसभा सदस्यबाट पदमुक्त गरिएका न्यौपाने र पन्थीले आफूहरूलाई बिनाकारण हटाइएको भन्दै पुनर्बहालीको मागसहित सर्वोच्चमा निवेदन दिएका थिए । आइतबार भएको प्रारम्भिक सुनुवाइपछि न्यायाधीश आनन्दमोहन भट्टराईको इजलासले उनीहरूलाई हटाउनुको कारण माग्नुका साथै भदौ ८ मा दुवै पक्षलाई बोलाएको निवेदकका कानुन व्यवसायी ईश्वरी भट्टराईले बताए । न्यौपाने र पन्थीले आफूहरूलाई नेपालको संविधान र नेकपा माओवादी केन्द्र संसदीय दलको विधानविपरीत हटाइएको भन्दै साउन ७ गते सर्वोच्च अदालतमा निवेदन दिएका थिए । माओवादी केन्द्रको पत्रका आधारमा सभामुख पूर्णबहादुर घर्तीले चैत २३ मा उनीहरूलाई निलम्बन गर्दै पद रिक्त भएको जानकारी दिएका थिए । तत्कालीन नेकपा (माओवादी केन्द्र) र नेकपा एमालेको संयुक्त घोषणापत्रका आधारमा निर्वाचनमा लडेकाले एमाले प्रवेश गरेको भनेर हटाउन नमिल्ने निवेदकहरूको जिकिर छ ।लुम्बिनी प्रदेशका जनता समाजवादी पार्टीका पदमुक्त ३ प्रदेशसभा सदस्य पनि पुनर्बहालीको मागसहित अदालत गएका छन् । मुख्यमन्त्री शंकर पोखरेल नेतृत्वको सरकारमा सहभागी भएपछि पदमुक्त भएका प्रदेशसभा सदस्य सन्तोषकुमार पाण्डे, कल्पना पाण्डे लम्साल र विजयबहादुर यादवले आइतबार सर्वोच्च अदालतमा निवेदन दर्ता गराएका हुन् । साउन १५ मा पदमुक्त उनीहरूले पुनर्बहाली र प्रदेशसभा सचिवालय, सभामुख एवं पार्टी अध्यक्षविरुद्ध अवहेलनासम्बन्धी निवेदन दर्ता गराएको भौतिक पूर्वाधार मन्त्रीसमेत रहेका पाण्डेले बताए । यो निवेदनमाथि अदालतले साउन १९ का लागि पेसी तोकेको छ । यसअघि जसपाले उनीहरूलाई पार्टीको सदस्यबाट निष्कासन गरेपछि वैशाख १६ मा प्रदेशसभाका सभामुख पूर्णबहादुर घर्तीले उनीहरूलाई पदमुक्त गरेका थिए । पदमुक्त भएका सदस्यलाई अदालतले पुनर्बहाली गरेको थियो । उक्त मुद्दा अहिले पनि अदालतमा विचाराधीन छ । यो मुद्दाको पेसी भने भदौ १७ गतेका लागि तोकिएको छ ।"
खोप लगाउन बिहान ४ बजेदेखि नै लाम लाग्ने त्यसै फर्किए,"(काठमाडौं)  कैलालीका रमेश विष्ट शनिबार वसन्तपुरस्थित शान्ति निकुञ्ज माध्यमिक विद्यालयको केन्द्रमा खोप लगाउन लाममा लागे । तर, उनको पालो आउनै लाग्दा खोप सकियो भन्दै फर्काइयो । उनी आइतबार बिहान ४ बजे नै उठेर खोप केन्द्र पुगेका थिए । उनीभन्दा अगाडि नै निकै मानिसहरू लाममा थिए । १० बज्नु अगाडि नै २ सयभन्दा बढी खोप लगाउने आशामा पालो पर्खिरहेका थिए । ११ बजेतिर खोप बोकेर आएका स्वास्थ्यकर्मी त्यसै बाहिरिए । अनि सुरु भयो प्रहरी र खोप लगाउन लामा लागेका बीच घम्साघम्सी ।खोपको संख्याभन्दा लगाउने व्यक्ति बढी भएकाले खोप कार्यक्रम नै स्थगित गर्नुपर्यो, काठमाडौं महानगरपालिका वडा नं २० का अध्यक्ष राजेन्द्र मानन्धरले भने । खोप केन्द्रमा तोकिएको भन्दा कम उमेर समूहकाको भीड धेरै भएका कारण केन्द्र बन्द गरिएको सूचना नै टाँसिएको छ । खोप लगाउन लाममा बसेकाहरू भने नजिकैको अर्को केन्द्रतिर लागे । तर, वडावासीबाहेकलाई खोप नदिने बताएपछि निराश भएर फर्किए । यसरी फर्किनेमा शान्ति निकुञ्जमा शनिबार र आइतबार बिहान लाममा बस्ने ५२ वर्षीय विष्ट पनि थिए । कतै पनि खोप नपाएपछि उनी भौंतारिँदै भीमसेनस्थानस्थित कोठामा गए । शान्ति निकुञ्जबाट त्यसै फर्केको टोलीले नै वडा कार्यालयमा खोप दिइरहेको थाहा पाएपछि उनी फेरि आफन्तसहित खोप केन्द्र पुगे । तर, वडावासीबाहेकलाई खोप नदिइएपछि उनी फर्कन बाध्य भएका हुन् ।स्थानीयलाई छानीछानी लगाए । तर यही वडामा डेरा गरी बस्नेलाई दिइएन, विष्टले भने । शान्ति निकुञ्जको फराकिलो ठाउँ छाडेर वडा कार्यालय भएको साँघुरो स्थानमा खोप दिइएको थियो । वडा कार्यालयले मूल ढोका बन्द गरेको थियो । खोप लगाउने सर्वसाधारण भने ढोकामा झुम्मिएर बसेका थिए । नागरिकता हेर्दै वडाका जुनसुकै उमेर समूहकालाई भित्र छिर्न दिइएको थियो तर अन्य स्थानबाट खोप लगाउन पुगेकालाई फर्काइन्थ्यो । भित्र बसेका एक पुरुषले नागरिकता हेर्थे । २० नम्बर वडाका र उनको चिनजान भएकालाई भित्र छिराइन्थ्यो । अरूलाई ढोकामा कुराउँथे । साढे तीन बजेतिर प्रहरी हवल्दारले माइकिङ गर्दै भने, खोप सकियो, तपाईंहरू यहाँ भीडभाड गरेर नबस्नुहोला । लाइन बसेकाहरूले केहीबेर विरोध गरे । तर, गेट लगाएर भित्र बसेकाहरूले हेरिरहे ।खोप लगाउने भीड नियन्त्रण गर्नै नसक्ने भएपछि वडावासीलाई मात्रै खोप लगाउने निर्णय गर्नुपरेको वडा अध्यक्ष मानन्धरको दाबी छ । बानेश्वरको निजामती अस्पतालमा पनि खोप लगाउनेको लाइन लामै थियो । अत्यावश्यक सेवामा कार्यरत व्यक्तिलाई मात्र खोप लगाउने केन्द्र तोकिएको निजामतीमा लाइनमा बसेका जुनसुकै उमेर समूहकालाई खोप दिइएको थियो । पहुँचवालाहरू लाइन नबसी खोप लगाउँदै फर्किरहेका थिए । अस्पतालले वितरण गरेको कुपन लिनेहरू भने आइतबारको चर्को घाममा लाइनमा बसेका थिए । लाइन मिलाउन प्रहरी निरीक्षक नै खटिएका भए पनि सामाजिक दूरी कायम गरिएको देखिँदैनथ्यो ।स्वास्थ्य सेवा विभागले ५० वर्ष माथिका नागरिक, चालक, सहचालक, प्राध्यापक, शिक्षक र कर्मचारी, अत्यावश्यक सेवामा कार्यरत व्यक्तिलाई खोप लगाउने निर्णय गरेको छ । काठमाडौं महानगरले भने ४५ वर्ष माथिका नागरिकलाई खोप लगाइने निर्णय गरेर वडा कार्यालयमा सूचना टाँसिएको छ । तर, १८ वर्षभन्दा माथिका व्यक्तिहरू पनि खोपको लाइनमा बसेका देखिन्थे । काठमाडौंमा जस्तै भक्तपुर र ललितपुरका प्रत्येक वडाका खोप केन्द्रमा सर्वसाधारणहरू स्वास्थ्य मापदण्ड पालना नगरी कोचिएर लाइनमा बसेका थिए ।काठमाडौंमा ६६ वटा केन्द्रमा खोप लगाउने व्यवस्था मिलाइएको भए पनि भीड उस्तै रहेको काठमाडौं जिल्ला खोप समन्वय समितिका संयोजक एवं प्रमुख जिल्ला अधिकारी कालीप्रसाद पराजुलीले बताए । अस्पतालमा मात्रै खोप केन्द्र राख्दा भीड भएपछि केन्द्र विस्तार गरेर हरेक वडामा व्यवस्था मिलाएका छौं, उनले भने, तोकिएको उमेर समूहभन्दा अन्य पनि लाइनमा बसेकै कारण भीडभाड हुने गरेको हो ।स्वास्थ्य सेवा विभाग परिवार कल्याण महाशाखाका प्रमुख डा तारानाथ पोखरेलले केन्द्र निर्धारण गर्ने अधिकार प्रमुख जिल्ला अधिकारीको संयोजकत्वमा रहेको खोप समन्वय समितिलाई भएको बताए । हाम्रो काम खोप व्यवस्थापन गर्ने, आवश्यक स्रोत साधन जुटाएर समन्वय गर्ने हो, उनले भने, खोप केन्द्र कहाँ कति राख्ने भन्ने निर्णय हामीले गर्ने होइन ।खोप लगाउन अग्रिम नाम दर्ता गराउनुपर्ने सूचना जारी गरे पनि कार्यान्वयन नहुँदा समस्या भएको विज्ञहरू बताउँछन् । पोखरेलका अनुसार २५ लाखभन्दा बढीले खोप लगाउन अग्रिम नाम दर्ता गराइसकेका छन् । दर्ता गरेकालाई बेवास्ता गर्दै मन्त्रालयले लाइनमा जो आउँछ, उसलाई खोप लगाउँदा स्वास्थ्य मापदण्ड पालनै गर्न नसक्ने गरी भीडभाड बढेको हो । स्वास्थ्य मन्त्रालयका अनुसार आइतबार १ लाख ९५ हजार १ सय ३२ जनाले खोप लगाएका छन् । हालसम्म ५९ लाख ७७ हजार ७ सय ५९ ले खोप लगाइसकेका छन् ।"
अख्तियारमा पालिकाविरुद्धका ५६ प्रतिशत उजुरी,"(मकवानपुर)  स्थानीय तहमा भ्रष्टाचार भएको दाबीसहित अख्तियार दुरुपयोग अनुसन्धान आयोग हेटौंडास्थित कार्यालयमा सबैभन्दा बढी उजुरी दर्ता भएको छ । कार्यालयमा गत आर्थिक वर्षमा २०७७७८ मा परेका कुल ९ सय २९ वटा उजुरीमध्ये ५ सय १८ उजुरी स्थानीय तहविरुद्धका छन् । यो कुल उजुरीको झन्डै ५६ प्रतिशत हो । जसमध्ये २ सय ६७ उजुरी फर्छ्योट भइसकेका छन् । बाँकी उजुरी अनुसन्धानका क्रममा छन् ।यीमध्ये पनि सबैभन्दा धेरै भ्रष्टाचार तथा अनियमिततासम्बन्धी उजुरी रहेको कार्यालयका शाखा अधिकृत नरबहादुर मगरले बताए । उनका अनुसार स्थानीय तहमा कर्मचारी नियुक्ति, विकास निर्माणको काम गुणस्तरहीन र एउटा कार्यक्रमको नाममा अर्को कार्यक्रम गरेको भनेर उजुरी दर्ता हुने गरेको छ । स्थानीय तहमा धेरै विकास निर्माणका कामहरू भइरहेका छन् । संघीयतासँगै उल्लेख्य बजेट पनि पुगेको छ । जसको कारण उजुरी धेरै पर्नु पनि स्वाभाविक पनि हो, उनले भने ।कार्यालयमा दर्ता भएका कतिपय अनियमितता र भ्रष्टाचारविरुद्धका उजुरी झूटो पनि हुने गरेको उनले बताए । अघिल्लो आवमा दर्ता भएकामध्ये ५ सय १६ वटा उजुरी फर्छ्योट भइसकेका छन् । जसमध्ये दुई वटाको स्टिङ अपरेसन भएको छ भने बाँकी ५ सय १४ वटा झुटा ठहरिएका छन् । सार्वजनिक पद धारण गरेको व्यक्तिसँग केही असमझदारी भए उसलाई दुःख दिने नियतले उजुरी धेरै परेको देखिन्छ । व्यक्तिगत असमझदारीको कारण उजुरी गर्दा र आवश्यक प्रमाण नपुगी शंकाको भरमा उजुरी दिँदा आयोगमा परेका अधिकांश उजुरी झूटा ठहरिने गरेका हुन्, उनले भने । भ्रष्टाचार न्यूनीकरण गर्न आम नागरिकहरूले अख्तियारलाई सहयोग गर्न खोजे पनि अधिकांश सूचना तथ्यहीन आउँदा समस्या पर्ने गरेको उनको भनाइ छ ।आयोगमा निवेदन, टेलिफोन तथा अयोगको वेबसाइटमार्फत उजुरीहरू पर्ने गरेका छन् । ती उजुरीहरू केन्द्रीय कार्यालयलाई पठाउने गरेको र केन्द्रीय कार्यालयले अनुसन्धान अघि बढाउन आवश्यक ठाने मात्रै अनुसन्धान हुने गरेको शाखा अधिकृत मगरले बताए । पहिले अख्तियारमा भ्रष्टाचार तथा अनियमितताको कुनै पनि उजुरी परेपछि उजुरीकर्तासँग प्रमाण तथा राय प्रतिक्रिया लिएर अनुसन्धान गरिन्थ्यो । अहिले शैली फेरिएको छ । उजुरी परिसकेपछि प्रारम्भिक रूपमा अनुसन्धान गरी उजुरी सहीजस्तो लागेमा मात्रै आयोगले विस्तृत अनुसन्धानलाई अगाडि बढाउने गरेको छ, उनले भने ।गत आवमा आयोगमा दर्ता भएकामध्ये संघ सरकारमातहतका कार्यालयविरुद्ध २ सय ३५ वटा उजुरी छन् । संघको भूमि व्यवस्था सहकारी तथा गरिबी निवारण मन्त्रालयविरुद्ध ९८, गृह मन्त्रालयविरुद्ध २२, भौतिक पूर्वाधार तथा यातायात मन्त्रालयविरुद्ध १७, ऊर्जा जलस्रोत तथा सिँचाइ मन्त्रालयविरुद्ध १५ तथा वन तथा वातावरण मन्त्रालय, शिक्षा विज्ञान तथा प्रविधि मन्त्रालय र उद्योग वाणिज्य तथा आपूर्ति मन्त्रालयविरुद्ध समान १३१३ उजुरी परेका अधिकृत मगरले जानकारी दिए ।यसैगरी, प्रधानमन्त्री तथा मन्त्रिपरिषद् कार्यालयविरुद्ध ३, कृषि तथा पशुपन्छी विकास मन्त्रालयविरुद्ध १२, स्वास्थ्य तथा जनसंख्या मन्त्रालयविरुद्ध ८, अर्थ मन्त्रालयविरुद्ध ५, सञ्चार तथा सूचना प्रविधि मन्त्रालयविरुद्ध ३, संघीय मामिला तथा सामान्य प्रशासन मन्त्रालयविरुद्ध ४, श्रम रोजगार तथा सामाजिक सुरक्षा मन्त्रालयविरुद्ध १, खानेपानी मन्त्रालयविरुद्ध २, शहरी विकास मन्त्रालयविरुद्ध ५, कानुन न्याय तथा संसदीय मामिला मन्त्रालयविरुद्ध एक मात्र उजुरी परेको छ । जसमध्ये १ सय ५३ उजुरी फर्छ्योट भइसकेका छन् । गत वर्ष वाग्मती प्रदेश सरकारविरुद्ध १ सय ७८ उजुरी परेको थियो ।"
"धर्नामा बसेका स्वास्थ्यकर्मीमाथि लाठीचार्ज, ५ घाइते","(काठमाडौं)  सेवासुविधा उपलब्ध गराउनुपर्ने लगायत ५ सूत्रीय माग राख्दै धर्ना दिइरहेका वीर अस्पतालका स्वास्थ्यकर्मी र कर्मचारीमाथि प्रहरीले लाठीचार्ज गरेको छ । अस्पतालका प्रमुख कार्यकारी अधिकारी डा जागेश्वर गौतमसँग छलफलको क्रममा भनाभन भएपछि प्रहरीले स्वास्थ्यकर्मीमाथि लाठीचार्ज गर्दा ५ जना घाइते भएका छन् । चिकित्सा विज्ञान राष्ट्रिय प्रतिष्ठान कर्मचारी युनियनका सचिव दीपक मुडभरीका अनुसार कर्मचारीसँग छलफलको क्रममा स्थिति तनावपूर्ण बनेपछि डा गौतमले प्रहरी बोलाएका थिए । प्रहरीले स्वास्थ्यकर्मीलाई बैठकस्थलबाट निकाल्नका लागि बल प्रयोग गर्दा उनीहरू घाइते भएका हुन् । उनीहरूको वीरमै उपचार भइरहेको मुडभरीले बताए । हामीले आफ्नो जायज माग राखेर धर्ना दिइरहेका थियौं । सोही क्रममा उहाँ (डा गौतम) सँग छलफलका लागि गएको बेलामा प्रहरी बोलाएर कुटाउनुभयो, मुडभरीले भने, त्यसपछि डा गौतम दर्जनौं प्रहरीको घेरामा बसेर अस्पतालबाट बाहिरिनुभयो । उनले धर्ना कार्यक्रम सोमबार पनि जारी रहने जानकारी दिए । डा गौतमको प्रतिक्रिया लिन फोन सम्पर्क गर्न खोजे पनि प्रयास सफल हुन सकेन ।२०७७ भदौदेखिको कोभिड जोखिम भत्ता, असोजदेखिको सेवा विस्तार भत्ता र २०७७ को औषधि खरिद भत्ताको माग गर्दै स्वास्थ्यकर्मी र कर्मचारी धर्नामा बसिरहेका हुन् । उनीहरूले यथाशीघ्र कोभिड१९ युनिफाइड अस्पताल सञ्चालन हुनुपर्ने र डा गौतमले अनियमित ढंगबाट म्याक्सिम इन्कर्पोरेसनलाई दिएको करोडौंको टेन्डरको अनुसन्धान हुनुपर्ने माग गरेका छन् । हाम्रो माग भनेको हामीले पाउनुपर्ने भत्ता दिनुपर्यो भन्ने हो, मुडभरीले भने, डा गौतमले आफ्नै पार्टनरको कम्पनीलाई करोडौंको सामान किन्ने ठेक्का दिनुभयो । अहिले त्यही कम्पनीले समयमा सामान दिन नसक्दा अस्पताल सञ्चालनमा आएको छैन ।घटनापछि वीरको नेपाल स्वास्थ्यकर्मी संघले एक विज्ञप्ति जारी गर्दै डा गौतम अस्पतालबाट फिर्ता नभएसम्म र प्रहरीले माफी नमागेसम्म कडा अन्दोलनमा उत्रन बाध्य हुने चेतावनी दिएको छ ।"
"सवारी दुर्घटना घट्यो, मृत्यु बढ्यो","देशभर दुर्घटना र मृत्यु बढ्योमहाशाखाको तथ्यांकअनुसार देशभर भएका सवारी दुर्घटना र मृतकको संख्या अघिल्लो आवको तुलनामा बढेको देखिन्छ । अघिल्लो आवमा देशभर १५ हजार ५ सय ५४ सवारी दुर्घटना भएकामा गत आवमा यो संख्या २० हजार ६ सय ३४ पुगेको हो । दुर्घटनामा पर्ने सवारीसाधनको संख्या भने गत वर्ष घटेको छ । गत आवमा देशभर २५ हजार ७ सय ७८ सवारी दुर्घटनामा परेका थिए । अघिल्लो आवमा यो संख्या ३३ हजार १ सय २५ थियो । गत वर्ष देशभर भएका सवारी दुर्घटनामा परेर २ हजार ५ सय ११ जनाले ज्यान गुमाए । अघिल्लो आवमा २ हजार २ सय ५१ जनाको मृत्यु भएको थियो । गत वर्ष उपत्यकापछि प्रदेश २ मा सबैभन्दा बढी ३ हजार ९ सय ८३ सवारी दुर्घटना भएकोमा ५ सय २३ जनाको मृत्यु भएको थियो । दुर्घटनामा संलग्न सवारीको संख्या ५ हजार ८ सय ११ छ । त्यस्तै, प्रदेश १ मा ३ हजार १ सय ३१ दुर्घटनामा ४ सय ४३ जना, वाग्मती (उपत्यकाबाहेक) मा १ हजार ५ सय १२ दुर्घटनामा ३ सय ३५ जना, गण्डकीमा ४ सय ५ दुर्घटनामा २ सय २० जना, लुम्बिनीमा १ हजार २ सय ११ दुर्घटनामा ५ सय २६ जना, कर्णालीमा २ सय ८५ दुर्घटनामा १ सय १० जना र सुदूरपश्चिममा ५ सय ६२ सवारी दुर्घटनामा १ सय ८७ जनाको मृत्यु भएको छ ।काठमाडौंस्थित राष्ट्रिय ट्रमा सेन्टरमा गत वर्ष चैत मसान्तसम्म भर्ना भएका ३ हजार २ सय बिरामीमध्ये ५ सय ६५ जना (१७) सडक दुर्घटनाका रहेको सेन्टरका निर्देशक डा सन्तोष पौडेलले जानकारी दिए । भीर तथा रूखबाट लडेका बिरामीपछि सडक दुर्घटनाका बिरामी धेरै आएको उनको भनाइ छ । सडक दुर्घटनामा टाउको, ढाडमा गम्भीर चोट लागेकाहरू ट्रमामा भर्ना हुन्छन् । त्यो संख्या भीर तथा रूखबाट लडेर घाइते भएकाहरू पछि धेरैमा पर्छ, पौडेलले भने, त्यसमध्ये पनि विपन्न र सामाजिक कोषअन्तर्गत भर्ना हुनेहरू बढी छन् । सवारी दुर्घटना न्यूनीकरणका लागि गणेशकुमार पहाडीको संयोजकत्वमा गठित सवारी दुर्घटना न्यूनीकरण अध्ययन उपसमिति २०७७ को प्रतिवेदनअनुसार नेपालमा औसत दैनिक ८ जनाको सडक दुर्घटनामा परी मृत्यु हुन्छ । प्रतिवेदनले असुरक्षित सडक संरचना, सवारीसाधनको व्यवस्थित प्रणालीको नियमन मापदण्डको अभाव, असुरक्षित सार्वजनिक यातायात, चालकको अयोग्यता, लापरबाही, ट्राफिक तथा सवारी नियमको अज्ञानतालाई सवारी दुर्घटनाको प्रमुख कारणका रूपमा औंल्याएको छ । समितिका सदस्य तथा ट्राफिक इन्जिनियर आशिष गजुरेल भन्छन्, हामीमा सडक पूर्वाधारसँगै सवारीसाधन जाँच र नियमनमा व्यवस्थित प्रणाली लागू हुन सकेको छैन । यो सिस्टममा नआएसम्म सडक दुर्घटनाहरू बढिरहन्छन् ।सडक दुर्घटना न्यूनीकरणका लागि अहिले काठमाडौं महानगरभित्र मात्र एक दर्जनको हाराहारीमा आकाशे पुलहरू छन् भने सडक दुर्घटनामा कमी आएको छैन । यात्रुले ट्राफिक नियम पालनामा बेवास्ता गर्दा सडक दुर्घटनामा कमी नआएको गजुरेलको ठहर छ । सडक दुर्घटना बढ्नुमा सवारी चालक र पैदलयात्रीहरू बढी जिम्मेवार छन्, उनले भने, सडकमा ट्राफिक नियम र अनुशासन पालना गर्नुको सट्टा सडक मेरै हो भन्ने हामीमा घमण्ड छ । चालकहरू उस्तै तीव्र गतिमा गाडी हाँक्छन् भने बाटो हिँड्नेले पनि नियमको पालना गरेका छैनन् ।"
जसले मुस्ताङमा खोप तारेर जेनेभासम्म चर्चा पाए,"(काठमाडौं)  हिमालपारिको जिल्ला मुस्ताङको कोबाङस्थित स्वास्थ्य चौकीमा स्वास्थ्य सहायक काम गर्दै आएका २३ वर्षे लालबहादुर रोक्का रातारात भाइरल बने । त्यो पनि जेनेभासम्म । यसको कारण एउटै थियो लेते र कोबाङबीचको छाप्ताङ खोला बाढीले उर्लिएपछि रोक्काले कोभिड खोपका बट्टा तार्न अपनाएको उपाय । खोलापारि थासाङ गाउँपालिकाका चालक गगन विक हातमा कोभिसिल्ड खोपको सिलप्याक लिएर उभिएका थिए, खोलावारि रोक्का । हिउँदमा सुक्खा रहने खोला भए पनि असार १ गते बिहान छाप्ताङ पूरै बौलाएको थियो । असार १ मै कोभिसिल्ड खोपको दोस्रो डोज दिइने भनेर कोबाङ र टुकुचेका गाउँघरमा सूचना पुगिसकेको थियो । त्यो बिहान गाउँघरबाट खोपको दोस्रो डोज लगाउन भनेर ५५ वर्षमाथिका गाउँलेलाई स्वास्थ्य चौकीमा बोलाइएको थियो । घण्टौं हिँडेर गाउँलेहरू चौकीमा आउने क्रममा थिए, आइतबार काठमाडौंमा भेटिएका रोक्काले सुनाए, त्यही बेला ठूलो पानी परेर बाढी उर्लियो । आफूसँग बर्सादी नभएकाले चौकीमा भेटिएको पुरानो पीपीई लगाएर म छाप्ताङ खोला पुगेको थिएँ । साथमा टुकुचे स्वास्थ्य चौकीका अहेव सविन खत्री पनि थिए । उता लेतेबाट खोप बोकेर गगन विक खोलापारि आइपुगेका थिए । अनि मैले उपाय लगाएर खोला किनारमा भेटिएको फलामे डन्डीमा अड्याएर खोप रहेको बक्स वारपार गराएको थिएँ ।काठमाडौंबाट पोखरा हुँदै जोमसोम आएको कोभिसिल्ड मध्ये कोबाङका लागि ६४ र टुकुचेका लागि ४३ डोज ल्याउने जिम्मा रोक्का र खत्रीले पाएका थिए । यसरी, बर्खामाझ उर्लिएको स्थानीय पहाडी खोलापारिबाट खोप आफ्नो स्वास्थ्य चौकीसम्म ल्याउनैपर्ने बाध्यतामाझ रोक्काले लगाएको जुक्तिले उनलाई देशविदेशमै चिनायो । कतिसम्म भने विश्व स्वास्थ्य संगठन (डब्लूएचओ) का महानिर्देशक डा टेड्रोस एड्हानोम गेहब्रेयससले उनको सहयोगी जुक्ति को प्रशंसा गर्दै जेनेभाबाट ट्वीट गरेका थिए । तर यो वाहवाहीबारे निकै दिनसम्म रोक्का भने बेखबर थिए । घरघरमा गएर संक्रमित हेर्ने वा अक्सिजन सिलिन्डर पुर्याउन जाने काममै उनी व्यस्त भइरहेका हुन्थे । उता कोबाङ स्वास्थ्य चौकीमा सौरी, सिरकोम जस्ता टाढाका गाउँ (कालीगण्डकीपारि) बाट बुबाआमाहरू भेला भइसकेका थिए । तर खोप भने आइपुगेको थिएन, रोक्काले सुनाए, त्यसरी मुस्किलले खोपलाई खोला तारेको दृश्य साथी सविन खत्रीले मोबाइलमा खिचेका रहेछन् । पछि स्थानीय टुकुचे स्वास्थ्य चौकीमा काम गर्ने एन्जेला थकालीले टिकटकमा राखेपछि पो त्यो भाइरल भएको रहेछ । त्यही भिडियोलाई गण्डकी प्रदेश स्वास्थ्य निर्देशनालयले पनि राखेपछि त्यसले अझै चर्चा पायो अनि मात्रै मैले थाहा पाएँ । मुस्किलको घडीमा रोक्काले देखाएको जोखिमको सहयोगी कामलाई सम्मान गर्दै बारबरा फाउन्डेसनले शनिबार मात्रै १ लाख रुपैयाँ राशिसहित पुरस्कृत गर्न काठमाडौं बोलाएको थियो । भिडियो भाइरल भएपछि टेकु अस्पतालबाट स्वास्थ्य सेवा विभागका खोप शाखा प्रमुख डा झलक गौतमले रोक्कालाई फोनमै बधाई दिएछन् । केही सहयोग चाहिएमा भन्नू, भनेर आडभरोस दिलाएछन् । त्यसपछि पोखरा, काठमाडौंतिरबाट पनि फोन आइरह्यो । पश्चिम रुकुमको सानीभेरी गाउँपालिका११ का उनकी आमा शशिलीले पनि गाउँमै छोराले गरेको कामबारे थाहा पाइछन् । भारतको सिमलामा स्याउ टिप्न गएका बाबु जगवीरले पनि छोराको तरक्की पत्तो पाएछन् । कोबाङमा करार जागिरे बनेपछि अविवाहित रोक्का अहिलेसम्म रुकुम भने फर्कन पाएका छैनन् । कारण कहिले कोरोनाले गाँज्यो, कहिले मुस्ताङको पहिरोले बाटो अड्कायो । यसरी चर्चित बनेका रोक्काको संघर्षको कथा भने अलग छ । सुर्खेतबाट स्वास्थ्य सहायक (एचए) पढाइ पूरा गरेपछि ३ वर्षअघि जागिर खोज्न उनी काठमाडौं आए । लोक सेवा आयोगको परीक्षा दिन आएका उनी कुनै उपाय नलागेपछि एक दिन फेसबुकमा देखिएको विज्ञापन हेरेर मुस्ताङको कोबाङस्थित स्वास्थ्य चौकी पुगेका हुन् । त्यही सूचनाका भरमा भिडेर उनले २०७६ फगुनदेखि स्वास्थ्य सहायकका रूपमा करारको जागिरे जिन्दगी सुरु गरे । बाबु जगवीर रोक्का र अरू दुई भाइ ज्यालादारी काम गर्न भारत पस्ने गरेका रोक्काले बताए । गाउँमा आमा र सानो भाइ मात्रै बस्छन् । बारबरा फाउन्डेसनबाट पुरस्कृत भएपछि आइतबार मात्रै उनले सिमलामा स्याउ टिपिरहेका बाबुलाई खुसीको खबर सुनाए । अनि रुकुम घरैमा बसेकी आमालाई पनि खुसी बाँडे । छाप्ताङ खोला पुगेपछि म अलमलिएको थिएँ, खोला तर्न पनि सकिने अवस्थै थिएन । पारिपट्टि खोप लिएर साथी उभिएका थिए । तर अचानक जुक्ति आयो र त्यसले काम गर्यो, खुसी हुँदै रोक्काले भने ।"
सेती नथुन्न उच्च अदालतमा रिट,"(पोखरा)  पोखराका ५ प्राकृतिक सम्पदा लामो समयका लागि निजी क्षेत्रलाई सुम्पने महानगरपालिकाको निर्णय बदरको माग गर्दै उच्च अदालत पोखरामा आइतबार रिट दायर भएको छ । अधिवक्ता देवका तिमिल्सिना, मिलन सुवेदी, सविन तिवारी र अस्मिता तिवारीले रामघाटमा सेती थुन्ने योजनासमेत रोक्न रिट दायर गरेका हुन् । सार्वजनिकनिजी साझेदारी (सानिसा) अन्तर्गत रामघाट, सेती खोंच, डेभिज फल्स, सिल्टेसन ड्याम र मोरे खहरे घाट निजी क्षेत्रलाई भाडामा दिने सम्पूर्ण प्रक्रिया रोक्न रिटमा माग गरिएको छ । अदालतले सोमबारलाई पेसी तोकेको छ । महानगरपालिकाको गत चैत २७ को बैठकले फेवातालमा मिसिने खोलामा बनेका ४ वटा सिल्टेसन ड्यामबाट उत्खनन गर्न २४ वर्षका लागि फेवा सिल्टेसन प्रालिलाई दिने निर्णय गरेको थियो । उक्त निर्णयबमोजिम जेठमा सम्झौता भइसकेको छ । महानगर आफैंले अयोग्य भनी उल्लेख गरेको कम्पनीले उक्त जिम्मा पाएको हो । उक्त बैठकले सेती खोंच र डेभिज फल्स सेती क्यान्योन प्रालिलाई ४० वर्षका लागि दिने निर्णय गरेबमोजिम शुक्रबार दुई पक्षबीच प्रारम्भिक सम्झौता गरिएको छ । बैठकले नै रामघाटमा बाँध बनाएर सेती थुन्ने आयोजना र पोखरा२७ मोरे खहरेमा बाँध बाँधेर सेतीबाट ढुंगागिट्टी, बालुवा झिक्ने आयोजना ३५ वर्षलाई बतास अर्गनाइजेसनको बी रिभर माइनिङ प्रालि र विजय भट्टराईको मोरे खहरे रिभर माइनिङ प्रालिलाई दिने निर्णय गरेको थियो । रिटमा फेवा सिल्टेसन प्रालिसँग भएको सम्झौता खारेज गरी हाल भइरहेको काम रोक्न अन्तरिम आदेशको माग गरिएको छ । यस्तै सेती क्यान्योनसँग भएको प्रारम्भिक सम्झौता बदरका लागि पनि अन्तरिम आदेश दिनसमेत माग गरिएको छ । ५ वर्षका लागि निर्वाचित जनप्रतिनिधिको सभाले कार्यकालको उत्तरार्धमा संविधानको धारा २२१ को आडमा २४ वर्षदेखि ४० वर्षसम्म प्राकृतिक सम्पदा निजी कम्पनीलाई दिने गरी सम्झौता गर्ने कार्य बदनियतपूर्ण रहेको रिटमा उल्लेख छ । रिटमा अन्य कुनै सम्झौता तथा निर्णय अगाडि नबढाउन परमादेश माग गरिएको छ । सार्वजनिकनिजी साझेदारीका नाममा निजीकरण गर्ने नियतका साथ ल्याइएका योजना स्थानीय सरकार सञ्चालन ऐन, २०७५ को दफा ९७ (२) विपरीत रहेको रिटमा जिकिर गरिएको छ । रिट निवेदक अधिवक्ता सविन तिवारी दशकौंसम्म निजी कम्पनीलाई सार्वजनिक सम्पदा सुम्पिने गरी बदनियतपूर्ण तरिकाले गरिएको निर्णय प्रथम दृष्टिमा त्रुटिपूर्ण रहेको दाबी गर्छन् । ईआईए स्वीकृत नहुँदासम्म महानगरपालिकाले आईईई गरी प्रस्तावदातालाई उपलब्ध गराउने र पहिलो वर्षमा आयोजना अघि बढाउने विषय गैरकानुनी हो, उनले भने, वातावरण संरक्षण ऐनले उधारोमा ईआईए प्रतिवेदन र डीपीआर तयार नगरी विकास योजना कार्यान्वयनको परिकल्पना गरेको छैन । आइतबार नै राष्ट्रिय सम्पदा तथा जनअधिकार संरक्षण समिति नेपालले मुख्यमन्त्री कृष्णचन्द्र नेपालीलाई पोखराका सम्पदा बचाउने सम्बन्धमा ज्ञापनपत्र बुझाएको छ ।"
नौ घण्टा निरन्तर खोप,"(ताप्लेजुङ)  मुहारमा मास्क र फेससिल्ड । शरीरमा पीपीई अनि हातमा पन्जा । ताप्लेजुङस्थित फुङलिङ नगरपालिकाको स्वास्थ्य शाखाकी वरिष्ठ अहेव लक्ष्मी मावो बनेम आजकल यस्तै परिधानमा भेटिन्छिन् । जसले गत बिहीबार एकै दिन ९ सय ४० जनालाई कोभिड१९ विरुद्धको खोप लगाइदिइन् । बिहान ९ः३० बजे खोप लगाउन सुरु गरेकी बनेमका हात ६ः१५ बजेसम्म रोकिएनन्, न उद्योग वाणिज्य संघको भवनमा पाखुरा अघि सार्दै खोप लगाइमाग्न आउनेको लाम रोकियो । बिहान खाना खाएर खोप लगाउन थालेकी बनेम साँझ मात्र खोप केन्द्रबाट बाहिर निस्किइन् । दिनभरि भोक, तिर्खा नभनी खटिइरहिन् । तर यति गर्दा पनि उनले २०५८ सालमा आफैंले बनाएको रेकर्ड भने तोड्न सकिनन् । त्यतिखेर उनले दादुरा रुबेलाको खोप एकै दिन १ हजार ६४ जनालाई लगाएकी थिइन् । २०४६ कात्तिक १६ गते जागिरमा प्रवेश गरेदेखि खोप लगाउन थालेकी उनी आफ्नो काममा पोख्त छिन् । सुई घोच्दा साह्रै दुख्छ होला भनेर अनुहार निन्याउरो बनाउनेलाई उनले लगाइसकियो अब उठ्नुहोस् भन्दा कतिपय छक्क पर्ने गरेका छन् । नानीको हात त हलुंगो रहेछ, खोप लगाउन आएका कतिपयले भन्छन् । केहीले त खोप नै लगाइदिइनन् कि भनेर शंका गर्ने गरेका पनि बनेम सुनाउँछिन् । दुख्छ भनेर डरले टाउको लुकाएर बस्छन्, सिरिन्जले घोचेको पत्तै पाउँदैनन् । उठ्नु भनेपछि छक्क पर्छन्, लक्ष्मीले अनुभव सुनाइन् । फुङलिङ नगरपालिका प्रमुख छत्रपति प्याकुरेलले पनि खोप लगाउनुअघि नदुखाई लगाउनु है भन्दै थिए । तर उनले पनि खोप लगाएको थाहै नपाइएको भन्दै बाहिरिए । नगरपालिकाको स्वास्थ्य शाखाकी मञ्जु गुरुङका अनुसार खोप लगाउँदा उनको सहयोगका लागि एक जना छेउमा राखिन्छ । उनले प्लास्टिकबाट खोलेर सिरिन्ज, भायल र रुवा दिन्छन् । सिरिन्ज भर्ने, सेवाग्राहीलाई खोप लगाइदिने र हातले रुवा थमाइदिएर सिरिन्ज र भायल डस्टबिनमा राख्ने काम लक्ष्मी आफैं गर्छिन् । सेवाग्राहीलाई कुर्सीमा राखेर उनी आफू भने उभिएरै खोप लगाउँछिन् । पाखुरामा लगाउनुपर्ने भएकाले कसैले कपडा खोल्न ढिला गरे उनी पर्खेर भने बस्दिनन् । अर्कोलाई बोलाएर लगाइदिहाल्छिन् । सबै प्रक्रिया मिले पहिलाको भन्दा अहिलेको खोप लगाउन सजिलो हुने लक्ष्मीको बुझाइ छ । बीसीजी र दादुराको खोप लगाउँदा पानी र पाउडर छुट्टाछुट्टै आउँथ्यो, त्यसलाई घोल्नुपर्थ्यो र घोलेको ६ घण्टामा लगाइसक्नुपर्थ्यो, लक्ष्मीले थपिन्, अहिलेको त बट्टा खोलेर सिरिन्जमा मात्रा मिलाउँदै लगाइदिँदा भइहाल्छ नि π अझ जापानी इन्सेफ्लाइटिसको खोप थालेको एक घण्टामा लगाइसक्नुपर्थ्यो । त्यही भएर पहिला मान्छे भेला पारिसक्ने र त्यसपछि मात्रै लगाउने गरेको उनले सुनाइन् । तर यही कुरा बुझाउन नसक्दा कतिपय भने खोप केन्द्रमा पुगेर पर्खायो भनेर रिसाउने गरेका थिए । खोप लगाउन आएकाहरू हतारिनु, पहिले लगाउन खोज्नु भने स्वाभाविक नै लाग्छ बनेमलाई । तर पालो मिच्न नदिई लगाइदिँदा विवाद नहुने उनको अनुभव छ । कोरोनाविरुद्धको खोप लगाउन सुरु गर्दा भने जिल्लामा चाप निकै कम थियो । असार २५ र २६ गते उनले ४ सय ९१ जनालाई खोप दिइन् । बिहीबार भने खोप लगाउने मानिसको संख्या बढेपछि तथ्यांक राख्न र कार्ड बनाउन ६ जना कर्मचारी खटिएका थिए । पहिल्यैदेखि एक्लैले लगाउने र भ्याउने भएकाले अर्को मान्छे प्रयोग नगरेको स्वास्थ्य कार्यालयका जनस्वास्थ्य अधिकृत राजकुमार पोख्रेल बताउँछन् । खोप लगाउने स्वास्थ्यकर्मी त अरू पनि छन्, राजकुमारले भने, म गलें, मलाई पालो चाहियो भन्नु हुन्न, थालेपछि सकेरै छोड्न खोज्नु हुन्छ, त्यही भएर अर्को मान्छे नखटाएका हौं । दिनभरि उभिएर खोप लगाउँदा पनि हातखुट्टा गल्ने, शरीर दुख्ने जस्तो अनुभव नभएको बनेमको भनाइ छ । बानी नै भइसक्यो, बेलुका हल्का थाके जस्तोचाहिँ हुन्छ । तर खासै वास्ता हुँदैन, उनले भनिन् । उनको कामको मूल्यांकन गर्दै नगरपालिकाले असार १० गते नगदसहित सम्मानसमेत गरिसकेको छ ।"
न आचार न संहिता,"कूटनीतिक मर्यादा, शिष्टाचार र सम्पर्क समन्वयका लागि सरकारले तय गरेको कूटनीतिक आचारसंहितालाई पालना गर्ने निकाय भनेको सरकार स्वयं हो । अन्तर्राष्ट्रिय प्रचलन र अभ्यासअनुरूप कूटनीतिक निकायका अधिकारीसँग गरिने भेटवार्ता वा सम्पर्कको मर्यादित अभ्यास अघि बढाउन तय भएको आचारसंहिता पालना भएनभएको अनुगमन गर्ने निकाय परराष्ट्र मन्त्रालय स्वयं हो । तर आफैंले निर्धारण गरेको कूटनीतिक आचारसंहिताको प्रबन्ध मिलाउन मन्त्रालय कतै अलमलिएको हो कि झैं देखिएको छ । आचारसंहिताको दुहाई दिइरहेकै बेला प्रधानमन्त्री तहदेखि मन्त्रीहरू र राजनीतिक दलका प्रमुख नेताहरूले पनि आफ्नै समयतालिका वा उद्देश्यमा मनोमानीपूर्वक कूटनीतिक भेटघाट गरिरहेको पाइन्छ, जसलाई हेरेर आचारसंहिताको अर्थ र अन्तर्य पहिल्याउनै नसकिने भएको छ ।सरकारले २०६७ सालमा पछिल्लो पटक जारी गरेको कूटनीतिक आचारसंहिता सार्वजनिक पद धारण गरेका व्यक्ति र राज्यकोषबाट पारिश्रमिक वा सुविधा पाउने पदाधिकारीका हकमा लागू हुने भनिएको छ । स्वभावतः सार्वजनिक पद धारण गरेका व्यक्ति भन्नाले संविधान तथा प्रचलित कानुन, सम्बन्धित निकाय वा अधिकारीको निर्णय वा आदेशबमोजिम सार्वजनिक अख्तियारी प्रयोग गर्न पाउने व्यक्ति भन्ने बुझिन्छ । यो परिभाषाअन्तर्गत स्वभावतः राष्ट्रपति, उपराष्ट्रपति, प्रधानमन्त्री वा पूर्वप्रधानमन्त्रीसहितका विशिष्ट पदाधिकारीसमेत पर्छन् । तर, अनौठो के छ भने गत वर्ष कात्तिक ५ मा भारतीय गुप्तचर संस्था रअ का प्रमुख सामन्त गोयलसँग तत्कालीन प्रधानमन्त्री केपी शर्मा ओलीले बालुवाटारमा गरेको भेटघाटका बारेमा न संस्थागत स्मृति राखियो, न आचारको ख्याल गरियो, न यस्तो भेटघाट आदानप्रदान नै भयो । कहिले भारतीय प्रधानमन्त्रीका विशेष दूत बनेर आएका भन्दै र कहिले शिष्टाचार भेटघाट भनेरै रअ का प्रमुखसँगको भेटघाटको प्रसंगलाई पन्छाउने काम गरियो । यो प्रकरणमा सधैंजसो आचारसंहिताको दुहाई दिने परराष्ट्रमन्त्री वा मन्त्रालयको पद्धतिले पनि कहीँकतै सरोकार उठाउनै सकेन । सरोकार सम्बद्ध सबै निकाय तैं चुप मै चुप रहे । यस्तै प्रवृत्ति सर्वत्र छ ।कतिसम्म भने, काठमाडौंस्थित भारतीय तथा चिनियाँ राजदूतले आफूले चाहेको र भनेको बेलामा कुनै पनि तहका राजनीतिक नेता, मन्त्री वा संघप्रदेशका उच्चस्तरीय पदाधिकारीसँग खुलेरै भेट्ने गरेको पाइन्छ । संघको जानकारीबेगर पनि नगरपालिकाका मेयरदेखि प्रदेशका मुख्यमन्त्रीसम्मको विदेशमा हुने गरेको आमन्त्रित भ्रमण को सूची पनि लामै हुन्छ । यी र यस्ता भेटघाटहरूको न कतै रेकर्ड रहन्छ, न सरोकार सम्बद्ध तहमा यस्ता भेटघाटमा उठेका एजेन्डाहरूको फलो अप नै सम्भव हुन्छ । यो स्वाभाविक छ आचारसंहिताको पालना वा कडाइका हकमा केन्द्रले जेजस्तो आधार बनाएको छ, तलका अरू निकायले पनि अनुकरण गर्ने त्यही हो । एक चीन नीति अनुसरण गरेको नेपाल सरकारका मन्त्रीहरूले आफूखुसी तिब्बती स्वतन्त्रता अभियानका नेतालाई बाहिरी मुलुकमा गएर भेटेको सूचना पनि सप्रमाण बाहिर आइरहेकै हुन्छ, तर कूटनीतिक संयन्त्र वा आचारसंहिताको प्रबन्धले कहीँकतै छेकबार लगाएको देखिन्न । यस्ता सूचना बाहिर आएपछि मलाई झुक्याएर भेटघाटमा लगियो भन्ने शैलीका सनातनी जवाफबाहेक न अरू स्पष्टीकरण अथवा न कारबाहीकै केही उदाहरणहरू अहिलेसम्म देखा पर्न सकेका छन् ।आचारसंहिताको नियमक निकाय भएकाले पनि कूटनीतिक आचारसंहिताको धज्जी उडिरहेको अवस्थामा हरेक पटक परराष्ट्र मन्त्रालयमाथि स्वाभाविक ढंगमा प्रश्न उठ्ने गरेको छ । परराष्ट्र मन्त्रालयको पद्धतिमै पछिल्लो पटक सबैभन्दा बढी प्रश्न उठ्ने भनेको कूटनीतिक आचारसंहिता र कार्यसम्पादन मूल्यांकनको प्रावधान हो । त्यसमा पनि कतिपय अन्तर्राष्ट्रिय सम्बन्ध, कूटनीतिक संवेदनशीलता र गाम्भीर्यको सरोकारमा यो आचारसंहिता आकर्षित हुन्छ । तसर्थ, आचारसंहितालाई न आचार न संहिता बनाइराख्ने हो भने यस्तो देखावटी र कागजी प्रावधान हुनु वा नहुनुको कुनै अर्थ रहन्न । नेता, मन्त्री वा राजनेताले आफूलाई नियमकानुनबाहिर गएर सिंगो पद्धतिका सामु सर्वेसर्वा ठानिरहने अहं सोच रहिन्जेल आचारसंहिताको औचित्य हुँदैन । तसर्थ, पद्धति र संयन्त्रको कुरा गर्ने हो भने नेतापदाधिकारीहरूले सुरुमा स्वयं आचारमा बाँधिएर यहीअनुरूप व्यवहार प्रदर्शन गर्नु जरुरी छ, जसको अनुगमन परराष्ट्र मन्त्रालयले गर्नुपर्छ ।"
ओली प्रवृत्ति फेरि सक्रिय,"पूर्वप्रधानमन्त्री केपी शर्मा ओलीको अगुवाइमा गठन भएको युथ फोर्सलाई पुनः सक्रिय तुल्याउन थालेको विषय सर्वत्र आलोचित छ । यो फोर्स सकारात्मकभन्दा नकारात्मक काममा लाग्ने, हंगामा मच्चाउने, शक्ति प्रदर्शन गर्दै हिँड्ने भएपछि धेरैले यसलाई बाँदर हूल पनि भन्न थालेका छन् । उता ओली गुटको प्रतिकार गर्ने उद्देश्यले यही शनिबार माधव नेपाल समूहको अखिल फोर्सको भेला गराइएको थियो । नेपाललाई पनि अध्यक्ष बनाएर नेकपा एमालेको एकीकरण गर्ने प्रायः निश्चित भएको बेला दलगत शक्ति समूहहरूलाई शक्तिशाली बनाउन थालेपछि सो दलमा विचारभन्दा क्रोध, प्रतिशोध, घमण्ड, ईर्ष्या, उद्दण्डता हावी हुन थालेको देखिन्छ । जसरी हुन्छ नेपाल समूहलाई सरकारमा सामेल हुनबाट रोक्ने ओलीको कुटिल चाल सफल भएपछि उनी नेता नेपालमाथि फेरि खनिन थालेका छन् । नेपाललाई पार्टीमा कुनै ठाउँ छैन भन्दै गालीगलौजमा उत्रिएका छन् । अधिकारविहीन दोस्रो दर्जाको अध्यक्ष बन्ने लोभले ओली नजिक पुग्न लागेका नेपाल यतिबेला छाँगाबाट खसेजस्ता भएका छन् । ओलीले यसअघि नेकपाका दोस्रा अध्यक्ष पुष्पकमल दाहाललाई साढे तीन वर्षसम्म बिरालाले मुसो खेलाएझैं गरेको यथार्थ नेपालले सम्झेका रहेनछन् । दुईतिहाइ बढी सांसदको समर्थन प्राप्त ओली सरकार भित्रभित्रै कमजोर भएर खरानी भइसक्दा पनि त्यही गुटमा टासिँदा देश र जनताको फाइदा हुन्छ भनेर माधव नेपालले कसरी सोचेका होलान् ? प्रधानमन्त्रीमा शेरबहादुर देउवालाई मत दिएपछि सरकारमा पनि सहभागी भएको भए महत्त्वपूर्ण मन्त्रालय लिएर ओलीलाई तह लगाउन सक्थे नेपालले । उनलाई भित्रभित्रै आफ्नो समूह मजबुत बनाउन सहयोग मिल्नुका साथै सरकारले राम्रो नेतृत्व प्राप्त गर्थ्यो । नेपालले त्यो मौका गुमाएका छन्, आफ्नै खुट्टामा बन्चरो हानेका छन् । विस्तार विस्तार नेकपा एमाले अब विनाशको संघारमा पुगेको छ । सर्वसाधारण ओलीप्रवृत्ति एमाले फेरि सक्रिय भएको देख्न पनि चाहँदैनन् । भुवनेश्वर शर्मा, चन्द्रागिरि२, काठमाडौं"
तुइनबाट खस्न विवश जयसिंहहरू,"वैदेशिक रोजगारीमा हिँडेका ३५ वर्षीय जयसिंह धामीको, तुइनबाट महाकाली तर्दातर्दै भारतीय सशस्त्र सीमा बल (एसएसबी) ले तुइनको लट्टा काटी हत्या गरेको दुःखद खबरले निराश बनायो । घटनास्थल दार्चुलाको मालघाट हो । सदरमुकाम खलंगा पुग्न तुइनबाट महाकाली तरी भारतको बाटो भएर जानुको विकल्प छैन । भारतले वैधानिक रूपमा चारवटा मात्रै सीमाविन्दु स्विकारेको र मालघाट त्यसभित्र नपरे पनि जानाजानी मानिसको ज्यान जाने गरी तुइन काट्नु, सीमारक्षा नभई हत्या हो । अपराध गरेको भए नदी तरिसकेपछि मुद्दा चलाए पनि हुन्थ्यो, अनाहकमा ज्यान लिने काम ठीक भएन । दार्चुला विकट र सुरक्षाको दृष्टिले संवेदनशील जिल्ला हो । भारतसँग सीमा जोडिएको दार्चुला, सीमाकै कारण विवादित छ । त्यहाँका बासिन्दालाई भारतीय भूमिमा खुट्टा नटेकी दैनिक जीवनयापन गर्न र सदरमुकाम पुग्न सक्ने अवस्था छैन । यति कुरा थाहा हुँदाहुँदै नेपाल सरकारले सदरमुकाम जोड्ने महाकाली राजमार्ग निर्माणमा तीव्रता दिन सकेको छैन । सीमान्तकृत दार्चुलावासी दाजुभाइदिदीबहिनीहरूले सहज जीवनयापन गर्न र सदरमुकाम पुग्न अझै कति ज्यान दिनुपर्ने हो ? सरकारले बेलैमा ध्यान पुर्याओस् । महेन्द्रसिंह बम, टीकापुर१, कैलालीएसएसबीले तुइन फस्काइदिँदा जयसिंह महाकालीको भेलमा बगेको समाचार निकै दुःखद छ । यदि सार्वजनिक भएका सूचना सही हुन् भने, यो नेपालीमाथिको ज्यादतीको परकाष्टा हो । भारतीय प्रशासनले यो घटना दुर्घटना भएको प्रस्टीकरण दिएको छ तर प्रत्यक्षदर्शीको कुरा सुन्दा त्यस्तो लाग्दैन । यसको सत्यतथ्य छानबिन हुनुपर्छ । सीमाक्षेत्रमा एसएसबीले विभिन्न समयमा उद्दण्ड मच्चाउँदै आएका छन्, उनीहरूको नियत नै नेपालीलाई दुःख दिने हुन्छ । पूर्वप्रधानमन्त्री केपी शर्मा ओलीले दुई वर्षअघि नै नेपालका नदीहरूका सबै तुइन हटाएर पुल बानाउने वाचा गरेका थिए । वाचा पूरा नहुँदा दूरदराजका निमुखाहरूले ज्यान गुमाउनुपरिराखेको छ । तुइनबाट तैरिँदा बेपत्ता हुने जयसिंह पहिलो नेपाली भने होइनन् । पछिल्ला वर्षहरूमा धेरैले तुइनबाट खसेर ज्यान गुमाएका छन् । तर, सरकारी पहल फितलो हुँदा बारम्बार यस्ता घटना दोहोरिरहन्छन् ।प्रत्यक्षदर्शीले एसएसबीले लट्ठा खुस्काएकैले जयसिंह खसेका हुन् भन्दै छन् भने भारतीय प्रशासनले तुइनमा आफैं अल्झिएका हुन् भन्दै छन् । यसले भारतीयहरू नेपालीमाथि आफूले गरेको ज्यादतीबाट पन्छिन खोजिरहेको देखिन्छ । विगतका सरकारहरूको असंवेदनशीलताका कारण भारतीयहरूको थिचोमिचो सीमाक्षेत्रका नेपालीले भोग्नुपरिरहेको छ । भारतीय ज्यादती रोक्न विभिन्न समयका सरकारहरूलाई खबरदारी नगरिएको पनि होइन तर जिम्मेवार निकायमा बस्नेहरूले नै खुट्टा कमाउँदा नेपाली हेपिएर बाँच्नुपरिरहेको छ । जयसिंह घटनामा सरकारले सत्यतथ्य बाहिर ल्याएर दोषीलाई कानुनी कठघरामा ल्याउन कूटनीतिक पहल गर्नु आवश्यक छ ।सरकारले तुइन भएका ठाउँमा पुल हाल्न भएका सम्झौताअनुसार किन समयमा काम भएन, यसको पनि खोजी हुनुपर्छ । प्रधानमन्त्री शेरबहादुर देउवाले घटनालाई गम्भीर रूपमा लिएको बताएकाले न्याय पाउनेमा आशावादी हुन सकिन्छ । तर सरकारले तुइन हटाउनका लागि ल्याइएका योजनाहरू कार्यान्वयनका लागि तत्काल पहल गर्नु जरुरी छ । बोलेका कुरा पूरा नगर्ने विगतका सरकारप्रमुखजस्तो देउवा नहोऊन् । आफ्ना नागरिकको सुरक्षाका लागि तीनै तहका सरकारको ध्यान जानुपर्छ । अबका दिनमा तुइनबाट खसेर अरू जयसिंहहरू बेपत्ता हुनु हुँदैन । गोविन्द विक, बूढानीलकण्ठ१२, काठमाडौंनेपालको राजनीतिमा भारतीय हस्तक्षेपले सीमा नाघेको छ । हस्तक्षेप भारतले गरेको होइन, नेपालले निम्त्याएको हो । भारतीय इसाराबिना सिन्को भाँच्न नसक्ने नेताहरूले नेपालको स्वाभिमान र आत्मसम्मानलाई माटोमा मिलाइरहँदा जनता स्वाभिमानको रक्षालाई प्रमुख प्राथमिकतामा राख्न बारम्बार आग्रह गर्दै छन् । चुच्चे नक्साले उठाएको नेपालीको स्वाभिमान पछिल्लो पटक पाठ्यक्रमबाट उक्त नक्सा हटाउने सरकारको कर्मले ध्वस्त बनाएको थियो । नेपाली राजनीतिमा व्याप्त लम्पसारवादभित्र लुकेको नेपाली स्वाभिमान बारम्बार भारतसमक्ष लिलाम भएको आभास जनताले गर्दै आएका छन् । संसारभरिका मुलुक आर्थिक हैसियतमा धनी या गरिब हुन सक्लान् । तर, नैतिक हैसियतमा सबैको स्तर र अधिकार समान हुनुपर्छ । खुला सिमाना रहेको नेपालभारत सम्बन्ध अलग होला तर सीमा विवादमा नेपालले बारम्बार आफूलाई निरीह बनाउनुपरेको छ । त्यसो त, सिमानामा चिनियाँ अतिक्रमणलाई समेत नेपालले आँखा चिम्लिएर स्विकार्नुपरेका अनेक घटनाक्रमले हाम्रो स्वाभिमान र आत्मसम्मानमाथि दुवै छिमेकीको गिद्धेदृष्टि रहेको स्पष्ट हुन्छ । छिमेकीको हेपाइ र पेलाइ हामीले कति र कसरी प्रतिकार गर्यौं ? त्यसले हाम्रो आत्मसम्मानको मापदण्ड निर्धारण गरिरहेको हुन्छ । पछिल्लो पटक दार्चुलामा नेपाली तर्दै गरेको तुइन एसएसबीले काटेको सन्दर्भले नेपालमाथिको भारतीय अत्याचारलाई छताछुल्ल बनाइदिएको छ । यो सामान्य घटना होइन । सिमानामा नेपालीमाथि हुने कुटपिट, सीमास्तम्भ सार्ने काम, नेपालीभूमिमा अनुमतिबिनै बाटो बनाउने हर्कत, चिनियाँ पक्षबाट नेपालको भूमिमा भवन बनाउने कार्यलगायतका अनेकौं हेपाहा र पेलाहा प्रवृत्तिलाई सरकारले अमूक रूपमा स्वीकार गर्नुको परिणति अब नेपाली चढेको तुइन काटेर नेपालीको हत्या प्रकरणमा प्रवेश गरेको छ । प्रधानमन्त्रीले उक्त घटनालाई गम्भीर रूपमा लिएको बताइरहँदा यस घटनाप्रति असहमति जनाउँदै र दोषीमाथि कारबाहीको माग गर्दै आफ्ना भारतीय समकक्षीसँग संवाद किन गर्दैनन् ? विगतमा भारतीय अतिवादलाई सहन र सामना गर्न हामीले निकै ठूलो मूल्य चुकाएकै हौं । फेरि नेपाल र नेपालीको आत्मसम्मानमाथि धावा बोलिन्छ भने त्यसलाई सहेर बस्न हामी बाध्य हुनेछैनौं । स्वाभिमान र आत्मसम्मानको लडाइँमा चाहे भोकै बस्न किन नपरोस्, नेपाली जनताको साथ र सहयोग सरकारसँग छ । उत्तम पुडासैनी, जोरपाटी, काठमाडौं"
हामीलाई संघीयता र गणतन्त्र,"साउन ८ गते शुक्रबार मलाई नेपालमा संघीयता साँच्चिकै लागू भैसक्या हो कि भन्ने भयो । त्यो दिन वाग्मती प्रदेशका सवारी साधनसम्बन्धी अनलाइन सूचना व्यवस्थापन प्रणाली सुरु भयो । मुख्यमन्त्रीले माउस थिचेर उद्घाटन गर्नुअगावै मैले जततऊकस्ररतष्क।दबनबबतष्।नयख।लउ मा गएर एक मिनेटमै सवारी कर तिरें ।जरिवानासहित ९० हजार चानचुन तिरेपछि मैले अन्तिम पटक एकान्तकुनास्थित यातायात कार्यालय गएको सम्झिएँ । २०७५ को त्यो दिन मैले आफूलाई नेपालको तुच्छ रैती भएकामा धिक्कारेको थिएँ । एक झ्यालबाट अर्कोमा कुद्दै, धक्कामक्का खाँदै अढाई घण्टाजति उभिएपछि मैले राज्यलाई कर त बुझाएको थिएँ तर झ्यालका कर्मचारीले सवारीको बिमा अवधिबारे प्रश्न उठाउँदै मेरो ब्लुबुकमा छाप हान्न अस्वीकार गरे । अहँ, उनी मेरो कुरा सुन्न तयार थिएनन् ।त्यसअघि २०७४ मा हस्तलिखित लाइसेन्सको म्याद सकिनु तीन महिनाअगावै नवीकरणको निवेदन दिएको थिएँ । सात महिनापछि म्याद थपिएको कथित स्मार्ट लाइसेन्स दिने बेला कर्मचारीले भने, समयमै नवीकरण नगरेकाले दुई हजार जरिवाना लागेको छ । भयो अब ? जरिवानाबिना नयाँ लाइसेन्स नदिने भएपछि मैले लुरुक्क उक्त रकम तिरेको थिएँ ।लाइसेन्सको परीक्षा दिएको दिनको कुरै नगरौं । बिहान ७ बजे बग्गीखाना पुगेको थिएँ, कसले कुन बेला बीचैमा छिरेर पालो काट्ने हो, तनाव । नौ बजेतिर पानी पर्यो, चौर आहाल भयो । परीक्षार्थीहरूले बाल्टीले सफा गरे । बल्ल चार बजे पालो आयो । थकित र भोको थिएँ, फेल भएँ । अर्को पटक पाँचै बजे पुगेँ, अढाई घण्टा उभिएपछि पालो आयो । पास हुँदा ताली बजेको त सम्झिन्छु तर त्यसलाई यातायात कार्यालयहरूमा पाएको दुःख, हीनता र तुच्छताबोधको अनुभवले घ्वार्ल्वाप्पै छोप्छ ।फेरि गएर कर तिर्ने साहस बटुलेको थिइनँ । एक हातले नागरिकलाई तुच्छ महसुस गराउने राज्यले जरिवाना नामको अर्को हातले कठालो समातिराखेकै थियो । यही परिस्थितिमा साउन ८ मा राज्यले मलाई एउटा अनपेक्षित सुविधा दियो ।भएछ के भने, नेपाललाई संघीय घोषणा गरिएपछि यातायात कार्यालयहरू प्रदेश मातहत गएछन् । अनि वाग्मतीमा यातायात हेर्ने मन्त्रीमा रामेश्वर फुयाल र मन्त्रालयको सचिवमा संजीव बराल नियुक्त भएछन् । उनीहरूले काम देखाउनका लागि सवारी कर घरैबाट तिर्न सकिने व्यवस्था मिलाएछन् । अनलाइनबाट तिरे पनि सवारीबारेको सूचना रुजु गर्न अन्तिम एक पटक कार्यालय पुग्नुपर्ने र त्यो पनि अनलाइनबाटै टोकन लिएर रोजेको समयमा जाँदा हुने भनिएपछि म त्यो अभूतपूर्व सुविधाको उपयोग गर्दै १० गते एकान्तकुना पुगेको थिएँ । म पुलकित थिएँ, बल्ल संघीयता आएको हो कि भन्ने महसुस गर्दै थिएँ । पुराना तीता अनुभवले गर्दा हल्का सशंकित पनि थिएँ ।पुग्नेबित्तिकै थाहा पाएँ, केही कर्मचारीहरू अनलाइन प्रणाली हतार मा लागू गरेर सचिवले प्रतिगमन गरेको ठान्दा रहेछन् । नयाँ भुक्तानी प्रणालीको पहिलो प्रयोगकर्ता मै रहेछु । सफ्टवेयरमा सानो त्रुटिले गर्दा मैले तिरेको पैसा महालेखाको राजस्व खातामा पुगे पनि त्यो जानकारी स्वचालित रूपमा यातायातको सवारी दर्ता प्रणालीमा पुगिसकेको रहेनछ । त्यसैलाई अठ्याउँदै लेखापालले भनिहाले, देख्नुभो, यो सिस्टम राम्रो त हो तर लागू गर्ने बेलै भएको छैन । जानुस्, हाकिमलाई गुनासो गर्नुस् । उनीभन्दा माथिल्लो तह र ब्लुबुकमा हस्ताक्षर गर्ने अर्का कर्मचारीले होमा हो मिलाए । उनीहरूले भने, तिनै सचिवलाई भन्नुस् । तिनले काम देखाउन र कार्य सम्पादन मूल्यांकनमा नम्बर बटुल्न हतार हतार उद्घाटन गर्न लगाए ।बुझ्दा थाहा पाएँ, सवारी र लाइसेन्सको विवरणलाई कम्प्युटरकृत गर्ने काम १२ वर्षअगाडि सुरु भएको रहेछ । एसियाली विकास बैंकले पनि सहयोग गरेछ । तर कर्मचारीहरूको असहयोग र प्रतिवादले त्यो प्रयास ढिलासुस्तीमा जाकिएछ । त्यस्ता कर्मचारी अनलाइन भुक्तानी प्रणाली अबको १२ वर्षपछि मात्रै सुरु हुनुपर्ने, त्योभन्दा अगाडि सुरु गरे हतार गरेको ठान्ने रहेछन् । नयाँ सफ्टवेयर थाल्दा संस्थाहरूले सम्बन्धित कर्मचारीहरूलाई यथोचित तालिम दिनैपर्छ तर यो काम थालेर सचिव बरालले हतार गरेको भन्न सामान्य चेतको मानिसले सक्दैन । एकै जना क्षमतावान मान्छे पदमा पुग्दा उसले चाहे कसरी लाखौं नागरिकलाई सुविधा दिन सक्दोरहेछ, यो कार्यथालनीले प्रस्ट पार्छ ।नेपालमा ३५ लाख जति सवारी साधन छन् । तीमध्ये पाँच लाख जतिले बिचौलियामार्फत वार्षिक कर तिर्ने एउटा अनुमान रहेछ । बिचौलियाहरूले घरैमा आएर ब्लुबुक संकलन गर्ने लगायतको सेवाको विज्ञापन वेबसाइट वा फेसबुकमार्फत गरिरहेकै हुन्छन् । सेवाबापत उनीहरूले चारदेखि पाँच सयसम्म लिन्छन् । यो बिचौलिया कारोबार वार्षिक २० करोडदेखि २५ करोड रुपैयाँ हुँदो रहेछ । त्यो पैसा बिचौलियाले मात्रै खान्छन्, यातायात कार्यालय पुग्दैन भनेर लेखौं भने तपाईंले पत्याउनुहुन्छ र ? अनलाइन भुक्तानी प्रणाली लागू भएपछि त्यो २५ करोड सेवाग्राहीकै खल्तीमा रहने भयो । अनि कार्यालयमै पुगेर हन्डर खाँदै कर तिर्नेको खेर जाने समयलाई पैसामा हिसाब निकालौं । त्यसमा जाँदाफर्किंदा लाग्ने इन्धन खर्चभाडालाई जोडौं । त्यो सबैको मूल्य सय रुपैयाँ मात्रै हुने अनुमान गर्दा पनि वर्षमा थप ३० करोड हुने भयो । अर्थात्, यातायात कर अनलाइन तिर्दा जनताले वर्षमा कम्तीमा ५५ करोड जोगाउने भए ।जोगाउँछन् त भनेँ तर शंका छ । टीभी क्यामेरासामु अनलाइन सेवाको उद्घाटन भयो । मैले त्यै मेसोमा भुक्तानी गरिहालेछु । ब्लुबुक नवीकरण आजदेखि अनलाइनबाटै भन्दै कागले कान लगेको शैलीमा झुठा खबर पनि आए । तर अनलाइन सेवा उद्घाटन गरेकै दिनदेखि अवरुद्ध छ । सवारी बिमा पनि अनलाइनबाटै किन्ने र त्यसपछि मात्रै कर तिर्न सकिने व्यवस्था मिलाउन खोजिएकाले त्यसो भएको भुक्तानी सफ्टवेयर बनाउने निजी कम्पनीले साउन १४ गते बतायो । कम्पनीका अनुसार हाल एउटा इन्सुरेन्स कम्पनी (शिखर) प्रणालीमा आबद्ध भएको छ । तर शिखरमार्फत बिमा गरिएको अवस्थामा पनि अनलाइनबाट कर तिर्न सक्ने अवस्था नभएको मेरो खोजले देखायो । साउन १७ गते हेर्दा त्यै शिखर पनि त्यहाँ थिएन । त्यसैले डर छ मलाई, थालिसकिएको यो काम रोकियो भने ? यातायात कार्यालयमा झुल्केको संघीयता चुपचाप खारेज भयो भने ?केही वर्षयता अनलाइन भुक्तानी र सेवा दिने निजीसरकारी संस्थाहरूको संख्या बढ्दो छ । हुनुपर्ने वा नेपालीले पाउनुपर्ने जति पटक्कै भएको छैन तर केही हुन लागेको हो कि भन्ने भान मिलेको छ । बिजुलीको बिल तिर्न होस् वा सेयर किनबेच, घण्टौं लाइनमा उभिएर ठेलामठेल गर्दै समय र पैसा खेर फाल्नुपरेको छैन । केही वर्षयता मैले बिजुलीको अड्डा देख्नुसमेत परेको छैन । सरकारी कार्यालय देख्नुभोग्नु नपर्दाचाहिँ सरकार भएको महसुस हुँदोरहेछ । आखिर लोकतन्त्र, संघीयता, गणतन्त्र भनेका के हुन् ? यी आफैंमा लक्ष्य हुन् र ? यी प्रणाली सिर्फ जनताको जीवनस्तर उकास्ने र उनीहरूलाई तुच्छको साटो गौरवान्वित हुने स्थिति सृजना गर्ने साधन हैनन् ? केन्द्रीकृत एकात्मक मुलुकमा जनताको जीवनस्तर सुध्रेन भन्दै हामीले संघीयता ल्याएको हैन ? जब नेपाली नागरिकले आफ्नो दैनन्दिन सजिलो भएको, सुध्रिएको, जीवन जिउन सहज भएको महसुस गर्छन्, अनि पो उनीहरूले लोकतन्त्र, संघीयता र गणतन्त्र आएको महसुस गर्छन् ।गणतन्त्रको कुरा गर्दा त्यो नेपालमा छ कि भन्ने भान मलाई असार २५ गते बिहान ७ बजेर ३७ मिनेटमा भयो ।त्यो दिन मेरो इमेलमा नेपाल प्रहरीबाट गजबको सन्देश आयो । त्यसबारे भन्नुपहिला १० वर्षअघिको एउटा झम्मर लाग्दो दिन सम्झिन्छु । म रानीपोखरी पुलिस कार्यालय पुगेको थिएँ । बाह्य एजेन्टलाई पैसा दिएर एउटा फर्म भरेपछि त्यो बुझाउन सडकमै डेढ घण्टा लाइन बस्नुपरेको थियो । अर्को दिन प्रधान कार्यालय पुगेर गेटमा ढुकेपछि मैले यो मान्छेको आपराधिक रेकर्ड छैन भन्दै पुलिसले दिने क्लियरेन्स रिपोर्ट लिएको थिएँ । कति लामो प्रक्रिया, कति धेरै झन्झट, कति दुःख ।२०६८ को त्यो दिन र अस्ति असार २५ बीच यो मुलुकमा के भएछ भने प्रधानमन्त्री कार्यालयले नागरिक एप्प भन्ने मोबाइलमा चल्ने सफ्टवेयर बनाएछ । जिल्ला प्रशासन कार्यालयहरूले गृह मन्त्रालयमा पठाएको नेपालीहरूको नागरिकताको डिजिटल संग्रहलाई त्यो एप्पसँग जोड्न मिल्ने बनाएछ । त्यो देखेपछि मैले पनि टेलिकममा मेरै नाममा रहेको मोबाइल नम्बर नागरिक एप्पमा हालेर खाता खोलेँ । नागरिकतामा लेखिएको नम्बरमा आफ्नो गाविसको कोड फुर्कोको रूपमा जोडेपछि नागरिकता नागरिक एप्पमा देखिँदो रहेछ । त्यसैले हालैको एक दिन रामेछाप सीडीओ कार्यालयमा फोन गरेर मैले गाविस कोड मागेँ । सुरुमा मेरो कुरा सुन्नै नचाहेका र दुई पटक बीचैमा फोन काटेका नागरिकता शाखाका कर्मचारीले अनकनाउँदै कोड दिए । अनि त के थियो, नागरिक एप्पमा नागरिकता जोडियो । त्यसपछि मैले मेरो इमेल ठेगाना त्यहाँ राख्न पाएँ । अनि क्लिक गर्दै मैले पुलिस रिपोर्टका लागि निवेदन दिएँ ।त्यो असार २४ दिउँसोको कुरा । भोलिपल्ट प्रधान कार्यालयबाट क्लियरेन्स प्रमाणपत्र तयार भएको भन्दै इमेल आयो । मैले पुलिसको वेबसाइटबाट त्यो डाउनलोड गरेँ । न लाइनको झन्झट, न नक्साल पुग्ने टन्टा ।त्यो क्षण मलाई लाग्यो, गणतन्त्र आएछ क्या हो नेपालमा ? आखिर मैले महसुस गर्न सक्ने संघीयता भन्नुस् वा गणतन्त्र यिनै सानाजस्ता लाग्ने तर मलाई नेपाली भएकामा बारम्बार धिक्कार्न नपर्ने बनाउने र थोरै भए पनि मेरो जीवन सजिलो बनाइदिने कुराहरू नै रहेछन् । दसौं लाखलाई रोजगारी, विद्युतीय रेल, खनिएका सबै सडकहरू पक्कीजस्ता ठूला कुरा मागेको हैन । न्यूनतम सुधारको मात्रै अपेक्षा हो । तर पुलिस रिपोर्ट लिँदा र बिजुली महसुल तिर्दाको सुखद अनुभव अपवाद हुन् । अस्ति साउन ७ गते कोरोनाविरुद्धको खोप लगाएको प्रमाणपत्र लिन टेकु अस्पतालमा तँछाडमछाड गर्दै घण्टौं उभिनेहरूको भीड देख्नुभयो ? हामी बहुसंख्यक नेपालीको खास हैसियत त्यै हो । त्यो हैसियतको नाम के हो ? संघीयता, लोकतन्त्र र गणतन्त्रका गौरवान्वित नागरिक ? वा राजतन्त्रका हेपिएका प्रजा ? कि राणाकालमा पाइतालामुनि थिचिएका तुच्छ रैती ? आफ्नो अनुभव र परिस्थितिअनुसार सही नाम छान्नुहोस् । नेपालका थोरै भाग्यमानीलाई सधैं गणतन्त्र छ, सधैं संघीयता छ । उनीहरूलाई घरमै खोप आउँछ, प्रमाणपत्रको के कुरा ! सोच्दा तपाईंको रगत उम्लिँदो हो, एक लाखभन्दा कम खर्चमा एउटा सफ्टवेयर बनाएर त्यसलाई जनसाधारणको फोन र इमेलसँग जोडेर सजिलै प्रमाणपत्र उपलब्ध गराउन सकिन्थ्यो । पुलिसले क्लियरेन्स रिपोर्ट इमेलमा पठाउन सक्छ भने खोप प्रमाणपत्र दिन सकिन्न ? अनाहकमा दुःख पाउन अभिशप्त नेपालीहरूले संघीयता, लोकतन्त्र र गणतन्त्र आएको कैले महसुस गर्ने ?"
बाँझोपनका कारण र उपचार,"विवाह गरेको तीन वर्षसम्म बच्चा नबस्दा मेरो आमा बन्ने सपना पूरा नहुने पो हो कि भनेर पीर परिरहन्थ्यो । त्यसमाथि आफन्तको घोचासोलाले विक्षिप्त हुन्थेँ । मैले स्नातकोत्तरसम्म पढेको थिएँ र राम्रो जागिर पनि थियो तर खुसी हुन यी मात्र काफी नहुँदा रहेछन् । चिनजानकी मायाले हामीलाई केहीअघि यस्तो भनेकी थिइन् । डाक्टरको परामर्शपछि टेस्टट्युब बेबीको सहायताले कोख भर्न सफल भएकी माया अचेल भन्छिन्, पेटमा बच्चा चलेको नि मज्जाले थाहा पाउन थालेकी छु । तपाईंहरूले पनि यस्ता भनाइ टोलछिमेकमा प्रशस्तै सुन्नुभएको होला । बाँझोपन महिलाका कारण मात्र नभएर पुरुषका कारण पनि हुन्छ । यसबारे परिवारसमाजमा कमै छलफल हुन्छ । नियमित असुरक्षित यौनसम्पर्कको १२ महिनापछि पनि गर्भधारण हुन नसक्नु बाँझोपन हो । विश्वव्यापी बाँझोपन दर निरन्तर वृद्धि भइरहेको छ । संसारमा प्रजनन उमेरका लगभग १८ करोडभन्दा धेरै व्यक्ति बाँझोपनका साथ बाँचिरहेका छन् । विकासशील देशहरूमा औसत ६९ देखि ९३ प्रतिशत व्यक्तिहरूमा बाँझोपन हुने देखिएको छ । एक अनुसन्धानअनुसार नेपालमा ५७ प्रतिशत जोडीमा बाँझोपन देखिने गरेको छ । ८५ प्रतिशत जोडीमा बाँझोपनका कारण थाहा पाउन सकिन्छ भने १५ प्रतिशत जोडीमा कारण बिनै बाँझोपन हुने गर्छ । थाहा पाउन सकिने बाँझोपनका केही कारण यहाँ समेटिएका छन् । ओभुलेसनमा समस्या ः अण्डाशयबाट एक परिपक्व अण्डा निस्कनु ओभुलेसन हो, सामान्यतया यो मासिक महिनावारी सुरुआत हुनुभन्दा १४ दिनअघि हुन्छ । शारीरिक सम्पर्क ओभुलेसन हुने ५ दिनअघि अथवा ओभुलेसनको दिनमा भयो भने बच्चा बस्ने सम्भावना बढ्छ तर कतिपय महिलामा ओभुलेसन नै हुँदैन, जसलाई एनोभुलेसन भनिन्छ र यसले बाँझोपन निम्त्याउन सक्छ । यदि महिनावारी नियमित नभएमा, महिनावारी २१ दिनभन्दा छोटो वा ३५ दिनभन्दा बेसीमा भएमा, गर्भाशयबाट धेरै रक्तस्राव भएमा अथवा महिनावारी नै नभएमा ओभुलेसनमा समस्या छ भन्ने बुझ्नुपर्छ । फेलोपियन ट्युबमा समस्या ः यस ट्युबमा अवरोध भएमा वा दागका कारण ट्युबले अण्डाशयबाट निस्किएको अण्डा समात्न नसके बाँझोपन हुन सक्छ । यौन संक्रमणको इतिहासले पनि ट्युबमा समस्या आइपर्ने जोखिम बढाउँछ । साथै विगतमा पेटको शल्यक्रिया गरेको वा पेटभित्र संक्रमण भए पेटभित्र दाग बनेर ट्युब खुम्चिन सक्छ र यसले बाँझोपन गराउन सक्छ ।एन्डोमेट्रिओसिस ः एन्डोमेट्रियम एक तन्तु हो जसले गर्भाशयको भित्री भागलाई रेखा दिन्छ र एन्डोमेट्रियोसिस एक समस्या हो, जसमा यी तन्तुहरू गर्भाशयको गृहबाट बाहिर गएर हुर्कन्छ र तल्लो पेटका अन्य अंगहरू जस्तै अण्डाशय, ट्युब वा आन्द्रामा गएर बस्छ । यसरी बाहिर गएर बसेको एन्डोमेट्रियमको तन्तु प्रत्येक महिनावारीमा टुक्रिन्छ, रगत त्यही फस्न थाल्छ जसले वरिपरिका अंगहरूमा दाग सृजना हुन्छ र ती अंगहरू एकअर्कामा टाँसिन्छन् । यसले प्रजननमा क्षमतालाई असर गर्छ ।अण्डाको मात्रा घट्नु ः महिलामा उमेर बढ्दै जाँदा प्रजनन दर घट्छ किनकि उनीहरूको शरीरबाट अण्डा पनि घट्दै जान्छ । अरू कारणहरू जस्तै अंडाशयको शल्यक्रिया, किमोथेरापी र अण्डाशयको संक्रमणले पनि अण्डाको उत्पादनमा असर गर्छ । परिवारको कुनै महिला सदस्यमा समयभन्दा आगाडि महिनावारी रोकिएको इतिहास छ भने, सो महिलामा पनि छिट्टै महिनवारी रोकिन सक्छ र प्रजनन क्षमता पनि रोकिन्छ ।पाठेघरको समस्या ः जन्मजात पाठेघरको समस्या, पाठेघरमा मासु पलाएको अथवा पहिला गरेको शल्यक्रियाको दाग छ भने गर्भपतन र समयभन्दा अगावै बच्चा जन्मने समस्या देखिने गर्छ । पुरुषकारक बाँझोपन ः ३०४० प्रतिशत जोडीमा यो करणले बाँझोपन हुने गर्छ । सामान्यतया वीर्यको स्तर कम हुनु, कम शुक्राणु बन्नु वा जन्मजात पुरुषको भित्री अंगमा समस्या हुनु पुरुषकारक बाँझोपनका कारण हुन् । हर्मोनको समस्या ः कुनै कारण मस्तिष्कबाट निस्किने हर्मोन (हाइपोथल्यामसबाट जीएनआरएच र पिट्युटरीबाट एफएसएचएलएच) को मात्रा कम भएमा पनि बाँझोपन हुन्छ । यी हर्मोनहरू अण्डाशयबाट अण्डा र शुक्रकीटबाट शुक्राणु निकाल्न चाहिन्छन् । उदाहरणका लागि, मस्तिष्कबाट निस्किने प्रोल्यक्टिन हर्मोनको मात्रा कुनै कारण बढी भएमा वा यसको उत्पादन हुने ठाउँमा मासु पलाएमा जीएनआरएच को मात्रा घट्छ, जसले बाँझोपन गराउँछ । यसबाहेक थाइरोइड ग्रन्थिसम्बन्धी रोगले पनि बाँझोपन गराउँछ ।महिलाको उमेरले पनि प्रजननमा फरक पार्छ । ३० वर्षपछि महिलाहरूमा प्रजनन दर घट्छ किनभने अण्डाको मात्रा घट्दै जान्छ र यसको गुणस्तरमा पनि कम हुँदै जान्छ, जसले जन्मजात विकृतिगर्भपातको जोखिम बढ्छ । ३७ वर्षपछि त प्रजनन दरमा अधिक कमी हुन्छ । प्रजनन दर बढाउन जोडीहरूले जीवनशैली केही परिवर्तन गर्नुपर्छ, जस्तो कम कीटनाशक भएका फलफूल र तरकारीहरूको सेवन बढाउने, तौल बढी भए घटाउने, नियमित व्यायाम गर्ने, चुरोट र रक्सी नखाने आदि । यसले प्रजनन क्षमता बढाउन धेरै फाइदा गर्छ । बच्चा जन्माउने निर्णय गरेपछि फोलिक एसिड सेवन सुरु गर्ने र नियमित आहारमा अत्यधिक पौष्टिक खानेकुराहरू खानुपर्छ । गर्भाशयबाट निस्कने चिप्लो पदार्थको निगरानी गरेमा आफ्नो अण्डा निस्कने समयको जानकारी महिलाले लिन सक्छन् र त्यस समयतिर यौन सम्बन्ध राख्नाले गर्भ बस्ने सम्भावना बढाउन सकिन्छ ।बाँझोपन भयो भनेर कसरी थाहा पाउने र डाक्टरकोमा कहिले जाने जिज्ञासा धेरैको हुन्छ । सामान्यतया ३५ वर्षभन्दा कम उमेरका महिलामा गर्भवती हुन कोसिस गरेको एक वर्षसम्म पनि गर्भ नबसेमा डाक्टरको परामर्श लिँदा उचित हुन्छ । त्यस्तै ३५ देखि ४० वर्षका महिलाले भने कोसिस गरेको ६ महिनामा पनि गर्भ नबसे र ४० वर्ष कटेकाले भने तुरुन्त परामर्श लिँदा राम्रो हुन्छ । महिनावारी हुँदा धेरै पेट दुख्ने महिनावारी अनियमित हुने विगतमा प्रजनन अंग (गर्भाशय, ट्युब, अण्डाशय) को संक्रमण भएका, एन्डोमेट्रिओसिस भएका, श्रीमान्को शुक्राणु गणना कम भएका र पटकपटक गर्भपतन भएका महिलाले भने जतिसक्दो छिटो उपचारका लागि डाक्टरसँग सल्लाह लिनुपर्छ ।बाँझोपन भएका जोडी सहयोगका लागि स्त्रीरोग विशेषज्ञकोमा जान सक्छन् । विशेषज्ञले विस्तृत रूपमा समस्याबारे सोधपुछ गरेपछि कुन शारीरिक परीक्षण गर्ने भन्ने निर्णय गर्छन् । आवश्यक परे थप परीक्षण र उपचारका लागि जोडीलाई बाँझोपनको उपचार गर्ने स्वास्थ्य केन्द्रमा सिफारिस पनि गर्छन् । बाँझोपनका लागि गरिने केही परीक्षण यस प्रकारका छन् ःरक्त परीक्षण ः यसअन्तर्गत पूर्ण रगत गणना, थाइरोइड प्रोफाइल, प्रोल्याक्टिन, एफएसएचएलएच, एस्ट्राडियोल, प्रोजेस्टेरोन, टेस्टोस्टेरोनलगायत पर्छन् । यौनजन्य रोगको परीक्षण पनि यसैमा पर्छ ।इमेजिङ परीक्षण ः यसमा गर्भाशयको अल्ट्रासाउन्ड पर्छ । साथै गर्भाशय वा फेलोपियन ट्युबहरूमा कुनै रोकावट छ कि भनेर हेर्न गर्भाशयमा रंगीन डाई हाली परीक्षण गरिन्छ । डाक्टरहरूले दुरबिनले भुडीमा सानो प्वाल बनाएर भित्री अंगमा केही खराबी छ कि भनी पनि हेर्छन् । वीर्य विश्लेषण ः यो जाँचले पुरुषको शुक्राणुको गुणस्तर र मात्राको मूल्यांकन गर्ने गरिन्छ । यदि शुक्राणुको गणना निकै कम छ भने, हर्मोनको स्तर जाँच्नुपर्छ । कहिलेकाहीँ कुनै विकारका लागि वंशाणुगत विश्लेषण पनि आवश्यक पर्न सक्छ । ओभुलेसन किट्स ः किट्समा दिइएको निर्देशनअनुसार घरमै यसको प्रयोग गर्न सकिन्छ । गर्भाशयबाट निस्केको चिप्लो पदार्थको जाँच र शरीरको तापक्रमबाट ओभुलेसन कहिले हुन्छ भन्ने थाहा पाउन सकिन्छ । यसले दिने जानकारी र महिनवारीको चक्रबारे डाक्टरलाई बताए समस्या पत्ता लगाउन सजिलो हुन्छ । बाँझोपनका उपचारका विभिन्न विकल्प छन् । त्यसमध्ये केहीको चर्चा यहाँ गरिएको छ ।ओभेरियन इन्डक्सन र स्टिमुलेसन ः यस विधिमा अण्डाहरूको उत्पादन बढाउन औषधि दिइन्छ, जसले मस्तिष्कमा हर्मोनहरू छोड्ने अंगहरूलाई उत्प्रेरित गर्छ । फलस्वरूप अण्डाशयबाट अण्डा निस्कन्छ । इन्डक्सन ओभुलेसन नै नहुने महिलामा गरिन्छ भने स्टिमुलेसनचाहिँ ओभुलेसन हुने महिलामा धेरैवटा परिपक्व अण्डाहरू बनाउन प्रयोग गरिन्छ । यी विधिमा क्लोमिफेन साइट्रेट, लेट्रोजोल, मेनोट्रोपिन र पल्सटाइल थेरापी वा यी औषधिहरूको संयोजन प्रयोग गरिन्छ । अण्डाशय बढी उत्तेजित भएर जटिलताको जोखिम हुने भएका कारण एफएसएच र एलएच प्रयोग गर्दा डाक्टरको निगरानीमा रहनु जरुरी हुन्छ ।इन्ट्रायुटेराइन इन्सेमिनेसन ः यो भनेको कृत्रिम विधिबाट गर्भाशयमा शुक्राणु राख्नु हो । इन्ट्रायुटेराइन इन्सेमिनेसन र ओभेरियन स्टिमुलेसनको संयोजन कारण नखुलेका बाँझोपनमा प्रयोग गरिन्छ ।इन्भिट्रो फर्टिलाइजेसन ः यस विधिमा अण्डाशयको उत्तेजनाबाट अण्डा उत्पादन गरी सो अण्डालाई अल्ट्रासाउन्डको निगरानीमा महिलाको शरीरबाट निकालिन्छ । अन्ततः कृत्रिम विधिबाट शरीरबाहिर अण्डा र शुक्राणुलाई एउटा ल्याबको भाँडोमा मिसाइन्छ, त्यसपछि भ्रूण फेरि गर्भाशयमा अल्ट्रासाउन्डको सहायताले रोपिन्छ । इन्ट्रा साइटोप्लास्मिक इन्सेमिनेसन भन्ने कृत्रिम विधिमा भने शुक्राणुलाई सीधै अण्डामा रोपिन्छ ।अन्य आधुनिक विधि ः महिला र पुरुष दुवैको अण्डा र शुक्राणु काम नलाग्ने भएमा (जस्तै वंशाणुगत रोगहरूमा) तेस्रो व्यक्तिबाट प्रजनन र गर्भाशय प्रत्यारोपण विकल्प हुन सक्छ । यस्तो अवस्थामा दाताबाट अण्डा वा शुक्राणुको प्रयोग गरिन्छ । जिउँदो दाताबाट गर्भाशय प्रत्यारोपणको पहिलो क्लिनिकल परीक्षणको परिणामस्वरूप सन् २०१४ मा स्विडेनमा ३२ हप्ताको बच्चा जन्मिएको थियो । त्यसपछि सन् २०१७ मा ब्राजिलमा ३६ हप्तामा मृतक दाताबाट गर्भाशय प्रत्यारोपण गरेर पहिलो पटक बच्चा जन्मिएको थियो । नेपालमा भने गर्भाशय प्रत्यारोपणबाट बच्चा जन्माउने विधि थालिएको छैन ।अन्त्यमा, कुन उपचार प्रयोग गर्ने भनेर योजना बनाउँदा उमेरलाई पनि ध्यानमा राख्नुपर्छ । बाँझोपनको उपचारका लागि डाक्टरहरूको परामर्श, परीक्षणका साथै स्वस्थ जीवनशैली पनि अँगाल्नु आवश्यक पर्छ । लेखकद्वय चिकित्सक हुन् ।"
खोप लगाउन जाँदा डुंगा पल्टियो,"(टीकापुरवीरेन्द्रनगर)  कैलालीको मोहन्याल गाउँपालिका३ रागाकी २२ वर्षीया धनसरी सलामी आइतबार बिहानै २४ दिनका छोरालाई खोप लगाउन स्वास्थ्य चौकी हिँडिन् । उनीसँगै गाउँका दुई महिला पनि पछि लागे । खोप लगाउन उनीहरू डुंगामा कर्णाली तरेर सुर्खेतको चौकुने गाउँपालिका४ बिजौरास्थित स्वास्थ्य चौकी पुग्नुपर्ने थियो । आफ्नो पालिकामा खोप केन्द्र निकै टाढा पर्ने भएकाले उनीहरू सुर्खेतको बिजौरामा खोप लगाउन हिँडेका थिए ।उनीहरू सधैंजस्तै कर्णाली तर्नका लागि डुंगा चढे, गाउँकै अरू ७ जना पहिल्यै डुंगामा थिए । अलिकति अघि बढ्नेबित्तिकै कर्णालीको उर्लंदो भेलमा अचानक डुंगा पल्टियो । नदीमा हेलिएर २२ वर्षीया धनसरीको मृत्यु भएको छ । २० वर्षीया पार्वती थापा, २२ वर्षीया उर्मिला सलामी र उनको १० दिनको बच्चा बेपत्ता रहेको प्रहरीले जनाएको छ । प्रहरीका अनुसार डुंगामा रहेका १० जनामध्ये दुई बालबालिका घाइते भएका छन् । उनीहरूको उपचार भइरहेको प्रहरीले जनाएको छ । अन्य चार यात्रु भने पौडिएर जोगिएका छन् । घाइते ४ महिने शिशु सुशान्त आलेमगर र मृतक धनसरीका छोरा कर्णको सुर्खेतको बिजौरा स्वास्थ्य चौकीमा उपचार भइरहेको मोहन्याल गाउँपालिकामा रहेको सुगरखाल प्रहरी चौकीका सई राजेन्द्र कुमालले बताए । घटनामा परेका सबै मोहन्याल गाउँपालिका३ रागाका हुन् । उनीहरू सबै जना बालबालिकालाई नियमित खोपका लागि सुर्खेतको बिजौरा स्वास्थ्य चौकी जान लागेका थिए ।उनीहरूको घरबाट कर्णालीमा डुंगा तरेर बिजौरा स्वास्थ्य चौकी जान करिब आधा घण्टा लाग्ने र कर्णालीमा रहेको झोलुंगे पुलबाट जाँदा करिब ३ घण्टा लाग्ने भएकाले चाँडो पुग्न डुंगाबाट गएको हुन सक्ने प्रहरी नायब निरीक्षक कुमालले बताए । मोहन्याल३ को स्वास्थ्य चौकी फलेबिसौनामा छ । उनीहरूको घरबाट फलेबिसौनाको स्वास्थ्य चौकी आउनजान दुई दिन लाग्छ । सुगरखालस्थित रहेको प्रहरी चौकीबाट घटनास्थल पुग्न करिब ५ घण्टा लागेको सई कुमालले बताए । हामीलाई झोलुंगे पुल तरेर सुर्खेत हुँदै मोटरसाइकलबाट घटनास्थल पुग्न ५ घण्टा लाग्यो, कुमालले भने, बेपत्ताको खोजी गरिरहेका छौं ।उक्त ठाउँमा स्थानीय दीपेन्द्र आलेमगर र विनोद सिंजाली मगरले काठको डुंगा चलाउने गरेका छन् । आइतबार बिहान पनि उनीहरूले यात्रुलाई कर्णाली तारेका थिए । डुंगा दुर्घटनालगत्तै आलेमगर र सिंजालीले नै गाउँलेको उद्धार गरेका थिए । धनसरीको शव पनि उनीहरूले नै नदीको कैलालीतर्फको किनारबाट निकालेका हुन् । मोहन्याल गाउँपालिकाको सबैभन्दा विकट रागाका बासिन्दा पञ्जीकरणबाहेक अन्य कामका लागि कर्णाली नदी जोखिमपूर्ण रूपमा तरेर सुर्खेतको चौकुने आउने गर्छन् । कर्णालीमा डुंगा पल्टिएर ज्यान गुमेको यो पहिलो घटना होइन । पुल अपायक हुँदा डुंगाको यात्रा गर्नुपर्ने बाध्यताका कारण बर्सेनि अकालमा मृत्युका घटना हुने गरेका छन् ।"
"कहाँ जान्छ अर्बौंको केराउ, सुपारी, छोकडा र मरीच ?","कोभिडको संक्रमण बढेलगत्तै तत्कालीन अर्थमन्त्री युवराज खतिवडाले आयातमा परिमाणात्मक बन्देज लगाएका पनि थिए । विदेशी विनिमय सञ्चिति बढाउन भन्दै यी सामग्री आयातमा उक्त बन्देज लगाइएको थियो । २०७६ चैत २४ मा सरकारले निकासी पैठारी (नियन्त्रण) ऐन, २०१३ को दफा ३ को उपदफा (१) बमोजिम वस्तु पैठारीमा बन्देज लगाए पनि उद्योग वाणिज्य तथा आपूर्ति मन्त्रालयले २०७७ चैत ९ गते राजपत्रमा सूचना प्रकाशन गरेर पूर्ण बन्देज हटाएको थियो ।सूचनामा आर्थिक वर्ष २०७७७८ मा उद्योगी व्यवसायीले केराउ ८० हजार टन, सुपारी आयातको पूर्ण बन्देज हटाएर २५ हजार टन, छोकडा ५ हजार टन, नधुल्याएको मरीच १५ हजार टन आयात गर्न सकिने गरी परिमाणात्मक बन्देज लगाइएको थियो । प्रतिबन्ध फुकुवा गरेपछि आयात कोटाको १८ गुणा बढी माग परेको थियो । फाइदा भएकै कारण आयात कोटाको १८ गुणासम्म माग परेको हो, भन्सार विभागका एक अधिकारीले भने ।कृषि तथा पशुपन्छी विकास मन्त्रालयका वरिष्ठ तथ्यांक अधिकृत रामकृष्ण रेग्मीले पनि भन्सार दरमा हुने भिन्नताले तेस्रो मुलुकबाट आयात भएर पुनः निर्यात भइरहेको बताए । उनका अनुसार सुपारी सबैभन्दा बढी उत्पादन प्रदेश १ मा हुन्छ ।"
रेल चल्ने मिति नतोकिँदै तोक आदेशमा जागिर खाएका दुई सयलाई ३५ लाख,जयनगरबर्दिबास ब्रोडगेज सञ्चालनमा आउन अझै दुईतीन वर्ष लाग्ने प्राविधिकको भनाइ छ । सरकारले पहिलो चरणमा जयनगरजनकपुरकुर्था ३५ किमि रेल सञ्चालन प्रक्रिया अघि बढाएको हो । त्यहाँसम्म भने सबै काम सकिएको दुई वर्ष बितेको छ । तीन चरणको परियोजनाको पहिलो चरण सकिएको छ । दोस्रो चरणमा कुर्थाभंगहा १७ किमि र तेस्रो चरणमा भंगहाबर्दिबास १७ किमि लामो रेल विस्तार तथा स्तरोन्नति परियोजना सञ्चालनमा छ । दोस्रो चरणको कुर्थादेखि भंगहासम्मको रुटमा प्रायः भौतिक संरचना बनिसकेका छन् । तेस्रो चरणको भंगहादेखि बर्दिबासको रेल लिक बनाउन १ सय १० बिघा जग्गा अधिग्रहण गर्नुपर्नेछ । जग्गा अधिग्रहण गर्ने काम करिब सकिइसकेको रेलवेका इन्जिनियर विनोद ओझाले बताए ।
एकै उद्योगमा तीन पुस्ता श्रमिक,"(विराटनगर) ५६ वर्षीय मोहमद अजात मियाँले तीन दशकअघि घरनजिकको रघुपति जुट मिल्समा इलेक्ट्रिकल शाखामा काम गर्न सुरु गर्दा दैनिक ज्याला ५१ रुपैयाँ पाउँथे । अहिले उनी सिनियर इलेक्ट्रिसियन छन् । अहिले उनले दैनिक ज्याला ५ सय ७७ रुपैयाँ पाउँछन् । उनकी पत्नी सायराले पनि मिल्समा मजदुरी गर्न थालेको २६ वर्ष भयो । सायराले पनि सुरुका दिनमा दैनिक ज्याला ५१ रुपैयाँ पाउँथिन् । यतिबेला उनी पनि दैनिक ५ सय ७७ रुपैयाँ लिन्छिन् । अजात र सायराका दुई छोरा ३७ वर्षीय नौसाद र ३५ वर्षीय दिलजान मियाँ पनि १८ वर्षदेखि यही मिलमा लुम मिस्त्रीका रूपमा ज्यालादारीमा कार्यरत छन् । तेस्रो पुस्ताकी नातिनी समरुन मियाँ पनि ११ वर्षदेखि यही मिलमा फिनिसिङ शाखामा काम गरिरहेकी छन् । आफ्नो परिवारका लागि रघुपति जुट मिल्स नै वैदेशिक रोजगारी मुलुकझैं भएको छ । परिवारमा पाँच जना छौं । सबै जनाले यही उद्योगमा मजदुरी गर्दै आएका छौं, अजात भन्छन्, मिलबाट परिवारका सबैको गरेर दैनिक झन्डै तीन हजार रुपैयाँ आउँछ । यो कमाइले घर खर्च राम्रो चलेको कान्छा छोरा दिलजानले बताए । जयप्रकाश हलुवाईको तीन पुस्ताले पनि यही उद्योगमा मजदुरी गर्दै आएको छ । उनले यो मिलमा मजदुरी गर्न थालेको २६ वर्ष भयो । उनका छोरा लालु र बुहारी अमृता १२ वर्षदेखि मिलमा मजदुरी गरिरहेका छन् । नाति अमित र सुमित पनि केही वर्षयता मिलका नियमित मजदुर हुन् । ७२ वर्षीय वाइस मियाँको तीन पुस्ताले पनि मिल छाडेर अन्यत्र मजदुरी गर्न गएको छैन । वाइसले उद्योगको फिनिसिङ शाखामा काम गरेको तीन दशक भयो । उनकी छोरी अप्सना १७ वर्ष र नातिनी सोनम पनि उद्योगमा पाँच वर्षदेखि मजदुरी गरिरहेका छन् । विराटनगर१७ मिल्स एरिया रानीमा २००३ सालमा स्थापित यो जुट मिल सञ्चालनमा आएको ७५ वर्ष भएको छ । यहाँ अहिले २ हजार ५ सय मजदुरकर्मचारी छन् । तीमध्ये दर्जनौं मजदुरका तीन पुस्ता यहाँ काम गरिरहेका छन् । दुई वर्षअघिसम्म केही परिवारका चार पुस्ताले समेत मजदुरी गरेको मिलको अभिलेख रहेको उद्योगका प्रशासन प्रमुख श्यामकुमार आचार्यले बताए । एकै परिवारका पाँच जनासम्म अहिले मिलमा मजदुरी गर्दै आएका छन्, उनले भने, ५० भन्दा बढी परिवारका तीन जनासम्म कामदार छन् । मुलुकको दोस्रो जेठो मिल हो रघुपति जुट मिल्स । १९९३ सालमा मुलुकको पहिलो उद्योग विराटनगर जुट मिल स्थापना भएको थियो । सरकारी स्वामित्वको यो मिल एक दशकयता बन्द छ । रघुपति भने २००३ सालमा तत्कालीन जुट व्यवसायी रामलाल गोल्छालगायतको पहलमा स्थापना भएको हो । २०३५ सालसम्म सेयर सदस्यले सञ्चालन गरेको यो मिल २०३६ सालमा सरकारले सेयर खरिद गरेर चलाएको थियो । सरकारले चलाउँदा राजनीतिक हस्तक्षेपका कारण पटकपटक बन्द भएपछि २०५३ सालमा सरकारले यो मिललाई निजीकरण गरेपछि गोल्छा अर्गनाइजेसनको अरिहन्त मल्टी फाइभर्सले सञ्चालन गर्दै आएको छ ।"
धितोपत्र बोर्डका अध्यक्षलाई कारबाही गर्न माग,"(काठमाडौं)  पदको दुरुपयोग गरी सेयरको भित्री कारोबारमा संलग्न भएको भन्दै धितोपत्र बोर्ड (सेबोन) का अध्यक्ष भीष्मराज ढुंगानालाई कारबाही गर्न कर्मचारी युनियनले माग गरेको छ । नेपाल धितोपत्र बोर्ड कर्मचारी युनियनले आइतबार विज्ञप्ति प्रकाशन गरेरै उनलाई कारबाही हुनुपर्ने भनेको हो । धितोपत्र ऐन २०६३ को प्रस्तावनामै उल्लेख गरिएअनुसार पुँजी बजारको विकास र लगानीकर्ताको हित संरक्षणको मूल मर्मअनुसार बोर्डको नेतृत्व एवं सञ्चालकहरूले काम गर्नुपर्नेमा सो नगरी संस्थाको गरिमामा आँच आउने कार्य गर्न छुट रहँदैन, विज्ञप्तिमा भनिएको छ, बुक बिल्डिङमार्फत धितोपत्र जारी गर्ने प्रक्रियामा गएको संस्थाको धितोपत्र र सोसँग निहित संवेदनशील जानकारीका आधारमा आफ्नो निकट पारिवारिक सदस्यका नाममा धितोपत्र खरिद गर्नु धितोपत्र बोर्डको लब्ध प्रतिष्ठत अध्यक्ष तथा सञ्चालकका रुपमा गम्भीर विचलन हो ।सर्वोत्तम सिमेन्टको सेयर खरिद गरेको सम्बन्धमा स्पष्टीकरण माग्न अर्थ मन्त्रालयले सेबोनका अध्यक्षलाई काटेको पत्रमा पनि आफूहरूको ध्यानाकर्षण भएको युनियनले जनाएको छ । अध्यक्षले गल्ती गरेको विषयमा अर्थ मन्त्रालयले सेबोनलाई नै तोकेर पत्र काटेपछि युनियनले विरोध गरेको हो । केही दिनयता विभिन्न सञ्चारमाध्यममा प्रकाशित समाचार र सोही परिप्रेक्ष्यमा अर्थ मन्त्रालयबाट बोर्डका नाममा स्पष्ट गरी पठाउनेबारे भनेर साउन १३ मा पत्र काटेको छ, विज्ञप्तिमा भनिएको छ, सम्बन्धित व्यक्ति वा पदाधिकारीको व्यक्तिगत विषयमा पूरै संस्थालाई मुछेर पत्र लेखिएकोमा युनियनको गम्भीर ध्यानाकर्षण भएको छ ।३८ लाख लगानीकर्ताको सम्पत्ति एवं झन्डै देशको कुल गार्हस्थ्य उत्पादन बराबरको बजार पुँजीकरण भएको देशको धितोपत्र बजार संरक्षण गर्दै धितोपत्र बोर्डको संस्थागत गरिमालाई आँच आउन नदिन पनि दोषीलाई तत्काल निलम्बन गरी कारबाही गर्न युनियनले माग गरेको छ । भित्री कारोबारमार्फत सर्वोत्तम सिमेन्टको सेयर किनेको सम्बन्धमा सेबोनका अध्यक्ष ढुंगाना र नेपाल स्टक एक्सचेन्ज (नेप्से) का प्रमुख कार्यकारी अधिकृत (सीईओ) चन्द्र साउदसँग अर्थ मन्त्रालयले स्पष्टीकरण सोधेको थियो । बुक बिल्डिङ विधिमार्फत सेयर निष्कासन प्रक्रियामा रहेको सर्वोत्तम सिमेन्टको सेयर खरिद गरेको समाचार बाहिरिएपछि अर्थ मन्त्रालयले बिहीबार स्पष्टीकरण सोधेको हो । पत्रमा तीन दिनभित्र जवाफ पठाउन भनिएको थियो । बुक बिल्डिङ सार्वजनिक निष्कासन गर्दा मूल्य निर्धारण गर्ने एउटा वैकल्पिक विधि हो । सेयर वा अन्य धितोपत्रको सार्वजनिक निष्कासन गर्दा धितोपत्रको सही मूल्य निर्धारण गर्न बिक्री प्रबन्धक वा प्रत्याभूतिकर्ता (बुक रनर) ले लगानीकर्ताबाट धितोपत्रको माग सिर्जना गर्ने, संकलन गर्ने र अभिलेख गर्ने व्यवस्थित प्रक्रिया हो । यो विधिमा बिक्री प्रबन्धक वा प्रत्याभूतिकर्ताले विभिन्न सम्भाव्य लगानीकर्ताको मागका आधारमा सार्वजनिक निष्कासनको मूल्य निर्धारण गर्छ । नेपालमा पनि नियामक निकाय धितोपत्र बोर्डले यो विधिअनुसार मूल्य निर्धारण गरी प्राथमिक सेयर निष्कासन गर्न पाउने व्यवस्था छ ।सर्वोत्तम सिमेन्ट सोही व्यवस्थाअनुसार मूल्य निर्धारण गरी सेयर निष्कासन गर्ने तयारीमा रहेको पहिलो कम्पनी हो । कम्पनीले सेयर निष्कासन प्रक्रिया सुरु गरिसकेपछि बोर्डका अध्यक्ष ढुंगाना, नेप्सेका प्रमुख कार्यकारी अधिकृत साउदलगायत व्यक्तिले भित्री रूपमा सो कम्पनीको सेयर खरिद गरेको कुरा बाहिरिएको छ । ढुंगानाले छोरी र साउदले श्रीमतीका नाममा सेयर किनेको विवरण बाहिर आएको छ । पुँजीबजारको नियामक सेबोन र अग्रणी नियामक निकाय नेप्सेका प्रमुखहरूकै परिवार भित्री कारोबारमा संलग्न रहेको पाइएपछि सत्यतथ्य बुझ्न पत्र काटिएको अर्थ मन्त्रालय स्रोतले बताएको छ ।"
आयो नयाँ फोर्ड फिगो,"काठमाडौं (कास) फोर्ड नेपालले नयाँ फोर्ड फिगो २०२१ सार्वजनिक गरेको छ । फोर्डले छ स्पिड अटोमेटिक गियर बक्ससहित १२ लिटर स्वचालित ट्रान्समिसन इन्जिन भएको फिगो २०२१ सार्वजनिक गरेको हो । फोर्ड फिगो टाइटेनियम र टाइटेनियम प्लस मोडलमा उपलब्ध छ । फिगो टाइटेनियमको मूल्य ३३ लाख ९९ हजार र टाइटेनियम प्लसको मूल्य ३६ लाख ९९ हजार रुपैयाँ रहेको कम्पनीले जानकारी दिएको छ । फिगो एटी नयाँ स्पोर्ट मोडल र सेलेक्टसफ्ट फिचरमा उपलब्ध छ । यो सुरक्षा सुविधा र छ एयरब्याग, ट्र्याक नियन्त्रण प्रणाली र हिलप्रक्षेपण सुविधाका साथ उपलब्ध छ । यो एक लाख किलोमिटर, तीनवर्षे वारेन्टी र न्यून मेन्टेनेन्स खर्चका साथ उपलब्ध हुने कम्पनीले जनाएको छ ।"
महासंघ र गेटवे पेमेन्टबीच भुक्तानी सेवा सम्झौता,काठमाडौं (कास) नेपाल सुनचाँदी व्यवसायी महासंघ र गेटवे पेमेन्ट नेपालबीच भुक्तानी सेवासम्बन्धी सम्झौता भएको छ । महासंघको केन्द्रीय कार्यालय नक्सालमा आइतबार आयोजित एक समारोहबीच महासंघ अध्यक्ष माणिकरत्न शाक्य र गेटवेका सल्लाहकार अशोककृष्ण श्रेष्ठले सम्झौतापत्रमा हस्ताक्षर गरे । सम्झौताअनुसार सुनचाँदी व्यवसायीहरूले राष्ट्रिय तथा अन्तर्राष्ट्रिय रूपमा बिक्री गर्ने गरगहनाको भुक्तानी डिजिटल प्रणालीमार्फत लिन सक्छन् ।
एनएमबी बैंकको नयाँ बचत योजना,"काठमाडौं (कास) एनएमबी बैंकले एनएमबी इन्भेस्टर सेभिङ्स योजना ल्याएको छ । यो बचत योजनाअन्तर्गत बैंकले खातामा ग्राहकले उच्चतम ब्याज पाउँछन् । साथै पाँच वर्षका लागि निःशुल्क डिम्याट, मेरो सेयर, आस्बा, ओम्नी च्यानल र कनेक्ट आईपीएसमार्फत अन्तरबैंक रकम ट्रान्सफर, मोबाइल बैंकिङ, इन्टरनेट बैंकिङ, डेबिट र क्रेडिट कार्ड पाउने बैंकले जानकारी दिएको छ । एनएमबी क्यापिटलको सहकार्यमा पोर्टफेलियो म्यानेजमेन्टको सेवासँगै परामर्श सेवा प्रदान गर्ने बैंकले बताएको छ ।"
पोखरानेपालगन्ज उडान सुरु,"पोखरा (कास) बुद्ध एयरले आइतबारदेखि पोखरानेपालगन्ज सीधा हवाई उडान थालेको छ । अबदेखि सातामा आइतबार, बुधबार र शुक्रबार गरी तीन दिन नियमित उडान हुनेछ । १८ सिटे १९०० डी बीच क्राफ्ट जहाजमार्फत उडान थालिएको बुद्ध एयर पोखराका प्रमुख गौतम बरालले जानकारी दिए । पोखराबाट बिहान ९ः१० बजे र नेपालगन्जबाट १० बजे उडान हुनेछ । एकतर्फी उडानको समय ३५ मिनेट छ । भाडादर भने ७ हजार ६ सय ३५, ५ हजार ५ सय ३५ र सस्तोमा ४ हजार ९ सय ३५ रुपैयाँ तोकिएको छ । यसअघि सीता एयरले गत फागुन ७ देखि लकडाउन हुने बेलासम्म सातामा दुई दिन चार्टर उडान गर्दै आएको थियो । सेडुअलमा भने पहिलो पटक बुद्धले उडान थालेको हो । हाल काठमाडौं, भैरहवा र भरतपुर नियमित उडान गर्दै आएको बुद्धले छिट्टै विराटनगर र सिमरा उडान थाल्ने भएको छ ।"
प्यासिफिक इन्टरलिंकका दुई नयाँ उत्पादन,काठमाडौं (कास) प्यासिफिक इन्टरलिंक (पीआईएल) मलेसियाले आफ्ना दुई नयाँ उत्पादन सार्वजनिक गरेको छ । पीआईएलले गत जुलाई २८ मा काठमाडौंमा आयोजना गरेको एक कार्यक्रमबीच दुई उत्पादन सार्वजनिक गरेको हो । कम्पनीले मलेसियामा उत्पादित जुलियट ब्युटी सप र मेडिटट्विस्ट एन्टिब्याक्टेरियल सप उत्पादन ल्याएको हो । जुलियट ब्युटी सप चार फरक सुगन्ध र मेडिट्विस्ट हर्बलसहित एन्टिब्याक्टेरियल सप तीन फरक सुगन्धमा उपलब्ध हुने कम्पनीले जानकारी दिएको छ ।
ज्योति विकास बैंकको स्मार्ट सेभिङ्स,"काठमाडौं (कास) ज्योति विकास बैंकले ज्योति स्मार्ट सेभिङ्स बचत खाता योजना ल्याएको छ । बैंकले सेयर बजारमा लगानी गर्न इच्छुक नयाँ लगानीकर्तालाई लक्ष्य गर्दै शून्य मौज्दातमा बचत हितग्राही खाता र मेरो सेयरलगायतका तीन वटै सुविधा भएको योजना ल्याएको हो । यो बचत खातामा ग्राहकले एक निःशुल्क डिम्याट खाता, मेरो सेयर रजिस्ट्रेसन, आस्बा, मोबाइल बैंकिङलगायत सुविधा पाउनेछन् ।"
ज्याकोब्स जादु,"(टोकियो)  ओलम्पिक रंगशालाको प्यारापिट खाली नै थियो । खेलाडीकै हुटिङले रंगशालालाई गुन्जायमान बनाएको थियो । ट्र्याक एन्ड फिल्डमा भइरहेका स्पर्धाले विश्व खेलकुदकै ध्यान तानेको थियो । ओलम्पिककै सबैभन्दा प्रतिष्ठित स्पर्धाका रूपमा लिइने पुरुष १ सय मिटरको दौडको रौनक बेग्लै थियो ।दौडपूर्व करिब ५ मिनेट रंगशाला नै अँध्यारो बनाइएको थियो । फाइनलका आठ धावकको नामलाई ओलम्पिक लोगोसँगै १ सय मिटरको ट्र्याकमा देखाइएको थियो । अनि रंगशालाको बत्ती बालियो र सुरु भयो विश्वकै सबभन्दा तेज गतिका मानिस बन्ने होडको दौड । कोभिड१९ को चपेटामा परेको ओलम्पिकको सर्वाधिक आकर्षक स्पर्धा ९८० सेकेन्डमा पूरा गर्दै इटालीका लेमोन्ट मार्सेल ज्याकोब्सले स्वर्ण पदक जिते । उनको सफलता अनुमान गरेभन्दा बिल्कुलै फरक हो । सय मिटरमा ओलम्पिक स्वर्ण जित्ने पहिलो इटालियन भएपछि मिक्स जोन मा भेटिएका उनले भने, पहिलो ओलम्पिक स्वर्ण जित्छु भनेको थिएन । जित्ने सोचेको थिएन । अब ओलम्पिक च्याम्पियन भन्न सक्ने भएको छु । मेरो जित सबैलाई आश्चर्य लागे पनि मैले यो दिनका लागि धेरै मिहिनेत गरेको छु ।महान् जमैकन धावक उसैन बोल्टको युगपछि ओलम्पिक स्वर्ण कसले हात पार्ने भन्ने ठूलै बहस थियो । बोल्टले सय मिटरमा लगातार तीन ओलम्पिक (बेइजिङ २००८, लन्डन २०१२ र रियो २०१६) स्वर्ण जितेका थिए । उनले २ सय मिटरमा पनि ह्याट्रिक गरेका थिए । उनलाई तीनै ओलम्पिक र एक दशकसम्म विश्व च्याम्पियनसिपमा चुनौती दिने तीव्र गतिका धावक देखिएनन् । डोपिङको दलदलमा फसेका बेला एथलेटिक्सलाई धान्ने र यसको लोकप्रियतालाई कायम राख्ने काम बोल्टले गरे । ओलम्पिकमा ८ स्वर्ण, विश्व च्याम्पियनसिपमा ११ स्वर्णसहित १४ पदक जितेका उनले चार वर्षअघि संन्यास लिएका थिए ।त्यसैले बोल्टबिनाको टोकियो ओलम्पिकमा सबैभन्दा तेज गतिका धावक को बन्ने भन्ने प्रतिस्पर्धाले सबैको ध्यान खिचेको थियो । यो स्पर्धामा अफ्रिकी र अमेरिकी धावकको चर्को प्रतिस्पर्धा हुने गरेको छ । ओलम्पिक ट्रायल जितेका अमेरिकी ट्रेयभोन ब्रोमेललाई सम्भावित विजेता मानिएको थियो । उनी सेमिफाइनल चरणबाटै बाहिरिए । जस्टिन ग्याटलिनले एथेन्स २००४ मा स्वर्ण जितेयता १ सय मिटरमा अमेरिकाले सफलता पाएको छैन । क्यानडाका आन्द्रे डे ग्रेस र दक्षिण अफ्रिकी अकनी सिम्बिनेलाई पनि स्वर्णको दाबेदार मानिएको थियो । यी सबै अनुमानलाई गलत सावित गर्दै २६ वर्षीय ज्याकोब्सले करिअरकै उत्कृष्ट समय निकाल्दै स्वर्ण जिते ।अमेरिकी बुबा र इटालियन आमाका सन्तान हुन् ज्याकोब्स । उनी टेक्सासमा जन्मिएका थिए । आमासँगै इटाली गएका उनी सेमिफाइनलबाटै सीधै फाइनल प्रवेश गरेका थिएनन् । हुन त उनले सेमिफाइनलमा ९८४ सेकेन्डको युरोपेली रेकर्ड बनाएका थिए । उनी आफ्नो समूहमा तेस्रो भए र तीन समूहका शीर्ष दुईमा नपरेका धावकमध्ये कम समयका आधारमा दुई जनाभित्र पर्दै स्वर्णका लागि प्रतिस्पर्धा गर्ने होडमा उभिए । आठ धावकको फाइनल दौडमा भने उनले सुरुबाटै गति लिए, जुन स्वर्णमा पुगेर टुंगियो ।विश्व वरीयतामा आठौं स्थानका उनी विश्व च्याम्पियनसिप २०१९ मा १९ औं भएका थिए । डायमन्ड लिग (स्टकहोम) मा दोस्रो हुनु उनको सिजनकै उत्कृष्ट नतिजा थियो । यी तथ्यले उनलाई २९ वर्षयता पहिलोपल्ट ओलम्पिक स्वर्ण जित्ने युरोपेली धावक हुनबाट रोकेन । अमेरिकी फ्रेड केरलीले ९८४ सेकेन्डसहित रजत हात पारे भने क्यानेडियन ग्रेसले ९८९ सेकेन्डसाथ कांस्य प्राप्त गरे ।सेमिफाइनलमा ९८३ सेकेन्डको एसियाली कीर्तिमान बनाएका सु बिङतियान १ सय मिटरको फाइनलमा दौडने पहिलो चिनियाँ भए । फाइनलमा भने त्यही गतिलाई निरन्तरता दिन सकेनन्, ९९८ सेकेन्ड लगाएपछि छैटौंमा रहे ।"
एम्मालाई कीर्तिमानी ७ पदक,"टोकियो (एएफपी) अस्ट्रेलियाली जलपरी एम्मा म्याकिअन ११ वटा ओलम्पिक पदक जित्दै अस्ट्रेलियाको महान् खेलाडीका रूपमा सूचीकृत भएकी छन् । ५ स्वर्णसहित ११ पदक विजेता म्याकिअन अस्ट्रेलियाको सबैभन्दा सफल ओलम्पियन पनि बनिन् । अस्ट्रेलियाकै अर्का महान् पौडीबाज इयान थ्रोपले म्याकिअनको प्रशंसा गरेका छन् ।२७ वर्षीया म्याकिअनले इयान र साथी खेलाडी लेइसल जोन्सको ९ पदकको कीर्तिमानलाई उछिन्दै थप दुई पदक जितेर इतिहासकै सबैभन्दा धेरै ओलम्पिक पदक जित्ने अस्ट्रेलियाली ओलम्पियन बनेकी हुन् । म्याकिअनले जापानमा सात पदक जितिन्, यो एउटै ओलम्पिकमा सबैभन्दा धेरै पदक जित्ने महिला पौडी खेलाडीको कीर्तिमान पनि हो ।तपाईंहरूको मुखबाट मैले जुन तथ्यांक सुनिरहेको छु, त्यो बिल्कुलै सत्य हो, ९ दिने पौडी स्पर्धाको अन्तिम दिन आइतबार टोकियो अक्वाटिक सेन्टरमा म्याकिअनले भनिन्, मभन्दा अगाडिका खेलाडीहरूबाट म प्रेरित भएको छु । तर मैले कहिल्यै पनि यो तथ्यांकको गणना गरिनँ । तर यो उपलब्धि सम्मानको कुरा हो । र, मलाई थाहा छ कि यसका लागि कति मिहिनेत परेको छ ।म्याकिअन टोकियोमा निर्विवाद रूपमा स्प्रिन्ट क्विनका रूपमा देखिइन् । उनले ५० र १ सय मिटर फ्रिस्टाइलमा स्वर्ण मात्र जितिनन् नयाँ ओलम्पिक कीर्तिमान पनि कायम गरिन् । उनले ४ गुणा १ सय मिटर फ्रिस्टाइल रिले र ४ गुणा १ सय मिटर मिड्ले रिलेमा पनि स्वर्ण जितिन् । १ सय मिटर बटरफ्लाइ, ४ गुणा २ सय मिटर फ्रिस्टाइल तथा ४ गुणा १ सय मिटर मिक्स्ड मिड्लेमा कांस्य पदक जितिन् । म्याकिअनले ९ दिनको प्रतियोगितामा १३ पल्ट प्रतिस्पर्धा गरिन् । मेरो विचारमा मैले यसकै लागि आफूलाई तयार गरेकी थिएँ, उनले भनिन्, म यस्ता प्रतिस्पर्धामा पहिला पनि सहभागी भएकी थिएँ जहाँ नतिजा तलमाथि भइरहन्थ्यो । कति अपेक्षा राख्नुपर्छ भन्ने कुरा मलाई थाहा थियो ।"
ड्रसेलद्वारा फेल्प्ससँग तुलना अस्वीकार,"टोकियो (एएफपी) अमेरिकन पौडीबाज स्टार केलेब ड्रसेलले जापानमा प्रदर्शन देखाउन निकै दबाब महसुस भएको बताउँदै ओलम्पिकका महान् माइकल फेल्पस, मार्क स्पिट्ससँग आफ्नो तुलनै नहुने जनाएका छन् । ड्रसेलले ५० मिटर फ्रिस्टाइल र ४ गुणा १ सय मिटरमा स्वर्ण जित्दै टोकियो ओलम्पिकको यात्रा समाप्त गरेका छन् । उनले उक्त क्रममा एकै ओलम्पिकमा ५ स्वर्ण जित्ने पाँचौं पौडीबाजको कीर्तिमान बनाए । २०१६ को रियो ओलम्पिकमा पनि रिलेमा दुई स्वर्ण जितेका २४ वर्षे ड्रसेलले अमेरिकाकै माइकल फेल्प्स, मार्क स्पिट्स, म्याट बिओन्डी र पूर्वी जर्मनीका क्रिस्टिन ओटोसँगै एक ओलम्पिकमा ५ स्वर्ण जित्ने खेलाडीमा आफूलाई उभ्याएका छन् । रियो ओलम्पिकपछि आफूलाई रिलेका विशेषज्ञका रूपमा मात्र हेरिने डर बोकेका फ्लोरिडाका ड्रसेलले पौडीका दिग्गजहरूले बनाएको कीर्तिमानमा आफ्नो कुनै रुचि नभएको जनाएका छन् । यो खेलमा मेरो सानो भूमिका हुनु नै मेरालागि विशेष हो, उनले भने, तर म माइकल फेल्प्सबाट केही लिन चाहन्नँ, मार्क स्पिट्सबाट पनि म केही चाहन्नँ । मैले यहाँ जे गरें त्यसबाट खुसी छु । कसैको कीर्तिमानलाई उछिन्नु मेरो कुनै उद्देश्य थिएन, मसँग जुन क्षमता छ त्यहीअनुरूपको सफलता हात पारेको महसुस गरेको छु ।५० मिटर फ्रिस्टाइलमा ओलम्पिक कीर्तिमान र अमेरिकी टिमलाई मिड्ले रिलेमा विश्व कीर्तिमान बनाउन मद्दत गरेपछि मात्र आफूले राहत अनुभव गरेको उनले बताए । शनिबार मात्र ड्रसेलले ४९४५ सेकेन्डका साथ १ सय मिटर बटरफ्लाइमा विश्व कीर्तिमान बनाएका थिए । पौडी दुनियाँमा एक महत्त्वाकांक्षी लक्ष्यका साथ उनी जापान आएका थिए र उनलाई यस खेलको सम्भावित अर्को सुपरस्टारका रूपमा हेरिएको थियो । चार गुणा १ सय मिटर मिक्स रिलेमा पाँचौं भएकोलाई अपवादमा राख्ने हो भने ड्रसेलले आफ्नो लक्ष्य भेटाएका थिए । उनले आफूले सोचेभन्दा ओलम्पिक निकै कठिन पाएको बताए । ओलम्पिक खेल फरक हो, अब म आफैंसँग झूट बोल्ने छैन । एक क्षणमा ममाथि निकै दबाब थियो किनभने कुनै खेलाडीको पूरा खेलजीवन २० वा ४० सेकेन्डका कारण समाप्त जस्तै हुन्छ, यो कस्तो पागलपन हो, ड्रसेलले प्रश्न गरे, मैले खेल दौरान आफैंलाई यसबारे केही भनिनँ, तर पछाडि फर्केर हेर्दा यो डर लाग्दो नै छ ।"
