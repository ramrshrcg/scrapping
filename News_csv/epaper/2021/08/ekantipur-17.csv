शीर्षक,विवरण
काबुलबाट ५४६ नेपालीको उद्धार,"फर्कने आसमा विमानस्थलमै छौंम हार्ट कम्पनीमार्फत काबुलस्थित जर्मन दूतावासमा सुरक्षागार्ड थिएँ । जर्मनीले काबुलबाट दूतावास हटाउने भएपछि महफ्वपूर्ण कागजात जलाउने र लुकाउने काम भइरहेको थियो । हामी आइतबार बिहान क्याम्पमै थियौं । केही साथीहरु ड्युटीमा खटिएका थिए । तालिवान लडाकु दूतावास रहेको क्षेत्रमा आइसकेका थिए । उनीहरु क्याम्पभित्र छिरे । तिमीहरु डराउनुपर्दैन, हतियार यहीं छाडेर २ घण्टाभित्र जाऊ भने ।हामीलाई तालिवानले केही नराम्रो गरेनन् । काबुल छोडेर निस्कनुपर्छ भनिएको छ तर मिति बताइएको छैन । क्याम्पमा बसेका सबैले हतियार छोडिदिए । तुरून्तै निस्कने आदेश भएपछि ड्युटीमा रहेका साथीहरु भने हतियारसहित बाहिर निस्के । उनीहरुको साथमा पासपोर्टबाहेक केही थिएन ।सबै देशका दूतावास एकै ठाउँमा थिए । हतियार भएकालाई विमानस्थलको अमेरिकी सैन्य परिसरमा लैजान हेलिड्रप हुन थाल्यो । हेलिकप्टरमा पालो नपाउने गाडीबाटै जान थाले । हामी विमानस्थलतर्फ जान सकेनौं । साथीहरु छिन्नभिन्न भए । विमानस्थल गएका साथीहरु ह्यांगरतिर नै बस्न थाले । केहीलाई चौरमा राखियो । हामी क्याम्पबाट निस्कँदा सडकमा ढुंगा प्रहार भइरहेको थियो । बाटोमा भेटिएका तालिवानले आकाशतिर गोली बर्साइरहेका थिए ।कम्पनीले विमानस्थलनजिकै रहेको एउटा होटलमा ल्याएर हामीलाई राख्यो । पछि तालिवानले आएर विमानस्थलमै बस्न भनेपछि विमानस्थल आएका छौं । त्यहाँ अरु १ सय २५ जना छन् । अन्य कम्पनीमा काम गर्ने नेपाली पनि होलान् । हाम्रा साथीहरु विश्व बैंक, जर्मन, क्यानेडियन दूतावासमा काम गर्थे । ब्रिटिस दूतावासमा खटिएका जिफोर एस कम्पनीका नेपाली दुबई हुँदै बेलायत उडेको जानकारीमा छ । हामीलाई कम्पनीले जहाज बोलाएर उडाउने भनेको छ । कहिले उडाउने भन्ने जनाएको छैन । दुबई, कतारसम्म लगिदिए पनि सजिलै घर पुगिन्थ्यो भन्ने लागेको छ । हामी अन्योलमा छौं । कहिले फर्किने हो थाहा छैन, छिट्टै नेपाल फर्किन पाए ढुक्क हुन्थ्यो ।(जर्मन दूतावासमा कार्यरत नेपाली सुरक्षागार्डसँग होम कार्कीले गरेको कुराकानीमा आधारित)"
पार्टी फुटाउन सहज हुने अध्यादेश ल्याइँदै,"तत्कालीन प्रधानमन्त्री केपी शर्मा ओलीले उपेन्द्र यादव नेतृत्वको तत्कालीन समाजवादी पार्टी विभाजन गर्ने लक्ष्य राखेर २०७७ वैशाख ८ मा अध्यादेश ल्याएका थिए । आफ्नै पार्टी र विपक्षीहरूले राजनीतिक अस्थिरता ल्याउन खोजिएको भन्दै तीव्र विरोध गरेपछि त्यतिबेला अध्यादेश फिर्ता गर्न ओली बाध्य भएका थिए ।स्रोतहरूको दाबीअनुसार ओलीले गरेको भन्दा एक कदम अघि बढेर देउवाले दल विभाजनका लागि न्यूनतम प्रतिशत राखेरै अध्यादेश ल्याउने तयारी गरेका छन् । राजनीतिक दलसम्बन्धी ऐनको दफा ३३ को उपदफा (२) मा रहेको केन्द्रीय समिति र संघीय संसद्का संसदीय दलका कम्तीमा ४० प्रतिशत सदस्यले छुट्टै दल बनाएमा वा अर्को कुनै दलमा प्रवेश गरेमा वा त्यस्ता सदस्यहरूसमेत भई नयाँ दल गठन गरेमा त्यस्तो संसदीय दलका सदस्यले दल त्याग गरेको मानिने छैन भन्ने उल्लेख छ ।ऐनमा भएको केन्द्रीय समिति र संघीय संसद्का संसदीय दलका कम्तीमा ४० प्रतिशत भन्ने शब्दावलीलाई सरकारले संशोधन गर्न खोजेको हो । तत्कालीन प्रधानमन्त्री ओलीले केन्द्रीय समिति मात्रै भनिएको ठाउँमा महाधिवेशनबाट निर्वाचित केन्द्रीय कार्यसमिति थपेका थिए भने र को ठाउँको वा थपेर अध्यादेश जारी गराएका थिए । देउवाले त्यसभन्दा एक कदम अघि बढेर ४० प्रतिशतको ठाउँमा २५ वा ३० प्र्रतिशत राखेर अध्यादेश ल्याउने तयारी गरेको उनीनिकट स्रोतले बतायो ।माओवादी केन्द्रका प्रमुख सचेतक देव गुरुङले अध्यादेश ल्याउने सरकारको विशेषाधिकार रहेको भन्दै अघिल्लो पटक जस्तो विरोध गर्न चाहेनन् । अध्यादेश ल्याउने कुरा सदनको विषय परेन, सरकारको विशेषाधिकारभित्रको कुरा हो, सरकारले के गर्छ थाहा छैन, सदनमा छलफल हुने कुरा भएन, गुरुङले भने, कुन पृष्ठभूमिमा टेकेर सरकारले अध्यादेश ल्याउन खोजेको हो, ल्याएपछि त्यसको परिस्थिति हेरेर मात्रै टिप्पणी गर्ने कुरा हुन्छ । निरपेक्ष आधारमा हेर्ने कुरा हुँदैन ।सत्तारूढ दल कांग्रेसका नेता अर्जुननरसिंह केसीले पनि अध्यादेश ल्याउने सरकारको अधिकार भएको जनाउँदै नल्याएसम्म टिप्पणी गर्ने रुचि देखाएनन् । पार्टीभित्र आन्तरिक छलफल भएको छैन, अध्यादेश ल्याउने सरकारको अधिकार हो, कुन परिवेशमा, कस्तो खालको आउने हो सबै हेरेर मात्रै धारणा बनाउन सकिन्छ, उनले भने ।संसद्को प्रभावकारिता र अघिल्ला सरकारले ल्याएका महत्त्वपूर्ण केही अध्यादेश र विधेयकमाथि सदनमा छलफल हुन नसकेको कारण उल्लेख गर्दै एमालेको नेपाल पक्षको अनिर्णयले सरकारमा समेत प्रभाव देखिएको उनले बताए ।प्रधानमन्त्री देउवाले संसद्मा विश्वासको मतका लागि प्रस्ताव राख्दा माधव नेपाल पक्षका २२ सांसदले पक्षमा मतदान गरेका थिए । ओली पक्षका ८ जनाले पनि सरकारलाई विश्वासको मत दिएका थिए । ओली पक्षमा मतदान गर्ने सांसद नेपाल पक्षमा जाने अनुमान गरिए पनि पार्टी विभाजन हुने तहमा को, कता हुन्छन् भन्ने यकिन छैन । केन्द्रीय कमिटीमा नेपाल पक्षको हैसियत अहिले ४० प्रतिशतभन्दा बढी छ । पार्टी विभाजन गर्दा त्यही संख्या कायम रहनेमा शंका छ ।जोखिम नउठाउने गरी अध्यादेशमा आवश्यकताअनुसार ३० वा २५ प्रतिशतको प्रावधान राख्ने सत्तारूढ गठबन्धनका शीर्ष नेताहरूबीच मोटामोटी समझदारी जुटेको थियो । दुई दलको संख्यालाई हेरेर कति प्रतिशत राख्ने भन्ने तय हुन्छ, स्रोतले भन्यो । नेपाल पक्षका नेता रघुजी पन्तले दल विभाजन गर्ने अध्यादेश सरकारले ल्याउने अपेक्षा आफूहरूले नगरेको बताए । हामी त पार्टी एकताका लागि लागिरहेका छौं, दल विभाजन गर्नेतिर होइन, उनले भने, थाहा नभएको विषयमा धेरै बोल्नु राम्रो हुन्न ।जसपा नेता ठाकुर पक्षको अहिले पार्टीमा कुनै हैसियत छैन । पार्टीको आधिकारिकता पाएपछि अध्यक्ष उपेन्द्र यादवले ठाकुरपक्षीय नेताहरूलाई हटाएर केन्द्रीय कार्यकारिणी समिति र केन्द्रीय समिति एकलौटी बनाइसकेका छन् । त्यसमध्ये केन्द्रीय कार्यकारिणी समिति अद्यावधिक गर्ने निर्णय निर्वाचन आयोगले गरिसकेको छ । राष्ट्रिय सभाका दुई सदस्यसहित संघीय संसद्मा जसपाको ३४ (दुई निलम्बितबाहेक) सदस्य कायम छन् । जसमा प्रतिनिधिसभाका १२ सांसद ठाकुर पक्षमा छन् । यो भनेको ३५ प्र्रतिशत हो । सरकारले अध्यादेश ल्याइदिएमा ठाकुर पक्षले पनि छुट्टै राजनीतिक दल बनाउने अवसर पाउनेछ । यसले अध्यक्ष यादवलाई पनि राहत मिल्ने देखिन्छ ।जसपामा अहिले मन्त्री हुनेहरूको हानथाप छ । एमालेको नेपाल पक्ष सरकारमा सहभागी हुँदा जसपाले बढीमा पाँच मन्त्रालय मात्रै पाउने देखिन्छ । मन्त्री बन्नेहरूको आकांक्षा बढी भएकाले नपाउनासाथ गुट परिवर्तन गर्न सक्ने र संसदीय दलमा फेरि अल्पमतमा परिने जोखिम यादवलाई पनि छ । ओली नेतृत्वको सरकारमा सहभागी हुँदा ठाकुर पक्षमा २० सांसद थिए भने यादव पक्षमा १२ जनामात्रै थिए । ओली हटेसँगै परिवर्तन भएको यो अंकगणित मन्त्री नपाउनासाथ उल्टिन सक्ने चिन्ता यादवमा देखिन्छ ।कांग्रेसको संस्थापन पक्षका नेताहरूले भने संसद् अन्त्य भएकाले अब राजनीतिक दलसम्बन्धी अध्यादेश आउने दाबी गरेका छन् । सरकारले तयारी गरिरहेको होला, माधव नेपालजीहरूले ओलीसँग नबस्ने घोषणा गरेपछि सरकारले यो बाटो लिएको हो, कांग्रेसका एक पदाधिकारीले भने, एमालेको नेपाल र जसपाको ठाकुर पक्षको टुंगो लागेपछि मात्रै मन्त्रिपरिषद् विस्तार हुन्छ ।प्रधानमन्त्री देउवाले आफू नियुक्त भएकै दिन कांग्रेस र माओवादी केन्द्रको गरी पाँच सदस्यीय मन्त्रिपरिषद् विस्तार गरेका थिए । त्यसयता एमालेको नेपाल पक्षको टुंगो नलागेकै कारण मन्त्रिपरिषद् विस्तार गर्न नसकेको प्रधानमन्त्रीले बताउँदै आएका छन् । नेपाल पक्षको साथ नपाउँदा सरकार सञ्चालनमा समेत देउवालाई नैतिक संकट पर्ने अवस्था थियो ।नेपाल र ठाकुर पक्षको साथ नहुँदा सरकार अल्पमतमा पर्ने र संसद्मा फेस गर्न नैतिक संकट उत्पन्न हुने अवस्था थियो । यो जोखिम मोलेर सरकार अघि बढ्न चाहिरहेको थिएन । संसद्को अंकगणित प्रतिकूल हुन सक्ने ठानेरै देउवा सरकारले पनि संसद्लाई बिजनेसविहीन बनाएको थियो । विधेयकहरू धमाधम असफल भएमा प्रतिनिधिसभा विघटन गरेर चुनावमा जानुपर्ने विकल्प हुन सक्थ्यो, त्यो गर्न माओवादी केन्द्र र सरकार बनाउन निर्णायक भूमिकामा रहेको नेपाल पक्ष तयार थिएन, प्रधानमन्त्रीनिकट एक नेताले भने, नेपालजीहरूले एमालेमा रहुञ्जेल कानुनी रूपमा सरकारलाई साथ दिइराख्न अप्ठ्यारो थियो । नयाँ दल दर्ता गर्नेतिर नेपालजीहरू जानुभयो भने सरकार सञ्चालनमा सहजता आउँछ ।"
खातामा डमरु हुर्काउँदै बघिनी,"लालाबाला लिएर सरिरहेकाहरूलाई भनिन्छ, के गरेको बिरालोले बच्चा सारेजस्तो ! बिरालोले बच्चा किन सार्छ ? यो प्रजातिका जन्तुका पोथीलाई आफ्ना बच्चाहरू शत्रु जीवबाट जोगाउन त्यति धेरै जोखिम नहोला जति आफ्नै भालेबाट पर्छ । भालेले भेटे बच्चा मार्छन् । त्यसैले पोथी बेलाबेला ठाउँ सारिरहन्छन् । बाघ बिरालो प्रजातिमै पर्छ र यतिबेला बर्दियाको खाता जैविक मार्गमा बघिनीहरू डमरु (बच्चा) हरू साथ लगाएर हिँडिरहेका देखिन्छन् । बर्दिया राष्ट्रिय निकुञ्ज र सीमापारि भारतको करतनियाघाट वन्यजन्तु क्षेत्र बीचको करिब ५ किलोमिटरमा फैलिएको छ खाता जैविक मार्ग । दुवै आरक्षबाट वारिपारि गर्ने वन्यजन्तुलाई बीचमा बाधा नहोस् भनेर दुई दशकअघि करिब एक दर्जन सामुदायिक वनलाइ एकीकृत गर्दै खाता जैविक मार्ग घोषणा गरिएको थियो । यो क्षेत्रमा औरही खोला पनि पर्छ । जैविक मार्गसँग जोडिएको केही जग्गा नम्बरी र केही ऐलानी छन्, जहाँ भगरैया बस्ती छ । वन्यजन्तु आरक्ष र सामुदायिक वनसम्म आइपुग्दा भगरैयाका बासिन्दाले ओहोरदोहोर सजिलै देख्छन् । स्थानीयका अनुसार केही वर्षअघिसम्म फाट्टफुट्ट मात्रै देखिने बाघ नियमितजस्तो देखिन थालेका छन् । गत वैशाख पहिलो साता यहाँ जोडी बाघ भेटिएको थियो । सीमावर्ती भारतीय जंगलबाट आएर मधुवन३ भगरैयाको फाँटामा केही दिन बाघ बसेको थियो । त्यसको ठीक तीन महिनापछि जैविक मार्गअन्तर्गत चिरौटी सामुदायिक वनमा एउटा बाघले तीनवटा डमरु हुर्काइरहेको स्थानीय सनतकुमार शाहले बताए । वर्षायाम हो, जंगलमा झाडी घना भएको छ । मान्छे त्यता जाँदैनन्, उनले भने, डमरुसहित बघिनी बेलाबेलामा फाँटा वरिपरि आउने गरेको छ । बघिनी डमरुसहित भएको थाहा पाएपछि गाउँलेको हूल वनमा पस्न छाडेको छ । प्रत्यक्षदर्शीले नेपालभारत सीमामा तैनाथ सशस्त्र प्रहरीका युनिटलाई जानकारी गराएको सशस्त्रका एसपी नरबहादुर रावतले बताए । डमरुसहितको बघिनीले दुई साताअघि कोठियाघाट नजिक एउटा गोरु मारेको थियो । डमरुसँगै रहेको बाघले गोरु मारेको भगरैया बीओपीमा गाउँलेले खबर गरेका थिए, सशस्त्र प्रहरी निरीक्षक अस्मित चौहान मगरले भने, त्यहाँ बढी झाडी भएकाले सर्वसाधारणलाई त्यहाँ नजान आग्रह गरेका थियौं । डमरु लिएर हिँडेको देखिएका बाघलाई बाधा पार्न नहुने राष्ट्रिय प्रकृति संरक्षण कोष ठाकुरद्वाराका प्रमुख डा रविन कडरियाले बताए । भालेबाट डमरु जोगाउन पोथी बाघले ठाउँ सार्छन् । यसै कारण पोथी बाघ जैविक मार्गका झाडीमा देखिएका हुन्, उनले भने, यस्तो बेलामा मान्छे आम्नेसाम्ने पर्नु हुँदैन । सर्वसाधारण नजिक नजान आग्रह गरेका छौं । जंगलबाट दिनहुँ बाघ, हात्ती, गैंडालगायत वन्यजन्तु ओहोरदोहोर गर्ने गर्छन् । वन्यजन्तु अधिकांशको उचित बासस्थान खाता जैविक मार्गमा हुने गर्छ । यस जंगलमा बाघलगायत वन्यजन्तुलाई उचित आहारा पाउने गरेकाले यहीं बस्न मन पराउने गरेको वन कार्यालयका कर्मचारी बताउँछन् । संरक्षणकर्मीहरूका अनुसार बघिनीले बाघसँगको संसर्गको करिब चार महिनाभित्र सरदर दुईदेखि तीनवटा डमरु जन्माउँछे । भालेले खेदो गर्ने भएकाले प्रसूतिका लागि उसले छुट्टै ठाउँ छनोट गर्छे । १४ देखि १६ दिनमा डमरुका आँखा खुल्छन् । आठ हप्ताको भएपछि माउले ल्याएको सिकार खान थाल्ने डमरुहरू अढाई वर्षपछि भने परिवारबाट छुट्टिएर आफ्नो बेग्लै विचरण क्षेत्र बनाउने क्रम सुरु हुन्छ । पोथी बाघहरू डमरुको सुरक्षाप्रति निकै संवेदनशील हुन्छन् । त्यसैले खाता क्षेत्रका गाउँलेमा डमरु लिएर हिँडेको बघिनी बराबर देखिनुले त्रास छ । खाता जैविक मार्गस्थित रेन्ज पोस्टका सहायक वन अधिकृत सन्तोष चौधरीले कोठियाघाटमा बाघको पनि ओहोरदोहोर भइरहेको बताए । उनले भने, बच्चा लिएर हिँडेका बघिनी भएको झाडीमा पुग्नु ज्यानको बाजी लगाउनु हो । मान्छेले डिस्टर्ब गर्नु हुँदैन । खाता क्षेत्रमा वनसँगै जोडिएका बस्ती छन् । ६० भन्दा बढी घरटहरा रहेको भगरैया गाउँका बासिन्दा बघिनीसँग डराएका छन् । गत आर्थिक वर्षमा बाघले यस क्षेत्रमा सात जनाको ज्यान लिइसकेको छ । मधुवनकै सम्झना सामुदायिक वनका अध्यक्ष एवं बडघर टीकाराम थारूले सामुदायिक वनभित्र बघिनीले डमरु हुर्काउन थालेपछि थप त्रसित भएको बताए । हामी जिस्क्याउन जाँदैनौं तर त्यो आहारा खोज्दै बस्तीसम्म नआइपुग्ला पनि कसरी मान्नु ? उनले गुनासो पोखे । निकुञ्जका सहायक संरक्षण अधिकृत असिम थापाले डमरु हुर्काउँदै छ भन्ने जानकारी आएपछि डल्लास्थित पोस्टका कर्मचारीलाई यसबारे जानकारी लिन निर्देशन दिएको बताए । निकुञ्जको कार्यक्षेत्र नभएकाले जानकारी लिनेबाहेक अरू केही गर्न नमिल्ने उनले जनाए । खाता जैविक मार्गअन्तर्गत कोठियाघाट, भगरैया, बेलझुन्डी, धनौरालगायतका गाउँ विगत दुई दशकदेखि वन्यजन्तुको आतंकबाट स्थानीयवासी आजित छन् । बाघ बर्दिया निकुञ्जभित्र मात्रै नभई आसपासका क्षेत्रमा पनि देखिन थालेको छ । पर्यटन व्यवसायी रामजी थापाले बर्दिया बाघको राजधानी भनेर चिनिन लागेको बताए । चार वर्षअघि बर्दियामा ८७ वटा बाघ गणना भए पनि अहिले बढेर १ सय २५ पुगेको अनुमान निकुञ्जको छ ।"
खातामा डमरु हुर्काउँदै बघिनी,"लालाबाला लिएर सरिरहेकाहरूलाई भनिन्छ, के गरेको बिरालोले बच्चा सारेजस्तो ! बिरालोले बच्चा किन सार्छ ? यो प्रजातिका जन्तुका पोथीलाई आफ्ना बच्चाहरू शत्रु जीवबाट जोगाउन त्यति धेरै जोखिम नहोला जति आफ्नै भालेबाट पर्छ । भालेले भेटे बच्चा मार्छन् । त्यसैले पोथी बेलाबेला ठाउँ सारिरहन्छन् । बाघ बिरालो प्रजातिमै पर्छ र यतिबेला बर्दियाको खाता जैविक मार्गमा बघिनीहरू डमरु (बच्चा) हरू साथ लगाएर हिँडिरहेका देखिन्छन् । बर्दिया राष्ट्रिय निकुञ्ज र सीमापारि भारतको करतनियाघाट वन्यजन्तु क्षेत्र बीचको करिब ५ किलोमिटरमा फैलिएको छ खाता जैविक मार्ग । दुवै आरक्षबाट वारिपारि गर्ने वन्यजन्तुलाई बीचमा बाधा नहोस् भनेर दुई दशकअघि करिब एक दर्जन सामुदायिक वनलाइ एकीकृत गर्दै खाता जैविक मार्ग घोषणा गरिएको थियो । यो क्षेत्रमा औरही खोला पनि पर्छ । जैविक मार्गसँग जोडिएको केही जग्गा नम्बरी र केही ऐलानी छन्, जहाँ भगरैया बस्ती छ । वन्यजन्तु आरक्ष र सामुदायिक वनसम्म आइपुग्दा भगरैयाका बासिन्दाले ओहोरदोहोर सजिलै देख्छन् । स्थानीयका अनुसार केही वर्षअघिसम्म फाट्टफुट्ट मात्रै देखिने बाघ नियमितजस्तो देखिन थालेका छन् । गत वैशाख पहिलो साता यहाँ जोडी बाघ भेटिएको थियो । सीमावर्ती भारतीय जंगलबाट आएर मधुवन३ भगरैयाको फाँटामा केही दिन बाघ बसेको थियो । त्यसको ठीक तीन महिनापछि जैविक मार्गअन्तर्गत चिरौटी सामुदायिक वनमा एउटा बाघले तीनवटा डमरु हुर्काइरहेको स्थानीय सनतकुमार शाहले बताए । वर्षायाम हो, जंगलमा झाडी घना भएको छ । मान्छे त्यता जाँदैनन्, उनले भने, डमरुसहित बघिनी बेलाबेलामा फाँटा वरिपरि आउने गरेको छ । बघिनी डमरुसहित भएको थाहा पाएपछि गाउँलेको हूल वनमा पस्न छाडेको छ । प्रत्यक्षदर्शीले नेपालभारत सीमामा तैनाथ सशस्त्र प्रहरीका युनिटलाई जानकारी गराएको सशस्त्रका एसपी नरबहादुर रावतले बताए । डमरुसहितको बघिनीले दुई साताअघि कोठियाघाट नजिक एउटा गोरु मारेको थियो । डमरुसँगै रहेको बाघले गोरु मारेको भगरैया बीओपीमा गाउँलेले खबर गरेका थिए, सशस्त्र प्रहरी निरीक्षक अस्मित चौहान मगरले भने, त्यहाँ बढी झाडी भएकाले सर्वसाधारणलाई त्यहाँ नजान आग्रह गरेका थियौं । डमरु लिएर हिँडेको देखिएका बाघलाई बाधा पार्न नहुने राष्ट्रिय प्रकृति संरक्षण कोष ठाकुरद्वाराका प्रमुख डा रविन कडरियाले बताए । भालेबाट डमरु जोगाउन पोथी बाघले ठाउँ सार्छन् । यसै कारण पोथी बाघ जैविक मार्गका झाडीमा देखिएका हुन्, उनले भने, यस्तो बेलामा मान्छे आम्नेसाम्ने पर्नु हुँदैन । सर्वसाधारण नजिक नजान आग्रह गरेका छौं । जंगलबाट दिनहुँ बाघ, हात्ती, गैंडालगायत वन्यजन्तु ओहोरदोहोर गर्ने गर्छन् । वन्यजन्तु अधिकांशको उचित बासस्थान खाता जैविक मार्गमा हुने गर्छ । यस जंगलमा बाघलगायत वन्यजन्तुलाई उचित आहारा पाउने गरेकाले यहीं बस्न मन पराउने गरेको वन कार्यालयका कर्मचारी बताउँछन् । संरक्षणकर्मीहरूका अनुसार बघिनीले बाघसँगको संसर्गको करिब चार महिनाभित्र सरदर दुईदेखि तीनवटा डमरु जन्माउँछे । भालेले खेदो गर्ने भएकाले प्रसूतिका लागि उसले छुट्टै ठाउँ छनोट गर्छे । १४ देखि १६ दिनमा डमरुका आँखा खुल्छन् । आठ हप्ताको भएपछि माउले ल्याएको सिकार खान थाल्ने डमरुहरू अढाई वर्षपछि भने परिवारबाट छुट्टिएर आफ्नो बेग्लै विचरण क्षेत्र बनाउने क्रम सुरु हुन्छ । पोथी बाघहरू डमरुको सुरक्षाप्रति निकै संवेदनशील हुन्छन् । त्यसैले खाता क्षेत्रका गाउँलेमा डमरु लिएर हिँडेको बघिनी बराबर देखिनुले त्रास छ । खाता जैविक मार्गस्थित रेन्ज पोस्टका सहायक वन अधिकृत सन्तोष चौधरीले कोठियाघाटमा बाघको पनि ओहोरदोहोर भइरहेको बताए । उनले भने, बच्चा लिएर हिँडेका बघिनी भएको झाडीमा पुग्नु ज्यानको बाजी लगाउनु हो । मान्छेले डिस्टर्ब गर्नु हुँदैन । खाता क्षेत्रमा वनसँगै जोडिएका बस्ती छन् । ६० भन्दा बढी घरटहरा रहेको भगरैया गाउँका बासिन्दा बघिनीसँग डराएका छन् । गत आर्थिक वर्षमा बाघले यस क्षेत्रमा सात जनाको ज्यान लिइसकेको छ । मधुवनकै सम्झना सामुदायिक वनका अध्यक्ष एवं बडघर टीकाराम थारूले सामुदायिक वनभित्र बघिनीले डमरु हुर्काउन थालेपछि थप त्रसित भएको बताए । हामी जिस्क्याउन जाँदैनौं तर त्यो आहारा खोज्दै बस्तीसम्म नआइपुग्ला पनि कसरी मान्नु ? उनले गुनासो पोखे । निकुञ्जका सहायक संरक्षण अधिकृत असिम थापाले डमरु हुर्काउँदै छ भन्ने जानकारी आएपछि डल्लास्थित पोस्टका कर्मचारीलाई यसबारे जानकारी लिन निर्देशन दिएको बताए । निकुञ्जको कार्यक्षेत्र नभएकाले जानकारी लिनेबाहेक अरू केही गर्न नमिल्ने उनले जनाए । खाता जैविक मार्गअन्तर्गत कोठियाघाट, भगरैया, बेलझुन्डी, धनौरालगायतका गाउँ विगत दुई दशकदेखि वन्यजन्तुको आतंकबाट स्थानीयवासी आजित छन् । बाघ बर्दिया निकुञ्जभित्र मात्रै नभई आसपासका क्षेत्रमा पनि देखिन थालेको छ । पर्यटन व्यवसायी रामजी थापाले बर्दिया बाघको राजधानी भनेर चिनिन लागेको बताए । चार वर्षअघि बर्दियामा ८७ वटा बाघ गणना भए पनि अहिले बढेर १ सय २५ पुगेको अनुमान निकुञ्जको छ ।"
नेपालमा बसेर योजनाबद्ध अपराध,"काभ्रेको बनेपास्थित शिर मेमोरियल कलेजका प्रमुख कार्यकारी डा डेल माइकल मोल अध्यागमन र सुरक्षाकर्मीलाई छलेर २०७७ पुस १३ मा विदेश भागे । अस्पतालभित्रै चर्च स्थापना गरी उपचारमा आएका बिरामीको धर्म परिवर्तन गराउन बाध्य पारेको आरोपमा अनुसन्धान अघि बढेपछि अमेरिकी नागरिक माइकलले नेपाल छाडेका थिए । त्यसपछि उनलाई तत्कालीन गृहसचिव महेश्वर न्यौपानेले ५ वर्ष नेपाल फर्किन नपाउने गरी कालोसूचीमा राखिदिए । २०७६ पुस १३ मा रिचर्ड जोसेफ लिन्डेकरका नाममा जारी राहदानी बोकेर इरानी नागरिक हसन गोलकर रिजी मालिन्दो एयरबाट मलेसिया हुँदै त्रिभुवन अन्तर्राष्ट्रिय विमानस्थल ओर्लिए । शंकास्पद राहदानी छानबिन गर्दा अमेरिकी नागरिक रिचर्डका नाममा जारी भई इन्टरपोलको स्टोलन एन्ड लस्ट ट्राभल डकुमेन्ट को अभिलेखमा रहेको पाइयो । हसन किन चोरीको राहदानी बोकेर आए भन्ने त छानबिन भएन तर उनलाई सामान्य केरकार गरेर विमानस्थलबाटै मलेसिया फर्काइयो । इन्टरपोलकै रेडकर्नर नोटिसधारी तीन चिनियाँ नागरिक सन् २०१८ र २०१९ मा विमानस्थलबाट बिना रोकटोक नेपाल छिरे । २८ नोभेम्बर २०१८ मा यु अइहाई, सन् २०१९ अगस्ट २९ मा जहाङ जोङमोउ र २०१९ अक्टोबर १९ मा क्यु क्विङ नेपाल आएका थिए । तर, उनीहरू विश्वका प्रहरीको खोजीसूचीमा थिए भन्ने प्रहरी र अध्यागमनलाई सुइँकोसम्म भएन । नेपालस्थित चिनियाँ दूतावासको सूचनापछि मात्रै अपराधमा संलग्न व्यक्ति भित्रिए भन्ने पत्ता लाग्यो । उनीहरू अझै नेपालबाट विदेश बाहिरिएको अभिलेख छैन । नेपालमा विदेशी नागरिकका संदिग्ध गतिविधि कसरी फस्टाइरहेका छन् भन्ने यी तथ्य केलाउँदा अध्यागमन र प्रहरी प्रशासनका कमजोरी छताछुल्ल देखिन्छन् । कतै अनुसन्धानमा रहेका विदेशी नागरिक विमानस्थल अध्यागमन र प्रहरी सुरक्षा घेरा पार गरेर भागेको देखिन्छ त कतै रेडकर्नर नोटिसधारी सहजै भित्रिएका छन् । एउटा प्रयोजनमा भित्रिएर अर्कै प्रयोजनमा बस्ने गरेका घटना पनि धेरै छन् । विदेशी नागरिक प्रमाणसहित पक्राउ पर्दा नियन्त्रणमा लिएर अनुसन्धान गर्नुको साटो सामान्य सोधपुछ गरेर विमानस्थलबाटै फर्काइदिँदा पनि अध्यागमनले शंकास्पद गतिविधिको अनुसन्धान गर्न आवश्यक ठान्दैन । यतिमात्र होइन, विद्यमान कानुनले वर्जित गरेका आपराधिक गतिविधिमा पनि विदेशीको संलग्नता देखिन्छ । नेपालमा रहेका विदेशी नागरिकका शंकास्पद गतिविधि र अपराधमा संलग्नता नरोकिएपछि अध्यागमनले पछिल्लो पटक कार्यविधि र निर्देशिका अद्यावधिक गरी सूक्ष्म निगरानीका लागि प्रक्रिया अघि बढाएको छ । अध्यागमन प्रशासनलाई चुस्त र आधुनिकीकरण गर्न ल्याइएको अध्यागमन विधेयक २०७६ राष्ट्रिय सभामा विचाराधीन छ । विधेयक अघि नबढ्दा नियमावलीलगायत कानुनी प्रावधान पनि आएका छैनन् । त्यसैले अहिलेकै ऐन र नियमावलीले दिएको अधिकार प्रयोग गरी थप मापदण्डकार्यविधि ल्याउन लागिएको हो । विदेशी नागरिक अध्यागमनबाटै भाग्दा र इन्टरपोलको खोजीमा रहेका अध्यागमनमा सहजै कागजात पेश गरेर भित्रिँदा सुरक्षा प्रशासनको लापरबाहीमाथि बारम्बार प्रश्न उठ्ने गरेको छ । त्यसलाई ध्यानमा राखी केही कानुनी प्रावधानमै संशोधन र नयाँ व्यवस्था तय गरेर निगरानी गर्न लागिएको विभागले जनाएको छ । अध्यागमन प्रशासनसम्बन्धी ऐनलगायत प्रावधान तय गरेर विदेशीमाथि निगरानी सक्रियता बढाइएको अध्यागमन विभागका महानिर्देशक नारायणप्रसाद भट्टराईले बताए । यसकै लागि अध्यागमन सुधार र व्यवस्थापनसम्बन्धी पाँचवर्षे रणनीति बनाउन लागिएको उनको भनाइ छ । अध्यागमन सुधारसम्बन्धी दोस्रो पञ्चवर्षीय रणनीति२०७८ को मस्यौदा विभागबाट आएको र विचाराधीन रहेको गृह मन्त्रालयका एक अधिकारीले बताए । गृहमन्त्रीस्तरीय निर्णयबाट अध्यागमन कर्मचारी आचारसंहिता२०७८ स्वीकृत भइसकेको छ । केही साताअघि मात्रै विभागले सात प्रदेशलाई पर्यटक आवागमन र गतिविधिका हिसाबले ४ तहमा वर्गीकरण गरेको थियो । तोकिएका प्रदेशमा विदेशी आवागमन र गतिविधि नियमन निगरानीसम्बन्धी ४ जना निर्देशकले केन्द्रबाट संयोजन गर्ने, सातवटै प्रदेशको समन्वय गर्न महानिर्देशक मातहत अध्यागमन अधिकृतको संयोजकत्वमा सचिवालय गठन र सातै प्रदेशका गतिविधि हेर्न अध्यागमन अधिकृतलाई जिम्मेवारी तोकिने गरी मोडालिटी बनेको महानिर्देशक भट्टराईले बताए । इन्टरपोलसँग सहकार्य गरेर विभागले क्रिमिनल रेकर्ड मा भएका व्यक्तिको पहिचान गर्न मोबाइल इन्टरपोल नेटवर्क डिभाइस र फिक्स्ड इन्टरपोल नेटवर्क डाटा बेस मा पनि पहुँच कायम गरेको छ । नेपालमा कति विदेशी गैरकानुनी रूपमा बसिरहेका छन् भन्ने तथ्य न प्रहरीसँग छ, न गृह मन्त्रालयसँग । ओभरस्टे र नेपालको प्रचलित कानुनविपरीत अपराध गरेको खुलेपछि मात्रै देश निकालानिष्कासनको प्रक्रियामा जानेबाहेक विदेशीमाथि सूक्ष्म नियमन भएकै छैन । गृह मन्त्रालय, अध्यागमन विभाग र जिल्ला प्रशासन कार्यालयले पनि यो विषयलाई गम्भीर रूपमा लिएका छैनन् । त्यसको गलत फाइदा उठाएर पर्यटक, बिजनेसलगायत भिसामा आएका विदेशी नागरिक राजनीतिकदेखि धार्मिक गतिविधिसम्म सहभागी हुने गरेका प्रमाण विभागसँगै छ । २०७७ जेठमा राजनीतिक विरोध कार्यक्रममा सहभागी भएको आरोपमा ४ विदेशी नागरिक पक्राउ परेका थिए । विदेशीलाई नेपालीसरह राजनीतिक, धार्मिक अधिकारलगायतका गतिविधिमा संलग्न हुने अधिकार छैन । तर, एउटा प्रयोजनमा भित्रिएर अरू नै धन्दामा सहभागी हुनेदेखि प्रचलित कानुनले वर्जित गरेका गतिविधिमा संलग्न रहेको आरोपमा सन् २०१७ यता मात्रै विभागले २ हजार ३ सय ३० जनालाई ६ महिनादेखि १० वर्षसम्म नेपाल प्रवेश गर्न नपाउने गरी निष्कासन गरेको छ । यो संख्या अनुसन्धानबाट पत्ता लागेपछि कारबाहीको दायरामा आएको विवरण मात्रै हो । विमानस्थलबाटै फर्काइएका विदेशीमाथि विस्तृत अनुसन्धान छैन । विभागका महानिर्देशक भट्टराईले यसरी निष्कासन हुनेहरूमा अपराधमा संलग्न भई नेपालको कानुनअनुसार सजाय भुक्तान गरेकादेखि अध्यागमन कानुन उल्लंघन गर्नेसम्मका रहेको बताए । खासगरी विदेशी नागरिक नेपाल आएर मानव तस्करी, लागूऔषध कारोबार, बाल यौन दुराचार, गैरकानुनी रुपमा धर्म परिवर्तन, बैंकिङसाइबर अपराधलगायतमा संलग्नता देखिन्छ । नेपाल प्रहरीका अनुसार भारतबाहेक तेस्रो मुलुकबाट नेपाल आएर अपराध गरी कारागारमा कैद भुक्तानरत विदेशीको संख्या १ सय ५० भन्दा बढी छ । त्रिभुवन अन्तर्राष्ट्रिय विमानस्थलका प्रमुख अध्यागमन अधिकृत सुशील वैद्यका अनुसार कागजात नपुगेर सन् २०१८ यता ३ वर्षमा मात्रै विदेश जान खोज्ने ११ हजार ८ सय २३ विदेशीलाई अध्यागमन डेस्कबाटै अफलोड (फिर्ता) गरियो । यो अवधिमा गैरकानुनी रूपमा प्रवेश गर्ने थुप्रै विदेशीलाई इन्ट्री रिफ्युज (प्रवेश बिन्दुबाटै फिर्ता) गरिएको छ । वैद्यका अनुसार सन् २०२० मा ३२ र २०१९ मा १ सय ४७ जना विदेशीलाई सामान्य सोधपुछ गरेर विमानस्थलबाटै फिर्ता गरियो । यसरी फिर्ता हुनेमा खासगरी आतंकवादी र गृहयुद्धको चपेटामा परेका देशका नागरिक छन् । इन्ट्री रिफ्युज गर्नुअघि उनीहरूमाथि पनि गम्भीर रूपमा अनुसन्धान हुन आवश्यक रहेको र यसलाई कडाइसाथ लागू गर्न आफूहरू प्रतिबद्ध भएको वैद्यले बताए । भिसामा खुकुलो नीतिले चुनौतीनेपाली राहदानीवाहक नागरिकले ३६ देशमा यात्रा गर्दा अनअराइभल भिसा सुविधा पाउँदै आएका छन् । अनअराइभल भिसा व्यवस्थाले सम्बन्धित व्यक्तिको विवरण अध्यागमन डेस्कबाट छोटो समयमै बुझ्न कठिन हुन्छ । तर, नेपालले भने पर्यटन प्रवर्द्धनका नाममा भिसा नीतिमा विदेशीका लागि सजिलो बनाएको छ । १२ देश र शरणार्थीबाहेक देशका नागरिक नेपाल यात्रामा आउँदा प्रवेश बिन्दुमै भिसा दिइने गरेको छ । नाइजेरिया, घाना, जाम्बिया, स्वाजिल्यान्ड, क्यामरुन, सोमालिया, लाइबेरिया, इथियोपिया, इराक, प्यालेस्टाइन, अफगानिस्ताका नागरिक र शरणार्थीबाहेक अरू देशका नागरिकले सीधै नेपालको अध्यागमनमा आएर भिसा लगाउन पाउँछन् । खुकुलो भिसा नीतिकै कारण विदेशी नागरिक सहजै आएर शंकास्पद गतिविधिमा संलग्न रहेको पनि पाइएको छ । कुन देशका राहदानी कति शक्तिशाली भन्नेसम्बन्धी क्यानडास्थित अन्तर्राष्ट्रिय संस्था हेन्ली पासपोर्ट इन्डेक्स२०२१ अनुसार १ सय १६ देशको तथ्यांकमा नेपालको राहदानी १ सय ९ औं स्थानमा छ । युरोप, अमेरिका, एसियाली देशका नागरिक सहजै अनअराइभल भिसाबाट नेपाल आउँछन् ।अध्यागमन विभागका महानिर्देशक रहिसकेका पूर्वसचिव शरदचन्द्र पौडेल पर्यटन प्रवर्द्धनका नाममा सरकारले फितलो नीति लिँदा विदेशी नागरिकको नियमनमा चुनौती थपिएको बताउँछन् । अध्यागमन प्रशासन देशको असली मुहार र राष्ट्रिय सुरक्षाको अति संवेदनशील अंग भएको उनले बताए । पर्यटन प्रवर्द्धनका नाममा सरकारले अध्यागमन प्रशासनलाई पंगु बनाएर विदेशीको हितअनुसारका नीति अपनाएर अनअराइभल भिसा व्यवस्थालाई हल्काफुल्का लिइएको उनको टिप्पणी छ । हामीले विदेशी नागरिकका गैरकानुनी गतिविधि नियन्त्रण र निगरानी गर्ने हो भने अनअराइभल भिसा प्रणालीमा पुनरावलोकन गर्नैपर्छ, उनले भने, आवश्यकता र औचित्य हेरेर केहीबाहेक बाँकी देशका नागरिक नेपाल आउँदा भ्रमणअघि भिसा लगाउनुपर्ने प्रावधान लागू भएमा केही हदसम्म विदेशीका गतिविधिमाथि सूक्ष्म निगरानी गर्न सजिलो हुन्छ । २०७० मा विदेशी नागरिकको नियमनका लागि विमानस्थल र अन्य प्रवेश बिन्दुबाटै विस्तृत विवरण भराएर त्यसपछिको नियमन र निगरानी गर्न गृह मन्त्रालयले राजपत्रमै सूचना जारी गरेको थियो । राजपत्रमा सूचना नै प्रकाशित गरेर तारे होटलमा बस्ने विदेशीका विवरण होटल व्यवस्थापनले अध्यागमन विभागलाई नियमित रूपमा अद्यावधिक गर्ने भनिएको थियो, तर त्यो के कारण हो, लागू हुनै पाएन, पूर्वसचिव पौडेल भन्छन्, जबसम्म विमानस्थल वा अन्य प्रवेश बिन्दुबाटै विदेशी कहाँ बस्छन्, के गर्छन्, के प्रयोजनका लागि आएका हुन् भनेर नियमन हुँदैन र अनअराइभल भिसा नीतिमा पुनरावलोकन हुँदैन, त्यसबेलासम्म यो समस्या समाधान गर्न कठिन छ ।नेपाल भित्रिएका विदेशीको नियमन गर्न अध्यागमन ऐन २०४९ र त्यसकै आधारमा बनेका नियमावली, कार्यविधि र निर्देशिकाको प्रभावकारी कार्यान्वयन नहुँदा लागूऔषध, मानव तस्करी, धर्म परिवर्तन, बाल यौन दुराचार, बैंकिङ तथा साइबर अपराधमा उनीहरूको संलग्नता देखिने गरेको छ । विदेशीका गतिविधि नियमन तथा समन्वय गर्न गृह सचिवको संयोजकत्वमा विदेशी नागरिक अनुगमन निर्देशक समिति, अध्यागमन विभागका महानिर्देशकको संयोजकत्वमा अनुगमन तथा कार्यान्वयन समिति र प्रमुख जिल्ला अधिकारी संयोजक रहेको जिल्ला अनुगमन समिति छुट्टाछुट्टै अस्तित्वमा छन् । तर, विदेशीका गतिविधि नियमन गर्न अहिलेसम्म यी कुनै पनि संयन्त्र प्रभावकारी बन्न सकेका छैनन् । विदेशी नागरिकको नियमनसम्बन्धी कार्यविधिनिर्देशिका ल्याउने बेला नेपालस्थित विदेशी कूटनीतिक अधिकारी विभाग, गृह मन्त्रालय र परराष्ट्रमै पुगेर रोक्न दबाब दिने गरेका घटना प्रशस्तै रहेको गृहका एक अधिकारीको भनाइ छ ।"
बेलायती सेनामा नयाँ भर्ना,"काठमाडौं (कास) बेलायत सरकारले गोर्खा सैनिकको नयाँ भर्ती प्रक्रिया अगाडि बढाएको छ । सैनिक मुख्यालयले ब्रिटिस गोर्खा आर्मी र सिंगापुर पुलिस इन्टेक२०२२ मा गरी ८ हजार नेपाली युवालाई क्षेत्रीय छनोटका लागि बोलाएको छ । क्षेत्रीय छनोटमा ७४ जिल्लाका युवा सहभागी छन् । काठमाडौं, ललितपुर र भक्तपुर जिल्लाबाट भर्ती नलिने बेलायतको नीति रहेकाले प्रतिस्पर्धी नदेखिएका हुन् । ब्रिटिस आर्मी मुख्यालयले आफ्नो वेबसाइट आर्मी डट एमओडी डट यूकेमार्फत जानकारी दिँदै अगस्ट २९ (भदौ १३ गते) बाट क्षेत्रीय छनोटका निम्ति पोखरा बोलाएको हो । कोरोना महामारीले छनोटमा समस्या देखिएपछि यो पटक १९ देखि २१ वर्षकालाई मात्र अनलाइनबाट फाराम भराएको थियो । कोभिड१९ महामारीका कारण गत वर्षदेखि क्षेत्रीय र अन्तिम दुवै छनोट पोखरामा हुने गरेको छ । मुख्यालयले भर्ती हुन चाहने प्रतिस्पर्धी युवाको चाप बढे पनि ब्रिटिस गोर्खाको कोटा भने घटाएको छ । गत वर्ष ब्रिटिस सेनाका लागि ३ सय ४० र सिंगापुर पुलिसका लागि १ सय ३४ छानिएका थिए । यसपटक क्षेत्रीय छनोटमा ब्रिटिसतर्फ ५ हजार ७ सय ८७ जना र सिंगापुरतर्फ २ हजार ४ सय १९ जनाको नामावली प्रकाशित गरेको छ । ब्रिटिस सेना र सिंगापुर पुलिसको गोर्खा भर्ती हाम्रो छनोट प्रक्रिया सधैं निःशुल्क, निष्पक्ष र पारदर्शी छ, बेलायती सेनाको मुख्यालयको वेबसाइटमा भनिएको छ, यो वर्ष हामीले उत्कृष्ट २ सय ३० जना जवानहरू ब्रिगेड अफ गोर्खाजमा अनि उत्कृष्ट १ सय ४० जना जवानहरू गोर्खा कन्टिन्जेन्ट सिंगापुर पुलिसको लागि छनोट गरिनेछ । यसअघि कागजपत्र, अनुशासन, मेडिकललगायत कारणबाट भर्ती प्रक्रियाबाट बाहिरिएकाले पुनः आवेदन दिन नपाउने नियम लागू छ । गोर्खा सैनिकतर्फ भदौ १३ देखि असोज २४ गतेभित्र हुने क्षेत्रीय छनोटमा शैक्षिक जाँच, अंग्रेजी भाषा, शारीरिक तथा स्वास्थ्य परीक्षण र अन्तर्वार्ताको चरण पूरा गर्नुपर्नेछ । त्यसैगरी सिंगापुर प्रहरीका निम्ति नोभेम्बर १३ (कात्तिक २७) देखि मंसिर १३ गतेभित्र क्षेत्रीय छनोट पूरा हुने जनाइएको छ । ब्रिटिस गोर्खा सैनिकको इतिहास सन् १८१५ देखि सन् २०२१ सम्म आइपुग्दा २ सय ६ वर्ष पुगेको छ । ब्रिटिस गोर्खा सैनिकले विश्व युद्धमा बहादुरी प्रदर्शन गरेबापत १३ हजारले सर्वोच्च पदक भिक्टोरिया क्रस प्राप्त गरेका छन् ।"
संसद् अधिवेशन अन्त्यले एमालेमा तरंग,"पार्टीभित्रको विवाद वारपारको तहमा पुगेका बेला सरकारले संसद् अधिवेशन अन्त्य गरेपछि एमाले वृत्त तरंगित बनेको छ । पुनःस्थापित संसद्को पहिलो अधिवेशन अन्त्यसँगै सत्ता गठबन्धनले अध्यादेशको बलमा एमाले विभाजन गर्न खोजेको नेताहरूले आशंका गरेका छन् ।एमाले अध्यक्ष केपी शर्मा ओली र वरिष्ठ नेता माधवकुमार नेपाल दुवैले एकअर्काका प्रस्ताव र अडान अस्वीकार गर्दै एकताको सम्भावना सकिएको निष्कर्ष सुनाइरहेका बेला सोमबार संसद् अधिवेशन अन्त्य गरिएको हो । त्यसलगत्तै एमाले अध्यक्ष ओलीले सरकारको सम्भावित कदम र आफ्नो रणनीतिबारे आन्तरिक छलफल थालिसकेका छन् । संसद् अधिवेशन नचलेका बेला सरकारले अध्यादेश ल्याउन सक्छ । राजनीति दल विभाजनसम्बन्धी लचिलो अध्यादेशले एमाले विभाजनको आधार बनाउन सक्छ । उच्च राजनीतिक स्रोतका अनुसार एमालेको नेपाल समूह र जसपाको महन्थ ठाकुर समूहलाई समेत अनुकूल हुने गरी अध्यादेश ल्याउने सम्भावना छ । संसद् अधिवेशन अन्त्य गर्नुअगाडि नै नेपालले आफ्नो समूहसँग सघन संवाद थालिसकेका थिए । विगतमा ओलीले ल्याएको भन्दा पनि कम संख्यामै दल विभाजन गर्न सक्ने गरी अध्यादेश आउन सक्ने एक मन्त्रीले बताए । उनका अनुसार सरकारले नेपालसँगकै परामर्शमा संसद् अधिवेशन अन्त्य गर्ने निर्णय लिएको हो । संसद्मा विधेयकहरू पारित हुने सुनिश्चित नभएको र केही अध्यादेश ल्याउनुपर्ने भएकाले संसद् अधिवेशन अन्त्य गरिएको ती मन्त्रीले बताए ।उनका अनुसार संसद् अधिवेशन अन्त्यका विषयमा प्रधानमन्त्री शेरबहादुर देउवाले सभामुख अग्नि सापकोटासँग पनि परामर्श गरेका थिए । सभामुख सापकोटाले सदनलाई प्रभावकारी रूपमा चलाउन सुझाव दिए पनि प्रधानमन्त्री देउवाले चाँडै अर्को अधिवेशन बोलाएर प्रभावकारी काम गर्ने आश्वासन दिएका थिए । ती मन्त्रीले विधेयकको नाम नलिई भने, महत्त्वपूर्ण केही अध्यादेश आउन सक्छन् ।एमाले प्रतिनिधिसभा संसदीय दलका प्रमुख सचेतक विशाल भट्टराईले सरकारले अचानक संसद् अधिवेशन अन्त्य गर्नुको पछाडि दल विभाजनसम्बन्धी अध्यादेश ल्याएर एमाले विभाजन गर्ने मनसाय रहेको बताए । अचानक संसद् अधिवेशन अन्त्य भयो, बैठक अन्त्य गर्नुअघि सभामुख र सरकारका प्रवक्तालाई हामीले भेट्यौं, उहाँहरूले केही भन्नुभएन, उनले भने, महिना दिनसम्म मन्त्रिपरिषद् विस्तार नगरी प्रधानमन्त्री बस्नुभयो । यी सबै पृष्ठभूमिले दल विभाजनसम्बन्धी अध्यादेश ल्याएर माधव नेपाललाई अलग्गै पार्टीको अस्तित्वमा उभ्याउने र सरकार विस्तार गर्ने नियत देखिन्छ ।एमाले सांसदहरूले अध्यादेश र पार्टी विभाजनबारे संसद्मै कुरा उठाएका थिए । संसद् बैठकमा सोमबार एमाले सांसद महेश बस्नेतले सरकारले संसद् अधिवेशन अन्त्य गरेर एमाले विभाजन गर्ने अध्यादेश ल्याउन लागेको भन्दै विरोध गरेका थिए । सरकारले गज्जबको निर्णय गर्दै छ भन्ने सुनें, यो संसद् अधिवेशन अन्त्य गर्ने र एमाले विभाजन गर्न अध्यादेश ल्याउने, यो निर्णय गर्यो भने संसदीय इतिहासमा कालो निर्णय हुनेछ, उनले भनेका थिए ।एमाले उपमहासचिव विष्णु पौडेलले साउन २८ मा संसद्मा केही साता, केही दिनभित्र राजनीतिक दल विभाजनसम्बन्धी अध्यादेश आउँदैन भन्ने विश्वास गर्दा हुन्छ ? भन्दै प्रश्न गरेका थिए । नेपालनिकट एमाले सांसद विरोध खतिवडाले जसपाको ठाकुर पक्षलाई मध्यनजर गर्दै सरकारले अध्यादेश ल्याउने तयारी गरेको जानकारी आफूले पाएको बताए । ठाकुर पक्षको समस्या समाधान गर्न अध्यादेश आए त्यसले एमालेलाई पनि सहज हुन सक्ने उनको तर्क छ । महन्थ ठाकुरसँग प्रधानमन्त्रीको सल्लाह भएको र उहाँलाई सजिलो पार्न अध्यादेश ल्याउने तयारी भएको भन्ने सुनेको छु, उनले भने, ठाकुरजीको समस्या समाधान गर्न आएको अध्यादेशले एमालेको आन्तरिक द्वन्द्व समाधानमा सहयोग पुग्यो भने आश्चर्य मान्नुपर्दैन ।सरकारले संसद् अधिवेशन अन्त्य गरेपछि अध्यक्ष ओलीले सोमबार बालकोटस्थित आफ्नो निवासमा स्थायी कमिटीको अनौपचारिक बैठक राखेका थिए । स्थायी कमिटीका एक नेताका अनुसार अध्यादेश ल्याउनुअघि नै विवाद समाधानका लागि पहल गर्न नेताहरूले ओलीलाई सुझाव दिएका छन् । ओली पक्षकै नेताहरूले नेपाललाई दोस्रो अध्यक्षको प्रस्ताव गरेका थिए तर उक्त प्रस्तावमा ओली पछि हटेपछि नेपाल समूहले दसबुँदे सहमतिलाई परिमार्जन गर्दै समान हैसियतको अध्यक्षको व्यवस्थामा एकता हुनुपर्ने सर्त राख्दै आएको छ ।बैठकपछि एमाले अध्यक्ष ओलीले संसद् अधिवेशन हठात् अन्त्य गरेर दल विभाजनसम्बन्धी अध्यादेश ल्याइ एमाले विभाजन गर्ने षड्यन्त्र भएको बताएका छन् । सोमबार राति विज्ञप्ति जारी गर्दै उनले भनेका छन्, पूर्वघोषित प्रतिबद्धता विपरीत प्रतिनिधिसभाको चालु अधिवेशन हठात् अन्त्य गरेर राजनीतिक दल विभाजनसम्बन्धी अध्यादेश ल्याउने र नेकपा (एमाले) लाई विभाजित गर्ने षड्यन्त्र गरिँदैछ । नेकपा एमाले र यस पार्टीको संसदीय दलमा विभाजन गर्ने कुनै पनि बहाना वा षड्यन्त्र पार्टीका लागि मान्य र क्षम्य हुन सक्दैन ।नेपालनिकट एमाले उपाध्यक्ष युवराज ज्ञवालीले भने अध्यादेश आइहाले पनि पार्टी विभाजन नहुने दाबी गरे । अध्यादेश किन र केका ल्याइँदै छ भन्ने सरकारको विषय हो तर विभाजनका विषयमा पार्टीमा कहींकतै सामान्य छलफल पनि भएको छैन, उनले भने, एमाले स्थापित पार्टी हो । केही नेताकार्यकर्ताले चाहँदैमा फुट्ने पार्टी हैन । विभाजन सजिलो छैन । त्यसको चित्तबुझ्दो जवाफ वर्षौंसम्म जनता र इतिहासलाई दिनुपर्छ । त्यसकारण बुद्धिमानी तरिकाले निष्कर्षमा पुग्छौं तर लामो समय अन्योलकै अवस्थामा पनि बस्न हुँदैन ।अध्यक्ष ओलीको सोमबार सार्वजनिक भएको दस्ताबेजले पनि एमाले विभाजनको सम्भावना औंल्याएको छ । अध्यक्ष ओलीले साउन २९ मा जारी गरेको अन्तरपार्टी निर्देशन (अपानि) मा एकता प्रयास असफल भएको निष्कर्ष निकालेका छन् । एमालेको १० औं र ११ औं केन्द्रीय कमिटी बैठकका निर्णय कार्यान्वयन गर्न जारी गरिएको अपानिमा ओलीले माधव नेपाल र उनको समूहलाई गिरोहको संज्ञा दिएका छन् । माधव नेपाल र उनको गिरोहले देश, जनता र पार्टीको भलाइको असल मनसायका साथ गरिएका सम्पूर्ण प्रयासलाई तिरस्कार र अपमान गर्दै अस्वीकार गर्यो, यसरी समस्या समाधानका हाम्रा प्रयासहरू असफल भए, जारी निर्देशनमा छ । ओलीले माधव समूहले एमाले फुटाउने मनसायका साथ गतिविधि गरेको उल्लेख गरेका छन् । माधव गुटले खुलेआम गुटगत भेला, बैठकहरू गर्ने, पार्टी फुटाउने उद्देश्यले माथिदेखि तलैसम्म पार्टी र जनवर्गीय संगठनका कमिटीहरू समानान्तर रूपमा गठन गर्ने, विपक्षीहरूसँग मिलेर देशैभरि सम्माननीय राष्ट्रपति, प्रधानमन्त्री एवं पार्टी अध्यक्षका पुतला दहन गर्ने, पार्टी र पार्टी नेतृत्वविरुद्ध झूटा, अभद्र र अमर्यादित प्रचार अभियान चलाउनेजस्ता आपराधिक कार्य गर्दै रह्यो, ओलीद्वारा हस्ताक्षरित निर्देशनमा छ । ओलीले नेपाल समूहका गतिविधिलाई रोक्न अनेकौं प्रयास गरिएको र कार्यदलसमेत बनाइएको भन्दै ती सबै प्रयत्न असफल भएको उल्लेख गरेका छन् ।सरकार अध्यादेशको तयारीमा लागे पनि एमालेमा नै रहेर ओलीसँग संघर्ष गर्ने कि नयाँ पार्टी बनाउने भन्नेमा नेपाल समूहमै मतभेद छ । उपाध्यक्ष ज्ञवाली, अष्टलक्ष्मी शाक्य, उपमहासचिव घनश्याम भुसाल, स्थायी कमिटी सदस्य वेदुराम भुसाल, रघुजी पन्तलगायत नेता सम्मानजनक एकता नभए समानान्तर गतिविधि गर्दै अन्तिम विकल्पमा मात्रै नयाँ पार्टीको प्रक्रिया अगाडि बढाउनुपर्ने पक्षमा छन् । उपाध्यक्ष भीम रावल, सचिव योगेश भट्टराई, गोकर्ण विष्ट, भीम आचार्य, स्थायी कमिटी सदस्य सुरेन्द्र पाण्डेलगायत नेता भने एमालेमै रहेर ओलीसँग संघर्ष गर्नुपर्ने पक्षमा छन् । अधिकांश केन्द्रीय सदस्य र सांसद सम्मानजनक एकता हुने सम्भावना नदेखिएको भन्दै नयाँ पार्टी गठनको प्रक्रियामा जानुपर्ने पक्षमा छन् । त्यहीअनुसार नेपालले जिल्ला नेता र केन्द्रीय सदस्यसँग संवाद गरिरहेका छन् । अर्कोतर्फ एकताका लागि अनौपचारिक संवाद पनि भएको छ । संवाद भए पनि विवाद यथास्थितिमा रहेको उपाध्यक्ष ज्ञवालीले बताए । अन्तिमसम्म एकताको प्रयास गर्ने हाम्रो केन्द्रीय कमिटीको निर्णयपछि कार्यदलमा रहनुभएका साथीहरूले अर्को पक्षसँग अनौपचारिक संवाद गरिरहनुभएको छ, उनले भने, तर विवाद यथास्थितिमा छ । सकारात्मक संकेत अहिलेसम्म देखिएको छैन ।संसद्मा एमालेको नेपाल समूहबाहेक सत्ता गठबन्धनसँग १ सय ३१ सांसद मात्रै छन्, जुन बहुमत होइन । बहुमतका लागि १ सय ३६ सांसद चाहिन्छ । विधेयक लैजाने र बहुमत नपुगे सरकार अल्पमतमा रहेको सन्देश जाने भएकाले प्रधानमन्त्री देउवाले बहुमत सुनिश्चित गरेपछि मात्रै विधेयक अगाडि बढाउने गरी अधिवेशन अन्त्यको निर्णय लिएका हुन् ।"
ओली पथमै देउवा !,"संसद्बाट कानुन बनाउने अभ्यास लत्याउँदै सरकारले अध्यादेशबाट देश सञ्चालनको तयारी थालेको छ । संसद् छलेर अध्यादेश ल्याउने केपी ओली नेतृत्वको सरकारको अभ्यासलाई प्रधानमन्त्री शेरबहादुर देउवाले पनि निरन्तरता दिन लागेका हुन् ।ओलीले संसद्बाट कानुन बनाउनुको सट्टा अधिवेशन अन्त्य र संसद् भंग गरी अध्यादेश ल्याएका थिए । सर्वोच्च अदालतले दोस्रोपटक पुनःस्थापना गरेको प्रतिनिधिसभाको अधिवेशन देउवा नेतृत्वको सरकारले ३० दिनमै अन्त्य गरिदिएको छ । संसद्को मुख्य काम देशलाई आवश्यक कानुन बनाउनु हो । एक वर्षयता एउटै कानुन बनेन तर यो अवधिमा सांसदको तलबभत्तामा ३२ करोड रुपैयाँ खर्च भयो । संसद्मा ५५ वटा विधेयक विचाराधीन छन् । संसद् सचिवालयका अनुसार २०७७ असार १५ यता प्रतिनिधिसभाबाट कुनै पनि कानुन बनेका छैनन् । अन्तिम पटक असार १५ मा बजेटसहित ५ वटा विधेयक राष्ट्रपति विद्यादेवी भण्डारीले प्रमाणीकरण गरेकी थिइन् । राष्ट्रिय सभाबाट उत्पत्ति भएको विधेयक अन्तिम पटक २०७७ साउन १३ मा प्रमाणीकरण भएको थियो । त्यसयता कुनै पनि विधेयक प्रमाणीकरण गर्ने अवस्थामा पुगेकै छैन ।सभामुख अग्निप्रसाद सापकोटाले प्रतिनिधिसभाको आठौं अधिवेशनको पहिलो बैठक साउन ३ गते आइतबार प्रारम्भ भई सोमबारसम्म ३० दिन चालु रहेको जानकारी गराए । प्रतिनिधिसभा विघटनको निर्णय बदर गरी असार २८ गते सर्वोच्च अदालतले पुनःस्थापनको फैसला गरेको थियो । त्यसयता ९ दिनमा १० पटक बैठक बसी जम्मा २० घण्टा १५ मिनेट ससंदीय कामकारबाहीमा व्यतित भएको सभामुख सापकोटाले बताए । सोमबारको बैठकमा प्रगति विवरण सुनाउँदै उनले भने, प्रतिनिधिसभाको चालु अधिवेशन आज सोमबार राति १२ बजेदेखि स्वतः स्थगित हुने गरी अन्त्य हुन्छ । मन्त्रिपरिषद्को सोमबारको बैठकले संसद् अधिवेशन अन्त्यको सिफारिस राष्ट्रपति कार्यालयलाई गरेको थियो । राष्ट्रपति कार्यालयले संसद् अधिवेशन अन्त्य गर्न पठाएको पत्र सभामुखले वाचन गर्न थाल्दा सांसदहरू नै अचम्ममा परे । संसद्मा बिजनेस चाहियो भनेर हामीले सभामुखलाई पनि भेटेर भनेका थियौं, उहाँले यस विषयमा सरकार सकारात्मक भएको सोमबार बिहानको भेटमा जानकारी गराउनुभएको थियो, एमालेका प्रमुख सचेतक विशाल भट्टराईले भने, कानुन बनाउनुपर्ने संसद् केही नगरी अन्त्य गर्यो । पहिला बिजनेसविहीन बनायो भनेर विरोध गर्ने पार्टीको नेतृत्व नै सरकारमा हुनुहुन्छ । उहाँहरूले पनि बिजेनस त दिन सक्नुभएन । सभामुख सापकोटाले विधेयक अघि बढाउन प्रधानमन्त्री र मन्त्रीहरूलाई समेत आग्रह गरेका थिए । संसद् अधिवशेन अन्त्यबारे अचानक जानकारी पाएको कांग्रेस सचेतक पुष्पा भुसालले बताइन् । संसद्मा बैठक चलिरहेका बेला मात्रै अधिवेशन अन्त्यको जानकारी पायौं, किन अन्त्य भयो भनेर सोध्न बाँकी छ, उनले भनिन् । एमालेका माधवकुमार नेपाल र जसपाका महन्थ ठाकुर पक्षलाई अर्को पार्टी गठन गर्न सहज हुने अध्यादेश जारी गर्न संसद अधिवेशन अन्त्य गरिएको हुनसक्ने कांग्रेसका एक नेताले दाबी गरे । अहिले पार्टी फुटाउन कम्तीमा ४० प्रतिशत सांसद हुनुपर्छ, अब २५ प्रतिशत सांसद वा केन्द्रीय सदस्य भए पुग्ने गरी अध्यादेश जारी गर्न संसद् अधिवेशन अन्त्य गरिएको हो, ती नेताले भने ।सरकारले यो अधिवेशनमा १५ वटा अध्यादेश संसद्मा पेस गरेको थियो । जुन अध्यादेश स्वीकारसमेत भएन । संसद् अधिवेशन अन्त्य भएकाले सरकारले फेरि अध्यादेश जारी गरेमा मात्रै सक्रिय हुन्छ । संविधानको धारा ११४ मा संसद्ले स्वीकार नगरेमा निष्क्रिय भएको मानिन्छ । १५ वटै अध्यादेश र थप केही अध्यादेश सरकारले जारी गर्दै छ, एक मन्त्रीले भने ।प्रतिनिधिसभाको चालु अधिवेशनमा कुनै पनि नयाँ विधेयक दर्ता भएनन् । राष्ट्रिय सभामा उत्पत्ति भई पारित भइसकेका ७ वटा विधेयक भने प्रतिनिधिसभामा आएको थियो । राष्ट्रिय सभाले पारित गरे पनि प्रतिनिधिसभामा सैद्धान्तिक छलफल हुन सकेन । प्रतिनिधिसभा सक्रिय नहुँदा कानुन बन्ने प्रक्रिया नै अवरुद्ध भएको छ । सभामुख सापकोटाले सरकारलाई बारम्बार आग्रह गर्दा पनि बिजनेस नपाएको बताउँदै आएका छन् । सरकारले ल्याएको बिजनेस फेल हुनेमा सरकारलाई भन्दा सभामुखलाई बढी चिन्ता भएको एमाले सांसदहरू बताउँछन् । प्रतिनिधिसभामा अघिल्ला अधिवेशनबाट विभिन्न चरणमा रहेका ३७ वटा विधेयक प्राप्त भएको सभामुख सापकोटाले संसद्लाई जानकारी गराएका थिए । यसमध्ये कारागार विधेयक सम्बन्धित समितिबाट सभामा पेस भएको छ । यो अधिवेशनमा प्रधानमन्त्री शेरबहादुर देउवाले संसद्बाट विश्वासको मत लिए । सांसदहरूले शून्य र विशेष समयमा बोल्ने, शोक प्रस्ताव पारित, संवैधानिक आयोगका प्रतिवेदन पेस भएकै भरमा अधिवेशन सकिएको छ । सभामुख सापकोटाले अधिवेशनमा १ सय ८२ जना सांसदले शून्य समयमा र ५८ जनाले विशेष समयमा बोलेको जानकारी दिए ।"
नारायणी अस्पतालमा अख्तियारको छापा,"वीरगन्ज (कास) नारायणी अस्पतालको फार्मेसीमा अनियमितता भएको उजुरीपछि अख्तियार दुरुपयोग तथा अनुसन्धान आयोग हेटौंडाको टोलीले छापा मारेर अनुसन्धान थालेको छ । सोमबार अस्पतालको फार्मेसी विभागमा छापा मारेको आयोगका सूचना अधिकारी विष्णु सापकोटाले बताए । अख्तियारको टोलीले फार्मेसीको स्टक, म्याद गुज्रेको औषधि विवरण, खरिद तथा बिक्रीसम्बन्धी कागजातहरू नियन्त्रणमा लिएको छ । अस्पतालको फार्मेसीमा पछिल्लो समय औषधि नपाएको गुनासो बढेको थियो । फार्मेसीमा एक करोड रुपैयाँभन्दा बढीको अनियमितता भएको उजुरी अख्तियारमा परेको छ । २०७४ मा २० लाख रुपैयाँ बीउ पुँजी राखेर फार्मेसी सुरु गरिएको थियो । ०७६ असार १५ देखि फार्मेसी प्रमुखको जिम्मेवारी सम्हालेका हरेन्द्र यादवले सरकारसँग स्वास्थ्य बिमाको औषधिको ५० लाख भुक्तानी लिनुपर्ने बताए । उनका अनुसार ७४ लाख रुपैयाँका म्याद गुज्रेका औषधि छन् । कम्पनीसँग भएको सम्झौतामा म्याद गुज्रेका औषधि फिर्ता गरी बिलको भुक्तानी दिने उल्लेख छ, उनले भने, मेरो पालामा ५४ लाख र अगाडिको २० लाख रुपैयाँको यस्ता औषधि छन् ।"
सत्ता टिकाउन संसदीय समिति बढाइँदै,"वाग्मती प्रदेशका मुख्यमन्त्री डोरमणि पौडेलले आफ्नो सत्ता लम्ब्याउन संसदीय समिति बढाउने कसरत थालेका छन् । पार्टीको आन्तरिक विवादका कारण पौडेल नेतृत्वको सरकार धरापमा परेसँगै संसदीय समिति बनाएर नेताहरूलाई व्यवस्थापन गर्नेतर्फ उनी अग्रसर भएका हुन् ।बजेट पारित गरेपछि गत असार २८ बाट स्थगित प्रदेशसभा बैठक भदौ १ गतेका लागि बोलाइएको छ । उक्त बैठकमा संसदीय समिति बढाउने गरी प्रदेशसभा नियमावली, २०७४ संशोधन मस्यौदा समिति गठन गर्ने तयारी सत्तापक्षले गरेको छ । मुख्यमन्त्री पौडेलनिकट एमाले सांसद जुनेली श्रेष्ठले प्रदेशसभा नियमावलीको १४६ उपनियम १ मा रहेको विषयगत समितिको नाम, संख्या र कार्यक्षेत्र परिवर्तन गर्नुपर्ने भन्दै प्रदेशसभा सचिवालयमा असार ३१ मा संशोधन प्रस्ताव दर्ता गराएकी छन् । सोमबार प्रदेशसभा सचिवालयमा बसेको कार्यव्यवस्था परामर्श समितिको बैठकमा मन्त्रालयहरूको साविक कार्य विस्तृतीकरण केही हेरफेर भएकाले सोहीबमोजिम मिलाउनपर्ने भन्दै श्रेष्ठले दर्ता गराएको संशोधन प्रस्तावबारे दलहरूलाई जानकारी गराइएको थियो ।मुख्यमन्त्री पौडेलले सत्ता टिकाउन लामो समयदेखि मन्त्रालय विभाजन गर्ने तयारीसमेत गरिरहेका छन् । वाग्मतीमा एमालेको एकल बहुमत रहे पनि पार्टीको केन्द्रीय तहमा देखिएको विवादको असर प्रदेश तहमा पर्दा सरकार पुनर्गठन गर्नुपर्ने माग झलनाथ खनालमाधवकुमार नेपाल पक्षले गरेसँगै पौडेल नेतृत्वको सरकार अप्ठेरोमा परिरहेको छ । हाल वाग्मतीमा ७ सदस्यीय मन्त्रिपरिषद् छ । संविधानतः वाग्मती प्रदेश सरकारले २२ जनासम्म मन्त्री बनाउन मिल्ने भए पनि एमालेले निर्वाचनको घोषणापत्रअनुसार संविधानले तोकेभन्दा आधा मात्रै मन्त्री बनाउने तयारी मुख्यमन्त्री पौडेलले गरिरहेका छन् । हालको मन्त्रिपरिषद्मा केपी शर्मा ओली समूहका मात्र छन् । खनालनेपाल पक्ष मुख्यमन्त्री पाए मात्र सरकारमा जाने भएपछि मन्त्रालय विभाजन प्रक्रिया अगाडि बढ्न सकेको छैन ।कार्यव्यवस्था परामर्श समिति बैठकमा संसदीय समिति थप्ने विषयले प्रवेश पाएसँगै विपक्षी माओवादी केन्द्र, नेपाली कांग्रेस, विवेकशील साझा पार्टीले उक्त विषयको विरोध जनाएका थिए । आफ्नो दलको आन्तरिक विवादलाई मिलाउन संसदीय समिति थप्ने तयारी गर्नु गलत भएको भन्दै कांग्रेस सचेतक छिरिङ दोर्जे लामाले बैठकमा भने, नागरिकलाई परेको समस्याका विषयमा सदनमा शून्य र विशेष समय दिएर सांसदलाई बोल्ने समय नदिने अनि संसदीय समिति बढाउने प्रस्ताव ल्याउने ? सरकार प्राविधिक रूपमा मात्र सदन चलाउने पक्षमा देखियो ।प्रदेशमा हाल रहेका ५ वटा समितिहरूलाई बिजिनेस नभएको अवस्थामा सत्तापक्ष समितिको संख्या थपेर कुर्सी जोगाउन लाग्नु दुर्भाग्यपूर्ण भएको भन्दै विवेकशील साझाका सांसद रमेश पौड्यालले विरोध गरे । यो सरकारी ढुकुटीमाथिको ठाडो दोहन हो, भ्रष्टाचार हो । यसरी नियमावली संशोधनको प्रस्ताव ल्याउने प्रक्रिया पनि गलत छ । प्रदेशसभा नियमावली बहुमत, अल्पमतका आधारमा होइन सबैको सहमतिका आधारमा पारित हुनुपर्ने हो । संख्याले पेलेर राज्यकोषमा अनावश्यक व्ययभार थोपर्न पाइन्न, पौड्यालले भने ।बैठकमा माओवादी केन्द्रकी सांसद कञ्चन खनालले समेत संसदीय समिति थप्ने विषयको विरोध गरेकी थिइन् । संशोधन प्रस्तावको एमालेका मुख्य सचेतक दीपक निरौलाले भने बचाउ गरेका थिए । मंगलबार दिनको २ बजे बस्ने प्रदेशसभाको बैठकमा केही प्रदेश ऐन संशोधन गर्ने विधेयक आन्तरिक मामिला तथा कानुनमन्त्री केशवराज पाण्डेले प्रदेशसभा पेस गर्ने कार्यतालिका छ ।"
उपत्यकाको फोहोर अझै १५ दिन नउठ्ने,"काठमाडौं उपत्यकाको फोहोर अझै १५ दिनसम्म नउठ्ने भएको छ । फोहोर फाल्दै आइएको स्थल नुवाकोटको सिसडोल ल्यान्डफिल साइटसम्म पुग्ने सडक बिग्रिएकाले फोहोर संकलन गर्न नसकिने काठमाडौं महानगरले स्पष्ट पारेको छ । जसका कारण उपत्यकाका सडक, चोक र गल्लीमा फोहोर थुप्रिन थालेको छ । समयमै महानगरको फोहोर लिने गाडी नआएपछि स्थानीयले सडक किनारमै फोहोर फाल्न थालेका छन् । सडक मर्मत कार्य जारी छ । बिग्रेको सडक बनेर नियमित फोहोर उठ्न कम्तीमा १५ दिन लाग्छ, महानगरका वातावरण विभागका प्रमुख हरिकुमार श्रेष्ठले भने ।शंखमूल, बानेश्वर, सामाखुसी, ठमेललगायत स्थानका सडक किनारमा फोहोरका डंगुर देखिएका छन् । सधैंजसो वर्षायाममा फोहोर व्यवस्थापनमा व्यवधान हुँदै आएकामा यस वर्ष जेठयता नियमित फोहोर संकलन भइरहेको छैन । यसअघि सिसडोलमा फोहोर विसर्जन गर्दा सडकमै थुपारिएकाले अहिले समस्या भएको उनको भनाइ छ । पहिले सडकमै फोहोर फालियो । अहिले त्यही फोहोरमाथिबाट गाडी चल्नुपर्छ । त्यही भएर पानी पर्नासाथ गाडी फस्न थाल्छ । अहिले फोहोर विसर्जन गर्न झन्डै ८० मिटर फोहोरमाथि गाडी गुडाउनु परिरहेको उनले बताए ।महानगरले सोमबार सार्वजनिक सूचना जारी गर्दै नागरिकलाई फोहोर घरबाहिर ननिकाल्न अपिल गरेको छ । ल्यान्डफिल साइटको सडक केही दिनदेखिको अविरल वर्षाका कारण बिग्रिन गई फोहोर विसर्जन गर्न नसकिएकाले केही समयका लागि फोहोर ननिकाली दिनुहुन अपिल गर्दछौं, महानगरको सूचनामा भनिएको छ ।उपत्यकाबाट दैनिक १ हजार ४५ मेट्रिक टन फोहोर उत्पादन हुन्छ । तर अहिले दिनमा ५ सय मेट्रिक टनको हाराहारीमा मात्रै फोहोर उठिरहेको छ । यसरी उठाइएको फोहोर केही सिसडोल त केही टेकु ट्रान्सफर स्टेसनमा पुर्याउने गरिएको छ । फोहोर बोकेर गएका गाडी सडकमा नफसुन् भन्दै घाम लाग्ने प्रतीक्षामा हुन्छन् । पानी परे जान सक्ने अवस्था छैन, श्रेष्ठले भने, फोहोर व्यवस्थापन मौसममा भर पर्छ । उनका अनुसार काठमाडौं महानगरबाट मात्र दिनमा १ सय ५० गाडी फोहोर सिसडोल पुग्नुपर्ने भए पनि अहिले मुस्किलले ५० गाडी फोहोर पुर्याउन सकिएको छ । ललितपुर महानगरको फोहोरमैला व्यवस्थापन केन्द्रका प्रमुख सुरेन्द्रराज अवालेले घरबाट फोहोर नउठाइएको एक साता पुगेको बताए । सडक तथा चोकमा फोहोर नदेखियोस् भनेर त्यहाँका मात्र फोहोर उठाइरहेका छौं, उनले भने, घरघरबाट फोहोर नउठाएको एक साता भइसक्यो । ललितपुरमा मात्र दिनमा १ सय १५ टनसम्म फोहोर उत्पादन हुन्छ । तर महानगरले अहिले सडकको मात्र झन्डै ३० टन फोहोर उठाएर बालकुमारीस्थित ट्रान्सफर स्टेसनमा राख्ने गरेको उनले बताए । सिसडोल ल्यान्डफिल साइटमा फोहोर नपठाएको पनि साता दिनजस्तै हुन लागेको उनले जानकारी दिए । भक्तपुर क्षेत्रमा पनि सडक तथा चोकमा फोहोरको थुप्रो देखिन थालेका छन् ।यसअघि सिसडोलवासीको आन्दोलनका कारण पनि पटकपटक उपत्यकाको फोहोर उठ्ने गरेको थिएन ।"
धरौटी तिर्न नसक्दा जेलमा,चितवन (कास) सुजिता भण्डारी मृत्यु प्रकरणमा चितवन प्रहरीले गिरफ्तार गरेर आत्महत्या दुरुत्साहनमा मुद्दा दायर गरेका सुकदेव भण्डारीलाई चितवन जिल्ला अदालतले सोमबार ५० हजार रुपैयाँ धरौटी लिएर छाड्ने आदेश गरेको छ । सुकदेवले धरौटी नबुझाएका कारण सोमबार भने उनी कारागार चलान भएको अदालतका स्रेस्तेदार ईश्वर आचार्यले बताए । धरौटी बुझाए उनी जुनसुकै दिन थुनामुक्त हुने आचार्यको भनाइ छ । जिल्ला न्यायाधीश प्रकाश अधिकारीले उक्त आदेश गरेका हुन् । सुकदेव मृतक सुजिताको ठूलो बुबाका छोरा हुन् । राप्ती३ पिप्लेकी २३ वर्षीया सुजिताको शव असार २० मा घरनजिकको जंगलमा फेला परेको थियो । उनी असार ११ गते बिहानदेखि हराइरहेकी थिइन् । परिवारका सदस्यले सुजिता अपहरणमा परेको बताएपछि प्रहरीले खोजी सुरु गरेको थियो । सुकदेव साउन ७ मा पक्राउ परेका थिए । नातामा दाजु बहिनी परे पनि सुजिता र सुकदेवबीच प्रेम सम्बन्ध रहेको र सुजिताले सुकदेवलाई बिहे गर्न भनेको अनुसन्धानमा खुलेको चितवन प्रहरीले जनाएको थियो ।
"दुर्घटनामा एकको मृत्यु, ४ जनाको अवस्था गम्भीर",धादिङ (कास) बस र ट्रक आपसमा ठोक्किँदा धादिङको गल्छी बैरेनीमा १ जनाको मृत्यु भएको छ । बसका चालकसहित १२ जना घाइते भएकामा ४ को अवस्था गम्भीर छ । सोमबार बिहान २ बजेतिर बा३ख ४०१४ नम्बरको बस र भारतीय नम्बर प्लेटको ट्रक ठोक्किँदा सोलुखुम्बु महाकुलुङ३ की २७ वर्षकी रेनुका कुलुङको मृत्यु भएको हो । कुलुङको राष्ट्रिय ट्रमा सेन्टर काठमाडौंमा उपचारका क्रममा मृत्यु भएको हो । घाइतेमध्ये ९ जनाको ट्रमा सेन्टरमा र ३ जनाको गल्छीस्थित बूढीगण्डकी अस्पतालमा उपचार भइरहेको प्रहरीले जनाएको छ ।
सरकार गठनको तयारीमा तालिवान,"काबुलको स्थिति के छ ? तालिवानले नियन्त्रणमा लिएसँगै अफगानिस्तानको राजधानी काबुलमा त्रास बढेको छ । सडकहरूमा तालिवान लडाकुहरूको संख्या निकै देखिन्छ । कतिपय लडाकुहरूले राजधानी काबुलका स्थानीयबाट हतियारहरू संकलन गरिरहेका अलजजिराले जनाएको छ । अफगानिस्तानबाट बाहिरिने प्रयासका लागि सयौं मानिसहरू विमानस्थलमा जम्मा भएका छन् । तीमध्ये केहीले दुई दशक पुरानो तालिवानी शासन सम्झेर आफूहरू त्रसित भएको बताएका छन् । ६० भन्दा बढी देशले एक संयुक्त विज्ञप्ति जारी गर्दै देश छाड्न चाहने मानिसलाई नरोक्न तालिवानसँग आग्रह गरेका छन् । अमेरिकाले आफ्नो दूतावासका कर्मचारी तथा नागरिकलाई स्वदेश फर्काउने कार्य भइरहेको जनाएको छ । काबुलस्थित अन्तर्राष्ट्रिय विमानस्थलमा रहेका केही कर्मचारी तथा नागरिकलाई आफ्ना सैनिकहरूले सुरक्षा दिइरहेका अमेरिकी विदेश मन्त्रालयले जनाएको छ । पछिल्लो समय विमानस्थल वास्तविक संकटको क्षेत्र भएको छ, अलजजिराले आफ्ना संवाददातालाई उद्धृत गर्दै जनाएको छ । विमानस्थलमा भीड अनियन्त्रित भएपछि सोमबार बिहान अमेरिकी सेनाले हवाई फायर गरेको जनाइएको छ । त्यस क्रममा कम्तीमा ६ जनाको ज्यान गएको प्रत्यक्षदर्शीलाई उद्धृत गर्दै बीबीसीले जनाएको छ । समाचार संस्था रोयटर्सले मृत्यु हुनेको संख्या बढिरहेको जनाउँदै तीमध्ये केहीको भीडमा किचिएर ज्यान गएको जनाएको छ । अमेरिकी अधिकारीले दौडिएर विमान चढ्न खोज्नेहरूलाई रोक्न सैनिकहरू गोली चलाउन बाध्य भएको दाबी गरे । अमेरिकी र उसका साझेदार मुलुकहरूले काबुलबाट आफ्ना कर्मचारी फकाइरहेका भए पनि चीन र रुसले दूतावास बन्द नगर्ने जनाएका छन् । कसको नेतृत्वमा बन्ला सरकार ? राष्ट्रपति असरफ घानीको बहिर्गमनसँगै तालिवानले नयाँ सरकार गठनको तयारी भइरहेको जनाए पनि कुन नेताले नेतृत्व लिन्छन् भन्नेबारे केही बताइएको छैन । तालिवानको वर्तमान संगठन र संरचनाका आधारमा हैबतुल्लाह अखुन्दजादा र मुल्लाह अब्दुल घानी बरादरमध्ये एकले सरकारको नेतृत्व लिने आंकलन गरिएको छ । हैबतुल्लाह तालिवान समूहका सर्वोच्च नेता हुन् । उनलाई तालिवानको राजनीतिक, धार्मिक तथा सैन्य मामिलासँग सम्बन्धित सबै विषयमा निर्णय लिने अधिकार छ । सन् २०१६ मा अफगानपाकिस्तान सीमाक्षेत्रमा अमेरिकी सेनाले गेको ड्रोन आक्रमणमा तालिवान प्रमुख अख्तर मन्सुर मारिएपछि अखुन्दजादाले समूहको नेतृत्व सम्हालेका हुन् । मन्सुरले आफ्नो इच्छापत्रमा हिबतुल्लाहलाई उत्तराधिकारी घोषित गरेका थिए ।तालिवानभित्र विश्वासयोग्य नेता का रूपमा परिचित अखुन्दजादाले पाकिस्तानको कुचलक सहरको मस्जिदमा डेढ दशकसम्म पढाएका थिए । सन् २०१६ को मेदेखि भने उनी त्यहाँबाट एकाएक सम्पर्कविहीन भएका थिए । उनी हाल करिब ६० वर्षका भएको जनाइएको छ । उनले नै तालिवानलाई संगठित पार्दै बलियो अवस्थामा ल्याएका ठानिन्छ । मुल्लाह अब्दुल घानी बरादर तालिवानको सहसंस्थापक हुन् । हाल तालिवानको राजनीतिक प्रमुख रहेका बरादर सन् २००१ मा अमेरिकी सेनाले तालिवानलाई सत्ताच्युत गरेपछि विदेशी सैन्य फौजविरुद्धको विद्रोहका प्रमुख नाइके बनेका थिए ।सन् २०१० मा अमेरिका र पाकिस्तानी सेनाको संयुक्त कारबाहीका बेला उनी कराँची सहरबाट पक्राउ परेका थिए । अफगानिस्तान सरकारले वार्ता प्रस्ताव गर्दा सर्तस्वरूप केही बन्दी मुक्त गर्नुपर्ने तालिवानको सूचीमा उनको नाम शीर्षस्थानमा हुने गर्थ्यो । पाकिस्तान सरकारद्वारा उनी सन् २०१३ मा रिहा भएका हुन् । तालिवानले अमेरिकासँग वार्ताका लागि सन् २०१८ मा कतारमा कार्यालय खुलेपछि उनी राजनीतिक प्रमुख बनेका हुन् । सन् १९६८ मा जन्मेका बरादरले सन् १९८० को दशकमा मुजाहिद्दिनका तर्फबाट सोभियत संघविरुद्ध लडेका थिए । त्यस्तै, सैन्य मामिला हेर्ने उपप्रमुख मुल्लाह मोहम्मद याकुब हुन् । पूर्वतालिवान प्रमुख तथा संस्थापक नेता मुल्लाह ओमारका छोरा याबुकले तालिवान समूहका सम्पूर्ण सैन्य गतिविधि तथा आक्रमणको निरीक्षण तथा व्यवस्थापन गर्छन् । याकुबलाई पटकपटक सर्वोच्च नेताको रूपमा प्रस्ताव गरिए पनि उनले अखुन्जादालाई अघि सार्ने गरेका छन् । तालिवानको हक्कानी नेटवर्कको नेतृत्व गर्ने सिराजुद्दिन हक्कानी अर्का प्रभावशाली नेता हुन् । उनी मुज्जाहद्दिन कमान्डर जालालुद्दिन हक्कानीका छोरा हुन् । हक्कानी समूहले अफगानपाकिस्तान सीमामा तालिवानको वित्तीय तथा सैन्य सम्पत्तिको निगरानी र व्यवस्थापन गर्ने गर्छ । हक्कानी समूह अफगानस्तामा हुने विभिन्न ठूला आत्मघाती बम विस्फोटका घटनामा संलग्न हुने गरेको बताइएको छ ।"
जनताको छनोटको सम्मान गर्छौं,"बेइजिङ (कास) चीनले अफगानिस्तानमा विकसित घटनाक्रमप्रति चासो देखाउँदै अफगानी जनताको छनोटको सम्मान गर्ने जनाएको छ । राजधानी बेइजिङमा सोमबार पत्रकार सम्मेलनमा चिनियाँ परराष्ट्र मन्त्रालयले अफगान जनताको इच्छा र छनोटप्रति आफूहरूले सम्मान गर्ने जनाएको हो । अफगानिस्तानको ४ दशक लामो युद्ध स्थगित भएर शान्ति प्राप्त होस् भन्ने चाहना अफगान जनताको मात्रै नभई अन्तर्राष्ट्रिय समुदाय, क्षेत्र र देशहरूको पनि थियो, चिनियाँ परराष्ट्र मन्त्रालयकी प्रवक्ता ह्वा छुन यिङले भनिन् । अफगानिस्तानमा तालिवानले युद्धको अन्त्य भएको र समावेशी तथा खुला इस्लामिक सरकार गठनका साथै जनताको सुरक्षाको जिम्मा लिने भनाइप्रति आफूले ध्यान दिएको पनि प्रवक्ता ह्वाले बताइन् । ह्वाले भनिन्, यी भनाइहरूको कार्यान्वयन हुने र स्थितिको शान्तिपूर्ण रूपान्तरण तथा सबै प्रकारका अपराध तथा आतंकवादको अन्त्य हुनेमा चीन आशावादी छ । अफगानिस्तानस्थित चिनियाँ दूतावास र कर्मचारीले सामान्य रूपमै आफ्नो काम गरिरहेका पनि उनले जनाइन् । यसअघि अमेरिकी सेना अफगानिस्तानबाट फिर्ता हुने घोषणा भएपछि तालिवान नेताहरूले चिनियाँ परराष्ट्रमन्त्री वाङ यीसँग भेटवार्ता गरेका थिए । जुलाई २८ मा बेइजिङ नजिकैको थ्यानचिन सहरमा भेटवार्ता भएको चिनियाँ विदेश मन्त्रालयको वेबसाइटमा उल्लेख छ । भेटमा मन्त्री वाङले महत्त्वपूर्ण छिमेकी भएको नाताले अफगानिस्तानको आन्तरिक मामिलामा हस्तक्षेप नगर्ने चिनियाँ नीतिबारे व्याख्या गरेका थिए । तालिवान नेताहरूलाई चीनभित्र सहजै भेटघाट गर्न दिनुले त्यहाँको राजनीतिक परिस्थितिलाई चीनले आधिकारिक मान्यता दिएको ठहर्ने टिप्पणी गरिएको छ ।"
मौद्रिक नीति कार्यान्वयनको पाटो,"नेपाल राष्ट्र बैंकले चालु आर्थिक वर्षका लागि पनि विस्तारकारी मौद्रिक नीति सार्वजनिक गरेको छ, सकारात्मक नतिजाका लागि अब यसको उचित कार्यान्वयन हुनुपर्छ । खास गरी कोभिड१९ प्रभावितलाई राहत व्यवस्था, कर्जा प्रवाहलाई कसिलो बनाउने प्रयत्न, पर्यटन र सार्वजनिक यातायातलाई टेवा पुर्याउने पहल, उद्यमीका लागि कम ब्याजदरजस्ता व्यवस्था औचित्यपूर्ण छन् । परन्तु राष्ट्र बैंकले नीति जारी गरेर मात्र पुग्दैन, यिनको लाभ लक्षित वर्गलाई दिलाउन पनि उसले तदनुरूप भूमिका खेल्नुपर्छ । मौद्रिक नीतिले कोभिड प्रभावित ऋणीलाई कर्जाको साँवाब्याज तिर्न ६ महिना म्याद थप्नुका साथै कर्जाको पुनःसंरचना र पुनर्तालिकीकरण सुविधालाई निरन्तरता दिएको छ । गत वर्ष राष्ट्र बैंकले सोलोडोलो रूपमा सुविधा दिएकोमा यो वर्ष भने वास्तविक पीडितले मात्र सुविधा पाउने व्यवस्था गरेको छ, र सुविधाअवधि पनि घटाएको छ । लक्षित वर्गसम्म यो व्यवस्थाको लाभ पुर्याउन बैंकले आवश्यक प्रबन्ध पनि मिलाउनुपर्छ । बैंक तथा वित्तीय संस्थाले लामो समयदेखि माग गर्दै आएको कर्जा निक्षेप तथा पुँजी (सीसीडी) अनुपात यसपालि खारेज गरिएको छ । त्यसको सट्टामा राष्ट्र बैंकले कर्जानिक्षेप अनुपात (सीडी) कार्यान्वयनमा ल्याएको छ । नयाँ व्यवस्थाअनुसार बैंक तथा वित्तीय संस्थाले अधिकतम ९० प्रतिशत सीडी अनुपात कायम गर्नुपर्नेछ । यसअघि अधिकतम ८५ प्रतिशत सीसीडी अनुपात कायम गर्नुपर्ने व्यवस्था थियो । यसबाट राष्ट्र बैंकले बैंक तथा वित्तीय संस्थाको कर्जा प्रवाह क्षमतामा कडाइ गर्न खोजेको देखिन्छ । बैंक तथा वित्तीय संस्थाबाट प्रवाह भएको कर्जा अनुत्पादक क्षेत्रमा गएको आंशकासहित राष्ट्र बैंक कर्जा प्रवाहमा कसिलो बन्दै गएको हो । अनुत्पादक क्षेत्रमा जाने कर्जामा कडाइका साथै अब राष्ट्र बैंकले उत्पादनशील क्षेत्रमा लगानी प्रोत्साहन हुने खालका प्रभावकारी नीति पनि अघि सार्नुपर्छ । कोभिडबाट सबैभन्दा बढी प्रभावित भएको क्षेत्र पर्यटनका निम्ति राष्ट्र बैंकले निश्चित समयसम्मका लागि स्थिर ब्याजदर (ब्याज फ्रिज गर्ने) गर्ने घोषणा गरेको छ । सार्वजनिक सवारी साधन मर्मतका लागि बैंक तथा वित्तीय संस्थाले प्रतिसवारी साधन २ लाख रुपैयाँसम्म थप कर्जा प्रदान गर्नुपर्ने व्यवस्था पनि मिलाएको छ । यी व्यवस्थाको उचित कार्यान्वयन भएमा संकटमा रहेका पर्यटन र यातायात क्षेत्रको उत्थानका लागि ठूलो टेवा पुग्ने देखिन्छ । नीतिमा बैंक तथा वित्तीय संस्थाले कर्जाको ब्याजदर निर्धारण गर्दा आधार दरमा थप गर्ने प्रिमियम दर संस्था आफैंले निर्धारण गर्न सक्ने व्यवस्थालाई निरन्तरता दिइएको छ । तर उद्यम व्यवसाय सञ्चालन गर्न १ करोड वा सोभन्दा कम ऋण उपयोग गर्ने ऋणीको हकमा आधार दरमा अधिकतम २ प्रतिशत विन्दुले मात्र प्रिमियम थप गर्न सक्ने व्यवस्था गरिएको छ । यो व्यवस्थाले वास्तविक उद्यमीका लागि सस्तो ब्याजदरमा कर्जा उपलब्ध हुने वातावरण बन्न सक्छ । यसमा प्रभावकारी नियमनका लागि भने राष्ट्र बैंक चनाखो बन्नुपर्नेछ । राष्ट्रिय स्तरका विकास बैंक, वित्त कम्पनी र थोक कारोबार गर्ने लघुवित्त वित्तीय संस्थाले समेत आफ्नो चुक्ता पुँजीको २५ प्रतिशत ऋणपत्र जारी गर्न पाउने राष्ट्र बैंकले गरेको छ । यो व्यवस्थामार्फत लघुवित्तलाई पनि ऋणपत्रमार्फत बजारबाट रकम संकलन गर्न बाटो खोलिदिएको छ । समय समयमा प्रणालीमा तरलता कमी रहँदै आएको अवस्थामा नयाँ व्यवस्थाले राहत पुर्याउने अपेक्षा राष्ट्र बैंकको देखिन्छ । यस्तै, मौद्रिक नीतिले पुनः बैंकहरूको मर्जरलाई प्राथमिकता दिएको छ । यसो भएमा बैंक तथा वित्तीय संस्थाको संख्यामा कमी आई गुणात्मक विकासमा योगदान पुग्ने विश्वास गर्न सकिन्छ । निरन्तर बढिरहेको सेयर बजारलाई मौद्रिक नीतिले केही मात्रामा भए पनि लगाम लाउन खोजेको देखिन्छ । अब एक व्यक्ति वा संस्थाले सेयरमा लगानी गर्न समग्र वित्तीय प्रणालीबाट अधिकम १२ करोड रुपैयाँसम्म र एक संस्थाबाट अधिकतम ४ करोड रुपैयाँसम्म मात्र कर्जा लिन पाउनेछन् । बैंक तथा वित्तीय संस्थाबाट सेयर धितोमा प्रवाह हुने मार्जिन प्रकृतिको कर्जा जोखिम न्यूनीकरण गर्दै साना लगानीकर्ताको पहुँच अभिवृद्धि गर्ने अभिप्रायले यस्तो व्यवस्था गरिएको हो । आर्थिक पुनरुत्थानले गति लिएसँगै मूल्यवृद्धिमा चाप पर्ने प्रक्षेपण राष्ट्र बैंकले गरेको छ । समष्टिगत माग विस्तार हुने अवस्था रहेको, अन्तर्राष्ट्रिय बजारमा कच्चा तेलको मूल्य वृद्धि भइरहेको र नेपाली रुपैयाँको परिवर्त्य विदेशी मुद्रासँगको विनिमय दरमा उतारचढाव आइरहेकाले मूल्यमा केही चाप पर्ने बैंकको अनुमान छ । शोधनान्तर स्थिति र ब्याजदरमा पनि दबाब पर्ने पनि संकेत राष्ट्र बैंकले गरेको छ । उल्लिखित जोखिम न्यूनीकरणका लागि राष्ट्र बैंकले आवश्यक नीतिगत व्यवस्था भने गर्नुपर्नेछ ।मौद्रिक नीतिलाई वित्तीय नीति (बजेट) को सहायक नीतिका रूपमा हेरिन्छ । बजेटले तय गरेका लक्ष्य प्राप्तिका लागि आवश्यक मौद्रिक व्यवस्थापनको काम मौद्रिक नीतिमार्फत राष्ट्र बैंकले गर्छ । यस पटक अघिल्लो सरकारले अध्यायदेशमार्फत ल्याएको बजेटले पनि मौद्रिक नीतिका लागि ३० भन्दा बढी बुँदाहरू निर्देश गरे पनि तीमध्ये अधिकांश विषय समेटिएनन् । बजेट संसद्बाट पारित नभएको र धेरै कार्यक्रम बजेट विनियोजनबिनै घोषणा भएकाले राष्ट्र बैंकले ती विषय मौद्रिक नीतिमा समावेश गर्न नसकेको हो । यसबाट सरकारले घोषणा गरेअनुसार सुविधा नपाउँदा आमनागरिक निरुत्साहित हुन सक्ने सम्भावना उत्तिकै छ, यसतर्फ भने राष्ट्र बैंकले ध्यान पुर्याउनुपर्छ । यसै गरी, मौद्रिक नीतिले विपन्न वर्ग कर्जाको दायरा विस्तार र विद्युतीय सवारी साधनका लागि आवश्यक चार्जिङ स्टेसन बनाउन सस्तो ब्याजदरमा कर्जा प्रवाह गर्नुपर्नेजस्ता सकारात्मक व्यवस्था पनि गरेको छ । कोभिडको जोखिमबाट ग्रस्त बनेको अर्थतन्त्रको उत्थानका लागि मौद्रिक नीतिले गरेका यी व्यवस्थाहरूको प्रभावकारी कार्यान्वयन हुन जरुरी छ, जसको जिम्मेवारी भने फेरि पनि राष्ट्र बैंककै हो ।"
पश्चयात्रा रोकौं !,"विनयकुमार पन्जियार निवेदक रहेको आरक्षणसम्बन्धी रिटको खारेजीमार्फत सर्वोच्च अदालतले आरक्षणको बहसलाई थप तीखो र मुखर बन्ने मौका दिएको छ । अदालतजस्तो राज्यको जिम्मेवार संस्थाभित्र समेत संविधानले मानेको सांस्कृतिक पुनःसंरचनाको अभ्यासमा कस्तो बुझाइ छ, यतिखेर प्रस्ट बुझिने गरी छर्लंग भएको छ । हुन त यस्तो दुराशय दिनप्रतिदिन राजनीति र समाजका सबै तप्कामा छ्यालब्याल भइरहेको छ । आरक्षणलाई रोग र दंश (डसाइ) मान्ने निकट छिमेक भारतको शासक समुदायझैं आजभोलि टेलिभिजनका बहसदेखि चियापसल र सामाजिक सञ्जालसम्ममा शासकवर्गीय चिन्तनको भेलबाढी नै भेटिन्छ । त्यसैको औपचारिक उद्घोष अदालतबाट हुन पुगेको छ ।यो फैसला सार्वजनिक भएपछि धेरैको ध्यान तरमारा वर्ग (क्रिमी लेयर) भन्ने शब्दावलीले खिचेको छ । आरक्षणको सुविधा पाएका जति सबै तरमारा हुन् भन्ने भाष्य स्थापित गर्ने फैसलापछि आलोचनामा लेखिएका लेखहरू पनि यही शब्दावलीको वरिपरि बढी घुमेका छन् । भारतमा आरक्षणसम्बन्धी परेको इन्द्रा साहनीको मुद्दामा समानता र सकारात्मक विभेदको अन्तर खोज्ने क्रममा क्रिमी लेयर भन्ने शब्दावली जन्माइयो । नेपालको अदालतले वर्चस्वशाली चिन्तन र अस्थिरताउन्मुख राजनीतिक कन्टेक्स्ट को मौका छोपेर यही शब्दावलीको खासा अवसरवादी उपयोग गरिदियो । शासकीय हित रक्षार्थ शासक विचारकै माइन्ड सेट ले बनेका बुद्धिजीवीहरू आफ्नो नियत साध्नका लागि यसरी भाषाको उपयोग गर्न सिपालु हुन्छन् नै ।आजका दिनमा समता र सामाजिकसांस्कृतिक न्यायका पक्षधर अल्पमतमा छन् भने मिचाहा शासक समुदायको विवेकहीन हुल्याइँ अलि बढ्तै नखरमाउलिएको छ । यस्तो बेला अदालतले समेत आन्दोलनहरूबाट स्थापित र संविधानमा उल्लिखित अग्रगामी भाष्यलाई खारेज गरेर पछिल्तिर फर्कने यात्रा रोजेकै हो भने अब सोच्नैपर्छ, संविधानको रक्षक भनिने अदालतसँग इजलासभित्रै पुगेर लड्ने तागतबिना संविधानको मर्म रक्षा हुन सक्दैन । त्यसो त यो संविधानभित्रै आपसमा बाझिएका कतिपय व्यवस्था छन् जसले दुई वा बहुअर्थ लाग्ने र विवाद जन्माउने ठाउँ राखेका छन् । यो फैसला संविधानको यही कमजोरीको आलम्बमा समेत उभिएर आएको हो भन्ने स्पष्ट छ ।यो फैसलाको निर्णय खण्डका भाषा बडो परिपाठले तयार गरिएका मन्दविष नै हुन् । सपाट नजरले हेर्दा यसको भाषा न्यायिक र बडो सन्तुलित लाग्न सक्छ । तर यो देशमा मूल रूपमा सांस्कृतिक र परिणामतः सामाजिकआर्थिक उत्पीडन भोगिआएका, झुक्किएर वा संयोगले बाहेक कहिल्यै शासनको मुख्य धारामा नपुगेका र पुग्न बन्देज गरिएका समुदायका ठाउँमा आफूलाई राखेर हेर्ने कष्ट गर्ने हो भने फैसलाको मनसाय के हो, सजिलैसँग बुझिन्छ ।हुन त यही दैनिकमा प्रकाशित यसै विषयमा केन्द्रित एउटा लेखले फैसला आद्योपान्त नपढी हचुवामा तरमारे वर्गबारे टिप्पणी गरिएको भन्दै उक्त फैसलाको रक्षासमेत गरेको छ । अदालतले निरूपण गर्नुपर्ने प्रश्नको उत्तरको सुरुआत नै संविधानले संकल्प गरेको समानुपातिक, समावेशी र सहभागितामूलक समाज निर्माण र लोकतान्त्रिक मूल्यमान्यतामा आधारित समाजवादप्रतिको प्रतिबद्धता जस्ता शब्दहरूको भरपूर उपयोग गरेर रिट निवेदकले आधार लिएको धारा १८(३) को अपव्याख्याबाट भएको छ ।उल्लिखित धारा १८ मा समानताको हकसम्बन्धी व्यवस्था छ । यसको उपधारा ३ मा सामाजिक तथा सांस्कृतिक दृष्टिले पिछडिएका महिला, दलित, आदिवासी, आदिवासी जनजाति, मधेसी थारू, मुस्लिमलगायत समुदायको संरक्षण, सशक्तीकरण र विकासका लागि कानुनबमोजिम विशेष व्यवस्था गर्न रोक लगाएको मानिने छैन भन्ने प्रतिबन्धात्मक वाक्य राखिएको छ । यो फैसलाले सामाजिक दृष्टिले पिछडिएको भन्ने वाक्यमार्फत नै सामाजिक पछौटेपनको अवस्था र आयाम हेर्न सकिने र हासिल गर्न खोजिएको लक्ष्यमा पुग्न सकिने (प्रकरण ३१) भएकाले सांस्कृतिक रूपले पिछडिएको भन्नु संविधानले अंगीकार गरेको सम्मान र समानताको भाष्यअनुकूल नभएको भनी व्याख्या गरेको छ । सांस्कृतिक दृष्टिले पिछडिएको भन्ने शब्दावलीप्रति नै अदालतको विमति हुनु र संविधानमा किन राखियो भन्ने संशय (प्रकरण ३०) प्रकट हुनुलाई सामान्य मान्न सकिँदैन । यसमा अझ अगाडि बढेर भनिएको छ, सांस्कृतिक दृष्टिले पिछडिएको भन्ने शब्दावली उपयुक्त शब्दावली हो भन्ने देखिँदैन । यसले प्रस्ट देखाउँछ, न्यायालयभित्र यो मुलुकको इतिहास र वर्तमानलाई हेर्ने एकरेखीय नजर कतिसम्म हावी छ ! यो नजरले जातसमुदायविशेष, क्षेत्रविशेष र लिंगका आधारमा इतिहासदेखि आजसम्मै भएगरेका र भइरहेका तमाम उत्पीडन र शोषणलाई देख्न इन्कार गर्छ । के जातीय, लैंगिक, भाषिक, क्षेत्रीयलगायतका ऐतिहासिक विभेद, दलन र अत्याचारहरू केवल सामाजिक पछौटेपन हुन् ? यो देशमा आजका दिनमा त जातकै आधारमा प्रेमीहरूको हत्या गरिन्छ, विवाह बदर गराइन्छ, आत्महत्या गर्न बाध्य परिस्थिति निर्माण गरिन्छ, कोठा भाडामा सम्म दिन इन्कार गरिन्छ । मातृभाषामा कुरा गरेकैले हिरासतभित्र प्रहरी ज्यादती बढाइन्छ । गोहत्या गरेको र गोमांस खाएको भन्दै कानुन लगाइन्छ, सजाय दिइन्छ । के यो सांस्कृतिक उत्पीडन होइन ? यस्तै कारणले समाजको ठूलो हिस्साले बेहोरिरहेको हिंसा र अपमान न्यायालयका नजरबाट कसरी लुक्न सक्यो ? त्यस अर्थमा यो फैसलाले जति नै मीठो भाषामा मानव अधिकार कानुन र समानताको दलिल गरेको भए पनि त्यो आरक्षणलाई जातिसमुदायजस्ता क्लस्टरबाट फुत्काउनका लागि गरिएको पाल्सी कुरा नै हो ।पन्जियारको निवेदनमाथि २०७७ पुस १ गते भएको फैसलाको पूर्ण पाठ पढ्दा प्रकरणैपिच्छे चकित परिन्छ । एउटा नेपाली उखान छ, नदिने बराजु बुधबार बार्छिन् । फैसलामा प्रयुक्त भाषाले चिकित्सा शिक्षाको स्नातक तहमा आरक्षणको व्यवस्था गरिएकाले स्नातकोत्तर तहमा पनि आरक्षण दिन नमिल्ने भन्ने क्रममा यस्ता अनेकौं तथ्य का फुँदा गाँसेको छ जसले पटकपटक माथिको उखान सम्झाउँछन् । फ्री मा पढ्ने भए सरकारी शिक्षण संस्थामा जाऊ भन्ने बेहोराको चिकित्सा शिक्षा आयोगको जवाफ (प्रकरण ७, तथ्य खण्ड) लाई प्रकारान्तर ध्वनिमा सदर गरेको यो फैसलाले आरक्षणबाट चिकित्साजस्तो विषयमा कम गुणस्तर आउँछ भन्नेमा समेत मेडिकल शिक्षाका साहू वर्गको तर्कमा सहमति प्रकट गरेको छ । यति कुरा भन्न आरक्षण (कोटा) प्रणाली र प्राथमिकता प्रणाली भएका भारत, अमेरिका, क्यानाडा, दक्षिण अफ्रिका, मलेसिया र इजरायलका तुलनात्मक विधिशास्त्र र ती देशका फैसलाहरूको विश्लेषण गरिएको छ । यी विश्लेषणहरूले देशविशेष र त्यहाँको इतिहासका भिन्नता अनि तत्तत् देशमा भएका सांस्कृतिक र संरचनागत दलनका राजनीतिक ऊहापोहको एकाउन्ट राख्ने कुरालाई भने पूरै बेवास्ता गरेको छ ।आरक्षणको मुद्दाले केवल कानुनी र संवैधानिक उपचारसँग मात्र सरोकार राख्दैन । नेपालको हकमा यसले संरचनागत र सांस्कृतिक उत्पीडनबाट पीँधमा पारिएका समुदायको प्रतिनिधित्व र सहभागिताको प्रश्नसँग सीधा सरोकार राख्छ । त्यसो त संविधान भनेको कुनै पनि देशको राजनीतिक मार्गचित्र र दस्तावेज हो । यो निक्खर गैरराजनीतिक पुस्तक होइन । त्यसैले संविधानका प्रावधानको व्याख्या गर्ने क्रममा उक्त संविधान निर्माणको चरणका विधायकी मनसायको परीक्षण गरिएको हुनुपर्छ भन्ने मानिन्छ । केही दिनअघि मात्रै संविधानको धारा ७६(५) को व्यवस्थामाथि अदालतले गरेको व्याख्या सम्झौं । उक्त व्याख्यामा अदालत थोरै पनि चुकेको भए यतिखेर संविधान मृत भैसक्थ्यो । तर संवैधानिक प्रावधानको व्याख्यामा त्यही प्रकृतिको सुझबुझ पन्जियारको निवेदनमा किन देखिएन होला ?आम वृत्तले राम्रै बुझेको छ इतिहासको लामो कालखण्डमा उत्पीडित लिंग, समुदाय, वर्गप्रति अनुदार र असहिष्णु रहँदै आएको शासक समुदायलाई संविधानले निश्चित गरेका आरक्षणका आधार सुरुबाटै पच्न सकेको छैन । पटकपटकका राजनीतिक आन्दोलन र सांस्कृतिक आत्मबोधको उभारले नेपाली समाज जुन विन्दुमा उभिन आइपुग्यो, त्यसले परम्परागत रूपमा आफूहरूले खाईपाई आएको संरचनागत आरक्षण को हालहुकुम खोसिन पुगेको ठान्नेहरूलाई नराम्रोसँग झस्काएकै हो । उसो त त्यही झस्काइको प्रतिविम्ब हो वर्तमान संविधानको धारा १८(३) को प्रतिबन्धात्मक वाक्यमा प्रयोग हुन आइपुगेको आर्थिक रूपले विपन्न खसआर्य क्लस्टर । यहाँ पंक्तिकारको आशय विपन्न खसआर्यले अवसरै पाउनु हुँदैन भन्ने होइन । तर त्यस्तो अवसर जातीय र सांस्कृतिक उत्पीडनको दलदलमा फसेको समुदायको संरक्षणसँग ईर्ष्याको राजनीति गरेर लिइनु हुँदैन भन्ने हो ।आरक्षणको मूल ध्येय हो उत्पीडनमा परेको समुदायलाई ऊर्ध्वमुखी (भर्टिकलतलबाट माथि) संरक्षण र अवसरमार्फत सीधै निर्णायक तहहरूमा उकाल्नु । इतिहासदेखि आजसम्मैका विभेदहरूको क्षतिपूर्तिस्वरूप प्रतिपूरक भेदभाव (कम्पन्सेटरी डिस्क्रिमिनेसन) र समता को सिद्धान्तबाट समानता स्थापित गर्नका लागि आरक्षणको व्यवस्था गरिएको भन्ने मानिन्छ । निश्चित रूपमा यो लोकतान्त्रिक परिपाटीमा अपनाइने एउटा अल्पकालीन उपाय नै हो । आरक्षण चिरकालीन र स्थायी हुनुपर्छ भन्नु उचित पनि होइन । तर यति कुरा प्रस्ट छ, लैंगिकभाषिकजातीयसांस्कृतिक लगायत उत्पीडनका सानाभन्दा साना स्वरूपहरू मौजुद रहुन्जेल आरक्षणको आवश्यकता रहन सक्छ ।आरक्षण आफैंमा भीषण परिवर्तनकारी र क्रान्तिकारी कदम होइन । आरक्षण आमजनमा समानता स्थापित गर्ने वास्तविक टुल पनि होइन । यो त विभेदहरूको संस्कार पनि बोकिरहने अनि लोकतन्त्रलोकतन्त्र भन्दै पनि हिँडिरहने सुधारवादी मुलुकहरूले अपनाइरहेको सम्भावित क्रान्ति र व्यापक विद्रोहका आँधीहुरीछेक्ने उपाय मात्रै हो । आजको व्यवस्थामा आरक्षणजस्तो सुधारवादी कार्यक्रमका लागि लड्ने ऊर्जा जातीय लैंगिक, भाषिकलगायत तमाम विभेदविरुद्ध एकमुस्ट र ऐतिहासिक लडाइँमा खर्च गर्नुबढी युक्तिसंगत हो । तर अहिले भर्खर, तत्कालीन न्यायका लागि शासकीय नियतको भन्डाफोर गर्दै अदालतको निर्णयविरुद्ध एकमतले उभिनु उत्पीडित पक्षधरको दायित्व हो । विनयकुमार पन्जियारको रिटपछि आएको फैसलाले पछिल्ला दिनहरूमासुनिएको परिवर्तनविरोधी पश्चगामी स्वरलाई संस्थाबद्ध रूपमा देखाएको छ । यसको करेक्सन अदालतको इजलासबाटै हुन सक्छ । अदालतको पश्चगमन रोक्न मुद्दाको पुनरवलोकनसहित अदालतभित्रै पस्नुको विकल्प छैन ।"
तेजाब आक्रमणप्रति असंवेदनशील,"तेजाबको जलनले पोल्दैन माननीयज्यू समाचारले मन भतभत पोल्यो । तेजाब आक्रमणकारीलाई ८ वर्षसम्म कैद हुने प्रचलित कानुन रहेकोमा अघिल्लो सरकारले अध्यादेशमा २० वर्षसम्म कैद र १० लाखसम्म जरिवाना गर्ने व्यवस्था गरेको थियो । तर, अहिलेको सरकारले यस्तो अति संवेदनशील विषयलाई लागू गर्न ढिलाइ गरिरहेको छ । प्रायः प्रशस्त दाइजो नपाएको, प्रेम प्रस्ताव अस्वीकार गरेको जस्ता कारण महिलाहरूमाथि तेजाब फ्याँकिन्छ । कलकलाउँदो र लाउँलाखाउँला भन्ने उमेरमा अनाहकमा तेजाब आक्रमणको सिकार हुनुपरेको छ, युवतीहरू । फितलो कानुन, थोरै सजाय अवधि र तालमेल मिल्दा सामान्य धरौटीमा सजिलै उम्कन मिल्ने भएकाले पनि निर्धक्क तेजाब प्रहार गर्छन्, अपराधीहरू । सबै नागरिकको जीवन रक्षाको अभिभारा सरकारको हो । त्यसमा पनि महिला र बालिकाहरूको मुद्दामा सरकार अझ जुझारु र कडा हुनु जरुरी छ । एउटा सपना बुनेर भविष्यको बाटो कोर्दै गरेका युवतीहरूको जीवन तेजाब आक्रमणले एकाएक नारकीय साथै मृत्युतुल्य बनाउँछ । जुन समाजमा हुर्किएका हुन्छन्, त्यही समाजको ताना सहन नसक्ने अवस्थामा पुग्छन् उनीहरू । तेजाब आक्रमणकारीको निसाना मुहार हुने भएकाले यो कुरूप भएसँगै जीवन नै समाप्त भएको भान हुन्छ पीडित युवतीहरूलाई । तेजाब आक्रमणले निम्त्याउने कारुणिक वेदना र अन्धकार भविष्यले कति मन पोल्छ, सरकारले हेक्का राख्नु जरुरी छ । तेजाब आक्रमण महिलाहरूमा केन्द्रित हुने भएकाले कुरूपतासँगै विवाह नहुने, काम नपाइने र समाजमा अपमानबोध हुने कारण बढी चिन्तित हुन्छन् । जताततै सजिलै तेजाब उपलब्ध र दिनदहाडै कानुनको खिल्ली उडाउँदै महिलाहरूप्रति प्रहार हुनुले कानुनी राज्यको उपहास गरिरहेको छ । तेजाब आक्रमणबाट हुने जलन र पीडा साथै यसले निम्त्याउने दूरगामी असरका बारेमा राज्यले गहिरो मनन गरी रोकथामका लागि कम्मर कस्न सके मात्र पीडितले राहत महसुस गर्ने थिए ।तेजाबपीडित महिलाहरूलाई रोजगारी, निःशुल्क उपचार आदि विषय सरकारले जिम्मा लिने प्रतिबद्धता गरे पनि लागू हुन सकिरहेको छैन, जुन अपरिहार्य छ । जानाजान प्रतिशोध र अहंका कारण निर्दोष नारीहरूमाथि हुने यस्ता हिंसक कार्यलाई अंकुश लगाउन र निर्मूल पार्न कडाभन्दा कडा सजाय दिनु जरुरी छ । आफ्नो जीवन समाप्त पार्न उद्यत अपराधीलाई केही दिनको थुनापछि उन्मुक्ति मिल्दा कस्तो हुन्छ, पीडित महिलाहरूको मन ? राज्यले पीडा र भावना बुझ्ने प्रयास गरोस् । अपराधीलाई यस्तो निर्मम र पशुवत् कार्य गर्न मनमा सोच पनि नआओस् भन्नेतर्फ सरकार गम्भीरताका साथ लाग्नु जरुरी छ । रोशन भट्टराई, इनरूवा३, सुनसरी"
तेजाब आक्रमणप्रति असंवेदनशील,"तेजाबको जलनले पोल्दैन माननीयज्यू समाचारले मन भतभत पोल्यो । तेजाब आक्रमणकारीलाई ८ वर्षसम्म कैद हुने प्रचलित कानुन रहेकोमा अघिल्लो सरकारले अध्यादेशमा २० वर्षसम्म कैद र १० लाखसम्म जरिवाना गर्ने व्यवस्था गरेको थियो । तर, अहिलेको सरकारले यस्तो अति संवेदनशील विषयलाई लागू गर्न ढिलाइ गरिरहेको छ । प्रायः प्रशस्त दाइजो नपाएको, प्रेम प्रस्ताव अस्वीकार गरेको जस्ता कारण महिलाहरूमाथि तेजाब फ्याँकिन्छ । कलकलाउँदो र लाउँलाखाउँला भन्ने उमेरमा अनाहकमा तेजाब आक्रमणको सिकार हुनुपरेको छ, युवतीहरू । फितलो कानुन, थोरै सजाय अवधि र तालमेल मिल्दा सामान्य धरौटीमा सजिलै उम्कन मिल्ने भएकाले पनि निर्धक्क तेजाब प्रहार गर्छन्, अपराधीहरू । सबै नागरिकको जीवन रक्षाको अभिभारा सरकारको हो । त्यसमा पनि महिला र बालिकाहरूको मुद्दामा सरकार अझ जुझारु र कडा हुनु जरुरी छ । एउटा सपना बुनेर भविष्यको बाटो कोर्दै गरेका युवतीहरूको जीवन तेजाब आक्रमणले एकाएक नारकीय साथै मृत्युतुल्य बनाउँछ । जुन समाजमा हुर्किएका हुन्छन्, त्यही समाजको ताना सहन नसक्ने अवस्थामा पुग्छन् उनीहरू । तेजाब आक्रमणकारीको निसाना मुहार हुने भएकाले यो कुरूप भएसँगै जीवन नै समाप्त भएको भान हुन्छ पीडित युवतीहरूलाई । तेजाब आक्रमणले निम्त्याउने कारुणिक वेदना र अन्धकार भविष्यले कति मन पोल्छ, सरकारले हेक्का राख्नु जरुरी छ । तेजाब आक्रमण महिलाहरूमा केन्द्रित हुने भएकाले कुरूपतासँगै विवाह नहुने, काम नपाइने र समाजमा अपमानबोध हुने कारण बढी चिन्तित हुन्छन् । जताततै सजिलै तेजाब उपलब्ध र दिनदहाडै कानुनको खिल्ली उडाउँदै महिलाहरूप्रति प्रहार हुनुले कानुनी राज्यको उपहास गरिरहेको छ । तेजाब आक्रमणबाट हुने जलन र पीडा साथै यसले निम्त्याउने दूरगामी असरका बारेमा राज्यले गहिरो मनन गरी रोकथामका लागि कम्मर कस्न सके मात्र पीडितले राहत महसुस गर्ने थिए ।तेजाबपीडित महिलाहरूलाई रोजगारी, निःशुल्क उपचार आदि विषय सरकारले जिम्मा लिने प्रतिबद्धता गरे पनि लागू हुन सकिरहेको छैन, जुन अपरिहार्य छ । जानाजान प्रतिशोध र अहंका कारण निर्दोष नारीहरूमाथि हुने यस्ता हिंसक कार्यलाई अंकुश लगाउन र निर्मूल पार्न कडाभन्दा कडा सजाय दिनु जरुरी छ । आफ्नो जीवन समाप्त पार्न उद्यत अपराधीलाई केही दिनको थुनापछि उन्मुक्ति मिल्दा कस्तो हुन्छ, पीडित महिलाहरूको मन ? राज्यले पीडा र भावना बुझ्ने प्रयास गरोस् । अपराधीलाई यस्तो निर्मम र पशुवत् कार्य गर्न मनमा सोच पनि नआओस् भन्नेतर्फ सरकार गम्भीरताका साथ लाग्नु जरुरी छ । रोशन भट्टराई, इनरूवा३, सुनसरी"
तालिबानको कब्जामा अफगानिस्तान,"अफगानिस्तान पुनः तालिबानको कब्जामा छ । अमेरिकी सेनाको बहिर्गमनसँगै तालिबानले एकै हप्तामा सिंगो अफगानिस्तानलाई आफ्नो कब्जामा लिएका छन् । ओसामा बिन लादेनको आक्रमणले क्रुद्ध बनाएको अमेरिकालाई कसैगरी लादेनको अन्त्य गर्नु थियो । त्यही सिलसिलामा आफ्नो सेना अफगानिस्तान पठाएर अपरेसन सुरु गरेको थियो । १० वर्षअघि लादेनको सफाया गरेपछि अफगानिस्तानमा तैनाथ अमेरिकी सेनाको औचित्य समाप्त भएको धारणा बाहिर आएका थिए । अफगानिस्तानमा अमेरिकी सेना बीस वर्षअघि प्रवेश गरेपश्चात् २ लाख ४१ हजार मानिसले जीवन गुमाउनुपर्यो । तर, अमेरिकाले अहिले अफगानिस्तानलाई उही हालतमा छोडेर निस्किएको छ । यदि यसो गर्नु नै थियो भने किन पहिल्यै गरिएन ? आर्थिक लेखाजोखा अलग विषय बन्न सक्ला तर मानवीय क्षतिका दृष्टिकोणले युद्धमा सबैको क्षय हुन्छ र शान्तिमा सबैको जय हुन्छ भन्ने सत्यलाई अमेरिकी संलग्न भियतनाम तथा अफगानिस्तान युद्धले पुष्टि गरिसकेको छ । संसार स्वार्थी छ । इराक युद्धसँग जोडिएको तेलको राजनीति होस् या अफगान युद्धसँग जोडिएको स्वार्थको राजनीति नै किन नहोस्, यी गलत थिए । आफ्नो सेना र त्यहाँस्थित नागरिकलाई सुरक्षित अमेरिका फर्काइरहँदा वर्तमानमा तालिबान लडाकुको हर्कत र अफगानिस्तानका जनताले बेहोर्नुपरेको त्राहिमामप्रतिको अमेरिकी मौनताले के संकेत गरिरहेको छ त ? यो २० वर्षको उपलब्धि के त ? अफगान युद्धमा बेहोर्नुपरेको मानवीय क्षतिलाई सम्बोधन गर्ने आधार के त ? उत्तम पुडासैनी, जोरपाटी, काठमाडौं"
सरुभक्तलाई समर्थन,"सरुभक्तको प्राज्ञिक अपराधको विपक्षमा लेखले महाकवि लक्ष्मीप्रसाद देवकोटालाई निधन भएको ६२ वर्षपछि पनि प्रज्ञा प्रतिष्ठानले अन्याय गरेको तथ्य उजागर गरेको छ । सरुभक्तले २००० सालमा कविकुञ्ज बनाएको भन्नुभएको छ । तर, छिमेकीहरूका अनुसार १९९० सालतिर महाकविले कविकुञ्ज बनाएका हुन् । १९९६ सालमा मुनामदन महाकविले यहीँ लेखेका थिए । जे होस्, यो घर महाकविको जीवनको एउटा कालखण्डको साक्षी हो । २०७२ को महाभूकम्पले पनि क्षति नपुर्याएको यो ऐतिहासिक घरलाई प्रज्ञा प्रतिष्ठानले भत्काउन किन हतार गर्यो ? के यो भत्काउनुपहिले कुनै पुरातात्त्विक विशेषज्ञको राय लिइयो ? प्रज्ञा प्रतिष्ठान केही वर्षदेखि साहित्य साधकहरूबाट टाढिँदै गएको छ । अहिलेका कुलपतिको साहित्यमा कति योगदान छ ? उहाँले कथा, कविता, निबन्ध र साहित्यको कुनै विधामा कुनै उत्कृष्ट रचना लेख्नुभएको छ ? उपकुलपतिको पनि साहित्यमा केही योगदान छैन । पूर्वप्रधानमन्त्री केपी शर्मा ओलीले चितवनको अयोध्यापुरीमा राम जन्मेको भन्ने उटपट्याङ कुरा गर्दा, जंगबहादुरले बांगो रूख देखाएर यो रूख कति सोझो छ भन्दा, पूरै सोझो छ महाराज भन्नेहरूकै शैलीमा राम त्यहीँ जन्मेका हुन् भनेर आफैंले देखेको जस्तै गरी बोल्ने व्यक्ति हुन्, उपकुलपति । सरुभक्तले महाकविको घर भत्काउनुलाई अपराध भन्नुभएको छ । वास्तवमै यो जघन्य अपराध हो । यसमा संलग्नहरूलाई कारबाही गर्ने प्रक्रिया अघि बढाइयोस् । धनञ्जय बराल, कमलामाई नगरपालिका, सिन्धुली"
अपूर्ण सरकार,"शेरबहादुर देउवा नेतृत्वको गठबन्धन सरकार बनेको एक महिना बितिसक्यो । तैपनि अझै मन्त्रिपरिषद् विस्तार हुन सकेको छैन । यसले मन्त्रालयका कामहरू अलपत्र परेका छन् । गठबन्धनका सबै दलसँगको सहमतिमा देउवाले छिटै मन्त्रिपरिषद् विस्तार गर्नुपर्छ । हिजो नयाँ गठबन्धन बनाउन तम्सिएका दलहरूले मन्त्रिपरिषद् विस्तारका लागि किन सहयोग नगरेका ? हिजो जसरी सरकार बनाउन सहमति गरेर अघि बढेका थिए, आज त्यसै गरी सरकार विस्तार पनि सहमतिमै गर्नुपर्छ । प्रधानमन्त्रीसहित पाँच मन्त्रीले सरकार चलाइरहेका छन् । मन्त्रिपरिषद् विस्तार नहुँदा मन्त्रालयका थुप्रै काम अवरुद्ध छन् । मन्त्रीका आकांक्षी धेरै भएर विस्तार गर्न नसकेको हो कि अरू नै कुनै कारण छ, सोबारे जनताले थाहा पाउनुपर्छ । यति लामो समयसम्म देशले मन्त्रीहरू नपाउनु दुर्भाग्यपूर्ण छ । एमालेका नेता माधवकुमार नेपालका कारण सरकारले पूर्णता नपाएको भन्ने हल्ला बाहिर सुनिन्छ, तर यसको विस्तार नहुनुमा गठबन्धनका सबै शीर्षनेता उत्तिकै जिम्मेवार छन् । कोरोना महामारीको यस्तो विषम परिस्थितिमा यथाशीघ्र मन्त्रिपरिषद् विस्तार हुनुपर्छ । पुरुषोत्तम घिमिरे, जोरपाटी, काठमाडौं"
अपूर्ण सरकार,"शेरबहादुर देउवा नेतृत्वको गठबन्धन सरकार बनेको एक महिना बितिसक्यो । तैपनि अझै मन्त्रिपरिषद् विस्तार हुन सकेको छैन । यसले मन्त्रालयका कामहरू अलपत्र परेका छन् । गठबन्धनका सबै दलसँगको सहमतिमा देउवाले छिटै मन्त्रिपरिषद् विस्तार गर्नुपर्छ । हिजो नयाँ गठबन्धन बनाउन तम्सिएका दलहरूले मन्त्रिपरिषद् विस्तारका लागि किन सहयोग नगरेका ? हिजो जसरी सरकार बनाउन सहमति गरेर अघि बढेका थिए, आज त्यसै गरी सरकार विस्तार पनि सहमतिमै गर्नुपर्छ । प्रधानमन्त्रीसहित पाँच मन्त्रीले सरकार चलाइरहेका छन् । मन्त्रिपरिषद् विस्तार नहुँदा मन्त्रालयका थुप्रै काम अवरुद्ध छन् । मन्त्रीका आकांक्षी धेरै भएर विस्तार गर्न नसकेको हो कि अरू नै कुनै कारण छ, सोबारे जनताले थाहा पाउनुपर्छ । यति लामो समयसम्म देशले मन्त्रीहरू नपाउनु दुर्भाग्यपूर्ण छ । एमालेका नेता माधवकुमार नेपालका कारण सरकारले पूर्णता नपाएको भन्ने हल्ला बाहिर सुनिन्छ, तर यसको विस्तार नहुनुमा गठबन्धनका सबै शीर्षनेता उत्तिकै जिम्मेवार छन् । कोरोना महामारीको यस्तो विषम परिस्थितिमा यथाशीघ्र मन्त्रिपरिषद् विस्तार हुनुपर्छ । पुरुषोत्तम घिमिरे, जोरपाटी, काठमाडौं"
दार्जिलिङको अँध्यारैअँध्यारो काल,"सुन्दर र प्रख्यात दार्जिलिङले गत बीस वर्षदेखि अँध्यारोमा रुमलिएर एउटा नयाँ दिशा खोजिरहेछ । निष्पट्ट अँध्यारो छ दार्जिलिङमा आजÙ घामजूनतारा रहे पनि मानिसहरूको मन, मस्तिष्क र भविष्य भने निष्पट्ट अँध्यारोमा दौडिरहेछ । मान्छेका इच्छा र आकांक्षा त रंगितटिस्टाचेलबालासनले बगाएर बंगोपसागरमा पुर्याइदिए नै, आशासम्म पनि त्यसै गरी लगिदिए । १८६ वर्ष पुगेको दार्जिलिङले यस्तो प्रकोप र आघात कहिल्यै देखेको थिएन । सन् १८३५१९४० को निर्माण काल (कान्तिपुर दैनिक, ११ सेप्टेम्बर २०२०), सन् १९४०१९८० सम्मको सुनौलो काल (५ जनवरी २०२१) अनि सन् १९८०२००० सम्मको ब्युँझिएको काल (२० जुलाई २०२१) असाध्यै ऐतिहासिक काल थिए । दार्जिलिङ विश्वमै एउटा भौगोलिक ब्रान्ड हुन पुग्यो । अहिलेका माइक्रोसफ्ट, एप्पल, सुजुकी, पिज्जाहट, म्याकडोनाल्ड, कोक र नाइकेजस्ता विश्वका ब्रान्डहरू दार्जिलिङ पुग्नभन्दा अघि नै पहाडकी रानीले विश्व पिटिसकेको थियो ।दिनरात ऐठन पार्ने यो कालो आत्मा दार्जिलिङमा कसरी, कहिले पस्यो, कसले थोपर्यो, कसले खादामाला गरिदियोÙ यी प्रश्नहरू अति नै घतलाग्दा छन् । के भएन गत दुई दशकमा ! सुवास घिसिङको हत्याको प्रयास, अर्का सबल नेता मदन तामाङको सबैको अघि महाहत्या, छैटौं अनुसूचीको दुन्दुभि, फेरि गोर्खाल्यान्ड आन्दोलन, संघसंस्थास्कुलकलेज सबैको दुर्गति, तल्लो दर्जाको राजनीतिक संस्कृतिको सुरुआत, सहिदहरूका छातीमा पुलिसको गोली, बंगाल सरकारको क्रूरता, गोर्खाल्यान्ड टेरिटोरियल एडमिनिस्ट्रेसन (जीटीए) को खोक्रो आगमन, झारखण्ड र उत्तराखण्ड अनि छत्तीसगढसँगसँगै तेलंगना अर्को राज्य, चारैतिर बन्दैबन्द, जुलुसधर्नामा ससाना विद्यार्थीहरूको दुरुपयोग, विकासभन्दा दस गुणा बढी भलपहिरो, रोजगारीको त्यति नै भीषण कमी ! चिया, सिन्कोना, खेतबारी, जंगल, पानीको सर्वनाश ! भताभुंग सिस्टम, जसको क्रूर शक्ति उसकै देखावटी भक्ति, पहाडको नाममा मधेसको विकास, रगतमस्तिष्कको चुसाइ, समुदायक्षेत्रको विकासमा पठाइएको पैसा ह्वालह्वाली बर्खामा मूल फुटेको पानीजस्तै कमाउने र मज्जा गर्ने नयाँ कीरामच्छडउपियाँ वर्गको रगरगी ! दार्जिलिङमा के भएन ! इराकअफगानिस्तानसोमालियामा नभएका घटनाहरू पनि हाम्रै दार्जिलिङमा भए !दार्जिलिङमा अँध्यारो कालको ढोका नेता र पार्टीहरूले खोलिदिए । गोर्खा राष्ट्रिय मुक्ति मोर्चा (गोरामुमो) ले आफ्नो लक्ष्य दस पटक फेर्यो । गोर्खाल्यान्ड भन्दाभन्दै भारतनेपाल सन्धि (सन् १९५०), त्यसपछि राष्ट्रियता र नागरिकताको कुरा गर्दागर्दै दार्जिलिङ गोर्खा पार्वतीय परिषद् (दागोपाप) भित्र्याए । लगत्तै नो म्यान्स ल्यान्ड लिएर सर्वोच्च न्यायालय पुगे । नेपाली होइन गोर्खा भाषा भन्दै संसद्, त्यसपछि छैटौं अनुसूची र जनजातिको माग । दागोपापको दोस्रो अवधि पूरा भएपछि चुनाव नै नभई प्रशासन चलाउँदा र पञ्चायत राज व्यवस्थालाई स्याट्ठै पारेपछि अब दार्जिलिङमा तोङ्बा खानुपर्छ भन्ने नारा पनि आयो । यी सबपछि भय, त्रास, संशयसँगै हत्याÙ सामाजिक तिरस्कार र घर जलाउने अनि छ इन्च घटाइदिने व्यवस्थाहरू पनि संस्थागत गरिए । कोही बोल्नै छोडे ।दिल्लीमा छैटौं अनुसूचीको त्रिपक्षीय सम्झौता भएपछि सम्झौताको कापीधरि हामीले ल्याई जनसाधारणलाई दिनुपर्यो किनकि गोरामुमोले यसलाई गुप्त कागज भनी घोषणा गर्यो । छैटौं अनुसूचीको पछि लागे मानिसहरू, चिच्याउनकराउन थाले । दलित नेताहरूले समेत हामीलाई पनि अनुसूचित जातिदेखि अनुसूचित जनजातिमा परिणत गरिनुपर्छ भने, संविधानदेखि कोसौं टाढाका मागहरू राख्न थाले । यसैबीच भारत सरकारले छैटौं अनुसूचीभित्र पसिसकेका र दागोपापजस्तै स्वायत्त शासन भएका व्यवस्थाबारे विकास मुद्दाहरूमा छलफल र नीति बनाउन छैटौं अनुसूची कमिटी गठन गर्यो । म आफैं पनि यस कमिटीको सदस्य भएकाले गोरामुमोका नेतालाई धेरै पटक कमिटीले गरेको सामूहिक सभामा आउने निम्तो दियौं । मान्दै मानेनन् । आफ्नो सचिवलाई सम्म पठाएनन् । दार्जिलिङलाई उत्तरपूर्वी परिषद्मा गाभ्ने ठूलो मौका मात्र नचुकाएर छैटौं अनुसूचीमा केके विभागक्षेत्रकानुनसिद्धान्त संलग्न गरिँदा यसलाई प्रभावशाली बनाउन सकिन्छ भन्ने ज्ञानअनुभव पनि उनले पाएनन् । सबै नेताहरू आए, लिएर गए । गोरामुमोका नेता आफ्नो दम्भमै मस्त रहे ।गोरामुमोले ल्याएको छैटौं अनुसूची दागोपापजस्तै खोक्रो पाएपछि, पहाडको कर्मचारी समितिको तत्त्वावधानमा आयोजित एउटा भव्य सभामा हामीले छैटौं अनुसूचीमा यस्ता प्रावधानहरू भए भने मात्रै हामी उकालो लाग्न सक्छौं भन्दै संशोधित प्रस्ताव र दस्तावेज राख्यौं । फेरि नेताले आँखै चिम्लिए । यो संशोधित प्रस्ताव प्रधानमन्त्रीलाई समेत व्यक्तिगत रूपमा दियौं । नेता रिसले चूर भए । त्यतिन्जेल, गत बीस वर्षमा टिस्टामा जलविद्युत् योजना सुरु भइसकेको थियो, जसमा दार्जिलिङले केकति पाउँछ भन्ने हिसाबकिताब थिएन । स्थानीय अरू नेताले कम्पनीले लुकाएर दिएको धन पाएपछि वरिपरि सबै चुप्प बसे । यो विद्युत् बेचेरै दार्जिलिङले करोडौं रुपैयाँ कमाउँथ्यो आज । त्यसअघि नेताको टाइगर हिलमा हवाई अड्डा बनाउँछु भन्ने अति नै भयानक एवं भत्काउने योजनालाई पनि केन्द्रीय पर्यावरण मन्त्रालयले रोक लगाएको थियो । त्यो एयरपोर्ट त्यहाँ बनेको भए आज हामी कहाँ हुन्थ्यौं होला ! त्यसै बखत संसदीय र विधानसभाका क्षेत्रहरूलाई कोर्नछुट्याउन डिलिमिटेसन आयोग दार्जिलिङ आयो तर गोरामुमोले केही गरेन । र नै मालमटेली जलपाईगुडीमै रह्यो र चोपरा हामीसँगै । दार्जिलिङको वनजंगल स्वाहा बनाइयो । सुकेपोखरीको सालक चीनको वुहान नगरमा पुर्याइयो र व्यर्थैमा सालकबाटै कोरोना महामारी फैलिएको भन्ने बहस अघि आयो । हाम्रो प्रशासन कमजोर हुँदा हाम्रा सलामन्दर, पाहा, सालक, छेपारा, झारपात, कीराफटेंग्रा, औषधिमुलो र व्यक्तिमहिलाको समेत विदेशमा तस्करी भयो अनि नपाउनुपर्ने कुराहरू ड्रग्स, लागूपदार्थ आदि चाहिँ दार्जिलिङ भित्रिए ।संसद्ले छैटौं अनुसूचीको बिलबारे बुझ्न र अरू जानकारी हासिल गर्न एउटा कमिटीलाई जिम्मा दियो । तर त्यो कमिटीलाई दार्जिलिङ आउनै दिइएन । पश्चिम बंगालले दुईदुई पल्ट आफ्नो विधानसभामा सर्वसम्मतिको प्रस्ताव पारित गरेपछि पनि सुषमा स्वराज, एसएस अहलुवालिया र ममता बनर्जीसमेत रहेको यस संसदीय कमिटीले रिपोर्ट त बुझायो, तर केही भएन । दार्जिलिङका अन्य राजनीतिक दल, सामाजिक संस्था, व्यक्तिनेता आदिले दार्जिलिङमा छैटौं अनुसूची भित्र्याउनु हुँदैन भन्ने बहस राखे । गोरामुमो नेताले केही गर्नै सकेनन् । दार्जिलिङमा जनसमुदाय भीषण रूपमा नेताको विरोधमा अघि आए । यसैको फाइदा उठाउँदै र इन्डियन आइडल प्रशान्त तामाङको लहरलाई सघाउँदै गोरामुमोभित्रैबाट भड्किएका नेताहरूले अर्को पार्टी गोर्खा जनमुक्ति मोर्चा (गोजमुमो) बनाए । गोरामुमो नेताको सामाजिक तिरस्कार मात्रै नभएर, जिउदै रहँदा किरिया गरियो र उनी पहाडबाट खेदिए । उनका वरिपरिका काँटाचम्चाछुरीहरू कहाँ गएगए !राजनीतिमा फेल भएका नेता जन्मथलोबाटै खेदिनु दुर्भाग्यपूर्ण क्षण थियो ।अर्कोतिर, यस्तो स्थितिले जन्माएका गोजमुमो पार्टी र नेताहरू पनि पहिलेको जस्तै हत्या, भय, त्रास, धम्की देखाएर अघि बढ्न थाले । धेरैले अब गोर्खाल्यान्ड आउँछ कि भनेर मनै खोलेर तनधन लगाएर यस पार्टीलाई सघाए । अचम्मै थियो । आन्दोलन गोर्खाल्यान्डको मागचाहिँ दिँदिनँ भन्ने पश्चिम बंगाल सरकारविरुद्ध, तर आन्दोलन गर्ने नेता भने पश्चिम बंगाल सरकारकै पुलिसको सुरक्षा थापेर चारैतिर जान थाले । धेरैलाई लाग्थ्यो, आन्दोलन पश्चिम बंगालले नै गराएको त होइन ! पछि गएर सिब्सुमा आन्दोलनकारीहरू सहिद भएपछि मात्रै नेताले पश्चिम बंगाल सरकारको सुरक्षा त्यागे भन्ने लछ्रप्पै समाचारहरू छापिए । नभन्दै पश्चिम बंगालमा नयाँ सरकार आयो, तृणमूल कांग्रेसको । यो ल्याउँछौं, त्यो गर्छौं भन्दै पार्टी र नेताले निकै समय बिताएपछि फेरि सिलिगुडीमा त्रिपक्षीय सम्झौता भयो ।सन् १९८८ मा जस्तै, यो त्रिपक्षीय सम्झौतामा भारत सरकारका गृहमन्त्री अनि पश्चिम बंगाल सरकारकी मुख्यमन्त्री उपस्थित थिए । तर सम्झौतामा गोजमुमोको आन्दोलन गर्ने नेताले नभएर तल्लो तहका नेताले हस्ताक्षर गरे । र सुरु भयो अर्को व्यवस्था, गोर्खाल्यान्ड टेरिटोरियल काउन्सिल (जीटीए) को । यो जीटीए हड्डी र छाला मात्रै भएको शरीर थियो, मांसपेशी (मसल) पहिले नै थिएन । ल्याउने नेता र पार्टीलाई यो कुरा थाहा थियो, वरिपरिका बुद्धिजीवीहरूलाई पनि पूरै थाहा थियो । फेरि दार्जिलिङले भीरबाट हाम फाल्यो । अँध्यारोको अर्को झोंकाले पहाडवासीलाई घचेट्यो । दुःखलाग्दो कुरो, जुन नेताले सम्झौतामा हस्ताक्षर गरे, उनले केही वर्षअघि केन्द्रीय विश्वविद्यालय आयो भनेर दार्जिलिङमा पटाका पड्काएका थिए; अस्तिको गोरामुमोका नेताले झैं लक्ष्यहरू घरीघरी फेरेका थिए । कहिले गाडीको नम्बरमा जीएल लगाऊ, कहिले गोर्खा पोसाक लगाऊ ! अर्को पटक अंग्रेजी रक्सी बेच्न हुँदैन ! अनि फेरि अन्त्योदयको रासन कार्ड नथाप, यसले पहाडवासीलाई सुकुम्बासी बनाउँछ ! सबै बकम्फुसे, झुक्याउने, भुल्याउने कुराहरू ! गोर्खाल्यान्डको मागदेखि दस हजार किलोमिटर टाढा ! झुट बोल्ने र जनसमुदायलाई लठ्याउने व्यक्ति र संस्थाको भीड भयो, यो सानो दार्जिलिङमा ।यता जीटीए, उता बंगालले बनाएका जातगत बोर्डहरू । खर्चचाहिँ जीटीए काटेर बोर्डलाई पोखिने गरीकन कमाए कति जनाले ! पश्चिम बंगालकी मुख्यमन्त्रीका निम्ति पानीपँधेरो नै भयो पहाड । घोषणाहरूले गाग्रा र खड्कुलाहरू नै भरिन थाले । घरी त्यो आकाश, घरी त्यो नक्षत्र । कामचाहिँ केही छैन । राज्यको विश्वविद्यालयको आधारशिला मुख्यमन्त्री आफैंले राखिन् । अहिले विश्वविद्यालय निर्माण त कहाँ हो कहाँ, आधारशिला पनि घाँसपातले छोपिइसक्यो ! गोजमुमोका नेताले अझै घोषणाको माउन्ट एभरेस्ट नै बनाइदिए । खरसाङको बस स्ट्यान्डमा दुई सय बेडको सुपर स्पेसालिटी अस्पताल, शिलान्यास पनि भयो । उता फेरि एक सय वर्ष पुगेका दार्जिलिङका अस्पतालहरूमा एक्सरे, अक्सिजन, स्क्यानिङ, आईसीयू केही छैन !बालासन र नेउरा भ्यालीबाट पानी ल्याएर सहरबजारमा वितरण गरिने कुरा आयो, तीनचार पटक उद्घाटन पनि भइसक्यो । खोइ पानी ? पश्चिम बंगाल सरकारका विरुद्धमा मात्रै कुरा गर्ने नेता र पार्टी विकास कोष माग्न, आफन्तभारदारलाई खुसी राख्न फेरि कलकत्ताभन्दा टाढा जानै मान्दैनन् । विश्वकै संस्थाहरू सिक्किम, आसाम, हिमाचल पुगिसकेÙ पहाडका नेता र पार्टीलाई यी सब कुराको अत्तोपत्तो छैन । तेलंगना आँखाअघि नै राज्य भयो । नेतापार्टीले आफ्नो कमजोरी ढाकछोप गर्न भोक हडताल, स्कुलदोकान बन्द, नाराजुलुसको ढोङ रचे । तेलंगना कहाँ पुग्यो, हाम्रा नेताले फेरि लाजै पचाई दार्जिलिङमा कहिल्यै नदेखेकानसुनेका व्यक्तिहरू आयात गरी संसद्मा पठाए । पठाउन त गोर्खाल्यान्डको नाममा पठाइए, फेरि किन सांसदहरूलाई रिस पोख्नु ? किन पठाइए, भित्रको कथाचाहिँ भन्नै मान्दैनन् । गोरामुमो नेताले सुरु गरेको यो अभियानमा गोजमुमो नेताहरू झन् सजिलै चढे । पहिला पैसा, नमान्दा पुलिस । पश्चिम बंगाल सरकारको यो नीतिले दार्जिलिङलाई १०४ दिन बन्द गरायो । कसले कहाँ के कति भोगे, सबैलाई थाहा छ । बिल्लिबाठ भयो जनताको । दार्जिलिङबाट सांसद दिइएको केन्द्रमा सत्तारूढ पार्टी दुई मिनेट होइन, कैयौं वर्ष मौन धारणमा ! नेताहरू रातारात भागे, भारतको राजधानीमा विस्थापित जीवन बिताउन । विस्थापितलाई फेरि स्थापित बनाउन कुड्की पनि गर्यो सरकारले । आएर शिरै निहुर्याएर जातिकै अधिकारगौरवइखछवि बेच्नु थियो भने विस्थापित भएर मतिगडामा बसेको भए भइहाल्थ्यो । विस्थापित हुँदा, चौकीमा अस्ति गोरामुमोका नेतालाई गरेझैं, आफ्नै घनिष्ठहरू स्थापित भए । छ्या, लाजै मर्नु, अपुई, बंगालले त अब हामीलाई मुरईको ढकतराजुमा तौलिएला, केको गोर्खाल्यान्ड, यो त मज्जाल्यान्ड भयो भन्नेहरूको ताँती लाग्दा पनि नेताहरू नडगमगाई भोट माग्न गाउँघर पसे ।चिया कमानमा प्रुभिडेन्ट फन्ड र ग्राच्युटी नभएर पीडादुःखले पहिल्यैबाट आलसतालस भएका श्रमिकहरूलाई ट्रेड युनियनसँगै सम्झौता गरेर कमानकै रूख काटेरबेचेर दिने भयो दार्जिलिङले । उता सिक्किमले सर्वोच्च न्यायालयबाटै आदेश लिएर आयो, दार्जिलिङको आन्दोलनमा गान्तोक जाने राजमार्ग बन्द गर्न पटक्कै पाइँदैन भनेर । चेपारै चेपारो । मान्नैपर्छ जनतालाई पनि । पश्चिम बंगालकी मुख्यमन्त्रीले बंगाल विभाजन हुँदैन भन्नासाथ कम्मर मर्काईमर्काई नाचे हाम्रै पहाडकाहरू । प्रधानमन्त्रीले बाहिर गोर्खा चौकीदार छ भने पचास रुपियाँको ताला लगाएर मज्जाले शान्तसँग सुत्न सकिन्छ भन्दा पनि हाम्र्रैहरूको करतल ध्वनि ! गोर्खाहरूको सपना मेरै सपना भन्दा पनि गदगदको थप्पडी ! चुनेर पठाइएका दार्जिलिङका विधायकहरूले तृणमूल कांग्रेस सरकारको वर्षगाँठमा जबसम्म यो सरकार र मुख्यमन्त्री रहन्छन्, तबसम्म गोर्खाल्यान्ड माग्दैनौं भन्दा मुख्यमन्त्रीले जागेर शिर हल्लाइन्, हाम्रा जनता जाग्नै मानेनन् ।१६६ वर्षसम्म बनाइएको दार्जिलिङ यसरी छिन्नभिन्न भयो । लगाएको त्यही लुगा फाट्दाचाहिँ गरिब अरे, अनि फटाएर लगाउँदाचाहिँ फेसन र धनी अरे । यो विषमताले दार्जिलिङलाई भुर्कुटै बनायो । कसैले पसिना चुहाएर चियापत्ती टिप्छन् त कसैले त्यो चियापत्ती बेचेको मोटो पैसाले आफ्नो पसिना पुछ्छन् । लुट्नसम्म लुटे हाम्रो दार्जिलिङलाई । नेताले ओलम्पिक खेल्ने दार्जिलिङका युवालाई दुईतीन फिट अग्लो डोरीमा हाइजम्प गर्ने अभ्यास दिएपछि युवाहरूको सोच, लक्ष्य र भविष्यसमेत साँघुरियो । सरकारले दिएको विकासलाई कृपा सम्झन थाले, संवैधानिक अधिकार होइन । बाजेबज्यू, नातिपनाति उज्यालोन्यानो पाउन तड्पिरहेका छन्; खुसीमा रमाउन आतुर छन् । तर कोही बोल्नै मान्दैनन्, सबैले कुसुलेझैं जामा लगाई मुखमा प्लास्टर लगाएका छन् । देवीदेवता सबैले अब त बोल न जनता तिमीहरू झन्दै छन् ।"
सार्वजनिक सेवा प्रसारण विधेयकको शल्यक्रिया,"विविधदफा २२ ले प्रसारित सामग्रीबारे उजुरी तथा गुनासा सुन्न अम्बुड्सम्यान समितिको परिकल्पना गरेको छ । स्वनियमनका लागि यो उपयुक्त कदम हो । सार्वजनिक सेवा प्रसारण र यस प्रकृतिका अन्य सेवाका प्रसारकहरूका लागि यस्ता स्वनियमन मापदण्ड तयार, मूल्यांकन, विकास र सञ्चालन गर्नेजस्ता अधिकारसमेत प्रसारण स्ांस्थालाई नै दिनु उपयुक्त हुन्छ । प्रस्तावित विधेयकको दफा २३ मा पीएसबीको श्रोतादर्शक समूह गठन गर्न सक्ने सैद्धान्तिक आधार प्रस्तावित छ । यो व्यवस्था सकारात्मक भए पनि प्रस्ट छैन । जनउत्तरदायी प्रसारण सेवाको आधार यस्ता संयन्त्रबाट पाइने पृष्ठपोषण सम्पादकीय नीतिमा समेटिने भनी कानुनमै सुनिश्चित हुनुपर्छ । प्रसारण फ्रिक्वेन्सी सुनिश्चितता सार्वजनिक प्रसारण सेवाको आधार हो । प्रस्तावित विधेयकको दफा २५ ले यससम्बन्धी व्यवस्था गरे पनि यस्तो प्रबन्ध देशको राजधानी क्षेत्र वा केही भागमा मात्र भएर नपुग्ने हुनाले सबै पालिका तहसम्म सार्वजनिक सेवा प्रसारण रेडियो र टीभी च्यानलहरूका लागि निःशुल्क फ्रिक्वेन्सीको सुनिश्चितता ऐनमै हुनुपर्छ ।सार्वजनिक सेवा प्रसारणको स्वायत्तताका निम्ति नियमनकारी कानुन तर्जुमामा सो निकायको सहमति पनि पूर्वसर्तकै रूपमा लिइन्छ । ऐनबमोजिम बन्ने नियमहरू मन्त्रिपरिषद्ले पारित गर्ने भए पनि त्यस्ता नियमहरू सेवा प्रसारणको परिषद्बाट सिफारिस भएबमोजिम मात्र बन्ने गरी कानुनी स्वायत्तता दिइनुपर्छ । यसका लागि विधेयकको दफा २६ मा संशोधन जरुरी छ ।दफा २७ को वार्षिक प्रतिवेदनका सम्बन्धमा सार्वजनिक सेवा प्रसारण संस्थाको विश्वव्यापी मान्यता अनुसार सरकारमार्फत संसद्मा वार्षिक प्रतिवेदन पेस गर्ने व्यवस्था रहनु उपयुक्त हुन्छ । विधेयकको दफा २८ को नेपाल सरकारले आवश्यकता अनुसार निर्देशन दिन सक्ने तथा त्यसलाई सेवा प्रसारकले पालना गर्ने भन्ने व्यवस्थाले व्यापक अधिकार सरकारकै हातमा राखेको देखिने र त्यो सार्वजनिक सेवा प्रसारणको आधारभूत मान्यताविपरीत भएकाले यसलाई हटाइनुपर्छ । अन्य मुलुकमा खासखास विषयमा सरकारले ध्यानाकर्षण गराउने व्यवस्था भएकाले यहाँ पनि सोहीअनुरूप गर्नु उपयुक्त हुन्छ । तर यसो गर्दा सार्वजनिक सेवा प्रसारण संस्थाको स्वायत्तता र स्वतन्त्रतामा प्रतिकूल असर पुर्याउनु हुँदैन । केवल मुलुकको सार्वभौमसत्ता र अखण्डता एवं सार्वजनिक हित र राष्ट्रिय हितका विषयमा मात्र यस्तो ध्यानाकर्षण गराउन सक्ने विषयवस्तुहरू कानुनमै तोकिएको हुनुपर्छ । अन्त्यमा, सार्वजनिक सेवा प्रसारण संस्थाको प्रकृतिका सम्बन्धमा केही आधारभूत स्थापित मान्यता र विशेषताहरू विश्वव्यापी रूपमा स्वीकार्य छन् । सार्वजनिक सेवा प्रसारक जनताकै लगानीमा जनताद्वारै नियन्त्रित र जनताकै निम्ति कार्य गर्ने सार्वजनिक प्रसारण संस्था हो । गैरनाफामुखी, राजनीतिक हस्तक्षेपबाट मुक्त, व्यापारिक समूहको दबाबबाट स्वतन्त्र, राज्यबाट नियन्त्रणमुक्त भई आमजनतालाई सूचना, शिक्षा र मनोरञ्जन दिनमा केन्द्रित हुनु यसको विशेषता हो । सर्वव्यापकता, बहुलवादीविविधायुक्त सामग्री, सम्पादकीय स्वतन्त्रता, स्वायत्त र स्वतन्त्र संरचना तथा विशिष्टता एवं सृजनात्मकताजस्ता गुण यसका आधार हुन् । कानुन निर्माणमा यी सबै विशेषता प्रतिविम्बित हुनु जरुरी छ ।"
अवैध बन्दुक छ्यापछ्याप्ती,"स्याल धपाउन पड्काएको भरुवा बन्दुकबाट गत शनिबार ३५ वर्षीय धनबहादुर लम्तरीले ज्यान गुमाए । रिब्दीकोट६ ठिमुरेको तल्लोतालमा ५६ वर्षीय बाबु कर्णबहादुर लम्तरीले पड्काएको बन्दुकको छर्रा लागेर उनको मृत्यु भएको हो । घरदेखि सय मिटरनजिकै मकैबारीमा आएको स्याललाई हानेको गोली छोरालाई लागेको कर्णबहादुरले प्रहरीसमक्ष बयान दिएका छन् । अनुमतिबेगर बन्दुक राख्न पाइँदैन । तर यस्ता बन्दुकका कारण पाल्पामा तीन वर्षमा ५ जनाको मृत्यु भएको प्रहरीको तथ्यांक छ । पूर्वखोला२ जल्पाका ४३ वर्षीय वीरबहादुर सारुले गोली हानेर आत्महत्या गरेका थिए । घरमा रहेको बन्दुकले आफैंलाई हानेको दाजुले जाहेरी दिएपछि खुलेको थियो । त्यस्तै, ६ महिनाअघि भरुवा बन्दुक पड्केर रिब्दीकोट८ फेक रानीवन चिलाउनेपानीमा १३ वर्षीय लक्ष्मण छहरीको ज्यान गएको थियो । डीएसपी रामेश्वर त्वातीका अनुसार साथीहरूसँग रैनादेवी छहरा४ मा सिकार खेल्न गएका बेला आफैंले बोकेको बन्दुक पड्केर उनको मृत्यु भएको हो । समूहमा गएका उनीहरू मृग, कालिज मार्न गएको प्रहरीमा बयान छ । तिनाउ६ मस्याममा बलबहादुर लम्तरीले बाँदर ठानेर गोली चलाउँदा ६२ वर्षीय धनबहादुर थापाको मृत्यु भएको थियो । यसअघि जिल्लाको पूर्वखोला६ हेक्लाङमा पनि बाँदरलाई गोली हान्दा मान्छेको मृत्यु भएको थियो । यसअघि पनि भरुवा बन्दुक पड्केर, पड्काएर र जंगली जनावरलाई हान्दा मान्छेलाई लागेका घटना धेरै छन् । अझै अवैध हातहतियार गाउँमा प्रशस्त रहेको डीएसपी त्वाती बताउँछन् । छरछिमेकबाट होस् वा सुराकीबाट थाहा पाउनासाथ भरुवा बन्दुक बरामद गर्ने गरेका छौं, उनले भने, जानकारी पाएसम्म हामीले छाडेका छैनौं । प्रहरीको तीन वर्षको तथ्यांकअनुसार ११ जनाभन्दा बढी भरुवा बन्दुकसहित पक्राउ परेका छन् । बगनासकाली४ महछापका २१ वर्षीय प्रेमबहादुर कनौजेलाई प्रहरीले दुई भरुवा बन्दुकसहित पक्राउ गरेको थियो । उनले लुकाइराखेको एक र अर्को बनाउँदै गरेको अवस्थाको बन्दुक प्रहरीले बरामद गरेको थियो । बगनासकाली३ तल्लो सिञ्चास बस्ने हीराबहादुर सारुले तीन थान भरुवा घरमै लुकाएर राखेको फेला परेको थियो । निस्दी३ झिरुवास मोहरियामा लालबहादुर विकलाई भरुवा बन्दुक र विभिन्न खरखजानासहित पक्राउ गरेको प्रहरीले जनाएको छ । उनको घरबाट भरुवा र बन्दुक बनाउने फलामको चाप आठ, फलामको सिलिङकडी, फलामको ट्रेगरगार्ड, ट्रेगर, फलामको छर्रा, फलामको स्क्रुप, प्लास्टिकभित्र रहेको बारुद पनि बरामद भएको थियो । रैनादेवी छहरा६ जुठापौवाका तिलक रास्कोटी र भुवनपोखरी छचुवाका गनबहादुर कुमाललाई पनि प्रहरीले भरुवा बन्दुकसहित पक्राउ गरेको थियो । कुमालको घरबाट बारुद १ सय ५० ग्राम, १८ वटा पटका, १ सय ९० ग्राम गन्धक र ५९ वटा छर्रा पनि बरामद भएको थियो । भुवनपोखरीकै भोजबहादुर खाम्चा र दीपेन्द्र खाम्चालाई भरुवा बन्दुक, बारुद, ढुंगाको छर्रा, केपसहित पक्राउ गरेको प्रहरीले जनाएको छ । गोठमा राखेको भरुवा भेटिएपछि रामपुर२ का हाकिमबहादुर थापा पक्राउ परे । गत वर्ष मात्र नौ स्थानमा भरुवा बन्दुकसहित स्थानीयवासी पक्राउ परेका थिए ।"
प्लास्टिक प्रतिबन्ध १० दिनभित्र कार्यान्वयन गर्न सर्वोच्चको आदेश,"सर्वोच्च अदालतले ४० माइक्रोनभन्दा पातलो प्लास्टिकको उत्पादन, आयात, बिक्रीवितरण र प्रयोगमा मुलुकभर पूर्ण प्रतिबन्ध लगाउन आदेश दिएको छ । न्यायाधीश नहकुल सुवेदीको एकल इजलासले आर्थिक वर्ष २०७८७९ को बजेट वक्तव्यको बुँदा नम्बर १६० मा उल्लेख ४० माइक्रोनभन्दा पातलो प्लास्टिकको उत्पादन, आयात, बिक्रीवितरण र प्रयोगमा साउन १ देखि पूर्ण रूपमा प्रतिबन्ध लगाउने भनिए पनि कार्यान्वयनमा नआएको भन्दै सर्वोच्चले १० दिनभित्र उक्त व्यवस्था कार्यान्वयनमा ल्याउन आइतबार सरकारका नाममा अन्तरिम आदेश दिएको हो । पातलो प्लास्टिकको झोला प्रयोगमा रोक लगाउने भनेर बजेटमा मात्र उल्लेख गर्ने तर व्यवहारमा कार्यान्वयन नहुने, संवैधानिक एवं कानुनी व्यवस्थाको कार्यान्वयन र सर्वोच्च अदालतबाट पटकपटक भएका आदेश निर्देशनको परिपालनातर्फ समेत सम्बन्धित निकाय उदासीन रहेको आदेशमा बताइएको छ । सरकारले तोकेको सीमा नाघिसक्दा पनि ४० माइक्रोनभन्दा पातलो प्लास्टिकको प्रतिबन्धसम्बन्धी प्रावधान कार्यान्वयनमा नआएपछि वातावरण कानुन समाज नेपालका तर्फबाट अधिवक्ता पदमबहादुर श्रेष्ठले प्रधानमन्त्री तथा मन्त्रपरिषद् कार्यालयविरुद्ध रिट दायर गरेका थिए । प्लास्टिक झोला प्रयोगबाट हुने प्रतिकूल वातावरणीय प्रभाव वा दुर्घटनालाई रोकी स्वच्छ र स्वस्थ वातावरणमा बाँच्न पाउने नागरिकको मौलिक हकको संरक्षण गर्न अपरिहार्य देखिएको, आदेशमा भनिएको छ, यसमा अदालतले रोक नलगाए स्वच्छ र स्वस्थ वातावरणमा बाँच्न पाउने नागरिकको मौलिक हकको निरन्तर उल्लंघन भई आम नागरिकलाई अपूरणीय क्षति हुन जाने पनि सर्वोच्चको ठहर छ । प्लास्टिकको प्रतिबन्ध लगाउने निर्णयबारे सर्वोच्चबाट पटकपटक आदेश भए पनि पालना नभएकाले सम्बन्धित पक्षले कार्यान्वयनमा ध्यान दिन भनिएको छ ।"
थप छुट सुविधा पाए प्रतिस्थापन,कहिले के भयो ? २०७२ वैशाख १ मा ३० माइक्रोनभन्दा कमका प्लास्टिक झोला प्रयोग प्रतिबन्ध २०७३७४ को बजेटमा मेसिनरी उपकरणमा एक प्रतिशत भन्सार महसुल लिई मूल्य अभिवृद्धि कर छुट घोषणा २०७८७९ को बजेटमा पुराना मेसिनका पार्टपुर्जा प्रतिस्थापन गरी नयाँ जोड्दा थप लगानी बराबरको रकम अनुदान दिने सुविधा
भैरहवालुम्बिनी सडकमा अख्तियारको परीक्षण,"निर्माण सकिएको ६ महिना पनि नपुग्दै भत्किन थालेको भैरहवालुम्बिनीतौलिहवा सडकको अख्तियार दुरुपयोग अनुसन्धान आयोगले प्राविधिक परीक्षण अध्ययन सुरु गरेको छ । काठमाडौंस्थित आयोगका इन्जिनियर सुदीप आचार्यको नेतृत्वमा खटिएको चार सदस्यीय टोलीले सडकको प्राविधिक परीक्षणसहितको अध्ययन गरिरहेको छ । टोलीसँग भैरहवालुम्बिनीतौलिहवा सडक योजनाका योजना प्रमुख प्रदीपराज शाक्य, परामर्शदाता कम्पनीका डेपुटी टिम लिडर प्रकाशजंग शाह र ठेकेदार कम्पनीका प्रतिनिधि पनि सहभागी छन् । टोलीले सोमबारदेखि भैरहवाको लुम्बिनी गेटदेखि परीक्षण अध्ययन थालेको छ । भैरहवादेखि कपिलवस्तुको तौलिहवा सम्मको ४१ किमि सडकको पूरै खण्डमा परीक्षण गरिने टोलीले जनाएको छ । आयोगले एकपटक सडकको प्राविधिक परीक्षण गर्न निर्देशन भएअनुरूप हामीले अध्ययनको काम थालेका छौं, आचार्यले भने, सडकको कालोपत्रलगायत सबै प्राविधिक पक्ष परीक्षणसहितको अध्ययन तत्काल गरिनेछ । विदेशी ठेकेदार, विदेशी लगानी र विदेशी प्राविधिकसहितको परामर्शदाता कम्पनीले बनाएको यो सडक निर्माण सकिएको ६ महिना पनि टिकेन । ठाउँठाउँमा भत्किन थालेको छ । कतै सडक दबेको छ । कैयौं ठाउँमा खाल्डाखुल्डी बनेका छन् । कालोपत्र उप्किन थालिसकेको छ । यात्रुका लागि बनाइएको फुटपाथ, सर्भिस लेन, कालोपत्रलगायतका सबै संरचना भत्किन थालेका छन् । विश्व पर्यटन केन्द्र लुम्बिनी र यससँग सम्बन्धित अन्य पर्यटकीय स्थलमा आउजाउका लागि सहज सडक मार्ग बनाउने लक्ष्यसहित भैरहवालुम्बिनीतौलिहवा सडक स्तरोन्नतिसहितको पुनर्निर्माण चार वर्षअघि सुरु गरिएको थियो । भारतको ठेकेदार कम्पनी गावर कन्स्ट्रक्सन गुडगाव हरियाणासँग २०७६ को पुस मसान्तसम्ममा सक्ने गरी २०७४ असार ८ मा ठेक्का सम्झौता भएको थियो । एसियाली विकास बैंकको ऋण सहयोगमा थालिएको यस आयोजनाको सुरुको ठेक्का रकम १ अर्ब ९३ करोड रुपैयाँ हो । पछि थप गरेर योजनाको लागत २ अर्ब ८ करोड रुपैयाँभन्दा धेरै पुगेको छ । यो योजनाको परामर्शदाता कोरियन कम्पनी केईसीसी हो ।"
उपल्लो मुस्ताङमा ऊन संकलन केन्द्र,"पस्मिना व्यवसायका लागि उपल्लो मुस्ताङमा भेडाको ऊन संकलन केन्द्र सञ्चालनमा ल्याइएको छ । पस्मिना व्यवसायी संघले नेपाली भेडाच्याङ्ग्राको ऊनबाटै धागो बनाउने गरी केन्द्र स्थापना गरेका हुन् । उपल्लो मुस्ताङको चराङमा पहिलो केन्द्र स्थापना गरिएको संघका कोषाध्यक्ष धन लामिछानेले जानकारी दिए । केन्द्र स्थापनापछि मुस्ताङका भेंडा किसान खुसी भएका छन् । उनीहरूले लोमान्थाङमा पनि संकलन केन्द्र स्थापनाको माग गरेका छन् । पस्मिना व्यवसायीले यसअघि चीन र मंगोलियाबाट ऊनी धागो ल्याएर पस्मिनाका लागि प्रयोग गर्थे । नेपाली ऊनबाटै धागोसमेत कात्ने तयारीपछि किसान खुसी भएका हुन् । मैले २ हजार भेडा पालेको छु, तर ऊन बिक्री नभएर कुहिएको थियो, छोसेरका पासाङछिरिङ गुरुङले भने, अब भने सजिलै बजार पाउने भयौं । संघले संकलन केन्द्र खोलिदिएपछि किसानले नियमित संकलन गर्ने र व्यवसायीले मौसमअनुसार प्रशोधन केन्द्रमा लैजानेछन् ।चराङका आसुगेले गुरुङ र लाक्पा छेन्जोले पनि ३३ सय भेंडा पालेका छन् । अब गाउँमा उत्पादन गरेको ऊनले बजार पाउने आशा लागेको उनीहरूले बताए । किसानले तिब्बतमा लगेर ऊन बेच्ने गरेकोमा कोरोना महामारीले लोमान्थाङको नाका नखुल्दा दुई वर्षदेखि बेच्न पाएका थिएनन् । उनीहरूले तिब्बतको दामाकोलोमा वैशाख र कात्तिकमा लाग्ने मेलामा ऊन बेच्थे । नगदमा भए प्रतिकिलो ४ हजारदेखि ४ हजार ५ सय र नभए दैनिक उपभोग्य वस्तुसँग साट्ने गर्थे, लोघेकर दामोदरकुण्ड गाउँपालिकाका अध्यक्ष राजु विष्टले भने, दुई वर्षदेखि मेला नलागेकोले किसान मारमा परेका छन् । नेपालका पस्मिना व्यवसायीले चीन र मंगोलियाबाट पस्मिना धागो आयात गरिरहेकोमा कोरोना संक्रमणपछि आयात ठप्पजस्तै छ । उत्पादन घटाएका व्यवसायीले मंगोलियाबाट मात्रै वर्षमा १ सय ९५ टन तयारी धागो आयात गरिरहेको तथ्यांक छ । उत्पादन घटेसँगै अन्तर्राष्ट्रिय बजारमा नेपाली पस्मिनाको निर्यात पनि घटेको छ, यो क्षेत्रका सयौं रोजागरी पनि गुमेका छन्, लामिछानेले भने, आयात गर्न नसकेपछि हामीले मुस्ताङी भेडाको ऊन नेपालमै प्रशोधनको तयारी गरेका छौं । मुस्ताङमा खेर गएको ऊन र चीनमा पठाइने भुवा अब नेपालमै प्रयोगमा ल्याउने उनले बताए । केही वर्षदेखि ९ अर्बको पस्मिना बजार खस्किएर एकतिहाइमा झरेको संघका पूर्वअध्यक्ष पुष्पमान श्रेष्ठले बताए । अब व्यवस्थित रूपमा नेपाली ऊनलाई पस्मिना बजारमा ल्याउँछौं, उनले भने । अहिलेसम्म नेपालमा बनाइएकाले मात्रै नेपाली पस्मिना भनिएकोमा ऊनसमेत नेपाली हुने उनको भनाइ छ ।"
मेसीबिनाको जित अँध्यारोमा उफ्रिएजस्तै,"बार्सिलोना बार्सिलोनाका अध्यक्ष जोन लापोर्टाले क्लबको कमजोर आर्थिक स्थितिबारे सोमबार खुलासा गर्दै त्यसै कारणले लियोनल मेसीलाई अनुबन्ध गर्न नसकिएको दाबी गरेका छन् । नोउ क्याम्पमा भएको दुई घण्टा लामो प्रेस सम्मेलनमा उनले भने, क्लबको आर्थिक स्थिति अहिले निकै नाजुक र जटिल छ । लोपार्टाले बार्सिलोनाको ऋण १ अर्ब ३५ करोड युरो रहेको बताए । उनले खेलाडीको तलबमा मात्रै ६१ करोड ७० लाख युरो खर्च गर्नैपर्ने पनि दाबी गरे । उनका अनुसार प्रतिद्वन्द्वी टिमको तुलनामा यो ३० प्रतिशतसम्म बढी खर्च हो । उनले भने, अहिले हामीले स्थितिमा कडिकडाउ गर्न सक्यौं भने हाम्रो आर्थिक स्थिति भविष्यमा मजबुत हुनेछ ।मेसीलाई गुमाएको प्रकरणबारे उनले भने, खेलाडी र क्लब दुवै पक्षले ठूलो विश्वासले कुराकानी गरेको, तर प्रतिफल भने निकाल्न सकिएन । पेरिस सेन्ट जर्मेन (पीएसजी) ले शनिबार लियोनल मेसीलाई आफ्ना खेलाडीका रूपमा प्रस्तुत गर्दा आम बार्सिलोना समर्थकलाई जस्तै अर्जेन्टिनी खेलाडीलाई पनि मिश्रित भावना आएको हुनसक्ने बताए । उनले थपे, मेरो इच्छा त मेसीले बार्सिलोनाकै लागि खेलोस् भन्ने हो । तर उनीबारे हामीले जे जस्तो निर्णय गरेका छौं, त्यो ठीक छ । म त खाली उनलाई शुभकामनामात्र व्यक्त गर्न सक्छु । मेरो इच्छा उनी खुसी होस् भन्ने नै हो । मेसी यसका लागि हकदार छन् । तर अबदेखि हामी प्रतिद्वन्द्वी टिममा छौं ।बार्सिलोनाले स्पेनी ला लिगा नयाँ सिजनको आफ्नो पहिलो खेलमा रियल सोसिडाडलाई आइतबार घरमा ४२ ले हराएको थियो । अध्यक्ष लापोर्टाले भने, हामी नयाँ युगमा प्रवेश गरिरहेका छौं । अब हाम्रो लक्ष्य लामो समयका लागि योजना बनाउने हुनेछ । उनले बार्सिलोनाको एकेडेमीबाट मेसीजस्तै अन्य खेलाडी जन्मिने विश्वास पोखे ।"
वेस्ट इन्डिज विजयी,"किंग्सटन (एएफपी) वेस्ट इन्डिजले पाकिस्तानमाथि पहिलो टेस्टको चौथो दिन अन्तिम सत्रमा एक विकेटको सनसनीपूर्ण जित निकालेको छ । सविना पार्कमा आइतबार प्राप्त जितपछि वेस्ट इन्डिजले दुई टेस्टको शृंखलामा १० को अग्रता लिएको छ । यसलाई २००१ को एन्टिगुवा टेस्टसँग तुलना गरिएको छ, जुन टेस्टमा वेस्ट इन्डिजले जिम्मी एडम्सको अविजित ४८ रनमा पाकिस्तानमाथि १ विकेटको जित हात पारेको थियो । यसपटक पनि पाकिस्तानले हातमा आएको यस्तै टेस्ट गुमाउन पुग्यो । आफ्नो दोस्रो इनिङ्स २ सय ३ रनमै समेटिएपछि वेस्ट इन्डिजले १ सय ६८ रनको लक्ष्य पाएको थियो । त्यसलाई पछ्याउने क्रममा वेस्ट इन्डिज चिया सत्रसम्म ७ विकेट गुमाएर १ सय १४ रनको स्थितिमा पुगेको थियो । साहिन साह अफ्रिदीले ५० रन खर्चेर ४ विकेट लिए । त्यसपछि भने पाकिस्तानको प्रदर्शन कमजोर रह्यो । पाहुना टिमले केमर रोचलाई आउट गर्न मात्र तीन क्याच छुटाएको थियो । तिनै रोचले जेयडन सिल्ससँग मिलेर १७ रनको साझेदारी गरे । रोचले हसन अलीको बलमा विजयी रन बटुले । उनी ३० रनमा नटआउट रहे । सिल्स म्यान अफ द म्याच रहे । उनले पूरा टेस्टमा १ सय २५ रन खर्चेर ८ विकेट लिए । आफ्नो २० औं जन्मदिन मनाउनेक्रममा रहेका उनले पाकिस्तानको दोस्रो इनिङ्समा ५५ रनमात्र दिएर ५ विकेट हात पारे । खेलपछि रोचले प्रतिक्रिया दिए, हामीले एकएक गरेर रन बटुल्यौं । मलाई लाग्छ, मेरो प्रदर्शन खेल जीवनकै सबैभन्दा उत्कृष्ट क्षणमा पर्नेछ । यो जितको धेरै श्रेय म सिल्सलाई दिन चाहन्छु । उनी निकै प्रतिभाशाली युथ फास्ट बलर हुन् । रोचले आफूले खेल जीवनमा कहिल्यै यस्तो नभोगेको बताए । पाकिस्तानी कप्तान बाबर आजमले भने हारमा निराशा पोखे । उनले भने, तीन क्याच लिएको भए खेलको कथा नै फरक हुन्थ्यो । हसन अलीले ३ विकेट लिएपछि खेल हाम्रो नियन्त्रणमा आएको थियो । तर त्यसलाई हामीले कायम राख्न सकेनौं ।"
