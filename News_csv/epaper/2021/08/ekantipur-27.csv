शीर्षक,विवरण
तुइन घटना थामथुम पार्ने सरकारकै प्रयास,"तर, दोषीलाई कारबाही गराउने विषयमा सरकारी पहल निकै फितलो देखिएको छ । गृह मन्त्रालयका सहसचिव गौतमको संयोजकत्वमा गठित छानबिन समितिको म्याद तीन पटक थपिएको छ । सुरुमा १० दिनको म्याद पाएको समितिले तीन दोब्बर समय पाउँदा पनि तथ्य र रायसुझावसहितको प्रतिवेदन पेस गरेको छैन । अहिले त सदस्यहरू बिदामा भएको भन्दै प्रतिवेदन रोक्न लगाइएको छ । बरु, घटनाको २८ दिनपछि सरकारले बेपत्ता युवाको परिवारलाई १० लाख दिने निर्णय गरेको छ । यसरी परिवारलाई नगद राहत दिएर मानवताविरोधी जघन्य अपराधलाई थामथुम पार्ने प्रयासमा सरकार आफैं अघि सरेको छ । घटनाको पर्सिपल्ट साउन १७ मा गृह मन्त्रालयले सहसचिव गौतमको नेतृत्वमा पाँच सदस्यीय छानबिन समिति गठन गरेको थियो । तर स्थलगत निरीक्षण नसकिएको भन्दै साउन २५ मा सात दिन म्याद थप भएको थियो । भदौ १ मा समितिलाई दोस्रो पटक साता दिन म्याद थप भएको थियो । भदौ ८ मा समितिलाई प्रतिवेदन लेख्न भन्दै तेस्रो पटक म्याद थप गरिएको छ । गृहमन्त्री बालकृष्ण खाँण भने आफूले प्रतिवेदनका लागि ताकेता गरेको दाबी गर्छन् । मैले प्रतिवेदन यसरी लेख, उसरी लेख भन्न त मिल्दैन नि, खाँणले कान्तिपुरसँग भने, तर पनि छिटो तयार गर्नुस् भनेको छु, समितिका सबै सदस्य उपस्थित भएर मात्रै अन्तिम प्रतिवेदन आउने हो । बिदामा बसेका सदस्यहरू फर्किएपछि सायद छिट्टै प्रतिवेदन पेस हुनेछ ।गृहमन्त्री खाँणलाई बिहीबार प्रतिनिधिसभाको राज्य व्यवस्था तथा सुशासन समितिले पनि यस विषयमा जानकारी लिन बोलाएको थियो । त्यहाँ पनि गृहमन्त्री खाँणले छानबिन समिति सदस्य रहेका राष्ट्रिय अनुसन्धान विभागका अनुसन्धान निर्देशक हुतराज थापा आफन्त बितेर बिदामा गएको र अर्का सदस्य दार्चुलाका सहायक प्रजिअ ज्योत्स्ना भट्ट जोशी आफन्तको उपचारका क्रममा दिल्लीमा रहेका कारण प्रतिवेदन रोकिएको बताए । तर, यति गम्भीर विषयमा सदस्यहरू उपलब्ध नभए पनि डिजिटल हस्ताक्षर बाट काम चलाउन सकिने विकल्पमा सरकारले सोचेको छैन । सरकारी तथा अन्तर्राष्ट्रिय प्रतिवेदन डिजिटल हस्ताक्षरकै भरमा सरकार र राष्ट्रसंघसम्म पुग्ने अभ्यास भए पनि सरकारले भने हस्ताक्षरको प्राविधिक कारणलाई ठूलो बनाएको छ । सीमावर्ती इलाकामा अपराध रोकथाम तथा नियन्त्रण र सूचना आदानप्रदान गर्न फिल्डमा नेपालतर्फ सशस्त्र प्रहरी बल (एपीएफ) र भारतमा सशस्त्र सीमा बल (एसएसबी) का आआफ्नै संयन्त्र छन् । यी निकायले कुनै विवाद अनौपचारिक छलफल वा औपचारिक बैठकबाट निरूपण गर्ने अभ्यास छ । तर, यति ठूलो घटना हुँदा पनि अनुसन्धानमा यी संयन्त्रबीच सार्थक बैठक भएको छैन । सुरक्षाकर्मीबाट समाधान नभएका समस्याबारे छलफल गर्न नेपालतर्फ प्रमुख जिल्ला अधिकारी र भारततर्फ डीएम (जिल्ला अधिकारी) रहेको साझा संयन्त्र हुन्छ । तर भारतीय प्रशासनले यो विषयमा बैठक र अनुसन्धान गर्नेभन्दा पनि असहयोग गर्ने र निष्क्रिय बस्ने रबैया देखाएको छ । तुइन खुस्काइएको स्थान मालघाटपारि भारतको पाङ्ला, गस्कु इलाकामा सब इन्स्पेक्टर (सई) को कमान्डमा एसएसबीका जवानहरू खटिन्छन् । घटना भएको दिन पनि एसएसबीका जवानहरू गस्कुमा खटिएको स्विकारोक्ति पिथौरागढका जिल्ला अधिकारी आनन्द स्वरूपले लिखित रूपमै गरेका छन् । दार्चुलाका प्रमुख जिल्ला अधिकारी सिद्धराज जोशीले घटनाकै दिन लेखेको पत्रको जवाफमा जिल्ला अधिकारी स्वरूपले यो विषय उल्लेख गरेका छन् । जयसिंह तुइनबाट नदी पार गर्ने क्रममा गस्कु क्षेत्रमा एसएसबीका जवानहरूलाई देखेपछि आत्तिएर नदीमा खसेको दाबी उनको छ । अनुसन्धानमा भारतीय पक्षबाट अपेक्षित सहयोग नपाएको प्रमुख जिल्ला अधिकारी जोशीको भनाइ छ । धामी महाकालीमा बेपत्ता भएको केही घण्टामै दार्चुला प्रशासनबाट पिथौरागढस्थित जिल्ला अधिकारीलाई पत्र पठाएर अनुसन्धानमा सहयोग गर्न अनुरोध गरेका थियौं तर अपराधमा संलग्नको खोजबिनमा कुनै सहयोग पाइएन, घटनामा आफ्नो पक्षको संलग्नता छैन भन्नेबाहेक उनीहरूको भनाइ केही छैन । भारतीय असहयोगका बाबजुद बेपत्ताको खोजी र अपराधमा संलग्नको पहिचान गर्न अनुसन्धान जारी राखिएको उनले बताए । साउन १५ मा दार्चुलाको व्यास गाउँपालिका२ निवासी ३३ वर्षीय जयसिंह मालघाटस्थित तुइनबाट महाकाली नदी तरेर भारतको गस्कु जाँदै थिए । मालघाटगस्कु जोड्ने तुइनबाट नदी पार गर्न केही दूरी मात्रै बाँकी हुँदा भारतीय एसएसबीका जवानले लट्ठा काटिदिँदा उनी नदीमा खसेका थिए । तुइन सञ्चालक कल्याणसिंह धामीसहितका प्रत्यक्षदर्शीले एसएसबीका जवानले नै तुइन खुस्काइदिएको बयान दिएका छन् । घटना हँॅदा पिथौरागढको जिल्ला अधिकारी आनन्द स्वरूप थिए । अहिले उनको ठाउँमा अर्कै प्रशासक आएका छन् । २०७७ माघ २९ देखि जिल्ला अधिकारी रहेका आनन्द स्वरूपले महाकाली नदी तटीय क्षेत्रमा सीमा अतिक्रमण, बाटो, पुलपुलेसा नष्ट गर्ने क्रम रोक्न नेपाली पक्षले पटकपटक पत्राचार र आग्रह गर्दा जवाफ नै फर्काएका थिएनन् । तुइन घटनाको ४ दिनपछि नै उनको सरुवा भएको छ । स्वरूपको ठाउँमा साउन २० देखि आशिष चौहान आएका छन् । तर, उनले पनि अनुसन्धानमा सहयोग गरेका छैनन् । साउन २१ मा गृह मन्त्रालयबाट गएको छानबिन समितिको टोली घटनास्थल भारतको गस्कुस्थित तुइन भएको ठाउँमा पुगेको थियो । त्यहाँबाट मुस्किलले १ किमि माथि एसएसबीको पाङ्ला ब्यारेक छ । तर, त्यही ब्यारेकमा भएका जवानले तुइन खुस्काएको आरोप लाग्दा पनि एसएसबीका कमान्डर महेन्द्र प्रतापले ब्यारेकबाट थप जानकारी लिन दिएनन् । छानबिन टोली त्यही तुइन भएको ठाउँबाटै फर्किएको थियो । नेपाली पक्षले पाङ्ला ब्यारेकका एसएसबीमाथि अनुसन्धान गर्न आग्रह गर्दा भारतीय पक्षले प्रमाण दिनुस्, हामी कारबाही गर्छौं भन्ने जवाफ दिएको थियो । तर, नेपाली प्रत्यक्षदर्शीको भनाइलाई उनीहरूले वास्ता गरेका छैनन् । घटनापछि गस्कु र पाङ्लाका क्षेत्रमा वारिपारि गर्न र स्थानीय बासिन्दाबीच घुलमिल र आउजाउमा एसएसबीले कडाइ गरेको छ । अनुसन्धानकै क्रममा दार्चुला प्रशासनले साउन २३ मा ड्रोन क्यामराबाट बेपत्ता धामीको खोजबिनका लागि समन्वय र सहजीकरण गर्न आग्रह गर्दा भारतीय प्रशासनले बेवास्ता गर्यो । ड्रोन उडाउँदा अपराधी फेला पर्ने होइन, बरु दुवै किनारा हुँदै तल्लो तटीय क्षेत्रमा विकट र जोखिमयुक्त ठाउँमा बेपत्ता युवाको खोजी गर्ने प्रयास थियो तर भारतले सहमति दिएन । त्यसपछि प्रहरी प्रधान कार्यालयबाट गएको प्राविधिक टोलीले नेपालतर्फको भूभागमाथि मात्रै ड्रोन उडाएर खोजी गर्यो । घटनास्थलबाट तल्लो तटीय क्षेत्रको करिब ६० किमिसम्म ड्रोन उडाए पनि जयसिंहको अत्तोपत्तो लागेन ।यसअघि पनि भारतीय एसएसबीका सुरक्षाकर्मीले जयसिंह धामी बेपत्ता भएकै ठाउँ मालघाटमा टाँगिएको तुइन २०७६ चैत ११ मा काटिदिएका थिए । एसएसबीले महाकाली नदीबाट दुवै देश जोड्ने तावाघाट, बरातीघाट, माल्कातिया, दोकाट, तिनतोलालगायत ठाउँका तुइन पनि काटिदिएको थियो । नेपालतर्फ बाटो र झोलुंगे पुल नहँॅदा स्थानीय बासिन्दा आफैं सदरमुकाम आवतजावत गर्न र भारतीय बाटो हिँड्छन्, त्यसका लागि पारि जान उनीहरू तुइन प्रयोग गर्छन् । विकटताले तुइनबाट वारपार गर्नुपर्ने बाध्यताबीच भारतीय सुरक्षाकर्मीको ज्यादतीले जयसिंह बेपत्ता छन् ।"
काबुल विमानस्थलमा विस्फोट,"'दलाल क्याम्प का नेपाली विमानस्थल छेउमाकाठमाडौं (कास) अफगानिस्तानको राजधानी काबुलस्थित दलाल क्याम्प मा बस्दै आएका ४० जना नेपालीलाई एकत्रित गरी सुरक्षित ढंगले काबुलको हामिद कारजाई अन्तर्राष्ट्रिय विमानस्थल छेउमा पुर्याइएको छ । बिहीबार ११ जना नेपाली काबुलबाट दिल्ली आइपुगेका छन् । काबुलको विभिन्न समूहमा छरिएका नेपालीलाई एकत्रित गरी विमानस्थल छेउमा लगिएको हो । रोजगार र कम्पनीविहीन भएका नेपालीलाई सुक्षित ढंगले कसरी एकै स्थानमा संगठित गर्ने भन्ने ठूलो चुनौती थियो । त्यसमा हामी सफल भएका छौं, परराष्ट्र मन्त्रालयका एक उच्च अधिकारीले भने, उहाँहरू सबै होटलमा ल्याएर राखिएको छ ।ती अधिकारीका अनुसार विमानस्थल प्रवेश गराउन मित्र राष्ट्रसँग समन्वय भइरहेको छ । होटलमा रहेका एक नेपालीले स्वदेश फर्कन पाउने आशा बताए । जोखिम मोलेर भए पनि हामी एक ठाउँमा भेला भयौं । अब विमानस्थल छिर्न मात्रै पाए नेपाल जाने ढोका खुल्थ्यो, ती नेपालीले भने ।बिहीबार साँझ विमानस्थलबाहिर बम विस्फोट भएपछि आफूहरू त्रसिद भएको ती नेपालीले भने । बाहिर बम विस्फोट कसले र किन गरायो ? त्यो केही थाहा हुन सकेको छैन । यसले हामीलाई तनाब सिर्जना गरिदिएको छ । विमानस्थल छिर्ने ढोकामा रहने भीडलाई कसरी छिचोल्न सकिन्छ ? उनले भने ।परराष्ट्र मन्त्रालयका अनुसार नेपालीलाई सुरक्षित ढंगले बिहीबार राति नै विमानस्थल प्रवेश गराउने तयारी भइरहेको छ । उद्धारमा खटिएका मित्र राष्ट्रहरूलाई ४० जनालाई विमानस्थल प्रवेश गराउन र काबुलबाट बाहिर निकाल्न समन्वय भइरहेको छ, ती अधिकारीले भने ।ती नेपालीहरू ६ देखि १८ महिनाअघि काबुल पुगेका हुन् । दलालले रोजगारी दिन नसकेपछि उनीहरू दलाल क्याम्पमा बस्दै आएका थिए । आठ लाख रुपैयाँसम्म खर्च गरेर रोजगारीको खोजीमा काबुल आयौं । कहिले कुन कम्पनीमा अन्तर्वार्ता दिन लगायो ? कहिले कुन कम्पनीमा पुर्यायो ? भोलिभोलि भन्दाभन्दै महिना बित्यो, उनले भने, स्थिति यस्तो बन्यो रोजगारी होइन कि जीवन नै जोगाएर स्वदेश फिर्न पनि कठिन भयो । अफगानिस्तानबाट स्वदेश फिर्न चाहेका नेपाली सुरक्षागार्डहरू भने लगभग काबुल छोडिसकेको परराष्ट्रको अनुमान छ । संयुक्तराष्ट्रअन्तर्गतका नियोगमा काम गर्ने केही नेपाली सुरक्षा गार्डहरू भने तत्काल फिर्ने पक्षमा छैन ।"
मुख्यमन्त्री शाक्य र आचार्यलाई बहुमत मुस्किल,"एमालेबाट प्रदेशका सामाजिक विकासमन्त्रीसमेत रहेका कृष्णप्रसाद शर्मा खनाल, राजेन्द्र पाण्डे, मुनु सिग्देल, बसुन्धरा हुमागाईं र लक्ष्मण लम्साल एकीकृत समाजवादीमा खुलेका हुन् । एमाले एकढिक्का हुँदा केपी शर्मा ओली पक्षमा ३४ र माधवकुमार नेपाल पक्षमा २२ सांसद थिए । माओवादी केन्द्रका २३, कांग्रेसका २२, नेपाल मजदुर किसान पार्टीका ३, विवेकशील साझा पार्टीका ३, राप्रपाका २ र स्वतन्त्र १ सांसद छन् । संविधानको धारा १८८ (२) मा मुख्यमन्त्रीले प्रतिनिधित्व गर्ने दल विभाजन भए ३० दिनभित्र विश्वासको मतका लागि प्रदेशसभासमक्ष प्रस्ताव राख्नुपर्ने व्यवस्था छ । एमाले केन्द्रमा विभाजन भए पनि प्रदेशमा औपचारिक रूपमा विभाजन हुन बाँकी छ । दल विभाजनसम्बन्धी अध्यादेशले दल दर्ता भएको दिनदेखि २१ दिनभित्र प्रदेश र स्थानीय तहका जनप्रतिनिधिलाई दल रोज्न पाउने अधिकार दिएको छ । प्रदेश १ का मुख्यमन्त्री आचार्यले संवैधानिक व्यवस्थाअनुसार विश्वासको मत लिने प्रतिक्रिया दिएका छन् । वाग्मतीकी मुख्यमन्त्री शाक्यले सम्पूर्ण समस्या सामना गरेर अघि बढ्ने बताइन् । पार्टी एकताका लागि मुख्यमन्त्री बनेकी हुँ । राजनीतिलाई सफा गर्नॅपर्ने चुनौती पनि छ । प्रदेशको राजनीतिक अवस्था बुझ्दै छु, उनले भनिन् । एमालेमै रहने भएपछि शाक्यलाई तत्कालीन मुख्यमन्त्री डोरमणि पौडेलले नै प्रस्ताव गरेर भदौ २ मा संसदीय दलको नेता चयन गरिएको थियो । तेस्रो प्रयासमा आचार्य मुख्यमन्त्री प्रदेश १ मा आचार्य तेस्रो प्रयासमा मुख्यमन्त्री बन्न सफल भएका हुन् । पहिले एमालेको तत्कालीन नेपाल पक्षको नेतृत्व गरेका आचार्य प्रदेशसभा निर्वाचन भएलगत्तैको संसदीय दल नेताको निर्वाचनमा शेरधन राईसँग दुई मतले पराजित भएका थिए । नेपाल पक्ष बहुमतमा रहेका बेला आचार्यले २४ र राईले २६ मत पाएका थिए । एमाले र माओवादी केन्द्र एकीकरण भएर बनेको नेकपामा आन्तरिक विवाद उत्कर्षमा पुगेका बेला गत २०७७ पुस १२ मा पुष्पकमल दाहाल र नेपाल पक्षले आचार्यलाई अघि सार्दै तत्कालीन मुख्यमन्त्री राईविरुद्ध प्रदेशसभा सचिवालयमा अविश्वासको प्रस्ताव दर्ता गराएका थिए । सर्वोच्च अदालतले नेकपालाई एकतापूर्वको अवस्थामा पुर्याएपछि आचार्य मुख्यमन्त्री बन्न असफल भए । प्रदेशसभामा नेपाल पक्षको नेतृत्व गर्दै आएका आचार्य पछिल्लो समय मुख्यमन्त्री बन्नका लागि एमाले अध्यक्ष केपी शर्मा ओलीतिर लागेका हुन् । एमाले संसदीय दलले आचार्यलाई नेतामा सर्वसम्मत चयन गरेसँगै मुख्यमन्त्री राईले बिहीबार प्रदेश प्रमुख कार्यालयमा राजीनामा पत्र बुझाएका थिए । त्यसपछि प्रदेश प्रमुख सोमनाथ अधिकारीले संविधानको धारा १६८ (१) बमोजिम बहुमत प्राप्त दलको हैसियतमा आचार्यलाई नियुक्त गर्नुका साथै मुख्यमन्त्रीमा पद तथा गोपनीयताको शपथग्रहण गराए । सरकारले प्रदेश प्रमुख परिवर्तन गर्न लागेको हल्ला चलेपछि एमालेले हतारहतार आचार्यलाई मुख्यमन्त्रीमा शपथग्रहण गराएको हो । प्रदेशसभा सचिवालयमा बिहीबार बिहान ११ बजे बोलाइएको संसदीय दलको बैठक एयरपोर्ट मोडस्थित एसियाटिक होटलमा गरेर आचार्यलाई दलको नेता चयन गरिएको थियो । बैठकको निर्णयमा तत्काल उपस्थित २४ जना प्रदेश सांसदले हस्ताक्षर गरेपछि उनीहरू प्रदेश प्रमुखको कार्यालय गएका थिए । प्रदेश प्रमुख कार्यालयमा थप दुई प्रदेश सांसदले उक्त निर्णयमा हस्ताक्षर गरेका थिए ।नवनियुक्त मुख्यमन्त्री आचार्यले पार्टी एकता जोगाउन अत्यन्तै हतारमा शपथग्रहण गरेको उल्लेख गर्दै अब चाँडै मन्त्रिपरिषद् विस्तार गर्ने बताएका छन् । पार्टी विभाजन भइसकेकाले लोकतन्त्र, विकास र स्थायित्वका पक्षधर दलहरू र एमालेभित्रै पनि बहुमत कायम राख्ने प्रयास गर्छौं, उनले भने । उनले पहिलो प्राथमिकता लोकतन्त्र, गणतन्त्र र संघीयताको रक्षा गर्दै स्थायित्व कायम गर्ने रहेको बताए । राजनीतिक परिस्थितिअनुसार प्रदेशमा मन्त्रीको संख्या कायम हुने उनको भनाइ थियो । कांग्रेस, माओवादी केन्द्र, एकीकृत समाजवादी, जनता समाजवादी पार्टी, संघीय लोकतान्त्रिक राष्ट्रिय मञ्च र राप्रपाको संयुक्त गठबन्धनले भने आचार्यलाई मुख्यमन्त्रीमा गरिएको नियुक्ति असंवैधानिक रहेको जिकिर गरेको छ । प्रदेश प्रमुखले २६ जना मात्रै प्रदेश सांसदको हस्ताक्षरमा भीम आचार्यलाई बहुमत प्राप्त दलको नेताको हैसियतमा मुख्यमन्त्री नियुक्त गरेको उनीहरूको भनाइ छ । कांग्रेसका संसदीय दलका नेता राजीव कोइरालाले एकीकृत समाजवादीका सांसदले कानुनी प्रक्रिया पूरा गरेपछि गठबन्धनको सरकार बनाउने बताए । एकीकृत समाजवादीका केन्द्रीय सदस्य तथा प्रदेश सांसद राजेन्द्रकुमार राईले ४५ दिनभित्र कानुनी प्रक्रिया पूरा हुने जनाएका छन् ।"
११ वर्षपछि सजिता स्वतन्त्र,"समूहले इन्स्टाग्राममा फ्री सजिता भन्दै उनी कसरी घरेलु कामदारका रूपमा बन्धक भइन् र उनको उद्धार प्रयास कसरी घरधनीको असहयोगका कारण रोकिएको छ भनेर लेखेको छ । इन्स्टाग्राम पोस्टका अनुसार लामा दुई छोरीका बाबु रिचर्ड खौरे दम्पतीको घरमा कामदारका रूपमा आएकी थिइन् । दिस इज लेबनानका अनुसार लामाका घरधनी रिचर्ड आफ्ना दाजुसँग मिलेर लेबनानमा ख्यातिप्राप्त सैलुन चलाउँथे । सामाजिक रूपमा ख्यातिप्राप्त भए पनि खौरेले लामालाई नियमित तलब दिएनन् । दिस इज लेबनानका संस्थापक दीपेन्द्र उप्रेतीले खौरे परिवारले लामाबारे झूटो बताएर र मानसिक त्रास देखाएर बँधुवा कामदार बनाएर राखेको बताए । लामा सानै छँदा उनका बाबु बितेका थिए । दिदी रोजगारीका निम्ति पोर्चुगल उडेपछि निरक्षर आमाबाहेक उनको खोजीमा आवाज उठाउने परिवारको सदस्य कोही भएन । लामाका ठूलोबुबा पर्ने सोम लामाका अनुसार दुई वर्षपछि नै उनी सम्पर्क बाहिर रहेपछि परिवारले कहाँ गइन् होला भनेर चासो राखेको थियो । सोमका अनुसार उनीहरूले बेलाबखत फोन गरेपनि घरधनीले फोन नउठाएपछि सजिता कहाँ र कस्तो अवस्थामा छिन् भन्ने पत्तो लागेन । त्यसपछि सोमले भतिजीको खोजी गरिपाऊँ भनेर २०७३ फागुन १२ मा परराष्ट्र मन्त्रालयको कन्सुलर सेवा विभागमा निवेदन दिएका थिए । विभागले लेबनान हेर्ने इजिप्टको कायरोस्थित नेपाली दूतावासमा पत्र पठाएपछि लेबनानस्थित अवैतनिक महावाणिज्यदूत मोहम्मद घोजायललाई यसबारे बुझ्न लगाए । महावाणिज्यदूतले बुझ्दा डर र त्रासमा रहेकी लामाले आफू ठिकै रहेको बताइन् । वर्षौंसम्म लामा सम्पर्क बाहिर रहेको खबर दिस इज लेबनानले पाएपछि उनको खोजी फेरि सुरु भएको थियो । सोमले भने मैले असार २८ गते पनि कन्सुलरमा पुरानै व्यहोराको निवदेन दिए । त्यसपछि फेरि खोजी प्रक्रिया बढ्यो । दोस्रो पटक कन्सुलेट अफिसले लामालाई कामदार बनेर बसेको घरबाट ल्यायो । उनीसँगै घरधनी पनि कार्यालय आए । वर्षौंसम्म घरभित्रै थुनिएकी लामाले घरधनीका अघि केही भन्न सकिनन् । दिस इज लेबनानका संस्थापक दीपेन्द्र उप्रेतीले भने, कन्सुलेटको घरेलु कामदारको उद्धार र बयान प्रक्रियासम्मत नै थिएन । घरधनीकै गाडीमा आएर घरधनीविरुद्ध एकैछिनमा वर्षौं थुनिएकी कामदारले कसरी आफूमाथिको खतरा भन्न सक्छ ? त्यसो त उपेन्द्रले लामा घरेलु कामदारका रूपमा बन्धक रहेको र उनले आफूलाई बाहिर निकाल्नका रुँदै अनुरोध गरेको भिडियो पनि बाहिर ल्याएका थिए । १५ वर्ष लेबनानमा काम गरेर अहिले क्यानडा बस्दै आएका उप्रेतीले लामालाई तलब दिएको प्रमाण घरधनीले दिन नसकेको बताए । न त उनको भिसा अवधि नै थपिएको देखिन्छ । उनले परराष्ट्रको संयन्त्रले प्रभावकारी अनुसन्धान गर्न चुक्दा लामा वर्षौंसम्म घरभित्र बन्धक बन्नुपरेको उप्रेतीले बताए । ठूलोबुबा सोमका अनुसार सजितासँग आफन्तको कुराकानी नभएको पनि वर्षौं भएको छ । पछिल्लो फोन कुराकानीमा सजिताले रुँदै आफूलाई उद्धार गर्न भनेको शब्द अहिले पनि उनको कानमा गुन्जिरहन्छ । सोमले भने, अरबी मिसिएको भाषामा उसले भनेकी थिई, ठूलोबा जसरी भए पनि नेपाल झिकाइदिनू ।लामालाई छुटाउन सामाजिक सञ्जालमा पनि अभियान सुरु भएको थाहा पाएपछि घरधनीले प्रहरी कार्यालयमा लगेर उनले तलब बुझेको भनेर जबर्जस्ती कागजात पनि गराएको थियो । तर यस्तो कागजात गराउनुपूर्व नै उनका ठूलोबुबा सोमले काठमाडौंस्थित कन्सुलर विभागमा दिएको उजुरी इजिप्टस्थित दूतावास हुँदै लेबनान पुगिसकेको थियो । लामा बन्धक भएको प्रकरण सरकारी वकिलको कार्यालयले चासो देखाएपछि बुधबार बिहानै घरधनी खौरेको बाबुको घरबाट उद्धार गरिएको छ । उप्रेतीले भने, अहिले उनलाई सेल्टर हाउसमा राखिएको छ । अब उनको यतिका वर्षदेखि नदिइएको तलब पाउने प्रक्रिया चालेर नेपाल फिर्ता पठाउने काम सुरु हुनेछ ।"
विदेशीको भ्रमण : उत्सवजस्तै गर्छन् हाम्रा नेता,"(काठमाडौं)  भारतीय प्रधानमन्त्री नरेन्द्र मोदीका विश्वासपात्र मानिएका भाजपाका विदेश विभाग प्रमुख विजय चौथाइवाले पूर्वपरराष्ट्रमन्त्री तथा नेपाली कांग्रेसका सहमहामन्त्री प्रकाशशरण महतको निमन्त्रणामा नेपाल भ्रमणमा आएको भनिन्छ । तर, भ्रमणको शैली, भेटवार्ता र छलफलका विषय हेर्दा उनी महतले बोलाएर होइन, मोदीले पठाएर आएको अनुमान लगाउन सकिन्छ । पाँचदिने भ्रमणका क्रममा उनले राष्ट्रपतिसँग शिष्टाचार भेट गरे भने नेपालका प्रधानमन्त्रीसहित उच्च तहका नेतासँग भेट्न भ्याए । उनको यो राजनीतिक अध्ययन भ्रमणजस्तो देखिएको छ । काठमाडौं उत्रिनेबित्तिकै उनले आइतबार प्रधानमन्त्री तथा कांग्रेस सभापति शेरबहादुर देउवा, सोमबार पूर्वप्रधानमन्त्रीहरू एमाले अध्यक्ष केपी शर्मा ओली, माओवादी केन्द्रका अध्यक्ष पुष्पकमल दाहाल, नेकपा एकीकृत समाजवादीका अध्यक्ष माधवकुमार नेपाल तथा लोकतान्त्रिक समाजवादी पार्टीका अध्यक्ष महन्थ ठाकुरसँग भेटवार्ता गरे । मंगलबार गृहमन्त्री बालकृष्ण खाँण, कानुनमन्त्री ज्ञानेन्द्रबहादुर कार्की, अर्थमन्त्री जनार्दन शर्मा र केही पूर्वमन्त्रीसँग भेटवार्ता गरे । विष्णु पौडेल, विमलेन्द्र निधि र वर्षमान पुनसँग पनि भेटे । स्रोतका अनुसार मेरियट होटलमा बसेका उनले अन्य धेरै व्यक्तिसँग भेटघाट गरेका छन् ।नयाँ गठबन्धन सरकारसँग सहकार्य गर्न आएका चौथाइवालेले जो, जसलाई भेट्न चाहे, सहजै पाए । ६ महिनाअघि तत्कालीन परराष्ट्रमन्त्री प्रदीपकुमार ज्ञवालीको भारत भ्रमण भने ठीकविपरीत देखिन्छ । ज्ञवाली २०७७ माघ पहिलो साता नेपालभारत संयुक्त आयोगको छैटौं बैठकका लागि नयाँदिल्ली पुगेका थिए । ज्ञवालीले मोदीलाई भेट्न संघर्ष गरे तर सफल भएनन् । सामान्यतया कुनै मुलुकका विदेशमन्त्रीको विदेश भ्रमण हुँदा त्यहाँका सरकार प्रमुखसँग शिष्टाचार भेटवार्ता गर्ने परम्परा छ । पूर्वपरराष्ट्रमन्त्री एवं वरिष्ठ कूटनीतिज्ञ भेखबहादुर थापाले नेपालबाट परराष्ट्रमन्त्री जाँदा भारतमा प्रधानमन्त्रीलाई भेट्न नपाउने र भारतबाट आउने जोकोहीले नेपालका प्रधानमन्त्रीसहित उच्च तहका पदाधिकारीलाई भेट्न पाउनुले मुलुकलाई सही बाटोमा नडोर्याउने बताए । उनी विदेशी मुलुकसँग नेपालको भेटघाट असमान भएको देख्छन् । प्रत्येक पटक शासनमा रहेका व्यक्तिहरूले आफ्नो कूटनीतिक मर्यादा पालना गर्न सकेका छैनन्, आफैंलाई अपहेलना गरेका छन्, उनले भने, मलाई अहिलेसम्म कसैले पनि कूटनीतिक मर्यादा राखेको थाहा छैन । थापाले मुलुकको प्रतिष्ठा कायम गर्न परराष्ट्र मन्त्रालयले विदेशी पदाधिकारीसँग भेटवार्ताका लागि जारी गरेको आचारसंहिताअनुकूल जिम्मेवार व्यक्तिहरूले काम गर्नुपर्ने सुझाव दिए । नेपालमा भारत, चीन, अमेरिका वा अन्य मुलुकका पदाधिकारी भ्रमणमा आउँदा कूटनीतिक आचारसंहिता पालना गरिँदैन । तत्कालीन प्रधानमन्त्री ओलीले २०७७ पुस ५ मा प्रतिनिधिसभा विघटन गरेपछि तत्कालीन नेकपाभित्रको विवाद बुझ्न र त्यसलाई मिलाउन बेइजिङबाट राष्ट्रपति सी चिनफिङले पुस १२ मा चिनियाँ कम्युनिस्ट पार्टी अन्तर्राष्ट्रिय विभागका उपमन्त्री कुओ येचौ नेतृत्वको चार सदस्यीय विशेष टोली पठाएका थिए । उक्त टोलीले नेपाल उत्रिएकै दिन राष्ट्रपति भण्डारी र तत्कालीन प्रधानमन्त्री ओलीलाई भेटेको थियो । टोलीले भोलिपल्ट पूर्वप्रधानमन्त्रीहरू माधव नेपाल, पुष्पकमल दाहाल र झलनाथ खनाललाई भेट्यो । घर फर्कनुअघि पुस १४ मा तत्कालीन विपक्षी दलका नेता देउवालाई उनको निवास बूढानीलकण्ठ पुगेर भेटवार्ता गरेको थियो । यी सबै भ्रमण कूटनीतिक आचारसंहिताअनुसार भएका थिएनन् । चिनियाँ टोलीसँग त्यस बेला भएको भेटवार्तामा परराष्ट्र मन्त्रालयलाई सहभागी नै गराइएको थिएन । केही वर्षयता भारतीय, चिनियाँ, अमेरिकी र अन्य विदेशी मुलुकका नेता वा कूटनीतिज्ञले नेपाल भ्रमण गर्दा हुने राजनीतिक भेटवार्ताबारे परराष्ट्र मन्त्रालयलाई जानकारी नदिने चलन बढेको देखिन्छ । पूर्वपरराष्ट्र सचिव मदनकुमार भट्टराई नेपालमा विदेशीसँगको भेटवार्तालाई लिएर तीन मुख्य कुरा रहेको मान्छन् । विदेशीलाई भेट्न पाएपछि केके न हुन्छ भन्ने छ, हामी विदेशी बढी जान्ने हुन्छन् भन्ने सोच्छौं । दोस्रो, हामी प्रोटोकल (मर्यादा) मा बस्दैनौं । र, तेस्रोचाहिँ हामी अलिकति खुला र अतिथिलाई स्वागत गर्ने स्वभावका पनि हौं, उनले भने । सामान्यतया पदमा बहाल गरेर सेवा पाउने र सेवापछि पनि राज्यबाट नै सेवासुविधा पाउने उच्च तहका पदाधिकारीले आफूले गर्ने क्रियाकलापमा ख्याल गर्नुपर्छ । राष्ट्रपति, उपराष्ट्रपति, प्रधानमन्त्री, अन्य मन्त्री, सभामुखलगायतले पदमा हुँदा र पदबाट बाहिरिएपछि पनि विदेशीसँग भेटघाट गर्दा परराष्ट्र मन्त्रालयसँग समन्वय गर्नुपर्छ । तर जो विदेशी आए पनि मर्यादा नै नहेरी भेटवार्ता गर्ने प्रचलन बढेको छ । पूर्वसचिव भट्टराई विदेशमा एक जना पदाधिकारीलाई भेट्न पनि गाह्रो हुने बताउँछन् । २०७२ मा नेपालमा संविधान बन्नुअघि भारतबाट हुने भ्रमणका दौरान नेपाली नेताहरू होटलमा लाम लागेर भेट्न पुगेको जगजाहेरै छ । चिनियाँ राष्ट्रपति सीले नेपाल भ्रमण गर्नुअघि सीपीसीका विदेश विभाग प्रमुख सोङ ताओ आउँदा नेपाली नेताहरूले उनलाई भेट्न हानथाप गरेका थिए । परराष्ट्र मन्त्रालयका पूर्वशिष्टाचार महापाल प्रमुख अर्जुनकान्त मैनाली भेटवार्ता गर्न प्रोटोकल हेर्नुपर्ने सुझाव दिन्छन् । कुनै विदेशीसँग उच्च तहका पदाधिकारीले भेटवार्ता गर्दा त्यसको आउटपुट के हो र त्यो मर्यादाअनुकूल छ कि छैन भनेर हुनुपर्छ, उनले भने । २०७७ कात्तिक ५ मा भारतको अन्तर्राष्ट्रिय क्षेत्रमा गुप्तचरी गर्ने सुरक्षा निकाय रअका प्रमुख सामन्त गोयलले प्रधानमन्त्री ओलीलाई बालुवाटारमा भेटवार्ता गरेका थिए । त्यहाँ के भयो कसैलाई थाहा छैन । त्यस भेटमा परराष्ट्रका अधिकारीलाई सामेल गरिएको थिएन । त्यसमा पनि भारतका जासुसी निकायका प्रमुख र नेपालका प्रधानमन्त्रीबीच प्रोटोकल नै मिल्दैन । पूर्वपरराष्ट्र सचिव भट्टराईले चौथाइवालेको भ्रमणलाई इंगित गर्दै कूटनीतिक मर्यादामा ध्यान दिनुपर्ने बताए । पूर्वपरराष्ट्रमन्त्री थापाले कूटनीतिक र राजनीतिक तहको भेटघाट नियमन गर्न सरकारले बनाएको आचारसंहिता पालना नभएको बताए । दुई जना पूर्वप्रधानमन्त्रीका परराष्ट्र मामिला सल्लाहकारसमेत रहिसकेका कूटनीतिविज्ञ दिनेश भट्टराई भ्रमण र भेटवार्ता हुनुलाई सकारात्मक मान्छन् । यसले दुई मुलुक बीचका सम्बन्धलाई थप मजबुत बनाउँछ तर ती भेटवार्तालाई संस्थागत गर्नुपर्छ । परराष्ट्र मन्त्रालयकी प्रवक्ता सेवा लम्साल विदेशीसँग हुने भेटवार्तामा परराष्ट्रका अधिकारीलाई खबर गर्नुपर्ने आचारसंहिताको व्यवस्था पालना नभएको स्वीकार गर्छिन् । बहालवाला उच्च पदाधिकारी र पूर्व उच्च पदाधिकारी आफैंले आचारसंहिताको पालना गर्दा उचित हुन्छ, उनले भनिन् । किन भेटेनन् भट्टराई र यादवलाई ?भाजपा विदेश विभाग प्रमुख चौथाइवालेले पूर्वप्रधानमन्त्री बाबुराम भट्टराई र जनता समाजवादी पार्टीका अध्यक्ष उपेन्द्र यादवलाई भने भेटेनन् । स्रोतका अनुसार भट्टराई र चौथाइवालेबीच राम्रो सम्बन्ध छैन । उनीहरूबीच ट्वीटरमै सवालजवाफ भएको थियो । पछिल्लो पटक गत साउन ६ मा भट्टराईले उत्तरप्रदेशका मुख्यमन्त्री योगी आदित्यनाथले गंगा नदीमा दूध अर्पण गरेको तस्बिर ट्वीट गर्दै लेखेका थिए, आस्था खतरनाक चीज हो । यसले तिमीलाई दूध फाल्ने र पिसाब खाने बनाउँछ ।जवाफमा चौथाइवालेले लेखेका थिए, प्रिय बाबुरामजी, तपाईं र तपाईंका साथीहरूले हिन्दुको आस्था र परम्परालाई इदको अवसरमा समेत होच्याउँछन् । दुई दिनपछि भट्टराईले धर्मबारे लेखेका थिए । जवाफमा चौथाइवालेले जोक अफ द इयर भन्दै भट्टराईजस्तो हिन्दु परम्परालाई केही दिनअघि दुर्व्यवहार गर्नेले धर्मको उपदेश दिएकामा व्यंग्य गरेका थिए । त्यसअघि जेठ १५ मा भारतको पत्रिका द हिन्दु मा लेखेको लेखमा भट्टराईले नेपालको आन्तरिक राजनीतिमा भारत र राष्ट्रिय स्वयंसेवक संघ (आरएसएस) ले हस्तक्षेप गरेको उल्लेख गरेका थिए । लगत्तै चौथाइवालेले भट्टराईलाई ट्वीटरमा मेन्सन गर्दै लेखेका थिए, नेपालको आन्तरिक राजनीतिमा भट्टराई जे पनि टिप्पणी गर्न स्वतन्त्र छन् तर लेखमा आरएसएस र भारतमाथिको टिप्पणीले उनी अहिले पनि आफ्नो सपनाको भूमि जेएनयू (जवाहरलाल नेहरू विश्वविद्यालय) मै बसिरहेका जस्ता छन् । भट्टराईले आफ्नो असफलतामा आफूबाहेक अरू सबैलाई आरोप लगाइरहेको चौथाइवालेले उल्लेख गरेका थिए । जसपा अध्यक्ष यादवसँग भने चुच्चे नक्सा संसद्बाट अनुमोदन हुँदादेखिको समस्या हो । चुच्चे नक्सालाई संविधानको अनुसूचीमा राख्ने गृहकार्य भइरहँदा जसपा नेत्री सरिता गिरीले विरोध गर्दै भोट नहाल्ने बताएकी थिइन् । लगत्तै उनलाई पार्टीले कारबाही गर्यो । उक्त कारबाही यादवको जोडबलमा भएको भारतीय बुझाइ छ । दोस्रोचाहिँ भारतले ओली नेतृत्वको तत्कालीन सरकारलाई समर्थन गर्न जसपालाई अनुरोध गरेको थियो । त्यसलाई यादव समूहले स्विकारेन । आवश्यकता पर्दा आफूहरूले सहयोग गरे पनि यादवले साथ नदिएको भन्दै चौथाइवालेले नभेटेको स्रोतले जनाएको छ ।"
देशभक्त छोरो मर्दा देशै रुँदो रैछ,"शोषण र अन्यायविरुद्ध आवाज उठाउने गायक जेबी टुहुरेले यो गीत कसको शोकमा गाएका थिए ? खुलेको छैन । तर बिहीबार भने अरूलाई शोकमा डुबाएर उनी भौतिक दुनियाँबाट अलप भएका छन् । २००१ कात्तिक १५ मा धरानको पुरानो बजारमा जन्मिएका टुहुरेले न्याय, समानता र परिवर्तनको पक्षमा उभिँदै जनमत निर्माणका लागि पाँच दशकभन्दा लामो समय आवाज दिए । माले भूमिगत हुँदा सांस्कृतिक कार्यक्रममार्फत पार्टीका एजेन्डा आमजनता माझ पुर्याए । २०२० को दशकदेखि कम्युनिस्ट पार्टीनिकट रहेर उनले जनता जगाउने गीत गाउन थालेका हुन् । उनी तत्कालीन मालेको नेतामात्रै नभई सांस्कृतिक टोलीका अगुवा पनि थिए । उनले पार्टीका लागि गाउँदै हिँड्दा जीवन गुजाराका लागि कपडा पसल चलाउनेदेखि सागसमेत बेच्न भ्याए । किताब पसल र होटल चलाए । क्रान्तिकारी गीत गाएकै कारण उनले कैयौंपटक जेलको चिसो छिँडीमा रात बिताए ।२०४६ सालसम्म विराटनगरमा रहेर पार्टीका लागि गाउँदै हिँडेका टुहुरे २०४७ पछि काठमाडौं आए । पाँच दशक प्रगतिशील सांस्कृतिक क्षेत्रमा सक्रिय टुहुरेका आमा, दिदी, बहिनी, बसाइँ हिँड्नेको ताँतीले, आँधी खोलैले, चौंरी चर्ने ठाउँमा, छोराहरू हो, जुनीभरि मुटु, दुःखको बोझ, रातको अनिँदो लगायत थुप्रै गीत चर्चित छन् । आमा, दिदी, बहिनी हजारभन्दा बढीपटक स्टेजमा प्रस्तुत गरिएको गीतमा पर्छ । एउटा पत्रिकामा एकदेव ज्ञवालीको उक्त गीत पढेपछि टुहुरेले त्यसमा धुन भरेका थिए । अन्तिम हरफ जाग उठ नारी हो सिर्जनाको घाम बनेर भन्ने अंश बम देवानले थपेको संगीतकार राजेश थापा बताउँछन् । राज्यको दमन, हत्या र हिंसाविरुद्धको अभियानमा टुहुरेले नेतृत्व गरेको जनसांस्कृतिक महासंघका अध्यक्ष खगेन्द्र राईले बताए । २०४२४३ तिर उहाँसँग धरानमा भेट भएको हो । उहाँको स्वरको क्वालिटी पनि राम्रो थियो, लामो समय मेचीमहाकाली अभियानमा सँगै रहेका राईले भने, उहाँ एक समर्पित गायक हुनुहुन्थ्यो । माओवादी जनयुद्ध का बेला शान्ति सांस्कृतिक मेचीमहाकाली अभियानमा पनि टुहुरेसँगै उनी पनि सहभागी थिए । पार्टी प्रतिबन्धित हुँदा पार्टीका धारणालाई टुहुरेको सांस्कृतिक कार्यक्रममार्फत गाउँगाउँसम्म पुर्याउने गरेको उनी बताउँछन् । पार्टीहरू प्रतिबन्धित थिए । त्यतिखेर जनतालाई पार्टीप्रति आस्थावान् बनाउन त्यस्ता थुप्रै कार्यक्रम गरियो, उनले भने, बहुदल आइसकेपछि २०४८ सालको चुनावका बेला नेपाली कांग्रेसका स्टेजहरू जलाइयो, त्यतिबेला पनि हामी सँगै थियौं । संगीतकार थापा टुहुरेलाई सांगीतिक अभिभावक मान्छन् । १३ वर्षको उमेरदेखि नै टुहुरेको हात समाएर उनीसँग गाउन हिँडेका थिए, थापा । उनका अनुसार टुहुरे आफैंले लेखेर धेरै गीत गाएनन् । अरूले लेखिदिएको गीत भने एकडेढ घण्टा गुनगुनाउनेबित्तिकै नयाँ लयसहित गीत बनाइहाल्थे । थापाको समूहले त्यसमा संगीत भरिसकेपछि उनीहरू विभिन्न कार्यक्रम र अभियानमा प्रस्तुत गर्थे । गीत गाउने भनेपछि टुहुरेमा अर्कै प्रकारको स्फूर्ति आउने उनी सम्झिन्छन् । उहाँले जनताको बीचमा जाँदा कहिल्यै थाकें, गाह्रो भयो, अल्छी लाग्यो भन्नुभएन, उनले भने, गाउँमा ल जेबी दाइ गीत सुन्नुपर्यो भन्नासाथ तुरुन्तै तयार भइहाल्नुहुन्थ्यो । थापाको दाबीअनुसार टुहुरेले संगीतको कुनै औपचारिक शिक्षा लिएनन् । उहाँ त गीत गाउनकै लागि जन्मिनुभएको हो । कसैले गीत दियो भने पहिला गुनगुनाउनुहुन्थ्यो । लयमा ढालेर हामीलाई सुनाउनुहुन्थ्यो, टुहुरेसँगको पुरानो यात्रा सम्झँदै उनले भने, त्यसपछि त्यही लयमा हामी बाजा भर्थ्यौं । धुन बनाउँथ्यौं अनि स्टेजमा प्रस्तुत गरिहाल्थ्यौं । आफ्नो राजनीतिक बाटो छुट्टिएको दिन टुहुरे खुबै रोएको अझै सम्झन्छन्, थापा । २०६६ मा उहाँ माओवादीमा जानु हुँदा मधु गुरुङ र म पनि रातभर रोएका थियौं, उनले भने, उहाँले तिमीहरू आफ्नै ठाउँमा बस, त्यस्तै भयो, म जान्छु भन्नुभयो । हामी माओवादीमा जान सकेनौं । २०६६ पछि टुहुरे माओवादीका धेरै मञ्चमा देखिए । माओवादीकै सिफारिसमा उनी दोस्रो संविधानसभामा सदस्यसमेत बने । उनी माओवादी केन्द्रका सल्लाहकारसमेत थिए । २०२१ सालमा बुबाको निधनपछि जुठबहादुर खड्गीबाट उनी जेबी टुहुरे बनेका हुन् । काठमाडौंको कलंकीमा बस्दै आएका उनका श्रीमती, एक छोरा र चार छोरी छन् । भदौ १ गते घरमै लडेपछि उनलाई बल्खुस्थित वयोधा अस्पताल लगिएको थियो । मस्तिष्कघातका कारण निधन भएका उनको बिहीबारै अन्त्येष्टि गरिएको छ ।"
एसिड प्रहार गर्ने श्रीमान्लाई साढे १० वर्ष कैद,"धनुषा (कास) श्रीमती र छोरीलाई एसिड प्रहार गर्ने सञ्जीव साहलाई जिल्ला अदालत धनुषाले १० वर्ष ६ महिना कैद सजाय सुनाएको छ । न्यायाधीश कृष्णमुरारी शिवाकोटीको इजलासले बिहीबार कैदसँगै क्षतिपूर्तिका लागि ६ लाख ५० हजार रुपैयाँ जरिवाना फैसला गरेको हो । जनकपुरधाम७ पेठिया बजार बस्दै आएकी २२ वर्षीया आरती साह र ४ वर्षीया छोरी रियालाई एसिड प्रहार गर्ने सञ्जीवलाई कैद र जरिवानाको फैसला भएको आरतीका तर्फबाट निःशुल्क बहस गरेकी अधिवक्ता रिंकुकुमारी यादवले बताइन् । फैसलाबाट आरती र उनका परिवार भने सन्तुष्ट छैनन् । फैसला मलाई मञ्जुर छैन, आरतीले भनिन्, श्रीमान्लाई आजीवन कैद हुनुपर्छ । उसको सम्पत्तिबाट मलाई अंश चाहिन्छ । गरिब बुबाको घरमा कहिलेसम्म बस्ने ? जिल्लाको फैसलाविरुद्ध आफू उच्च अदालत जाने उनले बताइन् ।"
भारतद्वारा अक्सिजन प्लान्ट सहयोग,"(काठमाडौं)  भारतले नेपाललाई मेडिकल अक्सिजन प्लान्ट सहयोग गरेको छ । नेपालका लागि भारतीय राजदूत विनयमोहन क्वात्राले स्वास्थ्य राज्यमन्त्री उमेश श्रेष्ठलाई बिहीबार स्वास्थ्य मन्त्रालयमा आयोजित एक कार्यक्रममा ९६० एलपीएम क्षमताको मेडिकल अक्सिजन प्लान्ट हस्तान्तरण गरेका हुन् ।कोरोना महामारीविरुद्धको लडाइँमा नेपालसँग हातेमालो गर्न भन्दै अक्सिजन प्लान्ट सहयोग गरिएको भारतीय राजदूत क्वात्राले बताए । उक्त अक्सिजन प्लान्टको हस्तान्तरण कोरोना महामारीको सामना गर्न भारतले नेपाललाई गर्दै आएको निरन्तर साथ र सहयोगको प्रतीकका रूपमा रहेको उनको भनाइ थियो ।यो अक्सिजन प्लान्टले ९६० एलपीएम (लिटर प्रतिमिनेट) अक्सिजन उत्पादन गर्न सक्छ । उत्पादित अक्सिजन प्रतिव्यक्ति ५ एलपीएमका दरले आपूर्ति गर्दा पनि यसबाट एकसाथ २ सय जना बिरामीलाई सेवा प्रदान गर्न सकिन्छ, उनले भने ।राज्यमन्त्री श्रेष्ठले उपहारस्वरूप प्रदान गरिएको अत्यन्तै आवश्यक स्वास्थ्य पूर्वाधारका रूपमा रहेको यस अक्सिजन प्लान्टको मद्दतले नेपाललाई कोरोना महामारीविरुद्घको लडाइँमा थप बल पुग्ने बताए ।उक्त अक्सिजन प्लान्ट धरानस्थित बीपी कोइराला स्वास्थ्य विज्ञान प्रतिष्ठानमा जडान गरिएको दूतावासद्वारा जारी विज्ञप्तिमा उल्लेख छ । भारतले कोरोना महामारी सुरु भएदेखि नै नेपाललाई विभिन्न स्वास्थ्य सामग्री तथा खोप सहयोग गर्दै आएको छ ।"
प्राचीन कृतिका २० लाख ॅडिजिटल कपी तयार,"(काठमाडौं)  राष्ट्रिय अभिलेखालयले प्राचीन कृतिका २० लाख पाना डिजिटल कपी तयार पारेको छ । यो वर्ष मात्र १ लाख पाना डिजिटल कपी तयार भएको अभिलेखालयले जानकारी दिएको छ । कार्यालयले ५ वर्षअघि डिजिटाइज को काम सुरु गरेको हो । अभिलेखालयमा २ लाख प्राचीन कृति संग्रह गरिएका छन् । त्यसमध्ये ३५ हजार मूल कपी छन् भने बाँकी माइक्रोफिल्म मात्र छन् । यिनै कृतिका ५३ लाखमध्ये २० लाख पाना डिजिटल कपी तयार भएको अभिलेखालय प्रमुख शौभाग्य प्रधानाङ्गले जानकारी दिइन् ।अभिलेखालयले क्यामेराबाट डिजिटाइज गर्न सुरु गरेको थियो । अहिले डिजिटल स्क्यानर बाट काम भइरहेको छ । क्यामेराले भन्दा मेसिनले गर्दा गुणस्तर राम्रो हुन्छ, अभिलेखालयका प्रमुख छविकार कुमार श्रेष्ठले भने । अभिलेखालयमा पहिला माइक्रोफिल्म बनाएर राखिएका ग्रन्थको पनि डिजिटल कपी बनाइएको छ । २० लाख पाना नै राष्ट्रिय अभिलेखालयको सर्भर मा राखिएको श्रेष्ठले जानकारी दिए । प्रधानाङ्गका अनुसार सिंहदरबारको राष्ट्रिय सूचना केन्द्र र हेटौंडास्थित दैवीप्रकोप उद्धार केन्द्रको सर्भरमा पनि डिजिटल प्रति राखिनेछ । कुनै एक ठाउँमा क्षति भए पनि अर्को ठाउँ सुरक्षित रहन्छ, प्रधानाङ्गले भनिन् ।जर्मननेपाल हस्तलिखित परियोजनाले २०२७ देखि २०५७ सम्म ३० वर्ष लगाएर प्राचीन कृतिको माइक्रोफिल्म बनाइदिएको हो । अहिले डिजिटाइज गर्न भने आफ्नै स्रोतमा थालेको प्रधानाङ्गले बताइन् । दातृसंस्था सहयोग गर्छौं त भनिराखेका छन् तर बजेटको समस्या भए पनि सहयोग लिन मन छैन, उनले भनिन्, जर्मनले माइक्रोफिल्म तयार गर्दा एक प्रति लग्यो । हाम्रो सम्पत्ति किन अरूलाई दिने भन्ने हो । जनशक्तिको पनि कमी रहेको उनले बताइन् । कम्तीमा ३० कर्मचारी थपिए भने सहज हुन्छ, उनले भनिन्, दरबन्दी थोरै हुँदा निकै समस्या भएको छ । भएका दरबन्दी पनि कटौतीमा परेका छन् । प्रमुख छविकार श्रेष्ठले पनि जनशक्ति कम हुँदा काममा कठिनाइ आएको बताए । डिजिटाइज गर्ने जनशक्ति ६ जना थिए । त्यसमा पनि दुई जनाले अवकाश पाए । बाहिरबाट दुई जना ल्याएर काम गरिरहेका छौं, उनले भने ।डिजिटल कपी नहुँदा अनुसन्धानकर्ताले अभिलेखालयमा धाउनुपर्ने बाध्यता थियो । अब तोकिएको राजस्व र शुल्क तिरे उपलब्ध हुन सक्छ । पहिला यही आउँथे, राजस्व तिरेर फोटोकपी लैजान्थे, श्रेष्ठले भने, कृति लिन नेपालमै आउनुपर्छ भन्दै अनुसन्धानकर्ताको गुनासो हुन्थ्यो । अब यहींबाट पठाउन सक्छौं, श्रेष्ठले भने । अनलाइनबाटै रकम तिर्न सकिने प्रबन्ध भने हुन सकेको छैन । यसको व्यवस्था गरिदिन सरकारलाई आग्रह गरेका छौं, श्रेष्ठले भने ।अभिलेखालयमा हस्तलिखित ग्रन्थ, ताडपत्र, भोजपत्र, नीलपत्र, ताम्रपत्र, शिलापत्रलगायत प्राचीन कृति संग्रह गरिएका छन् । राष्ट्रिय दृष्टिकोणले महत्त्वपूर्ण कागजातलाई व्यवस्थित र सुरक्षित राख्ने व्यवस्था राष्ट्रिय अभिलेख ऐन २०४६ ले गरेको छ । विभिन्न माध्यममा लेखिएका हस्तलिखित ग्रन्थ, पुस्तक, आर्थिक विवरण, सन्धि, सम्झौता, पत्रपत्रिका, चिठीपत्र, लिखत, चित्र, तस्बिर, नक्सा, योजना, चार्ट, फाइल, मिसज वा कुनै प्रतिलिपि सुरक्षित गर्ने काम राष्ट्रिय अभिलेखालयले गर्छ । त्यसैगरी फिल्म, माइक्रोफिल्म, ध्वनि रेकर्ड, चलचित्र, कम्प्युटर डिस्क, मनि अर्डर फर्म, पहिलो टाँचा लागेको हुलाक टिकट, हवाईपत्र र पोस्टकार्डसमेत अभिलेखालयमा सुरक्षित राख्ने अधिकार कानुनले दिएको छ । २५ वर्ष पुगेका राष्ट्रिय महत्त्वका कागजात अभिलेखालयमा राख्नुपर्ने व्यवस्था छ । यहाँ आठौं शताब्दीको स्कन्दपुराणदेखि पृथ्वीनारायण शाहको दिव्योपदेशसम्म अभिलेख राखिएको छ ।सरकारले २०६४ सालमै यहाँका कृतिका लागि राजस्व र दस्तुर तोकेको थियो । अभिलेख सार्न प्रतिपृष्ठको राजस्व दस्तुर ५० रुपैयाँ र लागत दस्तुर सय रुपैयाँ तिर्नुपर्छ । विदेशीका लागि भने राजस्व र लागत दस्तुर दुवै सयसय रुपैयाँ तय गरिएको छ । अभिलेखको प्रतिलिपि लिन छुट्टै राजस्व र लागत दस्तुर तिर्नुपर्छ । यसमा पनि स्वदेशी र विदेशीलाई फरक दर तोकिएको छ । पोजिटिभ माइक्रोफिल्म को एक पृष्ठको १५ रुपैयाँ राजस्व तिर्नुपर्छ । यसमा लागत दस्तुर लाग्दैन । विदेशीलाई भने लागत दस्तुर २५ रुपैयाँ राजस्व लाग्छ । पोजिटिभ माइक्रोफिल्म फिटमा लिनुपरे प्रतिफिटको ३० रुपैयाँ लागत तिर्नुपर्छ । विदेशीले भने ५५ रुपैयाँ तिर्नुपर्छ । माइक्रोफिल्म रिडर प्रिन्टबाट लिँदा राजस्व प्रतिपृष्ठ १५ रुपैयाँ र लागत दस्तुर २० रुपैयाँ निर्धारण गरिएको छ । विदेशीले भने राजस्व २५ रुपैयाँ र ३५ लागत दस्तुर रुपैयाँ बुझाउनुपर्छ । त्यसैगरी डिजिटल फोटो क्यामेराबाट लिन प्रतिस्न्याप १५ रुपैयाँ राजस्व र ६० रुपैयाँ लागत दस्तुर बुझाउनुपर्छ । विदेशीलाई भने २५ रुपैयाँ राजस्व र सय रुपैयाँ लागत दस्तुर बुझाउनुपर्छ । कृतिको फोटोकपी लिन राजस्व प्रतिपृष्ठ १० रुपैयाँ र लागत दस्तुर ५ रुपैयाँ तिर्नुपर्छ । विदेशीलाई भने त्यसका लागि राजस्व २० रुपैयाँ र लागत दस्तुर १५ रुपैयाँ तोकिएको छ । यहाँबाट दस्तुर तिरेर सबैले कृति लैजान पाउँछन्, श्रेष्ठले भने ।"
छिमेकीको हत्या गरेर फरार युवा पक्राउ,हेटौंडा (कास) छिमेकीको हत्या गरी फरार हेटौंडा१६ हटिया भालु खोलाका ४० वर्षीय राजकुमार भनिने ठूलो सार्की मोक्तान बिहीबार पक्राउ परेका छन् । गत साउन ३२ को राति ६४ वर्षीय मानबहादुर चेपाङमाथि बन्चरो प्रहार गरी उनी भागेका थिए । लुकीछिपी बस्दै आएका उनलाई घरबाटै पक्राउ गरिएको मकवानपुर प्रहरी प्रवक्ता जयश्वर रिमालले बताए । आफ्नी श्रीमतीमाथि चेपाङले अनुचित व्यवहार गरेको भन्दै मोक्तानले उनको हत्या गरेको पाइएको रिमालको भनाइ छ ।
'राजमार्ग विस्तारमा संघको असहयोग,हेटौंडा (कास) संघ सरकारले सहयोग नगर्दा राजमार्ग फराकिलो गर्न नसकिएको हेटौंडा उपमहानगरपालिकाले जनाएको छ । उपमहानगर प्रमुख हरिबहादुर महतले संघ सरकारले जिम्मेवारी नदिँदा काम हुन नसकेको आरोप लगाए । मकवानपुरमा त्रिभुवन राजपथ र पूर्वपश्चिम राजमार्ग छन् । यी सडक २५२५ मिटर फराकिलो पार्न सर्वोच्च अदालतले आदेश दिएको छ । तर राजमार्ग संघ सरकार मातहत भएकाले उपमहानगरले हस्तक्षेप गर्न नसकेको महतले बताए । उनले कानुनी अवरोध हटिसकेको र विस्तारको क्रममा भत्किने घरका धनीहरूले पनि सहमति जनाइसकेको दाबी गरे । राजमार्ग विस्तार गर्दा उपमहानगरका २ सय ७८ घर भत्किनेछन् ।
हिंसाको भुंग्रोमा सधैं महिला !,"(काठमाडौं)  साउन पहिलो साता बझाङ जयपृथ्वी नगरपालिका१ भण्डार गाउँकी २१ वर्षीया जानकी नेपालीमाथि श्रीमान् मनोज नेपालीले निर्घात कुटपिट गरी कान काटिदिए । उपचार तथा मनोपरामर्शपछि उनी हाल माइतीको संरक्षणमा छिन् । डीएसपी रूपक खड्काका अनुसार मनोज तारिखमा छुटेका छन् भने उनीविरुद्ध जानकीकै उजुरीमा ज्यान मार्ने उद्योगअन्तर्गत जिल्ला अदालतमा मुद्दा चलिरहेको छ । उनलाई कस्तो सजाय हुन्छ भन्ने टुंगो नलागेको बझाङस्थित अल्पकालीन महिला सुरक्षा गृहकी इन्चार्ज गीता शाहीले बताइन् । तीन सन्तानको लालनपालनसँगै जानकीलाई मुद्दाका लागि अदालत आउनजान पनि निकै कठिन छ । बैशाख ४ गते चितवन भरतपुर१९ स्थित घरमा झुन्डिएको अवस्थामा फेला परेकी २८ वर्षीया सविता भण्डारीको मुद्दा पनि अदालतमा विचाराधीन छ । आत्महत्याको निष्कर्षपछि उक्त घटनालाई अदालत पठाइएको जिल्ला प्रहरी कार्यालयका डीएसपी सूर्यबहादुर थापाले बताए । महोत्तरीको लोहारपट्टी७ भ्रमरपुराकी २७ वर्षीया सुजिता ठाकुरको मुद्दा पनि जिल्ला अदालतले किनारा लगाउन सकेको छैन । जेठ २० गते बेपत्ता भएकी सुजिताको शव असार २७ गते फेला परेको थियो । हत्यामा मृतकका बुबा र देवरसहित ७ जना संलग्न भएको प्रहरीले निष्कर्ष निकालेको थियो । जिल्ला प्रहरी प्रवक्ता डीएसपी प्रकाश विष्टका अनुसार आरोपित बुबा र देवर पुर्पक्षका लागि हिरासतमै छन् । थुनछेकको बहस चलिरहेकाले आरोपितलाई कस्तो सजाय हुन्छ भन्ने जिल्ला अदालतले नै निर्णय गर्छ, विष्टले भने । महिलाहरू समाजमा क्रियाशील भएर लागेपछि उनीहरूमाथि बढी आक्रमण हुन थालेको विष्टले बताए । प्रहरीका अनुसार श्रीमान्भन्दा सुजिता निकै सक्रिय थिइन् । घरको निर्णय र बाहिरको काममा उनी अगाडि भएकै कारण देवरसहित परिवारका सदस्यसँग विवाद परेको प्रहरीको भनाइ छ । तराईमा छोरी र बुहारीहरू घरबाहिर हिँडेको नरुचाउने समाजमा माइतीपक्षसमेत उनको विरुद्धमा उभिँदा घटना भएको प्रहरीको अनुमान छ । पछिल्लो समय महिलामाथि घरभित्रै हुने गरेका अधिकांश हिंसाको प्रवृत्ति सविताकै जस्तो देखिन्छ । प्रहरीबाट मुद्दा नटुंगिएपछि यस्ता अनगिन्ती घटना अदालतमा विचाराधीन छन् । महिला हिंसाविरुद्ध पर्याप्त ऐन कानुन नभएका होइनन्, अधिवक्ता मीरा ढुंगाना भन्छिन्, तर कानुन कार्यान्वयनको अवस्था कस्तो छ भन्ने कुरा मुख्य हो । महिला हिंसाविरुद्ध पर्याप्त ऐनकानुन हुँदाहुँदै पनि कार्यान्वयन तथा कारबाही प्रक्रिया फितलो हुँदा मुद्दा कमजोर र ओझेलमा पर्दै गएका छन् । प्रहरी प्रशासनबाट अदालतसम्म पुग्दा कतिपय घटनामा झन्झट व्यहोर्नुपर्ने अवस्थाले पीडितले झनै पीडा भोग्नुपरेका उदाहरण छन् ।हिंसाको बढ्दो ग्राफप्रहरी प्रधान कार्यालयका अनुसार गत आर्थिक वर्षमा मात्र १८ हजार ९ सय ६१ वटा महिला हिंसाका घटना भएका छन् । दर्ता भएका घटनामा सबैभन्दा बढी घरेलु हिंसा १४ हजार २ सय ३२ छन् । उपत्यकामा २ हजार ७ सय ४५ घरेलु हिंसाका घटना भएको प्रहरीको तथ्यांकमा उल्लेख छ । अघिल्लो आव २०७६७७ को तुलनामा महिला हिंसाका घटना ३ हजार २ सय ५ वटाले वृद्धि भएका छन् । प्रहरीका अनुसार अघिल्लो आवमा १५ हजार ७ सय ५६ वटा घटना भएका थिए । जसमा घरेलु हिंसाका ११ हजार ७ सय ३८ वटा घटना छन् । स्वास्थ्य मन्त्रालयको नेतृत्वमा न्यु एराले गरेको नेपाल जनसांख्यिक तथा स्वास्थ्य सर्वेक्षण २०१६ मा विवाहित महिलामध्ये २६ प्रतिशत महिलाले श्रीमान्बाट हिंसा भएको अनुभव गरेको तथ्यांक निकालिएको थियो । लकडाउनको समयमा पनि सबैभन्दा बढी महिला हिंसा भएको प्रहरी तथा महिलासम्बद्ध संस्थाका तथ्यांकले देखाउँछन् । महिला आयोगमा गत आवमा १ हजार ६५ वटा घरेलु हिंसाका उजुरी दर्ता भएका छन् । जहाँ १ सय ६४ वटा त महिला हिंसाका मात्रै छन् । कोभिड कालमा सबै जना एकै ठाउँमा लामो समय बस्नुपरेकाले महिला हिंसाका घटना बढेको राष्ट्रिय महिला आयोगकी अध्यक्ष कमला पराजुलीको भनाइ छ । पछिल्लो समय श्रीमान्बाट बढी हिंसा भोगेको भन्दै उजुरीका लागि आउने गरेको आयोगकी मुद्दा व्यवस्थापन शाखा प्रमुख विमला खड्काले बताइन् । श्रीमान्ले बारम्बार कुटपिट गर्ने, सम्बन्ध टुटाउन दबाब दिएपछि सुरक्षाका लागि बालबच्चासहित आउने धेरै हुनुहुन्छ, उनले भनिन्, कतिपयलाई हामीले कानुनी तथा मनोसामाजिक परामर्श दिँदै आएका छौं । असाध्यै पीडितलाई आयोगले आश्रयस्थलमै राखेर सुरक्षा दिइरहेको छ । आव २०७७७८ मा आयोगले ७१ जनालाई आश्रयस्थलमा राखेको छ भने २२ जनालाई हिंसाबाट उद्धार गरेको छ । पछिल्लो दोस्रो चरणको निषेधाज्ञामा मात्र आयोगमा घरेलु हिंसा २२ वटा र महिला हिंसाका १० वटा उजुरी दर्ता भएका छन् । आयोगमा कुटपिटका उजुरी अधिकतम आउने गर्छन् । आयोगमा आएका उजुरी र तथ्यांक महिला हिंसाका प्रतिनिधिमूलक घटनाको स्वरूप मात्र भएको पराजुलीले बताइन् । जति धेरै कानुन, न्यायालय, प्रहरी प्रशासन छ, समाजमा हिंसा बढिरहेको छ, उनले भनिन्, हिंसाका घटनाहरूको रूप बदलिएको छ । देशैभरका हिंसापीडित महिलाको पहुँच महिला आयोगमा पुग्दैन । महामारीबाट सिर्जित बेरोजगारी र आर्थिक अभावजस्ता कारणले परिवारमा हुने किचलोबाट पनि महिला नै प्रताडित हुनुपरेको उनले बताइन् । त्यस क्रममा प्रतिवाद गर्दा उनीहरूले शारीरिक तथा मानसिक हिंसा खेप्नुपरेको छ, उनले भनिन् ।महिला पुनःस्थापना केन्द्र ओरेकले वैशाख १६ गते निषेधाज्ञा सुरु भएदेखि २०७८ असार मसान्तसम्म महिला तथा बालबालिकामाथि हुने ६ सय ८० वटा हिंसा घटना विश्लेषण गरेको थियो । जसमा ३ सय ४१ वटा घरेलु हिंसाका घटना छन्, १ सय ६८ वटा अर्थात् ४९ प्रतिशत शारीरिक हिंसा छन् । हिंसा गर्नेमा ३ सय ११ जना (४६ प्रतिशत) श्रीमान् र १ सय १८ जना (१७ प्रतिशत) परिवारका अन्य सदस्य छन् । ओरेकले ५० प्रतिशत हिंसा घरभित्रै हुने तथ्यांक निकालेको छ । कालीमाटीस्थित महिला, बालबालिका तथा ज्येष्ठ नागरिक सेलकी प्रमुख प्रहरी निरीक्षक अनु लामाले महिला हिंसाका घटनामा उजुरी आउने क्रम बढेको बताइन् । आव २०७७७८ मा केन्द्रमा २ हजार २ सय ४८ वटा घरेलु हिंसाका निवेदन दर्ता भएका छन् । पछिल्लो निषेधाज्ञाको अवधिमा १ सय २४ वटा घरेलु हिंसाका घटना दर्ता भएको केन्द्रको तथ्यांकले देखाउँछ । बहुविवाह, मादक पदार्थ सेवनबाट कुटपिट जस्ता केस बढी आएका छन् । जसमा महिला नै बढी पीडित छन्, प्रमुख लामाले भनिन् । उजुरी गर्न आउनेमा सक्षम र आत्मनिर्भर महिला नै बढी रहेको प्रहरीको भनाइ छ । आव २०७७७८ मा देशभर भएका घरेलु हिंसाका प्रदेश १ मा १ हजार २ सय ८०, प्रदेश २ मा ३ हजार ५ सय ५६, वाग्मतीमा १ हजार १ सय २६, गण्डकीमा १ हजार १ सय ९६, लुम्बिनीमा २ हजार ३ सय १८, कर्णालीमा ८ सय ७२ र सुदूरपश्चिममा १ हजार १ सय ३९ घटना भएको प्रहरी प्रधान कार्यालयको तथ्यांक छ । सचेतनाको कमी र आर्थिक रूपमा कमजोर भएका कारण ग्रामीण भेगका महिलाले हिंसा भोगिरहेको र त्यसको यथार्थ तस्बिर अझै बाहिर आउन नसकेको अधिकारकर्मी रीता शाह बताउँछिन् । केही महिला हिंसाका घटना बाहिर आए पनि त्यसलाई पीडक, स्थानीय तह तथा प्रहरीबाटै मिलापत्रका लागि दबाब आउँछ, उनले भनिन्, लकडाउनका बेला महिला हक तथा सुरक्षाका लागि स्थापना भएका संघसंस्थाका कार्यालय बन्द हुँदा केही पीडित उजुरी गर्ने ठाउँसम्म पुग्न पाएनन् । घरभित्रै महिला हिंसा बढ्नुमा पितृसत्ता र सामाजिक प्रतिष्ठाले भूमिका खेलेको शाहको बुझाइ छ ।"
धौलीगंगा बाँध खोल्दा महाकालीमा बहाव बढ्दै,"तुइन हटाएर पक्की र झोलुंगे पुल बनाउन निर्देशनप्रतिनिधिसभाको राज्य व्यवस्था तथा सुशासन समितिले दार्चुलाको व्यास गाउँपालिका क्षेत्रको भौगोलिक विकटताका कारण नेपाली नागरिकलाई आफ्नै सदरमुकाम र बजार आउजाउमा हुने समस्या समाधान गर्न तथा नागरिकको भौतिक सुरक्षा प्रत्याभूतिमा ध्यान पुर्याउन सरकारलाई निर्देशन दिएको छ । समितिको बिहीबारको बैठकमा बोलाइएका गृहमन्त्री खाँणलाई तुइन घटनाको छानबिन गर्न गठित समितिको प्रतिवेदन यथाशीघ्र सार्वजनिक गर्न, दोषीलाई कारबाहीको दायरामा ल्याउन कूटनीतिक पहल गर्न र पीडित परिवारलाई उचित राहत व्यवस्था गर्न निर्देशन दिएको हो । यस्तै व्यास क्षेत्रका स्थानीयको सुरक्षा तथा आवतजावतका लागि आवश्यक पर्ने पुल, मोटर बाटोलगायतका स्थानीय पूर्वाधार छिटो निर्माण गर्न पनि समितिले निर्देशन दिएको छ । दार्चुला सदरमुकाम खलंगादेखि नेपालचीन सीमा नाका टिंकरसम्म सडक निर्माण छिटो सम्पन्न गर्न पनि समितिले ताकेता गरेको छ । यो सडक खण्डअन्तर्गत गत वर्ष नै सरकारले कोठेधारदेखि टिंकरसम्म ८७ किमि लम्बाइ सेनामार्फत खन्ने निर्णय गरिसकेको छ । अहिले सेनाले सडक निर्माणको रेखांकन सकेर निर्माण अघि बढाउने तयारीमा छ । यस्तै राज्य व्यवस्था समितिले महाकाली नदीका तुइन विस्थापित गरी झोलुंगे र पक्की पुलको व्यवस्था गर्न, ती क्षेत्रका बासिन्दालाई खाद्यान्न र औषधिको व्यवस्था गर्न पनि निर्देशन दिएको छ ।"
ज्ञानको कदर नगर्ने देश,"भूकम्पले ढलेका सार्वजनिक भवन तथा सम्पदाहरू एकएक ठडिँदै जाँदा पनि राष्ट्रिय पुस्तकालय भवन बन्ने सुरसारसम्म नहुनु र त्यसका ऐतिहासिक तथा दुर्लभ पुस्तकहरू बोरामै कुहिन थाल्नुले नेपाली सत्ताचेतनाको पछौटेपन उजागर गर्छ । भूकम्पले ढलेका धरहरा, रानीपोखरी, दरबार हाइस्कुल, काष्ठमण्डप आदि बनिसकेबन्दै छन्, यी धरोहरहरू बन्नु पनि पर्थ्यो तर त्यही क्रममा राष्ट्रिय पुस्तकालयको भवन पनि निःसन्देह प्राथमिकतामा पर्नुपर्थ्यो । र, केही गरी पुस्तकालय भवन बन्न थोरै विलम्ब हुने भए पनि त्यसका पुस्तकहरूको हिफाजत भने बडो सावधानीका साथ गरिनुपर्थ्यो । अझै पनि समय छ, सरकारले किताबहरूको जतन राम्ररी गरोस्, र पुस्तकालय बनाउने गति बढाओस् । पुल्चोकस्थित हरिहर भवन भत्केसँगै त्यहाँ रहेका पुस्तकहरू छ वर्षदेखि बोरामा कोचेर थन्क्याइएका छन् । भूकम्पपछि ८० हजार थान पुस्तक ज्ञानेश्वरस्थित महेन्द्र भवन माविको दुईतले भवनमा पुर्याइएकामा गत महिना फेरि सानोठिमीस्थित शिक्षा तथा मानव स्रोत विकास केन्द्रको प्रिफ्याब टहरामा सारिएका छन् । पाठकहरू पुस्तक पढ्न वञ्चित त छन् नै, यी अमूल्य ज्ञानसम्पत्ति त्यसै सडेर त जाँदैनन् भन्ने चिन्ता पनि त्यत्तिकै छ । ती बोराहरूमा ढुसी पलाइसकेको, ऐतिहासिक महत्त्वका हजारौं पुस्तकमा कीरासमेत लाग्न थालेको अवस्था छ । कति पुस्तक पानीले भिजेका छन्, कतिमा धमिरा लागेको छ । कति किताब र कागजातहरू त धुजाधुजा भैसकेका छन् । कतिसम्म भने, पुस्तकालयमा रहेका तीन सय वर्षसम्म पुराना हस्तलिखित ग्रन्थमध्ये ७ सय ५० वटा कपडामा बेरेर बोरामै राखिएका छन् । कथं यी सामग्री बिग्रिए भने हाम्रो अमूल्य ऐतिहास ज्ञाननिधि त्यसै खेर जानेछ । यो सब देख्दा लाग्छ बोराभित्र कोचिएका यी सामग्रीहरू ज्ञानसंग्रह, जगेर्ना र विनिमयका लागि फेरि पुस्तकालयमा राखिने अनमोल पुस्तकहरू होइनन्, यी त केवल निश्चित मिति गुज्रेपछि रद्दीको टोकरीमा त्यसै मिल्काइदिन राखिएका अति साधारण कागजातहरू हुन् । यो अवस्था आफैंमा कति बिजोगलाग्दो छ ! यसबाटै थाहा हुन्छ, मुलुकको ज्ञान क्षेत्रमा काम गर्ने अधिकारी तथा कर्मचारीहरूको आफ्नै ज्ञानदृष्टि कति कमजोर छ भनेर । यसमा सम्बन्धित कर्मचारीहरू त दोषी पक्कै छन् नै, सबैभन्दा बढी गैरजिम्मेवार त पुस्तकालय तथा ज्ञान परम्परालाई हेर्ने हाम्रा सबैजसो सरकारको दृष्टिकोण छ । यदि सरकार पुस्तकालयप्रेमी हुन्थ्यो भने समग्र प्रणाली पनि स्वतः त्यस्तै बनिहाल्थ्यो । खासमा अध्ययनशील, चेतनशील र चिन्तनशील समाज निर्माणका लागि गतिला पुस्तकालयहरू चाहिन्छन् भन्ने तथ्यबोध हाम्रा शासकहरूले कहिल्यै गरेनन् । चिन्तालाग्दो त, हिजोका केन्द्रीय शासकहरूको मात्र होइन, आजका प्रादेशिक र स्थानीय सरकारहरूको सोच पनि ज्ञानमा आधारित समाज निर्माण गर्नुपर्छ भन्ने फिटिक्कै छैन । होइन भने, डाँडामाथि भ्युटावर र स्थानीय सजीव वस्तुहरूका समेत प्रतिमाहरूको घरीघरी शिलान्यास र उद्घाटन भैरहने मुलुकमा गतिलो पुस्तकालय भने एउटा पनि किन बन्दैन ? कतै देशकाल बदलिए पनि हाम्रा शासकहरूको मूलचिन्तन राणाकालीन नै रहेको त होइन ? आफूलाई चाहिए किनौंला, आम जनताका लागि किन चाहियो सम्पन्न पुस्तकालय भन्ने सोचले उनीहरूमा घर गरेको त छैन ? निश्चय पनि राणाकालमा जस्तै नियोजित रूपमै आजका शासकहरूले यस्तो सोच राखेका नहोलान्, तर यो युगमा पनि पुस्तकालयलाई प्राथमिकता नदिँदा भने यिनीहरूमा समेत सुषुप्त रूपमा उही बुझाइ विद्यमान रहेको भान हुन्छ ।दर्ता अभिलेखअनुसार राष्ट्रिय पुस्तकालयमा १ लाख ८ हजार किताब छन् । पत्रपत्रिका आधा लाखजति छन् । नेपाली, अंग्रेजी, हिन्दी, संस्कृत, मराठी, पाली, फ्रेन्च, जापानी, थाई, मलेसियाली र नेपालमा बोलिने विभिन्न भाषाका ती सामग्रीलाई पाँच हजार थान बोरामा कोचिएको छ । बेहाल कतिसम्म छ भने, कुन भाषाको, कुन विधाको पुस्तक कुनचाहिँ बोरामा छ भन्ने पनि कसैलाई जानकारी छैन । अमूल्य किताबहरूको माइक्रोफिल्म बनाउन जापानले दिएको माइक्रोग्राफिक यन्त्रसहित माइक्रोफिल्म रिडर, बाइन्डिङ मेसिनहरू निकम्मा अवस्थामै हरिहर भवनको भुइँतलामै थन्किएका छन् । सरकारले २०७५ असोजमा १ जमलमा राष्ट्रिय पुस्तकालय बनाउने निर्णय गरेको थियो । त्यसको विस्तृत परियोजना प्रतिवेदन पनि तयार पारिएको थियो । पछि त्यो प्रक्रिया त्यत्तिकै रोकियो । हाल शिक्षा मन्त्रालयअन्तर्गत अर्थात् प्रत्यक्ष रूपमै सरकारमातहत रहेको ६ दशक पुरानो यो पुस्तकालयलाई यसरी निरन्तर सरकारी बेवास्ताको सिकार बनाउनु हुँदैन । पुस्तकालय जहाँ बनाए पनि सरकारले अविलम्ब यसको प्रक्रिया अघि बढाउनुपर्छ । र पुस्तकहरूलाई पनि व्यवस्थित तवरले अविलम्ब सर्वसाधारणको पहुँचमा ल्याउनुपर्छ । जबसम्म सहर र समाजको भव्यता अग्ला टावर र व्यापारिक भवनहरूले होइन, संरक्षित सम्पदा र सम्पन्न पुस्तकालयहरूले झल्काउन सक्छन् भन्ने अति साधारण चेत शासकीय वृत्तमा पलाउँदैन्, तबसम्म हाम्रा ऐतिहासिक पुस्तकहरू यसै गरी भिल्लका देशमा मिल्किएका मणिजस्तै भैरहनेछन् । यो दुर्गतिको तत्काल अन्त्य हुनुपर्छ ।"
दलहरूको विकल्प र लोकतन्त्र,"२० प्रतिशत सांसद पुर्याएर दल टुक्राउन पाउने अध्यादेश शेरबहादुर देउवा सरकारले ल्यायो । जसका कारण एमालेका माधव नेपाल र राजपाका महन्थ ठाकुरीलाई छुट्टै दल बनाउन सजिलो भयो । एमालेमा दोस्रो पुस्ताका नेताहरूले दल विभाजन गर्न हुँदैन भनेर १० बुँदे सहमति गरेर नेतृत्वलाई बुझाउँदा पनि नेता नेपाल दल नफोडी नछाड्ने ढिपीमा लागेका छन् । यसले कसैको हित गर्दैन । हिजो संविधान बनाउँदा दलहरू नफुटून् भनेर कडा प्रावधान राखिएको थियो । तर, आज प्रधानमन्त्री देउवाले त्यस्ता प्रावधानको बेवास्ता गरेर सहजै दल टुक्रने खालको अध्यादेश ल्याए । फेरि उनी आफ्नो सरकार धरापमा पर्ला भनेर त्यही अध्यादेश निष्क्रिय पार्न कानुनविद्हरूसँग परामर्श गरिरहेको समाचार बाहिर आएको छ । नेतामा हुनुपर्ने न्यूनतम गुण नभएकाबाट नेपाली जनता शासित हुनुपरिरहेको छ । यो बाध्यताको अन्त्य नभएसम्म देशको भलो हुँदैन । विकल्प नहुनुको फाइदा अहिलेका दलहरूले लिइरहेका छन् । उनीहरू ठान्छन्, हाम्रो विकल्प छैन त्यसैले हामी कानुनभन्दामाथि छौं । यही भन्ने ठानेर उनीहरूले मनलागि काम गरिरहेका छन् । नेता भएपछि नागरिकप्रति उत्तरदायी हुनुपर्छ । प्रधानमन्त्री देउवाले अध्यादेश नेकपा एमाले र जसपा विभाजन गर्न ल्याए, यसले उनलाई तत्काल फाइदा भए पनि, लोकतन्त्रलाई पछिसम्म घाटै लाग्नेछ । दलहरू जति बलिया भए, लोकतन्त्र त्यति नै बलियो हुन्छ । संसद् एकाएक बन्द गरेर अध्यादेश ल्याउने अनि आफ्नो काम सकिएपछि त्यसलाई निष्क्रिय बनाउने प्रधानमन्त्री देउवाको राजनीति खतराको संकेत हो । भोलि यस्तो प्रवृत्ति नदोहोरिएला भन्न सकिन्न । अनि अध्यादेशबाटै देश चलाउने हो भने किन चाहियो संसद् ? किन गर्नुपर्यो निर्वाचन ? हिजो केपी शर्मा ओलीले गलत गरे भन्ने अनि आज त्यही काम देउवाले गर्दा गलत नहुने ? पुरुषोत्तम घिमिरे, जोरपाटी, काठमाडौंबितेका दुई वर्षदेखि पत्रपत्रिका, सभासम्मेलन सबैतिर एउटै कुराको चर्चा हुने गरेको छ दलहरूभित्रका गुट र तिनको मोलमोलाइ । नेताहरूका यस्ता हर्कत हेर्न नागरिक बाध्य छन् । कहिले फुट्ने कहिले जुट्ने कहिले कुन समिति कहिले कुन कमिटी भन्दै नेताहरू संसद् विघटनसम्म पुगे । लोकतान्त्रिक विधिप्रक्रिया सबै कुल्चिए । यसले उनीहरूलाई फाइदा त भएको होला तर मुलुकलाई भने निकै घाटा भइरहेको छ, जसको मूल्यांकन आउने पुस्ताले गर्ला नै । फेरि नेपाली राजनीतिका पुराना खेलाडीहरू नदीमा बग्ने माछाजस्तै बन्न पुगेका छन् । विज्ञहरू भन्छन्, माछा बस्ने स्थायी ठेगाना हुँदैन । हाम्रा नेताहरूलाई यो ठ्याक्क मिल्न पुगेको छ किनभने उनीहरूको पनि स्थायी ठेगाना, सिद्धान्त र राजनीति केही छैन । आफ्नो फाइदाका लागि यिनीहरूले जे पनि बोल्छन् । पद जोगाउन असाध्यै निम्नस्तरको कामहरू गर्छन् । अनि तिनकै बोलीले सञ्चारमाध्यम भरिन्छन् । जनताका सरोकार भने छायामा परेको छ । यस्तो माछा प्रवृत्तिको अन्त्य हुनुपर्छ, अनि मात्र देशलाई फाइदा हुन्छ । रामकृष्ण बराल, जोरपाटी५, काठमाडौं"
नीतिविहीन विकास,"दमननाथ ढुंगानाको अनास्था र अस्थिरताको लामो छाया लेखमा नेपालको समृद्धि सपनामाथि लामो समयदेखि तगारो लाग्दै आउनुका कारणबारे चर्चा गरिएको छ । लेखकले संघर्ष र बलिदानबाट देश बन्न नसकेको, रीतिथिति नबस्दा सबैतिर लथालिंग र भताभुंग देखिएको, सधैंको अस्थिरता, आर्थिक दुरवस्थाले राष्ट्रको क्षयीकरण भइरहेको जस्ता यथार्थपरक विषय उठाउँदै संविधानमाथिको प्रहार मुलुकका निम्ति घातक सिद्ध भएको बताएका छन् । हुन पनि सात दशकको बीचमा पाँच पूर्णकालीन र दुई अन्तरिम संविधानले मुलुकलाई दिशानिर्देश गर्न सकेनन् । केही नेता कुर्सी पाएपछि मत्तहात्तीजस्तो बनेर ऐन कानुन नमान्ने, अहंकारले मात्तिने भएपछि नाम मात्रको कानुनी राज्यमा विकास कसरी हुने ? राजनीतिक दलको नैतिक धरातल कसरी उचो तुल्याउने, देशभक्त कसरी बनाउने, सचेत नागरिकलाई संविधानको सुमार्गमा कसरी हिँडाउनेजस्ता आदर्शभरि शब्द प्रयोग हुँदा, लेखक आफैं अन्योलग्रस्त बनेको भान हुन्छ । यथार्थमा समृद्धिको कार्यदिशा स्पष्ट छ, प्रथमतः ऐन कानुन नमान्ने जतिसुकै ठूलो नेता, पदाधिकारी किन नहोस्, उसलाई आमनागरिकभन्दा कठोर कारबाही गरिनुपर्छ । अहिलेको दलीय चरित्र र राजनीतिज्ञको गतिविधि हेर्दा वर्षैपिच्छे नयाँ संविधान बनाए पनि विकास अघि बढ्ने देखिँदैन । आफ्नो नीति, सिद्धान्तलाई तिलाञ्जली दिएर दुईचार जना ठूला नेताको झगडा हेरेर बस्ने लाखौं नेताकार्यकर्ताको पनि आवश्यकता छैन । भुवनेश्वर शर्मा, चन्द्रागिरि२, काठमाडौं"
दूरसञ्चारलाई पत्र,"दूर सञ्चार संस्थानका अध्यक्षज्यू, भारतमा फोन गर्ने दररेटजस्तो हाम्रो देशमा गर्न मिल्छ कि मिल्दैन ? भारतमा एउटै कम्पनीको मोबाइलमा कल गर्दा दस पैसा प्रतिमिनेट र अर्को कम्पनीको मोबाइलमा कल गर्दा पच्चीस पैसा प्रतिमिनेटमा लाग्छ । जस्तै एनटीसीबाट एनटीसीमा दस पैसा र एनटीसीबाट एनसेलमा पच्चीस पैसा लाग्छ । यस्तो हामीले पनि गर्न मिल्दैन ? भोइस कल भनेर प्याक लिएर गर्दा पनि झन्झटिलो हुन्छ, सबैलाई यो सुविधाको जानकारी पनि छैन । जानकारी भएकाले प्याक लिएर गर्दा पनि पचास पैसा काटिन्छ । त्यो पनि खासै सस्तो त भएन । अर्को कुरा एसटीडी गर्दा ल्यान्डलाइन फोनबाट मोबाइलमा अथवा ल्यान्डलाइनमै गर्दा पनि सस्तो रेट गराउनुपर्यो । अनि विदेशमा कल गर्दा पनि, जस्तै ००९१ लगाएर गर्दा र १४४५९१ लगाएर गर्दा फरकफरक रेट छ, यस्तो किन ? आखिर कम्प्युटरमा सेटिङ गर्दा हुने कुरा होइन र ? सामान्य नागरिकले पनि बुझ्न र प्रयोग गर्न सकिने खालको र न्यूनतम आय भएकाले पनि थोरै पैसाले धेरै बेर कुरा सकून् भनेर यस्तो गर्न मिल्दैन र ? हरिकृष्ण भण्डारी, काठमाडौं"
फोहोर व्यवस्थापनका तरिका,"अहिले काठमाडौं हेरिनसक्नुभएको छ, टोलटोलमा फोहोरका चाङ छन् । वातावरण पूरै दूगन्धित । रोग फैलन जोखिम पनि बढिरहेको छ । यस्तो अवस्था आउनुका पछाडि काठमाडौं महानगरपालिकाको कमजोर कार्यक्षमता मुख्य कारक हो । हरेक वर्ष कम्तीमा पनि ३४ पटक विभिन्न कारण काठमाडौं उपत्यकाको फोहोर उठ्दैन । कहिले बाटो बिग्रिएर, कहिले स्थानीयले रोकेर त कहिले महानगरपालिकाका कर्मचारीले हडताल गरेर । जुनसुकै कारण भए पनि नगरवासी त कष्टमा परे नि ! हुन त, नगरवासीहरू पनि कम्ता ठालु छैनन् । साधारण कुहिने फोहोर आफैंले मल बनाएर बगैंचा वा करेसाबारीमा प्रयोग गर्न सके राम्रो हुन्थ्यो । यसो गर्न सके, कम से कम आफैंले उत्पादन गरेको तरकारी त विषादीरहित हुन सक्थ्यो । आफ्नो बगैंचा वा करेसाबारी छैन भने भएकालाई दिने वा मल बनाउने तरिका सिकेर, बिक्री पनि त गर्न सकिन्छ । तर, यस्तो कुराले हाम्रो ध्यान कहिल्यै तानेन । पालिकाहरूले पनि दैनिक उत्पादन हुने फोहोरको दीर्घकालीन समाधानको योजना नल्याएर, कहिले सिसडोल कहिले कता फालेर क्षणिक समाधानको बाटोमा मात्र हिँडेको छ । नगरवासीलाई यो कुरा थाहा नभएको होइन, तर गर्ने के ? टेकु संकलन केन्द्रमै फोहोर व्यवस्थापन प्लान्ट राख्न नसकिने हो र ? हाल अन्तर्राष्ट्रिय स्तरको प्लान्ट राख्नु त्यति गाह्रो काम पनि होइन । हामीलाई प्लास्टिक क्रसर, ग्रानुलेटर र कम्पोस्ट मल बनाउने मिसिन भए पुग्छ । फलाम र काठ घरघर बाटै कवाडीले व्यवस्थापन गरिहाल्छन् । कम्पोस्ट प्लान्ट प्रतिदिन ५०० टन क्षमताको १ करोड, प्लास्टिक क्रसर ७० टन प्रतिदिनको २५ लाख र प्लास्टिक ग्रानुयल २५ लाख रुपैयाँ गरेर जम्मा एक करोड पचास लाख रुपैयाँमा यो प्लान्ट आउँछ । यो अहिलेको बजार मूल्य हो । अर्को पचास लाख फिटिङ गरेर प्लान्ट सञ्चालन गर्न लाग्ला । यति थोरै लगानी गरेपछि यसको सञ्चालन खर्च काठमाडौं उपत्यकाका घरधनीहरूले प्रतिमहिना तिर्ने शुल्कबाट सजिलै उठाउन सकिन्छ । तर, यस्तो सानो काम पनि अझै किन गर्न नसकिएको होला ? केदारनाथ त्रिपाठी, बुढानीलकणठ, काठमाडौं"
नेपालमा खै कानुन,"हुलाकले हाम्रो नाफा चौपट भयो, त्यसैले इमेल बन्द गर्नुपर्यो भन्यो भने ? जनताले फोनको साटो फेसबुक मेसेन्जर प्रयोग गर्दा हाम्रो नाफा घट्यो, यो बन्द गर्नुपर्यो भन्दै टेलिकम र एनसेल उफ्रिए भने ? काठमान्डुमा भनेको ठाउँमा सही भाडामा जान नमान्ने ट्याक्सीको चपेटामा परेको तपाईंको जीवन मोबाइल फोन एप्पमार्फत घरैसम्म ट्याक्सी वा मोटरसाइकल सेवा दिने टुटल र पठाओले कति सजह पारेका छन्, कुरा गरी साध्य छैन । तर यी नवीन सेवा बन्द गराउन ट्याक्सीवालाहरू हात धोएर लागेका छन् । त्यस्तै प्रयास नेपालमा विदेशी टीभी च्यानलहरू बेच्ने केबलवालाहरूले पनि गरिरहेका छन् । इन्टरनेटमार्फत संसारभरिका सिनेमा र टीभी कार्यक्रम रोजेर हेर्न मिल्ने युट्युब वा नेटफ्लिक्सजस्ता ओभर द टप (ओटीटी) सेवाले आफ्नो व्यापार चौपट पारेको भन्दै नेपालमा त्यो बन्द गराउन चाहन्छन् केबलवालाहरू । मोबाइल फोन वा इन्टरनेट नभएका बेला झन्डै ३० वर्षअघि बनाइएको एउटा कानुनले नेपालमा युट्युब वा नेटफ्लिक्सजस्ता प्रसारण सेवा वर्जित गरेको उनीहरूको तर्क छ । त्यति बेलैको अर्को कानुन देखाउँदै ट्याक्सीवालाहरू पनि जनतालाई सुविधा दिने टुटल र पठाओ बन्द हुनुपर्ने हठ गर्छन् ।निम्छरो सेवामार्फत नाफा कमाउन बानी परेका कम्पनीले मिल्ने भए हामीले सिलिन्डरमा बेच्ने अक्सिजन किनेर मात्रै सास फेर, नभए हाम्रो कारोबार चौपट हुन्छ भन्ने थिए । त्यसैले मेरो गुनासो उनीहरूसँग हैन, हाम्रो जीवनस्तर सुधार्ने कानुन बनाउलान् भन्ने आसमा हामीले चुनेका प्रतिनिधिहरूसँग हो । संसद्मा भटाभट कानुन नलेखिँदा मुलुकमा कानुनी शासन हुनुपर्नेजति व्यापक भएको छैन । जस्तै, संघीय प्रक्रियाले पाउनुपर्ने तीव्रता पाएको छैन, नागरिकता नपाएर कतिपय नागरिकको जीवनको गति अड्केको छ । समाज नयाँ प्रविधि र चाल अँगाल्दै अघि बढिसक्दा कानुन पुरानै जमानामा छन् । तिनै कानुनमा पनि तोकिएबमोजिम हुने भन्दै व्यापक रूपमा तजबिजी अधिकार दिइएको छ जसले गर्दा शासनको धेरैजसो भार अनिर्वाचित कर्मचारीहरूको काँधमा थोपरिएको छ ।हालैका महिनाहरूमा तपाईंहाम्रो जीवनमा सर्वाधिक प्रभाव पार्ने निर्णयहरू कसले लिएका होलान् ? घरबाट निस्कन पाउनेनपाउनेदेखि व्यवसाय खोल्नेबन्द गर्ने र तरकारी कति बेला किन्नेसम्मका कुरा । हामीले चुनेका प्रतिनिधिले ? अहँ । उनीहरूले ती निर्णयबारे छलफलसम्म गर्न पाउँदैनन् किनकि ती झिनामसिना कुरा संसद्मा पुग्दैनन् । ती निर्णय, काठमान्डु उपत्यकाका हकमा, तीन जिल्लाका सीडीओले गरिरहेका छन् । कोभिड१९ ले नेपाली जीवनशैलीमा अभूतपूर्ण प्रभाव पारेका बेला टीभीमा हामीसँग संवाद कसले गर्छ ? स्वास्थ्य मन्त्रालयका अनिवार्चित कर्मचारीप्रवक्ता । केही महिनाअगाडि नेपालमै बस्ने नेपालीलाई सम्भवतः पहिलो पटक डलरमा पहुँच दिइयो । बल्ल हामी बिचौलिया वा एजेन्टबिनै अन्तर्राष्ट्रिय बजारबाट सेवा र सामग्री किन्न सक्ने भयौं । वर्षमा ६० हजार रुपैयाँबराबरको डलर खर्च गर्न मिल्ने त्यो कार्ड इच्छुक नेपालीलाई ब्यांकमार्फत दिने सकारात्मक निर्णय कसको होला ? राष्ट्र ब्यांकका अनिवार्चित कर्मचारीको । केबलवालाहरू अहिले त्यही कार्डविरुद्ध खनिएका छन् । जनताले इन्टरनेटमार्फत सोझै पैसा तिरेर पत्रिका र किताब पढ्न र फिल्म हेर्न पाउँदा उनीहरूको नाफा गुमेको छ । दबाबमा परेर राष्ट्र ब्यांकका कर्मचारीले त्यो सेवा बन्द गर्न बेर छैन । बन्द भए कोसँग गुनासो गर्ने ? हाम्रो गाली वा तालीले कर्मचारीको घटुवाबढुवा हुने हैन । हामीले चुनावमार्फत ल्याउन र फाल्न सक्ने प्रतिनिधिको अनुहार देखिँदैन ।किन लजाएका हाम्रा जनप्रतिनिधिहरू जनतासँग संवाद गर्न ? कानुनी शासनको बलियो जगमा उभिएका अमेरिका र बेलायततिर हेर्यो, लकडाउन वा खोपबारेका सानाभन्दा साना कुरा गर्न र त्यसलाई जनसमक्ष राख्न जननिर्वाचत राष्ट्रपति, प्रधानमन्त्री वा मन्त्री नै अघि सरेको देखिन्छ । हो, उनीहरूले छेउमा विज्ञ (कर्मचारी, डाक्टर वा वैज्ञानिक) राख्छन् र विज्ञता चाहिने प्रश्नको उत्तर दिन लगाउँछन् तर जनतासँगको संवादको संयोजन, अग्रसरता र नेतृत्व निर्वाचितले नै लिन्छन् । त्यस्तो संयोजन वा नेतृत्व सबैभन्दा उपल्लोस्तरमा उनीहरूले समाजलाई तत्कालै परेको आवश्यकता पूर्ति गर्ने कानुन लेखेर गर्छन् । अर्थात्, कानुन लेख्नु भनेको समाजमा देखिएका समस्या समाधान गर्ने दस्तावेज तयार पार्नु हो । कानुन लेखेर मुलुकको नेतृत्व दिने एकै मात्र थलो संसद् हो । त्यसको अर्थ पूरै जिम्मा संसद्कै मात्र भन्ने हैन । सरकारले आफ्ना महत्त्वपूर्ण निर्णयहरूलाई संसद्मै लैजाने, छलफल र अनुमोदन गराउने अनि संसद्ले पनि सरकारको हरेक कार्यको निगरानी राख्ने, छानबिन गर्ने र नागरिकलाई परेको समस्या समाधान गर्न कानुन लेखिदिने । त्यो दोहोरो सम्बन्धकै लागि हैन हामीले त्यत्रो महँगो निर्वाचनबाट सांसद चुनेको ? संसद् विघटन वा पुनःस्थापनाबारे हाम्रा आआफ्ना विचार होलान् तर जनताको जीवनस्तर सुधार्न लिइने निर्णयस्थल संसद् नै हुनुपर्छ भन्नेमा विमति नहुनुपर्ने हो । तर निर्णय सबै संसद्बाहिर गर्ने अनि दोष संसदीय व्यवस्थालाई दिएर हुन्छ र ? बेलायतमा महत्त्वपूर्ण मुद्दा देख्नेबित्तिकै सरकारले संसद् गुहारिहाल्छ । अघिल्लो साता अफगानिस्तानको अवस्थाबारे छलफल गर्न, डेढमहिने बिदा (रिसेस) मा रहेको संसद्को बिदा सकिनु दुई साताअगावै आपत्कालीन अधिवेशन बोलाइहाल्यो ।डेढ वर्षअघि नेपालमा कोभिड१९ सुरु हुँदै गर्दा कानुन ल्याएर कोरोनाभाइरसको उपचारमा भूमिका खेल्नुपर्ने संसद् चलिरहेको अधिवेशन पनि बन्द गरेर लकडाउनमा बसेको हामीले देख्यौं । जबकि महामारी खेपेका थुप्रै देशका संसद्ले अनलाइनबाटै कानुन लेख्ने र सरकारको निगरानी गर्ने महत्त्वपूर्ण काम गरेर जनताप्रतिको आफ्नो जिम्मेवारी पूरा गरे । चलिरहेको अधिवेशन बन्द गरेर अध्यादेश ल्याउने यो भारतीय औपनिवेशिक अवशेषको नक्कल गर्नेर् चलनको त भो कुरा नगरौं । तर हालै विघटित भएर चर्चामा आएको र अदालत पुगेको भूमिसम्बन्धी समस्या समाधान आयोगको चाहिँ एक छिन कुरा गरौं । अघिल्लो सरकारको सम्बन्धित मन्त्रालयले गठन आदेशमार्फत आयोग बनायो । आदेशमै लेखिएको थियो, सरकारले आवश्यक ठानेमा जुनसुकै समयमा आयोग विघटन गर्न सक्नेछ । नयाँ सरकार आयो, विघटन गरिदियो । तर घानमा परे भूमिहीन ।अघिल्लो सरकारले उक्त आयोग गठन आदेशको सट्टा संसद्मा कानुन ल्याएर गरेको भए दुइटा महत्त्वपूर्ण कुरा हुन्थ्यो एक, कुरो सार्वभौम संसद्मा पुग्थ्यो, त्यहाँ विभिन्न चरणमा व्यापक छलफल हुन्थ्यो । संसद्मा दर्ता भएको विधेयकबारे नागरिक समाज र मिडियामा बहस हुन्थ्यो । प्रक्रिया पारदर्शी र टिकाउ हुन्थ्यो । संसद्मा सरकारको बहुमत हुने नै भयो, विधेयक पारित हुन्थ्यो, ऐन बन्थ्यो अनि आयोग गठन गर्न सकिन्थ्यो । प्रक्रिया अलि लामो तर काम दरिलो हुन्थ्यो । नयाँ सरकारले यति सजिलै विघटन गर्न सक्दैनथ्यो । अघिल्लो सरकारमा रहेकाहरूले नयाँलाई गाली गर्नैपर्दैनथ्यो ।दुई, ऐनमार्फत बनेको आयोग खारेज गर्न नयाँ सरकारले पनि संसद्मै जानुपर्थ्यो, ऐन संशोधन वा खारेजीको प्रस्ताव लिएर । अनि त्यसका गुणअवगुणबारे संसद् र नागरिक तहमा व्यापक बहस हुन्थ्यो । आयोग गठन गर्ने पक्षले त्यसका फाइदाबारे जनतालाई भन्न सक्थ्यो । अपवादको वर्तमानबाहेकका सरकारसँग संसद्मा कम्तीमा साधारण बहुमत हुने भएकाले संशोधन पारित हुन सक्ने भए पनि प्रक्रिया पुर्याउनुपर्थ्यो । फेरि पनि संसद् नै निर्णयको थलो हुन्थ्यो ।संसद्लाई निर्णयको थलो बनाउँदा राजनीतीकरण र त्यसले सृजना गर्ने अस्थिरता अलि कम हुन्थ्यो कि ? सार्वजनिक बिदाको कुरा गरौं । एउटा सरकार आउँछ, एउटा बिदा थप्छ, अर्को काट्छ । मानौं देशको सर्वोच्च कार्यकारी निकाय मन्त्रिपरिषद्को क्यालेन्डर हेरेर बस्नेबाहेक अरू कुनै कामै छैन । जनतालाई पनि तनाव, हरेक पटक बिदाबारे के निर्णय गर्ला भनेर क्याबिनेटको मुख ताक्नुपर्ने । दुई महिनाअघि अमेरिकामा अश्वेतहरूले दासताबाट मुक्ति पाउन थालेको दिन जुन १९ लाई जुनटिन्थ संघीय बिदा घोषणा गरियो । तर कानुनै बनाएर ताकि अर्को राष्ट्रपतिले त्यो निर्णय सहजै कार्यकारी आदेशमार्फत बदल्न नसकोस् ।संसद्ले समाधान गर्नुपर्ने समस्याको कमी छ र नेपालमा ? नागरिकता समस्या समाधान गर्ने विधेयक संसद्मै अड्केको छ । जनतालाई सार्वजनिक यातायातमा कति ठूलो समस्या छ ! एप्पमा आधारित यातायात सेवाबारे कानुन तत्कालै लेखिदिएर वा पुरानो कानुन संशोधन गरिदिएर संसद् र सरकारले त्यो समस्या समाधान गरिदिन सक्छन् । अचेल अनलाइनबाट खाना अर्डर गरेर घरैमा खान थालिएको छ, तर त्यसलाई नियमन गर्ने कानुन छैन । जनताले क्रेडिट कार्ड प्रयोग गर्न थालेको वर्षौं भैसक्यो, ब्यांकले उनीहरूलाई ठगिरहेका छन् तर जनताका पक्षमा आन्दोलन गरेर संसद्मा पुगेको बताउने दलहरूले उपभोक्ताका पक्षमा कानुन बनाएका छैनन् (थुप्रै अन्य देशले यो विषयमा कानुन बनाएका छन्) । एउटा दशकौं पुरानो ऐन छ जसले बिहेमा ५१ जनाभन्दा बढी बोलाउनुहुन्न भन्छ जसलाई समाजमा कसैले मान्दैन । कानुन नमान्नु भनको कानुनी शासनको धज्जी उड्नु हो । न सरकारले ५१ जनाभन्दा बढी जन्ती बोलाउनेलाई कारबाही गर्छ न संसद्मा त्यो कानुन समयानुकूल बनाएर कानुनी शासनको इज्जत जोगाउँछ । बेलाबेला सुनिन्छ सांसदहरूलाई कामै भएन, सरकारले संसद्लाई कामै (बिजिनेस) दिएन । संसद् चलाउन राज्यले वर्षमा अर्बभन्दा बढी रुपैयाँ खर्च गर्छ । अनि माननीयहरूलाई कामै नदिने ? हेप्ने ? सांसद आफैंले पनि गुनासो गर्नु साटो संविधानले दिएको अधिकार प्रयोग गर्दै जनसमस्या समाधान गर्ने विधेयक आफैं दर्ता गर्नुपर्ने हो ।त्यसो नहुँदा चाहिनेभन्दा अति कम कानुन लेखिन्छन् नेपालमा । सम्पूर्ण कानुनको संख्या नै ३५० हाराहारी छ । वर्षमा दुईचारवटा बजेटसम्बन्धी नियमित कानुन वा अध्यादेशहरू आउँछन्, थप दुईचार लेखिन्छन् वा संशोधन गरिन्छन् । बेलायतको कुरा गरौं । जनवरीयताका ८ महिनामै मात्र २७ वटा नयाँ कानुन लेख्यो वा पुराना संशोधन गर्यो वेस्टमिन्स्टर संसद्ले । गत वर्ष २९ वटा । अमेरिकामा जनवरीयताका ६ महिनामा मात्रै ३० वटा कानुन लेखिएका छन् भने जनवरी २०१९ देखि जनवरी २०२१ सम्मको २ वर्षे पूर्ण अवधिमा संसद्ले ३४४ वटा कानुन लेखेको र संशोधन गरेको थियो । त्यसअघिको २ वर्षे अवधिमा ? ४४३ । अमेरिका र बेलायतका संसद्ले अरू केही कामै नभएर भकाभक कानुन लेखेका होलान् त ?प्रश्न हामी शासन कसरी गर्छौं भन्नेमा अड्किन्छ । नाममा लोकतान्त्रिक र कुरामा कानुन निर्वाचितले लेख्ने भनिए पनि ती कानुनमा चाहिनेभन्दा धेरै ठाउँमा तोकिएबमोजिम भन्दै कर्मचारीहरूलाई तजबिजी अधिकार प्रयोग गर्ने व्यापक ठाउँ दिइने गरिएको विज्ञहरू बताउँछन् । त्यसो हुँदा धेरैजसो कानुननियम (निर्देशिका, कार्यविधि, विनियम आदि) बनाउने र कार्यान्वयन गर्ने भार अनिर्वाचित कर्मचारीतन्त्रमा छ । त्यस्तो अभ्यासबाट प्रत्यायोजित अधिकारको सदुपयोग नहुने आरोप लाग्ने गरेको छ । यो स्थितिले जनतामा अनिश्चितता सृजना गर्छ । जस्तै, ट्याक्सीवालाको दबाबमा परेर यातायात विभागका कर्मचारीले कुन बेला टुटल र पठाओ खुसुक्क बन्द गरिदिने हुन् ! केबलवालाको दबाबमा परेर राष्ट्र ब्यांकका कर्मचारीले कुन बेला डलर कार्ड लुसुक्क खारेज गर्ने हुन् ! सीडीओले कुन बेला घरबाट ननिस्की भन्ने हुन् ! कानुनी शासनमा जनताले यस्तै डर र अनिश्चयमा बस्नुपर्ने हो र ? कानुनी शासनले सुनिश्चितता दिने हो, त्रास र अनिश्चितता हैन ।"
त्यो असल एमाले कहाँ छ ?,"नेकपा एमालेलाई अविभाजित राख्ने उद्देश्यले पार्टीमा फर्केका छन् घनश्याम भुसालसहितका दस नेता । माधव नेपाल नेतृत्वमा दर्ता भएको नेकपा (एकीकृत समाजवादी) लाई सम्भवतः उनीहरू पार्टीको दर्जा दिइहाल्ने मनस्थितिमा छैनन् । त्यसैले नेकपा एमाले एकताबद्ध रहेको सन्देश प्रचार भइरहेको छ । एमाले विभाजन किन हुनु हुँदैनथ्यो भन्नेबारे भुसालले दुई तर्क अघि सारे । पहिलो, भूराजनीतिक संकटको सामना गर्न एमाले र कांग्रेसजस्ता पुराना विरासत भएका पार्टी सग्लै रहनुपर्छ । दोस्रो, समाज र संस्कृतिमा गहिरो जरा फैलाइसकेका कारण एमाले (र, कांग्रेस पनि) एकताबद्ध रहेनन् भने ठूला समस्या आउँछन् । यी दुई तर्कले संकेत गरेका केही रोचक आशय छन् । भूराजनीतिक दबाब झेलेर मुलुक जोगाउन हिजो राजतन्त्र, दरबार वा राजा थिएÙ गणतन्त्रमा विरासत भएका दल आवश्यक हुन्छन् । एमाले र कांग्रेसबाहेकका अरू जति पनि राजनीतिक दल छन्, मौजुदा व्यवस्था, नेपाली समाज र संस्कृति एवं सिंगो मुलुक जोगाउने सवालमा ती विश्वसनीय छैनन् । भूराजनीतिक दबाब भनेर उनले भारत र पश्चिमाको प्रभावलाई सम्झेका हुन् । चीनको प्रभाव रोक्न अरू शक्तिले नेपाललाई उपयोग गर्ने सम्भावनाको हेक्का पनि राखेका होलान् । एकताबद्ध एमाले र कांग्रेसले मात्रै यस्ता दबाब झेल्न सक्छन् भन्ने तर्कलाई वस्तुपरक ढंगले पुष्टि गर्न सकिन्छ ? इतिहासका कस्ता घटनाका आधारमा यी निष्कर्ष निकालिएका हुन् ? राजाको ठाउँमा विरासतवाला दलले यस्ता दबाबको सामना गरेर मुलुकको हित गर्न सक्छन् भन्दै गर्दा राजतन्त्र स्वयं यस मानेमा कति सफल रह्यो भन्ने पनि सम्झनुपर्छ । राजतन्त्रजस्तो खानदानी भए मात्र विश्वस्त हुन सकिन्छ वा पुराना भएकै कारण यिनले मुलुकलाई अक्षुण्ण राख्छन् भन्नुको अर्थ के हो ? अरू सबै (नयाँ) दलले मुलुकै सिध्याउन खोजे भने पनि राजाको झैं निजी मौजा भएका कारण यो मुलुकलाई ती दलले बचाउँछन् भनेको हो ? भुसालका अनुसार, राजनीति विज्ञानमा भावनाको खासै अर्थ छैन । त्यसो हो भने यो तर्क आफैंमा कति वैज्ञानिक छ ?अर्को तथ्य पनि हेरौं । मधेस आन्दोलनताका भारतीय नाकाबन्दीको सामना गरेको जस एमालेभन्दा बढ्ता ओलीले लिए । यसैका बलमा उनको नायकत्व स्थापित गरियो, उनी राजा हुन खोजे । यस तथ्यलाई नबिर्सने हो भने मात्रै सामन्त गोयल प्रकरणमा सिंगो एमाले होइन, व्यक्ति ओलीलाई मुछेर हेर्न सजिलो होला । होइन भने, पार्टीको प्रधानमन्त्रीले बालुवाटार बोलाएर विदेशी दूतसँग गरेको मन्त्रणालाई विरासतवाला दलले कसरी स्विकार्यो ? अस्वीकार गरेको हो भने आजका दिनसम्म उनै ओली विरासतवाला पार्टीको अध्यक्ष भइरहन कसरी सम्भव भयो ? नाकाबन्दीको जस लिन तम्सिँदा मधेस आन्दोलनलाई सम्बोधन गर्न नसकेको र पचासौं नेपाली नागरिकको ज्यान लिएको हेक्का कांग्रेस र एमालेजस्ता विरासतवाला दलले राख्न जरुरी छ कि छैन ? राज्यको गोलीबाट नागरिकको ज्यान जानु विरासतवाला दलका लागि भूराजनीतिको रंगीन कागजले सहजै छोप्न मिल्ने सवाल हो ? सम्बन्धका जटिलता र बहुआयाम भारतसँग मात्र होइन, चीनसँगका पनि कम छैनन् । महामारीपछिका घटना सम्झौं न । चीनसँगका नाका महिनौं बन्द रहे । नेपालीले हदै दुःख पाए, नेपाली व्यापारीले आत्महत्या गरे । यी सबैलाई विरासतवाला सग्लो एमालेको असफलता सम्झने वा केवल ओलीको ? एमसीसीजस्ता अनुदान गिजोलिएर बेहाल भइरहँदा एमाले सग्लै थियो । भुल्न नहुने तथ्य के हो भने, यी सबै घटना भइरहँदा एमाले सबैभन्दा बलियो पार्टी पनि थियो । अनि केपी ओली र माधव नेपाल दुवैको सक्रियतामा एमाले सर्वथा बलियो भएका बेला बाहिरिया प्रभावमा घटित होली वाइन काण्डले भूराजनीतिक रूपमा नेपाललाई कति सबल बनायो ? कमजोर बनायो भने त्यसबारे पार्टीले कस्तो निर्णय गर्यो र यसमा मुछिएका जिम्मेवार नेतालाई के कारबाही गर्यो ? त्यसैले विरासत भएकै कारण एमालेले भूराजनीतिक अप्ठ्याराको सामना गर्न सक्छ भन्ने तर्क ओलीमाधव विवादका सन्दर्भमा जरुरी थिएन । वस्तुगत ढंगले अनुसन्धान गर्यो भने विरासत भएका पार्टीले नेपालको भूराजनीतिक संवेदनशीलतालाई बुझेर नेपाली समाजलाई एकताबद्ध बनाउने काममा धेरै योगदान नगरेको तथ्य फेला पर्न सक्छ । नेपाली समाज र संस्कृतिमा जरा गाडिसकेका कारण एमालेभन्दा अर्को परिकल्पना आवश्यक छैन भन्ने तर्क हेरौं । त्यसबारे सोच्ने वैज्ञानिक तरिका भनेको विगत दस वर्षमा एमालेले के गरेको थियो भन्ने नै हो । त्यसअघिका केही दशक गरेका असल कामकै कारण आज विरासतको गफ भइरहेको हो । तर पछिल्लो दशकमा दस्तावेजमा के लेख्योभन्दा पनि पार्टीका मुख्य गतिविधि के थिए, सत्तामा पुगेर के गर्यो भनेर हेर्नु अर्थपूर्ण हुन्छ । यो निर्क्योलले मात्रै एमालेभन्दा फरक पार्टीको परिकल्पना आवश्यक छ वा छैन भन्ने ठहर गर्न सकिएला ।दस वर्षलाई दुई भागमा विभाजित गरेर हेर्दा सहज हुन्छ । अघिल्ला पाँच वर्ष एमाले किञ्चित् कमजोर हालतमा थियो । त्यस बेला के गर्नमा व्यस्त रह्यो ? पछिल्ला पाँच वर्षमा सत्ता सञ्चालनको सबैभन्दा उचो स्थानमा रहेको सग्लो एमालेले के गर्यो ? यद्यपि अघिल्ला पाँच वर्षमा कमजोर भए पनि एमाले सत्ताको मझेरी र सत्ताकै बार्दलीमा घुमिरहेको थियो । विगत एक दशकको नेपाली राजनीतिक फलकमा उभ्याएर हेर्दा एमालेको चेहरा जस्तो देखिन्छ, खासमा त्यो नै अहिलेको एमाले हो ।पहिलो पाँच वर्ष एमालेले दुई मुख्य काम गर्यो आफ्ना संगठनलाई चुस्त र पार्टी नोकरशाहीलाई प्रभावकारी बनाउँदै माओवादी र मधेसमुद्दामा केन्द्रित दलहरूको प्रभाव रोक्ने भरमग्दुर प्रयास र सत्तामा पुगेर स्रोत दोहनमा सहभागी भइरहने मेलोमा हरदम यत्नशील । यीबाहेक जति पनि सामाजिक र सांस्कृतिक आन्दोलनहरू छन्, तिनको जिम्मा उसले आफ्नो प्रभाव रहेका गैरसरकारी संस्थाहरूलाई दियो । माओवादीले लैंगिक, जातीय र जनजातीय सवालहरू उछालेपछि वर्गका सवालमा सबैभन्दा धेरै चिन्ता एमाले नेताकार्यकर्ता नै व्यक्त गर्थे । त्यसैले होला जिफन्टजस्ता संस्था सबैभन्दा चलायमान रहे र विदेशी गैरसरकारी संस्थाको सहायतामा कार्यकर्ता पंक्तिको उन्नतिमा काम गरिरहे । मजदुर र किसानको सहायताका लागि काम गर्न र आन्दोलन सृजना गर्न चाहेको भए एमालेको चुस्त र बलियो संगठनका कारण ठोस सफलता हासिल गर्न सकिहालिन्थ्यो । वर्गइतरका मुद्दा फजुल मान्ने पार्टीका लागि गर्नुपर्ने यस्ता कामको लामो सूची तयार थियो । तर तीतो यथार्थ के हो भने, अघिल्ला र पछिल्ला दुवै पाँच वर्षमा कुनै पनि आन्दोलनमा एमालेको उपस्थिति असाध्यै निम्छरो छ । बरु मौजुदा आन्दोलनका प्रभाव रोक्नमा एमाले सरिक भएका दृष्टान्त प्रशस्त छन् । परिणाम, लाखौं मजदुर र किसान खाडी मुलुक, मलेसिया र भारतमा श्रमिक भएर हड्डी घोटिरहेका छन् । नेपालमै श्रम गर्न खोजिरहेकाको अवस्था सबल छैन । यति हुँदाहुँदै पनि सग्लो नेकपा एमालेले सांगठनिक रूपमा आफूलाई बलियो बनाउँदै माओवादीलाई साइज मा राख्न गरेको कोसिस खेर गएन । आफैंद्वारा सृजित पतनका अनेक शृंखलामा हेलिएको माओवादीलाई एमालेको दुईचार धक्का नै काफी भयो, कफल्लो हुँदै ऊ पत्रपत्रमा खस्न थाल्यो । मधेस र पहिचानजस्ता पेचिला सवाल उठाएका दलहरूले संघीयता र समावेशिताजस्ता विषयलाई स्थापित गर्ने काममा योगदान नगरेका होइनन् । तर बलिया संगठन बनाउन सकेनन् । सडकका आडमा पाएका थोरैतिनो र क्षणिक सत्ताअवसर एक दर्जन नेताले निजी स्वार्थका लागि दुरुपयोग गरे । देशभरि दलजीवी उत्पादन गरिसकेको एमालेजस्तो नोकरशाही संगठनका अघिल्तिर सत्ताका यी कच्चा खेलाडी धेरै टिक्न सक्ने अवस्था थिएन, टिकेनन् । सत्तामा पुग्दा शक्तिसंरचनामा जमाएको प्रभाव र गरेका दोहनलाई व्यक्ति मात्रले उपयोग गर्ने वा त्यसको बलमा संगठन नै बलियो बनाउने भन्ने सवालमा एमालेको ठूलो पंक्ति स्पष्ट थियो । उसले संगठनमा त्यो शक्ति र स्रोतको उपयोग गर्यो । समाजका सबै क्षेत्रमा प्रभाव जमाउन सफल र प्रभुत्वशाली समुदायबाट आएको मध्यम वर्ग नै एमाले संगठनको मूल आधार बन्यो । दलजीवीका बलिया दस्ता खडा हुनुका पछिल्तिरको यो कारणबारे कुनै समाजविज्ञानीले खोतले रोचक तथ्यहरू देखा पर्नेछन् । यसैबीच, घनश्याम भुसाल र योगेश भट्टराईजस्ता अनुहारहरू पार्टीका महत्त्वपूर्ण पदहरूमा निर्वाचित भए । त्यति मात्र होइन, श्रमजीवीको वर्चस्वसहितको लोकतन्त्र हुर्काउने आशयको भुसालदस्तावेजलाई एमालेले आफ्नो आधिकारिक वैचारिक आधार मान्यो । समाजवादमा छलाङ मार्ने वा उथलपुथल सृजना गरेर अर्को क्रान्ति गर्ने होइन, बरु एमालेजस्तो कम्युनिस्ट पार्टीको नेतृत्वमा लोकतान्त्रिक पद्धतिबाटै समाजवादतर्फ पाइला सार्ने योजना कार्यान्वयन गर्न अध्यक्ष केपी ओली निर्वाचित भए । ओली नेतृत्वको एमालेले अन्ततः माओवादीलाई आफैंमा समाहित गर्यो । अन्य दललाई थान्कामा राखेका कारण उनको नेतृत्व बलियो बन्यो । एमालेले चाहेको भन्दा धेरै भिन्न नहुने गरी संविधान बन्यो । खारेज गर्न नसके पनि डाइल्युट गर्न सहज हुने गरी संघीयताको खाका कोरियो । करिब अर्थहीन हुने गरी समावेशिताको व्यवस्था गरियो । उदाहरणका निम्ति, निजामती कर्मचारीको तथ्यांक सम्झे पनि भयो अथवा समावेशी आयोगको हाल सालैका नियुक्तिहरू हेरे पनि भयो । पहिल्यैदेखि प्रभुत्वमा रहेकाको हित गर्ने तर बहिष्कृतलाई अलमल्याउन सकिने किसिमको संविधान बन्यो । अघिल्लो पाँच वर्षको एमालेमिहिनेतले राज्य पुनःसंरचनाका महत्त्वपूर्ण मुद्दाहरू कमजोर बने । पछिल्लो पाँच वर्षको तस्बिर हाम्रा अघिल्तिर छ र त्यो प्रस्ट छ । घनश्याम भुसालहरूले भन्ने गरेको दलाल पुँजीवादलाई थप अन्यायी र जनविरोधी बनाउने काममा सग्लो एमालेले सबैभन्दा ठूलो योगदान गर्यो । दलालीको जग एमालेकै अगुवाइमा मजबुत बनेको हो । विगत पन्ध्र वर्षका राजनीतिक उपलब्धिको भ्रष्टीकरण र बदनामीका लागि पछिल्ला पाँच वर्षमा एमालेले साह्रै मिहिनेत गरेको छ । माओवादी र मधेसवादीजस्ता दलहरूको पतनकै कारण अहिले राजावादीहरूको तुजुक बढेको, पञ्चायती चिन्तन प्रभावी बनेको, राष्ट्रवादका नाममा प्रभुत्वशाली समुदाय र वर्गकै चकचकी स्थापित भएको त हो नै, यसका लागि बलिया कांग्रेस र एमालेको योगदान पनि कम छैन । यसरी हेर्दा सुन्दर र बाँच्नलायक समाज निर्माणका लागि सग्लो एमाले नभई नहुने हो भनेर गरिएको तर्क तथ्यको जमिनमा धेरै समय उभिन सक्दैन । माधव नेतृत्वको नयाँ दल उम्दा ठहर्छ भनेर आकलन गर्ने ठोस आधार छैन । तर फरक परिकल्पना नै आवश्यक छैन भन्नका लागि दिइएका तर्कमा दम छैन । कारण, अहिले देखिएको र भोगिएको भन्दा फरक कुनै एमाले भए, त्यो दृश्यमा छैन । आम जनतामाझ त्यो नभई नहुने एमाले कहाँ छ, कसैलाई थाहा पनि छैन ।"
भन्न गाह्रो व्यथा,"के हो किगल व्यायाम ? कसरी गर्ने ?यो व्यायामले प्रजनन अंगको मांसपेशीलाई बलियो बनाउन मद्दत गर्छ । सुरुमा पिसाब फेर्दा एक छिन रोक्ने, सास फेर्ने, जनेन्द्रियका मांसपेशीहरू माथितिर तान्ने कोसिस गर्दा ती खुम्चिन्छन् । यसरी १० सेकेन्डसम्म खुम्च्याएर राख्नुपर्छ, अनि पिसाब छोडिदिनुपर्छ । सुरुमा १० सेकेन्ड अड्याएर राख्न गाह्रो भए, ५ सेकेन्डसम्म अड्याउन सकिन्छ । अनि बिस्तारै समय बढाउन सकिन्छ । पिसाब फेरेपिच्छे चारपाँच चोटि गरेपछि, हिँड्दा, बस्दा, काम गर्दा पनि जनेन्द्रिय मांसपेशी खुम्च्याउने व्यायाम गरिरहनुपर्छ । यसले बिस्तारै मांसपेशी बलियो बनाउँदै लैजान्छ । यसले पाठेघर झर्दा वा शल्यक्रिया गरेर निकाल्दा पिसाब चुहिने समस्या भएकाहरूलाई पनि मद्दत गर्छ । किगल व्यायाम नजिकैका स्वास्थ्यकर्मीसँग सिक्न सकिन्छ । त्यसै गरी केही योगासन दिनदिनै गरे यो समस्या केही कम गर्न सकिन्छ । सर्वांगासन, उष्ट्रासन, उत्कटासन, ताडासनले मेरुदण्ड र पुठ्ठाका साथै जनेन्द्रियको मांसपेशीलाई पनि बलियो बनाउँछ । २५४० वर्षका महिलाहरूले सुत्केरी अवस्थादेखि नै यस्ता योगासन गरे पिसाब चुहिने समस्या कम हुँदै जान्छ । त्यसै गरी सुत्केरी अवस्थामा संक्रमण हुन नदिन नीम, तीतेपाती आदि पानीमा उमालेर जनेन्द्रिय धुनुपर्छ । चिसो पेय पदार्थ, चिनी आदि सकेसम्म खानु हुँदैन । महिनावारी सुक्ने बेला शरीरमा एस्ट्रोजोन हर्मोनको कमी हुन्छ । अनि बिस्तारै पाठेघर र पिसाबथैलीका मांसपेशी पातलो हुँदै जाँदा तुरुक्क पिसाब चुहिने भएकाले यसलाई उमेरले ल्याउने समस्या पनि भन्न सकिन्छ । धूमपान गर्ने महिलालाई बारम्बार खोकी लाग्ने भएकाले उनीहरूमा यो समस्या बढी हुन सक्छ । त्यसैले धूमपान त्यागेकै बेस । यस्तो समस्या भएर महिलाको शरीरबाट पिसाबको गन्ध आयो भने उनलाई अपहेलना गरिन्छ । यस अर्थमा यो सामाजिक समस्या पनि हो । पिसाब चुहिने समस्या भइरहे महिलालाई भोज, सभासमारोहमा जान गाह्रो हुन्छ । समयमै परामर्श नपाउँदा वा उपचार नगर्दा यो समस्या झन् बढ्न सक्छ ।"
राजदूत नियुक्तिको मापदण्ड,"राजदूत सिंगो देश (राज्य) को दूत हो । यो अर्को देशका लागि नियुक्त राज्यको उच्च कूटनीतिक प्रतिनिधि हो । स्वदेश र आफूले काम गर्ने देशबीचको सम्बन्ध सुदृढ गर्दै राष्ट्रिय हित प्रवर्द्धन गर्ने जिम्मेवारी राजदूतमा हुन्छ । त्यसै कारण राष्ट्रको जीवनमा कूटनीतिको महत्त्वलाई राम्रोसँग बुझेका मुलुकहरूले बाह्य जगत्मा आफ्नो परराष्ट्र नीति, अन्तर्राष्ट्रिय सम्बन्ध तथा कूटनीतिलाई अब्बल ढंगबाट सञ्चालन गर्नका लागि योग्य, क्षमतावान्, अनुभवी एवं उपलब्धि हासिल गर्न सक्ने व्यक्तिलाई राजदूत नियुक्त गर्ने विश्वअभ्यास छ ।नेपालका सन्दर्भमा विगतमा विभिन्न देशसँग नेपालको कूटनीतिक सम्बन्ध स्थापना हुने क्रमसँगै दूतावास स्थापना र धेरै राजदूतहरूको नियुक्ति भइसकेको छ । त्यस्ता नियुक्तिमा पहिले राष्ट्रका विभिन्न क्षेत्रमा विशिष्ट पहिचान बनाएका र योग्यता एवम् क्षमता भएका व्यक्तिहरूलाई प्राथमिकता दिइन्थ्यो । त्यस समय राजदूत नियुक्तिको कुनै निर्देशिका वा मापदण्ड थिएन, मन्त्रिपरिषद्को निर्णय वा सिफारिसमै नियुक्त गरिन्थ्यो । तथापि राजदूत नियुक्तिमा अहिलेजस्तो विवाद हुँदैनथ्यो । पछिल्लो समयका केही निर्णय भने विवादरहित हुन सकेका छैनन् । ओली नेतृत्वको सरकारले बृहत् राष्ट्रिय सोच, निष्पक्षता एवं कूटनीतिक परिपक्वताका साथ राजदूत सिफारिस गर्न सकेन । पछिल्लो पटक २०७८ वैशाखमा राजदूत नियुक्तिका लागि राष्ट्रका विविध क्षेत्रबाट एघार व्यक्तिको सिफारिस गर्दा राजदूत नियुक्तिसम्बन्धी निर्देशिका२०७५ मा उल्लेख भएको कूटनीतिक क्षमता, योग्यता र अनुभवजस्ता पक्षहरूलाई ध्यान नदिई आफ्नो दल वा नातासम्बन्ध एवं निकटस्थको आधारलाई मात्र पर्याप्त ठानिएको भनीे टीकाटिप्पणी भए । देशको कूटनीतिक क्षेत्रमा हेलचेक्र्याइँ गर्ने काम भयो । राजदूत छनोट गरिएका पात्रको कूटनीतिमा समेत सिक्दै कार्य गर्ने भन्ने खालको हलुका अभिव्यक्तिले कूटनीतिक संवेदनशीलताको अभावलाई पुष्टि गर्यो । वास्तवमा कूटनीतिक क्षेत्र सिकारुको होइन कि सिकिसकेका, जानेबुझेका व्यक्तिहरूको कार्यर्क्षेत्र हो । त्यसैकारण कूटनीतिमा यस क्षेत्रको ज्ञान, तालिम र अनुभवलाई धेरै महत्त्व दिइन्छ । अपेक्षित गुण, अनुभव, क्षमता र कौशल नभएको राजदूतले न विदेशको सरकार एवम् जनताबाट आवश्यक सहयोग, सद्भाव र समर्थन प्राप्त गर्न सक्छ, न त स्वदेशकै इज्जत तथा प्रतिष्ठा बढाउन सक्छ । यसबाट राजदूत नियुक्तिको उद्देश्यपूर्ति हुन सक्दैन । राजदूतको कार्यक्षेत्र भनेकै अर्को देश हो । तसर्थ, उक्त पदमा कसैलाई नियुक्त गर्दा धेरै विरोध र आलोचना निम्तिने मौका दिनु हुँदैन । यस्तो विरोध र असहमतिको जानकारी सम्बन्धित देशलाई भयो भने आपसी सम्बन्धमै नकारात्मक असर पर्न सक्छ । विगतमा कतिपय राजदूतका क्रियाकलापलाई लिएर सम्बन्धित देशका सरकारले व्यक्त गरेका असन्तुष्टिबाट पाठ सिक्नु जरुरी छ । पछिल्लो समय परराष्ट्र सेवाबाटै राजदूत नियुक्तिमा सिफारिस गर्दा कुनै वस्तुनिष्ठ एवम् कार्यसम्पादनको स्पष्ट आधार लिइएको पाइँदैन । एक पटक राजदूत भैसकेका वा पदासीन रहेकै कुनै सहसचिवलाई आफ्नो मान्छे भएकै आधारमा दोहोर्याउने र अरूलाई भने वरिष्ठ भए पनि पुनः नियुक्ति नदिने दोहोरो मापदण्ड परराष्ट्रमा देखा परेको छ । परराष्ट्र सेवाको इतिहासमा विगतमा कहिल्यै नभएको, असमान एवम् विभेदयुक्त कार्यशैली हो यो । सर्वोच्च अदालतको आदेशअनुसार जारी गरिएको राजदूत नियुक्तिसम्बन्धी निर्देशिका पनि अपूर्ण र अस्पष्ट छ । यसले राष्ट्रिय जीवनका विविध क्षेत्रबाट व्यक्तिको छनोट गर्ने आधारहरू विस्तृत रूपमा पहिचान गरेको छैन । परराष्ट्र सेवाबाट राजदूत नियुक्ति गर्दा परराष्ट्र मन्त्रालयको सिफारिसलाई ध्यानमा राखी मन्त्रिपरिषद्ले गर्नेछ भन्ने मात्र उल्लेख गरिएको छ तर मन्त्रालयको सिफारिस का आधारहरू केके हुन्छन् भन्ने कतै स्पष्ट गरिएको छैन । परराष्ट्र सेवाबाट एउटै कर्मचारीलाई कति पटकसम्म राजदूत नियुक्त गर्न सकिन्छ भन्नेबारे पनि निर्देशिकामा स्पष्ट व्यवस्था गरिएको छैन, न त त्यस सम्बन्धमा मन्त्रिपरिषद्ले कुनै निर्णय नै गरेको छ । यस्तो अस्पष्ट व्यवस्थाले गर्दा कुनै कर्मचारीलाई पटकपटक नियुक्तिको अवसर दिने त कसैलाई भने त्यसबाट वञ्चित् गर्ने विभेदकारी प्रवृत्ति मौलाएको छ । राजदूतको मुख्य कार्य देशविशेष वा अन्तर्राष्ट्रिय संगठनसँग सुमधुर र सुदृढ सम्बन्ध विकास गर्दै राष्ट्रिय हितको प्रवर्द्धन गर्नु नै हो । राष्ट्रिय हितभित्र राजनीतिक, आर्थिक, सामाजिक र सांस्कृतिक सबै क्षेत्रको हित समाहित हुन्छ । राजदूतले स्वदेशको हितका लागि आवश्यकतानुसार सम्बन्धित देशको सरकार, राजनीतिक नेतृत्व, सञ्चारजगत्, नागरिक सबैसँग उत्तम सम्बन्ध कायम गरी कुशलतापूर्वक वार्ता गर्नुपर्ने हुन्छ । साथै विदेशमा रहेका नेपाली नागरिकहरूको हित र रक्षा गर्नु राजदूतको अर्को महत्त्वपूर्ण कार्य हो । राजदूतले विदेशमा समग्र देशको प्रतिनिधित्व गर्ने भएकाले उसले दल वा क्षेत्र वा सम्प्रदायविशेषको नभएर सम्पूर्ण राष्ट्रको हितका लागि काम गर्नुपर्ने हुन्छ । राजदूतमा निश्चित गुणहरू हुनुपर्ने विश्वव्यापी मान्यता छ । बेलायती कूटनीतिज्ञ सर अर्नेस्ट स्याटोका अनुसार, असल कूटनीतिज्ञमा सत्यनिष्ठा, ज्ञान, बुद्धि, विवेक, इमानदारी, लगनशीलता, चनाखोपन, विनयशीलता, साहस, धैर्य, वार्ताकौशलजस्ता गुणहरू अत्यावश्यक हुन्छन् । पूर्वअमेरिकी राजदूत क्यारेल सी लेजले कूटनीतिज्ञमा अनुभव, सदाचार, सहनशीलता, निर्णय क्षमता र प्रभावकारी रूपमा वार्ता गर्न सक्ने क्षमता हुनुपर्छ भनेकी छन् । अमेरिकी सिनेटर एडमन्ड मस्कीले कूटनीतिज्ञ आफ्ना लागि नभएर राष्ट्रका लागि मत मागिरहेको राजनीतिज्ञजस्तो व्यक्ति हो भनेका छन् । सबैजसो देशले राजदूत नियुक्तिमा यस्ता विविध गुण एवं क्षमतालाई महत्त्व दिने गरेका छन् । यसको भाव हो राजदूतमा द्विदेशीय हित हुने गरी काम गर्न सक्ने क्षमता र कला हुनुपर्छ । सम्बद्ध देशले नेपालको राजदूतको पृष्ठभूमि, हैसियत र राष्ट्रिय पहिचानबमोजिम ऊसँग व्यवहार गर्ने र उसले द्विदेशीय हित गर्न सक्ने वा नसक्नेबारे चासो राख्ने हुँदा नियुक्तिमा यथेष्ट विवेक पुर्याउनुपर्छ । राजदूतमा विषयवस्तुको गहिरो ज्ञान, अंग्रेजी वा सम्बन्धित देशमा बोलिने भाषाको दखल पनि हुनुपर्छ । त्यसैले राष्ट्रले गरेको लगानीअनुरूपको प्रतिफल दिन सक्ने क्षमता भएको व्यक्तिलाई राजदूत नियुक्त गर्नु बुद्धिमानी हुन्छ । साथै राजदूतका कामकारबाहीको नियमित रूपमा निष्पक्ष एवम् वस्तुनिष्ठ मूल्यांकन गरी प्राप्त प्रतिफल वा उपलब्धिका आधारमा उक्त पदमा रहने वा नरहने प्रणाली स्थापना गर्नु जरुरी छ । राजदूतको कामको प्रक्रिया र प्रचारलाई होइन, उसले पाएको वास्तविक उपलब्धि पहिल्याउने र त्यसैलाई महत्त्व दिने संस्कारको विकास गर्नु आवश्यक छ ।कूटनीति देशको दीर्घकालीन हितका लागि हुनुपर्छ, अल्पकालीन र वैयक्तिक स्वार्थसिद्धिका लागि होइन । अहिलेको कूटनीतिक क्रियाकलापले देशको बाह्य सम्बन्धलाई भविष्यमा पनि प्रभावित पार्न सक्छ । अतः देश र जनताको सर्वोत्तम हित, नियुक्त भएर जाने देशसँगको नेपालको सम्बन्ध सुदृढीकरण, विदेशमा रहेका नेपाली नागरिकको हकहितको संरक्षण एवं प्रवर्द्धन, राष्ट्रको छवि एवं प्रतिष्ठाको अभिवृद्धि हुन सकोस् भनेर राष्ट्रिय जीवनका विविध क्षेत्रका लब्धप्रतिष्ठ व्यक्तिलाई राजदूत बनाउनु वाञ्छनीय हुन्छ । बेलायती राजनीतिज्ञ एवम् कूटनीतिज्ञ हेनरी वोटनले भनेकै पनि छन् राजदूत झुट नै बोलेर भए पनि स्वदेशको हितका लागि काम गर्न विदेशमा पठाइएको एउटा इमानदार प्रतिनिधि पात्र हो ।हमाल कुवेतका लागि फूर्वराजदूत हुन् ।"
'हिम्मत नभएकाहरू लतारिन्छन्,"(काठमाडौं)  नेकपा (एकीकृत समाजवादी) का अध्यक्ष माधवकुमार नेपालले आफ्नो साथ छाडेर एमालेमा बसेका दोस्रो तहका नेतालाई हिम्मत नभएका भनी टिप्पणी गरेका छन् । बिहीबार पत्रकार सम्मेलन गरेर उनले क्रान्तिकारी चेत भएकाहरू नयाँ आन्दोलनका लागि पवित्र उद्देश्य राखेर नयाँ पार्टी निर्माणमा जुटिरहेको बताए । हिम्मत नभएका त्यत्तिकै थन्किरहेका हुन्छन् । अरूबाट लतारिन्छन्, पछिपछि लाग्छन् । जटिल परिस्थिति सामना गर्ने आँट गर्दैनन्, उनले भने । अध्यक्ष नेपालले आफ्नो समूहका नेता छुटेकामा धेरै चिन्ता नलिने पनि जनाएका छन् । आज केही सहयोद्धा मेरो साथमा हुनुहुन्न, यस्तो हुने गर्छ । मालेकालका सहयोद्धाहरू पनि साथमा हुनुहुन्न, एमालेका पनि हुनुहुन्न । तर हाम्रो यात्रा निरन्तर चलिरहेको छ, उनले भने, ती सहयोद्धा हाम्रो यात्रामा समावेश हुन सक्नुहुन्छ । क्रान्तिकारी धारमा अगाडि बढ्नेले सबै चुनौती सामना गर्ने आँट गर्नुपर्छ । एमालेमा विद्रोह अहिलेको आवश्यकता भएको अध्यक्ष नेपालको भनाइ छ । केपी ओलीले पार्टीलाई दक्षिणपन्थी भासमा पारेपछि, सबैखालका मार्क्सवादी मूल्यमान्यतालाई तिलाञ्जली दिएपछि, उनी व्यक्तिवादमा चुर्लुम्म डुबेपछि, पार्टीलाई आफ्ना निजी कम्पनी ठानेपछि, जनताको बहुदलीय जनवादका सबै मूल्यमान्यतालाई तिलाञ्जली दिइसकेपछि र क्रान्तिकारी योद्धालाई पार्टीबाट निष्कासन गरिसकेपछि विद्रोह गर्नेबाहेक विकल्प भएन, उनले भने । नेपालले आफ्नो पार्टीमा नेपाली कम्युनिस्ट आन्दोलनलाई ऊर्जा दिने देशभरका क्रान्तिकारी कार्यकर्ता रहेको बताए । पूर्वएमालेमा पीडित भएका मेचीमहाकालीदेखि तराईहिमालसम्मका सबै कार्यकताले ओलीको समूहबाट विद्रोह गर्नुभएको छ । नेकपा एकीकृत समाजवादीमा समाहित भएको घोषणा गर्दै जानुभएको छ, उनले भने । नयाँ पार्टी मा उनलाई केन्द्रीय कमिटीका ५५ र ३० संघीय सांसदले साथ दिएका छन् । अध्यक्ष नेपालले जनप्रतिनिधिहरूको पदीय सुरक्षालाई लिएर पार्टी गठनमा केही ढिलाइ भएको बताए । पहिला नै हामी अर्को पार्टी खोलिसक्ने थियौं आवाज पनि आएको थियो । तर औपचारिक रूपमा अर्को पार्टी खोल्न सकेनौं किनभने जनताबाट निर्वाचित जनप्रतिनिधिको भविष्यको चिन्ता गर्नुपर्ने थियो, उनले भने, अहिले परिस्थितिमा परिवर्तन भयो । हाम्रो मात्रै होइन अरू पार्टीका निम्ति पनि अध्यादेश जारी भयो । ओलीको पार्टीमा गुम्सिएकालाई उम्किन निकास पायौं । जनप्रतिनिधि पनि जोगाउन सक्यौं । ओलीले भन्दा भिन्दै तरिकाले पार्टी चलाउने दाबी नेपालको छ । हामी पुरानो बाटो पछ्याउँदैनौं । क्रान्तिकारी र संस्कारी पार्टी हुनेछ । समाजवादको नेपाली मोडेल अगाडि सार्नेछ, उनले भने, यो पार्टी राष्ट्र र जनताप्रति समर्पित हुनेछ । आफ्नो सिद्धान्तप्रति निष्ठावान् भएर लाग्नेछ । निजी स्वार्थमा लाग्ने व्यक्तिको जमात हुने छैन, कुसंस्कारीको झुन्ड हुने छैन । फोटामा आरती उतार्ने काम हुने छैन । मार्क्सवाद, लेनिनवादप्रति समर्पित हुनेछ । अध्यक्ष नेपालले एमसीसी परियोजनासम्बन्धी सम्झौता परिमार्जन गरेर मात्रै अनुमोदन हुनुपर्ने आफ्नो पार्टीको धारणा सुनाए । त्यो (एमसीसी परियोजना) कुनै पनि रणनीतिक योजनाको अंग नबनोस् । विदेशीहरूका विरुद्धमा लक्षित नहोस्, उनले भने । नेपालले वाग्मतीकी मुख्यमन्त्री अष्टलक्ष्मी शाक्य र प्रदेश१ का मुख्यमन्त्री भीम आचार्य एमालेमै रहे उनीहरूलाई सहयोग गर्न नसक्ने पनि स्पष्ट पारे । यो पार्टीमा रहे ठीक छ । विरोधी पार्टीमा रहेसम्म सहकार्य सम्भव छैन, उनले भने । एकीकृत समाजवादीले बिहीबार विज्ञप्ति जारी गर्दै अनेक षड्यन्त्रका बीच विद्रोह सफल भएको जनाएको छ । यसअघि नेपाल समूहमा रहेका तर विभाजनमा नदिएका नेताहरूलाई समाजवादीले मध्यपन्थी अवसरवादीको संज्ञा दिएको छ ।"
आयोगको निर्णयविरुद्ध एमाले अदालत जाने,"काठमाडौं (कास) निर्वाचन आयोगको निर्णयविरुद्ध नेकपा एमालेले कानुनी उपचार खोज्ने भएको छ । केन्द्रीय कमिटी बैठकले बिहीबार नेकपा (एकीकृत समाजवादी) को दर्ता प्रक्रियामा सनाखतको विषयलाई लिएर आयोगविरुद्ध कानुनी उपचारमा जाने निर्णय गरेको हो । निर्वाचन आयोगले केही विवादास्पद निर्णय गरेको छ, पार्टीले कारबाही गरेर त्यसको सूचना दिइसकेपछि पनि सनाखत गराउने, अनुपस्थित भएका व्यक्तिलाई पनि सनाखत गराउनेलगायतका केही गलत काम भएका छन्, हामी यसको कानुनी प्रतिवाद गर्छौं, एमाले सचिव प्रदीप ज्ञवालीले भने । पार्टीले कारबाही गरेको पत्र सभामुखले टाँस नगरेर गम्भीर गल्ती गरेकाले त्यसको पनि विरोध गर्ने निर्णय भएको उनले बताए । सभामुखले पार्टीको पत्रअनुसार कारबाहीको सूचना टाँस नगरेर गम्भीर गल्ती गर्नुभएको छ, उनले भने । एमालेले भदौ १ मा १४ सांसदलाई पदबाट हटाउने निर्णय गर्दै संसद् सचिवालयमा पत्र दर्ता गरेको थियो । सभामुख अग्नि सापकोटाले प्रक्रिया अगाडि नबढाएको भन्दै एमालेले आलोचना गर्दै आएको छ । यस्तै, सरकारले जारी गरेको दल विभाजनसम्बन्धी अध्यादेश संविधानको मर्मविपरीत रहेको भन्दै त्यसको पनि कानुनी उपचारमा जाने निर्णय बैठकले गरेको छ । उनका अनुसार बैठकले पार्टी परित्याग गरेर अलग दल दर्ता गरेका नेताहरूलाई पार्टीको अभिलेखबाट हटाउने र त्यसको जानकारी निर्वाचन आयोगलाई दिने निर्णय गरेको छ । तर, कसैले गल्ती महसुस गरेर एमालेमा फर्कन चाहे ढोका खुला रहेको पनि ज्ञवालीले बताए । यसबाहेक दसबुँदे प्रस्तावलाई शीघ्र, प्रभावकारी र पार्टी एकताको मर्मलाई प्रतिविम्बित गर्ने गरी कार्यान्वयन गर्ने निर्णय बैठकले गरेको छ ।"
शोधनान्तर र विदेशी लगानीमा झिनो सुधार,आधार दर घट्यो अघिल्लो आर्थिक वर्षको तुलनामा गत आर्थिक वर्षमा बैंक तथा वित्तीय संस्थाको आधार दर (बेस रेट) घटेको छ । यसअनुसार गत आर्थिक वर्षको अन्त्यमा वाणिज्य बैंकहरूको औसत आधार दर ६८६ प्रतिशत छ । २०७७ असारमा यस्तो दर ८५० प्रतिशत थियो । बैंकहरूका आधार दरमा कमी आए पनि बैंक तथा वित्तीय संस्थाले भने कर्जा र निक्षेप दुवैको ब्याजदर बढाउन थालेका छन् ।
पुनर्निर्माण प्राधिकरणले माग्यो १७ अर्ब,"सबै इन्जिनियरलाई निरन्तरता दिन पाए हुने भन्ने थियो, निर्देशक समितिमा प्रस्ताव पनि राखेका थियौं, ज्ञवालीले भने, समितिमा यत्रो जनशक्ति किन चाहियो ? सम्बन्धित मन्त्रालयलाई हस्तान्तरण गरेपछि उनीहरूले नै आवश्यक जनशक्ति परिचालन गरेर काम गर्छन् भन्ने भयो । काम गरिरहेका प्राविधिकलाई प्राथमिकता दिएर राख्न सहरी विकास मन्त्रालयलाई सुझाइएको उनले जानकारी दिए । असार मसान्तसम्म निजी आवास पुनर्निर्माणका लागि अनुदान सम्झौता गरेका ८ लाख २९ हजार ६ सय ६७ मध्ये ७ लाख ३ हजार ३ सय ७ ले मात्र तेस्रो किस्ता लिएका छन् । यसमध्ये ९ सय ४ जनाले किस्ता बुझेका छैनन् । ४७ हजार १ सय ५२ ले तेस्रो किस्ता लिएका छैनन् । अहिलेसम्म निजी आवास पुनर्निर्माणको काम ८४७७ प्रतिशत सकिएको जनाइएको छ । ७ प्रतिशत निर्माणका क्रममा रहेको प्राधिकरणले बताएको छ ।"
मणिपालको कर नयाँ व्यवस्थापनले तिर्ने,"(पोखरा)  भारतीय लगानीको पोखरास्थित मणिपाल शिक्षण अस्पताल स्थानीय व्यवसायीले ३ अर्ब २५ करोड रुपैयाँमा किनेका छन् । व्यवसायी आनन्दराज बतासको बतास अर्गनाइजेसन र नारायण पौडेलको अटोवेज ग्रुपले अस्पताल खरिद गरेका हुन् । नक्सा पास नगरी २७ वर्षदेखि सञ्चालन भइरहेको अस्पतालको नक्सा पास शुल्क र बक्यौता सम्पत्ति कर नयाँ व्यवस्थापनले तिर्ने भएको छ ।मणिपालले हाल पोखरा महानगरलाई बुझाउनुपर्ने नक्सा पास शुल्क, सम्पत्ति करलगायत अन्य दायित्व गरी ९७ करोड ६० लाख रुपैयाँ तिर्न बाँकी छ । उक्त रकम नयाँ व्यवस्थापनले तिर्ने गरी शुक्रबार भर्चुअल माध्यमबाट सेयर खरिद सम्झौता (एसपीए) हुने व्यवसायी पौडेलले जानकारी दिए । मेडिकल कलेज र अस्पतालको कुल मूल्यांकन भने २ अर्ब २५ करोड रुपैयाँ भएको उनको भनाइ छ । अस्पतालमा बतासको ६० प्रतिशत र पौडेलको ४० प्रतिशत लगानी रहनेछ । अस्पतालको अध्यक्षमा आनन्दराज बतास र उपाध्यक्ष पौडेल रहनेछन् । बतास समूहका प्रबन्ध निर्देशक शान्तराज बतास तथा निर्देशक विपेन्द्रराज बतास बोर्ड सदस्य रहनेछन् । अब नक्सा पाससहित सम्पूर्ण बक्यौता कर तिर्ने दायित्व हामीले सकारेका छौं, पौडेलले भने, पोखरालाई मेडिकल शिक्षा र स्वास्थ्यको केन्द्र बनाउन पनि यो निर्णयले योगदान पुर्याउने हामीले विश्वास लिएका छौं । नयाँ व्यवस्थापनबाट अस्पताल सञ्चालनमा आएसँगै थप सेवा सुविधा विस्तार गरेपछि गण्डकी प्रदेशका बिरामी उपचारका लागि काठमाडौं जानुपर्ने बाध्यता हट्ने उनको विश्वास छ । मेडिकल कलेजमा प्यारामेडिकल कोर्स, बीबीए तथा एमबीए एन्ड इन्जिनियरिङ र बीडीएसका कक्षा सुरु गर्ने यो समूहको योजना छ । नसा तथा मुटु रोगसम्बन्धी उपचारका लागि लगानी थप गरी विशिष्ट सेवा दिने नयाँ व्यवस्थापनको तयारी छ । सर्वसाधारणले सेयर हाल्न मिल्ने गरी पब्लिक लिमिटेड कम्पनीका रूपमा लैजाने लगानीकर्ताको तयारी छ । निजी तथा बाह्य लगानीको पहिलो मेडिकल कलेजका रूपमा सन् १९९४ देखि मणिपाल सञ्चालनमा आएको थियो । त्यसको दुई वर्षअघि १८ अक्टोबर १९९२ मा भारतको मणिपाल एजुकेसन एन्ड मेडिकल ग्रुप र नेपाल सरकारबीच ४९ वर्षसम्म मेडिकल कलेज सञ्चालन गर्ने र त्यसपछि नेपाल सरकारलाई हस्तान्तरण गर्ने गरी सम्झौता भएको थियो । सन् १९९८ मा ७ सय ५० बेडको अस्पताल स्थापना भयो । मेडिकल कलेज सञ्चालनमा आएको २७ वर्ष भइसकेको छ । हाल ९ सय बेडको यो अस्पताल प्रदेशकै ठूलो निजी अस्पताल हो ।मणिपाल कलेज अफ मेडिकल साइन्सेस (एमकम्स) अन्तर्गत दुई कलेज पोखरा११ फूलबारी र पोखरा१६ दीपमा सञ्चालनमा छन् । मणिपालले हाल एमबीबीएसमा वार्षिक १ सय जना विद्यार्थी भर्ना लिँदै आएको छ । एमडीएमएस र नर्सिङ कलेज मणिपालले सञ्चालन गरेको छ । मेडिकल कलेजको मुख्य संरचना रहेको ४० रोपनी जग्गा मणिपालकै नाममा छ भने बाँकी १ सय ६० रोपनी नेपाल सरकारसँग भाडामा लिएको हो । मणिपालको भवनको बिल्टअप एरिया १० लाख वर्गफिट छ । अस्पतालमा १ हजार १ सय कर्मचारी कार्यरत छन् । महालेखा परीक्षकको कार्यालयले हालै सार्वजनिक गरेको आर्थिक वर्ष २०७६७७ को लेखा परीक्षण प्रतिवेदनअनुसार नक्सा पास शुल्क र वातावरण शुल्कबापत मणिपालले २१ करोड ७० लाख रुपैयाँ पोखरा महानगरलाई बुझाउन बाँकी छ । वार्षिक सम्पत्ति करबापत पनि मणिपालले करोडौं रुपैयाँ महानगरलाई बुझाएको छैन ।"
जावा मोटरसाइकलको डिलर सुर्खेतमा,काठमाडौं (कास) नेपालका लागि क्लासिक लिजेन्ड्सको अधिकृत वितरक अग्नि ग्रुपको सहायक कम्पनी अग्नि मोटोइन्क प्रालिले वीरेन्द्रनगरपालिका३ मूलपानी सुर्खेतमा आफ्नो नयाँ शोरुम सञ्चालनमा ल्याएको छ । यसका लागि कम्पनीले एमपी मोटोहबलाई डिलरसिप प्रदान गरेको जनाएको छ ।
केएल टावरमा पनि भ्याली एक्सप्रेस,"काठमाडौं (कास) काठमाडौंको चाबहिलस्थित केएल टावरमा भ्याली एक्सप्रेसको छैटौं शाखा सञ्चालनमा आएको छ । स्वास्थ्यसम्बन्धी सम्पूर्ण मापदण्ड पालना गर्दै महामारीको समयमा शाखाले पनि टेक अवे र होम डेलिभरी मार्फत मात्र आफ्ना परिकार पस्किने जनाएको छ । भ्याली एक्सप्रेसमा अन्तर्राष्ट्रिय चेन रेस्टुरेन्टले उपयोग गरिरहेका प्रविधि प्रयोग गरी ग्रिल्ड चिकेन, चिकेन बर्गर, फ्राइड चिकेन, ससेज मिल, चिकेन पपकर्नलगायत परिकार उपभोक्तालाई पस्किइने कम्पनीले जनाएको छ । चितवनमा परीक्षणका रूपमा ६ वर्षअघि सुरु भएको भ्याली एक्सप्रेसप्रति उपभोक्ताको उत्साहजनक प्रतिक्रिया पाएपछि काठमाडौंमा पनि यसका शाखा विस्तार गरिएको कम्पनीले बताएको छ ।"
भायनेटको पर्पल प्याक अफर,"काठमाडौं (कास) भायनेटले अल इन वान, भायनेट पर्पल प्याक अफर ल्याएको छ । भायनेटले एनसेलसँगको सहकार्यमा यो योजना ल्याएको हो । यो योजनाअन्तर्गत ८० एमबीपीएस भायनेट इन्टरनेट लिँदा ग्राहकले १७५ भन्दा बढी च्यानल भएको टीभीसँग एनसेल सिम निःशुल्क प्राप्त गर्नेछन् । यस सिममार्फत ग्राहकले प्रत्येक महिना ४ जीबीका दरले एक वर्षसम्म कुल ४८ जीबी डेटा प्राप्त गर्नेछन् । यी सुविधा ग्राहकले मासिक १६ सय रुपैयाँमा पाउन सक्ने भायनेटले जानकारी दिएको छ ।"
बेस्ट फाइनान्सको शाखा न्युरोडमा,काठमाडौं (कास) बेस्ट फाइनान्स कम्पनीले काठमाडौंको न्युरोडमा आफ्नो शाखा विस्तार गरेको छ । फाइनान्सले बुधबार एक समारोहबीच उक्त शाखाको उद्घाटन गरी सञ्चालनमा ल्याएको हो । देशका चारवटा पुरानो फाइनान्स कम्पनी मर्ज भई बनेको बेस्ट फाइनान्सका हाल १४ वटा शाखा कार्यालय रहेको जानकारी दिइएको छ ।
साओमीको पाँचौं मी स्टोर सञ्चालनमा,काठमाडौं (कास) साओमी नेपालले बुधबार आफ्नो पाँचौं मी स्टोर सञ्चालनमा ल्याएको छ । काठमाडौंको कलंकीस्थित साओमीले उक्त स्टोर सञ्चालनमा ल्याएको हो ।
वाइवाइ जिंगल रिमिक्स विजेता भट्टराई,काठमाडौं (कास) सुनसरीको इटहरीका सम्राट भट्टराई वाइवाइ जिंगल रिमिक्स प्रतियोगिता२०२१ का विजेता बनेका छन् । यसबापत उनले १ लाख रुपैयाँ जितेका छन् । अन्य उत्कृष्ट ९ जनाले २५२५ हजार रुपैयाँ प्राप्त गरेको चौधरी फाउन्डेसनअन्तर्गतको सीजी फुड्सले जारी गरेको विज्ञप्तिमा उल्लेख छ । वाइवाइले विश्व संगीत दिवस २१ जुन २०२१ को अवसर पारेर उक्त प्रतियोगिता आयोजना गरेको थियो ।
नेपालले यू१९ विश्वकप गुमायो,"काठमाडौं (कास) नेपालले अर्को वर्ष हुने आईसीसी यू१९ विश्वकप कुनै खेल नै नखेली गुमाएको छ । युवा विश्वकपको १६ औं संस्करण वेस्ट इन्डिजमा २०२२ मा आयोजना हुँदै छ । अन्तर्राष्ट्रिय क्रिकेट परिषद् (आईसीसी) ले कोभिड१९ का कारण यस वर्ष छनोट प्रतियोगिता नहुने जनाएपछि नेपाल यू१९ विश्वकप खेल्न वञ्चित भएको हो । आईसीसीले अमेरिका, एसिया र इस्ट एसिया प्यासिफिकको छनोट नगर्ने निर्णय गरेको हो । यी क्षेत्रबाट क्रमशः क्यानडा, यूएई र पपुवा न्युगिनीलाई यू१९ विश्वकपमा सोझै प्रवेश दिइएको छ । आईसीसी विकास समिति र आईसीसी बोर्डले सम्बन्धित क्षेत्र पछिल्लो पाँच यू१९ छनोट प्रतियोगितामा सर्वाधिक जित हात पारेको आधारमा क्यानडा, युएई र पपुवा न्युगिनीलाई छनोट गरेको जनाएको छ । युरोप र अफ्रिका क्षेत्रको छनोट भने आईसीसीले कायम राखेको छ ।"
सन्दीप हरिकेन्समै,"काठमाडौं (कास) नेपाली स्टार सन्दीप लामिछानेले अस्ट्रेलियाको बिग बास लिगमा होबर्ट हरिकेन्ससँगको सम्झौता नवीकरण गरेका छन् । डिसेम्बर ५ मा सुरु हुने बिग बासको नयाँ सिजनमा सन्दीप पूरै उपलब्ध हुने हरिकेन्सले जनाएको छ । हरिकेन्सले डिसेम्बर ७ मा सिड्नी सिक्सरविरुद्ध आफ्नो पहिलो खेल खेल्नेछ । गत सिजन लेग स्पिनर सन्दीपले ८ खेलमा ८ विकेट लिएका थिए । बिग बासको ११ औं संस्करणका लागि सन्दीप पूरै उपलब्ध हुने भएपछि हरिकेन्स उत्साहित बनेको छ । हरिकेन्सले यस सिजनका लागि अनुबन्ध गरेका सन्दीप पहिलो विदेशी खेलाडी हुन् । सम्झौता रकम भने दुवै पक्षबाट खुलाइएको छैन । हरिकेन्सबाट यस सिजनमा स्कट बोल्यान्ड, टिम डेविड, नाथन इलिस, पिटर ह्यान्ड्सकोम्ब, कालेब जेबेल, जोस कान, बेन म्याकडर्मट, रिले मेरेडिथ, मिच ओवेन, जोइल पेरिस, विल पार्कर, डीआर्सी सर्ट, म्याथ्यु वेड र म्याक राइटले खेल्दैछन् । बिग बासमा सन्दीपको यो चौथो सिजन हुनेछ । २०१८ र २०१९ मा उनले मेलबर्न स्टार्सबाट खेल्दै क्रमशः ११ र १५ विकेट लिएका थिए । म अस्ट्रेलिया फर्कने प्रतीक्षामा छु र यस वर्ष पुनः हरिकेन्सबाट खेल्नेछु, सन्दीपले हरिकेन्सको विज्ञप्तिमा भनेका छन्, गत सिजन मैले हरिकेन्सबाट खेल्दा निकै आनन्द महसुस गरेको थिएँ, यस वर्ष हुने प्रतियोगितामा पूरै खेललाई उपलब्ध हुने हुँदा म निकै उत्साही छु । पूरै सिजन खेल्ने भएकाले बलियो प्रदर्शन देखाउँदै टिमलाई सफलता दिलाउन आफ्नो प्रयास हुने सन्दीपले जनाएका छन् । सन्दीप अहिले नेपाली राष्ट्रिय टोलीसँगै ओमानमा छन् । नेपालले सेप्टेम्बर १३ देखि २० सम्म हुने विश्वकप छनोटको आधार रहेको विश्वकप लिग २ मा ओमान र अमेरिकासँग खेल्नेछन् । त्यसअघि नेपालले पपुवा न्युगिनीसँग दुई एकदिवसीय अन्तर्राष्ट्रिय खेल्नेछ । सन्दीपले इन्डियन प्रिमियर लिग, क्यारेबियन प्रिमियर लिग (सीपीएल), पाकिस्तान सुपर लिग (पीएसएल), बंगलादेश प्रिमियर लिगलगायतको फ्रेन्चाइज प्रतियोगिता खेल्दै आएका छन् । तर राष्ट्रिय टोलीबाट ओमान जानुपरेकाले उनले सीपीएल गुमाएका थिए । उनले जनवरी २६ मा हरिकेन्सबाटै पछिल्लो पटक खेलेयता कुनै फ्रेन्चाइज लिग खेलेका छैनन् । तर विभिन्न कारणले गर्दा उनले पीएसएलसहित इंग्ल्यान्डको भाइटालिटी ब्लास्ट र द हन्ड्रेड गुमाउन पुगेका थिए । सन्दीपले मान्यताप्राप्त १ सय १ ट्वान्टी२० खेलमा १ सय ३८ विकेट लिएका छन् ।"
चितवनमा सेकुगे र वीरनदीप,"(काठमाडौं)  चितवन टाइगर्सले श्रीलंकाका अन्तर्राष्ट्रिय खेलाडी सेकुगे प्रसन्न र मलेसियाका वीरनदीप सिंहलाई बजाज पल्सर एभरेस्ट प्रिमियर लिग (ईपीएल) का लागि अनुबन्धित गरेको छ । असोज ९ देखि त्रिवि अन्तर्राष्ट्रिय क्रिकेट मैदानमा हुने ईपीएलका लागि चितवनले क्रमशः तेस्रो र चौथो विदेशी खेलाडीलाई भित्र्याएको हो । गत वर्ष प्लेअफमा पुगेको चितवनले यसअघि पाकिस्तानी अन्तर्राष्ट्रिय खेलाडी डानिस अजिज र अफगानिस्तानका मोहम्मद साहजादलाई अनुबन्धित गरिसकेको छ । सेकुगेसँग बंगलादेश प्रिमियर लिग, पाकिस्तान सुपर लिग, क्यारेबियन प्रिमियर लिग, इंग्ल्यान्डको काउन्टी टोलीबाट ट्वान्टी२० ब्लास्ट खेलेको अनुभव छ । सेकुगे प्रचुर क्षमताका खेलाडी हुन्, उनको ब्याटिङ र बलिङ दुवैले खेलको नक्सा परिवर्तन गर्न सक्छ । उनी म्याचविनर खेलाडी हुन् । उनको अनुभवले चितवनलाई उपाधिका लागि बलियो प्रत्याशी बनाउने छ, चितवनका मालिक किशोर भट्टराईले भने ।लेग स्पिनर सेकुगेसँग श्रीलंकाबाट १ टेस्ट, ४० एकदिवसीय अन्तर्राष्ट्रिय र २० ट्वान्टी२० अन्तर्राष्ट्रिय खेलेको अनुभव छ । ट्वान्टी२० का मान्यताप्राप्त सबै गरेर १ सय ७० खेलमा उनले १ सय ३५ विकेट लिँदा प्रतिओभर ७ रनको हिसाबमा मात्र रन खर्चेका छन् । उनी राम्रो गुगली फाल्न माहिर छन् । सेकुगेले सन् २०१६ मा आयरल्यान्डविरुद्ध ४६ बलमा ९५ रन बनाएर उनी सनथ जयसूर्याले श्रीलंकाको नाममा राखेको फास्टेस्ट एकदिवसीय अन्तर्राष्ट्रिय शतक नजिक पुगेका थिए । उनले २३ बलमा बनाएको अर्धशतक श्रीलंकाको एकदिवसीय अन्तर्राष्ट्रियमा पाँचौं फास्टेस्ट अर्धशतक पनि हो । ॅमलेसिया क्रिकेटका लागि गर्विलो क्षणवीरनदीप अर्को देशमा गएर फ्रेन्चाइज लिग खेल्ने मलेसियाका पहिलो खेलाडी बन्नेछन् । मध्यपंक्तिका यी ब्याट्सम्यानले विकेटकिपिङ गर्नुका साथै आवश्यकताअनुरुप देव्रेहाते बलिङ गर्छन् । उमेर समूहदेखि प्रभावशाली प्रदर्शन गर्दै आएका २२ वर्षे उनलाई एसोसिएट क्रिकेटको भविष्यका रूपमा हेरिन्छ । हाल मलेसियाका उपकप्तान उनी नेपाली समर्थकमाझ परिचित नाम हुन् । वैशाखमा भएको त्रिदेशीय ट्वान्टी२० शृंखलामा उनले नेदरल्यान्ड्सविरुद्ध ५३ बलमा ८७ रन बनाएका थिए । मलेसिया क्रिकेटका लागि यो गर्वको क्षण हो । हाम्रो टोलीका शीर्ष प्रदर्शन गर्दै आएका खेलाडी अनुबन्धित भएको खबरले हामी साँच्चै खुसी छौं । वीरनदीपलाई ईपीएल आफ्नो प्रतिभा देखाउने ठूलो अवसर हुनेछ, मलेसिया क्रिकेट संघले विज्ञप्तिमा भनेको छ । चितवनकी अप्रेसन डाइरेक्टर विनिता चौधरीले वीरनदीप एसोसिएट देशकै सदस्य भएकाले मलेसिया र नेपाल सँगै अगाडि बढ्नु र एकअर्काको प्रतिभालाई ठाउँ दिनु आफूहरूको जिम्मेवारी हुने बताइन् ।"
साफ तयारी कतारमा गरिने,"मैत्रीपूर्ण खेल दर्शकबिना हुनसक्नेनेपाली राष्ट्रिय टिम र भारतले प्रतिस्पर्धा गर्ने अन्तर्राष्ट्रिय मैत्रीपूर्ण दुई खेल दर्शकबिना हुनसक्ने भएको छ । एन्फाका अध्यक्ष कर्माछिरिङ शेर्पाले बिहीबार आयोजित कार्यक्रममा भने, जिरो अकुपेन्सीमा खेल सञ्चालन गर्ने तयारी र रनिङ बोर्ड (विज्ञापन देखाइने) बाट धान्नुपर्छ । गरिरहेका छौं । टेलिभिजन प्रसारण बिक्रीएन्फाले राष्ट्रिय खेलकुद परिषद्मा जिरो अकुपेन्सी अर्थात् बिनादर्शक नै खेल सञ्चालन गर्नका लागि स्वीकृति मागेको छ । दशरथ रंगशालामा सेप्टेम्बर २ र ५ मा हुने खेल दर्शकसहित सञ्चालन गर्ने प्रयासमा एन्फाले कोभिड१९ संकट व्यवस्थापन केन्द्र (सीसीएमसी) मा पत्राचार गरिसकेको छ । गत चैतमा भएको थ्री नेसन्स कपमा नेपाल, बंगलादेशसँगै किर्गिस्तानको यू२३ टिमले हजारौं दर्शकको उपस्थितिमै दशरथ रंगशालामा प्रतिस्पर्धा गरेको थियो । देशकै पहिलो फ्रेन्चाइज टिमको फुटबल प्रतियोगिता नेपाल सुपर लिग (वैशाखजेठ) भने दर्शकरहित खेलाइएको थियो ।नेपालले अक्टोबर ११६ मा माल्दिभ्सले आयोजना गर्ने साफ च्याम्पियनसिप २०२१ को तयारीमा भारतलाई निम्त्याएको हो । एन्फाले यी दुई खेलको प्रशारण अधिकार एडप्याडलाई २५ लाख १० हजार रुपैयाँमा बिहीबार बिक्री गरेको छ । एडप्याडका प्रबन्ध निर्देशक सुरज गिरीका अनुसार खेलको प्रत्यक्ष प्रशारण हिमालय टेलिभिजनले गर्नेछ भने डिजिटल प्लेटफर्म (भारतबाहेक) मा ओएसआर स्पोर्ट्सले गर्नेछ । सम्झौताअनुसार विज्ञापनका लागि मैदानवरिपरि राखिने ३२ वटा रनिङ बोर्डमध्ये १५ वटाको प्रयोग पनि एडप्याडले गर्नेछ ।"
