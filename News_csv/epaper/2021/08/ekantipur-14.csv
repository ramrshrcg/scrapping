शीर्षक,विवरण
सेयर कर्जामा कडाइ,मौद्रिक नीतिमार्फत बैंक तथा वित्तीय संस्थामार्फत लिइने सेयर कर्जामा कडाइ गरिएको छ । सेयर धितोमा राखेर लिने कर्जाको सीमा यथावत् राखिए पनि व्यक्ति वा संस्थाले बैंक तथा वित्तीय संस्थाबाट लिने कर्जामा सीमा तोकिएको छ । अब एक व्यक्ति वा संस्थाले सेयरमा लगानी गर्न समग्र वित्तीय प्रणालीबाट अधिकतम १२ करोड रुपैयाँसम्म र एक संस्थाबाट अधिकतम ४ करोड रुपैयाँसम्म मात्र कर्जा लिन सक्नेछन् । यसअघि यस्तो सीमा थिएन । बैंक तथा वित्तीय संस्थाबाट सेयर धितोमा प्रवाह हुने मार्जिन प्रकृतिको कर्जा जोखिम न्यूनीकरण गर्दै साना लगानीकर्ताको पहुँच बढाउन यस्तो व्यवस्था गरिएको गभर्नर अधिकारीले बताए । यस्तो कर्जाको अवधि बढीमा एक वर्षको हुन्छ ।
जति ठूलो शक्ति केन्द्र उति चाँडो निर्माण,"(काठमाडौं)  बालुवाटारमा प्रधानमन्त्री आवास निर्माण सुरु भएको दुई वर्ष नपुग्दै ८२ प्रतिशत काम सकिएको छ । यसबीचमा कोरोना महामारीका कारण नियमित काम गर्न र कामदार तथा निर्माण सामग्री जुटाउन समस्या झेल्नुपरेको भए पनि अब ६ महिनाभित्र भवन तयार हुने सहरी विकास मन्त्रालयले जनाएको छ । ललितपुरको भैंसेपाटीमा मन्त्री, प्रतिनिधिसभाका उपसभामुख, राष्ट्रिय सभाका अध्यक्ष र उपाध्यक्षका लागि आवास निर्माणमा पनि दुई वर्ष नपुग्दै भौतिक प्रगति ६२ प्रतिशत छ । सत्ता र शक्तिको केन्द्रमा पदाधिकारीको प्रत्यक्ष सरोकार रहने आयोजनामा यसरी फटाफट काम देखिए पनि अन्य क्षेत्रमा प्रगति सन्तोषजनक पाइँदैन । ललितपुरकै जावलाखेलमा निर्माणाधीन समावेशी भवन एउटा उदाहरण हो, जहाँ सम्झौताको म्याद सकिएको एक वर्ष बित्दा पनि ३५ प्रतिशत मात्रै काम भएको छ । यति पनि प्रगति नभएका आयोजना दर्जनौं छन् । प्रधानमन्त्री बस्दै आएको भवन पुरानो भएपछि बालुवाटारमा नयाँ बनाउन थालिएको हो । दुई वर्षअघि सम्झौताअनुसार प्रधानमन्त्री निवास निर्माण सक्ने म्याद आगामी भदौ ११ मा सकिन्छ । तर कोरोना महामारीले असर गरेकाले ६ महिना म्याद थपिएको छ । थप समयभित्र काम पूरा हुन्छ, सहरी विकास मन्त्रालयका सहसचिव एवं विशेष भवन निर्माण आयोजना प्रमुख दिलीपशेखर श्रेष्ठले भने । करिब ५ रोपनी क्षेत्रमा प्रधानमन्त्रीको पारिवारका लागि आवास र आगन्तुकसँग भेटघाट गर्न सार्वजनिक भवन बनाइँदै गरिएको हो । यसको ठेक्का कन्टेक निर्माण कम्पनीले ३३ करोड ८० लाख रुपैयाँमा लिएको छ । सार्वजनिक भवनमा मिनी क्याबिनेट चलाउन मिल्ने हल, बैंक्वेट हल र प्रेस रहनेछन् । दुवै तीनतले भवन हुन् । प्रधानमन्त्रीको निजी आवासमा भने बंकर पनि बन्ने सहसचिव श्रेष्ठले बताए ।सिंहदरबार हाताभित्र संघीय संसद् भवनको काम पनि रफ्तारमै भइरहेको छ । कोरोना महामारीका कारण थपिएको ६ महिनामा सकिने सहसचिव श्रेष्ठको भनाइ छ । फेरि कोरोना संक्रमण बढ्यो भने मात्रै समयमै सक्न गाह्रो छ, उनले भने । ५ अर्ब २ करोड रुपैयाँ लागतको संघीय संसद् भवनको निर्माण सुरु भएको २ वर्ष नपुग्दै ३३ प्रतिशत प्रगति छ । २०७९ असोज १५ मा काम सक्ने गरी २०७६ असोजमा यसको ठेक्का सम्झौता भएको थियो । समय कम रहेकाले रफ्तारमा काम गरिरहेका छौं, सहसचिव श्रेष्ठले भने । यसको ठेक्का सेक एन्ड टुन्दी जेभीले लिएको हो । उसले १ सय ५१ रोपनी क्षेत्रफलमा ११ वटा ब्लक बनाउनेछ । प्रतिनिधिसभा भवन भुइँ तलामा चार सय र बाल्कोनीमा ३ सय गरी ७ सय जना अटाउने क्षमताको हुनेछ । राष्ट्रिय सभा भवनमा भुइँ तलामा सय र बाल्कोनीमा २ सय गरी ३ सय जना अट्नेछन् । सहसचिव श्रेष्ठका अनुसार सबै पार्टीको संसदीय दल कार्यालय पनि यहीं रहने गरी निर्माण भइरहेको छ । १५ वटा संसदीय समितिका बैठक हल पनि निर्माण हुँदै छन् । समिति अध्यक्षहरूको पनि छुट्टाछुट्टै कार्यकक्ष रहनेछ । मिनी प्रेस पनि त्यहीं रहनेछ । म्युजियम र लाइब्रेरी पनि हुनेछ । कर्मचारी र सांसदका लागि छुट्टाछुट्टै क्यान्टिन भवन पनि बन्नेछन्, उनले भने, ३ सय ५० वटा गाडी अट्न सक्ने खुला पार्किङको व्यवस्था गरिनेछ ।भैंसेपाटीमा करिब ९६ रोपनीमा मन्त्री आवासका लागि २४ वटा र प्रतिनिधिसभाका उपसभामुख, राष्ट्रिय सभाका अध्यक्ष र उपाध्यक्षका लागि एकएकवटा भवन निर्माण भइरहेको छ । भैंसेपाटीमा संरचना निर्माण गर्न २०७६ कात्तिकमा श्रीकोहनुमान जेभीले १ अर्ब ३ करोड ४६ लाख रुपैयाँमा ठेक्का पाएको हो । यहाँ रङरोगन र बाहिरी सजावटको काम बाँकी छ । कोरोना महामारीको पहिलो लहरका कारण थपिएको म्यादअनुसार चैतसम्म निर्माण सम्पन्न हुनुपर्ने हो, सहसचिव श्रेष्ठले भने, दोस्रो लहरले असर गरेकाले २०७९ असारसम्म पुग्ने जस्तो देखिन्छ ।भैंसेपाटीमै २७ रोपनीमा प्रदेश प्रमुख र मुख्यमन्त्रीको आवास निर्माण पनि भइरहेको छ । सातै प्रदेशका मुख्यमन्त्री र प्रदेश प्रमुखका लागि ७ वटा भवन बन्दै गरेका हुन् । यसमा ५८ प्रतिशत मात्र सकिएको छ । यसको पनि २०७६ असोजमै समानान्तर निर्माण कम्पनीसँग ७२ करोड ४८ लाख रुपैयाँमा ठेक्का सम्झौता भएको हो । काम सक्न २ वर्षकै सीमा दिइएको थियो । ठेक्का सम्झौताअनुसार असोजसम्मको समय छ, सहसचिव श्रेष्ठले भने, अन्य भवनको जस्तै ६ महिना थपिने भएकाले त्यतिन्जेल काम सकिन्छ । सहसचिव श्रेष्ठले प्रधानमन्त्री, मन्त्री, प्रदेश प्रमुख, मुख्यमन्त्रीलगायतको आवास निर्माण तोकिएको समयअघि नै सक्ने गरी काम भइरहेका बेला कोरोना महामारीले असर गरेको बताए । समयअगावै काम सकेर बोनस खाने गरी निर्माण व्यवसायीले काम गरिरहेका थिए । कोरोनाले असर नगरेको भए तोकिएको समयभन्दा अघि नै निर्माण सकिन्थ्यो, उनले भने । कोरोना संक्रमणको जोखिम रहे पनि स्वास्थ्य सावधानी अपनाएर अहिले सबैतिर काम भइरहेको छ । कामदार अभावको समस्या भने कायमै रहेको श्रेष्ठले बताए । उनका अनुसार संसद् भवन निर्माणमा ४ सय ५० जना कामदार खटिएका छन् । दिनमा ६ सय कामदार भए काम चाँडो सक्न सजिलो हुन्थ्यो, श्रेष्ठले भने । मन्त्री आवास निर्माणमा सय जना कामदार छन् । त्यहाँ २ सय ५० कामदार चाहिएको छ । मुख्यमन्त्री र प्रदेश प्रमुखको आवास निर्माणमा हाल सय जना कामदार खटिए पनि डेढ सय जति कामदार जुटाउन सके काम सहज रूपमा अघि बढ्ने श्रेष्ठ बताउँछन् । प्रधानमन्त्री आवास निर्माणमा ८० जना कामदार कार्यरत छन् । तर चाहिएको १ सय २० जना हो । सहरी विकास मन्त्रालयका प्रवक्ता विष्णुप्रसाद शर्माले यसअघि कोरोना महामारीले काम कम भए पनि अहिले गति बढेको बताए । संघीय संसद् भवन निर्माण सक्नुपर्ने समय अझै छ । अन्य भवन निर्माणको समयावधि सकिन लागेको छ । अहिले काम जारी रहेकाले निर्माण कम्पनीहरूले चैतभित्र सक्ने आश्वासन दिएका छन्, उनले भने । उता, चर्को भाडा तिरिरहेका संवैधानिक आयोगका कार्यालय राख्न सरकारले ललितपुरको जावलाखेलमा भवन बनाउन थालेको चार वर्ष भएको छ । महिला, दलित, समावेशी, आदिवासी जनजाति, मधेसी, थारू र मुस्लिम आयोगका कार्यालय राख्न ललितपुर महानगरको ६ रोपनी ८ आना जग्गामा ६ तले गणेशमान सिंह समावेशी भवन को काम ठेक्का सम्झौताअनुसार गत वर्ष नै सकिनुपर्ने हो । ४० करोड ७९ लाख रुपैयाँ लागतमा तीन वर्षभित्र भवन निर्माण गर्न त्रिपुरेश्वरस्थित युनाइटेड विल्डर्स एन्ड इन्जिनियर्स प्रालिसँग २०७४ असार १३ मा ठेक्का सम्झौता भएको थियो । समयमा काम नसकिँदा संवैधानिक आयोगका लागि राज्यले करोडौं रुपैयाँ घरभाडामा खर्च गरिरहेको छ । महिला आयोगले भाडामा लिएका दुइटा घरबाट कार्यालय सञ्चालन गर्दै आएको छ । पछिल्लो चार वर्षमा मात्रै घरभाडाबापत आयोगको एक करोड रुपैयाँ खर्च भएको छ । सरकारले यस वर्ष आयोगलाई घरभाडाका लागि ५३ लाख रुपैयाँ बजेट विनियोजन गरेको छ । दलित, मधेसी, थारू र मुस्लिम आयोगका लागि पछिल्ला दुई वर्षमा कार्यालय भाडाबापत १ करोड ७० लाख रुपैयाँ खर्च भएको छ । यस वर्ष १ करोड २५ लाख विनियोजन गरिएको छ । समावेशी र जनजाति आयोग भने सरकारी भवनमा छन् । महिला आयोगकी अध्यक्ष कमला पराजुलीले आफ्नै भवनका लागि प्रधानमन्त्री कार्यालयको ध्यानाकर्षण गराउँदासमेत सुनुवाइ नभएको बताइन् ।ठेक्का सम्झौता गरेको तत्कालीन पूर्वाधार विकास तथा कृषि सडक विभाग (डोलीडार) राज्य पुनःसंरचनाका क्रममा कहाँ रहने, योजना कसरी सञ्चालन गर्ने भन्ने अन्योल भएकाले सरकारले यो भवन निर्माणका लागि २०७४७५ मा बजेट विनियोजन नै गरेको थिएन । राज्य पुनःसंरचनासँगै ठेक्का सम्झौता गर्ने डोलीडारको सिँचाइ तथा नदी नियन्त्रण शाखा खारेज भयो । संघीय मामिला तथा सामान्य प्रशासन मन्त्रालयअन्तर्गतको स्थानीय पूर्वाधार विभागको योजना शाखाबाट भवन निर्माण अघि बढाउने टुंगो लागेपछि २०७५७६ मा सरकारले १० करोड रुपैयाँ विनियोजन गरे पनि ३ करोड रुपैयाँको मात्र काम भयो । २०७६७७ मा १२ करोड रुपैयाँ विनियोजन भएकामा ४ करोड रुपैयाँको मात्रै काम भयो । ८ करोड रुपैयाँ फिर्ता गयो । गत वर्ष भवनका लागि १२ करोड रुपैयाँ विनियोजन भएकामा करिब आधा मात्र खर्च भयो । स्थानीय पूर्वाधार विभागका इन्जिनियर जनकराज पन्तका अनुसार तोकिएको म्यादभित्र १२५ प्रतिशत मात्रै प्रगति भएको थियो । त्यसपछि फागुन १२ सम्म म्याद थपिएको थियो । कोरोना महामारीको बहानामा पुन पुनः छ महिना थप भयो । थपिएका अवधिबमोजिम आगामी भदौ १२ भित्र निर्माण कार्य सम्पन्न गर्नुपर्ने हुन्छ । ठेकेदारले काममा लापरबाही गरे, इन्जिनियर पन्तले भने, पछिल्लो समय हामी काम लगाउने र काम गर्ने दुवैलाई कोभिड बहाना पनि भयो । यसले गर्दा प्रगति निराशाजनक भइदियो ।विभागले कामलाई गति दिन, गुणस्तरीय काम गर्न ४० वटाजति ताकेता पत्र र चार सय पटक साइट निर्देशन दिएको छ । विभागले कोरोना महामारीको दोस्रो लहरअघि ठेकेदार कम्पनीलाई दिएको लागत रकमको १० प्रतिशत मोबिलाइजेसन खर्च रोक्का गर्न बैंकमा निर्देशन दिएको थियो । तर ठेकेदार कम्पनीले त्यसविरुद्ध पाटन उच्च अदालतमा रिट दायर गर्यो । अदालतले गत वैशाखमा म्याद कायम रहेकाले रोक्का नगर्ननगराउन आदेश दिएपछि विभागको मोबिलाइजेसन खर्च रोक्का गर्ने निर्णय कार्यान्वयन भएन । इन्जिनियर पन्तले हालै भने ठेकेदारले काम अघि बढाएको बताए । अब पनि कामले गति लिएन, गुणस्तरीय भएन भने ठेक्का तोड्छौं, कागजी ताकेताले मात्रै नहुने रहेछ, उनले भने । भवन निर्माणका लागि ललितपुर महानगरपालिका, मन्त्रालय र विभागको त्रिपक्षीय सम्झौता गरिएको छ । भवन निर्माण गर्ने जग्गा ललितपुर महानगरको भएकाले ६ तले भवनको पहिलो तला ललितपुर महानगरले भोगचलन गर्ने र अन्य पाँचवटा तलामा आयोगका कार्यालय सञ्चालन गर्ने सम्झौता छ ।"
वारिपारि बिरानो सहर,"(काँकडभिट्टा)  साताका २४ दिन उनी सीमापारि पुगेकै हुन्थे । मेचीनगर७ का ७० वर्षीय नारायण राईको किनमेलको गन्तव्य थियो, मेचीपारिको भारतीय बजार पानीट्यांकी । यो बजार पुरानो हाट नक्सलबारीभन्दा निकैपछि खुलेको हो । राई बस्ने दशगजाको गाउँ भान्सा खोलाबाट पारि तर्न खासै समय लाग्दैन । आधा किलोमिटर दूरीको यो बजार हिउँदमा खोला तरेरै पुगिन्छ । आँखै अगाडि देखिने पानीट्यांकी बजार अहिले राईका लागि बिरानो सहरझैं छ । देखिनलाई त घरैबाट देखिन्छ पानीट्यांकी बजार, उनी भन्छन्, तर के गर्नु, त्यता पाइला नटेकेको पनि डेढ वर्ष भयो । अहिले त बिरानो सहरजस्तो पो लाग्न थाल्यो । मेची तर्नेबित्तिकै दार्जिलिङ जिल्लामा पुगिन्छ । यही जिल्लाको खोरीबारी गाउँ पञ्चायतमा पर्ने बजारुजोतका ५० वर्षीय श्याम बर्मनको दैनिकी पनि बिथोलिएको छ । सधैं साइकल हाँकेर वारि काँकडभिट्टा आइपुग्थे । पेसाले काठ मिस्त्री उनले आफ्नो शिल्पले धेरै नेपालीका घरदलान सिँगारेका छन् । कोरोनाले सीमा बन्द भएपछि उनले पनि नेपाल छिर्न पाएका छैनन् । काठको कामबाटै परिवार पालेका उनको परिवार यतिबेला जसोतसो भरथेगमा छ । नेपालीहरूको सेवा (काम) गरेरै मैले परिवार पाल्दै आएको थिएँ, बर्मनले फोनमा भने, अहिले पनि पारि (नेपाल) बाट बोलावट भइरहेको छ तर छिर्न पाएको छैन । सरकारले २०७६ चैत ११ देखि नाका सिलसँगै लकडाउन घोषणा गर्यो । केही समयपछि लकडाउन हटाइए पनि नाका बन्द जारी छ । बन्दकै बीच गत वैशाख ८ पछि भारतीय नागरिकको प्रवेशलाई पूर्ण रूपमा निषेध गरियो । त्यसपछि त झन् बर्मनले नेपाल छिर्ने आस नै मारे । झापाको तिरिङदेखि गौरीगन्जसम्म करिब १ सय ४४ किलोमिटर खुला सीमा छ । जहाँ वारिका राई र पारिका बर्मनको जस्तै हजारौंको कथा छन् । झापा भद्रपुर३ मा पर्ने मेचीपारिको डोलो बस्तीकी ४० वर्षीया नरमाया राजवंशीलाई भने परिवार पाल्न गाह्रो भएको छ । पारिबाट किनमेल गरी ल्याएको सामान बेचेर परिवार पाल्दै आएकी उनलाई नाका बन्दले सकस परेको छ । मेची तरेर भद्रपुरतिर पनि जान सक्ने अवस्था भएन, उनले भनिन्, भद्रपुरभन्दा पारिकै बजार हामीलाई सस्तो र सुलभ पर्छ । सीमावर्ती गाउँबाट अलि पर मेचीनगर३ बडाखालका ५० वर्षीय खड्ग धिमालले भने साथीभाइसँग मिलेर सामूहिक खेती सुरु गरेका छन् । नाका बन्द भएपछि जमिन हुनेले खेती गरे, नहुनेले भाडामा लिएर तरकारी तथा अन्नबाली फलाउन थालेका छन् । सीमाका बासिन्दाले फाइदा र नोक्सान दुवै व्यहोर्दै आएका छन् । तर कोरोनाले गर्दा फाइदा भयो भन्ने धेरैको मत छ । रोजगारी, अध्ययन, किनमेलदेखि स्वास्थ्योपचार, मनोरञ्जन लगायतका काममा नेपाली भारत जान्छन् । त्यो क्रम अहिले ठप्प छ । जसले ठूलो धनराशि बाहिरिन रोकिएको अनुमान छ । नेपाली पैसा बाहिरिन जसरी कम भएको भन्ने छ, भित्रिने क्रम पनि घट्दो रहेको अनुमान गर्न गाह्रो छैन, मेची उद्योग वाणिज्य संघका सदस्य सन्दीप ओली भन्छन्, कोरोनापछि भारतमा काम गर्ने धेरै नेपाली श्रमिकको रोजगारी खोसिएको छ, यसो हुनु भनेको नेपाल भित्रिने पैसा घट्नु पनि हो । नाका बन्दले सीमावासीको सम्बन्ध नै विच्छेदजस्तै भइदिएको छ । नेपालभारतबीच व्यापारिक या आर्थिक सम्बन्ध जति धेरै छ, पारिवारिकसांस्कृतिक सम्बन्ध त्यति नै गाढा छ । झापा जिल्ला ट्राभल एजेन्ट संघका अध्यक्ष नीरबहादुर कार्कीको पारिवारिक सम्बन्धको डोरो पूर्वोत्तर भारतको असमसम्म छ । मेचीपारिको पानीट्यांकी बजारमा उनका दिदीभिनाजु छन् । तर कोरोनाका कारण आउजाउ ठप्प छ । कार्की भन्छन्, पोहोरको तीजमा पनि दिदीलाई बोलाउन सकिएन, यस पटक पनि बोलाउने अवस्था छैन । काँकडभिट्टा नजिकैको सतिघट्टा नाका विगतमा गोरु तस्करीका लागि चर्चित थियो । अहिले चाहिँ भारतबाट हुने मालजन्य वस्तुको तस्करीका लागि चिनिन्छ । तर भद्रपुरकै मेचीपारिबाट तस्करी हुने गरेको छ । यो नाकामा जनप्रतिनिधिहरूकै संलग्नतामा अवैध गतिविधि हुने गरेको पाइएको छ । नेपाली सीमामा तैनाथ सुरक्षाकर्मी नै तस्करको कोरोनापछिको लकडाउनमा तारो बने । झापा, कचनकवल आदि गाउँपालिकानजिकको सीमा क्षेत्रमा उनीहरूमाथि सांघातिक आक्रमण नै भयो । आक्रमणको एउटा कारण तस्करी गर्न नपाएको झोक थियो । भारतीयको नेपालतिर र नेपालीको भारततिर खेतबारी छ । खेतबारीमा लगाएको अन्न लिन आउने र जाने क्रममा सुरक्षाकर्मीले अवरोध गरेपछि उनीहरूमाथि आक्रमण भएको हो । झापाका अधिकांश सीमावर्ती भूभागमा दुवैतर्फबाट खेती भइरहेको छ । कतिपय नाकामा सामान्य विवाद छ । कतै भने व्यावहारिकता का आधारमा खेतीपाती चलिरहेको छ । झापाका प्रमुख जिल्ला अधिकारी श्रवणकुमार तिम्सिनाले खुला नाकामा गतिविधि भइरहनाले सुरक्षा चुनौती रहेको बताए । झापाका विभिन्न नाका तस्करले प्रयोग गर्छन् । पूर्वोत्तरको बाहुनडाँगीदेखि दक्षिणपश्चिमको गौरीगन्जसम्मका नाकाबाट तस्करी हुन्छ । सुपारी, छोकडा, मरिच, केराउ, स्याउ, ओखरसँगै गाईगोरु पनि भारततर्फ तस्करी हुन्छ । नेपालभारतबीचको खुला सीमा अवाञ्छित तत्त्वले हदैसम्म दुरुपयोग र विकृत बनाएको सीमाविद् बुद्धिनारायण श्रेष्ठले तर्क गरे । विभिन्न स्वार्थ समूहले खुला सीमाको फाइदा उठाउने गरेका छन्, श्रेष्ठले भने, यो हाम्रा लागि गम्भीर सुरक्षा चुनौती हो ।"
'वृद्धवृद्धा र अशक्तलाई घरमै गएर खोप लगाउनू,"काठमाडौं (कास) खोप केन्द्रमा आउन नसक्ने वृद्धवृद्धा र अशक्त नागरिकलाई घरमै गएर कोरोनाविरुद्धको खोप लगाउन सर्वोच्च अदालतले सरकारलाई आदेश दिएको छ । अधिवक्ता प्रवेश केसीले दायर गरेको रिटमा शुक्रबार सुनुवाइ गर्दै न्यायाधीश प्रकाशकुमार ढुंगानाको इजलासले अन्तरिम आदेश दिएको हो । खोप केन्द्रमा जान असमर्थ ज्येष्ठ नागरिक, बिस्तरामा रहेका, हिँडडुल गर्न नसक्ने, अस्पतालले पहिचान गरेका दीर्घरोगी तथा फरक क्षमता भएका, दुवै आँखा नदेख्ने व्यक्तिहरू समेतका लागि राज्यले वडास्तरबाट लगत संकलन गरी वा उपयुक्त माध्यमबाट पहिचान गरी घरघरमा पुगी कोभिडको खोप सेवा उपलब्ध गराउने, आदेशमा भनिएको छ । ज्येष्ठ नागरिक र अशक्तलाई खोप लगाउन आवश्यक कार्यक्रम र मनासिव समय तालिका तर्जुमा गरी व्यवस्थित रूपमा खोप कार्यक्रम सञ्चालन गर्न पनि आदेशमा भनिएको छ । स्वास्थ्य सेवा प्राप्त गर्ने नागरिकको संवैधानिक हक भएको आदेशमा उल्लेख छ ।"
सीमामा आउजाउ गर्नेको विवरण राख्न निर्देशन,"काठमाडौं (कास) संसद्को महिला तथा सामाजिक समितिले सीमामा आवतजावत गर्नेको व्यक्तिगत विवरणसहितको तथ्यांक राख्न सरकारलाई निर्देशन दिएको छ । समितिले मानव बेचबिखन तथा ओसारपसारको रोकथाम र खुला सीमाको नियमन व्यवस्थित गर्न पनि भनेको छ । सचेतनाको अभाव र पछौटेपनले महिलाबालिका हराउने, बेचबिखनको अत्यधिक जोखिममा हुने तर कम मात्रै भेटिने स्थितिमा अभिलेखीकरणको तालमेल देखिँदैन । यसलाई व्यवस्थित गरी नियमित सार्वजनिकीकरण गर्न निर्देशन दिएका छौं, समिति सभापति नीरुदेवी पालले बताइन । हराएकाहरूको प्रहरीमा उजुरीपश्चात् अभिलेख राखिए पनि फेला परेकाबारे जानकारी नगराई पारिवारिक पुनर्मिलन भइरहेको समितिले जनाएको छ । यस्तो अवस्थामा प्रहरीको रोहवरमा पुनर्मिलन गराउन गृह मन्त्रालय, महिला, बालबालिका तथा ज्येष्ठ नागरिक मन्त्रालय तथा राष्ट्रिय बालअधिकार परिषद्लाई समितिले निर्देशन दिएको छ । राष्ट्रिय बालअधिकार परिषद्का अनुसार गत वर्ष ३ हजार ६ सय ५८ बालबालिका हराएकामा ३ हजार ९ फेला परेका थिए । परिषद्का कार्यकारी निर्देशक मिलन धरेलका अनुसार भेटिएकामध्ये अधिकांश सीमापर पुर्याइएका थिए ।"
दुई सातामा ३७ बालबालिका अस्पताल भर्ना,"धनगढी (कास) जिल्ला अस्पताल बाजुरामा श्वासप्रश्वास र निमोनियाका बिरामी बालबालिकाको संख्या बढेको छ । दुई सातायता ३७ बालबालिका भर्ना भएका हुन् । चार वर्षयता यति धेरै बालबालिकामा एकै पटक यस्तो समस्या देखिएको अस्पतालले जनाएको छ । तीमध्ये बढीजसो १० वर्षमुनिका छन् । अस्पताल प्रमुख डा प्रकाश जोशीका अनुसार अधिकांशमा कडा निमोनिया र श्वासप्रश्वासको समस्या छ । उनका अनुसार अधिकांशलाई अक्सिजन प्रयोग गर्नुपरेको छ । तीमध्ये ७ जना अझै उपचाररत छन् । दुई जना बच्चामा कोरोना संक्रमण पुष्टि भएको छ, डा जोशीले भने, एक जनालाई त रेफर गर्यौं । बिहीबार १८ महिने बच्चामा संक्रमण पुष्टि भएकाले सबैलाई झस्काएको छ । जिल्लामा उपचार सम्भव नभएपछि काठमाडौं रेफर गरिएका उक्त बच्चामा कोरोना देखिएको डा जोशीले बताए । अर्का एक बालकको डोटीमा स्वाब परीक्षण गर्दा कोरोना पोजिटिभ देखिएको छ ।"
भाषा संरक्षणमा चेपाङ अगुवा,"(हेटौंडा)  भाषासँगै पहिचान लोप हुने डरले चेपाङ समुदायका अगुवाहरू गाउँगाउँमा पुगेर भाषा संरक्षण र संवर्द्धनसम्बन्धी प्रशिक्षण चलाउन थालेका छन् । चेपाङ समुदायको हालको पुस्ताले चेपाङ भाषा बोल्न र बुझ्न छाडेकाले उनीहरूलाई त्यसबारे ज्ञान दिन यस्तो कदम चालिएको नेपाल चेपाङ संघले जनाएको छ ।संघ र हिमाली आदिवासी मञ्चको संयुक्त आयोजनामा बिहीबार चितवनको कालिका३ मा भाषा प्रशिक्षण तालिम सम्पन्न भएको छ । दुईदिने कार्यक्रममा संघका पूर्वअध्यक्ष गोविन्दराम चेपाङ, पूर्वसचिव सन्तबहादुर चेपाङ र हालका केन्द्रीय सचिव आइतेसिं चेपाङले प्रशीक्षण दिएका थिए । यस्तो प्रशिक्षण कार्यक्रम चितवनकै इच्छाकामना गाउँपालिका र राप्ति नगरपालिकामा भइसकेको छ । चेपाङ भाषाको आफ्नो लिपि छैन । यद्यपि अगुवाहरूले भाषा संरक्षण गर्न भन्दै विगतमा चेपाङ भाषाको वर्णमालासम्म प्रकाशन गरेका थिए । चेपाङ विद्यार्थी बाहुल्य रहेका विद्यालयमा उक्त वर्णमाला पढाउने लक्ष्यसहित पुस्तकसमेत प्रकाशन गरिएको थियो ।६ वर्षअघि चेपाङ भाषा संरक्षण समितिको सक्रियतामा देवनागरी लिपिमा लेखिएको सचित्र वर्णमाला पुस्तक एक हजार थान प्रकाशन गरिएको हो । तत्कालीन जिल्ला विकास समिति मकवानपुरले प्रकाशन गरिदिएको उक्त वर्णमाला चेपाङ शिक्षकहरूको अभावले गर्दा विद्यालयहरूमा पढाउन नसकिएको संघका पूर्वअध्यक्ष गोविन्दराम चेपाङले बताए । त्यसैले गाउँगाउँमा प्रशिक्षण चलाइरहेका हौं, उनले भने, यसलाई अभियानकै रूपमा अघि बढाउने योजना छ । भाषा लोप भए कालान्तरमा जाति नै लोप हुने भएकाले संरक्षण अभियान चलाएको संघका सचिव आइतेसिंह चेपाङले बताए । संघका अनुसार हाल ४० प्रतिशत चेपाङ समुदायले आफ्नो भाषा बुझ्न छोडिसकेका छन् । सरकारको नेपाली भाषाबाहेक अन्य भाषाभाषीहरूप्रति हेर्ने दृष्टिकोण गलत भएका कारण पुस्तक प्रयोगमा आउन नसकेको चेपाङ वर्णमाला पुस्तकका सम्पादक रवीन्द्रकुमार चेपाङले आरोप लगाए । चेपाङ भाषाको सचित्र वर्णमालाअनुसार विद्यालयमा पढाउने गरेको भए चेपाङ बालबालिकाहरू सबै स्कुल आउँथे । भर्ना भएकाहरूले पनि भाषा नबुझेर बीचमै पढाइ छाड्ने थिएनन्, उनले भने । उनका अनुसार ४० पेजको उक्त वर्णमाला नेपालमा चेपाङ समुदायको पहिलो वर्णमाला हो ।२०६८ को जनगणनाअनुसार मुलुकभर ६८ हजार ३ सय ९९ चेपाङ छन् । जसमध्ये अधिकांशको बसोबास चितवन, मकवानपुर र धादिङमा छ । तर मातृभाषामा वर्णमाला नभएका कारण पछिल्लो पुस्ताका चेपाङहरू आफ्नो भाषा बोल्न जान्दैनन् ।"
बाढीपहिरोले पर्यटन ठप्प,"(सिन्धुपाल्चोक)  कोरोना संक्रमणकै बीच बाढीपहिरोसमेत थपिएपछि सिन्धुपाल्चोकमा पर्यटकीय चहलपहल ठप्प बनेको छ । केही वर्षयता स्थानीय तहहरू विभिन्न पर्यटकीयस्थलको पुनर्निर्माण र त्यहाँसम्म पुग्ने सडक यातायात सेवा सहज बनाउने प्रयासमा थिए । तर यो बर्खामा बाढीपहिरोले बनेका विभिन्न संरचना र सडकसमेत क्षतविक्षत पारेको छ ।पर्यटन मन्त्रालयको मुलुकका सय गन्तव्यस्थलमा परेका भोटेकोसी र सुनकोसी नदीमा र्याफ्टिङ र बन्जी जम्प न्यून आन्तरिक पर्यटककै भरमा जेनतेन चलिरहेका छन् । भूकम्पपछि तंग्रिँदै गरेका हेलम्बु र पाँचपोखरी क्षेत्र असार १ मा भेमाथाङबाट सोहोरिएर खसेको पहिरो मिसिएको मेलम्ची बाढीले पूर्वाधारविहीन बनेको छ । कोरोनामाथि बाढीपहिरोको विध्वंसले जिल्लाको पर्यटनलाई पूरै शून्यमा झारिदिएको छ । यसले सम्पूर्ण पर्यटन व्यवसायी मारमा परेका छन्, जिल्लाका पुराना पर्यटन व्यवसायी महेन्द्रसिंह थापाले भने, राजधानीबाट नजिकै रहेका चर्चित पर्यटकीय गन्तव्य प्रायः ध्वस्त बनेका छन् । हेलम्बु गाउँपालिकामा तार्केघ्याङ, गुरु रिन्पोछे गुफा, मेलम्चीघ्याङ, महादेव पाइला, मिलारेपा, चिरी गुम्बालगायत अनेक प्राचीन सम्पदा र तीर्थस्थल छन् । जहाँ बर्सेनि ३५ हजारभन्दा बढी पर्यटक पुग्थे । आमायांग्री, पाँचपोखरी, डुग रेन्जेन ड्राइगन गुफा, ठूलो ढुंगाको मनोरम दृश्यले उनीहरूलाई लोभ्याउँथे । तर मेलम्ची बाढीले हेलम्बु र पाँचपोखरीका केही वडालाई सडक, सञ्चारलगायत पूर्वाधारबाट अलग्याइदिएपछि यहाँका पर्यटकीय गन्तव्यस्थल पनि दुर्गमजस्तै बन्न पुगेका हेलम्बु१ का अध्यक्ष मिङमार ह्योल्मोले बताए । भूकम्पपछि केही तंग्रिँदै गरेको यस क्षेत्रलाई बाढीपहिरोले धेरै समय पछाडि धकेलिदिएको छ, उनले भने । भूकम्पपछि अहिलेसम्म तातोपानी क्षेत्रमा एक जना पनि विदेशी पर्यटक आएका छैनन् । गत वर्ष आन्तरिक पर्यटकसमेत न्यून मात्रै आएका तातोपानी अध्यागमन कार्यालयले जनाएको छ । तातोपानीको बाटो प्रयोग गरेर भूकम्पअघि वार्षिक ५० हजारभन्दा बढी विदेशी पर्यटक आउने, जाने गर्थे । जसमध्ये ४० हजारभन्दा बढी पर्यटक चीनका हुन्थे । तातोपानी नाका मालवाहक सवारीका लागि मात्रै चलेकाले उक्त नाका भएर भारतलगायत विभन्न मुलुकका तीर्थयात्रीले तिब्बतको कैलाश मानसरोवर भ्रमण गर्न पाएका छैनन् । बर्सेनि तातोपानी धारा नुहाउन आउने आन्तरिक पर्यटकको संख्यामा पनि भारी गिरावट आएको छ । गत वर्ष एक हजार आन्तरिक पर्यटक मात्रै तातोपानी धारा आएका तातोपानी धारा संरक्षण समितिका अगुवा अमृत खड्काले बताए । नाका बन्द भएपछि चर्चित पर्यटकीयस्थलको महत्त्व ओझेलमा परेको छ, उनले भने ।तातोपानी६ दुगुनामा रहेको ऐतिहासिकस्थल दुगुनागढीमा बाढीपहिरोपछि कोही पुगेका छैनन् । दुगुनागढी हुँदै ४२ सय मिटर उचाइमा रहेको भैरवकुण्डसम्म जाने पदमार्ग पनि पहिरोले क्षतिग्रस्त छ । पहिला होमस्टे सञ्चालन गर्दै आएका दुगुनागढीमाथिका यार्मासिंह, खाम्गेक विक टोल, भूमाचौर पाटीकुना, भेकासिंह, थांमाछे र ढिसिङ टोलका १ सय ४५ घर केही पर सुरक्षित स्थानमा सरेका छन् ।बाह्य पर्यटकलाई लक्ष्य गरी ३० रोपनी जग्गामा स्थापना गरिएको दुगुनागढीस्थित वज्र इको रिसोर्ट भूकम्पपछि हालसम्म पनि बन्द छ । एसियाकै ठूलो मानिने बन्जी जम्प गरिने नयाँ पुलस्थित द लास्ट रिसोर्टमा विदेशी पर्यटकको संख्या आधाभन्दा बढी घटेको रिसोर्टका कुमार राउतले जानकारी दिए । अहिले बन्जी जम्प गर्ने पर्यटक पनि घटेका छन्, उनले भने, पहिले सातामा सय जनाभन्दा बढी पुग्थे । अहिले मुस्किलले ५० जना हुने गरेका छन् ।"
'पुनरुत्थानमा सघाउने नीति,"काठमाडौं (कास) राष्ट्र बैंकले शुक्रबार सार्वजनिक गरेको आर्थिक वर्ष २०७८७९ को मौद्रिक नीतिले कोभिडपछिको पुनरुत्थानमा सकारात्मक प्रभाव पार्ने निजी क्षेत्रले बताएको छ । नेपाल उद्योग वाणिज्य महासंघ र नेपाल उद्योग परिसंघले मौद्रिक नीति कोभिडपछिको पुनरुत्थान, उद्यमशीलता विकास र साना तथा मझौला उद्यमको प्रवर्द्धनमा सकारात्मक भएको उल्लेख गरे । नीतिले आर्थिक वर्ष २०७७७८ मा दिएका पुनर्कर्जा, पुनःसंरचना तथा पुनर्तालिकीकरणलगायत सुविधालाई निरन्तरता दिइएकाले पुनरुत्थानमा सहयोग पुग्नेछ, महासंघले जारी गरेको विज्ञप्तिमा भनिएको छ, एक करोडभन्दा कमको ऋण लिने साना तथा मझौला उद्यमीलाई आधार दरमा अधिकतम २ प्रतिशत बिन्दुले मात्र प्रिमियम थप गर्न सक्ने व्यवस्थाले उद्यमीलाई कर्जासम्मको पहुँच सहज बनाउनेछ । बैंक तथा वित्तीय संस्थाले ग्राहकलाई कालोसूचीमा राख्ने विद्यमान व्यवस्था पुनरावलोकन गरिने विषय पनि स्वागतयोग्य रहेको महासंघले जारी गरेको विज्ञप्तिमा उल्लेख छ । यसैगरी निगरानी सूचीको अवधि एक प्रतिशत बढाउनु सकारात्मक देखिएको महासंघले जनाएको छ । यसैगरी आफूले उठाएका विषय नीतिमा समावेश भएको र यसले आर्थिक क्रियाकलाप विस्तारमा सहयोग पुग्ने परिसंघले बताएको छ । पर्यटन क्षेत्रको ब्याज फ्रिज गर्ने घोषणाले यस क्षेत्रको पुनरुत्थानका लागि सहयोग गर्नेछ, परिसंघले जारी गरेको विज्ञप्तिमा भनिएको छ, सार्वजनिक सवारीसाधन मर्मतका लागि बैंक तथा वित्तीय संस्थाले प्रतिसवारीसाधन २ लाख रुपैयाँसम्म थप कर्जा प्रदान गर्ने व्यवस्था स्वागतयोग्य छ ।"
सवारी चार्जिङ स्टेसन बनाउन सस्तो कर्जा,"(काठमाडौं)  विद्युतीय सवारीसाधनका लागि आवश्यक चार्जिङ स्टेसन बनाउन बैंकले सस्तो ब्याजदरमा कर्जा प्रवाह गर्नुपर्ने भएको छ । राष्ट्र बैंकले चालु आर्थिक वर्षको मौद्रिक नीतिमा यस्तो व्यवस्था गरेको हो । अब यस्तो कर्जामा पुनर्कर्जा उपलब्ध हुनेछ । यसको ब्याजदर बढीमा ५ प्रतिशतसम्म हुन्छ । सवारीसाधन खरिदका लागि कायम कर्जा धितो अनुपातको विद्यमान सीमा पनि राष्ट्र बैंकले जारी गरेको मौद्रिक नीतिले यथावत् गरेको छ । अहिले विद्युतीय सवारी किन्दा बैंक तथा वित्तीय संस्थाबाट मूल्यको ८० प्रतिशतसम्म कर्जा पाइने गरेको छ । राष्ट्र बैंकले ऋणी स्वयं रोजगार हुने उद्देश्यसहित सवारीसाधन किन्न प्रवाह हुने २५ लाख रुपैयाँसम्मको कर्जालाई विपन्न वर्ग कर्जामा गणना गर्न सक्ने व्यवस्था पनि मिलाउने भएको छ । कोभिडबाट अति प्रभावित सार्वजनिक यातायात सञ्चालनमर्मतसम्भारका लागि बैंक तथा वित्तीय संस्थाले प्रतिसवारी २ लाखसम्म थप कर्जा प्रदान गर्न सक्ने व्यवस्था बैंकले गरेको हो । कोभिड महामारीका कारण संकटग्रस्त उद्योग, पर्यटन व्यवसाय, सञ्चार, यातायात, पार्टी प्यालेस, व्यायामशाला, सिनेमा तथा मनोरञ्जन उद्योगलगायतका व्यवसाय पुनरुत्थानका लागि व्यवसाय निरन्तरता कर्जा कार्यक्रमको प्रभावकारी कार्यान्वयन गरिने मौद्रिक नीतिमा उल्लेख छ । कोभिडबाट अति प्रभावित क्षेत्रमध्ये रेस्टुरेन्ट, पार्टी प्यालेस, सार्वजनिक यातायात, शिक्षण संस्था र मनोरञ्जन व्यवसायका ऋणीले २०७८ पुससम्म भुक्तान गर्नुपर्ने साँवा तथा ब्याज दायित्वको समय एक वर्ष थपिएको छ । कम्तीमा चार किस्तामा भुक्तानी गर्न सक्ने व्यवस्था गरिएको मौद्रिक नीतिमा उल्लेख छ । यो व्यवस्था कोभिडका कारण नगद प्रवाह रोकिएका लघु, घरेलु, साना र मझौला व्यवसायलाई समेत लागू हुने जनाइएको छ । पर्यटन, चलचित्र, पार्टी प्यालेस, सार्वजनिक यातायात तथा शिक्षा क्षेत्रमा प्रवाह कर्जा बैंक तथा वित्तीय संस्थाले मूल्यांकन गरी २०७८ पुस मसान्तसम्ममा पुनःसंरचना तथा पुनर्तालिकीकरण गर्न सक्ने व्यवस्था मिलाइएको पनि मौद्रिक नीतिमा उल्लेख छ । मौद्रिक नीति स्वागतयोग्य रहेको यातायात व्यवसायी राष्ट्रिय महासंघ नेपालका महासचिव सरोज सिटौलाले बताए । हिजो पनि यो क्षेत्रलाई अति प्रभावितमा राखिएको थियो, कार्यविधिमा गएर बिगारियो । त्यसैले कार्यविधि र कार्यान्वयन पक्षलाई हेरिनेछ । कार्यान्वयन प्रभावकारी रूपमा हुनुपर्छ ।कोभिडले समग्र अर्थतन्त्रमा पारेको प्रभावलाई दृष्टिगत गरी बैंक तथा वित्तीय संस्थाले कर्जा प्रदान गरेका ऋणी फर्म, कम्पनी वा संस्था लगातार २ वर्षसम्म खुद नोक्सानीमा रहे सूक्ष्म निगरानी वर्गमा वर्गीकरण गर्नुपर्ने व्यवस्था परिवर्तन गरिएको छ । यसअनुसार लगातार ३ वर्षसम्म खुद नोक्सानीमा रहे मात्र सूक्ष्म निगरानी वर्गमा वर्गीकरण गर्नुपर्ने व्यवस्था गरिएको मौद्रिक नीतिमा उल्लेख छ । कर्जा प्रवाह गरेका ऋणीमध्ये कोभिडका कारण वित्तीय अवस्था तथा नगद प्रवाहमा नकारात्मक असर परेका ऋणीलाई बैंक तथा वित्तीय संस्था स्वयंले विश्लेषण गरी किस्ता रकम घटाएर भुक्तानी अवधि थप्ने व्यवस्था पनि गरिएको छ । कोभिडबाट अति प्रभावित क्षेत्रमध्ये होटल, ट्राभल, हवाई सेवालगायत बाह्य पर्यटकमा निर्भर रहनुपर्ने व्यवसायी ऋणीको हकमा अन्तर्राष्ट्रिय भ्रमण सहज भई पर्यटकको आगमन हुने अवस्था नदेखिएकाले त्यस्ता ऋणीको वित्तीय अवस्था विश्लेषण गरी आवश्यकताअनुसार २०७९ असार मसान्तसम्म पाक्ने ब्याज छुट्टै हिसाबमा राख्ने व्यवस्था गरिएको छ । यस्तो रकममा थप हर्जाना र पेनाल ब्याज नलाग्ने पनि नीतिमा उल्लेख छ । कोभिडबाट प्रभावित उद्योग व्यवसायको शीघ्र पुनरुत्थानका लागि कार्यान्वयनमा ल्याइएको पुनर्कर्जाको व्यवस्थालाई निरन्तरता दिँदै गत आर्थिक वर्षमा व्यवस्था गरिएको पुनर्कर्जा रकमको अधिकतम सीमा नघट्ने गरी सुविधा दिइने पनि नीतिमा उल्लेख छ । पुनर्कर्जा सुविधा उपलब्ध गराउँदा लघु, घरेलु, साना तथा मझौला उद्यमव्यवसायलाई प्राथमिकता दिइने जनाइएको छ । कोभिडबाट पर्यटन क्षेत्रमा रोजगार गुमाएका व्यक्ति स्वरोजगार हुने गरी व्यवसाय सञ्चालन गर्न प्रवाह हुने १५ लाख रुपैयाँसम्मको कर्जालाई विपन्न वर्ग कर्जामा गणना गर्न सकिने व्यवस्था मिलाइने मौद्रिक नीतिमा उल्लेख छ ।"
कांग्रेस महाधिवेशन चुनावपछि गर्ने प्रस्ताव,"(काठमाडौं)  निर्धारित समयमा महाधिवेशन गर्न नसक्दा वैधानिकता गुमाउने अवस्थामा रहेको सत्तारूढ दल कांग्रेसमा चौधौं महाधिवेशन तत्काल गर्ने कि नगर्ने भन्ने विवाद सुरु भएको छ । दुई दिनदेखि जारी केन्द्रीय कार्यसमिति बैठकमा सभापति एवं प्रधानमन्त्री शेरबहादुर देउवा पक्षका नेताहरूले महाधिवेशन कम्तीमा ६ महिना पर सार्नुपर्ने तर्क गरेपछि विवाद चर्किएको छ । देउवा पक्षका नेताहरूले स्थानीय र प्रतिनिधिसभा निर्वाचनपछि मात्र महाधिवेशन गर्नुपर्ने प्रस्ताव गरेपछि वरिष्ठ नेता रामचन्द्र पौडेल पक्षका नेताहरूले त्यसको प्रतिवाद गरेका छन् । महाधिवेशन चुनावपछि सार्ने संस्थापन पक्षको भनाइको वरिष्ठ नेता पौडेलले नै प्रतिवाद गरे । एक केन्द्रीय सदस्यका अनुसार पौडेलले संस्थापन पक्षको महाधिवेशन नगर्ने नियत बुझिन थालेको बताए । पार्टी विधानअनुसार चार वर्षमा गर्नुपर्ने महाधिवेशन साढे पाँच वर्ष बित्दा पनि अनिश्चित बनेको छ । संविधान र पार्टी विधानअनुसार भदौ १९ भित्र महाधिवेशन गरिसक्नुपर्छ, जुन अब असम्भवप्रायः छ । केन्द्रीय सदस्यहरू अर्जुन जोशी, फरमुल्लाह मन्सुर, अजय चौरसियालगायतले महाधिवेशनले पार्टीमा आन्तरिक खाडल बढाउने र यसबाट प्रतिनिधिसभा निर्वाचनलाई असर गर्ने बताएपछि पौडेल पक्षले यसको प्रतिवाद गरेको हो । पौडेलपक्षीय केन्द्रीय सदस्यहरूले क्रियाशील सदस्यता विवाद समाधान नगरी विभिन्न बहानामा आलटाल गरेर महाधिवेशन सार्न खोजिएको बताए । केन्द्रीय सदस्य बलबहादुर केसीले केही केन्द्रीय सदस्यले आमनिर्वाचनपछि महाधिवेशन गर्दा राम्रो हुने भनाइ राखेको जानकारी दिए । देउवानिकट केन्द्रीय सदस्यहरूले राखेको प्रस्तावलाई पौडेल पक्षले महाधिवेशन नगराउने भित्री आशय प्रकट भएको बुझेका छन् । एक केन्द्रीय सदस्यले भने, संस्थापन पक्षले महाधिवेशन गराउनेगराउने भनेर आफूले अपजस लिन नखोजेको मात्र हो ।बैठक स्रोतका अनुसार केन्द्रीय सदस्य महेश आचार्यले नेतृत्वकै कारण कांग्रेस यो अवस्थामा पुगेको भन्दै असन्तुष्टि जनाए । उनले भने, अब कसरी अघि बढ्ने भन्ने खाका शीर्ष नेतृत्वले प्रस्तुत गर्नुपर्छ । नेतृत्वले अरूको कुरा सुन्ने मात्र नभई आफ्नो तयारी के हो भन्ने पनि प्रस्तुत गर्नुपर्ने उनले बताए । पार्टीका पूर्वमहामन्त्री प्रकाशमान सिंहले अहिलेसम्मको अवस्था आउनुमा नेतृत्वले जिम्मेवारी लिनुपर्ने बताए । उनले गल्ती सच्याएर अघि नबढ्ने हो भने अपजसको भारी सभापतिले बोक्नुपर्ने तर्क गरे । अर्का पूर्वमहामन्त्री कृष्णप्रसाद सिटौलाले पार्टीको आन्तरिक कलह कम गर्न सहमतिमै निर्णय गर्नुपर्ने बताए । क्रियाशील सदस्यता छानबिन समितिले तयार गरेको प्रतिवेदनका आधारमा समस्या हल गर्नुपर्ने उनको भनाइ थियो । उनले समस्या समाधानको उपाय ननिकाले पार्टी सुरक्षित नहुने चिन्ता व्यक्त गरे । कांग्रेसको महाधिवेशन तालिका चार पटक परिवर्तन भइसकेको छ । छानबिन समितिले तयार गरेको प्रतिवेदनकै विषयमा पनि केन्द्रीय सदस्यहरूबीच मनमुटाव छ । मापदण्ड बनाएर तयार गरेको प्रतिवेदन समितिले केन्द्रीय समितिलाई बुझाइसकेको छ । समितिका सदस्य प्रदीप पौडेलका अनुसार ९५ प्रतिशत विवाद टुंग्याएर प्रतिवेदन बुझाइएको छ । उनका अनुसार समितिले १ सय ७० वटा वडामा विवाद रहेको जानकारी केन्द्रीय समितिलाई दिएको छ । त्यसबाहेक केन्द्रीय सदस्यहरू नै भएको थोरै स्थानमा अन्य पार्टीबाट आएकाहरूको क्रियाशील सदस्यता विवाद छ, पौडेलले भने । २०७२ को १३ औं महाधिवेशनमा ९ प्रतिशत स्थानमा विवाद भएपछि त्यहाँ अधिवेशन रोकिएको थियो । ती स्थानमा अधिवेशन नगरी महाधिवेशन गरिएको थियो । केन्द्रीय सदस्यहरूले मुलुकभरको समस्या समाधान गर्नेभन्दा पनि आफ्नै जिल्लाको वडा तहसम्मको विषय बैठकमा उठाउने गरेका छन् । सबैले महाधिवेशनभन्दा पनि आफ्नै जिल्लाको बढी चिन्ता गरेको पाइयो, एक केन्द्रीय सदस्यले भने, नेताहरू वडाबाट माथि उठ्न सक्नुभएन, समस्या समाधान कसरी हुन्छ ? कांग्रेसले साउन १२ बाटै वडा तहको अधिवेशन सुरु गर्ने कार्यतालिका बनाएको थियो । उक्त तालिका प्रभावित भइसके पनि नयाँ मिति तोकिएको छैन ।केन्द्रीय सदस्य शेखर कोइरालाले विशेष महाधिवेशन बोलाउने वा कार्यसमितिको म्याद थप्ने प्रस्ताव आफूलाई मान्य नहुने बताए । सभापतिको उम्मेदवार घोषणा गरेका कोइरालाले क्रियाशील सदस्यताको विवाद नमिलाई महाधिवेशन गर्न नसकिने बताए । पार्टीमा अहिलेकै केन्द्रीय समितिलाई निरन्तरता दिने र विशेष महाधिवेशन गर्नेजस्ता विषय उठेका बेला कोइरालाले यस्तो धारणा राखेका हुन् । उनले समस्या जुन ठाउँको टुंग्याउन सकिँदैन, त्यहाँ १३ औं महाधिवेशनका प्रतिनिधिबाट निर्वाचन गराउन सकिने बताए । कांग्रेस लोकतान्त्रिक पाठशाला भएको तर्क गर्दै महाधिवेशन नगरी म्याद थप्ने चर्चालाई उनले संविधानसँग जोडेर हेर्न आग्रह गरे । संविधान र पार्टी विधानले दिएको समय गुज्रेको छ, उनले भने, संविधान र कानुन हामीले नै बनाएका हौं । यहाँ (केन्द्रीय समितिमा) हुनुभएका धेरै साथी संविधानसभामा हुनुहुन्थ्यो । पदाधिकारी र पूर्वपदाधिकारीले पनि समस्या समाधान गर्ने इच्छाशक्ति नदेखाएको उनले बताए । उनले क्रियाशील सदस्यको विषय उठाएर धर्ना बसेका कार्यकर्ताको मागको सुनुवाइ हुनुपर्ने बताए ।"
अध्यादेशमाथि छलफलै नगरी संसद् अन्त्य गर्ने तयारी,"शपथसम्बन्धी अध्यादेशरेलवे अध्यादेशऔषधि तेस्रो संशोसन अध्यादेशकोभिड१९ संकट व्यवस्थापन अध्यादेशस्वास्थ्यकर्मी तथा संस्थाको सुरक्षासम्बन्धी पहिलो अध्यादेशसामाजिक सुरक्षा पहिलो अध्यादेशनेपाल प्रहरी र प्रदेश प्रहरी कार्य सञ्चालन सुपरिवेक्षण र समन्वयतेजाब तथा अन्य घातक रासायनिक पदार्थ नियमन अध्यादेशनेपाल नागरिकता पहिलो संशोधन अध्यादेशबेपत्ता पारिएका व्यक्तिको छानबिन, सत्य निरुपण तथा मेलमिलाप आयोग तेस्रो संशोधन अध्यादेशयौन हिंसाविरूद्धका केही ऐनलाई संशोधन गर्ने अध्यादेशफौजदारी कसुर तथा फौजदारी कार्यविधिसम्बन्धी केही ऐन संशोधन गर्ने अध्यादेश आर्थिक अध्यादेशविनियोजन अध्यादेश राष्ट्र ऋण उठाउने अध्यादेश"
पुनर्जीवन खोज्दै माओवादी केन्द्र,"१ देशैभरि पार्टी सदस्यता नवीकरण, नयाँ सदस्यता वितरण, जनवर्गीय संगठन र मोर्चाहरु बनाउने२ माओवादी पार्टीहरुबीच सहकार्य र सम्भव भए पार्टी एकता गर्ने३ कम्युनिस्ट शक्तिहरुबीच ध्रुवीकरण गर्ने४ अहिलेको सत्तारुढ गठबन्धनलाई चुनावसम्मै निरन्तरता दिने५ गठबन्धनकै बलमा पुनः केन्द्र र प्रदेशको सत्ता राजनीतिमा निर्णायक शक्ति बन्ने"
हिउँदे ओलम्पिकप्रति चीन र पश्चिमा,"(बेइजिङ)  जुलाई २३ देखि अगस्ट ८ सम्म ३२ औं ग्रीष्मकालीन ओलम्पिक जापानको राजधानी टोकियोमा सम्पन्न भएपछि अब विश्वको नजर चीनतर्फ मोडिएको छ । चिनियाँ सञ्चारमाध्यमहरूमा आसन्न हिउँदे ओलम्पिक निर्धारित समयमा, विना अवरोध आयोजना हुन सक्छ कि सक्दैन भनेर अनेकन विश्लेषण हुन थालेका छन् । दुईटा कारक तत्वका कारण हिउँदे ओलम्पिकप्रति सन्देह छ । पहिलो, विश्वभरको कोरोना महामारी र दोस्रो चिनियाँप्रति पश्चिमाजगतको नजर ।तीव्रता, उच्चता, सबलतासँगै नयाँ शब्द टुगेदर अर्थात् साथसाथ भन्ने थपिएपछि यस युगको ठूलो संकट कोरोना महामारीमा टोकियोले विश्वमा एकताको भावना प्रतिविम्बित गरायो । तुलनात्मक कम भीडभाडमा ओलम्पिक भावना सार्थक तुल्याउन सफल रह्यो । कोभिड१९ भाइरसले विश्व आक्रान्त र शिथिल छ । यही मौकामा केही शक्तिराष्ट्रले ध्रुवीकरण अभियान चर्काए पनि खेलाडीहरूले आआफ्नो संस्कृतिसहित विश्वलाई एकताबद्ध गरिछाडे ।सन् २०१३ सेप्टेम्बरमा जापानले ३२ औं ग्रीष्मकालीन ओलम्पिक आयोजना अधिकार पाउँदा २०११ को भयंकर भूकम्प र सुनामीले पूर्वी जापान थला परेको थियो । आफ्नो पुनरुत्थानको सहानुभूति बटुल्न र मानव इतिहासको डरलाग्दो परमाणु ऊर्जा दुर्घटना बिर्साउन तत्कालीन प्रधानमन्त्री सिन्जो आबेले प्राकृतिक विपत्सँगै महामारीको मिलीजुली सामना गर्ने सन्देश दिन खोजेका थिए । कोरोना महामारीबीच २०२० मा आबेले राजीनामा दिए र योसिहिदे सुगा सत्तासीन भए । ओलम्पिकको महापर्व एक वर्ष पछाडि धकेलेर तत्कालका लागि सुरक्षित अवतरण गरियो । स्थगनको समयमा जापानमा कोरोनाका दैनिक संक्रमित संख्या दर्जन हाराहारी हुन्थ्यो । ओलम्पिक जारी रहँदाको अवधिमा जापानको कोरोना संक्रमण ४ हजार देखि जुलाई अन्त्यसम्म त दैनिक १० हजार पुगेको दाबी गरिन्छ ।महामारीको अघिल्लो र वर्तमानको अवस्थामा तात्विक भिन्नता नभए पनि अन्योलपूर्ण वातावरणमा सुधार त अवश्य छ । अन्ततः जापानलाई ओलम्पिक आयोजना गर्न अनुमति दिइयो, सहभागिता जनाइयो, खेलाडीहरू सुरक्षित तरिकाले खेलेर बिनासंक्रमण आआफ्नो घर फर्किए । स्वास्थ्य मापदण्डको घेरामा खेलाडीहरूलाई केही सकस त अवश्य भयो नै ।टोकियोपछि अब बेइजिङको पालो । २०२२ को फेब्रुअरी (४२०) मा हुने खेल महाकुम्भका लागि चीन तात्तिएको छ । अबको ६ महिनापछि महामारीको स्थिति के हुन्छ, यसै भन्न सकिँदैन । तर आसन्न हिउँदे ओलम्पिक चीनमा हुने भएकाले केही राष्ट्रहरूले एजेण्डा तताउन थालेको देखिन्छ । टोकियो ओलम्पिक देखेपछि जापानकै छिमेकी चीनभित्र केही समयको अन्तरालमा हुने ओलम्पिकका लागि स्वास्थ्य संकटको कारण देखाएर पूर्वाग्रह पाल्नु हतारो हुन्छ । उसो त जापानभित्र पनि केही मात्रामा ओलम्पिक स्थगनको माग राखेर नाराजुलुस भए तर बिना कुनै कमजोरी सौहार्द्र समापनबाट आत्मविश्वासको सन्देश प्रवाहित भएको छ । उस्तै परिस्थिति र महामारी नियन्त्रणको भुक्तभोगी भइसकेको चीनमाथि यसै विषयलाई आधार मानेर बहिष्कारको शब्द सतहमा आउनुले चिन्ता थपेको छ । चिनियाँ सञ्चारमाध्यमहरूका अनुसार बेलायती मिडियाले विश्वका धेरै मुलुकमा महामारी अनियन्त्रित अवस्थामा रहेकाले बेइजिङ ओलम्पिक रोक्नुपर्ने धारणा अघि सारिरहेका छन् । बेलायती मिडियाले अस्ट्रेलियालाई पनि उचाल्न थालेको उनीहरूले उल्लेख गरेका छन् ।कोरोना महामारीपछि हिउँदे ओलम्पिक आयोजनामा चीनको तगारो बन्नसक्ने दोस्रो विषय परम्परागत मानव अधिकारको नारा हो । हिउँदे ओलम्पिक स्थगनको लबिङ सुरु गर्न थालेका पश्चिमा शक्तिहरूले सन् २००८ को बेइजिङ ओलम्पिकमा जस्तै विषय उठाएका छन्, जुन दशक पुरानो भइसक्यो । दोस्रो विश्वयुद्धयता मुलुकहरूबीच खेलकुदमार्फत् आदानप्रदानको घनिष्ठता र शान्तिको प्रवर्द्धन नै ओलम्पिक भावना हो ।सिंगापुरको ल्यान्ह चाउपाउका अनुसार अमेरिकी कंग्रेसका केही सदस्यहरूले अझ धेरै हिंसा नहोस् भन्दै बेइजिङ ओलम्पिकप्रति विरोधको स्वर निकाल्न थालेका छन् । सर्वसाधारणले हिउँदे ओलम्पिक स्थगनको कुरा सोचिरहेका छैनन् तर अमेरिकी कंग्रेसहरू सल्बाउन थालेको देखिन्छ । अमरिकी मिडिया रिपोर्टका अनुसार कंग्रेसका धेरै सदस्यहरूले हिउँदे ओलम्पिकका लागि ठूलो गडबडीको तानाबाना बुन्न थालेका छन् । सिन्च्याङ कटनमा जबर्जस्ती श्रमको मुद्दा उठाएर अन्तर्राष्ट्रिय ओलम्पिक कमिटी (आईओसी) का अध्यक्ष थोमस बाखलाई ओलम्पिक स्थगन वा आयोजनास्थल परिवर्तन गर्न अमेरिकी सिनेटरहरूले दबाब दिएका छन् । डेमोक्याट्रिक र रिपब्लिकन पार्टीका सदस्यहरूले जबरजस्ती श्रमको विषय उछाल्न चाहेका छन् ।जुलाई तेस्रो साता अमेरिकी राष्ट्रपति प्रशासनका सिनेटरहरू जेफ मार्कली र जेम्स म्याक्सगावन तथा पूर्व सांसदहरूसम्मिलित टोलीले आईओसी अध्यक्षलाई चीनले युग्युर तथा अल्पसंख्यक जातिमाथि गरेको नरसंहार नरोकेसम्म हिउँदे ओलम्पिक स्थगित गर्न पत्राचार गरेको छ । त्यसप्रति अमेरिकी ओलम्पिक कमिटी प्रमुख सुसेन लेओन्सले भनेकी थिइन्, ओलम्पिक बहिष्कारलाई हामी समर्थन गर्दैनौं । सिनेटरहरूले विभेदको कुरा उठाउनु भनेको राजनीतिक खेल मात्रै हो ।दुई शक्ति राष्ट्र चीन र अमेरिकाबीच व्यापक मतभेदहरू छन् र दुवै शान्तिपूर्ण वार्ताका पक्षमा देखिन्छन् । तर रस्साकस्सीले दुवैको स्थिरताका बाटोभरि अवरोधहरू नै प्रचुर निम्त्याइएका छन् ।पहिलो पटक सन् २००८ मा चीनमा ग्रीष्मकालीन ओलम्पिक हुँदा पनि ठूलो संख्यामा अमेरिकी राजनीतिज्ञहरूले उही मुद्दा उठाएका थिए । अमेरिकी सरकार र कम्पनीहरूलाई बेइजिङ ओलम्पिकप्रतिको समर्थन रद्द गर्न दबाव दिएका थिए । यतिखेर पनि उनीहरू उस्तै स्वर निकालिरहेका छन्, ओलम्पिकपछि चीनको सम्भावित प्रभावलाई देखेर ।चीनमा महामारी नियन्त्रणको अवस्था तुलनात्मक राम्रो छ । हुनसक्छ ६ महिनापछिको परिदृश्य अझ राम्रो बन्नेछ । अहिल्यै प्रक्षेपण गर्नु हतारो हुन्छ, यद्यपि चीनले बुझेको छ, महामारी नियन्त्रित अवस्थामै भए पनि आगामी दिनहरूलाई हल्का रूपमा लिनु हुँदैन । चीनले हिउँदे ओलम्पिक आयोजनाका लागि आत्मविश्वासका साथ तयारीहरूलाई अन्तिम रूप दिइरहेको छ । चिन्ता गर्नुपर्ने विषय पश्चिमाको बखेडाको तुरुप कत्तिको कामयावी हुन्छ भन्ने हो । चीनको चिन्ता अरू देशमा महामारी नियन्त्रण भएर स्थिति अझ खुलामय हुनसक्छ । किनभने यदि ती मुलुकहरूमा महामारी अनियन्त्रित नै रह्यो भने सहभागिताका लागि सजिलो हुने छैन ।सन् २००८ मा चीनले ग्रीष्मकालीन ओलम्पिकमार्फत् आफूलाई प्रमाणित गरिसकेको छ । आसन्न हिउँदे ओलम्पिकमार्फत् विश्वलाई आफ्नो शक्ति देखाउने चीनको महत्त्वाकांक्षामा शक्तिराष्ट्रहरूको विरोध सशक्त हुन्छ कि चीनले ऐतिहासिक ओलम्पिक आयोजना गर्छ, पर्खिंदै र हेर्दै जानुपर्ने हुन्छ ।"
ग्राहक पर्खंदै क्रिकेटर लाक्पा,"(काँकडभिट्टा)  पूर्वराष्ट्रिय क्रिकेटर लाक्पा लामाले खेल्न छाडेको दशक नाघ्यो । सन् २००७ बाटै उनी क्रिकेटबाट अलग्गिएका थिए । वडानगर स्तरका खेल भने निरन्तर खेलिरहे । एक समय उनी राम्रा फुटबलर थिए । क्रिकेट सुरु गर्नुअघि फुटबल खेल्थे । सन् २००५ मा नागाल्यान्डकी नीता लामासँग बिहे गरेर जीवनको दोस्रो इनिङ्स सुरु गरेका थिए । बिहेपछि पनि केही अन्तर्राष्ट्रिय खेलहरूमा उनले सहभागिता जनाए । पछि उनलाई क्रिकेटप्रति वितृष्णा जाग्न थाल्यो । अन्ततः छाडे । छाडेलगत्तै केही समय भौंतारिए । ट्याक्सी किनेर यात्री पनि ओसारे । यही संकटबीच श्रीमती नीता वैदेशिक रोजगारीका लागि इजराइल उडिन् । झन्डै दशक लामो इजराइल बसाइ टुंग्याएर उनी हालै फर्किइन् । ४० वर्षीय लाक्पाले अघिल्लो वर्षकै लकडाउनमा कफी हाउस खोल्ने जुक्ति फुराएका थिए । त्यो जुक्ति श्रीमतीलाई सुनाए । श्रीमतीले मनपराइन् । कफी हाउस चलाउने लाक्पाको जुक्ति वर्ष दिनपछि बल्ल साकार भयो । लाक्पाले कोरोनाकालमै कफी इनिङ्स सुरु गरे । सबै खेलकुदबाट टाढा भएर व्यापारतिर लागियो अब, लाक्पाले भने, खेलाडी थिएँ, व्यापारी भएँ । खासमा लाक्पाको पारिवारिक पृष्ठभूमि व्यापारिक नै हो । उनको परिवार काँकडभिट्टाकै पुराना होटल व्यवसायी हुन् । व्यापारिक पृष्ठभूमिकै कारण लाक्पाको झुकाव व्यापारतिर भएको हुनुपर्छ । नेपाली क्रिकेटमा अर्थोडक्स लेग स्पिनरको पहिचान बनाएका लाक्पाले कफी हाउसमा नीताको विदेशी कमाइ लगानी गरे । घरका केही कोठा खाली थिए । खाली कोठालाई रंगरोगन गरी आकर्षक बनाए अनि सुरु गरे एलके ९ कफी हाउस । कफी हाउसमा करिब २०२२ लाख जति लगानी भएको छ, लाक्पाले सुनाए, कोरोना महामारीले लगानी डुब्ने पो हो कि भन्ने डर पनि छ । आफ्नै निजी घरमा व्यवसाय गरिएकाले बहाल (भाडा) तिर्नुपर्नेलगायतका यावत समस्या भने उनलाई छैन । भन्छन्, कोरोनाले गर्दा सोचेजस्तो व्यापार त भएको छैन, घाटा पनि भइहालेको छैन ।उनले कफी बनाउने प्रशिक्षण लिएका दुई दक्ष कर्मचारी राखेका छन् । कफी पिउन आएका ग्राहकलाई उनी र श्रीमती आफै सर्भ गर्छन् । यो सानो सीमान्त सहरमा दुइटा कफी हाउस पहिल्यै थिए । अब तीनवटा भयो । कफी हाउसको बढ्दो संख्यासँगै गुणस्तरीय र हस्पिटालिटीमा चुनौती थपिएको लाक्पा बताउँछन् । ग्राहकलाई कसरी खुसी तुल्याउने भन्ने पहिलो प्राथमिकता हो, उनले भने, एकपटक कफी चाखेर गएको ग्राहक फर्किएर आउन भन्ने हामी चाहन्छौं ।सन् २००० मा लाक्पाले यू१७ राष्ट्रिय टोलीमा बंगलादेशवाट डेब्यु गरेका थिए । २००१ मा यू१९ एसीसी कप पनि खेले । २००२ मा सिंगापुरबाट राष्ट्रिय टोलीमा डेब्यु गरे । फरक शैलीबाट बल प्रहार गर्ने कारण लाक्पा छोटो समयमा चर्चित बने । २७ बढी अन्तर्राष्ट्रिय खेल खेलेका उनले ५० भन्दा बढी विकेट लिएका छन् । भविष्यमा निजी लगानीमै क्रिकेट एकेडेमी चलाउने लाक्पाको योजना छ ।"
नदीलाई चाहिन्छ बाटो,"पोखरी, भूमिगत जलभण्डार, तालतलैयाजस्ता विधि जलआपूर्तिका अन्य विकल्प हुन् । समस्या के भइदियो भने पोखरी, ताल, तलैयामा व्यापक हस्तक्षेप भएका छन् । र, भूमिगत जलको अनियन्त्रित दोहन भएको छ । खडेरीमा पानी आपूर्तिका साथै जलाशय बाढी नियन्त्रणका लागि सहयोगी हुन सक्छ । तत्अनुरूप जलाशय निर्माण गरिएका छन् । जलाशयको आयतन निश्चित हुन्छ । नदीमा पानी आइरह्यो भने त्यो सञ्चय हुन सक्दैन, जलाशयको क्षमताले धान्दैन । स्पिलबेबाट पानी बगाउनुपर्छ, नत्र पानीको तह बढेर बाँध भत्किन सक्छ । पोहोर साल दक्षिण भारतमा धेरै वर्षा भई नदीहरूमा पानी बढेका कारण स्पिलबेहरू खोल्नुपरेको थियो । फलस्वरूप तल्लो भेगमा पानी थपिन पुगेको हुँदा बाढीको जोखिम झन् बढेको थियो । यस वर्ष पनि यस्तै घटना दोहरिएका छन् । केही वर्षयता धेरैतिर नदीका फाँटहरूमा बस्ती विकास गरिएका छन्, भएका छन् । नदीको किनाराबाटै घर उठाइएको छ । अझ नदीलाई संकुचित पारी किनाराका जग्गामा प्लटिङ गरी घर एवं अन्य व्यापारिक भवन निर्माण गर्ने चलन बढ्दो छ । र, स्वीकार्य छ । यस्तो प्रचलनमा धेरै पानी परे के हुन सक्ला भन्ने प्रश्न उठाइँदैन । न त नदीलाई बाटो चाहिन्छ भने विषयमै विमर्श भएको देखिन्छ । वर्षाको मात्रा बढी भई बाढी आएपछि बस्तीमा पानी पस्छ, डुबान हुन्छ । किनारालाई नदीले काटेको र जमिनसँगै घरहरू गर्लम्मै ढलेका विगत छन् हामीसँग । नगर र महानगरको शासन विधिको भयानक असफलता हो यो । पुर्खाबाट हामीले जुन पृथ्वी पाएका थियौं, यसलाई त्यही हिसाबले युवा पुस्तामाझ हस्तान्तरण गर्न हाम्रो पुस्ता चुकेको छ । र, यो पुस्ता विकासको परम्परागत संरचनामा रमाएको छ । प्राकृतिक संशाधनको परिधिभित्र समाज र त्यसको परिधिभित्र आर्थिक मानव भन्ने वास्तविकता बिर्सेर आर्थिक मानवलाई टुप्पामा राखिएको छ । र, आफ्नो फाइदाअनुरूप प्रयोग नभए प्रकृतिको निधि खेर गएको भन्ने भाष्य स्थापित गरिएको छ । स्विडेनकी ग्रेटा थनबर्गले प्रतिनिधित्व गर्ने युवापुस्ताको तप्काले यो विषय उठाएको छ । युवापुस्ताले तात्त्विक प्रश्न उठाएकामा पकड राखेको पुस्ता विचलित छ । ऊ आफ्नो पकड छाड्न चाहँदैन । हरितगृह ग्यास उत्सर्जन घटाउनैपर्छ खनिज इन्धनको दोहनमा आधारित आर्थिक र सामाजिक संरचनाको रूपान्तरणद्वारा । धेरै ग्यास उत्सर्जन गर्ने विकसित मुलुकहरू चीन, भारतले अगुवाइ लिनुपर्ने छ । नेपालले ठूलो मात्रामा हरितगृह ग्यास उत्सर्जन नगरे पनि विश्वव्यापी उत्सर्जन कमीमा योगदान गर्नु हाम्रो पनि जिम्मा हो । आफ्नै आर्थिकसामाजिक हितका लागि रूपान्तरण जरुरी छ । विकास र जलवायु परिवर्तनले ल्याउने विपद्ले नेपालका हरेक तहका राजनीतिक नेतृत्वपंक्ति, प्रशासक, निजी क्षेत्र, सामाजिक नेता, विश्लेषक, प्राज्ञिक, सञ्चारकर्मी, शिक्षक सबैलाई जलवायु परिवर्तन र अन्य जोखिम कम भएको बाटो खोज्न झकझकाएको छ । कोभिड१९, जलवायु परिवर्तन एवं बाढी र खडेरी एकैसाथ छन् । दुवै संकटबाट पार लगाउने एउटा आधार विज्ञान हो । शासनविधा, राजनीति र संस्कार महत्त्वपूर्ण सहयोगी हुन् । सृजनशीलता, प्रेम, सहिष्णुता, सामूहिक प्रयास, उचित व्यवस्थापन र न्यायको प्रत्याभूतजस्ता मानवीय चरित्रको संयोजनले नै हामीलाई कोभिड१९ र जलवायु परिवर्तन दुवैथरी संकटबाट पार लगाई हाम्रो धरातल, प्रकृति र समाजसम्मत पथमा लैजाने विश्वास र आशा मसँग छ । तत्अनुरूप नेपाल र नेपाली संसारमा चिनिने छन् भन्ने मेरो परिकल्पना छ । (लेखक जलस्रोत एवं जलवायु परिवर्तनका अध्येता हुन्)"
"अफगानिस्तानमा जो पस्यो, त्यो फस्यो","सन् २०१७ को नोभेम्बर महिनाको एक साँझ । भारतको चेन्नई सहरस्थित एसियन कलेज अफ जर्नालिज्मको प्रांगणमा मसहित भारत, भुटान, बंगलादेश, अफगानिस्तान र श्रीलंकाका केही साथीहरू छलफलमा मस्त थियौं । दिनभरको गर्मी र पढाइको तनाव भुल्न फरक मुलुकका साथीहरूबीच हरेक दिनजस्तै हुने बहसले छुट्टै ऊर्जा र नयाँनयाँ सूचना मिल्थ्यो । त्यो दिन छलफलको विषय थियो, अफगानिस्तान ! हामी अफगानिस्तानको दुई पाटाबारे जान्न चाहन्थ्यौं । पहिलो, अफगानिस्तानको हिंसा र त्यसको कारण । दोस्रो, त्यहाँको सौन्दर्य, इतिहास, जातजाति र संस्कृति । युद्धको चपेटामा परेका जनताबारे हाम्रा दुई अफगानी साथी (एक महिला र एक पुरुष) ले अर्ग्यानिक अनुभव सुनाए । करिब साढे दुई घण्टा चलेको छलफलको अन्त्यमा राजस्थानकी साथीले उत्साहित हुँदै भनिन्, त्यसो भए, हामी पनि छिट्टै अफगानिस्तान घुम्न आउँछौं । त्यसलगत्तै अफगानिस्तानका पुरुष साथीले हामी सबैलाई इंगित गर्दै भनिहाले, म स्वागत गर्न तयार छु । तर, पहिले संसारभर जान मन लागेका मुलुक भ्रमण गर्नु र अन्त्यमा मात्रै अफगानिस्तान आउनू । किनकि अफगानिस्तान जान सहज छ, फर्कने ग्यारेन्टी म दिन सक्दिनँ ।अफगानिस्तानमा जीवन कति जोखिमपूर्ण छ भन्ने अफगानी साथीको अभिव्यक्तिले प्रस्ट पार्छ । हुन पनि कलेजमा अरू विद्यार्थीहरू सामान्य विषयमा तनाव लिइरहेका हुन्थें । तर, अफगानीहरू आनन्दसँग पढ्दै, लेख्दै, बोल्दै र खेल्दै बसिरहेका हुन्थे । किनकि उनीहरू हिंसामुक्त सहर (चेन्नई) मा थिए । सन् २०१८ को मेअप्रिल नजिकिँदै गर्दा हाम्रो १० महिने कार्स सकिँदै थियो । अन्य मुलुकका साथीहरू घर फर्किन आतुर थिए भने अफगानी साथीहरू भारतमै केही समय बिताउन पाए हुन्थ्यो भन्ने मनसाय प्रकट गर्थे । साथीहरू अहिले स्वदेशमै छन् । इन्टरनेटले हामीलाई जोडेको छ । अमेरिकाले २० वर्षअघि अफगानिस्तानमा ओरालेको सेना फर्काउन सुरु गरेपछि अफगानी चिन्ता बढेको छ । विदेशी फोर्सले छाड्दै गएपछि अफगानिस्तानको आधाभन्दा बढी भूभाग विद्रोही तालिबानले कब्जामा लिइसकेका छन् । र, पूर्ण मुलुक कब्जा गर्ने उसको लक्ष्य छ । अब के हुन्छ भन्न गाह्रो छ । सम्भावित हिंसाबाट सबै चिन्तित छन्, काबुलमा रहेका दुवै साथीले टेलिफोन संवादमा चिन्ता व्यक्त गरे । उनीहरूले थपे, मरिन्छ कि बाँचिन्छ थाहा नै छैन ! अफगानिस्तानलाई युद्ध जित्न नसकिने स्थान पनि भनिन्छ । किनकि जोजो युद्ध गर्न अफगानिस्तानमा पसे, उनीहरू फसे । १९ औं शताब्दीमा ब्रिटिस, २० औं शताब्दीमा सोभियत युनियन र २१ औं शताब्दीमा अमेरिकाले सैनिक हस्तक्षेप गरे । तर, कसैले जित साबित गरेर फर्कन पाएनन् । अहिले अमेरिकाले पनि मझदारमा छाडेको भन्दै अफगानी राष्ट्रपतिले समेत गुनासो गरिरहेका छन् । २० औं शताब्दीमा उत्तरमा सोभियत युनियन र दक्षिणमा ब्रिटिस साम्राज्यको बीचमा अफगानिस्तान एउटा बफर जोन थियो । त्यसअघि नै उक्त क्षेत्र कब्जा गर्न ब्रिटिसहरूले तीन पटक अफगानिस्तानमाथि आग्रह गरे, हरेक पटक असफल भए । ब्रिटिसले पहिलो पटक १८३९ देखि ४२, दोस्रो पटक १८७८ देखि ८० र तेस्रो पटक १९१९ मा शक्ति विस्तार गर्न खोजे, तर हरेक पटक हार मात्रै बेहोरेर बाहिर निस्किन बाध्य भए । सोभियत युनियनको प्रयास पनि उस्तै भयो । सन् २००१ मा अफगानिस्तान पसेको २० वर्षपछि अमेरिका र नेटोको निष्कर्ष छ अफगानिस्तानमा युद्धको वारपार सम्भव छैन । त्यसैले उनीहरू फर्किन सुरु गरेका हुन् । २८ युरोपेली देश तथा अमेरिका र क्यानडाको सैन्य सहकार्य नेटो फोर्स यही सेप्टेम्बर ११ सम्ममा पूर्ण रूपमा फर्किसक्ने घोषणा अमेरिकी राष्ट्रपति जो बाइडेनले गरेका हुन् । ब्राउन युनिभर्सिटीअन्तर्गतको वाट्सन इस्टिच्युटले निकालेको कस्ट अफ वार प्रोजेक्ट को तथ्यांकअनुसार, यो युद्धमा दुई लाख ४१ हजारले जीवन गुमाए । त्यसमा ७८ हजार ३१४ अफगान सैनिक, ७१ हजार ३४४ सर्वसाधरण, ८४ हजार १९१ तालिबान लडाकु र २ हजार ४४२ अमेरिकीको मृत्यु भएको हो । रिपोर्टअनुसार, अमेरिकाले २२६ ट्रिलियन अमेरिकी डलरभन्दा बढी रकम अफगानिस्तानमा खर्च गरेको छ । सन् २००१ मा अमेरिकामा अल कायदा समूहले आतंकवादी हमला गरेपछि नेता ओसामा बिन लादेनलाई खोजी गरी मार्न अमेरिकी फौज अफगानिस्तान छिरेको थियो । तर, लादेन सफाया गर्न अमेरिकालाई १० वर्ष लाग्यो । सन् २०११ को मे २ मा सीमावर्ती पाकिस्तानी सहर अबोटाबादमा उनी मारिए । अमेरिकाले सुरुआतमा आफूलाई लादेन उपलब्ध गराउन तत्कालीन तालिबानी सरकारसमक्ष आग्रह गरेको थियो । तर, लादेन आफ्नो सम्पर्कमा नभएको तालिबानी भनाइपछि आतंकवादविरुद्धको युद्ध भन्दै अमेरिका अफगानिस्तानमा उत्रियो । सुरुमै तालिबानी सरकार काबुलबाट लखेटियो । र, अमेरिकी समर्थनमा नयाँ अन्तरिम सरकार निर्माण भयो । पछि निर्वाचनहरू भएर नयाँ राष्ट्रपति निर्वाचित भए पनि अफगानिस्तानको सरकार सधैं अमेरिकी नियन्त्रण नै छ । अमेरिकाअघि अफगानिस्तानमा सोभियत युनियनको फौज हार खाएर घर फर्किएको थियो । १९७८ को अप्रिलमा अफगानिस्तानमा मोहम्मद दाउद खानको सरकारलाई फालेर नुर मोहम्मद तराकीको नेतृत्वमा कम्युनिस्ट सरकार बन्यो । लगत्तै शक्ति बाँडफाँडलाई लिएर दुई पार्टी (पिपुल्स पार्टी र बनर पार्टी) बीच द्वन्द्व भयो । यी दुवै पार्टी पिपुल्स डेमोक्र्याटिक पार्टी अफ अफगास्तिानबाट टुक्रिएर बनेका थिए । तर, विवादले सहकार्य पनि टुट्यो । र, सोभियत युनियनसँग नजिक रहेका कम्युनिस्टहरूले सरकार बनाए । डिसेम्बर २४, १९७९ को क्रिसमस इभमा सोभियत संघबाट करिब ३० हजार सैन्य फोर्स अफगानिस्तान छिर्यो । तीन दिनपछि जनताका राष्ट्रपतिको नामले चिनिएका हफिजुल्लाह अमिनको हत्या भयो । लगत्तै देश निकाला गरिएका मार्क्सिस्ट पिपुल्स डेमोक्र्याटिक पार्टीका नेता बब्राक कर्मललाई सरकार प्रमुखको जिम्मेवारी दिइएको थियो । सोभियत युनियनको समर्थनमा रहेको सरकारले अफगानिस्तानमा गैरकम्युनिस्टलाई रुचाएन । परिणामस्वरूप गाउँ र सहर दुवै क्षेत्रमा मुस्लिमहरू कडा प्रतिकारमा उत्रिए । कम्युनिस्ट सरकारविरुद्ध लड्न समूहगत रूपमा अघि बढ्नका लागि मुजाहिद्दिन समूह नै बन्यो । जुन मुस्लिम धर्मको रक्षाका लागि आएको भन्ने गरिन्छ । एक लाइनमा भन्दा सोभियत युनियन र मुजाहिद्दिनबीचको तनाव धर्मवादी र वर्गवादीबीचको युद्ध थियो । मुजाहिद्दिनको विद्रोही सेना निर्माण गर्न अमेरिकाले आर्थिक, प्राविधिक र रणनीतिक सहयोग गरेको थियो, यसको मध्यस्थता गरेको थियो पाकिस्तानले । साथै इरान, साउदी अरेबिया र चीनले पनि त्यसबेला मुजाहिद्दिनलाई नै सहयोग गरे । ९ वर्ष चलेको द्वन्द्वमा करिब १५ हजार सोभियत सैनिकको मृत्यु भयो । उता ९० हजार मुजाहिद्दीन र १८ हजार अफगान सुरक्षाकर्मी मारिए । धेरै घाइते भए ।सन् १९८८ को अप्रिलमा सोभियत नेता मिखाइल गोर्बाचेभले उक्त भूमिमा युद्ध जित्न सकिन्न भन्ने निष्कर्ष निकाल्दै अमेरिका, अफगानिस्तान र पाकिस्तानसँग शान्ति सम्झौता गरे । सन् १९८९ को फेब्रुअरी १५ मा सोभियत सैनिकले अफगानिस्तान छाडे । सोभियत सेना फर्कियो, तर युद्धको ऊर्जा जस्ताको त्यस्तै थियो । त्यो ऊर्जाले अफगानिस्तानमा नयाँ विद्रोही समूहको जन्म गरायो । उक्त समूहको नाम थियो, तालिबान । पास्तो (पास्तुन जातिको) भाषामा तालिबान भनेको विद्यार्थी हो । धर्मरक्षक यो विद्यार्थी उग्रपरम्परावादी भयो । कम्युनिस्ट शासनले बिर्साउन खोजेको धर्मलाई जगेर्ना गर्ने नाममा उनीहरू त्योभन्दा धेरै पछाडि गए । उनीहरूलाई त्यहीअनुसार प्रशिक्षित गरियो । यो काम पाकिस्तानको उत्तरतर्फ अफगानिस्तानको सीमा क्षेत्रमा रहेका शरणार्थीहरूमा भइरहेको थियो । पाकिस्तानअफगानिस्तान सीमा क्षेत्रका पास्तुन समूह र अन्य इस्लामिक समूह मिलेर बनेको तालिबानले सन् १९९५ मा काबुल कब्जा गर्यो । तर, तालिबानको निसानामा मुजाहिद्दिन पनि थिए । सोभियत युनियन गएपछि मुजाहिद्दिनका समूहबाट राष्ट्रपति बनेका बुर्हानुद्दिन रबानीलाई फालेर तालिबानले सत्ता चलाउन थाल्यो । सन् २००१ मा अमेरिकी फौज अफगानिस्तानमा छिर्नुअघि तालिबानले काबुलबाट मुलुक चलाइरहेको थियो । अफगानिस्तानमा सैन्य शक्ति मात्र प्रयोग गर्नुपर्छ भन्ने अमेरिकी मान्यता सन् २०११ सम्म कायम थियो । सैन्य शक्तिले मात्रै प्रगति नहुने भन्दै तालिबानसँग वार्ता पनि गर्नुपर्ने भनियो । यसका लािग अमेरिकाले आफ्नो पुरानो मित्र पाकिस्तानलाई अघि सार्यो । काबुलमा तालिबान सरकार रहँदा उसलाई कूटनीतिक मान्यता दिएका साउदी अरेबिया, पाकिस्तान र युनाइडेड अरब इमिरेट्स (यूएई) को पहलमा सन् २०१८ मा अमेरिकाले तालिबानसँग वार्ता थाल्यो । सहमतिअनुसार, अमेरिकाले अफगानिस्तानबाट आफ्नो सेना फिर्ता लैजाने भयो । सन् २०२० को फेब्रुअरीमा तालिबानले अफगानिस्तानको केन्द्रीय सरकारसँग पनि वार्ता गर्नका लागि सहमति जनायो । अफगानिस्तानमा रहेर काम गरिरहेका अलकायदा र आईएसआईएसलाई स्थान नदिने सहमति उनीहरूबीच भएको थियो । यो पहल ओबामाको पालामा सुरु भएको थियो, ट्रम्प आएपछि निर्णायक रूपमा अघि बढ्यो, बाइडेनले कार्यान्वयन गरेका छन् । अफगान सरकार र तालिबानबीच वार्ता र सहमति नहुँदै विदेशी सेना फिर्ता भएकाले भ्याकुम (खालीपना) खडा भएको अफगान संस्थापनको दुखेसो छ । अमेरिका भने नजित्ने युद्धमा थप मूल्य नचुकाउने पक्षमा छ । इतिहासमा अफगास्तिानलाई आक्रमण गरेपछि ब्रिटिस शासन धरापमा पर्न थाल्यो, काबुलमा हस्तक्षेप गरेपछि सोभियत युनियन नै खतरामा पुगेर सकियो र अहिले अमेरिका अफगानिस्तानइराकमा युद्धमा रुमल्लिँदा आर्थिक विकासमा चीनले उछिन्न लागिसकेको छ । त्यसैले पनि अमेरिका अफगानिस्तान युद्धबाट पछि हटेको देखिन्छ । उता अफगानिस्तानमा पाकिस्तानी प्रभाव निस्तेज गर्न भारत पनि सक्रिय छ । भारत विकास निर्माण र पूर्वाधारमा सहयोग गरेर अफगानिस्तानलाई आफ्नो पकडमा राख्न चाहन्छ । त्यसैको एक झलक हो, सन् २०१५ मा नरेन्द्र मोदीले काबुलमा उद्घाटन गरेको अफगानिस्तानको संसद्भवन । उक्त भवन भारतको ९० मिलियन अमेरिकी डलरको सहयोगमा निर्माण गरिएको हो । आफू राम्रो साथी र पाकिस्तान गलत भन्ने सन्देश भारत अफगानिस्तानलाई दिन चाहन्छ ।उता, अमेरिका अफगानिस्तानबाट पछाडि हट्दो चीन भने भित्र पस्दै छ, अमेरिकापछि तालिबानसँग वार्ता गर्न चीन लागिपरेको छ । चीनका स्टेट काउन्सिलर तथा परराष्ट्रमन्त्री वाङ यीले भनेका छन्, ३७ मिलियन अफगानी जनताको सबैभन्दा ठूलो इच्छा हिंसाको अन्त्य र स्थिर शान्ति हो । जुन क्षेत्रीय देशहरू र अन्तर्राष्ट्रिय समुदायको पनि साझा अपेक्षा हो । राष्ट्रपति सी चिनफिङले सत्ताको बागडोर सम्हालेपछि अहिले चीन अन्तर्राष्ट्रिय अर्थराजनीतिमा आक्रामक रूपमा लागिपरेको छ । पछिल्ला केही गतिविधि हेर्दा अफगानिस्तानको अहिलेको भ्याकुम मा चीन पस्ने त होइन भन्ने प्रश्न उठ्न थालेको छ, जुन निकट भविष्यमा देख्न सकिन्छ । तर, यो कुरा चीनलाई पनि पक्कै थाहा होला, अफगानिस्तानमा जो पस्यो, त्यो फस्यो ।"
फुस्कीले छाडेको चिसो भात,"टिङटिङटिङ ! घन्टीको आवाज सुनेर लमकलमक पाइला सार्दै, सुँक्कसुँक्क गर्दै, एक हातले आँसु पुछ्दै, अर्को हातले किताब काखी च्यापेर स्कुलतिर अघि बढिरहेकी बालिकालाई हेरिरहेकी थिइन् झरियो । स्कुल गइरहेकी बालिका थिइन् झरियोकी कान्छी छोरी फुस्की ! असलमा त्यसदिन झरियो पनि फुस्कीजस्तै उदास थिइन् । गाउँमा एउटा सहकारी थियो । किस्ता तिर्ने दिन कसैको ठूलो आँगनमा किस्ताबैठक बसिन्थ्यो । ऋण लिएका र किस्ता तिर्न आएका सबैको हातमा नीलो पासबुक हुन्थ्यो । त्यसदिन किस्ताबैठक हाम्रो आँगनमा राखिएको थियो । बैठकमा नीलो रङको पासबुक लिएर उपस्थित थिइन् झरियो । आँगनमा झरियोजस्ता धेरै महिला थिए । बैठक फरकफरक समूह भएर बसिरहेको थियो । एक समूहमा पाँच सदस्य । उनीहरूले मुठी बाँधेर कसेका थिए, थोरै पैसा आआफ्नो नीलो पासबुकको साथमा । वरिपरि लोग्नेहरू र ससाना बच्चाहरू चिर्बिराइरहेका थिए । जब एक पुरुषले सहकारीमा उपस्थित महिलाको हाजिरीका लागि नाम बोलाउँथे, महिलाहरू चुपचाप अघि बढ्थे किसनीदेवी उराँव, गीतादेवी उराँव, पार्वतीदेवी उराँव, मायादेवी उराँव, कइलीदेवी उराँव, प्रेमवतीदेवी उराँव, राधादेवी उराँव, छेदोदेवी उराँव, पेत्नोदेवी उराँव, फूलवतीदेवी साह, कमलीदेवी ठाकुर, रत्नीदेवी ! शिरमा घुम्टो ओढेका महिलाहरू आफ्नो नाम सुनेपछि हाजिर भनिरहेका हुन्थे । लगत्तै पासबुकमा पैसा देखिने गरी राख्थे र आआफ्नो ग्रुपलिडरका हातमा पासबुक जम्मा गरिरहेका हुन्थे । तर, केही पासबुक रित्ता हुन्थे । त्यहाँ पैसाका पत्रहरू सजिएका हुन्थेनन् । केवल रित्ता थिए ती पासबुक । र, त्यो लाममा झरियोको पासबुक पनि झरियोजस्तै निराश र फुङ्ग उडेको थियो । ल ल लटिपटिपटिप ! कतै थालमा, कतै भाँडामा, कतै बटुकामा झरिरहे परालको छानोलाई जित्दै पानीका थोपा । आफ्नो प्रिय बटुकामा झरीरहेको पानी हेरिरहेकी थिइन् फुस्की । बटुकाको पानी बाहिर फालेर फर्कंदा घरभित्र दर्केको पानीको चोट सहन नसकी भुइँको माटाले ठाउँ छोडिसकेको हुन्थ्यो । किस्ताबैठक सकेर झरियो भर्खरै घर पसेकी थिइन् ।पिण्डा (ओसरा) मा राखेको दाउरा निथ्रुक्कै भिजिसकेका थिए । ससना पानीका छिटाहरू फुस्कीको अनुहारमा पर्थ्यो । बटुकामा खस्नै लागेका पानी जिलेबीझैं गोलोगोलो गरी तैरिन्थे, केही फोका फुल्दैफुट्दै, फुल्दैफुट्दै गर्थे । पानीका फोका हेर्दै फुस्की बेलाबेला आमा झरियोको अनुहार पनि पढ्थिन् । सोचिरहेकी थिइन् आज पनि घरको धुरीबाट धूवाँ उडेको देख्न पाइँदैन, न त मुखबाट ढकार नै आउनेछ ! फुस्की तीन कक्षा पढ्थिन् । उनीसँग स्कुल ड्रेस थियो एक जोर र घरमा लाउने तीन जोर अरू कपडा (एक जोर त उनैले लगाएकी थिइन्) । उनको प्रिय स्कुल ड्रेस र बाँकी दुई जोर कपडा टङ्ग्ना (लुगा झुन्ड्याउने) मा निथ्रुक्कै भिजेर मौन थिए । पिण्डामा भएको चुल्हा (चुलो) पनि ओसिएर मौन थियो । गोहाली (गोठ) मा थिए एक बाख्रा, दुई पाठा, एक गाई, एक सुंगुर । गोठका ती प्राणीहरू पनि पानीको चोटले आफ्नै भाषामा रोइरहेका थिए । फुस्की कुद्दै गएर बाख्राका पाठाहरूलाइ काखीमा च्यापेर घरभित्र ल्याइन् । ल ल लफुस्कीको बुबा पाना काठ फ्याक्ट्रीमा काठ चिर्ने काम गर्थे । दैनिक ५० रुपैयाँ कमाउँथे । साताको एक या महिनाको दुई दिन मात्रै घरमा देखापर्थे । काठमिलमा काम गरे पनि उनको घरमा काठको एउटै खम्बा या धुरी थिएन । वर्षायाम सुरु भयो भने काठको काम बन्द हुन्थ्यो भदौदेखि असोजसम्मै कामै बन्द ! फ्याक्ट्रीमा काम गरिरहेका बेला एक दिन मेसिनले पानाको बुढीऔंला काट्यो । सामान्य काटेको होइन, बुढीऔंला झन्डै छिनेको ! हातका अरू चार औंलाले काटिएको अर्ध बुढीऔंला कसेर च्यापिरहेका थिए पाना । बिजुवाले भने, जा पछाडि गएर घाउमा पिसाब फेर्, दुखाइ कम हुन्छ ! पानाले औंलामा पिसाब फेरे, दुखाइ असाध्यै बढ्यो । सहनै सकेनन् र भुइँको दुबो देब्रे हातले उखेलेर घाउमा लगाए । रगत बग्न बन्द भयो । र, गम्छाको एक टुक्रा च्यातेर हातमा बाँधे । त्यो महिनाको कमाइले एक बोरा चामल, नुन र तेलको जोहो गर्ने विचार गरिरहेका पानाको जीवनमा एउटा बज्रपात आइपर्यो । काठ कारखानाका कर्मचारी लाइनमा उभिएका थिए हप्ता लिन । पाना पनि काटिएको हात लिएर उभिएका थिए । हप्ता दिने उर्बा (मालिक) सबैको नाम बोलाइरहेको थियो । पानाको पनि नाम बोलाइयो । तर, काटेको औंलाबारे मालिकबाट सहानुभूतिका एक शब्द पनि निस्केनन् । पानाको हातमा १४०० सय रुपैयाँ थियो । हातको उपचार ! घरको अन्न ! आत्तिए पाना । किनभने त्यति पैसाले सबै सम्भव थिएन ।ल ल ल झरियोले बुन्दै गरेको पिटरी (गुन्द्री) हेदै थिइन् फुस्की । पाना छेउमै डोरी बाटिहेका थिए, पानी चुहिने ठाउँमा पराल राखेर टाल्न । बाख्राको पाठा काखमा च्यापेर बसेकी थिइन् फुस्की । बिहानै हो समय । तर, घनघोर वर्षाले साँझको झल्को दिन्थ्यो । पेटमा भोक सल्क्यो, तर फेरि पनि चुलामा आगो सल्केन । आज पनि नीलो पासबुक बोकेर सहकारीको किस्ताबैठकमा पुग्नु छ । ऋण त जसरी पनि तिर्नु छ चार किस्ता भयो नतिरेको, अब त समूहको सदस्यले घरबाट जे पनि उठाएर लैजान सक्छन् । झरियोले दस हजार रुपैयाँ ऋण उठाएकी थिइन् घरको छतमा टिन लगाउन, सुँगुर किन्न । तर, पानाको काटिएको औंलाको इलाज र साहुसँग लिएको ऋण तिर्दै सक्कियो पैसा । बचेको पैसाले एउटा सुँगुर किनिन् उनले । गएको रात उनीहरूले उसिना चामलको भात भुटेर खाएका थिए । र, अलिकति बटुकामा राखेकी थिइन् फुस्कीले । त्यो सम्झेर जुरुक्क उठेर घरभित्र पसिन् फुस्की । पानीको छिटा परेर भात ओसिइसकेको थियो । भातमा अलिकति नुन हालेर पाठोनजिक आइन् उनी । एक फाँको आफू खाँदै अर्को फाँको पाठोलाई खुवाउँथिन् । पानी पर्न थामियो । बाहिरबाट आवाज आयो, झरियो झरियो ए झरियो ! आज पनि किस्ता तिर्न आएनौ, किन ? आज त जसरी हुन्छ, किस्ता बुझाउनैपर्छ । बिस्तारै आँगनमा सहकारी समूहका सदस्य जम्मा हुन थाले । एक जना खाता बोकेर आँगनमा ठिङ्ग उभिएका थिए । झरियो आत्तिइन् कहाँबाट दिने होला ? समूहले बाख्रा र सुँगुर लैजाने निर्णय गरे । झरियो, पाना र फुस्की चुपचाप उभिइरहे । आफूसँगै भात खाइरहेको पाठोलाई मान्छेहरूले तान्न थालेपछि फुस्कीका आँखाबाट बलिन्द्रधारा बग्न थाले । मेरो गाउँमा किस्ताले धेरैका सुँगुर, बाख्राहरू घरघरबाट उठाइरहेको छ । अझै पनि उदास फुस्कीहरू स्कुलको घन्टीको आवाज सुनेपछि नुन हालेको ओसिएको चिसो भात छाडेर सुँक्कसुँक्क रुँदै स्कुलतिर लम्किरहेका छन् ।"
श्वान गान श्वान पुराण,"दियो तिम्रो यादको कहिले निभ्ने छैन नसम्झौं तिमीलाई त्यस्तो क्षण हुने छैन ।दुई वर्ष भयो ड्यानी गएको । तर, त्यस धक्काबाट हाम्रो मनमस्तिष्क अझै बौरिएको छैन । फेरि कसैको मायाको जालोमा परौं, त्यो आँट बटुल्न सकेका छैनौं । इति श्वान गान एवं श्वान पुराण । यो पुराण सुन्नेलाई सुनको माला, भन्नेलाई फूलको माला ।"
जादु,"त्यसयता,धूवााधूलोले भरिएको सहरप्राज्ञिक अपराधको विपक्षमार काकाकुल गाउामा बसेर निहुरिँदै तस्बिरमा हेरिरहन्छौं आजभोलि हामी जंगल चरा पुतली बगिरहेको नदी, भीषण पहिरो, बाढी र कहिले हिमालका सेता कञ्चन शृंखलाहरु कााचको पर्दामा Û"
प्राज्ञिक अपराधको विपक्षमा,"सम्माननीय प्रधानमन्त्री शेरबहादुर देउवाज्यू,यतिखेर प्रधानमन्त्रीको हैसियतमा तपाईंका अधिकार र कर्तव्यको व्याख्यान छाट्ने कथित विद्वान् वा बुद्धिजीवी भएको स्वाङ नपारी समस्त नेपाली साहित्य वाङ्मयप्रेमी र विशेष महाकवि लक्ष्मीप्रसाद देवकोटामाथि अपार श्रद्धा राख्ने उनैका एक अनुयायी भएको नाताले अत्यन्त जरुरी मानी यो सार्वजनिक पत्र लेख्ने दृढता गरेको छु ।सन्दर्भ महाकवि देवकोटाको काठमाडौं मैतिदेवीस्थित घरको हो, जसलाई महाकविले कविकुञ्ज नामकरण गरेका थिए जसलाई नेपाल प्रज्ञा प्रतिष्ठानको नेतृत्वले कुबुद्धिपूर्वक भत्काएर त्यसको स्थानमा फरक संरचनायुक्त घर बनाई संग्रहालय स्थापना गर्ने तयारी गर्दै छ । यो सन्दर्भले महाकविप्रति श्रद्धाभाव राख्ने हामी सबैले आहत् महसुस गरिरहेका छौं । तपार्इंलाई स्मरण गराउन चाहन्छु, विसं २०६१ सालमा तत्कालीन नेपाल राजकीय प्रज्ञा प्रतिष्ठानका पदाधिकारीहरू चयन हुँदा तपाईं प्रधानमन्त्री हुनुहुन्थ्यो । तपाईंको र मेरो व्यक्तिगत परिचय नभए पनि (अहिले पनि छैन), तपार्इंले मलाई परिषद् सदस्यमा मनोनयन गर्नुभएको थियो । त्यतिबेला प्रधानमन्त्री नै प्रज्ञा प्रतिष्ठानको पदेन कुलपति हुने व्यवस्था थियो । उपकुलपति वासुदेव त्रिपाठीको नेतृत्वमा करिब दुई वर्ष तत्कालीन प्रज्ञा प्रतिष्ठानमा कार्यरत रहँदा महाकविको कविकुञ्जलाई जीर्णोद्वार गर्ने र संग्रहालय स्थापना गर्नेबारे विचार विमर्श हुनेगर्थ्यो । म कविकुञ्ज छेउको एउटा घरमा डेरा बस्थें । महाकविका सुपुत्र प्राडा पद्मप्रसाद देवकोटा मलाई कविकुञ्जबारे सरकारसित भइरहेका वार्ताबारे जानकारी दिने गर्थे । अहिले सरकारको सहयोगमा देवकोटा परिवारमा मोहियानी रहेको घर र घरले चर्चेको १२ आना १ दाम जग्गा नेपाल प्रज्ञा प्रतिष्ठानले हकभोगमा लिन सफल भएको कुराले अनि महाकविको कविकुञ्जले नयाँ जीवन पाउने भयो भन्ने सूचनाले सबै साहित्यप्रेमीझैं म पनि हर्षित भएको थिएँ । नेपाल प्रज्ञा प्रतिष्ठानको माउसंस्था तत्कालीन नेपाल राजकीय प्रज्ञा प्रतिष्ठानको अन्तिम कार्यकालको सदस्य भएको नाताले मलाई विशेष हर्ष लाग्नु स्वाभाविक थियो । तर, केही दिनमा महाकविको कविकुञ्जलाई निर्ममतापूर्वक भत्काइएका तस्बिरहरू सार्वजनिक भए । कविकुञ्जको ठाउँमा नयाँ बन्ने घरको स्केचतस्बिर पनि सार्वजनिक भयो ।स्वाभाविक थियो कविकुञ्ज भत्काइएकामा साहित्य वाङ्मयप्रेमीहरूले चर्को विरोध गरे । धेरैको विरोधपछि नेपाल प्रज्ञा प्रतिष्ठानले विज्ञप्ति जारी गर्यो । विज्ञप्तिमा कविकुञ्जलाई भत्काउनु बाध्यात्मक अवस्था भएको, सवलीकरण गर्न नसकिने प्राविधिक ठहर भएको, साविकको बाहिरी स्वरूप आउने गरी सुविधाको दृष्टिले आधुनिक र कलाको दृष्टिले नेपाली मौलिकता कायम हुनेगरी घर बनाइनेजस्ता हास्यास्पद तर्क थिए । के देवकोटाको घरको बाहिरी स्वरूप मात्रै आउने गरी निर्माण गरेर त्यो कविकुञ्ज बन्छ ? के सुविधाका दृष्टिले आधुनिक, नेपाली मौलिकता कायम हुने र दर्शकलाई सुविधा हुनेगरी निर्माण गरेर त्यो महाकविको वास्तविक कविकुञ्ज बन्छ ? यी विषयबाट नेपाल प्रज्ञा प्रतिष्ठानका कुलपतिलगायत त्यस काममा लाग्नेहरू कति भावनाशून्य र इतिहासप्रति गैरजिम्मेवार मानिस रहेछन् भन्ने तथ्य खुल्छ । र, म असाध्यै चिन्तित छु तिनीहरूका यस कर्मले भोलिका दिनमा सच्याउनै नसकिने कत्रो भयानक गल्ती हुँदै छ भन्ने कुराले । प्रधानमन्त्रीज्यू, त्यसैले म यी शब्द लेख्न बाध्य छु । र, तपाईंको ध्यानाकृष्ट गर्न बाध्य छु । महाकवि लक्ष्मीप्रसाद देवकोटाले विसं २००० मा कविकुञ्जको निर्माण गरेका थिए । उनी जन्मेको धोबीधारास्थित घर यथावत् छ । त्यसलाई पनि सरकारी स्तरबाट संरक्षण गर्नु आवश्यक छ । तर, देवकोटा आफैंले निर्माण गरेको, धेरै महत्त्वपूर्ण रचना सृजना गरिएको र उनको भावनासित जोडिएको घर कविकुञ्ज नै हो । विकसित देशहरूमा पनि स्रष्टाका जन्मघर, कर्मघर या उनीहरूका व्यक्तित्वसित सम्बद्ध सामग्रीहरू संरक्षण गर्ने प्रचलन छ । कविकुञ्जमा देवकोटा परिवारका सदस्यहरू नबसे पनि केही वर्षअघिसम्म त्यहाँ भाडामा मानिसहरू बस्थे । सानो इँटले बनेका गारोहरू पक्की थिए । घरभित्रका काठहरू, झ्यालढोकाहरू कुहिएका, लच्किएका भए पनि तिनलाई वैज्ञानिक प्रविधिअनुरूप जीर्णोद्वार गर्न नसकिने कुरा थिएन । सयौंहजारौं वर्ष पहिले बनेका मठमन्दिर, भवनहरू जीर्णोद्वार भएका कैयौं उदाहरण छन् भने ७८ वर्ष पुरानो कविकुञ्जलाई जीर्णोद्वार गरी पहिलेको स्वरूपमा ल्याउने र संग्रहालयसमेत स्थापना गर्न नसकिने कुनै कुरै थिएन । नेपाल प्रज्ञा प्रतिष्ठानले महाकविको घर भत्काउनु बाध्यात्मक अवस्था भन्नु र जीर्णोद्वार गर्न नसकिने प्राविधिक ठहर भन्नुका पछाडि तपार्इं कुन प्राज्ञिक बुद्धिमता देख्नुहुन्छ ? ती कस्ता होनहार प्राविधिक हुन्, जसले ७८ वर्ष पुरानो घरलाई जीर्णोद्वार गर्न नसकिने ठहर गरे ? के प्राविधिकका योग्यतामाथि यहाँ शंका गर्न सकिँदैन ? यदि प्राविधिकका राय भत्काउनू भन्ने नै थियो भने पनि गंगाप्रसाद उप्रेतीको प्राज्ञिक दलले असहमति जनाई अरू उपाय खोजी गर्नुपर्थ्यो । अरू प्राविधिकसित सरसल्लाह गर्न सकिन्थ्यो । तर, कुलपति उप्रेतीको दलको नियत कविकुञ्जलाई पुनर्जीवन दिनु थिएन भन्ने कुरा प्रतिष्ठानको विज्ञप्तिबाटै स्पष्ट हुन्छ ।नेपाल प्रज्ञा प्रतिष्ठानले साबिकको बाहिरी स्वरूप आउने, सुविधाका दृष्टिले आधुनिक र नेपाली मौलिकता कायम हुने, साथमा त्यहाँ आउने मानिसहरूका सुविधालाई पनि ध्यानमा राखी भवन निर्माण गर्ने योजना सार्वजनिक गरेको छ । त्यस योजनाबाट थाहा हुन्छ कुलपति उप्रेतीको कविकुञ्ज भत्काउ दलको दृष्टिमा देवकोटाघरको कुनै महत्त्व छैन ।प्रधानमन्त्रीज्यू, महाकविको कविकुञ्ज भत्काउनु एउटा अपराध हो । भक्तपुरमा नमुनाघरलगायतका मौलिकता समेटिएका घरहरू निर्माण गरी प्रख्याति कमाएका रवीन्द्र पुरीले भनेका थिए, कविकुञ्ज भत्काउनुपर्दैन, कविकुञ्ज नमुना घरभन्दा बलियो छ । पहिलेकै स्वरूपमा मर्मत गर्न सकिन्छ । विज्ञहरूका यस्ता राय आउँदाआउँदै पनि घर भत्काउनुलाई सामान्य रूपमा लिन सकिँदैन । पुरीले पनि भनेका छन् कविकुञ्ज भत्काउनु अपराध हो । अन्तर्राष्ट्रिय प्रचलनअनुसार, महान् साहित्यकारका घरलाई जस्ताको तस्तै जोगाएर राख्नुपर्छ । र, उनीहरूसित सम्बन्धित प्रत्येक सामग्रीलाई सकेसम्म उही वातावरण दिएर जोगाउनुपर्छ । तब नै साहित्य अनुरागीले यथार्थबोध गर्न सक्छन् ती प्रतिभाका घर कस्ता थिए, उनीहरू कस्ता वातावरणमा बस्थे र कसरी अमर साहित्यसृजना गर्थे भन्ने ! महान् प्रतिभाका संग्रहालयहरू देशविदेशमा सयौं स्थानमा हुन सक्छन्, तर तिनका घरहरू कैयौं स्थानमा हुँदैनन् भन्ने तथ्य कुलपति उप्रेतीको कविकुञ्ज भत्काउ दललाई कसले बुझाउने ? कविकुञ्ज समाप्त पारेपछि अब महाकविको अर्को भावनात्मक कविकुञ्ज कहाँ खोज्ने ? अनि जीर्णोद्वार गर्ने भनेकै मक्किएका, भत्किएका, चर्किएका, प्रयोगहीन भएका, भुइँचालो आदिले क्षतिग्रस्त भई धरापजस्ता भएका पुराना घर र अन्य संरचनालाई वैज्ञानिक प्रविधिले पुनर्निर्माण गरी पहिलेको अवस्थामा ल्याउनु हो । प्राज्ञहरूलाई जीर्णोद्वारको अर्थ कसले बताइदिने ? अहिले केही पत्रकार र कविकुञ्ज छेउछाउका केही मानिसका हवाला दिएर वाहियात् प्रचारबाजी गर्ने गरिएको छ कविकुञ्ज भत्काएकामा विरोध गर्नेहरू नयाँ घर र संग्रहालय नबनोस् भनी षड्यन्त्र गर्नेहरू हुन् । प्रधानमन्त्रीज्यू, हाम्रो देशमा पनि कवि शिरोमणि लेखनाथ पौडेलको घरलाई पोखरावासीहरूले संरक्षण गरिराखेका छन् ।विश्वभरिका अन्तर्राष्ट्रिय प्रचलनका म केही उदाहरण दिन चाहन्छु । विलियम सेक्सपियर अङ्ग्रेजी साहित्यका सर्वकालीन महान् साहित्यकार र विशेष महान् नाटककार मानिन्छन् । उनी संयुक्त अधिराज्य बेलायतको राजधानी लन्डनभन्दा करिब १०५ माइल परको एउटा सानो गाउँ स्ट्राडफोर्ड अपन एभोनमा सन् १५६४ मा जन्मिएका थिए । सोहौं शताब्दीमा आधाजत्ति काठैकाठले निर्मित सेक्सपियरको उक्त घरलाई जस्ताको तस्तै संरक्षण गरी राखिएको छ । घरभित्र संग्रहालय पनि छ, तर सम्पूर्ण रूपले सेक्सपियरको पारिवारिक जीवन पुनर्सृजन गरिएको छ । जन्मघरभन्दा केही पर सेक्सपियरले आफैं कमाएर बनाएको नयाँ घर पनि यथावत् राखिएको छ । अहिले सेक्सपियरकै कारण स्ट्राटफोर्ड अपन एभोन चिटिक्कको सुन्दर नगरमा परिणत भएको छ, जहाँ सेक्सपियरसम्बन्धी अनुसन्धान केन्द्रसहित अनेक पसल छन्, जहाँ कुनै न कुनै रूपमा सेक्सपियरका सम्झना अंकित छन् ।सेक्सपियरले अध्ययन गरेको राजा एडवर्ड छैटौं ग्रामर स्कुल अहिलेसम्म विद्यमान छ । स्कुलको प्रवेशद्वारभित्र सेक्सपियरका कृतिसहित सोभिनियरको सानो पसल छ । भित्रीभागमा विद्यार्थीहरू अहिले पनि अध्ययन गर्छन् ।सेक्सपियर गाउँमा जन्मेका भए पनि उनले राजधानी लन्डनस्थित ग्लोब थिएटरमा काम गरी विख्यात नाटकहरू रचेका थिए । सन् १५९९ मा निर्मित ग्लोब थिएटर सन् १६१३ मा आगो लागेर नष्ट भएको थियो । सन् १६१४ मा त्यसको पुनर्निर्माण गरिएको थियो । प्युरिटनहरूले नाटक घरहरू बन्द गराउँदा ग्लोब थिएटर पनि बन्द गरिएको थियो । धेरैपछि सन् १९९७ मा पहिलेका संरचनालाई राम्ररी अध्ययन गरी सकभर त्यही रूपमा २३० मिटर परको सुरक्षित दूरीमा थिएटर निर्माण गरिएको थियो । हिजोआज त्यसलाई सेक्सपियरको सम्मानमा सेक्सपियर ग्लोब भनिन्छ । गोल आकारको, तीन तले दर्शकदीर्घा भएको र पन्ध्र सय दर्शक अटाउने त्यस विशाल थिएटरलाई पहिलेको ग्लोब थिएटरको अनुकृतिमा निर्माण गरिएको थियो ।प्रधानमन्त्रीज्यू, हाम्रा पुर्खाहरूले युद्ध लडेका फिरंगी अङ्ग्रेजहरू आफ्ना ऐतिहासिक, पुरातात्त्विक, सांस्कृतिक महत्त्वका संरचनालाई भविष्यसम्मै जोगाएर राख्न र सन्ततिका लागि प्रेरक स्थलको रूपमा विकास गर्न जान्दथे । अरू देशमा पनि यस्ता घटना भएका छन्, जस्तो संयुक्त राज्य अमेरिकाका महान् कवि वाल्ट ह्विटम्यानको ३२८ मिकेल स्ट्रिम, क्याम्डेनस्थित ६ कोठे घरलाई पनि उही समयको वातावरणअनुरूप सुरक्षित राखिएको छ । ह्विटम्यान न्युयोर्कमा जन्मेका थिए, तर उनी न्युजर्सी राज्यस्थित त्यस घरमा बसेका थिए । सन् १८६२ मा ह्विटम्यानको निधनपछि पनि त्यस घरका अधिकांश वस्तुहरूलाई उही स्वरूपमा उस्तै जोगाएर राखिएको थियो । सन् १९२१ मा क्याम्डेन सहरले त्यसलाई आफ्नो जिम्मामा लियो । र, पछि न्युजर्सी राज्यले वातावरणीय संरक्षण ऐतिहासिक सुरक्षण कार्यालयअन्तर्गत त्यसलाई सूचीकृत गर्यो । अमेरिकीहरूले आफ्ना महान् कवि ह्विटम्यानको घरलाई मात्र सुरक्षित राखेका छैनन्, त्यस घरवरपरको वातावरणलाई पनि वाल्ट ह्विटम्यान नेवरहुड भनी विकास गरेका छन् ।अब जर्मनीका महान् साहित्यकार गोथेको घर र उनको संग्रहालयको चर्चा गरौं । गोथे सन् १७४९ मा फ्याङ्कफर्टमा जन्मेका थिए । इनेनस्टाड फ्याङ्कफर्टस्थित त्यस घरमा उनले युवाकाल बिताएका थिए र विश्वप्रसिद्ध नाटक फाउस्ट सहित अनेक कृति त्यसै घरमा बसेर लेखेका थिए । सन् १७९५ मा गोथेको परिवारले त्यो घर छोडेपछि धेरैले त्यसलाई आफ्नो बनाए । पछि सन् १९६३ मा भूवैज्ञानिक अटो भोल्गरले त्यो घरलाई किनेपछि उनले त्यसलाई गोथेको परिवार त्यहाँ बस्दाको अवस्थामा पुनःस्थापित गरे । दोस्रो विश्वयुद्धको समय सन् १९४४ मे २२ का दिन मित्रराष्ट्रहरूले फ्याङ्कफर्टमा हवाई हमला गर्दा त्यो घर नष्ट भयो । तर, विश्वयुद्धको समाप्तिपछि सन् १९४७१९५१ को समयावधिमा त्यस घरलाई सकेसम्म गोथेको परिवार त्यहाँ बस्दाको अवस्थाअनुरूप पुनर्निर्माण गरियो । गोथेको घर पुनर्निर्माण भएपछि सँगै गोथे संग्रहालय पनि स्थापना गरियो ।कुलपति उप्रेती समयसमयमा चीन भ्रमणमा गएको मलाई सम्झना छ । चीन जाँदा उनले राजधानी बेइजिङको मुटुमा रहेको फोरविडन सिटी र चीनको ठूलो पर्खाल अवश्य भ्रमण गरेका होलान् । मिङ र क्विन वंशका शासकले चौधौं शताब्दीमा निर्माण गरेका, बहत्तर हेक्टरमा फैलिएको, ८८० घरहरू भएको त्यस विशाल सिटीलाई युनोस्कोले प्राचीन काठे संरचनाको संरक्षित सबैभन्दा विशाल संग्रह भनी विश्वसम्पदा सूचमा सूचीकृत गरेको छ ।चीनको अर्को महान् विश्वसम्पदा चीनको ठूलो पर्खाल हो भन्ने सबैमा विदित छ । सातौंआठौं शताब्दीदेखि तेह्रौंसोह्रौं शताब्दीसम्म शासन गर्ने झ्याउ, क्विन, हान र मिङ वंशका शासकहरूले मुख्य रूपले बाहिरी आक्रमणबाट बच्न र रेशम बाटाको व्यापारलाई सुरक्षित पार्न त्यो पर्खाल निर्माण गराएका थिए । बेइजिङमा हाम्रै महान कलाकार अरनिकोले निर्माण गरेको सेतो पेगोडा पनि उही रूपमा संरक्षण गरिएको छ । यसबाहेक पनि आधुनिक चीनले हजारौं प्राचीन संरचना सुरक्षित राखेका छन्, जहाँ बर्सेनि लाखौं पर्यटक अध्ययन र भ्रमण गर्छन् । सयौं वर्षको समयावधिमा के चीनमा भैंचालो वा विपत्ति आउँदै आएनन् ? र, ती संरचना लच्केनन्, मक्किएनन्, काठहरू कुहिएनन् ? अहिलेका शक्तिशाली चिनियाँ शासकले प्राविधिक ठहर र आधुनिकताको जलप लगाउने नाममा ती युगौं पुराना संरचना भत्काउने तारतम्य मिलाएका छैनन् त !प्रधानमन्त्रीज्यू, यी सबै ऐतिहासिक पृष्ठभूमिमा तपाईंले महाकवि देवकोटाको कविकुञ्ज ध्वस्त पार्ने आपराधिक क्रियाको निन्दा गर्नुहुनेछ भन्नेमा म अत्यन्त विश्वस्त छु । ध्वस्त पारिएको कविकुञ्जलाई पहिलेको संरचनाअनुरूप पुनर्निर्माण गर्न सकिने सम्भावना अहिले पनि छ । यसका लागि तपाईंले प्रमुख संरक्षकको हैसियतले हस्तक्षेप गर्नुपर्ने आवश्यकता म देख्छु । अन्यथा ऐतिहासिक कविकुञ्जमा महाकवि लक्ष्मीप्रसाद देवकोटा संग्रहालय त बन्नेछ, तर भविष्यमा सन्ततिहरूले महाकवि देवकोटाको भावनाको कविकुञ्ज देख्नेछैनन् । भविष्यमा हाम्रा सन्तति भन्न बाध्य हुनेछन्, जसरी हामी भन्न बाध्य भएका छौं, एक समय यहाँ महाकविको प्यारो कविकुञ्ज थियो, जसलाई प्राज्ञिक अपराधीहरूले भत्काइदिए ।२०७८।४।२५"
