शीर्षक,विवरण
"फकाउँदै शीर्ष नेता, थकाउँदै युवा नेता","केही मिहिनेत गर्ने हो भने नेपालको १० प्रतिशत पनि पुग्दैन ः ओलीएमाले अध्यक्ष ओलीले आफूहरूले केही मिहिनेत गरे नेपाललाई पार्टी दर्ता गर्न चाहिने २० प्रतिशत संख्या पनि नपुग्ने बताएका छन् । भक्तपुरमा बिहीबार कार्यकर्ता भेलालाई सम्बोधन गर्दै उनले भने, कसैलाई चार जना भए पनि नयाँ पार्टी खोलेर अध्यक्ष हुनुपर्ने । माधव नेपाललाई लागेको त्यही हो । अहिले ४० प्रतिशतबाट घटाएर २० प्रतिशतको अध्यादेश ल्याएका छन्, त्यो पनि कुनै एकमा भए हुने । हामीले अलिकति मिहिनेत गर्ने हो भने त्यो २० प्रतिशत पनि १० प्रतिशतमा झर्छ, उनको पार्टी दर्ता हुन पनि पाउँदैन ।"
"केही क्षति भएको छ, बढी हुन दिन्नौं","पाँच महिनासम्म पार्टी एकता गर्ने प्रयास किन काम लागेन ?हामीले पार्टी एकताको बलियो आधारका रूपमा १० बुँदे प्रस्ताव कार्यदलका तर्फबाट सिफारिस गरेका थियौं । यसलाई पार्टीको स्थायी र केन्द्रीय समितिले ग्रहण गरिसकेको छ । यही आधारमा पार्टीमा देखिएको समस्या समाधान गर्नुपर्ने बेलामा विभाजनतर्फ लाग्ने काम नितान्त गलत हो । माधव नेपाललगायत नेतालाई पटकपटक कारबाही एकताका लागि भएको थियो ?पार्टी एकताका लागि हदैसम्म लचक हुनुपर्छ भन्ने मान्यताअन्तर्गत पार्टीको ह्वीप उल्लंघन गर्ने साथीहरूलाई पनि कारबाही फिर्ता गर्ने निर्णय हामीले गर्यौं । ठीकै छ, समस्याको समाधान हुन्छ भने कारबाही फिर्ता गरेर जाऔं भन्ने भयो तैपनि समस्या समाधान भएन ।माधव नेपालले मलाई पार्टीमा हदैसम्म अपमान भयो, त्यसकारण विद्रोह गरें भन्दै हुनुहुन्छ नि ?पहिलो कुरा पार्टी, आन्दोलनका क्रममा व्यक्तिको मानसम्मान महत्त्वपूर्ण विषय हो । दोस्रो कुरा के हो भने अपमान भयो भन्ने हो भने पार्टीभित्रै बसेर समाधान गर्नुपर्छ । अपमान भयो भने न्यायको खोजी गर्न विद्रोहको बाटो हिँड्नु हुँदैन । यो गलत हो ।फरक मत राख्ने नेताहरू घनश्याम भुसाल, युवराज ज्ञवाली, गोकर्ण विष्टलगायतले पार्टीमा सम्मानजनक पद पाउनुहुन्छ अब ?हामी सबै साथीहरू तत्तत् ठाउँमा बसेर एकताबद्ध भएर अघि बढ्छौं । हामीले एकताबद्ध भएर जान १० बुँदे लिखित सहमति गरेका छौं । हामी नीतिगत रूपमा अघि बढ्न तयार छौं । एमाले अब कसरी अघि बढ्ला ?हामी एमालेलाई एकताबद्ध र गतिशील बनाएर अघि बढ्छौं । अहिले हामी देशभरिका नेता, कार्यकर्ता र समर्थकका प्रतिक्रिया सुनिरहेका छौं । आधारहीन ढंगले गरिएको विभाजनको सैद्धान्तिक र नीतिगत आधार छैन । विभाजन राष्ट्र, जनता कसैको आवश्यकता होइन । यो विभाजनको प्रयास गलत छ ।"
पूर्ण खोप लगाउने अनुपात भारतभन्दा बढी,"भारतले आफैं खोप उत्पादन गर्ने भए पनि नेपालले अनुदान वा खरिद गर्नुपर्ने अवस्था छ । अन्य मुलुकमा निर्भर रहनुपर्ने जोखिमलाई हटाउँदा र वाचा गरिएअनुसार सबै मुलुकबाट खोप आए नेपालले भारतको तुलनामा बढी अनुपातमा खोप लगाइसक्ने डा अधिकारीले दाबी गरे ।डब्लूएचओ दक्षिणपूर्व एसिया कार्यालयका अनुसार नेपालले करिब ७० प्रतिशत स्वास्थ्यकर्मी, फ्रन्टलाइनर र ज्येष्ठ नागरिकलाई पहिलो डोज लगाइसकेको छ । पछिल्लो २४ घण्टामा ९१ हजार ११ जनाले खोप लगाएका छन् । बिहीबारसम्म अक्सफोर्डअस्ट्राजेनेकाको पहिलो डोज १९ लाख १५ हजार ५ सय १० र दुवै डोज ९ लाख ८२ हजार ८ सय ६० जनाले लगाइसकेका छन् । यस्तै, भेरोसेलको पहिलो डोज २९ लाख ५ हजार ४ सय ७५ र दुवै डोज १४ लाख ५ हजार ७ सय ८९ जनाले लगाएका छन् । जोन्सन एन्ड जोन्सनको एक डोज मात्र लगाउनुपर्ने खोप १३ लाख २० हजार ३९ जनाले लगाएको स्वास्थ्य मन्त्रालयले जनाएको छ ।यसैबीच, जापानले नेपाललाई अनुदान सहयोग गरेको १६ लाख अस्ट्राजेनेका खोपमध्ये बाँकी ८ लाख डोज ४ दिनभित्र आइपुग्ने भएको छ । काठमाडौंस्थित जापानी दूतावासले विज्ञप्ति जारी गर्दै बाँकी खोप शनिबार र सोमबार आउने जनाएको हो । जापान सरकारले १६ लाख १४ हजार ७ सय ४० डोज खोप सहयोग गरेको हो । त्यसमध्ये आधा खोप साउन २३ र २४ मा काठमाडौं आइपुगेको थियो । नेपालका लागि जापानी राजदूत किकुता युताकाले खोप सहयोग दुई मुलुकबीचको मित्रताको विम्ब भएको बताएका छन् । जापानले उक्त खोप कोभ्यासको सुविधाअन्तर्गत उपलब्ध गराएको हो ।"
"वैशाख २७ मा ह्वीप उल्लंघन, साउन २५ मा कारबाही सिफारिस","(काठमाडौं)  एमालेले १४ सांसदलाई पदमुक्त गर्नका लागि संसद् सचिवालयमा पठाएको पत्रमा गत वैशाख २७ मा प्रतिनिधिसभामा ह्वीप उल्लंघन गरेकाले कारबाही गरिएको जनाएको छ । एमाले संसदीय दलका नेता केपी शर्मा ओलीले प्रधानमन्त्रीका रूपमा वैशाख २७ मा विश्वासको मत लिने बेला प्रतिनिधिसभा बैठकमा अनुपस्थित रहेका २८ मध्ये १४ सांसदलाई पदमुक्त गर्न भन्दै मंगलबार संसद् सचिवालयलाई पत्र पठाएका थिए ।ओलीले पठाएको पत्रमा माधवकुमार नेपालसहित १४ सांसदलाई दल त्याग गरेको विषय उल्लेख गर्दै ह्वीप उल्लंघन मा कारबाही गरिएकाले प्रतिनिधिसभा सदस्यबाट पदमुक्त गरिदिन भनिएको छ । पार्टीका अध्यक्ष तथा संसदीय दलका नेता तथा तत्कालीन प्रधानमन्त्री केपी शर्मा ओलीले मिति २०७८ वैशाख २७ गते दिनको १ बजे प्रतिनिधिसभामा नेपालको संविधानको धारा १०० (१) बमोजिम विश्वासको मत लिने र सो मतदानमा सबै प्रतिनिधिसभा सदस्यलाई विश्वासको मतको पक्षमा मतदान गर्न मिति २०७८ वैशाख २६ गते राजनीतिक दलसम्बन्धी ऐन, २०७३ को दफा २८ बमोजिम निर्देशन (ह्वीप) जारी गरिएको तर पार्टीबाट निर्वाचित २८ जना माननीय सदस्यहरूले उक्त ह्वीप उल्लंघन गर्नुभएको व्यहोरा संसदीय दलका मुख्य सचेतक माननीय विशाल भट्टराईले केन्द्रीय कमिटीलाई जानकारी दिनुभएको थियो, केन्द्रीय कमिटीले १४ सांसदलाई कारबाही गर्नका लागि गरेको निर्णयमा भनिएको छ ।साउन २५ मा बसेको केन्द्रीय कमिटी बैठकले गरेको निर्णयमा वैशाख २७ पछि एकैपटक साउन ४ मा केन्द्रीय कमिटी बैठक बसेको र उक्त बैठकले ह्वीप उल्लंघन गर्ने सांसदलाई स्पष्टीकरण सोधिएको उल्लेख छ । ह्वीप उल्लंघन भएपछि मिति २०७८ साउन ४ मा पहिलोपटक बसेको केन्द्रीय कमिटीको बैठकले पार्टीको अनुशासन उल्लंघन गर्ने र पार्टीविरुद्ध निरन्तर क्रियाशील रहेका केही सदस्यलाई केन्द्रीय कमिटीको निर्णयअनुसार अध्यक्ष केपी शर्मा ओलीले पार्टीविरुद्धको गतिविधिमा निरन्तर संलग्न भएको र विश्वासको मतको प्रस्तावको पक्षमा मतदान नगरी ह्वीप उल्लंघन गर्नुभएको हुँदा प्रतिनिधिसभाको सदस्यबाट किन निष्कासन नगर्ने भनी स्पष्टीकरण माग गर्नुभएको थियो ।त्यसरी स्पष्टीकरण सोधिएकामध्ये माधवकुमार नेपाल र नीरादेवी जैरूले जवाफ नदिएकाले आरोप स्वीकार गरेको भनिएको छ । त्यस्तै, ह्वीप उल्लंघन गर्ने बाँकी १२ जनाले २०७८ वैशाख २७ मा तत्कालीन प्रधानमन्त्रीले विश्वासको मत लिँदा मसमेतले उक्त प्रक्रियामा सहभागी हुन वाञ्छनीय ठानेनौं र अनुपस्थित रहेका हौं, यो एक राजनीतिक निर्णय थियो, यस्तो राजनीतिक निर्णयलाई व्यक्तिले पार्टी विधानविपरीत कार्य गरेको भनी अर्थ गर्न मिल्दैन र हुँदैन भनेर जवाफ दिएको उल्लेख छ । पार्टी ह्वीप उल्लंघन गरेर अक्षम्य राजनीतिक अपराध गरेकाले संविधान, राजनीतिक दलसम्बन्धी ऐन र पार्टी विधानका विभिन्न प्रावधानअनुसार उनीहरूलाई पार्टीको साधारण सदस्य र प्रतिनिधिसभा सदस्यसमेत नरहने गरी निष्कासन गरिएको भनिएको छ । त्यसरी निष्कासनमा पर्नेमा नेपाल, जैरू, मुकुन्द न्यौपाने, जीवनराम श्रेष्ठ, रामकुमारी झाँक्री, कल्याणीकुमारी खड्का, लक्ष्मीकुमारी चौधरी, पुष्पाकुमारी कर्ण कायस्थ, सरलाकुमारी यादव, कलिला खातुन, विरोध खतिवडा, कृष्णलाल महर्जन, भवानी खापुङ र मेटमणि चौधरी रहेका छन् । यी सांसदले ह्वीप उल्लंघनसँगै दल त्याग गरेको भन्दै ओलीले संसद् सचिवालयलाई पत्र लेखेका छन् । जसको विषय दल त्याग गरेको सूचना सम्बन्धमा लेखिएको छ । त्यसको व्यहोरामा भनिएको छ, यस दलका तर्फबाट प्रतिनिधिसभाका माननीय सदस्यहरूले राजनीतिक दलसम्बन्धी ऐन, २०७३ को दफा २८(१) (क) बमोजिम कार्य नगरी दलको निर्देशन (ह्वीप) उल्लंघन गरेकाले यस दलको केन्द्रीय कमिटीको २०७८ साउन २५ को निर्णयअनुसार ऐ ऐनको दफा ३२ (२) बमोजिम प्रतिनिधिसभा सदस्यसमेत नरहने गरी यस दलबाट समेत निष्कासन गरिएकाले दफा ३४ बमोजिम उक्त निर्णयको प्रतिलिपिसमेत साथै राखी यो सूचना गरिएको छ । दफा ३५ बमोजिम तत्काल सदनलाई जानकारी गराई दफा ३६ बमोजिम स्थान रिक्तको सूचना निर्वाचन आयोगमा शीघ्र दिनुहुन अनुरोध छ ।वैशाख २७ मा ओलीले प्रधानमन्त्रीका रूपमा विश्वासको मत लिँदा एमालेका २८ जनाले ह्वीप उल्लंघन गरेका थिए । पहिलो चरणमा १४ जनालाई प्रतिनिधिसभा सदस्यबाट पदमुक्त गर्न सिफारिस गरिएको र अर्को चरणमा त्यसरी ह्वीप उल्लंघन गर्ने अन्यलाई पनि सिफारिस गरिने एमालेको साउन २५ को निर्णयमा उल्लेख छ । संघीय संसद्लाई लेखेको पत्र र निर्वाचन आयोगलाई बोधार्थ दिएको पत्रमा एमालेले वैशाख २७ पछि केन्द्रीय कमिटी बैठक एकैपटक साउन ४ मा बसेको भनिएको छ । तर, एमालेको केन्द्रीय कमिटीको १३ औं बैठक असार १८ र १९ गते बालुवाटारमा बसेको थियो । प्रधानमन्त्री निवास बालुवाटारमा बसेको केन्द्रीय कमिटी बैठकले विधान महाधिवेशनको मिति तोक्नेदेखि लिएर पार्टीको तल्लो तहका अधिवेशनका मिति तोक्नेसम्मका निर्णय गरेको थियो ।वैशाख २७ मा आफ्नै पार्टीका सांसदले ह्वीप उल्लंघन गरेर अनुपस्थित हुँदा ओलीले ९३ मत मात्रै पाएका थिए ।"
प्रदेश १ मा सरकार फेर्ने कसरत,"(मोरङ)  नेकपा एमाले विभाजनसँगै प्रदेश १ का मुख्यमन्त्री शेरधन राई नेतृत्वको सरकार फेरिने भएको छ । नयाँ सरकार कसको नेतृत्वमा बनाउने भन्ने विषयमा अनौपचारिक छलफल सुरु भएको छ ।नेकपा एमाले तथा प्रस्तावित एमाले समाजवादी, कांग्रेस, जसपा र संघीय लोकतान्त्रिक राष्ट्रिय मञ्च गठबन्धनले नयाँ सरकार गठनका लागि आआफ्ना दाबी प्रस्तुत गर्न थालेका छन् । ९२ सदस्यीय प्रदेशसभामा एमालेका ५१, कांग्रेसका २१, माओवादी केन्द्रका १५, जसपाका ३, राप्रपा र संघीय लोकतान्त्रिक राष्ट्रिय मञ्चका ११ सांसद छन् । एमालेका ५१ सांसदमध्ये एक जना गुलेफुन खातुन उच्च अदालत विराटनगरले किर्ते कागज मुद्दामा दोषी ठहर गरेदेखि फरार छन् । बाँकी ५० सांसदमध्ये एमाले समाजवादीतर्फ ८ जना खुलिसकेका छन् । समाजवादीमा खुलेका प्रदेश सांसदहरूमा राजेन्द्रकुमार राई, राजन राई, सुनिताकुमारी चौधरी, सरिता थापा, कृष्णकुमारी राई, गणेशकुमार काम्बाङ, होमकुमारी साँवा र उपेन्द्रप्रसाद घिमिरे छन् ।एमालेका ६ सांसद सावित्रीकुमारी रेग्मी, लीलाबल्लभ अधिकारी, यशोदा अधिकारी, बलबहादुर साम्सोहाङ, जीवन घिमिरे र पदमकुमारी गुरुङ अहिलेसम्म तटस्थ छन् । सरकार बनाउने अंक गणितीय खेलले तटस्थ बसेका प्रदेश सांसदहरू तानातानमा छन् । उनीहरूलाई दुवै पक्षले फकाइरहेका छन् । प्रदेश सरकार गठनका लागि ४६ सांसद आवश्यक हुन्छ । जसका लागि एमाले समाजवादीका ८ सांसद गठबन्धनको सरकार बनाउन पर्याप्त हुन्छ । कांग्रेस, माओवादी केन्द्र, एमाले समाजवादी, जसपा र संघीय लोकतान्त्रिक राष्ट्रिय मञ्चका गरी गठबन्धनमा ४८ जना सांसद पुग्छन् ।एमाले समाजवादीका केन्द्रीय सदस्य तथा प्रदेश सांसद राजेन्द्रकुमार राईले अहिले ८ जना प्रदेश सांसद खुलिसकेको तर न्यूनतम १२ जना आफूहरूसँग रहने दाबी गरेका छन् । प्रदेश सांसद तथा एमालेका सचिव भीमप्रसाद आचार्यलाई मुख्यमन्त्री दिने हो भने उहाँको पनि टिम हामीसँगै आउने सम्भावना छ, उनले भने, आचार्यलगायत नेता तथा प्रदेश सांसदहरूसँग छलफल भइरहेको छ । अर्का सांसद जीवन घिमिरे पनि आफूहरूसँगै बस्ने राईको दाबी छ । भीम आचार्यको टिम आएको अवस्थामा प्रदेशसभामा आफूहरूसँग १८ जना सांसद रहने उनको भनाइ छ ।अहिले एमाले समाजवादीमा खुलेका प्रदेश सांसदमध्ये कृष्णकुमारी राई, उपेन्द्रप्रसाद घिमिरे र सरिता थापा भीम आचार्यनिकट मानिन्छन् । तटस्थ रहेकामध्ये यशोदा अधिकारी, लीलाबल्लभ अधिकारी र पदमकुमारी गुरुङ पनि भीम आचार्यनिकट र समाजवादीमा खुलेकी होमकुमारी साँवा र तटस्थ रहेका बलबहादुर साम्सोहाङ योगेश भट्टराईनिकट हुन् । तटस्थ बसेकामध्ये सावित्रीकुमारी रेग्मी एमाले समाजवादीका केन्द्रीय सदस्य महेश रेग्मीकी पत्नी हुन् । त्यसैले एमालेले उनलाई शंकाको घेरामा राखेको छ । एमालेमा रहेकी खिनु लङ्बा लिम्बू झलनाथ खनालनिकट सांसद हुन् । भीम आचार्यले एमाले समाजवादीमा खुलिसकेका ३ जना प्रदेश सांसदलाई एमालेमा तान्न सफल भए पनि रेग्मी र खिनु लङ्बासहित समाजवादीमा न्यूनतम ८ जना सांसद रहने देखिन्छ । गठबन्धनभित्र अहिले नै सरकारको नेतृत्व कसले गर्ने भन्ने टुंगो भइनसकेको सांसद राजेन्द्रकुमार राईले बताए ।प्रदेश सरकारका प्रवक्ता आन्तरिक मामिला तथा कानुनमन्त्री हिक्मत कार्कीले प्रदेशसभामा बहुमत कायम राख्ने दाबी गरेका छन् । अहिले एमाले समाजवादीमा खुलेकालगायतका प्रदेश सांसदसँग छलफल भइरहेको र अबको १२ दिनमा सबैको कित्ता प्रस्ट भएपछि बहुमतका साथ सरकारको नेतृत्व परिवर्तन हुने उनको भनाइ छ । मुख्यमन्त्री शेरधन राईले पार्टीलाई आवश्यक परेका बेला मुख्यमन्त्री छोड्ने घोषणा गरिसक्नुभएकाले बहुमत कायम राखेर प्रदेश सरकारको नेतृत्व परिवर्तन गर्ने तयारी छ, मन्त्री कार्कीले भने, बहुमत कायम रहने निश्चित भएपछि भीम आचार्य वा एमालेकै अन्य प्रदेश सांसदको नेतृत्वमा सरकारको नेतृत्व परिवर्तन हुन्छ ।"
सञ्चार उद्यमी शेरचनको निधन,काठमाडौं (कास) सञ्चार उद्यमी महेन्द्र शेरचनको निधन भएको छ । ६७ वर्षीय शेरचनको बुधबार एपीएफ अस्पताल बलम्बुमा निधन भएको हो । मधुमेहबाट पीडित शेरचन कोभिड परीक्षण गर्दा रिपोर्ट पोजिटिभ आएपछि दुई साताअघि अस्पताल भर्ना भएका थिए । राजधानी न्युज पब्लिकेसन्स प्रालिका अध्यक्ष तथा प्रबन्ध निर्देशक शेरचन मिडिया अलाइन्सका उपाध्यक्ष तथा विज्ञापन बोर्डका सदस्यसमेत थिए ।
साख गुमाएको साझा,"कार्यदलको सुझावसरकारले गठन गरेको साझा प्रकाशन (सहकारी संस्था लि) समस्या समाधान तथा सुदृढीकरण उच्चस्तरीय कार्यदल, २०७० ले अध्यक्ष र महाप्रबन्धक एउटै हुँदा सन्तुलन र नियन्त्रणको अवस्था कमजोर भएको औंल्याएको छ । साझाको हालको संरचना घटाउने, क्षेत्रीय कार्यालय खारेज वा शाखा कार्यालय बनाउने, एकीकरण गर्ने, कटौती गर्ने भनेको छ । कार्यरत कर्मचारीमध्ये ५० प्रतिशतलाई स्वैच्छिक अवकाश दिन, अस्थायीमध्ये पाँच वर्ष वा सोभन्दा माथि काम गरेकालाई योग्यता र क्षमताको परीक्षण गरेर स्थायी प्रक्रियामा लैजान, त्यसभन्दा कम समयदेखि कार्यरतको म्याद थप नगर्न कार्यदलले सुझाएको छ । सञ्चालक समितिका डीपी अर्यालले कार्यदलको सुझावअनुसारका कार्य अघि बढाउने बताए । आन्तरिक लेखा परीक्षण गर्ने क्रम जारी रहेको र केही महिनाभित्र सम्पन्न गरिने उनको भनाइ छ । साझाको नाममा विभिन्न ठाउँमा रहेका जग्गा र घडेरीलाई स्थानीय पालिका र सेयरधनीसँग समन्वय गरी आर्थिक अभिवृद्धिमा जोड दिने सोचेका छौं, उनले भने, गरिमा साहित्यिक पत्रिका पुनः प्रकाशन गर्ने योजना पनि छ ।अध्यक्ष डा विजय सुब्बा भने अघिल्लो सरकारबाट सहयोग नपाएको बताउँछन् । सरकारले कर्मचारीले पाउनुपर्ने रकम र अधुरो भवन बनाइदिए हामी साझाको साख फर्काउन तत्पर छौं । विद्यमान कर्मचारी इमानदार हुनुपर्ने र सरकारले यो आफ्नै निकाय हो भनेर व्यवहार गर्नुपर्ने उनले बताए । पूर्वमहाप्रबन्धक तथा साहित्यकार रमेश भट्टराईले साझालाई आधुनिकीकरण गरी आत्मनिर्भर बनाउनु सबैभन्दा महत्त्वपूर्ण भएको बताए । साझा आत्मनिर्भर नहुँदा सधैंभरि जनक शिक्षा र शिक्षा मन्त्रालयको निर्भरतामा बस्यो, उनले भने, आफू सबल हुन शैक्षिक सामग्रीपाठ्य सामग्री उत्पादन गर्नुपर्या, स्कुल, क्याम्पसमा गएर पुस्तक बिक्री अभियान चलाउनुपर्यो त्यसमा साहित्यकाहरूलाई संलग्न गर्न जरुरी छ । भूमि व्यवस्था, सहकारी तथा गरिबी निवारण मन्त्रालयका सहसचिव तथा सञ्चालक समितिका पदेन सदस्य ख्यामबहादुर थापाले साझा सहकारी भएकाले मन्त्रालयले व्यवस्थापनमा हस्तक्षेप गर्न नसक्ने बताए । पहिले सरकारले तोकेको अध्यक्ष हुन्थ्यो, सातौं सभाबाट निर्वाचित अध्यक्ष आएका छन्, उनले भने, विनियम बनाउँदा, कार्यविधि बनाउँदा हेरिदिने मात्रै हो । आन्तरिक व्यवस्थापन आफैंले गर्नुपर्यो । नवनियुक्त महाप्रबन्धक पोखरेलले साझा सुधारमा चुनौती रहे पनि सरकारसँग समन्वय गरिने बताए । सञ्चालक समितिको कार्ययोजनाअनुसार सुधारको काम थाल्नेछु, उनले भने, साझाका अचल सम्पत्ति छन्, त्यसलाई आर्थिक स्रोतका रूपमा व्यवस्थापन गर्ने र कर्मचारीलाई चुस्त राख्ने प्रयास रहन्छ । साहित्यकारको विश्वास पुनःउत्थान गर्नुछ ।"
"अफगानिस्तानका नेपालीको उद्धार छैन, फोन कुर्दै सरकार","(काठमाडौं)  अफगानिस्तानमा अलपत्र नेपालीको उद्धारका लागि सरकारले ठोस निर्णय लिनुको साटो फोन कुरेर बसिरहेको छ । बिहीबारसम्म पनि अफगानिस्तानमा कति नेपाली अलपत्र परेका छन् र कतिको उद्धार भयो भन्ने नै अन्योल छ ।विभिन्न मुलुकले आफ्ना नागरिक उद्धार गर्न थालेको एक साता बितिसक्दा पनि परराष्ट्र मन्त्रालयका अधिकारी अन्य मुलुकले कति नेपाली उद्धार गरेर ल्याइदिन्छन् भन्दै संख्या गनेर बसेका देखिन्छन् । विदेशी मुलुकका विभिन्न दूतावास र राष्ट्रसंघीय एजेन्सीमा कार्यरत कति जना छन् भन्ने थाहा भए पनि कुन मुलुक र संस्थाले कति नेपालीलाई उद्धार गरेर कहाँ पुर्याए भने प्रस्ट तथ्यांक सरकारले बाहिर ल्याउन सकेको छैन । कामविहीन र साना कम्पनीमा काम गर्ने नेपाली कामदार अफगानिस्तानमा कति छन् भन्नेबारे अहिलेसम्म सरकार अनुमानकै भरमा चलेको छ ।बिहीबार साँझसम्म अफगानिस्तानबाट ३ सय जनाले कन्सुलर सेवा विभागको वेब पोर्टलमा आफ्नो नाम दर्ता गराएका मन्त्रालयले जनाएको छ । बिहीबार थप ८ सहित २ सय ९६ जना नेपाली भने अफगानिस्तानबाट कुवेत र दुबई हुँदै नेपाल आइसकेका छन् । कूटनीतिज्ञ अर्जुनकान्त मैनाली सरकारले सबैभन्दा पहिले त अफगानिस्तानमा रहेका नेपालीहरूका बारेमा थाहा पाउन त्यहाँको अवस्था बुझ्नुपर्ने सुझाव दिन्छन् । उनका अनुसार अफगानिस्तानमा आफ्नो दूतावास बन्द गरेको भारतको नयाँदिल्लीबाट नेपालीहरूको अवस्था थाहा पाउन गाह्रो हुन्छ । अहिले जुन उद्धार भइरहेको छ, त्यो नेपालीहरूलाई काम गर्न लगेका कम्पनी वा नियोगहरूले गरेका हुन् । नेपाल सरकारले कसैलाई पनि आफैं उद्धार गरेको छैन, उनले भने, अफगानिस्तानमा नेपालीहरूको अवस्था थाहा पाउन र उनीहरूलाई उद्धार गर्न अहिलेको परिस्थितिमा सरकारले पाकिस्तानको सहयोग लिनुपर्छ ।सरकारले आइतबारै रोजगारीका सिलसिलामा अफगानिस्तानमा रहेका नेपालीहरूको अवस्था वस्तुगत रूपमा यकिन गरी आवश्यक समन्वयका साथ उद्धार कार्य गर्न परराष्ट्र मन्त्रालयका मध्यएसिया, पश्चिम एसिया तथा अफ्रिका महाशाखाका प्रमुख हरिशचन्द्र घिमिरेको संयोजकत्वमा नौ सदस्यीय कार्यदल गठन गरेको हो । कार्यदलमा अर्थ, गृह, श्रम, रोजगार तथा सामाजिक सुरक्षा, संस्कृति, पर्यटन तथा नागरिक उड्डयन, स्वास्थ्य तथा जनसंख्या मन्त्रालय, नेपाल प्रहरी, कोभिड१९ संकट व्यवस्थापन केन्द्र र कन्सुलर सेवा विभागबाट सहसचिव वा सरहका सदस्यहरू छन् ।कार्यदलको मुख्य उद्देश्य नै अफगानिस्तानमा विकसित पछिल्लो घटनाक्रमका कारण त्यहाँ रोजगारीको सिलसिलामा रहेका नेपालीको अवस्था यकिन गरी आवश्यक समन्वयका साथ उद्धारको कार्य गर्नु हो । तर अहिलेसम्म कार्यदलले कति नेपाली अलपत्र छन् भन्ने पत्तो लगाउन पनि सकेको छैन ।वैदेशिक रोजगार विभागका महानिर्देशक कृष्णप्रसाद दुवाडीले श्रम स्वीकृति लिई गएकाको मात्रै विवरण विभागसँग रहेको कान्तिपुरलाई बताए । उनका अनुसार विभागको साउन २८ सम्म १४ हजार ८ सय ९२ जनाले अफगानिस्तानका लागि श्रम स्वीकृति लिएका छन् । त्यसमध्ये ८ हजार जनाले पहिला काम गरी फर्केर श्रम स्वीकृति लिई पुनः गएको रेकर्डमा छ ।परराष्ट्र सचिव भरतराज पौड्यालले भने आइतबार संसद्को अन्तर्राष्ट्रिय सम्बन्ध समितिमा बोल्दै अफगानिस्तानमा करिब १५ सय नेपाली रहेको जानकारी गराएका थिए । परराष्ट्र मन्त्रालयकी प्रवक्ता सेवा लम्सालले अफगानिस्तानबाट नेपालीको उद्धारका लागि मन्त्रालयले काम गरिरहेको बताइन् ।अफगानिस्तानमा रहेका नेपालीलाई पाकिस्तान ल्याउने र त्यहाँबाट उद्धार गर्नुपर्ने मैनालीको सुझाव छ । अफगानिस्तानमा नेपाली समस्यामा पर्दा काठमाडौंमा कार्यदल गठन गरेर समस्याको समाधान हुँदैन, उनले भने । अफगानिस्तानको अवस्थाबारे दिल्ली दूतावासले सम्पूर्ण तथ्यांक जुटाउनुपर्ने उनले बताए । तर त्यो काम भएको देखिएन । जसले गर्दा अहिले अफगानिस्तानमा ससाना काममा गएका नेपालीहरू कति छन् र उनीहरूको उद्धार कसरी गर्ने भन्ने संकट परेको छ, मैनालीले थपे । अफगानिस्तानलाई हेर्ने दूतावास पाकिस्तानमा हुनुपर्नेमा नयाँदिल्लीमा राखेपछि सुरुवातबाटै समस्या भएको उनी मान्छन् । पहिले पाकिस्तानले हेर्थ्यो । तर पछि दिल्लीबाट हेर्ने जिम्मेवारी दिइयो । अहिले संकटमा पर्दा काम हुन सकेको छैन, उनले भने । परराष्ट्र मन्त्रालयले अहिलेको अवस्थामा अन्तर्राष्ट्रिय रेडक्रस, पाकिस्तान सरकारलगायत अन्य एजेन्सीसँग सूचना लिएर काम गर्नुपर्ने मैनालीले बताए ।"
मुख्यमन्त्री शाक्यका ५ चुनौती,"(मकवानपुर)  करिब ५ दशकदेखि राजनीतिमा सक्रिय अष्टलक्ष्मी शाक्य देशकै पहिलो महिला मुख्यमन्त्री बन्दै संघीयता कार्यान्वयन गर्ने तहमा पुगेकी छन् । पार्टीभित्र स्पष्ट बहुमत रहँदा ४२ महिना ७ दिन सत्ता चलाएका डोरमणि पौडेलले बुधबार रातिबाट सत्ताको साँचो आफ्नै पार्टीकी उपाध्यक्ष शाक्यलाई जिम्मा लगाएका हुन् ।एमाले विभाजन भई त्यसको पूर्ण असर प्रदेश तहमा पर्ने निश्चित भइसकेको कठिन अवस्थामा चुनौतीको चाङलाई अँगाल्दै शाक्यको सत्तारोहण भएको छ । एमालेभित्रको विवादको सुरुवात ४ वर्षअघि शाक्यले मुख्यमन्त्री पद दाबी गर्दा पार्टी अध्यक्ष केपी शर्मा ओलीले अस्वीकार गरेबाट भएको मानिन्छ । लामो समयदेखि पौडेल नेतृत्वको सरकारमाथि निरन्तर धावा बोल्दै आएकी झलनाथ खनालमाधवकुमार नेपाल समूहको नेतृत्व गरिरहेकी शाक्य अचानक युटर्न हुँदै ओली समूहकै सहयोगमा मुख्यमन्त्री बनिन् ।मुख्यमन्त्री भएसँगै उनले आफू कुनै समूहको नेतृत्वकर्ता नभएर पार्टी एकता पक्षधर भएको बताइसकेकी छन् । पार्टी अध्यक्ष ओली र वरिष्ठ नेता नेपाल दुवैसँग सल्लाह गरेर मुख्यमन्त्रीको पद सम्हालेको हुँ । पार्टी एकता हुनुपर्छ भनेर मैले कठिन अवस्थामा पनि नेतृत्व लिएको छु, उनले भनिन् । संविधानको धारा १६८ (१) अनुसार बहुमतका आधारमा मुख्यमन्त्रीमा नियुक्त भएका कारण तत्काल विश्वासको मत लिनु नपर्ने सुविधा उनीसँग छ । तर एमाले विभाजन भइसकेको छ । खनालनेपाल समूहको दलले आधिकारिकता पाएपछि कांग्रेस, माओवादी केन्द्र र जसपासँगको गठबन्धनले ढिलोचाँडो उनीविरुद्ध अविश्वासको प्रस्ताव नआउला भन्न सकिन्न । यस्तोमा उनीसामु सत्ता जोगाउन २ विकल्प रहनेछन् ।पहिलो विकल्प, एकल बहुमत रहेको एमालेका ५६ सांसदलाई आफ्नो पक्षमा मतदान गर्ने वातावरण सिर्जना गर्ने । दोस्रो विकल्प, विपक्षी दल कांग्रेस र माओवादी केन्द्रलाई आफ्नो पक्षमा लिँदै सत्ता जोगाउन माधव नेपालले गठन गरेको नयाँ पार्टीको नेतृत्व गर्ने । भलै शाक्यले आफूलाई माओवादी केन्द्र र कांग्रेसको समर्थन रहेको र विपक्षी गठबन्धनबाट अविश्वासको प्रस्ताव नआउने दाबी गरिरहेकी छन् ।वाग्मतीमा हाल कायम १०९ सांसदमध्ये एमालेका सभामुखसहित ५६ सांसद छन् । पार्टी विभाजनअघिसम्म ओली समूहमा ३४ सांसद र खनालनेपाल समूहमा २२ सांसद थिए । शाक्यको सत्तारोहणसँगै उनीनिकट केही सांसदहरू रुष्ट भइसकेका छन् । अहिले हामी एउटै दलभित्र छौं । त्यसकारण उहाँलाई संसदीय दलको नेता र मुख्यमन्त्री बनाउन राजी भएका हौं । प्रदेशसभामा हाम्रो दलको अस्तित्व कायम हुनेबित्तिकै केन्द्रीय निर्देशनअनुसार अगाडि बढ्छौं, नेता नेपालनिकट एक सांसदले भने । ती सांसदले तत्कालका लागि पौडेलभन्दा शाक्य ठीक भनेर मुख्यमन्त्री बनाउन सहमति जनाएको बताए । लामो समयदेखि एउटा समूहको नेतृत्व गरिरहनुभएको छ । हामीलाई तपाईंहरूसँगै छौं भनेपछि हामीले दलको नेता र मुख्यमन्त्री बन्नुहोस् भनेका हौं । उहाँले दल रोज्नुपर्ने अवस्था आए नेता नेपालले दर्ता गर्नुभएको दल नै रोज्नुहुनेछ, उनले भने ।शाक्यलाई तत्कालै अर्को चुनौती भनेको मन्त्रिपरिषद् विस्तार हो । तत्कालका लागि ओली पक्षका केशवराज पाण्डेलाई आन्तरिक मामिला तथा कानुन र भौतिक पूर्वाधार विकासमन्त्रीमा दोहोर्याए पनि अरू मन्त्रीहरूको भागबन्डा मिलाउन उनलाई मुस्किल छ । सामाजिक विकासमन्त्रीमा उनले आफूपक्षीय नेता कृष्णप्रसाद शर्मा खनाललाई अवसर दिएकी छन् । यसअघि मन्त्रिपरिषद् विस्तार, बजेट र नीति तथा कार्यक्रममा जसरी आफूले पौडेलसँग अन्तरविरोध जनाउँदै आएकी थिइन्, त्यसैगरी पौडेलको अन्तरविरोधको सामना गर्नुपर्ने अवस्था शाक्यलाई नआउला भन्न सकिन्न । हुनतः नीति तथा कार्यक्रम र बजेट पारित गराएर पद छाडेका पौडेललाई त्यसको कार्यान्वयनका लागि पनि सहज वातावरण तयार गरिदिनुपर्ने नैतिक दबाब भने छ । तथापि सरकारका दैनन्दिन गतिविधिमा पूर्वमुख्यमन्त्री भएका कारण पौडेल र उनको पक्षको हस्तक्षेप आउने देखिन्छ । पौडेलले पत्रकार सम्मेलन नै गरेरै त्यसको संकेत पनि गरिसकेका छन् । कानुन निर्माणलाई गति दिँदै प्रदेश सरकारको कामलाई प्रभावकारी बनाउनु उनको अर्को चुनौती हो । निर्धारित ९९ मध्ये ६१ कानुन प्रदेश सरकारले निर्माण गरिसकेको छ । बाँकी साझा अधिकार सूचीका कानुन निर्माणका लागि संघीय सरकारमा निर्भर रहन्छ । संघमा र प्रदेशमा भिन्न दलको नेतृत्व भएको अवस्थामा कानुन बनाउन थप समस्या हुने देखिन्छ । संघ र प्रदेशमा फरक दलको नेतृत्व छ । यस्तो अवस्थामा समन्वय गर्दै अगाडि बढ्नु मेरा लागि मुख्य चुनौती हो, शाक्यले भनिन् ।प्रदेशको स्थायी राजधानी हेटौंडा कायम भइसके पनि यहाँ भौतिक संरचना बनिसकेका छैनन् । प्रदेशसभा, मुख्यमन्त्री तथा मन्त्रालय, प्रदेशमातहतका कार्यालय भवनलगायत पूर्वाधार विकास गर्नु शाक्यलाई थप चुनौतीपूर्ण देखिन्छ ।"
प्रदेश प्रमुखमा शर्मा सिफारिस,काठमाडौं (कास) सरकारले वाग्मती प्रदेश प्रमुख विष्णुप्रसाद प्रसाईंलाई हटाएको छ । मन्त्रिपरिषद्को बिहीबारको बैठकले प्रसार्ईंलाई हटाएर नयाँ प्रदेश प्रमुखमा यादवचन्द्र शर्मालाई नियुक्तिका लागि राष्ट्रपति विद्यादेवी भण्डारीसमक्ष सिफारिस गरेको छ । प्रस्तावित प्रदेश प्रमुख शर्मा नेता माधव नेपालनिकट हुन् । उनी नेपाल पक्षको कोटाबाटै प्रदेश प्रमुख सिफारिस भएका हुन् । संखुवासभाको चैनपुर निवासी शर्मा लामो समय नेपालको स्वकीय सचिव भएर काम गरेका थिए । पार्टीको विदेश विभाग सचिवसमेत रहेका शर्माले मदन भण्डारी र वामदेव गौतमको सचिवालयमा समेत काम गरेका थिए । वाग्मतीमा बुधबार मात्रै मुख्यमन्त्री परिवर्तन भएको थियो । डोरमणि पौडेलले राजीनामा दिएपछि एमालेको एकल बहुमतका आधारमा अष्टलक्ष्मी शाक्य नयाँ मुख्यमन्त्री नियुक्त भएकी थिइन् । माधवकुमार नेपाल नेतृत्वमा प्रस्तावित नेकपा (एमालेसमाजवादी) पार्टीले निर्वाचन आयोगबाट कानुनी मान्यता पाएपछि मुख्यमन्त्री शाक्यले संविधानतः ३० दिनभित्र विश्वासको मत लिनुपर्ने हुन्छ । सत्ता समीकरणको यही पृष्ठभूमिमा सरकारले प्रदेश प्रमुख परिवर्तन गरेको हो ।
कार्यालय पुग्न हेलिकप्टर चार्टर,"धादिङ (कास) सडक सञ्जालले नछोएको धादिङको रुविभ्याली गाउँपालिकाका वडा सचिवहरू हेलिकप्टर चार्टर गरेर बुधबार कार्यक्षेत्र पुगेका छन् । रुविभ्यालीका ५ वडा सचिवहरूलाई काठमाडौंबाट आएको हेलिकप्टरले धादिङबेंसीबाट सेर्तुङस्थित गाउँपालिका कार्यालय पुर्याएको हो ।रुविभ्यालीका ६ वटा वडा ५ सचिवको भरमा छन् । वडा १ र २ मा कपिल सुवेदी, ३ मा विकास महर्जन, ४ मा ललिता निरौला, ५ मा सम्झना रिमाल र ६ मा अनुशा राई वडा सचिव छन् । स्रोतका अनुसार सुवेदी र राई परीक्षाका लागि भन्दै एक महिनादेखि धादिङबेंसीमा थिए । महर्जन, निरौला र रिमाल भने एक साताअघि सामाजिक सुरक्षा भत्ता निकाल्न आइपुगेका हुन् ।धादिङबेंसीदेखि सेर्तुङ पुग्न हेलिकप्टरले करिब एक लाख रुपैयाँ भाडा लिन्छ । वडा सचिवहरूले भने आफूहरूले प्रतिव्यक्ति ११ हजार रुपैयाँ तिरेर हेलिकप्टर मगाएको बताएका छन् । सुवेदीले भने, अहिले मोटर बाटो छैन, गत आवमा दिन नसकिएको सामाजिक सुरक्षा भत्ताको रकम नगदै बोकेर पैदल जाँदा जोखिम भएकोले आफ्नै खर्चमा भए पनि हेलिकप्टरमा गाउँ गएका हौं ।"
विद्युत् आपूर्ति नियमित नहुँदा हैरान,"(रामेछाप)  विद्युत्का संरचना लथालिङ्ग हुँदा आपूर्ति नियमित छैन । निर्माणाधीन सबस्टेसन वर्षौंदेखि अधुरा छन् । सिन्धुली र दोलखातर्फका ३३ केभी प्रसारण लाइन जीर्ण र कठिन भूबनोट हुँदै ल्याइएकाले बारम्बार चुँडिने र खम्बा, पिलर ढल्ने समस्या दोहोरिरहन्छ । वर्षायाम, जीर्ण र सबस्टेसनबिनैका सयौं किलोमिटर वितरण लाइनकै कारण नियमित बिजुली आपूर्ति गर्न नेपाल विद्युत् प्राधिकरण रामेछाप वितरण केन्द्रलाई हम्मे परेको छ ।केही सातायता बारम्बार विद्युत् सेवा अवरुद्ध हुने समस्या पुनः बल्झिएको स्थानीय मानबहादुर श्रेष्ठले गुनासो गरे । दिनमा दर्जनौं पटक बिजुली निभ्छ, नियमित काम गर्नै हैरानी भएको छ, उनले भने, खाना खान बस्दा बिजुली निभ्यो भने खाइसक्दासम्म ३ पटक जानेआउने भइसक्छ ।प्राधिकरणको रामेछाप वितरण केन्द्र प्रमुख कृष्णहरी दाहाल संरचनामा सुधार नहुदासम्म वर्षायाममा विद्युत् सेवा नियमित गराउने कार्य असम्भव जस्तै रहेको बताउँछन् । झन्डै २३ वर्षअघि बनेको सिन्धुलीदेखि मन्थलीसम्मको ३७ किलोमिटर लामो प्रसारण लाइन जीर्ण छ । धनुषाको हब सबस्टेसनबाट यसतर्फ विद्युत् पठाउने उपकरण बिग्रेकाले अहिले समस्या अझ थपिएको उनको भनाइ छ । सिन्धुपाल्चोकको सुनकोसी सबस्टेसनबाट चरिकोट हुँदै आएको ३३ केभीए प्रसारण लाइन पनि भरपर्दो छैन, उनले भने, एकातिर बिग्रँदा अर्कोतिरबाट जोड्न सक्ने गरी विगतमा संरचना थिए । अहिले कतैको पनि भरपर्दो भएनन् । उनका अनुसार हाल मन्थलीस्थित वितरण केन्द्रबाट जिल्लाभरका करिब ३३ हजार घरपरिवारमा विद्युत् आपूर्ति भइरहेको छ । त्यसका लागि ३ वटा फिडर छन् । कुनै फिडरमा समस्या आउनासाथ प्रसारण लाइन अवरुद्ध हुन्छ ।सहर, बजारमा मात्र होइन, विद्युत्बाट चल्ने उद्योग, व्यवसाय ग्रामीण क्षेत्रसम्म फैलिएकाले आपूर्ति अनियमित हुनासाथ ग्राहकको गुनासो आउने गरेको उनले अनुभव सुनाए । उनका अनुसार केही दिनअघि मात्रै स्थानीयले वितरण केन्द्र घेराउ गरेका थिए । नियमित विद्युत् सेवा आपूर्ति हुनुपर्ने माग गर्दै केन्द्र पुगेका बजारवासी प्राधिकरणका संरचनाको अवस्था र सुधारका योजनाबारे जानकारी पाएपछि समस्या चाँडो सुल्झाउन आग्रह गर्दै फर्किएका थिए । साँघुटारमा झन्डै ६ वर्षअघि थालिएको सबस्टेसन निर्माण अझै पूरा भएको छैन । राकाथुमको सबस्टेसन निर्माणको जिम्मा पाएको निर्माण कम्पनी नै सम्पर्कमा छैन । वाम्ती र दोरम्बामा थालिएका सबस्टेसन बनाउने कार्यसमेत अधुरै छन् । यसकारण पनि जिल्लामा तत्कालै विद्युत् सेवा भरपर्दो बन्नेमा आशंका व्यक्त गर्छन् दाहाल ।प्राधिकरणले माथिल्लो तामाकोसी जलविद्युत् आयोजना र अन्य आयोजनाबाट उत्पादित बिजुली जोड्ने गरी बनाएको देवीटारस्थित न्यु खिम्ती सबस्टेसन हालै सञ्चालनमा आएको छ । उक्त हब सबस्टेसनबाट आन्तरिक खपतका लागि ३३ केभीए प्रसारण लाइन विस्तार गर्न सकिने गरी विद्युतीय उपकरण राख्न डिजाइन गरिएको छ । तर उक्त डिजाइनबमोजिम निर्माण गरी सञ्चालन गर्न अझै महिनौं पर्खनुपर्ने अवस्था रहेको दाहालले बताए । न्यु खिम्ती सबस्टेसनबाट ३३ केभिए प्रसारण लाइन जोडेपछि जिल्लामा विद्युत् आपूर्तिको समस्या लगभग अन्त्य हुनेछ, उनले भने । रामेछाप प्राधिकरणका कार्यकारी निर्देशक कुलमान घिसिङको जिल्ला पनि हो ।"
"पहिरोले पुर्दा ३ जनाको मृत्यु, २ बेपत्ता","रसुवा (कास) पहिरोले पुरेर रसुवा र नुवाकोटमा तीन जनाको मृत्यु भएको छ । रसुवाको नौकुण्ड५ कोलडाँडामा पहिरोले घर पुर्दा सुतिरहेका एकै परिवारका दुई जनाको मृत्यु भएको छ । अन्य दुई जना बेपत्ता छन् । श्यामबहादुर ग्लान (तामाङ) की श्रीमती कमला र छोरी सुकमायाको मृत्यु भएको रसुवा प्रहरीले जनाएको छ । श्यामबहादुरको अवस्था गम्भीर छ भने उनका एक छोरा र एक छोरी बेपत्ता छन् । प्रहरीका अनुसार उनीहरूको खोजी भइरहेको छ । श्यामबहादुरको नुवाकोटको त्रिशूली अस्पतालमा उपचार हुन नसकेपछि काठमाडौं पठाइएको छ । यसैगरी, नुवाकोटको बेलकोटगढी५ स्थित लामाचौरमा पहिरो जाँदा ४३ वर्षीय विष्णुप्रसाद लामिछानेको मृत्यु भएको छ । उनको बिहीबार राति करेसाबारीको भल तर्काउने क्रममा पहिरोले पुर्दा मृत्यु भएको नुवाकोट प्रहरी प्रमुख तुलबहादुर कार्कीले बताए ।"
गाईजात्रामा देशभरका नेवारलाई बिदा,काठमाडौं (कास) सरकारले गाईजात्रामा उपत्यकासहित देशैभरका नेवार समुदायका लागि सार्वजनिक बिदा दिने निर्णय गरेको छ । यसअघि उपत्यकामा मात्रै सार्वजनिक बिदा दिने प्रचलन थियो । बिहीबार बसेको मन्त्रिपरिषद् बैठकले श्रीकृष्ण जन्माष्टमीका अवसरमा भदौ १४ मा पनि बिदा दिने निर्णय गरेको सरकारका प्रवक्तासमेत रहेका कानुनमन्त्री ज्ञानेन्द्रबहादुर कार्कीले बताए ।
महाकवि देवकोटा संग्रहालय शिलान्यास,"काठमाडौं (कास) महाकवि लक्ष्मीप्रसाद देवकोटा निवासको पुनर्निर्माण कार्य थालिएको छ । काठमाडौं३० मैतीदेवी शास्त्रीमार्गस्थित कविकुञ्ज लाई भत्काएर महाकवि देवकोटा संग्रहालय निर्माण गर्ने योजनाअनुरूप नेपाल प्रज्ञाप्रतिष्ठानका कुलपति गंगाप्रसाद उप्रेतीले बिहीबार शिलान्यास गरेका हुन् । कविकुञ्जको मौलिक स्वरूप भत्काइएकोमा चौतर्फी विरोध भइरहेको र सर्वोच्च अदालतले कारण देखाउ आदेश जारी गरेकै बेला प्रतिष्ठानले संग्रहालयको शिलान्यास गरेको हो । शिलान्यासपछि बोल्दै कुलपति उप्रेतीले जनसरोकारको विषय रहेको संग्रहालयलाई पुरानै स्वरूपमा तर भूकम्प प्रतिरोधी आधुनिक प्रविधिको प्रयोग गरी पुनर्निर्माण गरिने बताए । राष्ट्रिय गौरवका रूपमा रहेको संग्रहालय भवनको पुनर्निर्माण कार्य एक वर्षभित्रै सम्पन्न गरी सञ्चालनमा ल्याइनेछ, उनले भने ।"
एकै परिवारबाट दुई बोलपत्र हाल्न लगाएर अनियमितता,"(सुनसरी)  धरानस्थित बीपी कोइराला स्वास्थ्य विज्ञान प्रतिष्ठानमा २०७६ साउन १ देखि चैत २६ सम्म गरिएको आन्तरिक लेखा परीक्षणमा अनियमितता भएको प्रमाण फेला परेको छ । राठी पीके एन्ड एसोसियटस् चार्टर्ड अकाउन्टेन्ट्सले प्रतिष्ठानको आन्तरिक लेखा परीक्षण गरेको थियो । उक्त रिपोर्टअनुसार मेडिकल उपकरण खरिदमा एकै परिवारका व्यापारी दाजुभाइको मनपरी भएको पाइएको छ । कान्तिपुरलाई प्राप्त आन्तरिक लेखा परीक्षणको प्रतिवेदनअनुसार ग्लोब खरिदका लागि २०१९००००२१ नम्बरको टेन्डर आह्वान गर्दा गर्ग इम्पेक्स र मेडी पोइन्ट इन्टरनेसनल प्रालिसमेतले बोलपत्र हालेकामा गर्ग इम्पेक्सले पेस गरेको २ करोड ८२ लाख २६ हजार २ सय ७० रुपैयाँको बोलपत्र स्वीकृत भयो । तर, बोलपत्र हाल्ने दुइटा कम्पनी एउटै परिवारबाट सञ्चालित रहेको आन्तरिक लेखा परीक्षणको प्रतिवेदनमा उल्लेख छ । गर्ग इम्पेक्सका सञ्चालक पवनकुमार अग्रवाल र मेडी पोइन्ट इन्टरनेसनल प्रालिका सञ्चालक दिनदयाल अग्रवाल एउटै परिवारका मात्र होइनन्, गार्ग डेन्टल प्रालिका सञ्चालकसमेत हुन् । आन्तरिक लेखा परीक्षण प्रतिवेदनमा कम्पनी रजिस्ट्रारको कार्यालयमा दर्ता फर्म पवनकुमार, दिनदयाल, चेतन, अशोक र उमेश, कृष्ण र बलरामलगायतका व्यक्ति सञ्चालक रहेका एकाघरको भएको पनि उल्लेख गरिएको छ । उनीहरूको नाममा गर्ग इम्पेक्स, द मेडिकल सोल्युसन, बायोमेड इन्टरनेसनल, प्रोसिजन मेडिकल प्रालि, डेन्टमार्ट इन्टरनेसनल, मेडिपोइन्ट इन्टरनेसनल र सर्जिडेन्ट हाउस छन् । प्रतिष्ठानले वार्षिक रूपमा अर्ब रुपैयाँभन्दा बढीको मेडिकल उपकरण, विभिन्न सामानहरू खरिद गर्दै आएकोमा अन्य केही कम्पनी र अग्रवाल दाजुभाइले मात्र ठेक्का पार्दै आएका छन् । यसैगरी दन्तचिकित्सा महाविद्यालयका लागि आवश्यक मेडिकल उपकरण खरिदका गर्दा पनि आर्थिक अनियमितता भएको छ । आर्थिक वर्ष ०७५७६ मा दन्त उपचारसम्बन्धी मेडिकल उपकरण खरिद गर्दा ठेक्का नम्बर २०१८००००४९ को बोलपत्र कोटेसन माग गरिएको थियो । ३ करोड १३ लाख ७० हजार ५२ रुपैयाँको बोलपत्र केटेसनमा १३ प्रतिशत भ्याट समावेश गरिए पनि भ्याट नजोडिएको भनेर ३ करोड १६ लाख ९ हजार ७ सय ३५ रुपैयाँको लागत निकालियो । अन्तिम लागत तयार गर्दा थप १३ प्रतिशत भ्याट (४१ लाख ९ हजार २ सय ६५ रुपैयाँ) जोडेर ३ करोड ५७ लाख १९ हजार १ रुपैयाँ कायम गर्दा र दुई पटक भ्याट जोड्दा सोझै ३२ लाख ९६ हजार ८ सय ३४ रुपैयाँ बढी देखाएको आन्तरिक लेखा परीक्षण प्रतिवेदनमा उल्लेख गरिएको छ ।वास्तविक लागत २ करोड ७९ लाख ७३ हजार २ सय १७ मा हुने ठेक्कालाई सार्वजनिक खरिद ऐन र नियमावलीविपरीत कृत्रिम लागत ३ करोड ५७ लाख १९ हजार एक रुपैयाँ देखाएर चेतन अग्रवाललाई ३ करोड १२ लाख ७० हजार ५२ रुपैयाँमा ठेक्का दिइएको उल्लेख छ । चेतन अग्रवाल बीपी प्रतिष्ठानकै मेडिकल उपकरण खरिदमा पदाधिकारीसँग मिलेमतो गरेको आरोपमा अख्तियार दुरुपयोग अनुसन्धान आयोगले विशेष अदालतमा मुद्दा दर्ता गरेर हाल फैसला हुन बाँकी कम्पनीका सञ्चालक हुन् । बेथिति र अनियमितताले पराकाष्ठा नाघेको बीपी प्रतिष्ठानमा मेडिकल उपकरण सामग्री आपूर्तिकर्ता कम्पनीहरूले खरिद शाखा, लेखा शाखा र स्टोर शाखाका कर्मचारी र पदाधिकारीसँगको मिलोमतोमा नमुनासमेत नदेखाई सीधै प्रयोगशालामा पुर्याइने गरिएको छ । प्रतिष्ठानले आर्थिक वर्ष ०७६७७ मा डाइग्नोस्टिक किट तथा रियाजेन्ट खरिदका लागि आह्वान गरेको २०१९००००१६ नम्बरको टेन्डर राज ट्रेड कन्सर्न, गर्ग इम्पेक्स र गौतम इन्टरनेसनललाई पर्यो । १ करोड २१ लाख ७१ हजार ८ सय ५७ रुपैयाँ लागत अनुमानको बोलपत्र स्वीकृत भएपछि कम्पनीले किटको नमुना नै देखाएन । नमुनाको जाँचबिनै प्रतिष्ठानले प्रयोगशालामा ती किट सामग्री स्वीकृत गरिएको थियो । कतिसम्म भने कमिसनका लागि कर्मचारी र पदाधिकारीहरूले प्रतिष्ठानका विभाग र बायोमेडिकल इन्जिनियरले तयार गरेको स्पेसिफिकेसनलाई व्यापारीको सुझावमा रातारात संशोधनसमेत गरिएको पाइएको छ । स्वास्थ्य सामग्री खरिदका गर्न आह्वान गरिएको २०१९००००२१ नम्बरको टेन्डर गर्ग इम्पेक्सलाई पर्यो । २ करोड ८२ लाख २६ हजार २ सय ७० को ठेक्कामा व्यापारीकै सुझावमा उपकरणको स्पेसिफिकेसन संशोधन गरियो । अन्तर्राष्ट्रिय मापदण्डअन्रुूप उपकरणको स्पेसिफिकेसन नबनाई बदनियतपूर्ण तवरले व्यापारीको स्वार्थमा संशोधन गर्नु सार्वजनिक खरिद ऐनविपरीत हो ।व्यापारीको स्वार्थमा मेडिकल उपकरणको स्पेसिफिकेसन संशोधन गर्नु प्रतिष्ठानका लागि सामान्य भएको बेला कर चुक्ता गरेको प्रमाणपत्र नै देखाउन नसक्ने अर्को एक कम्पनीलाई बोलपत्र स्वीकृत पनि गरिएको पनि पाइएको छ । अस्पतालमा प्रयोग हुने लिनेन खरिदका लागि आह्वान भएको २०१९००००२५ नम्बरको टेन्डरमा श्याम सर्जिकल सप्लायर्सको बोलपत्र स्वीकृत भयो । ७१ लाख ७३ हजार २ सय ४० रुपैयाँको उक्त ठेक्का पार्ने कम्पनीले कर चुक्ताको प्रमाणपत्रसमेत बुझाएन । प्रतिष्ठानले पनि मागेन । आपूर्तिकर्ता कम्पनीले सामग्रीको नमुनासमेत पेस गरेन । यति मात्र नभएर सार्वजनिक ऐनअनुसार अन्य तीनवटा व्यापारिक फर्मसँग कोटेसन मागसमेत गरिएन । तर पनि यो कम्पनीको बोलपत्र स्वीकृत भयो । कतिपय खरिदसम्बन्धी कागजातसमेत प्रतिष्ठानका कर्मचारी र पदाधिकारीले गायब पार्ने गरेका छन् । स्वास्थ्य सामग्रीहरू (ब्यान्डेज, कटनलगायत) को खरिदका लागि आह्वान गरिएको १०१९००००० नम्बरको टेन्डरमा राज ट्रेड कन्सर्नको बोलपत्र स्वीकृत भयो । १ करोड ३० लाख ३७ हजार ३ सय ७५ रुपैयाँको उक्त ठेक्काका सबै कागजात गायब भएका प्रतिष्ठान स्रोतले बतायो । त्यस्तै केमिकल खरिदका लागि आह्वान गरिएको १०१८००००४५ नम्बरको टेन्डरमा प्रेसिसन मेडिकल प्रालिको बोलपत्र स्वीकृत भयो । २५ लाख ४० हजार २ सय ४० रुपौयाँको उक्त ठेक्काका खरिदसम्बन्धी कागजात गायब नै छन् । आन्तरिक लेखा परीक्षकको प्रतिवेदनअनुसार प्रतिष्ठानको खरिद शाखा प्रमुख सागरकुमार ताम्राकारले अवस्थाअनुसार अनियमित ढंगले फरकफरक हस्ताक्षर गर्ने गरेको देखिन्छ । लेखा परीक्षणको सारांशमा भनिएको छ, लागत अनुमान विश्वसनीय देखिएन । एउटै फर्मले एउटै उपकरणको दिएको कोटेसन मूल्य र बोलपत्रमा किटेको मूल्यमा ठूलो अन्तर देखिएको, दररेट दिँदा कोटेसनमा परल मूल्यभन्दा अत्यधिक मूल्य दिने गरेको, मिलिभगतमा टेन्डर नहाल्ने व्यापारीसँग बढी मूल्यमा कोटेसन लिने गरेको, एकाघरका सँगोल दाजुभाइले एकै टेन्डरमा मिलेर हाल्ने गरेको, लागत अनुमान निकाल्दै चलखेल गरेर रकम बढी निकाल्ने गरेको, मेडिकल उपकरणको स्पेसफिकेसन आफ्नो स्वार्थअनुकूल व्यापारीलाई तयार गर्न दिँदा अन्तर्राष्ट्रिय मापदण्डअनुसार नभएको पाइएको छ । यसैगरी, प्रतिष्ठानको स्टोर शाखाले गुणस्तर चेक जाँच नै नभएको मेडिकल सामग्री सीधै विभिन्न वार्ड विभागमा प्रयोगका लागि पठाउने गरेको र कतिपय कामै नलाग्नै अवस्थामा पुगेका सामग्री पनि स्टोरमै राख्ने गरेको, स्टोर शाखामा के कति सामग्री दाखिला भयो त्यस्तो कुनै पनि रेकर्ड नराख्ने गरेको, प्रतिष्ठानले अस्पतालमा चाहिने मेडिकल उपकरण, विभिन्न सामग्रीहरूको गुणस्तर जाँच नै नगरी खरिद गर्ने गरेको, गुणस्तर जाँच अगाडि नै व्यापारीलाई जानकारी दिएर चलखेल गर्ने गरेको, खरिद शाखा प्रमुख सागर ताम्राकारको फरकफरक हस्ताक्षर पाइएको पनि आन्तरिक लेखा परीक्षणको प्रतिवेदनले औंल्याएको छ । हाल प्रतिष्ठानको स्टोर शाखा प्रमुख सञ्जीव कर्ण छन् । उनी पहिले कम्प्युटर शाखा प्रमुख थिए । मेडिकल उपकरणको स्पेसिफिकेसन हेर्न भने बायोमेडिकल इन्जिनियरको सट्टा प्रतिष्ठानले इलेक्ट्रोनिक्स इन्जिनियर राहुल मिश्रलाई जिम्मेवारी दिएको छ भने खरिद शाखा प्रमुख ताम्राकार र लेखा प्रमुख कमल रायमाझी छन् । रायमाझीलाई हालै मात्र अर्को शाखामा सरुवा गरिएको छ ।"
दल दर्ताको कानुनी अड्चन हट्यो,"अध्यादेशविरुद्ध ६ रिट दर्तामन्त्रिपरिषद्को सिफारिसमा राष्ट्रपति विद्यादेवी भण्डारीले जारी गरेको राजनीतिक दलसम्बन्धी अध्यादेशविरुद्ध सर्वोच्च अदालतमा ६ वटा रिट निवेदन दायर भएका छन् । बुधबार जारी राजनीतिक दलसम्बन्धी ऐन, २०७३ लाई संशोधन गर्न बनेको अध्यादेश, २०७८ खारेजीको माग गर्दै बिहीबार सर्वोच्च अदालतमा ६ वटा रिट निवेदन दर्ता भएका हुन् ।सर्वोच्च अदालतका प्रवक्ता बाबुराम दाहालका अनुसार ६ वटै रिटमा संसद्लाई छलेर ल्याइएका अध्यादेश खारेज गर्न माग गरिएको छ । संसद् छलेर पार्टी विभाजनका लागि ल्याइएको अध्यादेश प्रारम्भदेखि नै बदर गरिपाऊँ भनेर निवेदनमा माग गरिएको छ, उनले भने, अध्यादेशको विषय संवैधानिक व्याख्याको भएकाले सर्वोच्च अदालतको संवैधानिक इजलासमा सुनुवाइ गरिपाऊँ भन्ने माग पनि रिटमा उल्लेख छ ।राजनीतिक दलसम्बन्धी अध्यादेश खारेजीको माग गर्दै अधिवक्ताहरू अर्जुनकुमार अर्याल र शकुन्तला भुसाल, दिनेशकुमार अर्याल र अनुपा अर्याल, सरोज बुढाथोकी र आशिष श्रेष्ठ, प्रवेश केसी, श्रीकान्त बराल र दलबहादुर धामीले रिट दायर गरेका हुन् । प्रवक्ता दाहालका अनुसार राजनीतिक दलसम्बन्धी ऐन संशोधन गर्न बनेको अध्यादेशविरुद्ध परेका ६ वटै रिट निवेदनको पेसी भदौ ११ गतेका लागि तोकिएको छ ।"
ठाकुर पक्ष सरकारमा नजाने,"काठमाडौं (कास) जनता समाजवादी पार्टी (जसपा) बाट छुट्टिएर अलग्गै पार्टी दर्ताका लागि निवेदन दिएको महन्थ ठाकुर पक्ष प्रधानमन्त्री शेरबहादुर देउवा नेतृत्वको सरकारमा सहभागी नहुने भएको छ । ठाकुर समूहले राष्ट्रिय सभाका एकसहित १५ सांसद लिएर बुधबार जसपा नेपाल (लोकतान्त्रिक) पार्टी दर्ताका लागि निवेदन दिएको छ । पार्टीले सरकारमा नगई मधेसको मुद्दालाई उठाउने नेता सर्वेन्द्रनाथ शुक्लले कान्तिपुरलाई बताए । सरकारलाई हामीले विश्वासको मत दिनुको अर्थ सरकारमै जाने भन्ने होइन, अहिले हामी सरकारमा जाने सम्भावना छैन, उनले भने, हाम्रो प्राथमिकता मधेसका मुद्दा हुन् । हामीले अघि सारेका मुद्दालाई सरकारले कसरी हेर्छ, त्यसका आधारमा हामी सरकारमा जानेनजाने, सरकारलाई समर्थन दिने वा नदिने भन्ने निर्धारण गर्छौं ।शरतसिंह भण्डारीसहित केहीले सरकारलाई विश्वासको मत दिइसकेपछि सरकारमा जान ढोका बन्द गर्न नहुने मत पनि उठाएका छन् । तत्कालीन केपी ओली नेतृत्वको सरकारमा सहभागी भएको ठाकुर पक्षले प्रधानमन्त्री शेरबहादुर देउवालाई साउन ३ मा विश्वासको मत दिएको थियो । ठाकुर पक्षलाई सहज हुने गरी नै प्रधानमन्त्री देउवाले पार्टीको केन्द्रीय समिति वा संसदीय दलको २० प्रतिशत सदस्यबाटै पार्टी विभाजन गर्न सक्ने गरी राजनीतिक दलसम्बन्धी अध्यादेश ल्याइदिएका थिए । उपेन्द्र यादव नेतृत्वको जसपाले पार्टीको आधिकारिकता पाएपछि ठाकुरपक्षीय नेताहरूको पार्टीगत हैसियत खोसिएको थियो । पार्टीको केन्द्रीय कार्यकारिणी समितिमा आफ्ना सदस्यहरू नभएपछि ठाकुर पक्षले संघीय संसद्का १५ सांसदको सहारामा नयाँ पार्टी दर्ताको निवेदन दिएका हुन् ।यस्तै प्रधानमन्त्री शेरबहादुर देउवाले निर्वाचन आयोग र संसद्मा माधवकुमार नेपाल नेतृत्वको नयाँ राजनीतिक दल दर्ताको प्रक्रिया सम्पन्न हुनेबित्तिकै मन्त्रिपरिषद् विस्तार गर्ने तयारी थालेका छन् । देउवाले बिहीबार मन्त्रिपरिषद् विस्तार र सरकार सञ्चालनकै विषयमा नेकपा माओवादी केन्द्रका अध्यक्ष पुष्पकमल दाहाल र नेपालसँग छलफल गरेका थिए ।माधव नेपाल नेतृत्वको पार्टीको सनाखत भएकै दिन मन्त्रिपरिषद्लाई पूर्णता दिने समझदारी भएको छ । अहिलेको परिस्थिति धेरै दिन राख्नु हुँदैन भन्ने गठबन्धनका नेताहरूबीच सल्लाह भयो, पुष्पकमल दाहालले एक पुस्तक विमोचन कार्यक्रममा भने । यस्तै, कांग्रेस नेता मीन विश्वकर्माले पनि नेपाल नेतृत्वको दल दर्ताको प्रक्रिया पूरा हुनेबित्तिकै मन्त्रिपरिषद् विस्तार हुने बताए ।"
दल विभाजनको विडम्बना,"नेकपा एमालेको वरिष्ठ नेता रहेका माधवकुमार नेपाल र उनी पक्षधर समूहले बुधबार निर्वाचन आयोगमा नयाँ दल नेकपा (एमालेसमाजवादी) दर्ता गर्ने जानकारी गराएको घटनासँगै कैयौं विचारणीय प्रश्न उब्जिएका छन् । बुधबार नै जसपाबाट पनि महन्थ ठाकुर पक्षले पनि जसपा लोकतान्त्रिक बनाउने जानकारी आयोगलाई दिएको छ । राष्ट्रपतिबाट बुधबार जारी दलसम्बन्धी अध्यादेशअनुसार नियमावली निर्माण गरेर आयोगले यी दुवै पार्टीको फुटलाई औपचारिकता दिने बताइएको छ । सरकारले दल विभाजन गर्न हदैसम्म लचिलो अध्यादेश ल्याएकैले फेरि दल विभाजनको सिलसिला सुरु भएको हो । दल टुक्र्याउनुका पछाडि सम्बद्ध पक्षका आआफ्ना तर्क होलान्, तर यसबाट मुलुक निर्माणका निम्ति बलिया राजनीतिक दलहरूको संवैधानिक परिकल्पनामाथि भने सरासर कुठाराघात भएको छ । सामान्यतया लोकतन्त्रमा कुनै पनि विचार समूहले आफ्नो कार्यसूची जनतामाझ लैजाने गरी राजनीतिक दल निर्माण गर्नु या अर्को दल बनाउनु अन्यथा होइन, तर सत्ता छिनाझपटी र स्वार्थको बेमेलकै कारण दलहरू फुट्नुलाई भने उचित मान्न सकिन्न । २०४६ सालको परिवर्तनले अपेक्षित उपलब्धि हासिल गर्न नसक्नु र पछि व्यवस्था नै विफल हुनुको एउटा कारण ५० को दशकमा देखिएको दल विभाजनको विकृति पनि हो । उक्त अवधिमा देशका दुई ठूला दल कांग्रेस र एमाले मात्रै विभाजित भएका थिएनन्, तेस्रो ठूलो दल राप्रपा पनि यही नियतिबाट गुज्रिएको थियो । दलहरूको प्राथमिक ध्यान नै जनसेवाभन्दा पनि सत्ता र शक्तिस्वार्थमा केन्द्रित थियो, चित्त नबुझ्दा पार्टी फुट्नु सामान्य बनेको थियो । यही सत्ता राजनीतिको विकृतिबाट दलहरू जनताको नजरमा गिरेकाले तत्कालीन राजा ज्ञानेन्द्रले सहजै शासनसत्ता आफ्नो हातमा लिन सकेका थिए । यही नमीठो विगतबाट सिक्दै लोकतन्त्र आएपछि अस्वाभाविक सत्ता लुछाचुँडीको राजनीतिलाई अन्त्य गर्न विभिन्न व्यवस्थाहरू गरिएका हुन् । संसद्मा समानुपातिक प्रतिनिधित्वका लागि न्यूनतम सीमा (थ्रेसहोल्ड) राख्नेदेखि प्रधानमन्त्री नियुक्त भएको पहिलो दुई वर्षसम्म तथा एक पटक राखेको अविश्वासको प्रस्ताव असफल भएको एक वर्षभित्र अर्को अविश्वासको प्रस्ताव ल्याउन नपाउने र कुनै पनि राजनीतिक दल विभाजनका लागि केन्द्रीय समिति र संसदीय दल दुवैमा कम्तीमा ४० प्रतिशत सदस्य संख्या चाहिनेसम्मका संवैधानिककानुनी प्रबन्धहरू दलहरूलाई बलियो र एकताबद्ध बनाई मुलुकमा राजनीतिकनीतिगत स्थिरता कायम गर्ने प्रयत्नस्वरूप नै गरिएका हुन् । यस्तो व्यवस्था गर्नकै निम्ति एकातिर व्यापक जनदबाब थियो भने अर्कातिर दोस्रो जनआन्दोलनको पृष्ठपोषक मानिने तत्कालीन सातवटा संसदीय दलहरूले विद्रोही माओवादीसँग गरेको १२ बुँदे समझदारीमा पनि विगतमा संसद् र सरकारमा छँदा भएका गल्तीकमजोरीप्रति आत्मसमीक्षा गर्दै अब त्यस्ता गल्तीकमजोरी नदोहोर्याउने प्रतिबद्धता व्यक्त गरेका थिए । तर, नयाँ संविधान लागू भएको एकाध वर्षमै दलहरू उही फोहोरी राजनीति पुनरावृत्त गर्न उद्यत रहे । चौतर्फी दबाबका कारण गत वर्ष तत्कालीन प्रधानमन्त्री केपी शर्मा ओलीले दलविभाजनसम्बन्धी लचिलो अध्यादेश फिर्ता लिएका थिए, तर अहिलेका प्रधानमन्त्री शेरबहादुर देउवा सरकारले त अझ खुकुलो व्यवस्था गरेर केन्द्रीय समिति वा संसदीय दलका २० प्रतिशत मात्रै सदस्यले समेत पार्टी फुटाउन सक्ने अध्यादेश ल्याइदिए । अनि त जे नहुनु थियो, त्यही भैदियो दलहरू फुट्न थालिहाले ।फेरि अहिले दलहरू जसरी विभाजित भएका छन्, त्यसका पछाडि कुनै गम्भीर सैद्धान्तिकवैचारिक कारण पनि देखिन्न । यो परिस्थिति कुनै नीतिगत मनोमालिन्यका कारण निम्तिएको पनि होइन । न तत्कालीन ओली सरकारले गतिलो कार्यसम्पादन नगरेको या जनआकांक्षामा ध्यान नदिएकाले नै नेता नेपालले गत वर्षबाट पार्टीभित्र विद्रोह छेडेका हुन् । केही नेताले पार्टीको कार्यसम्पादनप्रति असन्तुष्टि जाहेर गरेका पनि थिए होलान् । तर मूलतः यो झगडा पार्टी र तत्कालीन सरकारमा आफ्नो भूमिका तथा हिस्सा केकति हुने भन्ने सवालमै उब्जिएको हो । यस क्रममा अध्यक्ष ओली असहिष्णु देखिएकै हुन्, तर त्यही आधार नै अर्को पार्टी निर्माणका निम्ति प्रशस्त हुन्छ भन्ने होइन । नेतृत्वले पेल्दापेल्दै पनि आन्तरिक लोकतन्त्रको प्रयोगद्वारा अर्को महाधिवेशनसम्म पार्टीभित्रको निरंकुश प्रवृत्तिसित लड्नु बढी उपयुक्त हुन्थ्यो कि भन्ने विकल्पलाई सहजै खारेज गर्न सकिँदैन । निश्चय पनि, ओलीले दुईदुई पटक संसद् विघटन गरेका घटनाको विरोध, धारा ७६(५) को सरकार निर्माण, त्यसपछि देउवा सरकारलाई सदनमा विश्वासको मत दिनेजस्ता जटिल परिस्थितिमा नेता नेपाल निर्णायक स्थानमा उभिएका हुन् । नेपालको संवैधानिक र संसदीय इतिहासमा निकै अर्थ र महत्त्व राख्ने घटनाक्रम हुन् यी । तर यो पृष्ठभूमिमा विवादास्पद अध्यादेशको फेरो समातेर नेता नेपाल पार्टी विभाजन गर्ने ठाउँसम्म आइपुग्नुले भने हाम्रो संवैधानिक उद्देश्यलाई हल्लाइदिएको पक्कै हो । राजनीतिक दलको साध्य वैचारिक वा नीतिगत लक्ष्य हासिल गरेर जनसेवा गर्ने नै हो भने सिद्धान्ततः यसको संख्या धेरै नभएकै बेस । यसको मतलब विविध विचारलाई समेत नसमेट्ने गरी दलहरू अति सीमित संख्यामा मात्र हुनुपर्छ भनिएको होइन । तर वैचारिक, सैद्धान्तिक र कतिपय अर्थमा कार्यशैलीगत मतभिन्नतासमेत नहुँदानहुँदै दल फुटाउनु र अर्को खोल्नुको राजनीतिक औचित्य पुष्टि हुन सक्दैन, दल विभाजनलाई नै निर्दोषीकरण गर्न त झनै मुस्किल पर्छ । यसरी दल फुटाउँदै जाने हो भने त बलियो राजनीतिक दल र स्थिर सरकारको बलमा राजनीतिक र नीतिगत स्थिरताको बाटो भएर मुलुकको उन्नति गर्ने संवैधानिक परिकल्पना कहिल्यै पूरा हुँदैन । र, मुलुक फेरि राजनीतिक तथा शासकीय अस्थिरताको भासमा पर्दै जानेछ । अतः यो यथार्थलाई हृदयंगम गर्दै नेपाली दलहरूले फुट्नेभन्दा जुट्ने बाटो समाउनु नै उत्तम हुन्छ । त्यसका निम्ति नेतृत्वपंक्तिका सबैले आपसी अहम् र इबी बिर्सिएर देश र जनतालाई केन्द्रमा राख्न सक्नुपर्छ । हामीकहाँ हुन नसकिरहेकै यही हो ।"
नेपालको नयाँ यात्रा,"अन्ततः नेकपा एमाले फुटेको छ । नेपाली कम्युनिस्ट आन्दोलनमा २०२२ सालदेखि सक्रिय रहँदै मजबुत पार्टी निर्माणमा मुख्य भूमिका निर्वाह गरेका माधवकुमार नेपाल किन आज आफ्नै सृजनाबाट अलग हुन पुगे ? यसबारेमा विवेचना हुनु जरुरी छ । केपी शर्मा ओलीको वर्चस्व र उनको नेतृत्वमा नेकपा एमालेले धेरै कुरा गुमाएको छ । उनलाई इतिहासले महत्त्वपूर्ण जिम्मेवारी सुम्पेको थियो तर शक्तिको उन्मादमा धेरै मात्तिए । आफ्नै सहयात्रीहरूको मानमर्दनमा उत्रिए । पार्टीलाई कोटको खल्तीभित्र राखेर अनेकानेक निर्णय गर्न थाले । स्वेच्छाचारिताको पराकाष्ठा नाघ्यो । सच्चिनका लागि नेपाललगायत नेताहरूले पटकपटक गरेको आग्रहलाई उनले कमजोरी ठाने । पार्टीप्रतिको जनविश्वासलाई कमजोर मात्र बनाएनन् संविधानको पाना एकपछि अर्को गरी च्यात्न उद्यत रहे । ओली यति धेरै स्वेच्छाचारी बने कि भ्रष्टाचारमा मुछिएकाहरूको रक्षकसमेत आफैं बन्न पुगे । राष्ट्रपति संस्थाको विश्वसनीयतालाई ध्वस्त पार्दै जनतामा रेल र पानीजहाजको अतिरञ्जित सपना बाँड्न थाले । अनेक काण्ड र घटनाका लागि ओली जिम्मेवार बनिरहँदा नेपालहरूको मन पोल्नु स्वाभाविक थियो । पटकपटकको आग्रहलाई ओलीले लत्याइरहँदा र आफ्ना मान्यवर नेताको मानमर्दन गर्दै चरित्रहत्या गरिरहँदा मौनप्राय रहेको सिंगो पार्टीलाई जनताको नजरमा बचाउने अनेकौं प्रयासका बावजुद ओली र उनका मतियारले पार्टीबाट निष्कासन गरेपछि नेपालले आफ्नो राजनीतिलाई दाउमा राख्दै नयाँ पार्टी दर्ता गरेका छन् । यद्यपि संविधान जोगाउने र नेकपा एमालेको गिर्दो साखलाई बचाउने क्रममा पछिल्लो समय नेपालले निर्वाह गरेको भूमिकाले इतिहास बनाउने निश्चित छ । लोभ र पापले जकडिएको राजनीतिमा नेपाललाई गाली गर्ने झुन्ड पक्कै छन् । तर ओलीको छोटोपन र खहरे प्रवृत्तिले ध्वस्त बनाएको राजनीतिलाई नेपालको विद्रोहले निकास दिनेछ । उत्तम पुडासैनी, जोरपाटी, काठमाडौं नेकपा एमाले कसको कारण किन विभाजनको तहसम्म पुग्यो भन्नेमा इतिहासले निर्मम समीक्षा गर्ला नै । सरसर्ती हेर्दा, गत फागुन २८ गते ओलीले राखेको एकपक्षीय बैठकका कारण यो दुःखद स्थिति आएको हो । बैठकमा अध्यक्ष र महासचिवबाहेक अरू सबै पद खारेज गरी केन्द्रीय कमिटीलाई महाधिवेशन तयारी समितिमा रूपान्तरण गरियो, जसलाई अदालतले मान्यता दिएन । जे होस्, अब तत्काल एकता सम्भव छैन । हिजोका दिनसम्म नेपाललाई साथ दिएका दोस्रो पुस्ताका नेताहरू आज तटस्थ छन् । उनीहरूलाई अरूहरूको भन्दा आफ्नै भविष्यको र चुनाव चिह्नको चिन्ता छ । सूर्य चिह्न नपाए आउने चुनावमा पराजित भइन्छ कि भन्ने डर छ । यसर्थ दोस्रो पुस्ताका धेरै नेता अनिर्णयको बन्दी बन्न पुगेका छन् । अनि अष्टलक्ष्मी शाक्य, भीम आचार्यहरूजस्ता नेता पदसँग सम्झौता गर्दै छन् । ओली र नेपाल को सही, को नैतिक, को अनैतिक भन्ने इतिहासले मूल्यांकन गर्ला नै । अब कसको पार्टी बलियो बन्ला, त्यो भोलिलाई छोडौं । तर, चुनाव चिह्नले मात्र चुनाव जितिन्छ भन्ने भ्रम भने आजै हटाउनुपर्छ । किन २०६४ को चुनावमा हँसिया हथौडाले सूर्य चिह्नलाई जित्यो ? किन पछिल्लो चुनावमा रूख नराम्रोसँग पराजित भयो ? चिह्नले मात्र केही हुँदैन । चुनाव जित्न विचार र सिद्धान्त चाहिन्छ । एमालेका दोस्रो पुस्ताले चुनाव चिह्न होइन पार्टीको विचार, सिद्धान्त र व्यवहार हेरेर निणर्य लिनुपर्छ । हिजो दुईदुई पटक संसद् भंग गरेर दजनौं अध्यादेश जारी गराएर लोकतन्त्रको हुर्मत लिएका ओली सही हुन् भनेर दोस्रो पुस्ताले भन्न सक्छन् ? विश्वासको मत नपाउँदा समेत प्रधानमन्त्रीबाट राजीनामा नदिने ओलीलाई नैतिक मान्न सक्छन् ? संसदीय सुनुवाइबिनै संवैधानिक नियुक्ति गर्ने ओलीलाई इमानदार भन्न सक्छन् ? यस्ता प्रश्नको सही जवाफ दोस्रो पुस्ताले दिनुपर्छ । गोपाल देवकोटा, जोरपाटी, काठमाडौं"
दलसम्बन्धी अध्यादेश लोकतन्त्रकै लागि हानिकारक,"शेरबहादुर देउवा सरकारले हालै ल्याएको अध्यादेशले राजनीतिक वृत्तमा तरंग पैदा भएको छ । संसद् बैठक अन्त्य गरी ल्याइएको दल विभाजनसम्बन्धी अध्यादेशलाई कुनै पनि हालतमा स्विकार्ने परिस्थिति देखिँदैन । लोकतन्त्रमा दलहरू एकीकृत रूपमा संगठित भएमा मात्र संविधान कार्यान्वयनमा सहजता हुन्छ । हिजोको गलत परम्परा आज पनि अभ्यास गर्न खोजियो भने पुनःस्थापित संसद्को मूल्य र मान्यतामाथि नै प्रश्न खडा हुन्छ । संसद्लाई बिजिनेस दिन नसकेर अध्यादेशमार्फत देश चलाउने प्रवृत्ति किमार्थ उपयुक्त होइन । संविधानलाई सही मार्गमा हिँडाउन र संसद्लाई पाँच वर्षसम्म टिकाउन गरिएको संकल्पमा अध्यादेशका कारण बादल लागेको छ । अहिले सरकारमा रहेका दलहरूको चर्को विरोध र जनताको प्रतिरोधका कारण अघिल्लो सरकारले रातारात ल्याएको दल विभाजनसम्बन्धी अध्यादेश फिर्ता भयो । तर, आज सत्तामा जाँदा त्यही प्रवृत्ति दोहोर्याउन थाले भने जनताले यी दलहरूलाई हेर्ने दृष्टिकोण नकारात्मक नै हुन्छ । नेपाली राजनीतिमा यस्ता घटनाहरू किन भइरहन्छन् ? अध्ययनको विषय बनेको छ । कुनै दललाई यो अध्यादेशले सहयोग पुर्याउला तर कालान्तरमा यस्ता गैरराजनीतिक खाडलहरूमा सबै दल ढिलोचाँडो जाकिन्छन् नै । यस्तो क्रियाकलापले लोकतन्त्रको संस्थागत विकास र संविधानको कार्यान्वयनमा समस्याहरू देखा पर्छन् । यस्तो अराजक प्रवृत्तिलाई प्रोत्साहन गरियो भने, भविष्यमा व्यवस्था नै खतरामा पर्न सक्छ । हिजोको सरकारको लोकतन्त्रविरोधी क्रियाकलापविरुद्ध नागरिक समाज, बुद्धिजीवी, कानुन व्यवसायीलगायत सम्पूर्ण चेतनशील समुदायले कोभिडका बावजुद सडकमा मत राखेकै हुन् । इनफ इज इनफ को ब्यानरमा सरकारका गलत रवैया तथा प्रवृत्तिको धूवाँधार विरोध भएकै हो । यसबाट पाठ सिक्दै वर्तमान सरकार अघि बढ्ने अपेक्षा गरिएको थियो । तर, दिउँसोको संकेत बिहानीले गर्छ भनेझैं वर्तमान सरकारका गतिविधिहरू जनपक्षीय तथा लोकतान्त्रिक मूल्य मान्यताअनुकूल हुनेछन् भन्ने विश्वास गर्ने ठाउँ क्रमिक रूपमा साँघुरिँदै छ । यसले व्यवस्थाप्रति अविश्वास पैदा हुन सक्छ । लोकतान्त्रिक व्यवस्था रहे मात्र दलहरूले खेल्न पाउँछन् । व्यवस्थामाथि नै बारम्बार प्रहार हुन थाल्यो भने यसले अनिष्ट ननिम्त्याउला भन्न सकिँदैन । सरकारले आफ्ना प्राथमिकताका क्षेत्रहरूमा रहेर संगठित रूपमा जनताको मन जित्ने काम गर्नुपर्ने बेलामा यस्तो अध्यादेश ल्याउन थाल्यो भने, हिजो र आजका बीचमा कुनै तात्त्विक अन्तर भेटिँदैन । त्यसैले यस्ता अध्यादेशहरू अविलम्ब फिर्ता गरी संयुक्त सरकारका कार्यक्रमहरू कार्यान्वयन गर्नतर्फ सरकार लाग्नुपर्छ । यसैमा सबैको हित हुनेछ । जीवनप्रकाश शर्मा, टोखा, धापासीजुनै जोगी आए नि कानै चिरेको उखान पुनः नेपाली राजनीतिमा चरितार्थ भएको छ । केपी शर्मा ओलीलाई अध्यादेशबाट शासन चलाउने भन्नेहरूले यतिबेला संसद् अधिवेशन नै अन्त्य गरेर फेरि अध्यादेशबाटै शासन चलाउन थालेका छन् । आफूअनुकूल भएमा सबै सही, आफूप्रतिकूल भएमा सबै गलत हुने राजनीति यतिबेला पुनः सुरु भएको छ । ओलीले यस्तै अध्यादेश ल्याउँदा उनकै पार्टी नेकपा र तत्कालीन प्रतिपक्षी नेपाली कांग्रेसले सात रेक्टरको भूकम्प आए जसरी कोकोहोलो मच्चाएका थिए । त्यसबेला ओली अध्यादेश फिर्ता लिन बाध्य भए । त्यही अध्यादेश अहिले देउवाले ल्याउन के त्यस्तो बाध्यता आइपर्यो ? संसद् अधिवेशन अन्त्य गर्नेबित्तिकै अध्यादेश ल्याउनु संसद्लाई कुल्चेर हिँड्नुसरह हो । देउवा सरकार यसै पनि बहुमतमा छ, विश्वासको मत पनि पाइसक्यो । यस्तोमा सरकार टिकाउन देउवालाई गाह्रो छैन । आफू प्रधानमन्त्री भइरहने बलियो आधारै नेकपा एमालेको माधवकुमार नेपाल पक्षको समर्थन हो भन्ने राम्ररी बुझेका देउवाले सोही पक्षको समर्थन आफ्नो कार्यकालभरि जुटाइराख्न र अल्पमतमा पर्ने खतराबाट जोगिन यस्तो जोखिम मोलेका होलान् । यही अध्यादेश हिजो ओलीले ल्याउँदा सही भन्नेहरू आज गलत भनिरहेका छन् भने हिजो गलत भन्नेहरूले नै आज यसलाई बोकेर शीतलनिवास पुर्याएका छन् । यदि राजनीति गनेहरूमा इमान बाँकी छ भने, हिजो यो अध्यादेशको विरोध गर्नेहरूले त्यो गल्ती थियो भनेर जनतासामु माफी माग्नुपर्छ । त्यसै गरी हिजो यो अध्यादेश ल्याउनेहरूले पनि माफी माग्नैपर्छ । होइन भने स्वार्थको राजनीतिबाट देशले मुक्ति पाउन सक्दैन । सुजन देवकोटा, पालुङ्टार४, गोरखा"
अफगान सैन्य परिस्थितिको पाठ,"तालिवानले अफगानिस्तानको राजधानी काबुलमा कब्जा जमाएसँगै सबैतिर स्तब्धता, सन्त्रास र अब के हुन्छ भन्ने प्रश्न एकसाथ उब्जिएका छन् । राष्ट्रपति असरफ घानीको पलायनपश्चात् काबुलबाट हवाई तथा सडक माध्यम हुँदै बाहिरिन तँछाडमछाड गर्नेहरूको जुन दृश्य देखियो त्यो हृदयविदारक त थियो नै, त्यसले अफगानिस्तानको सुरक्षा संयन्त्र कति कमजोर रहेछ भन्ने पनि छर्लंग पार्यो । साम्राज्यवादीहरूको चिहान मानिएको अफगानिस्तानमा अहिले देखिएको राजनीतिक, सामाजिक, आर्थिक र धार्मिक अन्योलबीच ७५ हजार हाराहारीमा रहेका तालिवानी लडाकुसमक्ष ३ लाखभन्दा बढी संख्यामा रहेको भनिएको अफगान सेनाको निरीहता सबैभन्दा ताज्जुब र चर्चाको विषय भएको छ । सामाजिक सञ्जाल तथा नेपाली सञ्चारमाध्यममा अफगानिस्तानमा विकसित घटनाक्रमबारे अनेक टिप्पणी, समाचार र विचारहरू प्रवाह हुँदै आइरहेका छन् । अफगान सेना र तालिवानको पछिल्लो अवस्थालाई कसैले स्वाधीनताको लडाइँ त केहीले विदेशी ढाँचामा संगठित सेनाको हारका रूपमा, अझ कोहीकोहीले नेपालको माओवादी द्वन्द्वको परिस्थितिसँग मिल्दोजुल्दो रहेको टिप्पणी गरेका छन् । यी विश्लेषणहरू कति यथार्थपरक छन्, समयले बताउला । यस आलेखमा अफगान सेना तथा राज्यको सुरक्षा र त्यसबाट सिक्नुपर्ने पाठबारे चर्चा गरिन्छ ।पहिलो, सेनाको बनोट मुलुकको हावापानीमाटो सुहाउँदो भएन र विदेशीको नक्कल गरियो भने फौज अक्षम हुन्छ भन्ने पाठ अफगानिस्तानको घटनाले सिकाएको छ । अमेरिकाले गत २० वर्षमा ८३ अर्ब डलर (झन्डै एक सय खर्ब रुपैयाँ) अफगान सेना निर्माण गर्न मात्र खर्च गर्यो । अफगान सैन्य संगठन तथा लजिस्टिक्स प्रणाली अमेरिकी ढाँचामा आधारित थियो । उत्कृष्ट तालिम प्रदान गरियो । विशेष फौज विकास भयो । हवाई शक्तिसमेत तर्जुमा गरियो । तर पनि अफगान फौज तुलनात्मक रूपमा सानो संख्यामा रहेका तालिवानी लडाकुहरूसामु टिक्न सकेन । आफ्नै विशिष्ट भूगोल तथा भूराजनीतिक यथार्थमा आधारित सेना भएन र केवल विदेशीको नक्कल भयो भने परिणाम भयावह हुन्छ भन्ने उदाहरण हो यो । दोस्रो, सेनाजस्तो मुलुक रक्षाको अन्तिम धरोहरका रूपमा रहेको संस्थामा भ्रष्टाचार, नातावाद, कृपावाद, अनैतिकता र गुटबन्दी भयो भने जतिसुकै स्रोतसाधन र सैन्य कलाले सुसज्जित भए पनि त्यो हात्तीको देखाउने दाँत मात्रै हुन्छ अनि त्यसले परेका बेला काम गर्दैन भन्ने पनि अफगान घटनाले उजागर गरेको छ । त्यसैले सेनामा देखाउनकै लागि मात्र नभई वास्तवमै भ्रष्टाचारसहित सबै खाले अनैतिक क्रियाकलापहरूलाई जरैदेखि निर्मूल पार्ने तदारुकता हुनुपर्छ । सेनामा हुने भ्रष्टाचारजन्य कसुरहरूलाई सैनिक विशेषाधिकारभित्र राख्ने र सेनाको मनोबल गिर्छ भनी ढाकछोप गर्ने प्रवृत्तिले सेनालाई बलियो होइन, भित्रभित्रै खोक्रो बनाउँछ । आर्थिक गतिविधि र लोभमा फसेपछि सेना बोधो हुन्छ । तेस्रो, सेनालाई पुनर्गठन गरिँदा सुरक्षा अपरिहार्यता (सेक्युरिटी इम्पेरिटिभ्स) र सामाजिक अपरिहार्यता (सोसायटल इम्पेरिटिभ्स) बीच तादात्म्य हुनुपर्नेमा यो घटनाले जोड दिन्छ । अमेरिकाले अफगान फौज पुनर्गठन गर्दा सामाजिक अपरिहार्यतालाई बेवास्ता गर्दै सुरक्षा अपरिहार्यतातर्फ बढी ध्यान दिँदा सेनामा अफगान जनताको अपनत्व भएन । सेना किन समाजको प्रतिविम्ब हुनुपर्छ र किन यसले सामाजिक मूल्यमान्यतालाई आत्मसात् गर्नुपर्छ भन्ने प्रश्नको उत्तर पनि यो घटनाले दिएको छ । विशेष गरी साना मुलुकहरूले आफ्ना सेनालाई समाजको प्रतिच्छायाका रूपमा विकास गर्नुपर्छ किनभने लडाइँमा सेनाको मूल शक्ति भनेकै त्यो समाजबाट प्राप्त हुने सहयोग, सद्भाव र मनोबल हो । विकासशील मुलुकमा सैनिक सामग्रीको अभाव हुने भएकाले सेना जनताको शक्तिमा अझ बढी भर पर्नुपर्छ । सेनामा समाजको हरेक वर्ग, तह र तप्काको सहभागिता भएन र तिनले सेनाको स्वामित्व ग्रहण गरेनन् भने जतिसुकै हातहतियार र स्रोतसाधनले सुसज्जित गरिए पनि सेनाले मुलुकमा आइपर्ने खतराविरुद्ध लड्न सक्दैन, तर यदि जनता सेनाको साथ र समर्थनमा छ भने ठूलै शत्रुका सामु पनि लड्न सक्छ भन्ने कुरा अफगानिस्तानमा पुनर्पुष्टि भएको छ । चौथो, राष्ट्रिय राजनीति र सेनाबीच अन्योन्याश्रित सम्बन्ध हुनुपर्ने पनि यस घटनाबाट प्रस्टिन्छ । राष्ट्रिय सेना समग्र राष्ट्रिय राजनीतिको सशक्त औजार हुन सकेन अथवा कुनै एउटा व्यक्ति, दल वा गुटको ताबेदार भयो भने अन्ततोगत्वा उक्त सेना स्खलित भएर जान्छ । त्यसैले सेनामाथि सशक्त नागरिक नियन्त्रण हुनुपर्छ । अफगान सेनाले आफूलाई राष्ट्रपति असरफ घानीको ताबेदारका रूपमा मात्र बुझ्दा ऐनमौकामा सैनिकको लड्ने उत्साह मरेर गयो । जबजब सेना सत्तामालिकको ताबेदार बनाइन्छ तबतब सेनामा लड्ने जाँगर मरेर गएका उदाहरण धेरै छन् । यसको अर्थ सेना स्वायत्त भई जनप्रतिनिधि वा सरकारको नियन्त्रणबाहिर रहनुपर्छ भन्ने कदापि होइन । त्यस्तो सेना पनि आत्मकेन्द्रित हुन्छ । त्यसैले, सेना शासक वा गुटविशेषको नभई समग्र जनप्रतिनिधिको बहुमतबाट नियन्त्रित हुनुपर्छ र सैनिक संगठनको हरेक नीतिगत विषय जनप्रतिनिधिको बहुमतबाट अनुमोदित वा स्वीकृत हुनुपर्छ । अर्थात्, सेना समाजको प्रतिविम्ब बन्दा समाजको अजस्र र सहस्र शक्ति प्राप्त गरी शक्तिशाली बन्छ भने, नागरिक नियन्त्रणमा आएपछि सेनाले उक्त शक्तिलाई प्रयोग गर्ने वैधानिकता प्राप्त गर्छ । जनताको अजस्र शक्तिका साथै सरकारको नियन्त्रणमा भएको सेना सीमित स्रोतसाधनका भरमा पनि जटिल चुनौती सामना गर्न सक्ने र आँटिलो हुन्छ । यी दुवै परिस्थिति भएको फौजमा स्रोतसाधन थप्दा प्रभावकारिता अझ बढेर जान्छ । तर यी परिस्थितिको अभावमा जति साधन खन्याए पनि सेनाको काम छैन भन्ने कुरा अफगानिस्तानमा पुष्टि भएको छ । बाहिर जतिसुकै संगठनात्मक फेरबदल वा तैनाथीका अनेक ढाँचा देखाए पनि जबसम्म सेनाले राज्यको राजनीतिक लक्ष्य पहिल्याउँदैन, त्यो सफल हुँदैन । यसका लागि सेना र जनप्रतिनिधिबीच अन्योन्याश्रित सम्बन्ध हुनुपर्छ ताकि जनप्रतिनिधिहरूलाई सेनाको क्षमता र कमजोरीको यथार्थ ज्ञान होस् । अन्यथा, राजनीतिक नेतृत्वले सैनिक क्षमताको गलत आकलन गरी मुलुकलाई दूरगामी प्रतिकूल प्रभाव पार्ने निर्णय लिने सम्भावना रहन्छ । राष्ट्रपति घानी अथवा अमेरिकालाई अफगान सेनाको क्षमता (जसभित्र मनोबल पनि पर्छ) को जानकारी भएको भए सायद काबुलमा अकल्पनीय भद्रगोलको स्थिति आउने थिएन । उच्च सैनिक अधिकारीसँग सन्निकट र विशिष्ट सुरक्षा चौघेरामा रहे पनि समग्र सेनाको क्षमताबारे अनभिज्ञता हुँदा राष्ट्रपति घानीले अन्ततः सैनिक औजार माथि भरोसा गर्न सकेनन् । सेनाको सबलता र दुर्बलता थाहा पाउन जनप्रतिनिधिहरूबाट घनीभूत अन्तरक्रिया र गहन अध्ययन आवश्यक हुन्छ ।वास्तवमा, अफगान सेना तालिवानविरुद्ध लड्दै नलडेको भने होइन । महिनादिनअघिदेखि नै कैयौं सहरमा विद्रोही र सरकारी फौजबीच घमासान लडाइँ भएको थियो । तर, सैनिक सामग्रीबाट मात्र प्राप्त शक्ति लामो समय नटिक्ने भएकाले सेनाले लडाइँ जारी राख्न सकेन । त्यस्तै, सैनिक शक्तिको स्रोत जनता भएको भए सेनामा मनोवैज्ञानिक युद्धको प्रभाव पनि न्यून हुने थियो । बोकेको कुकुरले मृग मार्दैन भनेझैं विदेशी सहयोगमा निर्भर सेनाले लड्न सकेन । त्यसैले राष्ट्रिय सेनालाई विदेशीका भरमा कदापि हुर्कन दिनु हुँदैन । जनप्रतिनिधिले नै सेनाको सम्पूर्ण हेरविचार र पालनपोषण गर्नुपर्छ । पालनकर्ताप्रति सेनाको बफादारी रहन्छ ।अर्कातर्फ, तालिवानले अपनाएको युद्ध रणनीति सही थियो जसमा माथि विश्लेषण गरिएका कमजोरीहरू थिएनन् वा न्यून थिए । अनि, उनीहरूको युद्ध मौलिक हुनुका साथै राजनीतिक लक्ष्य प्रस्ट थियो । धरातलीय यथार्थमा आधारित यस्ता युद्धलाई गुरिल्ला, अपरम्परागत, चलायमान, छरिएको, असमानुपातिक, वर्णसंकर, चौथो पुस्ताको युद्ध आदि अनेक नाम दिइएको पाइन्छ । हाम्रै इतिहासमा एकीकरणका दौरान र विदेशी शक्तिसँग लड्दा परम्परागतभन्दा भिन्न ढाँचाका यिनै युद्धहरूका कारण विजय प्राप्त भएको थियो । नेपाल मात्र होइन, उस्तै परिस्थिति भएका भियतनाम र अफगानिस्तानमा पनि सोही अवस्था रहेको इतिहास साक्षी छ । अमेरिकाले आफ्नो फौजको गठन मुलुकबाहिर विदेशी शत्रुसँग लड्ने हिसाबले गरेको छ । तर, नेपाल र अफगानिस्तानजस्ता देशले आफ्नो फौजको संरचना मुलुकभित्रै विदेशी शत्रु र स्वदेशी विद्रोहीको सामना गर्ने गरी निर्माण गर्नुपर्छ । खासमा, मुलुकभित्रैको खतरालाई राष्ट्रिय सेनाले व्यवस्थापन गर्न नसक्दा साना देशहरूमा विदेशी हस्तक्षेप भित्रिने हो । जसरी लामो समयदेखि कुनै पनि देशले अफगानिस्तानको भूभाग कब्जा गर्न फौज परिचालन गरेको छैन, नेपालमा पनि त्यो सम्भावना छैन । तर, जसरी राष्ट्रिय सेनाले आन्तरिक सुरक्षा व्यवस्था गर्न नसक्दा सोही बहानामा पटकपटक अफगानिस्तानमा विदेशी हस्तक्षेप भएको छ, नेपालमा पनि त्यो सम्भावना उत्पन्न हुन सक्छ । यस क्षेत्रमा अमेरिका, चीन र भारतको बढ्दो टकरावका कारण त्यो सम्भावना अझै टड्कारो देखिन्छ । त्यसैले नेपालमा सेनाको संरचना, तैनाथी, तालिम, आपूर्ति प्रणाली आदिको तर्जुमा आन्तरिक खतरालाई निमिट्यान्न पार्ने हेतुले मौलिक ढंगको हुनुपर्छ । यसबाट चार मुख्य उपलब्धि हासिल गर्न सकिन्छ । पहिलो, आन्तरिक सुरक्षा व्यवस्थालाई सही हालतमा राख्दा मुलुकले विकासका काममा सम्पूर्ण ध्यान केन्द्रित गर्न पाउँछ । दोस्रो, आन्तरिक रूपमा सुरक्षित नेपालमा विदेशीहरूले हस्तक्षेप गर्ने बहाना पाउँदैनन् र मुलुक बाह्य आक्रमणबाट समेत सुरक्षित रहन्छ । तेस्रो, यदि सैनिक हस्तक्षेप भइहालेमा परम्परागत युद्धका लागि ठूला संरचनामा तैनाथ गरिएकाभन्दा आन्तरिक सुरक्षाका लागि छरिएर रहेका फौज नै विदेशी शत्रुसँग बढी असरदार रूपमा लड्न सक्छन् । चौथो, नेपाली सेनाले विश्वमा शान्ति स्थापनार्थ निर्वाह गर्ने भूमिकामा पनि यस्तै अनुभवी फौज उपयोगी हुन्छ । होइन, नेपालले ठूलो तैनाथी गर्दै परम्परागत युद्धको तयारी गर्यो र विदेशी हस्तक्षेपको परिस्थिति सृजना भयो भने अहिले अफगानिस्तानको जुन हालत छ नेपालमा पनि सोही नदोहोरिएला भन्न सकिन्न ।रावल अवकाशप्राप्त सहायक रथी हुन् ।"
शासन कौशल र विज्ञता,"अमन्त्रम् अक्षरं नास्ति, नास्ति मूलमनौषधम् ।अयोग्यः पुरुषो नास्ति योजकस्तत्र दुर्लभः ।।अर्थात्, यस्तो कुनै अक्षर छैन जुन मन्त्र नहोस्, यस्तो कुनै जडी छैन जुन औषधि नहोस् । यस्तो कुनै व्यक्ति हुँदैन जसमा कुनै न कुनै योग्यता नहोस् । दुर्लभचाहिँ यिनीहरूलाई समन्वय गरेर काम लिने संयोजक हुन्छन् ।सन् २००८ को कुरा हो । अमेरिकी राष्ट्रपतिका उम्मेदवार बाराक ओबामाले संघीय रिजर्भ बैंक न्युयोर्कका अध्यक्ष तथा मुख्य कार्यकारी टिमोथी गेथनरलाई उनी भविष्यमा अर्थमन्त्रीका रूपमा सेवा गर्न इच्छुक छन् कि भनेर सोधे । गेथनरले आफूमा आवश्यक राजनीतिक कौशलको अभाव भएको जनाए ।ओबामाले चुनावमा विजयपछि वित्तीय संकटको मध्यमा अर्थशास्त्री गेथनरलाई नै अर्थमन्त्रीका रूपमा छनोट गरे । नयाँ मन्त्रीलाई राजनीतिक सीप बढाउन राष्ट्रपतिका चिफ अफ स्टाफले दैनिक रूपमा प्रशिक्षण दिन थाले । गेथनरले आत्मकथामा लेखेअनुसार, उनले राजनीतिक भूमिका निर्वाह गर्न सहज भने महसुस गरेका थिएनन् ।के गेथनरको घटनाले एउटा बृहत्तरव्यापक प्रक्रियाको प्रतिनिधित्व गर्छ ? सरकारहरूमा अर्थशास्त्रीहरूको उदयको सिद्धान्तबारे लेख्दै लेखकहरूको एउटा समूहले तर्क गरेको छ, आर्थिक संकटकालका बेला अर्थशास्त्रीहरूको माग ह्वात्तै बढ्यो । उक्त सिद्धान्तका प्रतिपादकहरू, जस्तै अर्थविज्ञ मार्क हल्बर्ग र जोअकिम वेनरको सन् २०१३ को शोधअनुसार विषम परिस्थितिमा धेरै सरकारद्वारा प्राविधिक रूपमा सक्षम व्यक्तिहरूलाई मन्त्रिमण्डलमा नियुक्त गर्ने गरिएको छ । ती र त्यस्ता अन्य शोधकर्ताले आफ्ना पछिल्ला लेखहरूमा भनेका छन् जुन बेला अर्थव्यवस्थामा समस्या हुन्छ तब सरकारहरू अर्थशास्त्रका व्यावहारिक विशेषज्ञलाई शीर्ष पदहरूमा नियुक्त गर्ने गर्छन् । नेपालमा संवैधानिक रिक्तताको विषम परिस्थितिका बेला संविधानसभाको अर्को चुनाव खिलराज रेग्मीको अध्यक्षतामा टेक्नोक्य्राटहरूको सरकारले गराएकै हो । अहिले बहस चलेको छ वैचारिक क्रान्ति, आन्दोलन र निर्वाचनमा होमिएका, राजनीति गर्ने व्यक्तिका तुलनामा कुनै विषयमा विशेषज्ञता हासिल गरी सफल उद्यमको व्यवस्थापन गरेका व्यक्ति सरकार चलाउन बढी सक्षम हुन्छन् अथवा यसका लागि नितान्त फरक कौशल चाहिन्छ । राजनीतिक नेतृत्व दिने क्षमता भएका व्यक्तिले सफलतापूर्वक सरकार चलाउँछन् भन्ने कुनै ग्यारेन्टी हुन्न किनभने सरकार चलाउन व्यवस्थापकीय गुण चाहिन्छ । प्राविधिक रूपमा सक्षम भन्नाले त्यस्ता व्यक्तिमा प्राविधिक ज्ञान, दूरदृष्टि तथा निर्भीक व्यवस्थापन शैली र सफलताको स्थापित ट्र्याक रेकर्डसमेत हुनुपर्छ । त्यसै कारण होला, हाम्रो छिमेकी भारतका प्रधानमन्त्री नरसिंह रावले सन् १९९१ मा मनमोहन सिंहलाई अर्थमन्त्रीमा नियुक्त गरेका थिए । सिंहले कार्यान्वयन गरेका नीतिहरूले भारतलाई संसारसमक्ष आर्थिक शक्तिका रूपमा उभ्याउन निकै ठूलो योगदान दिएका छन् ।भारतको आपत्कालताकाको उदाहरण लिने हो भने, उद्योगपति रामनाथ गोयन्काको अदम्य साहस र दूरदृष्टि नभएको भए इन्दिरा गान्धीसँग टक्कर लिने कोही हुँदैनथ्यो । इन्डियन एक्सप्रेस अखबार चलाउने गोयन्काको दूरदृष्टिको श्रेय उनको व्यापक पढ्ने बानीलाई दिँदा अतिशयोक्ति हुँदैन । आफ्ना क्षेत्रका जति पनि विशेषज्ञ सरकार चलाउन अथवा सरकारहरूलाई टक्कर दिन सफल भएका छन्, ती सबैमा भएको एउटा साझा बानी हो लेख्ने र पढ्ने भोक ।मलेसियाका चौथो तथा सातौं प्रधानमन्त्री डा महाथिर बिन मोहम्मद पेसाले डाक्टरी गर्थे । उनी सफल उद्यमी पनि थिए । तर उनको सफलताको सूत्र भनेको उद्यमको अब्बल व्यवस्थापन र अनवरत रूपमा ज्ञानार्जनमा लाग्ने बानी हो जुन उनका कृतिहरूमा स्पष्ट रूपमा झल्किने गर्छ ।सिंगापुरका संस्थापक ली कुआन युको मन्त्रिमण्डल हेर्ने हो भने, अर्थमन्त्रीका रूपमा गोह केङ स्वीको नियुक्ति महत्त्वपूर्ण छ जसले लन्डन स्कुल अफ इकोनोमिक्सबाट अर्थशास्त्रमा विद्यावारिधि गरी सिंगापुरको कर्मचारी प्रशासनमा निर्देशकसम्मको भूमिका निर्वाह गरिसकेका थिए । शिक्षा, सञ्चार तथा स्वास्थ्यमन्त्रीमा यङ न्युक लिनलाई नियुक्त गरिएको थियो जसले राजनीतिमा प्रवेश गर्नुअघि अठार वर्षसम्म व्यवस्थापकका रूपमा ओभरसिज इन्स्योरेन्स कम्पनी सफलतापूर्वक सम्हालेका थिए ।ली कुआन युले श्रीलंकामा जन्मिएका सिन्नाथम्बी राजरत्नमलाई संस्कृतिमन्त्रीका रूपमा नियुक्त गरेका थिए जसले क्वालालम्पुरदेखि किङ्स कलेजसम्ममा अध्ययन गरेर त्यस बेला हक्की रूपमा सशक्त पत्रकारिता गरेका थिए जसका कारण उनलाई ब्रिटिस सरकारले केरकार पनि गरेको थियो । त्यसको विरोधमा उनले भनेका थिए, मलाई जे उचित लाग्छ, त्यही लेख्छु ।विषयको विशेषज्ञताका साथै व्यवस्थापन तथा सशक्त निर्णय लिन सक्ने क्षमता सरकारमा जानुअगावै कर्मले प्रमाणित गरेका व्यक्तित्वहरूले नै सिंगापुरलाई सिंगापुर बनाउन सकेका हुन् ।भारतको उत्तरप्रदेशमा योगी आदित्यनाथले सरकार सफलतापूर्वक चलाउन सक्नुका पछाडि पनि उनले नाना प्रकारका संस्थान, अस्पतालदेखि शिक्षण संस्थाहरूसम्म सञ्चालन गर्ने विशाल गोरखनाथ मठ सफलतापूर्वक हाँकेको प्रशासनिक पृष्ठभूमिले काम गरेको छ । सुरुमा मोदीलाई आलोचना गर्नेहरूले भन्थे उनको मन्त्रिमण्डलमा मन्त्रालयको नेतृत्व गर्न सक्ने प्राविधिक क्षमता भएका मन्त्री हुँदैनन् । हालसालै मोदीले धेरै उच्च तहका, सधैं मन्त्री हुने गरेका पुराना राजनीतिज्ञहरूलाई मन्त्रिमण्डलबाट हटाई संगठनको जिम्मा दिएका छन् । उदाहरणका लागि, रेल, आईटी र सञ्चारजस्ता तीनैवटा महत्त्वपूर्ण पोर्टफोलियोमा उनले अश्विनी वैष्णवलाई ल्याएका छन् । अश्विनी वैष्णव एक सफल व्यवस्थापक, टेक्नोक्य्राट र उद्यमी पनि हुन् । आईआईटीबाट इलेक्ट्रोनिक्स र कम्युनिकेसनमा इन्जिनियरिङ गरेका उनले भारतीय प्रशासनिक सेवामा अनेक जिम्मेवारी सम्हालिसकेका छन् । ह्वार्टन बिजिनेस स्कुलबाट एमबीएसमेत गरेका उनले केही समय निजी संस्थाको उच्च पदमा जागिर खाएपछि लजिस्टिक्स (रसद) सम्बन्धी आफ्नै उद्योग स्थापना गरी सफलतापूर्वक चलाइसकेका छन् ।भारतकै गोवामा सन् १९८९ मा केवल ४,००० सदस्य संख्या रहेको भारतीय जनता पार्टीलाई करिब ४ लाख सदस्यवाला बनाएका र रक्षा मन्त्रालयको पदभार सम्हालेका मनोहर पर्रिकर त्यस्तै सफल व्यक्तित्व मानिन्छन् । आईआईटी बम्बईबाट मेटलर्जीमा इन्जिनियरिङ गरेका उनले राजनीतिमा आउनुअघि आफूलाई सफल उद्यमीका रूपमा स्थापित गरिसकेका थिए । साधारण सर्टप्यान्ट लगाउने, स्कुटरमा यात्रा गर्ने, सादा जीवन उच्च विचारको ज्वलन्त उदाहरण बनेका यी सफल उद्यमीले चारचोटि गोवाको मुख्यमन्त्रीको जिम्मेवारी पनि सफलतापूर्वक निर्वाह गरेका थिए ।जब कुनै व्यक्तिले विविध क्षेत्र समेट्ने आर्थिक साम्राज्यलाई दूरदर्शितापूर्वक गति दिन सक्छ, लक्ष्यप्राप्तिमा मार्गदर्शन गर्न सक्छ, त्यस्तो व्यक्तिले सरकारलाई पनि गति दिन सक्छ । माथि उल्लिखित धेरैजसो व्यक्तित्वले आफ्नो जीवनको पूर्वार्द्धमा सक्रिय राजनीति नगरी आफ्नो पेसा तथा उद्यममा मिहिनेत गरेर सफलता प्राप्त गरेका थिए र त्यही सफलता जीवनको उत्तरार्द्धमा देश विकासमा समर्पित गरे, गरिरहेका छन् ।नेपालमा हामी साधारणतया आन्दोलन गर्ने, क्रान्ति गर्ने, चुनाव जित्ने र सरकार चलाउने क्षमता एउटै व्यक्तिमा खोज्छौं । हुन त राम्रो व्यवस्थापक र प्रशासकका गुण आन्दोलन र चुनाव जित्न पनि नचाहिने होइनन् तर राष्ट्र केवल राजनीतिक सक्रियताले मात्र बन्न सक्दैन, यसका निम्ति आर्थिक व्यवस्थापनका साथै नवोन्मेष, नवपद्धति, विवेक र दूरदृष्टिपूर्ण विचारधारा अत्यन्त आवश्यक हुन्छन् ।हाम्रो राष्ट्रको विडम्बना के छ भने, देशलाई सिंगापुर बनाउने सपना बेचेर कुर्सी र धनको प्यास मेट्ने काम मात्र धेरै भएको छ, व्यवहारमा भने सिंगापुरे शैली विरलै देखिने गरेको छ ।हुन त नेपालमा पनि उद्यमीहरूले राजनीतिमा कदम नचालेका होइनन् तर धेरैजसो देश विकासभन्दा पनि निजी स्वार्थ र व्यापार बढाउने मनसाय मात्रले यता प्रवेश गरेका छन् । कतिपयको उद्यम गर्ने कार्यशैलीबारे अनेक प्रश्नचिह्न खडा भएका छन् र त्यस्ता उद्यमीहरूको राजनीतिप्रवेशमा राजनीतिक दलहरूबाट केही मामिलामा कमजोरी भएकाले समस्त उद्यमी वर्गको राजनीतिमा दखलप्रति नेपाली जनमानसमा नकारात्मक धारणा रहेको छ ।हरेक उद्यमी केवल व्यक्तिगत व्यापारको नाफा वृद्धि गर्न मात्र राजनीतिमा प्रवेश गर्ने गर्छन् भन्न खोजिएको होइन । नेपालमा अन्तर्राष्ट्रिय रूपमा ख्यातिप्राप्त व्यक्तित्व पनि छन् जसले आफ्नो बलबुतामा सफल उद्यमहरूको स्थापना गरी असंख्य नेपालीलाई रोजगारी दिनुका साथै धनार्जनबाट संतृप्त भइसकेर राजनीति, देश र समाजसेवाको बाटो रोजेका छन् । अन्तर्राष्ट्रिय समुदायले विभिन्न पुरस्कारद्वारा सम्मानित गरेका त्यस्ता सुयोग्य पात्रहरू पनि विश्वासको संकटले गर्दा मूलधारको राजनीतिमा चम्किन भने सकेका छैनन् ।आजको स्थितिमा हाम्रो देश एकातर्फ कोरोना महामारीसँग जुझ्दै छ भने अर्कातर्फ महामारीका कारण आएको आर्थिक विषमताले पनि ग्रस्त छ । यो परिस्थितिबाट सामान्य अवस्थामा आउन र विकासपथमा अगाडि बढ्न, हल्बर्ग र वेनरको शोधमा भनिएजस्तै, नेपाललाई प्राविधिक रूपमा व्यवस्थापकीय क्षमता साबित गरिसकेका व्यक्तिहरूको निकै खाँचो छ । सत्ताको बागडोर सम्हाल्न दीर्घकालीन रणनीति (स्ट्राटेजी) सँगसँगै त्यसलाई कार्यान्वयन गर्ने अल्पकालीन रणनीति (ट्याक्टिक्स) हुनु अत्यन्त आवश्यक छ । अल्पकालीन रणनीति व्यवहारमा ल्याउन भने व्यवस्थापकीय र प्रशासकीय भूमिका सफलतापूर्वक निर्वाह गरिसकेका व्यक्तिले मात्र सक्छन् । एउटा सफल उद्यमीले आफ्नो जीवनकालमा अनवरत रूपमा व्यवस्थापक र प्रशासकको भूमिका निर्वाह गरिरहेकै हुन्छÙ नीतिगत भ्रष्टाचार नहोस्, व्यक्तिगत हित नबाझोस् र सरकारमा हुने उद्यमीले गरेका निर्णयहरूबाट त्यस क्षेत्रको समग्र विकास होस् भन्नेमा मात्र उसले ध्यान दिए पुग्छ । यसका लागि हाल नेपालका प्रधानमन्त्री एवं नेपाली राजनीतिक दलहरूको बागडोर सम्हालेका नेतागणले विवेक प्रयोग गरेर, आफूलाई सुपात्र व्यवस्थापकका रूपमा स्थापित गरिसकेका व्यक्तिहरूलाई मूलधारको राजनीतिमा निर्णायक भूमिका वहन गर्ने पदमा बहाल गर्नुपर्ने देखिन्छ ।"
पुत्रमोहको पुस्तान्तरण,"म हिलाले पुरुषलाई परम पूज्यको दर्जा दिने उहिलेको चलन आधुनिक युगमा पनि हटेको छैन । नेपाली समाजको हरेक वर्ग र समुदायमा सुन्दा सामान्य लाग्ने तर विकराल बन्दै गएको समस्या हो परिवारमा छोरोको अनिवार्यता । यसले महिलाको शारीरिक, मानसिक एवम् सामाजिक पक्षमा निकै असर पारिरहेको छ । पहिलो सन्तान छोरी भएपछि अधिकांश महिलाले पाउने आशीर्वाद पुत्रवती भवः नै हुन्छ । आजसम्म कसैले पनि पुत्रीवती भवः आशीर्वाद दिएको सुनिएको छैन । यहाँसम्म कि यदि कुनै घरमा छोरो छैन, छोरी मात्र छन् भने, छोरीलाई हरकसैले दिने एउटै अर्ती हुन्छ अब भगवान्सँग एउटा भाइ माग है । यस अर्तीले पितृसत्तात्मक समाजले, कसरी महिलालाई कमजोर र पुरुषलाई सबल बनाइरहेको छ भन्ने देखाउँछ । हामीलाई सन्तान छछैन भन्दा पनि के छ (छोरो कि छोरी) मा बढी चासो हुन्छ । अहिलेको युगमा छोरो र छोरीको सक्षमतामा कुनै फरक छैन, न त उनीहरूले कमाउने नाम र इज्जतमै, तैपनि दक्षिण एसियामा छोरोमा आफ्नो भविष्य खोज्ने परिवार र समाज व्याप्त छ । एकातिर सरकारले महिला प्रतिनिधित्व बढाउन संविधानमै सकारात्मक विभेदको (आरक्षण) व्यवस्था गरेको छ, अर्कातिर यस्तो समूह पनि छ, जसलाई छोरी आत्मनिर्भर भएको, ख्याति कमाएको तथा शिक्षित भएको त मन पर्छ तर छोरोसरह नै वंश धान्ने सन्तानको दर्जा दिन भने आत्मैदेखि स्विकार्न सक्दैनन् । बहुसंख्यक परिवारमा सन्तानको रूपमा छोरो मात्र छ भने, न परिवारलाई समस्या हुन्छ न त समाजलाई नै । तर, त्यही ठाउँमा छोरी छ भने, घरकी बुहारीलाई छोरो पाउनैपर्ने पारिवारिकसामाजिक दबाब आइपर्छ । अब प्रश्न उठ्छ, आखिर कुनै पनि दम्पतीलाई चाहिने के हो ? सन्तान वा छोरो मात्र यदि सन्तान चाहिएको भए छोरी पाउँदा अर्को सन्तान छोरो नै हुनुपर्छ भन्ने दबाब किन ?अस्ति भर्खर एक जना गर्भवती आफन्तसँग भेट भयो, हालचाल सोध्न नभ्याउँदै चिनजानकै व्यक्ति आउनुभयो र उनलाई भन्नुभयो, एउटा छोरी भइसकेछ क्यारे, यसपालि त भ्रूण पहिचान गरेरै बच्चा राख्नुभएको होला हैन त ? उहाँको आशय अब त छोरो नै हुनुपर्छ भन्ने थियो । आखिर यो पितृसत्ताले महिलाको अस्तित्व किन स्विकार्न नसकेको होला ? कि आजको आधुनिक समाजले महिला नभई पनि सृष्टि चल्ने सोच बनाएको छ ? के यस्तो सम्भव छ ?विकट गाउँका पारिवारमा मात्र नभई सहरका सम्भ्रान्त परिवारमा पनि वंश धान्न र पुस्तान्तरण गर्न छोरो नै चाहिन्छ । यसले समाजमा अनेक समस्यालाई बढावा दिँदै गएको छ । यद्यपि बहुविवाहलाई मुलुकी अपराधसंहिता२०७४ को दफा १७५ ले गैरकानुनी ठहर्याए पनि समाजमा छोरो पाउनकै लागी गैरकानुनी रूपमा बहुविवाह भइरहेका छन् । साथै छोरो जन्माउन नसकेकै कारण महिलाहरू घरबाट निकालिएका घटना बेलाबखत सुनिन्छन् । अर्कातिर छोरो पाउनकै लागि थरीथरीका पूजापाठ, भाकल गरी महिलामाथि शोषण भइरहेको छ । छोरो नपाउँदा कतिपय परिवारले सुत्केरी महिलालाई अस्पतालमै छोडेर हिँडेका घटना पनि बाहिर आइरहेका हुन्छन् । छोरो नपाएकै कारण महिलाले सुत्केरी अवस्थामा घरबाट तिरस्कृत भई राम्रो स्याहार नपाएका पनि छन् । अर्को भयानक महिला हिंसा बालिका भ्रूण हत्या हो । छोरोलाई महत्त्व दिने प्रचलनले नै यस्तो घटना आजको परिवेशमा सुनियोजित अपराधको रूपमा मौलाउँदै गएको छ । के साँच्चिकै महिला र महिलाको अस्तित्व मूल्यहीन छ ? कसैको नजरमा छजस्तो लाग्छ भने, किन ? छैन भन्ने लाग्छ भने, महिलाको लिंग र पहिचानलाई स्विकार्न नसक्नुका कारण के छन् ? हाम्रोमा छोरो हुनुलाई पुण्य कर्मको प्रसादका रूपमा लिइन्छ भने छोरी पाउनुलाई पाप कर्मको फलको संज्ञा दिइन्छ । आजका दम्पतीले पनि यही परम्परालाई निरन्तरता दिँदै जाने हो वा छोरोसरह छोरीलाई पनि वंश धान्ने सन्तानको दर्जा दिने ?"
राज्यसंरक्षित विभेद,"शिथिल दलित आन्दोलन गत वर्ष रुकुम नरसंहार हुँदा केन्द्र, प्रदेश र घटनास्थलमा दलित आन्दोलन उठ्न सकेन, जसका कारण पोस्टमार्टम रिपोर्टदेखि मुद्दा दायर गर्ने बेलासम्म चलखेल भयो र न्याय पाउने सम्भावना कमजोर बन्यो । अहिले रूपा प्रकरणमा राज्य जोडिएको छ । रूढिवादी, पुनरुत्थानवादी र जात व्यवस्थाका हिमायतीहरूले सामाजिक सद्भाव, कोठा, कोटा र मेरिटका नाममा सामाजिक सञ्जालमा भ्रमपूर्ण प्रचारसहित दलितविरुद्ध हेट स्पिच को नांगो नाच देखाइरहेका छन् । यस्ता अपमानजनक प्रस्तुतिमा संलग्नहरूमध्ये अधिकांश राज्यका विभिन्न जिम्मेवारीमा रहेका कथित सचेतहरू नै छन् । उनीहरूमा ऐतिहासिक विभेद, वञ्चितीकरण र असमानताप्रति कुनै प्रायश्चित्त छैन । यसले नेपाली समाजको सोच, विचार, चिन्तन, प्रवृत्ति, विवेक र चेतनाको स्तर एक सय वर्ष पुरानै रहेको अनुभूति गराउँछ । विगतमा छुवाछुतको घटना हुँदा गाउँमा एक व्यक्ति र परिवारविशेष मात्र अपमानित र पीडित हुन्थे । अहिले घटनाविशेषमा सामाजिक सञ्जालमा हुने टिप्पणी र विभेदले लाखौंलाख दलितलाई अपमानित गर्ने र पीडा दिने गरेका छन् । यस्तो गम्भीर परिवेशमा दलित आन्दोलन सारा शक्तिसहित मैदानमा उत्रिनुपर्ने हैन र ? तत्कालीन सत्तारूढ दलनिकट भ्रातृ संगठनले आक्रामक रूपमा विरोध गरिरहँदा प्रतिपक्षी दलका भ्रातृ संगठनहरूको ठोस मुभ देखिँदैन । जनार्दन शर्मालाई पुरस्कृत गर्दा तिनले उल्टै बधाई दिएका छन् । यसले दलित आन्दोलनको निरीहता प्रदर्शन गरेको छ । यसैको फाइदा उठाएर जातिवादी र पुनरुत्थानवादीहरू सलबलाएका छन् भने राज्य र पार्टीहरूले दलितलाई लास्टै हेपेका छन् । साठी लाख दलितहरूले साँच्चिकै शक्ति देखाउँदा राज्य र पार्टीहरूलाई भारी पर्ने सन्देश कहिले दिने हो ?दलित आन्दोलनले हालसम्म उठाउँदै आएका मुद्दामा, अहिले कायम रहेका संरचनामा र नेतृत्व शैलीमा व्यापक पुनःसंरचना नहुँदा पनि समस्या आएको देखिन्छ । यसैले नेतृत्व तहमा बार्गेनिङ गर्न सक्ने, पार्टीहरू र सरकारलाई बाध्य पार्न सक्ने, नेपालको विभेदकारी राज्य संरचना र जातिवादमा आधारित सामाजिकधार्मिक संरचनालाई खलबल्याउने किसिमको सशक्त आन्दोलन गर्ने नेतृत्व तयार पार्नुपर्छ । छुवाछुतको सुरुआत र विकास राज्यशक्तिको प्रयोगबाट भएकाले यसको अन्त्य पनि राज्यशक्तिको प्रयोगबाट मात्रै हुन सक्छ ।"
भूतपूर्व गोर्खाहरूले १३ औं दिनमा तोडे अनशन,"(लन्डन)  बेलायती सैनिक समान पेन्सनलगायत अधिकारको माग गर्दै भूतपूर्व गोर्खाहरूले लन्डनमा गरेको आमरण अनशन १३ औं दिनमा तोडेका छन् । नेपाल सरकार र गोर्खा प्रतिनिधिसँग वार्ता गरी उनीहरूका समस्या समाधान गर्ने बेलायत सरकारको लिखित प्रतिबद्धता जनाएपछि अनशन तोडिएको हो । बेलायती रक्षा राज्यमन्त्री लियो डोचेर्टी, बेलायतका लागि नेपाली राजदूत लोकदर्शन रेग्मीलगायत अनशनस्थल पुगेर सत्याग्रहीहरूलाई जुस पिलाएर अनशन तोडाएका हुन् ।गोर्खा सत्याग्रह संघर्ष समितिका प्रमुख संयोजक कृष्णबहादुर राईले सत्याग्रहीले राखेको माग सम्बोधन भएपछि अनशन तोडिएको बताए । गोर्खाका मुद्दामा बेलायत सरकार वार्ताको टेबलमा बस्न तयार भएको छ । प्राविधिक संयन्त्रको सिफारिसकै जगमा बेलायत, नेपाल र गोर्खाहरूसहितको वार्ताको सहमति बनेको छ, उनले भने ।सहमतिअनुसार आगामी सेप्टेम्बर ८ मा बेलायत सरकारका अधिकारी र नेपाली अधिकारी तथा गोर्खाहरूबीच प्रारम्भिक छलफल हुने र डिसेम्बरबाट मुख्य वार्ता सुरु हुने प्रमुख संयोजक राईले जानकारी दिए । गोर्खा सत्याग्रह संघर्ष समितिको आह्वानमा अभियन्ताहरू ज्ञानराज राई, धन गुरुङ र पुष्प राना घलेले बेलायती प्रधानमन्त्रीको कार्यालयबाहिर आमरण अनशनमा थिए । उनीहरूको यो आन्दोलनमा बेलायतस्थित नेपाली संघसंस्था र सिंगो नेपाली समुदायले ऐक्यबद्धता प्रकट गरेको थियो ।साथै, बेलायतका भेट्रानहरू, विभिन्न राजनीतिक दल तथा नेता र आम समुदायले समेत उनीहरूलाई व्यापक रूपमा समर्थन जनाएका थिए ।सर्वोच्च अदालतले बिहीबारै नेपाल सरकारका नाममा तत्काल बेलायत सरकारसँग वार्ता गर्न र आमरण अनशनमा रहेका तीन भूपू गोर्खाहरूको जीवन रक्षाका लागि आवश्यक पहल गर्न आन्तरिम आदेश जारी गरेको थियो ।भूतपूर्व गोर्खाहरूको सम्बन्धमा संघीय संसद् प्रतिनिधिसभा अन्तर्राष्ट्रिय सम्बन्ध समितिले पनि एक उच्चस्तरीय समिति गठन गर्न निर्देशन दिएको थियो ।बेलायती संसद्को सर्वदलीय समितिका नेपाल अध्यक्ष सांसद वीरेन्द्र शर्मासहित सांसदहरू सीमा मल्होत्रा, नभेन्दु मिश्र, निक स्मिथ, अलान डोरान्स, डान जार्भिस, लर्ड बिलिमोरिया, लर्ड ढोलाकिया र लर्ड शेखले पनि प्रधानमन्त्री बोरिस जोन्सनलाई संयुक्त पत्र लेख्दै गोर्खा समस्याको दीर्घकालीन समाधानमा जोड दिएका थिए ।"
"गौरवका सडक निर्माणमा ढिलाइ गर्दै, लागत बढाउँदै","(काठमाडौं)  राष्ट्रिय गौरवका आयोजना तथा रणनीतिक महत्त्वका सडक निर्माणको समय लम्बिँदा बर्सेनि लागत बढाउने काम मात्र भइरहेको देखिएको छ । तिनको भौतिक प्रगति सोचेभन्दा कम त छ नै, आयोजनाको म्याद थपिँदिँदासमेत प्रगति देखिएको छैन । कतिपय आयोजनाको थपिएको समय सकिनै लाग्दा पनि अपेक्षाकृत प्रगति छैन । एउटा उदाहरण हो हुलाकी राजमार्ग । राजमार्गको अहिलेसम्मको भौतिक प्रगति ७० प्रतिशत मात्र छ । २०७९८० भित्र यसको निर्माण सक्नुपर्ने आयोजनामा ३० प्रतिशत निर्माणको काम बाँकी छ । आयोजनामा सुरु अनुमानित बजेट ४७ अर्ब २४ करोड रुपैयाँ थियो । पछि संशोधन गरेर ६५ अर्ब २० करोड रुपैयाँ पुर्याइयो । अहिलेसम्म ४५ अर्ब ६३ करोड रुपैयाँ खर्च भएको छ । बर्सेनि लागत बढिरहे पनि प्रगती सोचेभन्दा कम छ । निर्माण व्यवसायीको ढिलाइ, पूर्वतयारीबिना गरिएको ठेक्का आदि कारणले ढिलाइ हुँदै आएको जनाइएको छ । अहिले भने निर्माण व्यवसायी र आयोजना कार्यालयहरूले कोभिडका कारण समयमै आयोजनाको काम सक्न समस्या भएको बताएका छन् । हुलाकी राजमार्ग निर्देशनालयका प्रमुख रोहितकुमार बिसुरालले पनि तोकिएकै समयमा सडक सम्पन्न हुने अबस्था नरहेको जानकारी दिए । कोभिडले गर्दा आयोजना सक्ने बेलामा कोभिडले गर्दा काम रोकियो, उनले भने, सरकारले कोभिडले असर गरेको समय ६६ महिना थपिदिएकाले उक्त अवधिमा काममा प्रगति आउनेछ । मध्यपहाडी (पुष्पलाल) लोकमार्गको पनि अहिलेसम्मको भौतिक प्रगती ५४ प्रतिशत छ । १ हजार ८ सय ७९ किमि सडक कालोपत्रे गर्नुपर्नेमा अहिले सम्म १ हजार १४ किमि मात्र भएको मन्त्रालयले बताएको छ । १ सय २९ पुलमध्ये ९१ वटा बनेका छन् । सुरु अनुमानित बजेट ३३ अर्ब ३६ करोड रहेकोमा पछि संशोधन गरेर १ खर्ब १ अर्ब ५ करोड रुपैयाँ पुर्याएको छ । लोकमार्गमा अहिलेसम्म ५३ अर्ब ९५ करोड रुपैयाँ खर्च भएको मन्त्रालयले जनाएको छ । आर्थिक वर्ष २०६४६५ बाट सुरु भएको लोकमार्ग २०७९८० भित्र निर्माण सक्नुपर्नेछ । कोशी करिडोरको पनि अहिलेसम्मको भौतिक प्रगति २२ दशमलव १० प्रतिशत छ । यसको सुरु बजेट १ खर्ब १ अर्ब ५० करोड रुपैयाँ थियो । पछि यसलाई संशोधन गरेर १६ अर्ब २० करोड रुपैयाँ पुर्याइयो । यसमध्ये ३ अर्ब ५८ करोड रुपैयाँ खर्च भएको छ । आर्थिक वर्ष २०६५६६ सुरु भएको करिडोर निर्माण २०८०८१ भित्र सक्ने भनिएको थियो । अहिले समय थपेर आर्थिक वर्ष २०८३८४ पुर्याइएको छ । रेल, मोनो रेल तथा मेट्रो रेल विकास आयोजनाको निजगढबर्दिबास खण्डको भौतिक प्रगति अहिलेसम्म २८ प्रतिशत छ । १ सय ४५ किमि ट्र्याकबेल्ट निर्माण गर्नुपर्नेमा अहिलेसम्म १ सय ४० किमि मात्र भएको छ । तर पुल निर्माण गर्नुपर्ने १५ मध्य २ वटा बनेका छन् । ७० अर्ब ६२ करोड लागतको आयोजनामा २४ अर्ब ८ करोड रुपैयाँ खर्च भएको मन्त्रालय स्रोतले जनाएको छ । २०६४ सालबाट निर्माण सुरु भएको कान्ति लोकपथको निर्माण अहिलेसम्म ९० प्रतिशत मात्र छ । २०७७७८ को भदौ मसान्तमा आयोजना सकिनुपर्ने हो । एक महिना समय बाँकी छ, कान्ति लोकपथ सडक योजनाका प्रमुख ज्ञानेन्द्र झाले भने, यो समयभित्र योजना सकिनेवाला छैन । कोभिडले गर्दा समस्या भएको हो । केही समय थपिएको भने योजना सजिलै योजना सकिन्छ । योजना सुरु गर्दा कम बजेट हुन्थ्यो । आर्थिक वर्ष २०७१७२ बाट बहुवर्षीय ठेक्काका रूपमा सडक कालोपत्र गर्न थालेपछि बजेट बढेको उनको भनाइ छ । काठमाडौंतराई मधेस द्रुतमार्ग (फास्ट ट्याक) निर्माण व्यवस्थापनको जिम्मा २०७४ जेठबाट नेपाली सेनालाई दिइएको छ । यसको अहिलेसम्म भौतिक प्रगति १६ दशमलव १० प्रतिशत छ । सबैभन्दा जटिल मानिएको सुरुङको ठेक्का भएर काम अघि बढाइएको छ । यो आयोजनाको सुरु अनुमानित बजेट १ खर्ब ११ अर्ब रुपैयाँ थियो । अहिले संशोधन गरेर १ खर्ब ७५ अर्ब रुपैयाँ पुर्याइएको छ । अहिलेसम्म २५ अर्ब २३ करोड रुपैयाँ खर्च भइसकेको छ । यो आयोजना २०८०८१ भित्र निर्माण सक्नुपर्नेछ । भौतिक पूर्वाधार तथा यातायात मन्त्रालय सबैभन्दा धेरै बजेट पाउनेमा पर्छ । तर यही मन्त्रालयको वित्तीय प्रगति भने सन्तोषजनक छैन । आर्थिक वर्ष २०७६७७ को तुलनामा आर्थिक वर्ष २०७७७८ मा भने वित्तीय प्रगति बढेको मन्त्रालयको दाबी छ । दुई आर्थिक वर्षमा काम गर्ने समयमै कोभिडले बाधा पुर्याएको मन्त्रालयका सहसचिव एवं प्रवक्ता केशवकुमार शर्माले बताए । सोही कारण प्रगति कम हुन भएको उनको भनाइ छ । आर्थिक वर्ष २०७६७७ मा मन्त्रालयको सुरु विनियोजित बजेट १ खर्ब ४४ अर्ब ८८ करोड ७७ लखा रुपैयाँ थियो । संशोधित बजेट भने १ खर्ब ३९ अर्ब ५४ करोड ५० लाख रुपैयाँ थियो । यसमध्ये ६२ अर्ब ५१ करोड ९९ लाख रुपैयाँ मात्र खर्च भएको छ । यो ५५ दशमलव २ प्रतिशत हो । बजेटमा सबैभन्दा बढी हिस्सा सडक विभागको रहन्छ । गत आर्थिक वर्षमा सडक विभागतर्फ संशोधित बजेट १ खर्ब २७ अर्ब १३ करोड १६ लाख रुपैयाँ थियो । यसमध्ये ६९ अर्ब ४८ करोड ७४ लाख रुपैयाँ खर्च भयो । यो ५४ दशमलव ६६ प्रतिशत हो । आर्थिक वर्ष २०७७७८ मा मन्त्रालयको सुरु विनियोजित बजेट १ खर्ब ३४ अर्ब २९ करोड ४४ लाख रुपैयाँ थियो । पछि संशोधित बजेट १ खर्ब ४८ अर्ब २८ करोड ९८ लाख रुपैयाँ रहेकोमा १ खर्ब १ अर्ब ८० करोड ३५ लाख रुपैयाँ मात्र खर्च भयो । यो ६८ दशमलव ६५ प्रतिशत हो । सडक विभागतर्फ १ खर्ब १८ अर्ब ७२ करोड रुपैयाँ बजेट विनियोजन भएकोमा ७९ अर्ब ३८ करोड ७४ लाख रुपैयाँ खर्च भएको जनाइएको छ । यो ६६ दशमलव २७ प्रतिशत हो । गत आर्थिक वर्षमा सडक विभागतर्फ १ हजार ३ सय किमि सडक कालोपत्र गर्नुपर्नेमा १ हजार १ सय ९० किमि मात्र भएको मन्त्रालयले बताएको छ । १ हजार किमि ग्राभेल सडक निर्माण गर्नुपर्नेमा ७ सय २९ र माटे सडक ५ सय किमिमध्ये ४ सय ६५ किमि निर्माण भएको छ । तीन सय पक्की पुलमध्ये २ सय २४ वटा मात्र निर्माण भएको मन्त्रालयले जनाएको छ ।आयोजनाको व्यवस्थापनमा सबैभन्दा ठूलो समस्या लागत बढिरहने, गुणस्तर नहुने र समय पनि थपिरहने रहेको पूर्वअर्थ सचिव शान्तराज सुवेदी बताउँछन् । यी तीन पक्ष असाध्यै ठूलो समस्याका रूपमा देखिए । पहिल्यै डिजाइन तयार नहुँदा पनि समस्या आउने गरेको उनको भनाइ छ । ठेकेदारले समयमै काम नगर्ने, सम्बन्धित निकायले अनुगमन नगर्ने, जसले गर्दा काम ढिलो हुँदै जाने हुन्छ, उनले भने, अनि काम रोकिन्छ, काम गर्न नसकेपछि समय पनि बढाइदिनुपर्यो, त्यसपछि लागत पनि बढ्न जान्छ । सरकारी संयन्त्रमा अनुगमनको पाटो अन्त्यन्त कमजोर छ ।"
जलविद्युत्को सेयर किन्दा सचेत बन्न आग्रह,"(काठमाडौं)  वास्तविक अवस्था नबुझी जलविद्युत् कम्पनीका सेयरमा लगानी नगर्न विद्युत् नियमन आयोगले लगानीकर्तालाई आग्रह गरेको छ । पछिल्ला सातामा केही जलविद्युत् कम्पनीले सेयर मूल्य बढाउनकै लागि अनावश्यक हल्ला फैलाइरहेको सन्दर्भमा आयोगले बिहीबार सार्वजनिक सूचना जारी गरेरै यस्तो आग्रह गरेको हो । सञ्चार माध्यम र सामाजिक सञ्जालहरूमा केही विद्युत् कम्पनीका प्रवर्द्धक अस्वाभाविक रूपमा सेयर मूल्य वृद्धि गराउने क्रियाकलापमा संलग्न भएका कारण नेप्सेमा सूचीकृत विद्युत्सम्बन्धी कम्पनीको सेयर मूल्यमा अस्वाभाविक वृद्धि भएको भनी समाचार सम्प्रेषण भएको सम्बन्धमा विद्युत् नियमन आयोगको ध्यानाकर्षण भएको छ, सूचनामा भनिएको छ । पछिल्ला दिनमा केही कम्पनीले सेयर मूल्यमा सकारात्मक प्रभाव पार्ने खालका हल्ला लगानीकर्तामाझ फैलाउँदै आएका छन् । ती सूचना प्रमाणित हुने आधार नभए पनि उक्त काममा केही जलविद्युत् कम्पनीका प्रवर्द्धक स्वयं लागेको भेटिएको छ । सूचीकृत कम्पनीले जानकारी तथा विवरण सार्वजनिक गर्दा सत्य तथा निष्पक्ष जानकारी प्रेषित गर्नुपर्ने सम्बन्धित कम्पनीको जिम्मेवारी हो । लगानीकर्तालाई जानजान झुक्याउने तथा बहकाउने प्रयोजनले त्रुटिपूर्ण सूचना प्रवाह गर्ने प्रवर्द्धक एवं उत्पादन कम्पनीविरुद्ध आवश्यक कारबाही गरिने पनि आयोगले बताएको छ । लगानीकर्तालाई विद्युत्सम्बन्धी आयोजना एवं कम्पनीहरूको प्राविधिक तथा वित्तीय अवस्थालाई मध्यनजर गरी तथ्यपरक सूचनामा आधारित भएर उक्त सेयरले दिने र दिन सक्ने प्रतिफलबारे राम्रोसँग लेखाजोखा गरी लगानी गर्न वा सेयर खरिद गर्न आयोगले अनुरोध गर्दछ, सूचनामा भनिएको छ । लगानी गर्दा जलविद्युत् कम्पनीका न्यूनतम पक्षहरूबारे जानकारी लिएर मात्र निर्णय गर्न पनि आयोगले भनेको छ । यसअनुसार कम्पनीको नेटवर्थ चुक्ता पुँजीभन्दा कम भए, नभएको, सेयरको बजार मूल्य सेयरको प्रतिसेयर आम्दानी अनुपातभन्दा कम भए, नभएको, चालु सम्पत्ति दायित्वको अनुपातमा धेरै भए, नभएको, तरलता अनुपात धेरै भए, नभएको, निर्माणाधीन कम्पनीको हकमा कार्य प्रगति धेरै भए, नभएको र प्रसारण लाइन आयोजना भन्दा ढिला सम्पन्न सम्पन्न हुने देखिएको, नदेखिएको विवरण लगानीकर्ताले हेर्नुपर्ने आयोगले जनाएको छ ।"
उच्च शिक्षा कार्यक्रमलाई विश्व बैंकको सात अर्ब,"काठमाडौं (कास) विश्व बैंकले नेपालको उच्च शिक्षामा विशिष्टताको प्रवर्द्धन कार्यक्रमका लागि ६० मिलियन अमेरिकी डलर सहुलियतपूर्ण ऋण उपलब्ध गराउने भएको छ । अर्थ मन्त्रालयमा बिहीबार आयोजित समारोहमा सरकारका तर्फबाट अर्थ सचिव मधुकुमार मरासिनी र विश्व बैंकका तर्फबाट नेपालसहित माल्दिभ्स र श्रीलंकाका लागि कन्ट्री डाइरेक्टर फारिस हदाद जेर्भोसले सम्झौतापत्रमा हस्ताक्षर गरे । कार्यक्रमले नेपालको उच्च शिक्षामा सुधार गर्न, सिकाइमा सूचना प्रविधिको प्रयोग बढाउन र पिछडिएका तथा जोखिममा रहेका विद्यार्थीलाई शैक्षिक संस्थासम्मको पहुँच बढाउन सघाउने विश्वास लिइएको छ । युवाको क्षमता अभिवृद्धि तथा विकासमा लगानी गर्ने सरकारको विशेष प्राथमिकता हो, सचिव मरासिनीले भने, यो कार्यक्रमले कोभिडका कारण मुलुकभर उच्च शिक्षा प्राप्त गर्नबाट वञ्चित भएकाहरू शिक्षासँग पुनः जोडिन मद्दत गर्नेछ । विश्व बैंकका कन्ट्री डाइरेक्टर फारिसले यो कार्यक्रमले नेपालको पुनरुत्थानशीलतालाई सुदृढ बनाउन महत्त्वपूर्ण योगदान पुग्ने विश्वास व्यक्त गरे । कार्यक्रमअन्तर्गत बजारको मागअनुसार दक्ष जनशक्ति उत्पादन गर्न नेपालका विभिन्न विश्वविद्यालयबाट छात्रवृत्ति प्रदान गरिने जनाइएको छ । यस्तो छात्रवृत्ति विशेषगरी पिछडिएका र विभिन्न कारणले उच्च शिक्षा प्राप्त गर्नबाट वञ्चित हुने विद्यार्थीलाई प्रदान गरिने बताइएको छ ।"
"के आउँछ, के जान्छ ?","(काठमाडौं)  सरकारी फौजविरुद्धको आक्रमण तीव्र पार्दै अफगानिस्तानमा विद्रोही समूह तालिवानले सत्ता कब्जा गरेपछि विश्वभर चर्चा चुलिएको छ । शासनदेखि लिएर अफगानिस्तानसँग अन्तर्राष्ट्रिय सम्बन्ध कस्तो होला भन्नेबारे विभिन्न अड्कालबाजी भइरहेका छन् । विद्रोही समूह तालिवानले विभिन्न प्रान्तसँगै राजधानी घेरेपछि राष्ट्रपति असरफ घानीले देश छाडी गएको अन्तर्राष्ट्रिय समाचारहरूले जनाएका थिए । तालिवान शासन भएसँगै विभिन्न मुलुकले आफ्नो नागरिकलाई स्वदेश फिर्ता गरिरहेका छन् । नेपालले करिब २ हजारमध्ये २ सय ९६ जना नेपाली स्वदेश फिर्ता गरिसकेको छ । अझै सयौं नेपाली नागरिक उद्धारका क्रममा छन् । यति बेला अफगानिस्तानसँगको व्यापारिक सम्बन्ध तत्काललाई स्थगित जस्तै छ । अफगानिस्तानसँग नेपालको व्यापार अवस्था भने कस्तो छ त ? भन्सार विभागले नेपाल र अफगानिस्तानको व्यापार नगण्य रहेको जनाएको छ । फाटफुट रूपमा केही वस्तु आयातनिर्यात भए होलान् । तर ठूलो परिमाणमा आयातनिर्यात आएको छैन, विभागका सूचना अधिकारी शिशिर घिमिरेले भने । आर्थिक वर्ष २०७७७८ मा अफगानिस्तानबाट ६८ लाख रुपैयाँको सामान आएको थियो । तर निर्यात भने १२ हजार रुपैयाँको मात्रै भएको विभागको तथ्यांक छ । आयातित वस्तुमा २५ लाख रुपैयाँको अन्जिर, १० लाख रुपैयाँको अंगुर र ४ लाख रुपैयाँको ड्राई फ्रुटलगायत वस्तु छन् । आर्थिक वर्ष २०७६७७ मा भने २ लाख रुपैयाँको मात्रै आयात भएको थियो । उक्त आर्थिक वर्षमा निर्यात भने १६ लाख रुपैयाँको भएको भन्सार विभागको विवरणमा उल्लेख छ । आयातित वस्तुमा सबैभन्दा बढी १ लाख रुपैयाँको कलर (रङ) र २०२५ हजार रुपैयाँका कपडा रहेको विभागले जनाएको छ । निर्यात भएका वस्तुमा भने भेटेरिनरी भ्याक्सिन रहेको विभागले बताएको छ । ती सामान बेच्न आयात गरिएका होइनन् । घरायसी र साथीभाइहरूका लागि आयात गरेको हुन सक्छ, विभागका एक अधिकारीले भने, दुई मुलुकबीच व्यापार छैन भन्दा पनि हुन्छ । अफगानिस्तानमा विकसित पछिल्ला घटनाक्रमले व्यापारमा नेपाललाई खासै असर पर्दैन । पूर्ववाणिज्य सचिव पुरुषोत्तम ओझाले पनि अफगानिस्तानमा अलिअलि रोजगारीको अवसर भए पनि व्यापार नभएको बताए । मान्छेहरूले अफगानिस्तान आउँदाजाँदा केही सामानको भन्सार तिरेका छन् । जसले गर्दा सामान्य आयातनिर्यात देखिएको उनको भनाइ छ । दक्षिण एसियामा अफगानिस्तानको व्यापार भनेको भारत र पाकिस्तानसँग मात्रै हो । यी दुईबाहेक अन्य मुलुकसँग व्यापार त्यति छैन । छिटपुट रूपमा भए पनि आयातनिर्यात उल्लेख गर्न लायक छैन, ओझाले भने, अफगानिस्तानसँगको सम्बन्ध विकास भएको सन् २००१ पछि हो । तालिवानलाई हटाएर चुनावका लागि अमेरिकी फोर्स अफगानिस्तान गए । पूर्वाधार विकासका लागि इन्जिनियर र नेपालबाट रिटायर्ड सुरक्षाकर्मी सुरक्षाका काममा गए । सुरक्षा गार्डका लागि रोजगारीको अवसर अलिअलि भयो । तर व्यापारको अवस्था भने शून्यसरह नै हो । तथ्यांकअनुसार मुलुकमा सबैभन्दा बढी भारतबाट आयात हुन्छ । १५ खर्ब ३९ अर्बको आयात व्यापारमा भारतबाट मात्रै ९ खर्ब ७१ अर्ब ६० करोड रुपैयाँको छ । १ खर्ब ४१ अर्बको निर्यात व्यापारमा भारतमा १ खर्ब ६ अर्ब ३७ करोडको निर्यात भएको उल्लेख छ ।"
जग्गा कारोबार ४६५ बढ्यो,"(काठमाडौं)  गत आर्थिक वर्षमा जग्गा कारोबार ४६६९ प्रतिशत बढेको देखिएको छ । भूमि व्यवस्थापन तथा अभिलेख विभागको आर्थिक वर्ष २०७६७७ र २०७७७८ को तथ्यांकले यस्तो देखाएको हो । आर्थिक वर्ष २०७६७७ मा १२ लाख ११ हजार ३ सय ६७ संख्या जग्गा कारोबार भएकोमा २०७७७८ मा १७ लाख २८ हजार ५ सय २९ पुगेको विभागको तथ्यांक छ । आर्थिक वर्ष २०७५७६ मा भने १० लाख ७७ हजार ८ सय १६ संख्या जग्गाको कारोबार भएको विभागले बताएको छ । गत आर्थिक वर्षमा निषेधाज्ञाका कारण रोकिएका जग्गा कारोबार भएकाले किनबेच बढी देखिएको विभागका प्रवक्ता गुरुदत्त सुवेदीले बताए । २०७६७७ मा मा चैतदेखि असारसम्म कारोबार भएन, उनले भने, साउनबाट खुल्नेबित्तिकै रोकिएका कारोबार बढे । त्यसैले तथ्यांकमा वृद्धि देखियो । वैदेशिक रोजगारीबाट भित्रिने रेमिट्यान्ससमेत जग्गामा लगानी भइरहेकाले कारोबार बढेको हुन सक्ने उनको भनाइ छ । पहिला कित्ताकाट र जग्गाधनीको संख्या कम थियो, उनले थपे, अहिले प्रत्येक वर्ष कित्ताको संख्या बढिरहेको छ ।विभागले यसबापत २०७५७६ मा ३२ अर्ब ६१ करोड १८ लाख ४४ हजार रुपैयाँ राजस्व संकलन गरेको छ । त्यस्तै २०७६७७ मा ३४ अर्ब ८४ लाख ७५ लाख १० हजार र २०७७७८ मा ५२ अर्ब ९६ करोड ७२ लाख १० हजार रुपैयाँ राजस्व संकलन गरेको छ । कोभिड संक्रमणबाट जोगिन सरकारले निषेधाज्ञा जारी गर्दा जग्गाको कारोबार ठप्प थियो । सहज हुँदै जाँदा कारोबार हुन नसकेका जग्गाहरूको किनबेच बढेको हो । अहिले लगानीकर्ताहरूसमेत जग्गा कारोबारमा आकर्षित भएका छन् । अन्य क्षेत्रभन्दा जग्गामा लगानी गर्न कम जोखिम भएकाले लगानीकर्ता यसतर्फ लागेको सुवेदीले बताए । व्यक्तिगत रूपमा कित्ताकाट गर्ने संख्या बढेकाले जग्गा कारोबार वृद्धि भएको देखिएको नेपाल जग्गा तथा आवास विकास संघका वरिष्ठ उपाध्यक्ष विदुर धमलाको भनाइ छ । सरकारले कित्ताकाट रोकेको छ । तर जग्गाको कारोबार बढिरहेको छ, उनले भने, यो व्यवस्थित हुन सकेको छैन । अव्यवस्थित रूपमा हुने जग्गा कारोबारले जोखिम निम्त्याउने उनले बताए । आफूखुसी जग्गा किनबेच र घर बनाउने बढेकाले व्यवस्थित बस्ती निर्माणमा सरकारलाई नै चुनौती देखिएको उनले सुनाए ।"
गोलको सुन्दरता र ट्रफीको चाहना,"लन्डन रोमेलु लुकाकु इंग्ल्यान्ड फर्किंदा उनले आफूलाई प्रमाणित गर्नुपर्छ भन्ने धारणा छैन । चेल्सीका ९ करोड ५७ लाख पाउन्डमा अनुबन्धित नयाँ स्ट्राइकरलाई अगाडिका खेलमा सुनिएको थियो फस्ट टच, भद्दा शरीर । तर, उनी आफ्नो आलोचनामा लामो समय चिन्तित रहँदैनन् ।मेरो पछाडि भएको पर्खाल केही हो भन्ने अनुभव मैले युवा उमेरमै गरेको थिएँ, उनले भने, मेरा लागि यो कुनै नयाँ होइन । मानिसहरूले जे भनिरहे पनि गफ गर्न देउ । उनीहरूको धारणा हुन्छ । तिमी सम्मान गर्न चाहन्छौं । तर, यसैका लागि तिमी संघर्ष गरिरहँदैनौं । किनभने तिमीले अनावश्यक उर्जा खेर फाल्नुपर्ने हुन्छ ।लुकाकुलाई आफ्नो मूल्य थाह छ । यी बेल्जियन स्टार म्यानचेस्टर युनाइटेडमा कमजोर नै थिए र चेल्सीमा फर्किंदा प्रसन्न छन् । एभरटनका लागि चेल्सी छाडेको सात वर्षपछि उनी लन्डन क्लब फर्किएका हुन् । उनी थोमस टचेलको टिममा निर्णायक हुनसक्छन् । उनले चेल्सीलाई शीर्ष चारबाट उपाधिको दाबेदार बनाउन सक्छन् । युरोपेली च्याम्पियनमा गत सिजन उच्च गोलकर्ताको अभाव खट्किएको थियो । अब चेल्सीसँग लुकाकुको रूपमा विश्वकै एक उत्कृष्ट रहेको छ । उनलाई एन्टोनियो कोन्टेको इन्टर मिलानमा दुई वर्ष रहँदा अधिक फाइदा भएको थियो ।कोन्टेले सम्हालेको चेल्सीमा सन् २०१७ मा लुकाकुले चेल्सीका लागि एभरटन छाड्न चाहेको बुझ्न गाह्रो छैन । त्यसपछि उनी म्यानचेस्टर युनाइटेडमा आबद्ध भए । उनीहरू इन्टर मिलानमा रोक्नै नसकिने भए । लुकाकुको करिअर युनाइटेडमा केही स्थापित भएको थियो । तर उनले आफ्नो उत्कृष्ट देखेनन् । ओले गनर सोल्सायरको योजनामा लामो समय नरहेपछि उनले आफ्नो परिवर्तन आवश्यक भएको देखे ।युनाइटेडले गुमाउनु भनेको इन्टरले पाउनु थियो । कोन्टेले अन्नतः आफ्नो मान्छे पाए । लुकाकुलाई ७ करोड ४० लाख पाउन्डमा इटाली लगे । बेल्जियमका यी कीर्तिमानी गोलकर्ताले जादुयी काम गरे । लुकाकुमा उल्लेख्य परिवर्तन देखियो । मैदानबाहिर मिहिनेत गरे । खानपिनमा ध्यान दिएर शरीर पातलो बनाए । र, उनको ट्याक्टिकल सचेतना बढ्यो, जसका लागि कोन्टेको प्रशिक्षणलाई धन्यवाद दिनुपर्छ । सबथोक राम्रो भयो र लुकाकु इटालीमा अग्रपंक्तिका सबैभन्दा खतरनाक खेलाडी बने । उनले २४ गोल र ११ एसिस्ट गर्दै इन्टरलाई ११ वर्षे खडेरी तोड्दै उपाधि दिलाए ।मैले सधैं खेल्न चाहेको लिग थियो सिरी ए, लुकाकुले भने, यसमा फरक किसिमको दबाब थेग्नुपर्छ । एन्टोनियो कोन्टेले वास्तवमै मलाई सहयोग गरे र कसरी जित्नुपर्छ भन्ने देखाए । इटालीको खेल पूर्णतः फरक रह्यो । धेरै, धेरै ट्याक्टिकल । साँघुरो स्थान र धेरै खेलमा त एउटामात्रै अवसर मिल्थ्यो । त्यसमा गोल गर्न नसके धेरै गाह्रो हुन्थ्यो । दक्षताको हिसाबले हेर्दा त्यो धेरै महत्त्वपूर्ण हो । मैले मेरो पछाडिबाट धेरै गोल गर्नेबारे पनि सिकें ।उनले भने, कसरी जित्नुपर्छ भन्ने सिकाइले एउटा घेरालाई धकेल्थ्यो । एन्टोनियोसँग कसरी रेड जोन मा जाने भन्ने सिकें । दोस्रो सिजन ठूला खेल जित्नेमा हामीमा धेरै एकरुपता भयो । इटालियन खेल फरक छ । अर्को खेलाडीलाई स्वतन्त्र बनाउन आफू सही तरिकाले दौडिनुपर्छ वा सक्रिय हुनुपर्छ । हामीले सधैं धेरै बल पोसेसन राखेका थियौं । धेरै समय गोलकै पछाडि हुन्थ्यो । सबथोक मेरैमार्फत हुन्थ्यो । कोन्टेसँग कुरा गरेको स्मरण छ, उनले त्यो बेला राम्रो छैन भने म खेल्दिन थिएँ । त्यसले आँखा खोल्थ्यो । एकपल्ट त्यो धारणाले काम गरेपछि सबैकुरा सजिलो हुन्थ्यो । मैले खेल नियन्त्रण गर्न सक्थें र बढी एसिस्ट पनि ।लुकाकु इन्टरमा खुसी थिए । तर, क्लबको आर्थिक अवस्थाले उनलाई त्यहाँ राख्न असम्भव बनाइदियो । बोर्डसँग मतान्तर भएपछि कोन्टे पनि अलग्गिए । उनलाई सिमोनी इन्जाघीले प्रतिस्थापन गरे । यसैमा चेल्सी लुकाकुसँग पुनर्मिलनका लागि हाम्फाल्यो ।त्यहाँ पूरा नभएको काम बुझ्न सकिन्छ । चेल्सीका लागि सन् २०११ मा एन्डरलेच छोड्दा लुकाकु १८ वर्षका थिए । परिपक्व भइसकेका थिएनन् । उनलाई पहिलो टिममा पर्न गाह्रो भयो । उनलाई लोन मा वेस्ट ब्रोम र एभरटनमा पठाइयो । एभरटनले उनलाई स्थायी रूपमै सम्झौता गर्यो । म युवा थिएँ र म अहिलेजस्तै विकसित हुन्छु भन्ने सोचेको थिइनँ, उनले भने, मेरो यात्रा निकै उतारचढावपूर्ण छ । तर, प्रदर्शन गरिरह्यो भने अवश्यै अवसर मिल्छ । क्लबसँग मेरो सम्बन्ध सधैं राम्रो रह्यो र फर्किन पाउँदा खुसी महसुस भएको छ ।लुकाकुले आर्सनलविरुद्ध आइतबारको खेलमार्फत् डेब्यु गर्न सक्छन् । उनी टचेलका लागि खेल्न पाउँदा उत्साही छन् । गत सिजन चेल्सीलाई हेरेपछि उनी जर्मन प्रशिक्षकको प्रशंसक भएका छन् । हरेक खेलमा फरक योजना थियो, लुकाकुले भने, त्यो केही हो भन्ने मैले उनीसँगको पहिलो कुराकानीमै भनें । मैले उनले जे प्रयास गर्छ त्यसमा आफूलाई टिमसँगै ढाल्ने प्रयास गर्ने भनेको छु । तर, मैले कहिल्यै बुझ्न सकेको छैन किनभने हरेक खेल फरक थियो । मलाई त्यही मनपर्यो किनभने म ट्याक्टिकल पक्षबाट खेललाई हेर्न चाहन्छु । वास्तवमै म हेर्नकै लागि मात्रै खेललाई लिने गर्दिनँ ।अबको योजना लुकाकुलाई बल उपलब्ध गराउने हुनेछ । उनलाई व्यक्तिगत उपलब्धिप्रति भने चिन्ता छैन । यो कीर्तिमानहरूबारे होइन । यो ट्रफीहरू जितिरहनेबारे हो, उनले भने ।द गार्डियनबाट"
मानसिक रूपमै बलियो हुनुपर्छ : सिल्भरउड,"स्टोक्सलाई दबाब नदिनेइंग्ल्यान्डले आफ्नो प्रभावशाली अलराउन्डर बेन स्टोक्सलाई खेलमा चाँडै फर्कन दबाब दिने छैनन् । मानसिक स्वास्थ्यका कारण स्टोक्सले अनिश्चित समयका लागि विश्राम लिएका छन् । भारतविरुद्धको पाँच टेस्ट शृंखलामा १० ले पछाडि परेपछि इंग्ल्यान्डलाई स्टोक्स जत्तिको खेलाडी आवश्यक परेको छ । तर, इंग्लिस प्रशिक्षक सिल्भरउडले स्टोक्सलाई आरामका लागि पर्याप्त समय दिइने र कुनै प्रकारको दबाब नदिइने बताएका छन् ।इंग्ल्यान्ड स्टोक्सको पर्खाइमा रहेको छ तर यसका लागि उनले नै भन्नुपर्ने र आफू नै तयार हुनुपर्ने हुन्छ । सिल्भरउडले भने, मेरो दृष्टिकोणमा स्टोक्सलाई कुनै पनि प्रकारले दबाब दिनुहुन्न । सबै घटनाक्रम हाम्रो हातमा पनि छैन । हाम्रो काम भनेको खाली प्रतीक्षा गर्नु नै हो । उनले नै भन्नुपर्नेछ, कति बेला खेलमा फर्कनु ठीक हुनेछ । चोटका कारण स्टोक्सले जुनमा न्युजिल्यान्डविरुद्धको टेस्ट शृंखला गुमाएका थिए ।गत महिना पाकिस्तानविरुद्ध एकदिवसीय शृंखलामा प्राप्त जितमा भने उनी सामेल थिए । सिल्भरउडले स्टोक्सको पुनरागमनका लागि समयसीमा तोक्नु ठीक नरहेको बताए । उनले थपे, समयको कुनै सीमा हुने छैन । म फेरि भन्छु, हाम्रो लागि सबैभन्दा महत्त्वपूर्ण भनेको स्टोक्स नै हुन्, उनको परिवार र स्वास्थ्य नै हो । उनले आफू निको भएको अनुभव गर्छन् भने पक्कै पनि इंग्ल्यान्डका लागि त्यस्तै खेल प्रदर्शन गर्न सक्नेछन्, जस्तो अपेक्षा छ ।"
स्मिथ र फिन्च अस्ट्रेलियन टोलीमा,"सिड्नी (एएफपी) चोटसँग जुधिरहे पनि स्टिभ स्मिथ र आरोन फिन्च दुवैलाई समेट्दै अस्ट्रेलियाले बिहीबार ट्वान्टी२० विश्वकपका लागि टोली घोषणा गरेको छ । अहिलेसम्म कुनै अन्तर्राष्ट्रिय खेल नखेलका विकेटकिपरब्याट्सम्यान जोस इनग्लिसलाई विश्वकप टोलीमा राखेर अस्ट्रेलियाले आश्चर्यजनक निर्णय गरेको छ । देब्रे कुहिनाको समस्याका कारण हालैको वेस्ट इन्डिज र बंगलादेशको भ्रमण परित्याग गरेकाले अस्ट्रेलियाको ब्याटिङ आधार स्मिथले विश्वकप खेल्नेमा द्विविधा उत्पन्न भएको थियो । यसै वर्ष इंग्ल्यान्डविरुद्ध हुने एसेस शृंखलामा फिट हुन आफूले ट्वान्टी२० विश्वकप बलिदान दिने बताउँदै स्मिथ टेस्ट क्रिकेट आफ्नो प्राथमिकतामा रहेको स्पष्ट पारेका थिए । यूएई र ओमानमा अक्टोबर १७ देखि नोभेम्बर १४ सम्म हुने ट्वान्टी२० विश्वकपमा अहिले स्मिथलाई १५ सदस्यीय टोलीमा राखिएको छ । फिन्चले गत साता स्मिथको सबै राम्रो भइरहेको बताएका थिए । पछिल्लो पटक मैले उनीसँग कुरा गर्दा उनलाई ब्याटिङ गर्दा कुनै दुखाइ थिएन, जुन निकै सकारात्मक थियो, उनी हाम्रो विश्वकप यात्राका प्रमुख खेलाडी हुन्, आफै चोटग्रस्त रहेका फिन्चले भने । वेस्ट इन्डिजबाट फर्किएपछि फिन्चले गत साता घुँडाको शल्यक्रिया गराएका थिए । वेस्ट इन्डिजमा ट्वान्टी२० शृंखला खेल्दा उनको घुँडामा चोट देखिएको थियो । त्यसपछि उनले वेस्ट इन्डिजविरुद्धको एकदिवसीय शृंखलासहित बंगलादेश भ्रमण गुमाएका थिए । उनले आँखाको पनि शल्यक्रिया गराएका छन् ।"
कबुल रकम नदिँदा समस्या,"(विराटनगर)  सहिद मैदानमा चैत अन्तिम साता सम्पन्न विराट गोल्डकप फुटबल प्रतियोगिताको छैटौं सस्करणमा प्रदेश सरकारले कबुल गरेअनुसार आर्थिक सहयोग नगर्दा आयोजक समिति समस्यामा परेको छ । प्रतियोगिता सम्पन्न गर्न एक करोड ४० लाख खर्च अनुमान गरिएको थियो । आयोजक समिति अध्यक्ष मनोज विक्रम शाहका अनुसार खर्च बढेर १ करोड ५५ लाख पुगेको थियो । प्रदेश सरकारले कबुल गरेअनुसार सहयोग नगर्दा समस्या भएको उनले बताए ।प्रदेश सरकारले आयोजक समितिलाई ४० लाख सहयोग गर्ने प्रतिबद्धता जनाए पनि १५ लाखमात्र सहयोग गरेको शाहले बताए । प्रदेश सरकारसमक्ष आयोजक समितिले ६० लाख सहयोग मागेको थियो । समितिलाई विराटनगर महानगरले १५ लाख सहयोग गरेको थियो । सरकारले कबुल गरेअनुसार सहयोग नगरेपछि तिर्नुपर्ने ठाउँमा आफ्नो समस्या देखाएर रकम छुट माग्दै भुक्तानी गरिएको आयोजक समितिको भनाइ छ । प्रतियोगिताबाट २४ लाख जोगाएर गोल्डकप ट्रस्टमा राख्ने उद्देश्य थियो, उनले भने, तर कबुलेको रकम नै नआउँदा समस्या भयो । यता तत्कालीन सामाजिक विकासमन्त्री हिक्मतबहादुर कार्की मौखिक सहमतिअनुसार विराट गोल्डकपलाई सहयोग गर्न नपाएको प्रदेश सरकारलाई लज्जाबोध भएको बताउँछन् । उनले भने, विराट गोल्डकप गर्न ४० लाख दिने मौखिक सहमति भएको हो, तर सरकारले १५ लाखमात्र दियो । यसले प्रदेश सरकारलाई नै लज्जाबोध भएको छ । अझै पनि ठाउँ भएसम्म ट्रस्टलाई सहयोग गर्छौं ।प्रतियोगितामा टिकट बिक्रीबाट ५९ लाख आम्दानी भएको थियो । पुरस्कार रकम ३५ लाख वितरण गरिएको थियो । एपीएफले पन्जाब पुलिसलाई १० ले हराउँदै उपाधि जितेको थियो ।"
