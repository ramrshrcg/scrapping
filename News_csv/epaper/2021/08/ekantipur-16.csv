शीर्षक,विवरण
अफगानिस्तान तालिवानको कब्जामा,"कस्तो होला तालिवान शासन ? पास्तुनहरूको बाहुल्य भएको पाकिस्तान र अफगानिस्तानका क्षेत्रमा शान्तिसुरक्षा स्थापनाका लागि सरिया कानुन कार्यान्वयन गर्नुपर्ने भन्दै अभियान सुरु गरेको तालिवान कठोर शासकका रूपमा परिचित छ । यसअघिको शासनकालमा तालिवानले निकै कडा सजाय दिने गरेकाले अन्तर्राष्ट्रिय रूपमा तालिवानको निकै आलोचना भएको थियो । तालिवान शासनकालमा हत्यारा र यौन व्यभिचारीलाई सार्वजनिक स्थानमा मृत्युदण्ड दिने तथा चोरी गर्नेको हात काटिदिने सजाय दिइन्थ्यो । १० वर्षभन्दा माथिका बालिकालाई विद्यालय जान रोक लगाइयो । पुरुषले अनिवार्य रूपमा दाह्री पाल्नुपर्ने तथा महिलाले सम्पूर्ण शरीर बुर्काले छोप्नुपर्ने नियम ल्याइयो । टेलिभिजन, चलचित्र र संगीतमाथि प्रतिबन्ध लगाइयो । दुई दशकपछि सत्तामा फर्कन लागेको तालिवानले पहिलेको तुलनामा केही खुकुलो शासन व्यवस्था सञ्चालन गर्ने संकेत दिएको छ । तालिवान प्रवक्ता सहिनले महिला अधिकारको सम्मान गर्ने तथा विश्व परिवेशअनुसार शासन गर्न आफूहरू तयार रहेको बताएका छन् । तालिवानले महिलाका साथै सञ्चारकर्मी र कूटनीतिज्ञको अधिकारको संरक्षण गर्छ, उनले भने । विश्लेषकहरूले यसलाई आफ्नो सरकारप्रति अन्तर्राष्ट्रिय समर्थन जुटाउने तालिवानको रणनीति भएको बताएका छन् । यसअघि अमेरिका, चीन, बेलायत, क्यानडा तथा युरोपेली संघले हिंसात्मक माध्यमबाट सत्ताकब्जा गरेको खण्डमा तालिवानलाई आफूहरूले समर्थन नगर्ने चेतावनी दिएका थिए ।"
आखिर केका लागि थियो यत्रो जनधनको क्षति ?,"बरू यसले अमेरिकालाई ४६ वर्षअघिको भियतनाम घटना स्मरण गराएको छ । सन् ५० को दशकमा उत्तर र दक्षिण भियतनामबीच सुरू भएको युद्धमा प्रवेश गरेको अमेरिकाले दुई दशकको लडाइँमा आफ्ना करिब ५० हजार सैनिक गुमाएको थियो । युद्धका नाममा भएको भ्रष्टाचार र युवा सैनिकको सहादतका विषयमा मिडियामा समाचार आउन थालेपछि अमेरिकी जनता नै युद्धको विरोधमा उत्रिएका थिए । युद्ध जित्न नसकेपछि अमेरिका बीचमै फर्किएको थियो । त्यही बेला साइगोन (हाल ः हो चि मिन्ह सिटी) स्थित अमेरिकी बेस क्याम्पबाट अमेरिकी सेनाको उद्धार गरिएको थियो । िआइतबार पनि काबुलबाट अमेरिकी सेनालाई हेलिकप्टरले त्यसैगरी उद्धार गरेर लगेको छ । त्यसैले सीएएनलगायत अमेरिकी मिडियाले भनेका छन्, साइगोन फेरि काबुलमा दोहोरियो, अर्को २० वर्षमा भएको सैनिकको सहादत र आर्थिक क्षति खेर गयो ।"
कोभिडसँग लड्दै आर्थिक पुनरुत्थान,"यसबाहेक आगामी चैतसम्ममा लगाउन उपयुक्त सबै नागरिकलाई खोप लगाइसक्ने प्रण सरकारले गरेको उनले बताए । कोभिड १९ ले सिर्जना गरेको अप्ठ्यारो परिस्थितिमा पनि साना लगानीकर्ता तथा व्यवसायीलाई संरक्षण गर्न, लघु तथा साना र मझौला उद्योगलाई विभिन्न लक्षित कार्यक्रमबाट उनीहरूको समस्या सम्बोधन गर्न सरकार लागिपरेको प्रधानमन्त्रीको भनाइ छ । ठूला उद्योगको उत्पादनका लागि माग सिर्जना गर्ने र अनौपचारिक क्षेत्रमा रोजगारी गरिरहेका व्यक्तिले पनि वित्तीय संस्थाबाट सुलभ रूपमा ऋण पाउने स्थिति बनाउने छौं, उनले भने, कृषि तथा कृषिजन्य उद्योगको संरक्षण गर्दै किसानको उत्पादन खेर नजाने परिस्थिति सिर्जना गर्नेतर्फ सरकारले विशेष ध्यान दिनेछ ।महामारीले पीडित पर्यटन र यातायात क्षेत्रलगायत धेरै मानिसको जमघटमा आधारित पार्टी प्यालेस, डिपार्टमेन्टल स्टोरजस्ता विभिन्न व्यवसायलाई राहत दिनुका अलावा खोपमा प्राथमिकता दिइनेमा पनि प्रधानमन्त्रीले जोड दिए । कोभिड१९ र बाढीपहिरोले प्रभावितलाई सरकारले विशेष ध्यान दिनेछ, उनले थपे । मध्यमकालीन आर्थिक नीतिअन्तर्गत महामारीमा कमी आएपछि मुलुकको पुनरुत्थानको प्रारम्भिक ढाँचा तयार गर्नेमा केन्द्रित हुने प्रधानमन्त्री देउवाले बताए । जसअनुसार सरकारले विपन्न वर्गलाई रोजगारीको प्रमुख स्रोत बनेका सडक आयोजना कार्यान्वयनको गति बढाउने, आवश्यक नियम कानुन संशोधन गरी उद्योग क्षेत्रमा रोजगारीमूलक लगानी बढाउन आँटिला सुधार गर्न लागिपरेको उनको भनाइ छ । अस्पताललाई स्तरोन्नति गर्ने, स्थानीयस्तरको विपद् प्रतिकार्य क्षमता बढाउने, राष्ट्रिय अलर्ट सिस्टम बनाउने र स्वास्थ्यसम्बन्धी महामारी प्रतिकार्यलाई पनि त्यससँग जोड्ने जस्ता कार्य गरिनेछ, उनले भने ।सरकारको दीर्घकालीन रणनीतिअनुसार कोभिड१९ को महामारीको समग्र असर आर्थिक तथा भौगोलिक क्षेत्रगत अध्ययनको निष्कर्षमा आधारित हुने पनि उनले बताए । ती निष्कर्षहरू भविष्यमा स्वास्थ्य मापदण्ड बनाएर त्यसको पालना गराउने, आर्थिक रूपान्तरणकारी आयोजना सम्पन्न गर्ने र शिक्षा तथा सामाजिक सुरक्षालगायतका क्षेत्रको समग्र गुणस्तर बढाउने सरकारको सोच छ, प्रधानमन्त्रीले भने ।कठिन परिस्थितिपछि मुलुकलाई समन्यायिक आर्थिक तथा सामाजिक प्रगतिको बाटोमा डोर्याउन आफ्नो नेतृत्वको सरकारको सम्पूर्ण प्रयत्न केन्द्रित गर्ने उनले बताए । हामी मिलेर काम गरेमा यो अप्ठ्यारो परिस्थितिलाई पार लगाउन सक्नेछौं, उनले भने, हाम्रो उज्यालो भविष्य नजिकै छ भन्नेमा म सबैलाई विश्वास दिलाउन चाहन्छु ।"
सेती भाडामा नलगाउन अन्तरिम आदेश,"(पोखरा)  विस्तृत परियोजना प्रतिवेदन र वातावरणीय प्रभाव मूल्यांकनबिनै सेती नदीसहित पोखराका प्राकृतिक सम्पदा लामो समयका लागि भाडामा लगाउने सम्पूर्ण प्रक्रिया रोक्न उच्च अदालत पोखराले आइतबार अन्तरिम आदेश जारी गरेको छ । सम्झौता भइसकेका र सम्झौता हुने क्रममा रहेका आयोजनाका काम तत्कालका लागि अघि नबढाउन अदालतले अन्तरिम आदेश जारी गरेको हो । मुख्य न्यायाधीश रमेश पोखरेल र न्यायाधीश रमेशप्रसाद राजभण्डारीको इजलासले उक्त आदेश जारी गरेको अदालतका रजिस्ट्रार श्रीलाल पौडेलले बताए । पोखराका ५ प्राकृतिक सम्पदा सार्वजनिकनिजी साझेदारी (सानिसा) अन्तर्गत लामो समयका लागि भाडामा दिने पोखरा महानगरपालिकाको निर्णय र त्यसबमोजिम भएका सम्झौता खारेजीको माग गर्दै कानुन व्यवसायीले साउन १७ मा रिट दायर गरेका थिए । महानगरले सम्झौता गरेर कार्यान्वयन भइरहेको फेवा सिल्टेसन ड्याममा संकलन हुने ढुंगागिट्टी, बालुवाको संकलन तथा निकासी, सेती खोंच र डेभिज फल्स भाडामा दिन भएको सम्झौता र रामघाट र मोरे खहरे घाटमा बाँध बाँधेर सेती थुन्ने आयोजनाको सम्झौता प्रक्रिया खारेजीको माग गर्दै रिट परेको थियो । महानगरपालिकाको गत चैत २७ मा भएको निर्णय र उक्त निर्णयबमोजिमको सम्झौता कार्यान्वयन नगर्न महानगरपालिका, फेवा सिल्टेसन प्रालि र सेती क्यान्योन प्रालिका नाममा अन्तरिम आदेश जारी भएको हो ।फेवा सिल्टेसन प्रालिले गत जेठबाट २४ वर्षका लागि अनुमति पाएर उत्खननसमेत गरिरहेको छ । सेती खोंचमा साहसिक पर्यटकीय पूर्वाधार र डेभिड फल्समा सिसा पुलसहितका पूर्वाधार बनाउन सेती क्यान्योन प्रालिलाई ४० वर्षका लागि भाडामा दिन साउन १४ मा सम्झौता भइसकेको छ । रामघाट र मोरे खहरेमा ड्याम बनाएर सेती थुन्ने र निर्माण सामग्री उत्खनन गर्ने गरी ३५ वर्षलाई भाडामा दिनका लागि महानगर कार्यपालिका बैठकको निर्णयबमोजिम बतास अर्गनाइजेसनको बी रिभर माइनिङ प्रालि र विजयमोहन भट्टराईको मोरे खहरे माइनिङ प्रालिसँग सम्झौता प्रक्रिया अघि बढेको थियो । यी ५ सम्पदा भाडामा लगाउने निर्णय भने २०७७ चैत २७ मा भएको महानगर कार्यपालिकाको ४७ औं बैठकले गरेको थियो । महानगर कार्यपालिका, पोखरा महानगरपालिका, फेवा सिल्टेसन प्रालि र सेती क्यान्योन प्रालिलाई विपक्षी बनाइएर अधिवक्ता देवका तिमिल्सिना, अधिवक्ता मिलन सुवेदी, अधिवक्ता सविन तिवारी र अस्मिता तिवारीले रिट दायर गरेका थिए । फेवा सिल्टेसन प्रालिसँग भएको सम्झौता खारेज गरी हाल भइरहेको काम रोक्न, सेती क्यान्योनसँग भएको सम्झौता बदर गरी थप काम अघि नबढाउन अन्तरिम आदेशको माग गर्दै रिट दायर भएको थियो । सेती थुन्न दुई कम्पनीलाई दिने महानगरपालिकाको निर्णय बदरको आदेश दिन रिटमार्फत माग गरिएको थियो । साउन १८ मा शिवबहादुर अधिकारी र मीनबहादुर बस्नेतले फेवा सिल्टेसन प्रालिसँगको सम्झौता खारेजीको माग गर्दै अर्को रिट दायर गरेका थिए । महानगरपालिका प्रमुख मानबहादुर जीसी, प्रमुख प्रशासकीय अधिकृत महेश बराल र फेवा सिल्टेसन प्रालिका अध्यक्ष पोषणबहादुर थापालाई विपक्षी बनाएर रिट दायर गरिएको थियो । महानगरले १० वर्षका लागि भनेर प्रस्तावपत्र आह्वान गरेकामा २४ वर्षका लागि दिइएको, स्थानीयको सहमतिबेगर आयोजना अगाडि बढाएको र वातावरणीय प्रभाव मूल्यांकन (ईआईए) समेत नगरेको रिटमा उल्लेख थियो । उच्च अदालत पोखराले साउन १८ मा विपक्षीका नाममा कारण देखाउ आदेश जारी गरेको थियो । पोखरा महानगरपालिकासहित ४ विपक्षीको विरुद्धको मुद्दामा न्यायाधीश बालकृष्ण उप्रेतीको एकल इजलासले कारण देखाउ आदेशसहित अन्तरिम आदेशका लागि छलफलमा बोलाएको थियो । अदालतले निवेदकको निवेदन मागअनुसारको आदेश जारी हुनु नपर्ने भए आधार, कारण एवं प्रमाणसहित लिखित जवाफ पेस गर्न विपक्षीका नाममा आदेश जारी गरेको थियो । हालसम्म विपक्षीले लिखित जवाफ बुझाइसकेका छैनन् । स्थानीय सरकार सञ्चालन ऐन, २०७४ को दफा ९७(२) प्रतिकूल तथा वातावरण संरक्षण ऐन २०७६ को दफा (३) ले निर्देशित गरेको प्रक्रियासमेत पूरा नगरी आयोजना अघि बढेको भन्दै रिट दायर भएको थियो । वातावरण संरक्षण ऐन, २०७६ को दफा ३ को कानुनी व्यवस्थाले यी परियोजना गर्नुपूर्व वातावरणीय प्रभाव मूल्यांकन (ईआईए), प्रारम्भिक वातावरण परीक्षण (आईईई) र विस्तृत परियोजना प्रतिवेदन (डीपीआर) गर्नुपर्छ । यो कानुनी प्रक्रियाविपरीत सम्झौता गरेर योजनाबमोजिम काम सुरु गरेपछि मात्रै ईआईए र डीपीआर तयार गर्ने भन्ने कार्य प्रक्रियागत दृष्टिकोणबाट गैरकानुनी रहेको रिट निवेदकको दाबी छ । ५ वर्षका लागि निर्वाचित जनप्रतिनिधिको सभाले कार्यकालको उत्तरार्धमा नेपालको संविधानको धारा २२१ को आडमा २४ देखि ४० वर्षसम्म प्राकृतिक सम्पदा निजी कम्पनीलाई दिने गरी सम्झौता गर्ने कार्य बदनियतपूर्ण र स्वेच्छाचारी प्रकृतिको रहेको भन्दै विरोध हुँदै आएको छ । सार्वजनिकनिजी साझेदारीको नाममा व्यावसायिक घरानालाई सार्वजनिक सम्पदा सुम्पिन लागेकोमा राजनीतिक दल, नागरिक समाज, संरक्षणविद्ले विरोध गर्दै आएका छन् । राष्ट्रिय अर्थतन्त्र सुदृढ गर्न अर्थतन्त्रमा निजी क्षेत्रको भूमिकालाई महत्त्व दिँदै सार्वजनिकनिजी साझेदारीको व्यवस्था भए पनि उक्त नीतिको गलत व्याख्या र प्रयोग गरी गरिएका निर्णय संविधान तथा संघीय कानुनसँग विरोधाभासपूर्ण रहेको सिटिजन्स जुरीका अध्यक्ष एवं वरिष्ठ अधिवक्ता तिलक पराजुली बताउँछन् ।"
ब्यारेकबाट हराएको एसएमजी सैनिक हत्यामा प्रयोग,"चितवन (कास) साउन पहिलो साता चितवनमा गोली हानेर सैनिक हुद्दाको हत्या घटनामा तीन वर्षअगाडि भरतपुर ब्यारेकबाट हराएको स्वचालित शट मेसिन गन (एसएमजी) प्रयोग भएको खुलेको छ । दि फेमस महिन्द्र दल गण का सिपाही गंगाधर ढकालले आफ्नै गणका हुद्दा भरत गुरुङको हत्या गरेका थिए । उक्त घटनामा प्रयोग भएको हतियार भरतपुर ब्यारेकबाटै हराएको खुलेको चितवनका डीएसपी सूर्य थापाले बताए । यो घटनापछि फेला परेको हतियार र त्यतिबेला भरतपुर ब्यारेकमा बसेको कालीबहादुर गणबाट तीन वर्षअघि हराएको हतियारको नम्बर एउटै रहेछ । त्यही हतियार यो घटनामा प्रयोग भएको देखियो, उनले भने । भरतपुर२१ का ढकाललाई साउन ७ मा प्रहरीले नियन्त्रणमा लिएको थियो । उनको गण हाल शिवपुरी राष्ट्रिय निकुञ्जमा तैनाथ छ । धादिङको नीलकण्ठ नगरपालिका घर भएका ३६ वर्षीय गुरुङको शव साउन ७ को बिहान भरतपुर१७ सिमलडाँडामा फेला परेको थियो । घटनाकै दिन प्रहरीले ढकाललाई भरतपुर२० चनौलीबाट समातेको थियो । ढकाल पक्राउ परेपछि उनको बयानका आधारमा भरतपुर८ बीसहजारी ताल जाने गेट आडको जंगलको झाडीबाट एसएमजी बरामद भएको थियो । एसएमजीमा प्रयोग हुने सात थान गोली पनि प्रहरीले भेटाएको छ । कालीबहादुर गणभन्दा पहिले भरतपुरमा दि फेमस महिन्द्र दल गण बसेको थियो । भरतपुर ब्यारेकका बारेमा जानकार ढकालले कालीबहादुर गण आएर बसे पनि हतियार चोर्न सफल भएको डीएसपी थापाले बताए । हत्या घटनाबारे प्रहरीले अनुसन्धान पूरा गरे पनि मुद्दा दायर भइसकेको छैन ।ढकालले गुरुङको बैंक खाताबाट नौ लाख रुपैयाँ झिकेर श्रीमती र बुबालाई बुझाएको पनि प्रहरी अनुसन्धानमा खुलेको थियो । गुरुङको चेकमा आफैंले दस्तखत गरेर ढकालले बैंकबाट पैसा निकाल्ने गरेका थिए । गुरुङको चेक बोकेर ढकाल साउन २ गते नै चितवन आएका थिए । भोलिपल्ट गुरुङको सही आफैंले गरेर ढकालले बैंकबाट नौ लाख रुपैयाँ निकालेको खुलेको थियो । त्योमध्ये एक लाख आफैंले राखेको, आठ लाख रुपैयाँ परिवारलाई दिएका थिए । साउन ५ मा गुरुङले ढकाललाई फोन गरेर आफू जग्गा पास गर्न चितवन आउन लागेको जानकारी गराएका थिए । त्यसपछि गुरुङलाई लिन ढकाल नै मोटरसाइकल लिएर काठमाडौं गएका थिए । ५ गते नै उनीहरू चितवन आएर होटलमा बसेको अनुसन्धानमा पाइएको थियो । गुरुङ भोलिपल्ट मात्रै भरतपुर१९ शारदानगर टाउनमा रहेको आफन्तको घर गएको र ढकालले आफन्तको घरबाट ६ गते साँझ गुरुङलाई खाजा खान भनेर बोलाएका थिए । त्यसपछि मदिरा सेवन गराएर मोटरसाइकलमा राखेर विभिन्न ठाउँमा रातभर डुलाए छन् । घटना भएको ठाउँमा ७ गते बिहान पाँच बजेतिर मात्रै पुर्याएको देखिएको थियो, एसपी अधिकारीले भने । घटनापछि ढकालले सौराहा चोकमा रहेको फुपूको घर गएर झोला छाडेका थिए । त्यसमा एसएमजीमा प्रयोग हुने सात थान गोली र सेनाको पोसाक थियो ।"
असईविरुद्ध १ करोडको भ्रष्टाचार मुद्दा,"काठमाडौं (कास) प्रहरी कल्याण पेट्रोल पम्पमा कार्यरत नेपाल प्रहरीका सहायक निरीक्षक (असई) दिलीप कार्कीविरुद्ध अख्तियार दुरुपयोग अनुसन्धान आयोगले १ करोड ३ लाख रुपैयाँभन्दा बढी रकम भ्रष्टाचार गरेको आरोपमा विशेष अदालतमा मुद्दा दायर गरेको छ । पेट्रोल पम्पमा राख्नुपर्ने हिसाबमा अनियमितता गरी भ्रष्टाचार गरेको कसुरमा वर्ष दिनअघिबाट सुरु गरिएको अनुसन्धान टुंग्याउँदै कार्कीविरुद्ध आइतबार १ करोड ३ लाख ९७ हजार ९ सय ३७ रुपैयाँ बिगो मागदाबीसहित मुद्दा दायर गरेको हो । नक्सालस्थित पेट्रोल पम्पमा १२ वर्षअघिबाट कार्यरत कार्कीले ग्राहक नम्बर एम०१९ समेतको खातामा पेट्रोल बिक्रीबापत प्राप्त रकमलाई गलत तथ्यांक देखाएर अनियमितता गरेका थिए ।सुरुमा प्रहरी कल्याण महाशाखाले नै कार्कीमाथि प्रारम्भिक अनुसन्धान गरेको थियो । त्यसबेला आईजीपी ठाकुरप्रसाद ज्ञवाली थिए । ज्ञवालीले उनीमाथि अनुसन्धान गरी प्रतिवेदन पेस गर्न कल्याण महाशाखालाई निर्देशन दिएका थिए । अनुसन्धानका क्रममा कार्कीले अनियमितता आरोप अस्वीकार गरेका थिए । अनुसन्धानका क्रममा अनियमितता भएको रकम तिरेमा सफाइ दिनेसम्मको सुविधा दिइएको थियो । तर, त्यसलाई पनि इन्कार गरी आफू मुद्दा परे फेस गर्ने भन्दै पन्छिएका थिए । यो विषय त्यत्तिकै रोकिएको थियो । ज्ञवालीपछि आईजीपी बनेका शैलेश थापा क्षत्रीले २०७७ साउनमा कार्कीमाथि पुनः अनुसन्धान अघि बढाउन निर्देशन दिए । अख्तियारमा पनि कार्कीविरुद्ध उजुरी परेको थियो । त्यसपछि अख्तियारको विस्तृत अनुसन्धानमा यो विषय प्रवेश गरेको थियो । अख्तियारले कार्कीलाई कसुरदार देखाउँदै बिक्री भएको तेलको वास्तविक रकम दाखिला नगरी अनियमितता गरेको आरोपमा विशेषमा मुद्दा दर्ता गरेको हो ।प्रहरी प्रवक्ता वसन्त कुँवरले कार्कीमाथि प्रारम्भिक अनुसन्धान गरेर एक वर्षअघि अख्तियारमा भ्रष्टाचारसम्बन्धी फाइल पठाइएको बताए । प्रारम्भिक अनुसन्धान प्रहरी प्रधान कार्यालयबाटै भएको थियो, अनियमितता गरेको तथ्य र प्रमाण भेटिएपछि कार्कीविरुद्धका प्रमाणसहित फाइल अख्तियारमा बुझाएका थियौं, उनले भने ।"
पहिरोले राजमार्ग अवरुद्ध,"सिन्धुली (कास) पहिरोले मध्यपहाडी लोकमार्गअन्तर्गत सिन्धुलीको खुर्कोटघुर्मी खण्ड आइतबार अवरुद्ध भएको छ । मध्यपहाडी लोकमार्गको गोलन्जोर गाउँपालिका हैबार, कालीआप, कखुरेटार, कुडुले र च्याकुटारमा सडकमाथिबाट पहिरो खस्दा आवागमन रोकिएको इलाका प्रहरी कार्यालय खुर्कोटले जनाएको छ । प्रहरी निरीक्षक बुद्धिमणि नेपालले पाँच ठाउँमा गएको पहिरोमध्ये च्याकुटार र कालीआपको पहिरो ठूलो भएकाले पन्छाउन नसकिएको बताए । हैबार र कुखुरेटारमा लेदोसहितको पहिरो बग्न सुरु गरेको छ । पानी परिरहेकाले पहिरो पन्छाउन सकिएको छैन । च्याकुटारमा ठूलो ढुंगा सडकमा झरेको छ । मध्यपहाडी लोकमार्गको ६१ किलोमिटर लामो खुर्कोटघुर्मी खण्ड अवरुद्ध हुँदा सिन्धुलीका अलावा पहाडी जिल्ला खोटाङ, ओखलढुंगा, सोलुखुम्बु ओहोरदोहोर गर्ने यातायातका साधन बाटोमै अलपत्र परेका छन् । पानी रोकिएपछि मात्र सडक खुलाउन सकिने निरीक्षक नेपालको भनाइ छ । वर्षाकै कारण बीपी राजमार्गअन्तर्गत गोलन्जोर गाउँपालिका७ कानढुंग्रीमा लेदोसहित झरेको पहिरोलाई जेसिबी लगाएर बेलाबेलामा पन्छाई अवरुद्ध हुन नदिएको प्रहरी नायब उपरीक्षक मनोजकुमार लामाले जानकारी दिए । बीपी राजमार्गका दर्जनौं स्थानमा पहिरो खसे पनि यातायात सञ्चालनमै रहेको उनले बताए ।"
मालपोत र नापी बन्द,"मकवानपुर (कास) कोरोना संक्रमित बढेसँगै मकवानपुरमा मालपोत र नापी कार्यालय बन्द गरिएको छ । अत्यधिक लाइन हुने गरेको मालपोत र नापी संक्रमणको जोखिम क्षेत्र हो । त्यसकारणले केही दिनका लागि बन्द गरेका हौं, मकवानपुरका प्रमुख जिल्ला अधिकारी भरतमणि पाण्डेले भने ।प्रशासनले पनि आलोपालो सेवा सुरु गरेको छ । नागरिकता, राहदानी वितरण र नवीकरणसम्बन्धी सेवा सातामा फरकफरक दिनमा प्रवाह गर्ने व्यवस्था गरेको हो । मकवानपुरमा साढे तीन महिनादेखि निषेधाज्ञा जारी छ । खुकुलो बनाइएको निषेधाज्ञालाई प्रशासनले पुनः कडाइ गर्दै लगेको छ । गत सोमबारदेखि निजी तथा सार्वजनिक सवारीमा जोरबिजोर प्रणाली, व्यवसाय सञ्चालनमा समयसीमा तोकिएको छ । खाद्यान्न, माछा, मासु, तरकारीलगायतका पसलहरू बिहान ५ बजेदेखि १० बजेसम्म खोल्न पाइने आदेश जारी गरिएको छ ।"
१३ बस्ती उच्च जोखिममा,"३२ परिवार विस्थापितधादिङ उत्तरी विकट क्षेत्र रुविभ्याली गाउँपालिका५ स्थित तायुङ, ब्राम्डाङका ३२ घरधुरी पहिरोको उच्च जोखिमका कारण विस्थापित भएका छन् । पहिरोले बस्ती वरिपरि घेरेर जमिन चर्किन थालेपछि स्थानीय नजिकको लापा ठूलो गाउँमा पाल टाँगेर बसिरहेका छन् । वडाध्यक्ष धिरज तामाङका अनुसार विस्थापित बस्तीको अवस्था दयनीय छ । तत्काल खानेपानी र चर्पीको अत्यन्तै समस्या भएको उनले बताए । पानी पर्दा त्रिपाल चुहिने र दिउँसो घाममा गुम्सिएर भित्र बस्नै नसकिने तामाङको भनाइ छ । रुविभ्याली५ का वडा सदस्य दर्जुङ तामाङका अनुसार गाउँपालिका तथा अन्य केही संस्थाको सहयोगमा ३२३३ वटा त्रिपाल प्राप्त भए पनि सबैलाई बस्न अपुग भएको छ । गत वर्षबाट सुरु भएको पहिरो विस्तार हुँदै गएकाले साउन २८ गतेयता बस्तीमा बस्न नसकिने भएको हो । बस्ती स्थानान्तरणका लागि पुनर्निर्माण प्राधिकरणका निकायमा निवेदन दिइएको छ ।"
दाइविरुद्ध दुरुत्साहन मुद्दा,"(चितवन)  सुजिता भण्डारी मृत्यु प्रकरणको छानबिनका क्रममा पक्राउ परेका मृतक सुजिताको ठूलो बुबाका छोरा सुकदेव भण्डारीविरुद्ध आइतबार चितवन जिल्ला अदालतमा आत्महत्या दुरुत्साहनमा मुद्दा दायर भएको छ । आमा अम्बिका भण्डारीले सुकदेवविरुद्ध चितवन प्रहरीमा साउन ६ गते उजुरी दिएकी थिइन् । त्यसको भोलिपल्टै प्रहरीले उनलाई काठमाडौंबाट पक्राउ गरेको थियो । चितवन जिल्ला न्यायाधिवक्ता (सरकारी वकिल) कार्यालय प्रमुख महेश खत्रीले सुकदेवविरुद्ध अधिकतम कैद सजायको माग गरेर मुद्दा दायर भएको बताए । आत्महत्या दुरुत्साहनमा पाँच वर्ष कैद हुने कानुनी व्यवस्था छ । त्यही मागदाबीसहित मुद्दा दायर भएको छ, खत्रीले भने । छानबिनपछि प्रहरीले शुक्रबार सरकारी वकिल कार्यालयलाई अनुसन्धान फाइल बुझाएको थियो । सरकारी वकिलले अदालतमा मुद्दा दायर गरेपछि अभियुक्तको अदालतमा बयान र थुनछेक आदेशका लागि बहस सुरु हुनेछ । बहसपछि नै न्यायाधीशले मुद्दाको फैसला नहुँदासम्म अभियुक्तलाई थुनामा राख्न कारागार पठाउने वा धरौटीमा छाड्ने या साधारण तारेखमा छाड्ने भन्नेबारे आदेश दिनेछन् । सोमबारबाट यो प्रक्रिया सुरु हुने र एक दुई दिनभित्रै अदालतले आदेश दिनेछ । राप्ती नगरपालिका३ की २३ वर्षीय सुजिता असार ११ गते बिहानै घरबाट निस्केकी थिइन् । अपहरणमा परेको भन्ने परिवारले दिएको सूचनाका आधारमा प्रहरीले सुजिताको खोजी गरेको थियो । तर घरबाट निस्केको नौ दिनपछि असार २० गते साँझ उनको शव जंगलमा भेटिएको थियो । काठमाडौं त्रिवि शिक्षण अस्पतालमा पोस्टमार्टम भए पनि मृत्युको कारण खुलेन । त्यसैले भिसेरा परीक्षणका लागि नमुना बुझाइएको छ । भिसेरा परीक्षणको रिपोर्ट अझै नआएको चितवन जिल्ला प्रहरी कार्यालयका प्रवक्ता डीएसपी सूर्य थापाले बताए । सुजिताकी दिदीले अपहरण मा परेको भन्ने मौखिक जानकारी दिएका आधारमा अनुसन्धान गरिरहेको प्रहरीले सुकदेव र सुजिताको सम्बन्ध पारिवारिक र दाजुबैनीको मात्र नभई शंकास्पद देखिन्छ भनेर परिवारका सदस्यले भनेपछि अनुसन्धानले अर्कै मोड लिएको थियो । सुकदेवका बाबु र सुजिताको बाबु सहोदर दाजुभाइ हुन् । सुजिता दिदीकोमा जान्छु भनेर काठमाडौं गएको, सुकदेवलाई भेटेर विवाह गर्न दबाब दिएको चितवन प्रहरीले साउन ८ मा भरतपुरमा आयोजना गरेको पत्रकार सम्मेलनमा जानकारी गराएको थियो । विवाह गर्न सामाजिक र नैतिक कठिनाइ हुने भएपछि सम्भव भएसम्म विदेश जाने र सम्भव नभए एकआपसमा अपहरणमा परेको बहाना बनाई कसैले थाहा नपाउने ठाउँमा बस्ने योजनासमेत बनाएको अनुसन्धानमा खटेका डीएसपी इन्द्रबहादुर रानाले जानकारी दिएका थिए ।"
भारतले मनायो स्वतन्त्रता दिवस,"काठमाडौं (कास) भारतले आफ्नो ७५ औं स्वतन्त्रता दिवस आइतबार मनाएको छ । सन् १९४७ मा तत्कालीन ब्रिटिस शासकबाट मुक्ति पाएको दिन अगस्त १५ लाई भारतले स्वतन्त्रता दिवसका रूपमा मनाउँदै आएको छ । काठमाडौंस्थित भारतीय दूतावासले यसपटक स्वतन्त्रताको अमृत महोत्सव का रूपमा मनाइएको जनाएको छ । यो प्रगतिशील भारतको ७५ वर्ष र मानव प्रयासको सबै क्षेत्रमा भारतीयद्वारा प्राप्त उपलब्धिहरूलाई सम्झिने सरकारको एक पहलकदमी हो, राजदूतावासद्वारा जारी गरिएको विज्ञप्तिमा भनिएको छ । लैनचौरस्थित दूतावासमा आयोजित कार्यक्रममा नेपालका लागि भारतीय राजदूत विनयमोहन क्वात्राले भारतको राष्ट्रिय झन्डा फहराएका थिए । उनले एकल महिला र भारतीय सशस्त्र बलका दिवंगत गोर्खा सैनिकहरूका आफन्तहरूलाई ४ करोड ४५ लाख रुपैयाँ र प्रत्येक परिवारलाई कम्बल वितरण गरेको दूतावासले जनाएको छ ।"
प्रतिगमनको खतरा कायमै : माओवादी,"(काठमाडौं)  सत्ता गठबन्धनको दोस्रो शक्ति माओवादी केन्द्रले प्रतिगमनको खतरा कायमै रहेको निष्कर्ष निकालेको छ । केन्द्रीय समिति बैठकले आइतबार अध्यक्ष पुष्पकमल दाहालद्वारा प्रस्तुत राजनीतिक र विधान संशोधन प्रस्ताव पारित गर्दै प्रतिगमनविरुद्ध सजग भएर अघि बढ्ने निष्कर्ष निकालेको हो ।अझै पनि प्रतिगामी खतरा कायमै छ, त्यसैले सजग भएर अघि बढ्नुपर्ने अवस्था छ, राष्ट्रिय एकताका लागि वामलोकतान्त्रिक सहकार्यलाई निरन्तरता दिन आवश्यक छ, बैठकपछि नेता नारायणकाजी श्रेष्ठले भने । बैठकले संविधानको रक्षा र कार्यान्वयनमा अघि बढ्नुपर्नेमा जोड दिएको छ । प्रतिगमनको खतरा र समयको माग भएसम्म वामलोकतान्त्रिक गठबन्धनलाई जारी राख्ने र गठबन्धन सरकारलाई संसद्को पूर्ण कार्यकालसम्म सफल ढंगले सञ्चालन गर्ने निर्णय बैठकले गरेको छ ।माओवादीले तत्कालीन प्रधानमन्त्री केपी ओलीले गरेको संसद् विघटन र त्यसमा राष्ट्रपतिको भूमिकालाई प्रतिगमन भन्दै आएको छ । त्यसविरुद्ध लड्न गठबन्धन बनेको र प्रतिगमनका पक्षधरले गठबन्धन भत्काउन खोजेको दाहालको प्रस्तावमा छ । यसैलाई आधार बनाएर केन्द्रीय समिति बैठकले प्रतिगमनको खतरा कायमै रहेको निष्कर्ष निकालेको हो ।बैठकले विधान संशोधन र समसामयिक प्रतिवेदन पनि पास गरेको नेता श्रेष्ठले जानकारी दिए । समापन बैठकलाई सम्बोधन गर्दै अध्यक्ष दाहालले समूहगत छलफलका सुझावले पार्टीलाई विचार र क्रान्तिकारी रूपान्तरण गर्न सहयोग पुर्याउने विश्वास लिएका थिए । बैठकमा पेस भएको अध्यक्षको प्रतिवेदनमा आजको राजनीतिक कार्यभार र पार्टीको सांगठनिक अवस्थाबारे निर्दिष्ट गरेको नेता श्रेष्ठले बताए ।बैठकले आगामी पुस दोस्रो साता पार्टीको राष्ट्रिय सम्मेलन गर्ने निर्णय गरेको छ । पार्टीलाई रूपान्तरण गर्ने उद्देश्यका साथ पुस ११, १२ र १३ मा राष्ट्रिय सम्मेलन गर्ने प्रस्ताव पनि पारित भएको नेता श्रेष्ठले बताए । त्यसअघि चारमहिने संगठनात्मक अभियान चलाउने माओवादीको निर्णय छ । पार्टीको केन्द्रीय समितिमा ३५ प्रतिशत महिला रहनेछन् भने जिल्ला समिति खारेज गरेर समन्वय समिति राख्ने माओवादीको निर्णय छ । अहिलेसम्मका जिल्ला समिति खारेज गरिएको छ, अब जिल्ला समन्वय समितिहरू रहनेछन्, श्रेष्ठले भने ।प्रस्तावित विधानमा माओवादीले बहुपदीय संरचनासहितको २९९ सदस्यीय केन्द्रीय समिति प्रस्ताव गरेको छ । जसमा अध्यक्ष, उपाध्यक्ष, महासचिव, उपमहासचिव र सचिव पदाधिकारीका रूपमा रहनेछन् । त्यस्तै, केन्द्रीय समितिको कुल सदस्य संख्याको बढीमा एकतिहाइ सदस्य रहेको पोलिटब्युरो रहनेछ भने पोलिटब्युरोको कुल सदस्य संख्याको एकतिहाइ सदस्य रहेको स्थायी समिति रहने विधानमा व्यवस्था गरिएको छ ।केन्द्रीय समितिले पोलिटब्युरो, स्थायी समिति, केन्द्रीय सचिवालय र केन्द्रीय कार्यालय गठन गर्ने व्यवस्था छ । विधानमा केन्द्रीय आयोगहरू स्वायत्त हुने प्रस्ताव छ । आयोगमा अध्यक्ष र महासचिवसहित १५ सदस्य रहने विधानमा व्यवस्था गरिएको छ । केन्द्रीय समितिबाट पारित विधान अन्तरिम विधानका रूपमा लागू हुने नेताहरूले बताएका छन् । त्यसैगरी बैठकले ६ बुँदे समसामयिक प्रस्ताव पारित गरेको छ । महाकाली नदीमा तुइन काटेर नेपाली युवकको मृत्यु भएको दुई साता भएको र यसबारे भारतसँग वार्ता गर्न र क्षतिपूर्तिका लागि पहल गर्न सरकारसँग माग गर्ने निर्णय गरेको छ । बेलायतमा गोर्खा सैनिकहरूले गरिरहेको आमरण अनशनमा ऐक्यबद्धता जनाउँदै बेलायत सरकारसँग तत्काल वार्ताको पहल गर्न माओवादीले सरकारसँग माग गरेको छ ।यसैगरी बैठकले कोरोनाको तेस्रो लहरको खतरा देखिएकाले त्यसको रोकथामको तयारी, जनतालाई खोपको प्रबन्ध र समग्र अर्थतन्त्र पुनरुत्थानको माग सरकारसँग गर्ने तथा सम्पूर्ण पार्टी पंक्तिलाई स्वास्थ्य मापदण्ड अपनाउँदै महामारीविरुद्ध जुध्न र देशका लागि योगदान गर्न आह्वान गर्ने निर्णय गरेको छ । यसबाहेक बाढीपहिरोबाट पीडितको राहत, उद्धार र पुनर्निर्माणमा सरकारको ध्यानाकर्षण गर्ने तथा अफगानिस्तानमा रहेका नेपालीको अवस्थाबारे जानकारी गराउन सरकारसँग माग गर्ने बैठकको निर्णय छ ।"
कांग्रेसले थप्यो भ्रातृ संस्थाको म्याद,"काठमाडौं (कास) कांग्रेसले लामो समयदेखि अधिवेशन गर्न नसकेपछि तदर्थ समितिमा चल्दै आएका भ्रातृ संस्थाहरूको म्याद फेरि ६ महिना बढाएको छ । विद्यार्थी संघ, तरुण दल, प्रजातन्त्र सेनानी संघ, किसान संघ, दलित संघ, आदिवासी जनजाति संघ, राष्ट्रिय लोकतान्त्रिक अपांग संघ, नेपाल तामाङ संघ र नेपाल ठाकुर समाजको पदावधि थप गरेको हो । पार्टी केन्द्रीय कार्यसमितिको शनिबार सम्पन्न बैठकले म्याद थप गर्ने निर्णय गरेको हो । पार्टीको महाधिवेशनपछि मात्रै भ्रातृ संस्थाहरूको अधिवेशन गरिने नेताहरूले बताएका छन् । यसैगरी नेपाली नागरिकता भएकाले मात्रै पार्टीको जनसम्पर्क समितिको अध्यक्ष र महाधिवेशन प्रतिनिधि हुन पाउने निर्णय गरेको छ । नेपाली नागरिकता भएको क्रियाशील सदस्यता प्राप्त सदस्य मात्रै हुन सक्ने प्रावधान राखिएको हो । पार्टीको क्रियाशील सदस्यता लिएपछि नेपाली नागरिकता नभएकाले समितिको अध्यक्ष र महाधिवेशन प्रतिनिधिमा प्रतिस्पर्धा गर्न पाउने छैनन् ।"
प्रतिनिधिसभालाई 'बिजिनेस विहीन बनाइराख्ने गल्ती नगर,"सर्वोच्च अदालतको ऐतिहासिक फैसलाबाट पुनःस्थापित प्रतिनिधिसभालाई महिनादिनसम्म बिजिनेस विहीन बनाइराख्नु सर्वथा अनुचित छ । यही कारण संसद्बाट अविलम्ब पारित गर्न आवश्यक रहेका कतिपय अध्यादेश अलपत्र भएका छन्, वर्षौंदेखि त्यसै अड्किरहेका राष्ट्रिय महत्त्वका विधेयकहरू पनि अघि बढेका छैनन् । पुनःस्थापित प्रतिनिधिसभाले अहिलेसम्म सरकारलाई विश्वासको मत दिलाउनेबाहेक अरू अर्थपूर्ण सक्रियता देखाउन सकेको छैन । खास गरी सरकारले बिजिनेस नदिएकै कारण अत्यावश्यक तथा संवेदनशील अध्यादेशमा छलफल नगरी संसद्को एक महिना खेर गैसकेको छ, अब एक महिनाभित्र पारित नभए पूर्ववर्ती सरकारले ल्याएका ती कानुन स्वतः निष्क्रिय हुनेछन् । कथं यस्तो अवस्था आयो भने दोस्रो पटक न्यायालयबाट ब्युँतिएको यस प्रतिनिधिसभाको औचित्यमै प्रश्न उठ्नेछ, जुन वर्तमान सरकारसहित हिजो संसद् पुनःस्थापनाका पक्षमा रहेका सम्पूर्ण दलका लागि लज्जाको विषय हुनेछ । त्यसैले जतिसक्दो चाँडो प्रतिनिधिसभालाई यथासम्भव प्रभावकारी बनाउन सरकार, सभामुख र सम्बन्धित राजनीतिक दलहरूले आवश्यक भूमिका खेल्नुपर्छ । उल्लेख गरिरहनु परोइन, प्रतिनिधिसभाको भूमिका केवल सरकार बनाउनेगिराउने तथा विश्वासको मत दिनेनदिने मात्र होइन, देशका लागि आवश्यक कानुन बनाउने र राष्ट्रिय महत्त्वका विषयमा आवश्यक बहस गर्ने तथा सरकारलाई दिशानिर्देश गर्नेलगायत पनि हो । तर विधायिकाको हैसियतमा मुलुकका लागि यथासमय आवश्यक कानुन बनाउने पाटोमा हाम्रो संसद् अक्सर चुक्दै आएको छ । पूर्ववर्ती सरकारको त प्रतिनिधिसभाप्रति परम अरुचि प्रस्टै देखिन्थ्यो । गत सालको वर्षे अधिवेशनको हठात् अन्त्य गरिदिएको उक्त सरकारले त्यसयता दुई पटक त प्रतिनिधिसभा नै विघटन गरिदियो । तत्कालीन सरकारको त्यही भयानक गल्तीको जगमा उभिएर विकसित राजनीतिक घटनाक्रमको आडमा बनेको वर्तमान सरकारले पनि पुनः प्रतिनिधिसभालाई कामविहीन बनाउने भूल गर्नु हुँदैन । सरकारको नियत नै संसद्लाई पंगु बनाउने पक्कै होइन होला, तर तेजाब आक्रमणका पीडितलाई न्याय र पीडकलाई दण्ड तथा बलात्कारका मुद्दामा मिलापत्र गर्न नपाइने व्यवस्था गर्न बनेका जस्ता अति संवेदनशील अध्यादेशहरू पनि त्यसै निष्क्रिय बन्ने अवस्था आएमा यसको दोष मूलतः सरकारलाई नै जानेछ । र, यसको अर्थ प्रकारान्तरले संसद्लाई भूमिकाच्युत गर्न खोजिएकै रूपमा लाग्नेछ । त्यसैले राष्ट्रिय आवश्यकता र संसद्प्रति आफ्नो दायित्वलाई ध्यानमा राखेर सरकारले अविलम्ब प्रतिनिधिसभालाई प्रभावकारी बनाउन विशेष पहल लिनु आवश्यक छ । केही गरी अध्यादेश तथा विधेयकहरू संसद्बाट पारित नभएमा आफूमाथि नैतिक प्रश्न उठ्न सक्ने भयले सरकारले यिनलाई अघि नबढाएको जस्तो बुझिन्छ । तर यसका लागि सरकारले प्रमुख विपक्षीलगायतका दलहरूसित परामर्श गरी विश्वासको वातावरण सृजना पो गर्नुपर्छ, संसद्मा प्रक्रिया नै अघि नबढाउने त्रुटि गर्नु हुँदैन । एउटा त, अहिले प्रमुख प्रतिपक्षी रहेको एमालेमाथि आफू सरकारमा हुँदा ल्याएका अध्यादेशहरू पारित गर्न यसै पनि नैतिक दबाब पर्छ । अर्को, जुनसुकै राजनीतिक दलले राष्ट्रिय महत्त्वका र तत्काल अघि बढाइनुपर्ने संवेदनशील सवालहरूलाई राजनीतिक सौदा र इबीको विषयभन्दा पनि मुलुक र जनताप्रतिको दायित्वका रूपमा लिनुपर्छ । र, यो सबै वातावरण निर्माणका निम्ति भने सरकारले नै भूमिका खेल्नुपर्छ । यति बेला संसद्ले अघिल्लो सरकारले जारी गरेका १५ अध्यादेश अविलम्ब किनारा लगाउनुपर्ने अवस्था छ । खास गरी तेजाब आक्रमण, यसको बिक्रीवितरण नियमन र बलात्कारमा मिलापत्रसम्बन्धी अध्यादेशहरूलाई पारित नै गर्नुपर्ने आवश्यकता छ । कुनै पनि अध्यादेश संसद् बैठक सुरु भएको ६० दिनभित्र संसद्का दुवै सदनले स्वीकार नगरे स्वतः खारेज हुने संवैधानिक व्यवस्था छ । पुनःस्थापित प्रतिनिधिसभाको पहिलो बैठक साउन ३ मा बसेको हो, त्यसयता प्रतिनिधिसभाका ९ बैठक बसे पनि यी अध्यादेशमाथि छलफल नभएकाले अब समिति हुँदै संसद्का दुवै सदनबाट पारित गर्न सरकारसहित सबै दलहरूको साझा संकल्पबिना सहज छैन । फेरि यसैबीच सरकारले संसद् अधिवेशन नै अन्त्य गर्ने चर्चा पनि सुनिएको छ । अविलम्ब आवश्यक रहेका राष्ट्रिय महत्त्वका कानुन नबनाई अधिवेशन नै अन्त्य गर्ने भयानक भूल सरकारले कदापि गर्नु हुँदैन । छँदाखाँदाको संसद्लाई प्रभावकारी नबनाएर यिनै विषयमा अर्को अध्यादेश ल्याउनुपर्ने अवस्था निम्त्याउनु भनेको फेरि पनि जनप्रतिनिधिमूलक सर्वोच्च थलोको तेजोवध गर्नु नै हो । त्यसैले पहिलेजस्तो कार्यपालिका र व्यवस्थापिकाबीच टकरावको अवस्था नभएको यो बेला पनि संसद्लाई यति विघ्न अनुत्पादक बनाइरहने भूल कसैले पनि गर्नु हुँदैन । यो गतिरोध अन्त्यका लागि सरकारसहित सभामुख र सबै राजनीतिक दलले आफ्नातर्फबाट रचनात्मक पाइला चाल्नुपर्छ ।"
अनलाइनबाटै क्रियाशील सदस्यता,"अन्ततः २०७८ मंसिर ९१३ मा केन्द्रीय अधिवेशन सम्पन्न हुने गरी कांग्रेस महाधिवेशनको कार्यतालिका प्रकाशित भएको छ । नेपालको ज्येष्ठ लोकतान्त्रिक दल नेपाली कांग्रेसले क्रियाशील सदस्यहरूको अन्तिम नामावलीमा टुंगो लगाउन नसक्दा पूर्वघोषित महाधिवेशन कार्यतालिका प्रभावित भएको हो । लोकतान्त्रिक दल भएकाले सबैको चाहना र भावनालाई समेट्न जरुरी भएको ठानेर, लामो छलफलउप्रान्त नयाँ महाधिवेशन तालिका आएको छ र यो स्वागतयोग्य छ । तर, अझै क्रियाशील सदस्य (मतदाता नामावली) टुंगो लागिसकेको छैन । क्रियाशील सदस्यता महाधिवेशनपूर्व टुंगो लगाउनुपर्ने हालको व्यवस्थालाई समयानुकूल परिवर्तन गर्नु जरुरी छ । दलको नियमानुसार, क्रियाशील सदस्यता प्राप्त गर्ने योग्य पार्टी सदस्यलाई अनलाइन आवेदन दिन लगाई, अनलाइन क्रियाशील सदस्यता प्रदान गर्ने र महाधिवेशन सुरु हुनुपूर्व नियमानुसार वितरण कार्य बन्द गर्ने गरी व्यवस्था मिलाउनु जरुरी छ । व्यवस्थित र वैज्ञानिक सदस्यता वितरण प्रणाली अँगाल्न सकेमा, यसैको कारण महाधिवेशन प्रभावित हुने अवस्थाको अन्त्य हुनेछ । महेन्द्रसिंह बम, टीकापुर१, कैलाली"
कहिल्यै नटुंगिने एकता गीत,"एमालेको ओली समूह र नेपाल समूह दुवैको बैठकमा पार्टी एकताको घनघोर गीत गाइन्छ तर त्यो गीत कहिले पूर्ण हुँदैन । विगत दुई महिनादेखि यस्तै अलापविलाप र नौटकी जनताले निकै सुने, देखे र अब बिस्तारै यसप्रति जनता र कार्यकर्ताहरूको मोहभंग हुन थालेको छ । केपी शर्मा ओली र माधवकुमार नेपाल नदीका दुई किनाराजस्तै हुन् । यसर्थ अब नयाँ पात्रको नेतृत्वमा पार्टी एकता गर्नुपर्छ । होइन भने, दुवै समूहले आआफ्नो बाटो समाउनुपर्छ । एकता नेतामा आधारित भएर होइन, मुद्दामा आधारित भएर हुनुपर्छ । सरकारमा बस्दा राम्रानराम्रा कामहरू केके भए भन्ने विषयमा समीक्षा हुन सके मात्र एकता दीर्घकालसम्म टिक्छ । होइन भने, नेताहरूको सनकको भरमा, बार्दलीमा चिच्चाएको भरमा एकता टुट्छ । अहिले एकताको गीत कर्कश आवाजझैं प्रतीत हुन थालेको छ । यसर्थ अब यो गीत गाउन छोडी नेपाल समूहले सरकारमा जाने, ६६ महिने मन्त्रीहरू बनाउने, नयाँ दल खोल्ने र त्यो दलसहित नयाँ वाममोर्चा बनाएर चुनाव लड्ने रणनीति बनाउनुपर्छ । यसरी नै अनिर्णयको बन्दी भैरहने हो भने, नेपाल समूह दुब्लाउँदै जानेछ । ओलीलाई कमजोर पार्ने हो भने, नेपाल समूह सरकारमा जान ढिला गर्नु हुन्न । जसले दुईदुई पटक अल्पायुमै संसद् विघटन गर्यो जसले पटकपटक संविधान उल्लंघनअपव्याख्या गर्यो विश्वासको मत नपाउँदासमेत राजीनामा नदिई आफ्नै दलको कुनै अर्को नेतालाई प्रधानमन्त्री बनाउने नैतिकता प्रदर्शन गर्न सकेन, संवैधानिक परिषद्को ऐन नै संशोधन गरेर स्वेच्छाचारिता देखायो, संसद् भंग गरेर अध्यादेशबाटै शासन चलाउन खोज्यो उसैलाई नेता मानी एकता गर्दा कति नैतिक मानिन्छ ? अनैतिक पात्रसँग एकता गर्दा आफ्नो नैतिकतामा प्रश्न उठ्दैन ? गोपाल देवकोटा, गौरीनगर, कामनपा७ नेपाल समूहबिनै अघि बढे ओली समाचार पढ्दा केही लख्नैपर्ने भयो । किनभने अन्तरद्वन्द्वमा फसेको एमालेको एकताको प्रयास अब धरापमा परेको छ । यसका कारण भदौमा सम्पन्न हुने विधान महाधिवेशन रोक्नुपर्ने नेपाल समूहको मागलाई लत्याउँदै विधान संशोधन मस्यौदामा विद्यमान संरचनामा व्यापक हेरफेर गरिएको समाचार छ । यसो हुँदा पार्टी एकतालाई थप जटिल बनाएको र ओली आफैंले गठन गरेको कार्यदलको प्रस्तावलाई अस्वीकार गर्दै विभाजनकै बाटोमा लागेको तर्क गरिएको छ । ओलीले केन्द्रीय कमिटी बैठकमा पनि दूरी बढाउँदै गएका र उल्टै आफ्नै पार्टी फुटाएको, सरकारमा जान तयार रहेको र अर्को पार्टी खोल्न लागेको भनी नेपाल समूहलाई आरोप लगाएका छन् । त्यस्तै आफ्नै दलका शीर्ष नेतालाई गद्दार को संज्ञा दिँदै एकताको ढ्वाङ मात्र रचेका छन् । उता नेपाल समूहले केन्द्रीय कमिटी बैठक रोकेर न्यूनतम रूपले भए पनि, एकता प्रक्रिया अगाडि बढाउने प्रयास पनि ओलीले नै लत्याएका छन् । पार्टी विधान संशोधन प्रस्तावमा अध्यक्षलाई शक्तिशाली बनाउने, २२५ सदस्यीय केन्द्रीय कमिटी बनाउने, केन्द्रीय कमिटीले मनोनीत गर्न सक्ने केन्द्रीय सदस्यको संख्या बढीमा १० प्रतिशत कायम गर्ने, पोलिटब्युरो हटाउने र केन्द्रीय कमिटीअन्तर्गत ३५ सदस्यीय स्थायी कमिटी गठन गर्ने, अध्यक्षको नेतृत्वमा ७ सदस्यीय सचिवालय र प्रशासनिक तथा व्यवस्थापकीय कामको नेतृत्व गर्न महासचिवको नेतृत्वमा ५ सदस्यीय केन्द्रीय कार्यालय गठन गर्ने प्रस्तावलाई तलसम्म पठाइने र प्राप्त सुझावलाई विधान महाधिवेशनमा पेस गरिने ओली गुटको तयारी छ । ओली सरकारको पालामा स्वास्थ्य सामग्री खरिदलगायतका विषयमा भएका भ्रष्टाचारको छानबिन गरी दोषीउपर कारबाही बढाउने निर्णयको खुलेर आलोचना गरेका ओलीले उल्टै वाइडबडी, बालुवाटार जग्गा प्रकरण, सुन तस्करी काण्डमा गर्न खोजिएको कारबाहीप्रति औंला उठाउँदै १६५ कृत्रिम मतले विश्वासको मत जितेको बेला एमसीसी पास गर्न किन नसकेको भनी संसद्बाटै अनर्गल अभिव्यक्ति दिएको हेक्का राखेनन् । उनका नजिकका मानिने वामदेव गौतमले समेत ओलीको अत्याचार सहने स्थिति नभएको र अधिकार केन्द्रित गर्ने मनसायसहित विधान संशोधन गरेकाले ओलीलाई अब विश्वास गर्न नसकिने बताएका छन् । यसरी एकपछि अर्को झुट, अन्तरघात, तानासाह र हैकमवादी प्रवृत्ति अपनाउँदै एमालेमा रहेका र विधिपद्धतिबाट चल्न सुझाव दिने थुप्रै नेता तथा कार्यकर्तालाई ठाडै गाली गर्दै उनका कामको आलोचना वा पृष्ठपोषण गर्नेलाई भित्तामा पुर्याउने ओलीको चालका बावजुद नेपालखनाल समूहले एकताको रटान लगाएर आजसम्म पर्खिरहँदा आफैंले हस्ताक्षर गरेको एकता प्रस्तावलाई उल्लंघन गर्दै उल्टै गालीगलौज र दमनमा उत्रेका ओलीसँगै टाँसिनाको कारण के हो ? के अझै ओलीकै मुख ताकेरै समय बर्बाद पार्ने हो ? आफैंले एकता गरेका माओवादीलाई कसरी सडकमा पुर्याए र आफैंले मिल्ने गरी एकता प्रस्तावमा सहमति गरेर नेपालखनाल समूहलाई कसरी भित्तामै पुर्याउने दुस्प्रयास गर्दै छन् भन्ने प्रश्नको जवाफ खोज्नेबित्तिकै ओलीबाट सकारात्मक एकतामा कुनै पहल हुन सक्दैन भन्ने थाहा पाइहालिन्छ । उनी आफूजस्तै एमालेलाई पनि डुबाउने चाल चल्दै छन् । गंगाराज अर्याल, पाणिनि८, अर्घाखाॅची"
संवेदनशील अध्यादेशहरूलाई बेवास्ता,"तेजाब आक्रमण तथा यौन हिंसाविरुद्धका केही ऐनलाई संशोधन गर्न बनेका अध्यादेशहरू गठबन्धन सरकारले संसद्मा छलफल नगराउनु दुःखद छ । संसद् नचलेको अवस्थामा जरुरी काम गर्नका लागि सरकारले अध्यादेश ल्याउन सक्ने संवैधानिक व्यवस्था छ । संसद् नहुँदानचल्दा ल्याएका अध्यादेश संसद् चलेको एक महिनामा अनुमोदन गराउनुपर्छ । सो अध्यादेश संसद्मा पेस नभए ६० दिनभित्र स्वतः निष्क्रिय हुने प्रावधानलाई गठबन्धन सरकारले गम्भीरतापूर्वक लिएको देखिएन । अघिल्लो सरकारले गरेका कही जनपक्षीय कामलाई निरन्तरता दिने परिपाटीको विकास गर्न आवश्यक छ । राजनीतिमा जब खटपट आउँछ, तब खुट्टा तान्ने प्रवृत्ति तीव्र हुन्छ । यसले सरकारै परिवर्तन पनि गर्छ । र, आफैंले गरेका काम मात्र ठीक अरूले गरेका सबै बेठीक भनेर बेवास्ता गर्ने संस्कार नेपाली राजनीतिमा हावी छ । त्यसकारण अघिल्लो सरकारले गरेका केही जनपक्षीय कामलाई समेत यस गठबन्धन सरकारले चासो दिएको छैन । यसको प्रत्यक्ष असर पीडित वर्गलाई पर्न जान्छ । प्रतिनिधिसभा बिजनेसविहीन हुनु तथा संवेदनशील अध्यादेशहरू संसद्मा छलफल नभई स्वतः खारेज हुने अवस्थामा पुग्नु जति निर्लज्ज काम अरू हुन सक्दैन । अघिल्लो सरकारले संसद्लाई बिजनेसविहीन बनाउँदा अहिलेको गठबन्धनमा सामेल दलहरूले चर्को विरोध गरेको ताजै छ । त्यही गठबन्धन सरकारले फेरि संसद्लाई बिजनेजविहीन बनाउने अभ्यासलाई किन निरन्तरता दिइरहेको छ ? तेजाब आक्रमणमा परेका किशोरी तथा महिलाहरूको जलनले यो सरकारलाई किन पोलेन ? बलात्कारजन्य हिंसामा परेर ज्यान गुमाएका बालिका तथा किशोरीहरूको सूची लामै छ । निर्मला पन्त, भागरथी भट्ट, सम्झना कामीहरूले अझै न्याय खोजिरहेका छन् । बलात्कारजस्ता जघन्य अपराधविरुद्धमा सजाय गर्न बनेका अध्यादेशमा कुन राजनीतिक दलको छाप लागेको छ ? के तेजाब आक्रमणविरुद्ध बनेको अध्यादेशमा कम्युनिस्ट पार्टीको छाप लगाएको छ ? यस्ता संवेदनशील अध्यादेशहरूलाई बेवास्ता गर्नुपर्ने कारण राजनीतिक प्रतिशोधभन्दा अरू कुन छ ? तेजाब आक्रमणमा परेकाहरूको खुसी आजीवन लुटिन्छ । यस्तो गम्भीर विषयको अध्यादेश स्वतः खारेज हुने अवस्था पुर्याउनु शोभनीय छैन । सरकारले दलगत प्रतिशोधभन्दा पनि जनपक्षीय विषयहरूलाई महत्त्वका साथ अगाडि बढाउँदा नै आगामी दिनहरूमा जनताको मन जित्न सक्ला । गोविन्द विक, बूढानीलकण्ठ१२, काठमाडौं"
राष्ट्रिय सहयोद्धाको खोजी,"टीकापुर घटनाले थारूको मुक्ति संघर्षमा चौतर्फी असर निम्त्याएको यो साता ६ वर्ष पुग्दै छ । यी असरहरूको केन्द्रमा वर्चस्वशालीहरूको स्वार्थरक्षामा राज्यका संयन्त्रहरू प्रयोग भएको हिंसात्मक कथा छ । धेरै थारूलाई झुठा मुद्दामा फसाइएको र कसैले पनि न्याय नपाएको कथ्य कथाको पेटबोलीमा छर्लंग छ । थारूको अवस्था, उनीहरूले भोगेको अन्याय, उनीहरूले बेहोरेको सामाजिक विभेद र समग्र क्षतिबारे कथाको पादटिप्पणीमा समेत लेखिएको छैन । सार्वजनिक वृत्तमा हुनुपर्ने न्यूनतम उत्सुकताको अभावमा थारूका कथाव्यथा पन्छाइएका छन् । कतिपय अवस्थामा दबाइएका छन् । तर केही थारू अभियन्ता यसबारे निरन्तर बोलिरहेका छन् । थारूको कुरा मूलतः थारूहरूले नै सुन्ने अवस्था बलशाली छ । त्यसैले मुक्ति अभियानमा पूर्णतः होमिएको समूह सानो छ । तथापि विगत तीस महिनामा व्यापक जनपरिचालनसहित मुक्ति अभियानमा थारूहरू नयाँ किसिमले लागेका छन् । थारू मुक्तिको यो अभियान थरूहटथारूवान राष्ट्रिय मोर्चाले हाँकेको छ । हाल कुनै पनि दलमा संलग्न नरहेका लक्ष्मण थारू र श्रवण थारूले मोर्चालाई सम्हालेका छन् । अन्य दलमा आस्था राख्ने र सक्रिय रहने धेरै थारू नेता र अभियन्ताको उनीहरूलाई साथसहयोग छ । थारूइतर आदिवासी अभियन्ताहरूको समेत धेरथोर साथ छ । यी सबैको साथ पाएकाले भदौ १ गतेदेखि माइतीघर मण्डलामा मोर्चाले तीनदिने प्रदर्शनको आह्वान गरेको छ । सो प्रदर्शनको मूल ध्येय तीनटा अन्योन्याश्रित प्रश्नले समेट्छन् । वर्चस्वशालीहरूका पक्षमा टीकापुर घटना रचिएको र थारूहरूलाई आरोपित गरिएको तथ्य धेरै हदसम्म प्रस्ट भइसक्दासमेत थारू अभियन्ताहरूले किन न्याय पाइरहेका छैनन् ? नेपालको विविधताअनुरूपको समावेशी र संघीय शासनलाई सार्थक लोकतान्त्रिक थितिमा ढाल्ने कार्यभार के सीमान्तकृतहरूको मात्र हो ? थारू र अन्य परित्यक्त समुदायको मुक्ति अभियानमा राष्ट्रिय भनाउँदो आमवृत्तले सही अर्थमा सोच्ने, बोल्ने र काम गर्ने राष्ट्रिय सहयोद्धाहरू निर्माण हुने अवस्था कहिले आउँछ ?पछिल्लो प्रश्नबाट सुरु गरौं । विगत ६ वर्षमा दाङका सुरेन्द्र चौधरीले एउटा कुरा दोहोर्याइरहेका छन् । उनी भनिरहन्छन्, नेपालको भूबनोटमा बसोबास गर्ने जनसंख्या सामान्यतः तीन समूहमा वर्गीकृत गरिन्छन् । खसआर्य, आदिवासीजनजाति र मधेसी । खसआर्यहरूलाई नसोधे पनि उनीहरू भन्छन्, जनजातिमध्ये सबैभन्दा बढी विश्वास थारूको लाग्छ । आदिवासीजनजाति पनि त्यही भन्छन्, थारूजस्तो भरपर्दो र विश्वासी अरू छैनन् । मधेसीहरू पनि उही कुरा भन्छन्, अरू आदिवासीभन्दा हाम्रो धेरै कुरा मिल्ने र हामीले विश्वास गर्ने थारू नै हुन् । यद्यपि सुरेन्द्र चौधरी चकित छन्, टीकापुरयता यी सबै समुदायले थारूलाई किन यति धेरै अविश्वास गर्दै हिंसात्मक समुदायका रूपमा चित्रण गरे ? किन थारूको न्याय र मुक्तिको अभियानमा अपेक्षाकृत साथसहयोग दिइरहेका छैनन् ? किन समग्र थारू समुदायप्रति नै यति विघ्न अविश्वास र घृणा फैलाए ? यी प्रश्नहरूले नेपाली हुनु र राष्ट्रिय हुनुको सांस्कृतिक विचारतन्त्रलाई केलाउने माग गर्छन् । अहिलेको समयमा कसरी वर्चस्वशालीहरूका पक्षमा विचारहरूको पुनरुत्पादन भइरहेको छ, त्यसलाई ठम्याउनुपर्छ भन्छन् । राष्ट्रिय र सांस्कृतिक विचारतन्त्र यदि संकुचित सांस्कृतिक दायरामा हावी रहिरहे नेपालको विविधताअनुरूपको समावेशी र संघीय शासनसुहाउँदो लोकतान्त्रिक थिति निर्माण हुन सक्दैन पनि भन्छन् । यस्तो अवस्था रहिरहे थारू समुदायले न्याय पाउँदैन, न थारूसहित अन्य सीमान्तकृतको मुक्ति संघर्षमा आफूलाई राष्ट्रिय सचेतक सम्झनेहरूले अपेक्षित साथ दिन्छन् । त्यसैले आगामी तीन दिन काठमाडौं र त्यसपछिको साता देशका विभिन्न भागमा हुने प्रदर्शनको ध्येय यस्तो थिति बदल्न संघर्ष जारी राख्नु हो । नेपालको सामाजिक र राजनीतिक रूपान्तरणमा थारू र अन्य परित्यक्त समुदायले राष्ट्रिय सहयोद्धाको खोजी गरेको इतिहास लामो छ । कम्तीमा चन्द्रशमशेरको शासनकालयता उठेका जनविरोधका प्रयासहरू मात्र सम्झँदासमेत एक सय वर्षभन्दा बढी हुन्छ । यो समय प्रारम्भ हुँदा राजनीतिक दलहरूको उदय भइसकेको थिएन । नागरिक र सामुदायिक तहमा भने अन्यायपूर्ण थितिको विरोध यदाकदा भइरहन्थे । जब राजनीतिक दलहरूको उदय भयो, त्यसले सामाजिक र राजनीतिक रूपान्तरणका लागि नयाँ भाष्य लिएर आयो । त्यो भाष्यसँगै दलहरूले सामान्यजनलाई नयाँ किसिमले संगठिन गर्न थाले । परिचालनका स्वरूपहरू फेरिए । संघर्षको आकार विशाल भयो । यिनै संघर्षको बलमा राजनीतिक व्यवस्थाका नामहरू फेरिए । राजनीतिक थितिमा व्यापक परिवर्तन भयो । तथापि थारू र अन्य परित्यक्त समुदायले राष्ट्रिय सहयोद्धा खोज्ने क्रम यथावत् छ । यस्तो सकसपूर्ण अवस्थाको उदांगो रूप भदौ १ गतेदेखि थारूहरूले गर्ने कार्यक्रमहरूमा देखिनेछ । खासमा थारूसहित अन्य परित्यक्त समुदायले मुक्तिका लागि सहयोद्धाको खोजी गर्न थालेको जुगौं भयो । आफ्नो समुदायलाई लाग्ने साम्प्रदायिक लाञ्छनाबाट उम्कन अन्य समुदायका सहयोद्धाको खोजी जारी छ । समाजमा सांस्कृतिक विभेदका थितिहरू जब्बर भएकाले वर्चस्वशाली समुदायभित्रको आमूल परिवर्तनकारी आवाजबाट थप ऊर्जा मिल्छ भनेरसमेत त्यसको खोजी टड्कारो छ ताकि सानोतिनो टालटुले परिवर्तनलाई नै ठूलै उपलब्धि ठान्दै संकुचित सांस्कृतिक मूल्यमान्यतालाई पुनर्जागृत गर्ने प्रक्रियालाई चुनौती दिन सकियोस् । थारूहरूलाई थाहा छ, यस्ता सहयोद्धाहरू उपलब्ध भए धेरै प्रकारका अनर्गल आरोपबाट समेत बच्न सकिन्छ । वर्चस्वशाली संस्कृतिमा निहित विभेदकारी राजनीतिक थिति चिर्ने सहयोद्धाहरूले मुक्ति संघर्षलाई अर्कै ऊर्जा दिन सक्छन् । यस्तो खोज सोचेजस्तो सहज भने छैन । विद्यमान राष्ट्रिय चिन्तन प्रणाली र त्यसले निर्माण गर्ने संस्कृति पूर्णतः साम्प्रदायिक शासकीय थितिमा टिकेको छ । यसमा निहित अन्याय र विभेदको अभ्यास पनि जब्बर छ । हालको राष्ट्रिय चिन्तन मूलतः जातिविशेषको साम्प्रदायिक दृष्टिकोण नै हो । वर्चस्वशाली सम्प्रदायले देशवासीलाई नभएर नरेशलाई सम्प्रभु मान्नु, नरेशले धारण गरेको धर्मलाई नै सम्पूर्ण देशवासीको धर्म ठान्नु, नरेशले बोल्ने भाषालाई नै देशवासीको एक मात्र भाषा ठान्नु र नरेशले शासनको दाबी गरेको भूगोलको रक्षार्थ देशवासीले सदैव वीरतापूर्वक जीवनको आहुति दिनुपर्छ भन्ने दृष्टिकोणभित्रै राष्ट्रिय हुनुको निहितार्थ छ । वर्चस्वशालीहरूले अहिलेसम्म यिनै अवयवको एकीकृत विचारतन्त्रमै राष्ट्रिय हुनुको अर्थ देखे । देखिरहेका छन् । यद्यपि नरेशलाई नै सम्प्रभु मान्नेहरूमा कमल थापादेखि रवीन्द्र मिश्रहरूसम्म छँदै छन् । त्यसैले उनीहरू आज पनि नेपालभित्र रहेका विभिन्न देशवासीको संस्कृतिलाई त्याज्य ठान्छन् । जे हो, त्यो केवल हिजो नरेशको काल्पनिकीमा रहेको देश हो भन्छन् । नरेशले धारण गरेको धर्मलाई नै सम्पूर्ण देशवासीको धर्म ठान्नेहरूमा केपी शर्मा ओलीदेखि शशांक कोइरालाहरूसम्म पर्छन् । यो कुरा सही हो भन्नेहरूमा राजेन्द्र लिङ्देनदेखि कृष्ण सिटौलाहरूसम्म छन् । यी सबै हिजो नरेशले धारण गरेको हिन्दु धर्मलाई शासकीय धर्म बनाउनुपर्छ भन्छन् । भनिरहेका छन् । नरेशले बोल्ने भाषालाई नै देशवासीको एक मात्र भाषा ठान्नेहरूमा त ठूला दलका नेताहरूसँगै राज्य संयन्त्रको प्रत्येक अंगसमेत छ । यसलाई साथसहयोग दिनेहरूमा स्थानीय पालिकाहरूमा निर्वाचित प्रतिनिधिहरूको ठूलो संख्या छ । प्रदेशसभा र प्रतिनिधिसभामा यस्तै विचारतन्त्रलाई बोक्ने राष्ट्रिय नेताहरूकै प्रतिनिधित्व छ । प्रशासनतन्त्रदेखि अदालतसम्म सम्पूर्ण तवरमा यही विचार बोक्छन् । नरेशले कल्पना गरेको केन्द्रीकृत शासनभन्दा फरक किसिमको शासन त नेपालका लागि घातक नै छ भन्नेहरूमा प्रधानमन्त्री शेरबहादुर देउवादेखि भीम रावलसम्म छन् । त्यसैले उनीहरू नरेश नरहे पनि नरेशले हिजो धारण गरेको केन्द्रीकृत कल्पनाकै आधारमा शासन गरिरहनुपर्छ भन्छन् । यसरी वर्चस्वशाली सांस्कृतिक मूल्यमान्यता बोक्ने र परिवर्तनका विपक्षमा उभिनेहरू पुरुष मात्र नभएर पितृसत्ताका पक्षपोषक हुनु कुनै संयोग होइन, ऐतिहासिक विभेदको अर्को धाँजा मात्र हो । त्यसैले हिजोको राजकीय बागडोर नहुँदासमेत, शासकीय बागडोर कतिपय अवस्थामा तथाकथित उच्च जातमा मात्र नहुँदासमेत खास सम्प्रदायको भाषा, धर्म, केन्द्रीकृत शासकीय सोचको पक्षपोक्षण भइरहन्छ । किनकि यही विचारतन्त्रले अहिलेको लोकतान्त्रिक गणतन्त्रको थितिलाई गाँजेको छ । त्यसैले गणलाई भन्दा राजालाई सम्प्रभु ठानिरहनेहरू गणतन्त्रद्वेषी हुन् । हिन्दु धर्मबाहेक अरू धर्मको अस्तित्व नकारिरहनेहरू सर्वधर्म समभाव को मान्यताविपरीत बहुसंस्कृतिद्वेषी हुन् । नेपाली भाषामा बाहेक अन्य भाषिक अभिव्यक्तिमा मानव सामर्थ्य र नेपालीपन नदेख्नेहरू समावेशिताद्वेषी हुन् । स्थानीयतामा नभई केवल केन्द्रीयतामा मात्र देश देखिरहनेहरू संघीयताद्वेषी हुन् । एकैसाथ सार्थक परिवर्तनका द्वेषी धेरै छन् । त्यसैले थारूहरूमा किन हाम्रो समुदायलाई कसैले विश्वास गरेनन् भन्ने भाव आउनु चिन्ताजनक सामाजिक वास्तविकता हो । अहिलेको जल्दोबल्दो वास्तविकता । यस्तो अवस्थाले लोकतान्त्रिक गणतन्त्रको आवरणमा राज्यको पुरानै साम्प्रदायिक चरित्र जीवन्त रहेको संकेत दिन्छ । यस्तो साम्प्रदायिक चरित्र जसले विभिन्न जनआन्दोलन र जनसंघर्षसँग हार त खायो तर राजनीतिक व्यवस्थामा फेरबदल ल्याएको छैन । विभेदपूर्ण सांस्कृतिक दृष्टिकोणमा परिवर्तन ल्याउन चाहिरहेको छैन । थारूहरूलाई थाहा छ, वर्चस्वशालीहरूको मूल्यमान्यताबाट मलजल पाइरहेको साम्प्रदायिक विचारतन्त्र बलियो रहेसम्म थारू मुक्ति अभियानमा राष्ट्रिय सहयोद्धाको खोजी सजिलो छैन । यस्तो अवस्था कायम रहिरहनु भनेको साम्प्रदायिकताले ओतप्रोत कोष्ठधारी राष्ट्रिय हावी हुनु हो । बिनाकोष्ठधारी राष्ट्रियता निर्माण गर्ने सामूहिक कार्यभार त्यस बेला मात्र सम्भव हुन्छ जब थारूसँगै अन्य परित्यक्तको मुक्तिलाई निर्धक्कसँग स्विकार्दै अघि बढ्ने विश्वास वर्चस्वशालीहरूले समेत राख्छन् । सम्प्रदायविशेषको राष्ट्रिय सोच बोकेकाहरूले सम्पूर्ण देशवासीको विश्वदृष्टि, सांस्कृतिक विविधता र जीवनशैलीमा न्याय र समतामूलक राष्ट्र निर्माणको सामर्थ्य ठम्याउन सक्नुपर्छ । के वर्चस्वशालीहरूमा यति पनि आत्मविश्वास छैन ? छ भने, यस साता थारूहरूले आह्वान गरेका कार्यक्रमहरूको सेरोफेरोमा त्यस्तो आत्मविश्वास हेर्ने मौका मिल्ने नै छ ।"
'तरमारा वर्ग : एक विमर्श,"विरोध ॅतरमारा वर्ग कै ?फैसला भन्छ, आरक्षणको सुविधा नवधनाढ्य वर्ग अर्थात् तरमारा वर्ग लाई बाहेक गरेर आवश्यकता र औचित्यका आधारमा वितरण गरिनु नै सामाजिक न्यायको मूल मर्म हो । यसो भनिरहँदा अदालतले संविधानका धारा १८ वा ४२ मा वर्गीकृत गरिएका महिला, मधेसी, दलित वा पिछडिएको वर्ग भनी सूचीकृत गरिएका २४ वटा सामाजिक वा सांस्कृतिक समूहमध्ये कुनै एउटाले पाएको सुविधा अर्कोमा जाने भनेको छैन । अर्थात्, मधेसी कोटा वा दलित कोटा काटिएर खसआर्य वा मुस्लिम वर्गमा जाने भनिएको छैन । मात्र त्यही वर्गका पनि नवधनाढ्यहरूलाई त्यस्तो सुविधा खाँचो नपर्ने भएकाले आवश्यक पर्नेलाई मात्र उपलब्ध गराउनु संविधानको भावनाअनुकूल हुन्छ भनिएको हो । यस्तो व्याख्या गरिरहँदा अदालतले संविधानको धारा १८(३) मा प्रत्येक क्लस्टरका अगाडि जोडिएको सामाजिक वा सांस्कृतिक दृष्टिले पिछडिएका वर्ग भन्ने वाक्यांशको व्याख्या गर्दै त्यही क्लस्टरभित्रको वर्ग पनि सामाजिक वा सांस्कृतिक रूपले पिछडिएको छैन भने उसको सुविधा त्यसैभित्रको तर आर्थिकसामाजिक रूपले पिछडिएको वर्गलाई दिइने गरी कानुन बनाउनु उपयुक्त हुन्छ भनेर केवल निर्देशनात्मक आदेशसम्म गरेको छ । तर फैसलापश्चात् गरिएका आलोचना वा टिप्पणीमध्ये अधिकांश या त फैसला अध्ययन नै नगरी गरिएका छन् या आग्रह वा पूर्वाग्रह राखेर । अदालतका फैसलाहरू प्राज्ञिक वा शैक्षिक वा सामाजिक दृष्टिले टिप्पणी वा आलोचनायोग्य हुने भए पनि आफूलाई निश्चित विन्दुमा उभ्याएर अर्को विन्दुमा उभिएको व्यक्तिलाई वा अर्काको निष्ठा वा आस्थामा प्रहार हुने गरी गरिएका आलोचनालाई प्राज्ञिक वा बौद्धिक भन्न सकिन्न । फैसलाले भनेको तरमारा वर्ग को परिभाषाभित्र म पनि पर्छु । संविधानका धारा १८ वा ४२ बमोजिम आर्थिक र सामाजिक रूपले पछाडि पारेको खसआर्य वर्ग पनि आरक्षणको दाबीका लागि योग्य नै हो तर राज्यबाट सकारात्मक विभेदको प्रतिफल प्राप्त नगरी आफैं सहन, बुझाउन वा वहन गर्न सक्षम त्यो वर्गको व्यक्तिले वा मैले नलिएको सुविधा मेरै वर्गको अक्षम अर्को व्यक्तिले पाउँछ भने सक्नेले त्यसमा दाबी नगर्नु नै सामाजिक न्यायको मूल मर्म हो । फैसलाले हाम्रो समाजलाई त्यतैतर्फ लैजान खोजेको हो । तैपनि यसमा आपत्ति किन ? हुने वा सक्नेले लिइरहने र नहुने वा नसक्नेहरू प्रताडित भइरहने ? हाम्रो संविधानले हामी सामाजिक न्यायसहितको समाजवादतर्फको बाटामा जाने उद्घोष गरेको छ । समाजवादको लामो व्याख्या, विश्लेषण यहाँ सम्भव छैनÙ एक वाक्यमा भन्दा राज्यले हुने र नहुनेका बीचमा अवसरको समान वितरणको प्रबन्ध गर्नु समाजवादको ध्येय हो भने अलि बढी हुनेले नहुनेलाई आफ्नो केही अंश कटाएर दिनु सामाजिक न्यायको उद्देश्य हो । राजनीतिक दलका नेताकार्यकर्ता भाषण र नारामा त समाजवाद र सामाजिक न्यायको रटान लगाउन छाड्दैनन्, व्यवहारमा भने ठीक उल्टो गरिरहेका हुन्छन् । यस्तो दोहोरो चरित्र विकसित हुँदै गएको हाम्रो समाजमा यो फैसलाले समाजवाद र सामाजिक न्यायका क्षेत्रमा नयाँ आयाम र इँटा थपेको छ । निश्चय पनि, फैसला पूर्ण वा दोषमुक्त अवश्य पनि छैन तर यसको मूल कार्यदिशा बिलकुल सामाजिक न्याय र समाजवादउन्मुख छ । स्वास्थ्य, प्राज्ञिक र सामाजिक मर्यादाभित्र रहेर यो फैसलामा विशद विमर्श र विवेचना गरौं । विडम्बना, फैसलापश्चात् यसको आलोचना वा टिप्पणी गर्ने अधिकांश लेखक, राजनीतिज्ञ, अधिकारकर्मी र बुद्धिजीवीहरू मजस्तै तरमारा वर्ग कै प्रतिनिधित्व गर्ने परेका छौं र स्वयं फैसलामा संलग्न न्यायाधीशहरू पनि जातीय वा वर्गीय दृष्टिकोणले यही वर्गमा पर्नुहुन्छ । हाम्रो लोकतन्त्र, गणतन्त्र, शासकीय प्रणाली र प्रबन्ध तथा राज्यका सबै अंग तरमारा वर्ग को कब्जामा र सिंगो मुलुक यही वर्गमार्फत दलाल पुँजीवादको चंगुलमा परेको वर्तमान परिवेशमा तरमारा वर्ग को भाष्य स्थापित गर्न र त्यसका विरुद्धमा लाग्न यो फैसला एउटा कोसेढुंगा साबित हुनुपर्छ । तर यो फैसलाले गर्दा स्वयं तरमारा वर्ग उद्वेलित भएको छ । गैर तरमारा वर्ग ले यसको स्वामित्व लिएर रक्षा गर्नु आजको आवश्यकता हो । तरमारा वर्ग को अनधिकृत कब्जाबाट मुलुकलाई जोगाउने ध्येय संविधानले राखेको छ अनि यो फैसलाले त्यही ध्येयलाई सहयोग गरेको छ ।"
"कस्तो फ्रक, कत्रो कपाल","हालसालै फेसबुकमा फ्रक लगाएको आफ्नो फोटो पोस्ट गरेकी थिएँ । मलाई नजिकबाट चिन्ने एक जना दाइले फोनै गरेर भन्नुभो, नारीवादी भएर पनि यस्तो लुगा ? मलाई नारीवादीको रूपमा नचिनेको भए उहाँले त्यसलाई स्वाभाविक रूपमा लिनुहुन्थ्यो होला । त्यस्तै केही दिनअघि मेरो लामो कपाल सुमसुम्याउँदै एक जना दिदीले भन्नुभो, तिमीले कपाल किन नकाटेको ? किन र दिदी, सुहाएको छैन ? उहाँको भाव बुझे पनि मैले अनजान बन्दै जिज्ञासा राखेँ । होइन, नारीवादीजस्तो देखिएन क्या, उहाँले जवाफ दिनुभयो । म फिस्स हाँसें । तर्कवितर्क गर्ने जाँगर चलेन ।माथिका प्रसंगमा मलाई गरिएका प्रश्नहरू प्रतिनिधिमूलक मात्रै हुन् । धेरैले यस्तै तरिकाले सोच्छन् । नारीवादी भन्नेबित्तिकै पहिल्यै एउटा बनिबनाउ चित्र धेरैको मनमस्तिष्कमा बन्छ लामो कपाल पाल्दैनन्, परम्परागत पहिरन लगाउँदैनन्, आदि । झ्वाट्ट हेर्दा बंगलादेशकी लेखिका तसलिमा नसरिनजस्तै नदेखिए केको नारीवादी भन्ने आमबुझाइ छ । पहिरनमा मात्र होइन, व्यवहारमा पनि नारीवादीसँग एक खालको अपेक्षा गरिन्छ । महिलासँग जोडिएका हरेक मुद्दामा नारीवादीले विषयको चुरोमै नगई महिलाको पक्ष लिएर बोलिहाल्नुपर्छ, भन्ठानिन्छ । अलिकति ढिला गर्यो भने प्रश्न आइहाल्छ, खोइ तिमीले बोलेको ? नारीवादीप्रतिको यस्तो चित्र बदल्न पहिले नारीवाद लाई वस्तुपरक ढंगले बुझ्नु र मनन गर्नुपर्छ । नारीवाद यस्तो विचार हो, जसले पुरुष र महिलाबीच लैंगिक समानताको दृढ वकालत गर्छ । समाजका संरचनाहरूमा पुरुष बराबर महिलाको हैसियत स्थापित हुनुपर्ने मान्यता राख्छ । महिला भएकै कारण घरभित्र र घरबाहिर कुनै पनि प्रकारको विभेदपूर्ण व्यवहार गरिनु हुँदैन भन्ने अवधारणा राख्छ । यिनै विचारलाई स्थापित गराउनका लागि गरिने राजनीतिक, सामाजिक तथा सांस्कृतिक अभियान नै नारीवादी आन्दोलन हो । नारीवादी को हुन् र को होइनन् भन्नेमा पनि भ्रम चिर्न आवश्यक छ । नारीवादी हुनका लागि सडकमा उभिएर नारा लगाउनैपर्ने, सञ्चारमाध्यममा अन्तरर्वार्ता दिनैपर्ने, अखबारमा लेख छाप्नैपर्ने पनि हुँदैन । आआफ्नो पेसा र कर्ममा सीमित रहेकाहरू, जो लैंगिक समानताको पक्षमा उभिन्छन्, तिनीहरू पनि नारीवादी हुन् । अनि नारीवादी महिला मात्रै हुँदैनन्, पुरुषहरू पनि हुन्छन् । नारीवादी अभियानमा पुरुषहरू मिसिए भने त्यो अझै बलियो हुन्छ । नारीवाद बोलीमा मात्र होइन, व्यवहारमा पनि झल्किनुपर्छ । हामीले धेरै नारीवादी देखेका छौं, जो भाषणमा महिलाका पक्षमा चर्को वकालत गर्छन् र घरमा श्रीमान्को अन्डरवेयर पनि आफैं धोइदिन्छन् । त्यस्ता विद्वान् पुरुष पनि देखेका छौं, जो अखबारमा महिला अधिकारबारे लामा लेख लेख्छन्, अनि रक्सीले मातेर आफ्नी जीवनसंगिनीलाई कुटपिट गर्छन् । पुरातन समाजमा महिला भएर बाँच्नै कठिन थियो । महिलाहरू पुरुषका दाससरह थिए । नेपालजस्तो पिछडिएको समाजमा मात्रै होइन, पश्चिमा जगत्को इतिहास पल्टायौं भने पनि त्यहाँ महिलालाई अनेक बन्धनमा राखिएको पाइन्छ । महिलालाई सम्पत्तिको अधिकार थिएन । उनीहरूले पढ्न पाउँदैनथे । सार्वजनिक जीवन बाँच्न असम्भवजस्तै थियो । १९ औं शताब्दीको अन्त्यसम्म फ्रान्सजस्तो देशमा पनि महिलाहरू बाहिर निस्किँदा टाउको ढाक्नुपर्थ्यो । जर्मनीमा श्रीमान्ले आफ्नी श्रीमती बेच्न सक्ने कानुन थियो । २० औं शताब्दीको सुरुआतसम्म युरोप र अमेरिकाका धेरै भागमा महिलालाई मतदानको हक थिएन । उनीहरूले कुनै व्यवसाय गर्दा अनिवार्य रूपमा पुरुष प्रतिनिधि राख्नुपर्थ्यो ।नेपाली समाजमा हाम्रा आमाहजुरआमाहरूका कथाव्यथा पनि कम्ती कहालीलाग्दा थिएनन् । आमाहरूले छोरा नपाएसम्म बर्सेनि सुत्केरी हुनुपर्ने बाध्यता थियो । एउटी आमाले छोरा जन्माउँदा र छोरी जन्माउँदा श्रीमान् र परिवारले उनीप्रति गर्ने व्यवहारमा ठूलो अन्तराल हुन्थ्यो । एउटा पुरुषले एकभन्दा बढी श्रीमती राख्नुलाई उसको मर्दानगी मानिन्थ्यो ।आजको समाज त्योभन्दा फरक छ । र, महिलामाथि हुने विभेदका प्रकृतिहरू पनि फरक छन् । हाम्रा आमाहजुरआमाहरूले जस्तो प्रताडना हाम्रो पुस्ताले भोग्नुपरेको छैन । तर, यसको अर्थ विभेद समाप्त भयो भन्ने होइन । आजका महिलाले भोग्नुपरिरहेका विभेदहरू पहिलेको भन्दा भिन्न भए पनि उत्तिकै ज्वलन्त छन् । आज पनि महिलामाथि पुरुष दमन कायमै छ, यसको प्रकृति मात्र फेरिएको हो ।संविधान र कानुनले महिलालाई ३३ प्रतिशत आरक्षण दिएको छ, तर व्यवहारमा त्यो परिपूर्ति भएको छैन । कार्यालयमा काम गर्ने महिलाहरूले कार्यस्थलमा प्रत्यक्ष वा परोक्ष विभिन्न यौनजन्य दुर्व्यवहारको सामना गर्नुपरिरहेको छ । अहिले पनि आफ्ना छोरीहरू बेलुकी आठ बजेसम्म घर फर्केनन् भने आमाबुबा आत्तिन्छन् । बाहिर धेरै हिँडडुल गर्ने, पुरुषहरूसँग धेरै संगत गर्ने छोरी मान्छेलाई अहिले पनि समाजले गलत दृष्टिकोणले हेर्छ । छोरीमान्छेको पहिरनका आधारमा उसको चरित्र को जाँच गरिन्छ । सम्बन्धविच्छेद भयो भने, अधिकांश घटनामा महिलालाई दोष दिइन्छ चाहे पुरुषबाट जतिसुकै अपराध किन नहोस् ।आममहिला मात्र होइन, राम्रै स्थितिमा भएका र समाजमा आफ्नो हैसियत बनाएका महिलाहरूले पनि विभिन्न प्रताडना भोग्नुपरेको हामीले देखेका छौं । पछिल्लो समय सामाजिक सञ्जालमा यस्ता सार्वजनिक पहिचान बनाएका महिलाहरूको अत्यधिक मानमर्दन हुने गरेको छ । जस्तो, महिला अभिनेताहरूको हरेकजसो अभिव्यक्ति र क्रियाकलापमा अत्यधिक नकारात्मक र अश्लील कमेन्टहरू आइरहेका हुन्छन् । कुनै महिलाले आफू यौन उत्पीडनमा परेको घटना बाहिर ल्याइन् भने उनीमाथि नै लाञ्छनाको वर्षा हुन्छ उनकै चरित्रमाथि शंका गरिन्छ । यस्ता लैंगिक विभेदहरूको लामै सूची बन्छ । यस्ता विषयलाई कानुनले मात्रै सम्बोधन गर्न सक्दैन । कानुनले त महिलालाई कतै विभेद गरेको छैन बरु धेरै ठाउँमा अग्राधिकार दिएको छ तर, व्यावहारिक रूपमा भोग्नुपरेका विभेदहरूलाई जनचेतनाकै बलमा निर्मूल गर्ने हो, जुन रातारात सम्भव छैन । यसर्थ नारीवादको औचित्य र आवश्यकता हिजो जति थियो आज पनि त्यति नै छ । टोलटोलमा, घरघरमा नारीवादको प्रसार गर्नु जरुरी छ । आज सहरकै महिलाहरू पनि आफूले भोगेको उत्पीडनलाई बाहिर ल्याउन डराउँछन्, घर बिग्रिने चिन्ता हुन्छ उनीहरूलाई । यसले गर्दा पीडा सहेर बाँच्न बाध्य छन् । उनीहरूलाई परामर्श गर्नेदेखि कानुनी लडाइँ लड्नका लागि हौसला दिनेसम्मको भूमिकामा महिलावादीहरू खरो उत्रिनुपर्छ । यस्तो भूमिकामा नारीवादीहरू कति अब्बल छन्, त्यसका आधारमा उनीहरूको परख हुनुपर्ने हो । उनीहरूको कामका आधारमा धारणा बनाइनुपर्ने हो । तर यहाँ त फ्रक कति बित्ताको लगाएको छ, कपाल कत्रो छ जस्ता फोकटका कुराहरूमा मात्रै मानिसको ध्यान जान्छ ।"
शिलान्यास र उद्घाटन मात्रै ?,"आयोजना र स्थानीय बासिन्दालाई जोड्ने अवसर नेपालमा अचेल आयोजना र स्थानीय बासिन्दाबीच बेलाबेला असमझदारी, द्वन्द्व र भिडन्तको स्थिति पैदा हुने गरेको छ । आयोजनाबारे स्थानीय बासिन्दालाई पर्याप्त जानकारी नहुनु वा भ्रम हुनु, राजनीतिक दलका व्यक्तिहरूले आफ्नो स्वार्थका लागि स्थानीय बासिन्दालाई भड्काउनु यसका कारक हुन् । धेरैजसो आयोजनामा स्थानीय बासिन्दासँग तनावको स्थितिमा निर्माण कार्य भएको देखिन्छ र कुनै पनि बेला त्यसले हिंसात्मक रूप लिन सक्छ । आयोजनाको सम्भाव्यता अध्ययनका बेला स्थानीय बासिन्दालाई त्यो कार्यान्वयन हुने वा नहुने भन्नेमा शंका भइरहन्छ र उनीहरूले आयोजनाबारे त्यति चासो लिँदैनन् । तर जब निर्माण कार्य सुरु हुन्छ तब मात्र स्थानीय बासिन्दा प्रतिक्रियात्मक हुने गर्छन् ।त्यस्तो स्थिति नआओस् भन्न शिलान्यास राम्रो अवसर हुन सक्छ । निर्माण कार्यमा खटिएका कर्मचारी, प्राविधिक र श्रमिकहरू र स्थानीय समुदायबीच चिनापर्ची गर्नेÙ आयोजनाका विविध पक्षबारे बुझ्नेबुझाउने र स्थानीय बासिन्दाका पीरमर्का र अपेक्षाहरू बुझ्ने काम शिलान्यासका अवसरमा गर्न सकिन्छ । यसबाट निर्माण कार्यमा स्थानीय बासिन्दाको सहयोग र सहभागिता बढ्न गई अनावश्यक द्वन्द्व र अवरोध कम हुन्छ । निर्माण कार्यबाट स्थानीय रीतिथिति, धर्मसंस्कृति, वातावरण र जनजीवनमा पर्न सक्ने नकारात्मक प्रभावलाई कम गर्न पनि यसले सघाउ पुर्याउँछ । कुनै विपद् वा दुर्घटना हुन गएमा त्यसलाई कसरी व्यवस्थापन गर्ने भन्ने विषयमा पनि आयोजना र स्थानीय समुदायले सामूहिक रणनीति बनाउन सक्छन् । सामान्यतया निर्माण कार्यमा खटिने श्रमिक र कर्मचारीहरू बाहिरबाट आउने भएकाले उनीहरूलाई आयोजनास्थलमा सुरक्षित भएको महसुस हुन जरुरी छ र त्यो सुरक्षाको प्रत्याभूति गर्न स्थानीय बासिन्दासँगको समझदारी र सहकार्यको ठूलो महत्त्व छ । त्यस्तै, सामान्यतया ठेक्का सम्झौताबमोजिम परीक्षण र मर्मतसम्भारको अवधि सकिएपछि आयोजना सम्बन्धित निकायलाई हस्तान्तरण गर्ने बेला उद्घाटन गर्नु उपयुक्त हुन्छ । शिलालेख वा बोर्डमा आयोजना उद्घाटन गर्ने व्यक्तिको मात्र होइन, वास्तुकार, इन्जिनियर र निर्माण कम्पनीको नाम पनि उल्लेख गर्दा उनीहरू कामप्रति जिम्मेवार बन्नेछन् । थापा नेपाल सरकारका पूर्वसचिव हुन् ।"
घर फर्कने पालो कुर्दै,"(काठमाडौं)  पोखरा बैदामका राम गोदारले आफू कार्यरत अफगानिस्तानको एक सुरक्षा कम्पनी गार्डावर्ल्ड सेक्युरिटीबाट गत बिहीबार एकाएक छुट्टी पाए । उनीसहितका २२ जना कामदारलाई एकाएक काबुल एयरपोर्टनजिकैको क्याम्पमा सारियो र भनियो पर्ख, पालो आउँछ ।अफगानिस्तानको बेलायती, अमेरिकी, जापानीसहितको कूटनीतिक निकायमा सुरक्षा दिने गार्डावर्ल्ड कम्पनीमा ५ सयभन्दा बढी नेपाली रहेको जानकारी गोदारले पाएका थिए । तर, ती सबै नेपाली श्रमिक साथीभाइ यसरी काबुल एयरपोर्टनजिकै आइपुगेर घरफिर्तीको पालो पर्खेलान् भन्ने उनलाई लागेकै थिएन । आज मात्रै चार्टर फ्लाइटमा ३० जना नेपाली र ६५ जना भारतीय साथीभाइ यूएईको दुबई उडेका छन्, उनले सुनाए, म गार्डावर्ल्डको लजिस्टिकमा रहेकाले बाहिरको धेरै कुरा थाहा हुन्न, हामी पनि मंगलबारभित्र दुबई उड्ने कुरा सुनेको हुँ । त्यही तयारीमा झोला कसेर उड्ने घडी पर्खिरहेका छौं । रोजगारीकै सिलसिलामा काठमाडौंकै एक म्यानपावर एजेन्सीमा ३० लाख रुपैयाँ खर्चेर काबुल पुगेका गोदारले एक वर्षअघि सेक्युरिटीको लजिस्टिकमा काम पाएका थिए । मासिक १ लाख रुपैयाँमाथि तलब छ, जुलाई महिनासम्म तलब बुझेकै हुँ, उनले भने, एकाएक कम्पनीले अहिले काम बन्द भएको भन्दै क्याम्पमा ल्याएर राखेको छ । तालिवानीको बढ्दो प्रभावबारे थाहा नपाइकनै घर फर्कनका लागि क्याम्पमा राखिएको स्वीकार गर्दै गोदारले आफूजस्तै यो सत्ता परिवर्तन र राजनीतिक उलटपुलटबारेमा बेखबरको नेपालीको संख्या निकै रहेको बताए ।काबुलनजिकैको जलालाबादमा रहेको सेक्युरिटी ग्रुप ग्रिनभिलेजमा १० वर्षभन्दा बढी काम गरेर अहिले काबुलमा आएका तनहुँ तुरतुरेका एक सुरक्षाकर्मीका बुझाइमा भाडाका सिपाही भनेर चिनिने र बुझिने श्रमिकको सूचीमा नेपाली रहेको र यही कारण अहिले भगौडाझैं बनेर आफ्नो जीवनरक्षाका निम्ति नेपालीले सबैभन्दा बढी हारगुहार गरिरहेको स्थिति छ । जीवनरक्षाको यो घडीमा समेत हामी घरफिर्तीमा पछि परेका छौं, उनले भने, आइतबारबाटै भारतीय सुरक्षाकर्मी चार्टर विमानबाट दुबई जान थालेका छन्, सोमबार पनि उनीहरूकै पालो भनिएको छ । त्यसपछि मात्रै उड्न पाउँला, हामी आफ्नो पालो पर्खाइमा छौं ।वितण्डा मच्चिएपछिको स्थितिमा परराष्ट्र मन्त्रालयले बल्ल अफगानिस्तानमा रहेका नेपालीको तथ्यतथ्यांक बटुल्न थालेको पुरानो ग्रिनभिलेज सेक्युरिटी बेसका एक अनुभवी सुरक्षाकर्मीले बताए । अहिले धेरैजसो विदेशी नियोगका कर्मचारी वा विदेशी नागरिक घर फिरिसकेका छन्, दिल्लीको जवाहरलाल नेहरू विश्वविद्यालयका एक प्राध्यापक भन्छन्, काबुलमा रहेका सबै नेपाली श्रमिकहरू अझै घर फिर्न पाइने पर्खाइमा छन् । ग्रिनभिलेज सेक्युरिटीमा कार्यरत प्रकाश केसीका अनुसार सोमबारभित्रैमा अमेरिकी दूतावास पूरापूर खाली हुँदै छ । हाद कम्पनी, आईडीपी, गार्डावर्ल्ड गरेर झन्डै २ हजार नेपाली घर फर्कने क्रममा छन्, उनले भने । विगतको तथ्यांकमा १० हजारभन्दा बढी नेपाली काबुलमा रहे पनि पछिल्ला वर्षमा संख्या घटेको उनले बताए । केही श्रमिकले इस्लामाबाद र दिल्लीस्थित नेपाली दूतावासमा फोन गरेर घर फर्कन पाउने सम्भावनाबारे कुरा गर्न चाहे पनि नसकेको बताएका छन् ।"
निगमको जहाज जाने,"काठमाडौं नेपाल वायु सेवा निगमले अफगानिस्तानको राजधानी काबुलका लागि आगामी भदौ १० मा चार्टर उडान गर्ने भएको छ । निगमका एक निर्देशकका अनुसार त्यहाँका विभिन्न कम्पनीबाट लकडाउनअघि बिदामा आएर घर फर्किन नसकेकालाई पुर्याउन र फर्किन खोजिरहेका नेपालीका लागि उडान गर्न लागिएको हो । यो चार्टर उडान दुबईको एउटा कम्पनीले गर्न लागेको हो, उनले भने, आइतबार निगमलाई चार्टरबापतको भाडा प्राप्त भइसकेको छ । बुकिङ गर्ने कम्पनीले यात्रा गर्नेहरू जाने र फर्किने कम्तीमा ७०७० जना नेपाली हुने भनेको छ । प्रतिघण्टा ७ हजार ७ सय १० अमेरिकी डलरका दरले चार्टर उडान हुनेछ, उनले भने । ३ घन्टाको यो उडानमा निगमले न्यारोबडी एयरबस ३२० पठाउने भएको छ । उडानका लागि नेपालले भारत र पाकिस्तानको हवाई रुट प्रयोग गर्नुपर्ने भएकाले ओभरफ्लाइ अनुमति लिनुपर्छ । त्यो अनुमति छिटै हुन्छ, ती निर्देशकले भने, परराष्ट्र मन्त्रालयसँग केही प्रक्रियागत काम मात्रै बाँकी छ ।"
'रोग पहिचान भइसकेकाले अब अर्थतन्त्रको उपचार,"(काठमाडौं)  नेपाली अर्थतन्त्रको समस्याको रोग पहिचान भइसकेकाले अब त्यसको उपचारमा लाग्नुपर्ने बेला आएको अर्थमन्त्री जनार्दन शर्माले बताएका छन् । कान्तिपुर मिडिया ग्रुपद्वारा आइतबार आयोजित कान्तिपुर इकोनमिक समिट२०२१ को अर्थतन्त्रको उपचार विषयक सत्रमा शर्माले यस्तो धारणा राखेका हुन् । रोगको पहिचान मुख्य कुरा हो, एक अर्थमा यसको पहिचान भइसकेको छ । अब यसको उपचारतर्फ हाम्रो ध्यान केन्द्रित हुनुपर्छ, उनले भने । कोभिडको महामारीले अर्थतन्त्रमा पुर्याएको क्षति न्यूनीकरण गर्न दृढ इच्छाशक्ति र नीति कार्यान्वयनको प्रतिबद्धतासमेत अपरिहार्य रहेको शर्माको भनाइ छ । राम्रा योजना बनेका छन् । तर, तिनको प्रभावकारी कार्यान्वयनका लागि दृढ इच्छाशक्ति र प्रतिबद्धताको खाँचो छ, उनले भने । यससँगै नीतिगत, कानुनी सुधारसहित संरचनात्मक सबलीकरणको आवश्यकता रहेको शर्माले बताए । देशमै उपलब्ध स्रोतसाधनको उचित परिचालन पनि दोस्रो महत्त्वपूर्ण आधार भएको अर्थमन्त्री उनको भनाइ छ । आज कुन ठाउँमा लगानी गर्दा कस्तो प्रतिफल दिन्छ भन्ने विश्लेषणबिना काम भइरहेको छ, उनले भने, यसले खर्च भइरहेको छ । तर, त्यसबाट अपेक्षित परिणाम प्राप्त गर्न सकिएको छैन । अझै पनि पूर्वतयारीबिनै काम भइरहेकाले अब त्यसलाई सुधार गर्नुपर्ने उनले बताए ।कोरोना महामारीका कारण मुलुक ग्रस्त छ । सबै व्यवसाय संकटमा छन्, उनले थपे, तिनलाई आफ्नो गतिमा सञ्चालन गर्ने अवस्था सिर्जना गर्न नीतिगत र वित्तीय सहयोग गर्नुपर्ने आवश्यकता छ । रेमिट्यान्समा आधारित अर्थतन्त्रलाई आत्मनिर्भर बनाउन आन्तरिक उत्पादन क्षमता वृद्धि र उत्पादन क्रियाकलापको विस्तारमा विशेष जोड दिनुपर्ने उनको भनाइ छ । युवा बहुल जनशक्ति, स्रोत साधन र छरिएर रहेको पुँजीलाई एकीकृत गरी आम जनतालाई एक उत्पादन अभियानमा लैजान विशेष नीति बनाउनुपर्नेछ, उनले भने, उत्पादनको उचित प्रतिफल पाउने ग्यारेन्टी हुने वातावरण सरकारले बताउनुपर्नेछ ।कोरोना भाइरस संक्रमणको सम्भावित तेस्रो लहरमा मुलुकको अर्थतन्त्रमाथि अझै ठूलो समस्या आउन सक्ने भएकाले सजग हुनुपर्ने पूर्वमन्त्री एवम् नेपाली कांग्रेसका सांसद मीनेन्द्र रिजालको भनाइ छ । पहिलो लहरमा रोजगारी यति गुम्यो, बाहिर बस्ने मानिसको रोजगारी गुम्यो, बाहिर बस्ने मानिस फर्किएर, आत्तिएर आए, त्यसलाई ठीक ठाउँमा राख्न सकेनौं, उनले भने, लगत्तै दोस्रो लहर फैलियो । अब हाम्रो क्षमता र ज्ञानभन्दा बाहिरको समस्या हुन सक्छ । यी सबैलाई हेर्ने हो भने हाम्रो अर्थतन्त्रलाई जरैदेखि हल्लाइदिने खालको छ ।मुलुकको अर्थतन्त्र अगाडि बढाउन राजनीतिक दलबीचमा समझदारी हुनुपर्ने उनले बताए । राजनीतिक दलहरूले आआफ्ना तथ्यांक बोकेका कारण चुनावका क्रममा विमान अवतरण गर्ने सडक निर्माण गर्छौं भन्नुपर्ने अवस्था आएको पनि उनको भनाइ छ । त्यस्तो गर्नुभन्दा पनि राष्ट्रिय सहमति गर्नुपर्नेमा उनले जोड दिए । राजनीतिक दल र कर्मचारीतन्त्रमा व्यवस्थापन क्षमता नभएकाले तिनमा सुधार गर्नुपर्ने सांसद विमला राई पौडेलको धारणा छ । सिस्टम बनाउन धेरै खर्च भएको छ । सपना पनि छ, भिजन पनि छ, लगानी पनि भएको छ । तर, अपेक्षित नतिजाका लागि जे जति गर्नुपर्ने हो त्यो भएन, उनले भनिन्, त्यो नै हाम्रो ठूलो दुर्भाग्य हो । तयारीबिनै काम सुरु गरिएकाले ठूला आयोजना समयमा नसकिएको उनको भनाइ छ । सार्वजनिक खरिदमा धेरै समस्या छन् । कुनै पनि तहमा स्थिर रूपमा सरकार सञ्चालन हुने अवस्था रहेन, उनले भनिन् ।अर्थतन्त्रको उपचार आइसोलेसन मा नहुने उनले बताइन् । ५१ प्रतिशत जनसंख्या महिला छन् । तीमध्ये धेरै अनौपचारिक क्षेत्रमा छन् । त्यही क्षेत्रमा बस्नेले धेरै रोजगारी गुमाएका छन्, उनले भनिन्, धेरै महिला, बालबालिका हिंसामा परेको अवस्था छ । सेवासुविधाबाट अनौपचारिक क्षेत्र टाढा छ । अब तिनलाई सम्बोधन हुने खालको नीति ल्याउनुपर्ने उनको सुझाव छ । अर्थतन्त्रमा ठूलो योगदान गरे पनि निजी क्षेत्र राज्यबाट सधैं उपेक्षित बनेको नेपाल उद्योग वाणिज्य महासंघका अध्यक्ष शेखर गोल्छाले बताए । नेपालमा कुल लगानीको ७५ प्रतिशत बढी लगानी निजी क्षेत्रले गरिरहेको छ । राजस्वमा पनि निजी क्षेत्रको ठूलो योगदान छ । रोजगारी पनि धेरैलाई दिएको छ, उनले भने, तर, निजी क्षेत्र सम्मानित हुन सकेन । हामीलाई हेर्ने दृष्टिकोण राम्रो छैन ।निजी क्षेत्र नाफामूलक छ । यो नराम्रो होइन । यो भए मात्र काम गर्ने प्रोत्साहन हुन्छ । उत्पादनमा जोखिम भएकाले निजी क्षेत्रले धेरै लगानी गर्न सकेको छैन । तर, सरकार र कर्मचारीतन्त्रले यसलाई राम्रो दृष्टिले नहेर्ने उनले गुनासो गरे । उत्पादनमूलक क्षेत्रमा लागत कम नभएसम्म लगानी बढ्न नसक्ने गोल्छाले बताए । यो भावनात्मक मात्र कुरा भयो । निजी क्षेत्रलाई दोष दिएर मात्र भएन, उनले भने, त्यहीअनुरूपको नीति तथा वातावरण पनि हुनुपर्छ ।नेपालको वर्तमान संघीय संरचना नाम मात्रको भएको नीति तथा योजना आयोग (प्रदेश २) का उपाध्यक्ष भोगेन्द्र झाको भनाइ छ । अहिलेको संरचनामा कुनै पनि प्रदेश स्वतन्त्र रूपमा सञ्चालन हुन सक्ने अवस्था छैन, उनले भने, सबै अधिकार केन्द्रमै सीमित छ । तीन वटै तहको सरकारको दायित्व सबै क्षेत्रप्रति जवाफदेही हुनुपर्नेमा उनले जोड दिए । नियामक संयन्त्र फितलो छ, उनले भने, उपभोक्ता हितको रक्षा भएको छैन । बिचौलिया हाबी छन् । दलगत रूपमा नीति बनाइन्छ । निजी क्षेत्रका लागि लगानीमैत्री वातावरण बनाउन नसकिएकाले समस्या भएको उनले गुनासो गरे ।"
'सरकारी नीति स्वदेशी उत्पादनमैत्री छैनन्,"(काठमाडौं)  कान्तिपुर इकोनमिक समिटको दोस्रो सत्र आफ्नै उत्पादनको सामर्थ्य सत्रका सहभागीले सरकारी नीति स्वदेशी उत्पादन तथा उद्योगमैत्री नभएको बताएका छन् । नीति नियमको प्रभावकारी कार्यान्वयन नभएको र उद्योग दर्तालगायत विषय झन्झटिला रहेका कारण उद्यमीहरूलाई समस्या भएको उनीहरूको भनाइ छ । उद्यमी व्यवसायीको संरक्षणका लागि राजनीतिक दल एवम् सरकारले सघाउनुपर्ने पूर्वकृषिमन्त्री घनश्याम भुसालले बताए । जसले मुलुकको सम्पूर्ण उत्पादन र वितरणलाई नेतृत्व गरिरहेका छन्, तिनलाई राजनीतिक पार्टी र सत्ताले संरक्षण गर्नुपर्नेमा दोहनकारी व्यवहार देखाइरहेको उनको भनाइ छ । हामीलाई खुवाउने, पिलाउने, धनी बनाउने निजी क्षेत्र हो, हामी आफैं उत्पादन गर्दैनौं, भुसालले भने, राजनीतिज्ञहरूले उल्टै दुःख दिएपछि व्यवसायीले पनि उद्योग किन गर्छन् ? अरू वस्तुको किन व्यापार गर्छन् ? जसले रोजगारी सिर्जना गर्छ, त्यसले अर्को उद्यम जन्माउने भुसालको भनाइ छ । उद्यमले उद्यम जन्माउँछ, उनले भने, रोजगारीले रोजगारी जन्माउँछ ।नेपाल विभिन्न वस्तुमा आत्मनिर्भर भइसकेको नेपाल उद्योग वाणिज्य महासंघका पूर्वअध्यक्ष पशुपति मुरारकाले बताए । त्यसमध्ये सिमेन्ट एउटा हो, उनले भने, सरकारले अलिकति मात्र साथ दियो भने हामी निकासी गर्न सक्ने अवस्थामा पुग्छौं । यति भनिरहँदा यो क्षेत्रमा कठिनाइ नभएका होइनन् । तर पनि सरकारलाई कुनै किसिमको आर्थिक बोझ नभई निकासी गर्न सक्छौं । स्वदेशी उत्पादन बढाउन राज्यको ठूलो भूमिका रहने उनको भनाइ छ । तर त्यसअनुरूप काम नभएको उनले बताए । उद्योग वाणिज्य तथा आपूर्ति मन्त्रालय भनिन्छ, तर हामीलाई उद्योग मन्त्रालयमा पाइला टेक्न मन लाग्दैन, उनले भने, किनभने उद्योग मन्त्रालय भनेको नाम मात्रको हो । त्यसको अलावा उसले उद्योगको बाहेक सबै काम गर्न सक्छ, उद्योगको काम गर्न सक्दैन । २०६४ सालपछि नेपालको आन्तरिक बजारमा निर्यातमा एकखालको परिवर्तन देखिएको निर्यात व्यवसायी महासंघ नेपालका महासचिव अमृत खड्काले बताए । धेरै उत्पादनका क्षेत्रमा अत्यधिक प्रतिस्पर्धा थिएन, त्यसपछि सरकारले ऊर्जा र सिमेन्टको क्षेत्रमा सहयोग गर्दै गयो, उनले भने, २०७८ पछि त्यसमा पनि कोभिडपछि व्यापारको परिभाषा बदलिएको छ । नेपालमा अरू देशमा नभएका हाई भ्यालुका सामान रहेको उनले बताए । म के अनुरोध गर्न चाहन्छु भने एनजीओहरू हामीलाई डिस्टर्ब गर्न नआऊन्, सरकारले हामीलाई डिस्टर्ब गर्न नआओस्, सरकारले अत्यावश्यक पूर्वाधार बनाइदेओस् । यसैगरी किरण सुज म्यानुफ्याक्चर्सकी ब्रान्डिङ एन्ड मार्केटिङ निर्देशक विदुषी राणाले भारत र चीनमा नेपाली गोल्ड स्टारका नक्कली जुत्ता बनिरहेकोमा गुनासो गरिन् । गोल्डस्टार जुत्ताहरू भनेर नक्कली जुत्ताहरू भारतमा बनिरहेका छन्, उनले भनिन्, गोल्डस्टार भनेर वा गोल्डस्टारको पछाडिको आर नलेखेर अहिले पनि घरघरमा नै उत्तर प्रदेश, बिहारमा नक्कली जुत्ताहरू बनिरहेका छन् । नक्कली जुत्ताको विषयमा भारतको सर्वोच्च अदालतमा मुद्दासमेत चलिरहेको उनले जानकारी दिइन् । विश्व बजारमा गोल्डस्टार जुत्ताले प्रभाव जमाउन थालेपछि छिमेकी राष्ट्रहरूले नक्कली जुत्ता उत्पादन गरिरहेको उनले बताइन् । चीनबाट पनि नक्कली गोल्डस्टारका जुत्ता भित्रिरहेको उनको भनाइ छ । नेपालमा फुटवेयर इन्डस्ट्री धेरै ठूलो हुन सक्ने सम्भवना रहेको उनको भनाइ छ । जुत्तामा आत्मनिर्भर भए पनि सरकारबाट आवश्यक सहयोग नभएको उनले गुनासो गरिन् । नक्कली, कर नतिरेको, भन्सार छली, न्यून बिजकीकरण गरेको जुत्ताहरू धेरै आइरहेकोमा उनले सरकारको ध्यानाकर्षण गराइन् ।"
ट्रंक विद्युत् महसुल विवाद अदालतमा,"(भैरहवा)  ट्रंक विद्युत् प्रसारण लाइनको विषयलाई लिएर नेपाल विद्युत् प्राधिकरण र स्थानीय उद्योगीबीच उत्पन्न विवाद अन्ततः अदालतमा पुगेको छ । नेपाल विद्युत् प्राधिकरण केन्द्रीय कार्यालयसहित प्राधिकरणको रूपन्देहीमा रहेका अन्य तीनवटा वितरण केन्द्रविरुद्ध भैरहवाबुटवल औद्योगिक करिडोरका १८ उद्योगले आइतबार रूपन्देही अदालतमा मुद्दा दायर गरेका हुन् । नेपाल विद्युत् प्राधिकरण केन्द्रीय कार्यालय दरबारमार्ग काठमाडौं र प्राधिकरणको वितरण तथा ग्राहक सेवा निर्देशनालय काठमाडौंलाई सबै व्यवसायीले विपक्षी बनाई मुद्दा दायर गरेका छन् । प्राधिकरणको भैरहवा वितरण केन्द्रविरुद्ध १४, नयाँमिल केन्द्रविरुद्ध ३ र बुटवल केन्द्रविरुद्ध एक उद्योगले विपक्षी बनाएका छन् । आफ्ना माग कतैबाट पनि सुनुवाइ नभएपछि अदालतमै जान बाध्य भएको व्यवसायीले बताए । हामी व्यवसायीको कुनै गल्ती नहुँदा नहुँदै पनि हाम्रा माग कतैबाट पनि सुनुवाइ नभएपछि अदालतकै ढोका घचघच्याउन जानुको विकल्प भएन, स्थानीय व्यवसायी तथा भलबारी स्वचालित चामल कारखानाका प्रोपाइटर चन्द्रमान श्रेष्ठले भने, प्राधिकरणविरुद्ध बन्द, हडताल गरेर विरोधमा उत्रिनुभन्दा अदालतमै जानु श्रेयस्कर ठानेर अदालत गएका हौं । प्राधिकरणविरुद्ध मुद्दा दायर गरेका सबै व्यवसायीले विद्युत् प्राधिकरणले ट्रंक विद्युत् प्रसारण लाइनमा आफ्नो उद्योगलाई समावेश गरी कायम गरेको विद्युत् महसुलसहितको निर्णय बदर र हरहिसाब गरी बिजक जारी गर्न माग गरेका छन् । चार वर्षअघि उद्योगमा जडित ट्रंक विद्युत् प्रसारण लाइनको विषयलाई लिएर प्राधिकरण र स्थानीय उद्योगीबीच दुई वर्षदेखि विवाद चल्दै आएको छ । उद्योगले माग नै नगरेको र उद्योगलाई बिनाजानकारी नेपाल विद्युत् प्राधिकरणले एकतर्फी रूपमा ट्रंक विद्युत् लाइन जडान गरेर अति महँगो विद्युत् महसुल असुल्न खोजेको आरोप लगाउँदै व्यवसायी महसुल तिर्न तयार छैनन् । प्राधिकरणले भने ट्रंक लाइनबापत बक्यौता महसुल भन्दै जरिवानासहित महसुल तिर्न व्यवसायीलाई बारम्बार ताकेता गर्दै आएको छ । प्राधिकरणले ट्रंक लाइन विद्युत्बापतको बक्यौता महसुल नतिरे जरिवाना लाग्ने र लाइनसमेत काटिने पत्राचार गरेपछि दुई पक्षबीच विवाद चुलिएको हो । २०७४ चैतमा प्राधिकरण भैरहवा वितरण केन्द्रले आफ्नो आन्तरिक लोड व्यवस्थापनका क्रममा ती उद्योगलाई १० देखि १५ दिनसम्म सटडाउन लिई भरौलिया सबस्टेसनबाट विद्युत् आपूर्ति गरेको थियो । त्यसअघि रूपन्देहीको अमुवा फिडरबाट ३३ केभीए प्रसारण लाइनबाट विद्युत् आपूर्ति हुँदै आएको थियो । सटडाउन गरेर पुनः विद्युत् आपूर्ति गरेपछि पनि प्राधिकरणले १९ महिनासम्म पुरानै दररेटमा बिल पठाएको, पछि २०७६ सालमा बल्ल त्यसबेलाको महसुल ट्रंक लाइनमा परेको र बक्यौता रकम भन्दै महँगो दरको महसुल बुझाउन पत्राचार गरेको व्यवसायीहरूको भनाइ छ । त्यसयता ट्रंक लाइन महसुल विवाद छ ।"
नयाँ जेनेरेसनको अतुल रिक,"काठमाडौं (कास) अतुल अटोको नेपालका लागि आधिकारिक विक्रेता भीजी अटोमोबाइल्सले अटो रिक सार्वजनिक गरेको छ । अतुल अटो कम्पनी तीनचक्के टेम्पो निर्माणमा भारतमै प्रसिद्ध रहेको बताइएको छ । यसले गुजरात स्थित कारखानाबाट अतुल रिक उत्पादन गर्दै आएको छ । एडभान्स फिचरसहितको अतुल रिक स्टाइलिस र कम्फोर्टेबल रहेको कम्पनीको दाबी छ ।अतुल रिकले आफ्ना ग्राहकका लागि पाँच पिलरको ग्यारेन्टी गरेको बताएको छ । तिनमा सुरक्षा, स्टाइल, स्पेस, बचत र मजबुती रहेको कम्पनीले जनाएको छ ।"
भारतको मनसाय बराबरी,"लन्डन (एजेन्सी) भारतले इंग्ल्यान्डविरुद्धको दोस्रो टेस्टको चौथो दिन आइतबार खेललाई बराबरीमा टुंग्याउने मनसाय बनाएको छ । भारतले आफ्नो दोस्रो इनिङ्सको ६७ ओभर उपयोग गरेर तीन विकेटमा १ सय ३५ रन बनाएको छ र पाहुना टिमलाई १ सय ८ रनको अग्रता प्राप्त भएको छ । भारतबाट चेतेश्वर पुजारा ३७ र अजिन्के रहानेले ४६ रन बनाएर खेलिरहेका छन् ।उनीहरूले चौथो विकेटका लागि ८० रनको साझेदारी गरिसकेका छन् । इंग्लिस बलिङको डटेर सामना गरिरहेका पुजारा र रहानेले सुस्त ब्याटिङ गरेका छन् । यसअघि भारतले ५५ रन बनाउँदासम्म तीन विकेट गुमाएको थियो र दबाबमा आएको थियो । पहिलो इनिङ्समा शतक बनाएका केएल राहुल ५ रन मात्र बनाएर आउट भए ।अर्का प्रारम्भिक ब्याट्सम्यान रोहित शर्माले २१ रन बनाए । कप्तान विराट कोहली २० रन बनाएर साम कुरानको बलमा आउट भए । त्यसपछि पुजारा र रहानेले स्थिति सम्हालेका छन् । खराब लयबाट गुज्रिरहेका दुवै ब्याट्सम्यानले भारतलाई खराब स्थितिबाट मुक्त गर्ने प्रयास गर्नेछन् । यसअघि खेलको तेस्रो दिन इंग्ल्यान्ड ३ सय ९१ रन बनाएर अलआउट भएको थियो, जुन भारतको ३ सय ६४ रनभन्दा २७ रन बढी हो । त्यसमा इंग्लिस कप्तान जोए रुट १ सय ८० रन बनाएर अविजित रहे । उनीले ३ सय २१ बलको सामना गरेर १८ चौका प्रहार गरे । भारतविरुद्ध उनको यो लगातार दोस्रो शतक हो । उनले पहिलो टेस्टमा पनि शतक बनाएका थिए । यो वर्ष रुटको यो पाँचौं शतक हो । उनले इंग्ल्यान्डका लागि २२ शतक बनाइसकेका छन् ।यसैक्रममा रुटले आफ्नो नौ हजार टेस्ट रन पनि पूरा गरे । उनले १ सय १५ रन बनाएर यो उपलब्धि हात पारेका हुन् । खेलमा पूरा एक दिन बाँकी रहँदा सबै प्रकारको नतिजा भने अझै सम्भव छ । पाँच टेस्टको शृंखला अहिले बराबरीको स्थितिमा रहेको छ । ट्रेन्ट ब्रिजमा भएको पहिलो टेस्ट पनि बराबरीमा टुंगेको थियो ।"
रहेनन् महान् स्ट्र्राइकर मुलर,"म्युनिक (द गार्डियन) महान् जर्मन स्ट्र्राइकर गर्ड मुलरको आइतबार निधन भएको छ । उनी ७५ वर्षका थिए । मुलरले पश्चिम जर्मनीका लागि ६२ खेल खेले र त्यसमा ६८ गोल गरे । सन् १९७४ को विश्वकप फाइनलमा पश्चिम जर्मनीले नेदरल्यान्ड्सलाई पराजित गर्दा मुलरले नै निर्णायक गोल गरेका थिए । उनले १५ वर्ष बायर्न म्युनिखमा बिताए र ४ सय २७ बुंडेसलिगा खेलमा ३ सय ६५ गोल गरे । यस्तै उनले ७४ युरोपेली क्लब खेलमा ६६ गोल पनि गरे । बायर्नका अध्यक्ष हर्बट हेनयरले भनेका छन्, आज हाम्रा लागि निकै दुःखद र अँध्यारो दिन रह्यो । हामीले पाएका स्ट्र्राइकरमध्ये उनी जत्तिको उच्चकोटिको अरू कोही आएका छैनन् । उनी आफैंमा भलाद्मी पनि थिए र विश्व फुटबलका नायक थिए । उनी नहुँदो हो त बायर्न अहिलेको स्थितिमा रहने थिएन । उनको नाम र सम्झना बायर्नको इतिहासमा जहिले पनि रहनेछ । उनको परिवार र विशेषतः पत्नी उस्चीप्रति हार्द्धिक समवेदना छ ।मुलरले टीएसभी नोरडिलगेनका लागि पहिलो खेल खेलका थिए । जर्मनीको तल्लो डिभिजनमा उनले प्रत्येक खेलमा औसत एक गोल गरे । सन् १९६४ मा उनी बायर्नमा आबद्ध भए, जतिबेला बायर्न दोस्रो डिभिजनमा थियो । पहिलो वर्ष नै उनले ३३ गोल गरे र बायर्न बुंडेसलिगामा बढुवा हुन सफल रह्यो । त्यसको चार वर्षपछि बायर्न जर्मन च्याम्पियन बनेको थियो । त्यसपछि बायर्नले पाँच वर्षमा चारपल्ट लिग जितेको थियो । बायर्नको सबैभन्दा उल्लेखनीय प्रदर्शन सन् १९७४ देखि १९७६ बीच नै रह्यो, जतिबेला उसले तीन युरोपेली उपाधि लगातार जितेको थियो । यसका लागि मुलरले १८ गोलको योगदान दिएका थिए । त्यसमध्ये तीन गोल दुई फाइनलमा थिए । मुलरले १५ वर्ष बायर्नमा बिताए, त्यसमध्ये सातपल्ट उनी उच्च गोलकर्ता रहे । यस्तै दुईपल्ट जर्मन वर्ष फुटबल खेलाडी पनि बने । सन् १९७० मा उनले बालोन डेअर जिते । सन् १९७९ मा उनले बायर्न छाडे र उत्तर अमेरिकी सकर लिग खेले । पछि उनी बायर्नका प्रशिक्षकका रूपमा फर्के । उनी अहिले पनि बुंडेसलिगाका उच्च गोलकर्ता हुन् । अन्तर्राष्ट्रिय फुटबलमा पनि उनको प्रदर्शन उत्तिकै उच्च रह्यो । सन् १९६६ मा डेब्यु गरेका मुलर अन्तर्राष्ट्रिय फुटबलमा अझ प्रभावशाली रहे । उनले १९७० को विश्वकप फुटबलमा एक्लै १० गोल गरेका थिए, जुन अहिलेसम्मकै कीर्तिमान पनि हो । उनले पश्चिम जर्मनीबाट खेल्दा ८ ह्याट्रिक पनि गरेका छन् । उनले जर्मनीका लागि गरेको ६८ गोलको कीर्तिमान चार दशकसम्म रह्यो । मिरोस्लाभ क्लोजले २०१४ मा यो कीर्तिमानलाई उछिनेका थिए । क्लोजले त्यसका लागि १ सय ३२ खेल खेल्दा मुलरको कुल गोल संख्या ६२ खेलमै बनेको थियो ।"
रियलको विजयी सुरुआत,"(एएफपी)  फ्रान्सका अनुभवी स्ट्राइकर करिम बेन्जेमाले दुई गोल गरेपछि ला लिगाको नयाँ सिजनको पहिलो खेलमा रियल म्याड्रिडले अलाभेसलाई ४१ गोलअन्तरले हराएको छ । यो नतिजाले प्रशिक्षकका रूपमा कार्लो एन्सेलोटीको दोस्रो इनिङको सुखद सुरुआत भएको छ । नयाँ सिजन सुरु हुनुअघि रक्षापंक्तिका मुख्य हतियार कप्तान सर्जियो रामोस र राफायल भरान तथा प्रशिक्षक जिनेदिन जिदानलाई गुमाएको रियलले सिजनको पहिलो खेलमा प्रेरणादायी अवे जितसँगै मनोबल उच्च पारेको छ । पहिलो हाफ गोलरहित रहे पनि दोस्रो हाफको सुरुआतमै रियलले आफ्नो लय भेट्टाएको थियो । इडेन हाजार्डले मिलाइदिएको पासलाई बेन्जेमाले सदुपयोग गरेका हुन् । नाचोले दोस्रो गोल गर्दा बेन्जेमाले नै तेस्रो गोल गरेका हुन् । भिनिसियस जुनियरले इन्ज्युरी समयमा गरेको चौथो गोलका लागि डेभिड अलावाले पास उपलब्ध गराएका हुन् । बायर्नका डिफेन्डरलाई रियलले फ्री ट्रान्सफरमार्फत अनुबन्ध गरेको थियो ।करिमलाई स्ट्राइकर मात्र भन्नु न्यायसंगत हुँदैन । उनी एक पूर्ण खेलाडी हुन् । पाँच वर्ष अगाडिभन्दा धेरै परिष्कृत भएका छन्, प्रशिक्षक एन्सेलोटीले भने, पहिलो हाफमा हामी सुस्त थियौं । दोस्रो हाफमा करिमको गोलपछि वास्तविक खेल सुरु भयो । म तीव्र खेल चाहन्छु ।काडिज र लेभान्टे तथा मालोर्का र रियल बेटिसबीचको खेल समान ११ गोलको बराबरीमा टुंगिए । ओसासुना र स्पानयोलबीचको खेलमा गोल हुन सकेन ।"
