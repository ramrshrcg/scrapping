शीर्षक,विवरण
घिसिङलाई पुनः प्राधिकरणमा ल्याउने तयारी,"प्राधिकरणको मुनाफा ५ अर्बमा सीमित हुने गत आर्थिक वर्षमा आकलन गरिएको थियो । त्यसअघिको आर्थिक वर्षमा करिब ११ अर्ब नाफा गर्दै प्राधिकरण सरकारी संस्थानमध्ये सबैभन्दा बढी नाफा गर्ने निकाय बनेको थियो । प्राधिकरणको कार्यकारी निर्देशकको रूपमा चार वर्ष काम गरेर घिसिङ गत भदौमा सेवानिवृत्त भएका थिए । प्राधिकरणमा रहँदा उनले लोडसेडिङको अन्त्य र चुहावट नियन्त्रणमा उल्लेख्य काम गरेका थिए । घिसिङलाई तत्कालीन सरकारले नदोहोर्याएपछि उक्त पद राजनीतिक बनेको थियो । लोडसेडिङ अन्त्यको जस पाएका घिसिङलाई कार्यकारी निर्देशक पदमा दोहोर्याउनुपर्ने चर्को दबाबबीच पनि सरकारले उनलाई दोहोर्याएन । घिसिङलाई ६० मेगावाटको त्रिशूली थ्री ए, चमेलिया र कुलेखानी तेस्रो जस्ता समयमै निर्माण नभएर रुग्ण बनेका आयोजनालाई सम्पन्न गराउन भूमिका खेलेको जस पनि जान्छ । प्राधिकरणमा घिसिङको कार्यकाल नदोहोर्याएको विषयमा केपी शर्मा ओली नेतृत्वको तत्कालीन सरकारको सामाजिक सञ्जालमा तीव्र आलोचना भएको थियो भने सडकमा घिसिङ पुनर्नियुक्ति माग गर्दै प्रदर्शनसमेत भएको थियो । घिसिङ प्राधिकरणबाट बाहिरिएलगत्तै तत्कालीन ऊर्जामन्त्री वर्षमान पुनले प्राधिकरणका अर्थ निर्देशनालयका प्रमुख लेखनाथ कोइरालालाई निमित्त कार्यकारी निर्देशकको जिम्मेवारी दिएका थिए । दुई महिनापछि शाक्यलाई एनईए इन्जिनियरिङबाट प्राधिकरण फिर्ता बोलाएर गत कात्तिक २१ गते निमित्त कार्यकारी निर्देशकमा नियुक्ति दिइएको थियो । ओली सरकारले गत वर्ष माघ २६ मा शाक्यलाई चार वर्षका लागि कार्यकारी निर्देशक पदमा नियुक्ति दिएको हो । घिसिङ चारवर्षे कार्यकाल सकाएर बाहिरिएलगत्तै चुहावट बढेको, आन्तरिक उत्पादनलाई परिचालन गर्न नसक्दा आयात बढेको आरोप व्यवस्थापनलाई लाग्दै आएको छ ।"
अनपेक्षित संन्यास,"वैशाखमा उनले नेदरल्यान्ड्स र मलेसिया सम्मिलित त्रिकोणात्मक ट्वान्टी२० शृंखला गुमाएका थिए । त्यसका बावजुद पनि उनी ट्वान्टी२० अन्तर्राष्ट्रिय, एकदिवसीय अन्तर्राष्ट्रिय र लिस्ट ए मा नेपालका लागि सर्वाधिक रन बनाउने खेलाडी हुन् । २०२० को मार्चमा थाइल्यान्डमा भएको एसीसी इस्टर्न रिजन ट्वान्टी२० पारसले खेलेको अन्तिम प्रतियोगिता रह्यो । सर्वाधिक सफल खेलाडी र कप्तान बन्दै उनले अन्तर्राष्ट्रिय क्रिकेटबाट संन्यास घोषणा गरेका छन् । पारसको संन्यासलाई अनपेक्षित रूपमा हेरिए पनि यसलाई सबैले स्विकार्नुपर्ने कप्तान ज्ञानेन्द्र बताउँछन् ।"
लुम्बिनीमा फेरि अविश्वास प्रस्ताव,"(बुटवल)  लुम्बिनीका मुख्यमन्त्री शंकर पोखरेलविरुद्ध तेस्रोपटक मंगलबार प्रदेशसभा सचिवालयमा अविश्वास प्रस्ताव दर्ता भएको छ । विपक्षी गठबन्धनले माओवादी केन्द्र संसदीय दलका नेता कुलप्रसाद केसीलाई मुख्यमन्त्रीमा प्रस्ताव गर्दै पोखरेलविरुद्ध अविश्वास प्रस्ताव दर्ता गरेको हो । संविधानको धारा १८८ को उपधारा ४ र प्रदेशसभा नियमावली २०७४ को नियम १४४ को उपनियम १ बमोजिम अविश्वास प्रस्ताव दर्ता गरिएको हो । प्रस्तावमा संविधानको धारा १६८ को १ अनुसार एकल बहुमतका आधारमा बनेको सरकार अल्पमतमा परेको उल्लेख छ ।नेपाली कांग्रेसका प्रमुख सचेतक फकरुद्दिन खानले तीन महिनादेखि प्रदेशसभा बहुमत र अल्पमतको खेलको बन्धक बनेकाले निकास दिन प्रस्ताव दर्ता गरिएको बताए । २५ प्रतिशतभन्दा बढी प्रदेशसभा सदस्यले अविश्वासको प्रस्ताव दर्ता गराएका छौं, उनले भने । तीन महिनादेखि प्रदेशसभा खेलमैदान बनेकाले सरकारको पक्षमा बहुमत रहेनरहेको प्रस्ट पार्न प्रस्ताव दर्ता गराएको उनले दाबी गरे । प्रदेशसभा सफल बनाउने दायित्व प्रतिपक्षको पनि हो, उनले भने । विपक्षी दलले गत वैशाख ६ गते पहिलोपटक सरकारविरुद्ध अविश्वासको प्रस्ताव दर्ता गराएर विशेष अधिवेशनका लागि समावेदन दर्ता गराएका थिए । विपक्षीको मागबमोजिम प्रदेश प्रमुखले वैशाख १९ गते प्रदेशसभाको विशेष अधिवेशन आह्वान गरेका थिए । त्यस दिन संसद्मा प्रस्तावमाथि छलफल हुने विश्वासमा विपक्षी दल रहेका थिए । तर बिहानै मुख्यमन्त्री पोखरेलले पदबाट राजीनामा दिए र बेलुका एमालेको एकल बहुमत दाबी गर्दै पुनः मुख्यमन्त्रीको शपथ लिएका थिए । मंगलबार दर्ता गरिएको प्रस्तावमा वैशाख १९ गतेको घटनालाई बहुमत सांसदले सरकार गठनको दाबी प्रस्तुत गर्दा अल्पमतमा रहेका कामचलाउ मुख्यमन्त्रीले संविधानको धारा १६८ (१) अनुरूप शपथग्रहण गरी प्रदेशसभामा अविश्वासको प्रस्ताव नगराई प्रदेश प्रमुखबाट संसद् अधिवेशन अन्त्य गरिएको, उल्लेख छ । प्रदेशसभामा प्रस्ताव दर्ता गराएलगत्तै विपक्षी गठबन्धनले मंगलबार नै प्रदेश प्रमुख अमिक शेरचनसमक्ष प्रदेशसभाको विशेष अधिवेशन मागसहित समावेदन दर्ता गरेका छन् । प्रदेश प्रमुखले समावेदन दर्ता भएको १५ दिनभित्र प्रदेशसभाको विशेष अधिवेशन आह्वान गर्नुपर्नेछ । गठबन्धनमा आबद्ध दलले सोमबार प्रदेश प्रमुखलाई वर्तमान सरकार अल्पमतमा रहेकाले बहुमतको सरकार बनाउन आह्वान गर्दै निवेदन बुझाएका थिए । माओवादी केन्द्रका प्रमुख सचेतक तुलाराम घर्तीमगरले अविश्वासको प्रस्तावमाथि छलफल हुँदासम्म जसरी पनि गठबन्धनको बहुमत पुर्याउने दाबी गरे । ८७ सदस्य रहेको लुम्बिनी प्रदेशसभामा मंगलबारसम्म ८० सदस्य कायम छन् । जसमा एमालेका ३९ सदस्य छन् । सभामुखबाहेक विपक्षमा अहिले माओवादीका १७, कांग्रेसका १९, जसपाका ३ र राजमोका एक गरी ४० सदस्य छन् । सरकार निर्माणका लागि ४१ सदस्य आवश्यक पर्छ ।"
भूमि आयोग खारेज,"(काठमाडौं)  सरकारले भूमिसम्बन्धी समस्या समाधान आयोग खारेज गरेको छ । ७ सय ४३ स्थानीय तहमार्फत भूमिहीन दलित, सुकुम्बासी र अव्यवस्थित बसोबासीलाई पहिचान गरी लगत संकलन, प्रमाणीकरण र नापी गरिरहेको आयोगलाई मन्त्रिपरिषद्को मंगलबारको बैठकले खारेज गर्ने निर्णय गरेको हो । पूर्वप्रधानमन्त्री केपी शर्मा ओलीको सरकारले २०७६ चैतमा देवीप्रसाद ज्ञवालीको नेतृत्वमा उक्त आयोग गठन गरेको थियो । सरकारले २०४९ सालदेखि सुकुम्बासीको नाममा जग्गा वितरण गर्दै आएको भए पनि उनीहरूको संख्या भने घटेको छैन । हालसम्म गठन भएकामध्ये ६ वटा आयोगले १ लाख ५४ हजार ८ सय ५७ जनालाई जग्गा वितरण गरेको तथ्यांक छ । ओली सरकारका पालामा तीन वर्षभित्र वास्तविक लगत संकलन गरी जग्गाधनी पुर्जा वितरण, नक्सा स्रेस्ता हस्तान्तरण र एकीकृत आवासका लागि जग्गा व्यवस्थापन गर्न भन्दै १२ सदस्यीय आयोग गठन गरिएको थियो, जसमा ४ जना विज्ञ, ७ जना प्रदेश सरकारबाट सिफारिसका व्यक्ति र एक जना सहसचिव थिए । आयोगलाई सघाउन ७ सदस्यीय जिल्ला समिति गठन गरिएको थियो, जसमा २ जना विज्ञ, डिभिजन वन, नापी र मालपोतका प्रमुखसँगै जिल्ला समन्वय अधिकारी थिए । सरकारले आयोग खारेज गर्नुको कारण र आयोगले गरेका कामको स्वामित्व लिने कि नलिनेबारे भने प्रस्ट पारेको छैन । ज्ञवाली आयोगमा असारसम्म पालिकाहरूमार्फत ११ लाख ८० हजार ७ सय ६१ जना परिवारको निवेदन दर्ता भइसकेको छ । जसमा भूमिहीन दलित र भूमिहीन सुकुम्बासीका २ लाख ४७ हजार ९ सय ६० र अव्यवस्थित बसोबासीका ९ लाख ३२ हजार ८ सय १ जना छन् । त्यसमध्ये भूमि समस्या समाधान सूचना प्रणालीमा १ लाख ४८ हजार ८ सय ४४ निवेदन दर्ता भइसकेका छन् । सूचना प्रणालीमा दर्ता भएका जग्गाको नापी भइरहेको आयोगका प्रवक्ता भीमबहादुर कार्कीले बताए । लालपुर्जा वितरणको चरणमा प्रवेश गरेको आयोगलाई विघटनले राज्यको करोडौं रुपैयाँ पानीमा बग्नेछ, उनले भने, यो कार्यका लागि आयोगले मात्रै २१ करोड २७ लाख रुपैयाँ खर्च गरेको छ । यसबाहेक पालिकाहरूका तर्फबाट मात्रै एक अर्बभन्दा बढी खर्च भइसकेको छ ।खारेजीको निर्णय आएसँगै मंगलबार प्रवक्ता कार्कीले बारम्बार आयोग बनाउने, अनि प्रगति शून्यमा झर्ने काम यसपालि पनि दोहोरिएको बताए । यो आयोगमा हामी रहनुपर्छ भन्ने थिएन । हामी नरहे पनि संस्था बचाउनुपर्छ भन्नेमा थियौं । हामीसँग छलफल गरेको भए हामी संस्था बचाउने र कामको स्वामित्व लिने भए निकास दिने थियौं, उनले भने । आयोगले जग्गा नापका लागि मात्रै केन्द्र, जिल्ला र पालिकामार्फत एक हजार कर्मचारीहरू खटाएको थियो । ती कर्मचारीको करार असार मसान्तबाट नवीकरण भने भएका छैनन् । प्रवक्ता कार्कीले स्थानीय पालिकाको बोर्ड निर्णयबमोजिम सिफारिस भएर आयोगलाई प्राप्त भएको निवेदनमध्ये चालु महिनाभित्रै १५ हजार जनाले जग्गाको लालपुर्जा पाउने तयारीमा रहेको बताए । विगतमा जस्तो जिल्ला समितिबाट नै सोझै जग्गा बाँड्ने अहिलेको आयोगले गर्ने थिएन, उनले भने, पालिकाको बोर्ड बैठकले गरेको सिफारिसका आधारमा जग्गा दिने काम हुनुपर्ने थियो । भूमिविज्ञ जगत देउजाका अनुसार पहिलो पटक भूमिसम्बन्धी ऐनमा टेकेर आयोग बनाइएको थियो । १२ लाख सुकुम्बासी र अव्यवस्थित बसोबासीको भविष्यसँग खेलबाड गर्न पाइँदैन । खारेजीलाई स्थानीय तहले थेग्न सक्तैन, आयोगका सदस्यसमेत रहेको देउजाले भने । भूमि ऐनअनुसार सबैलाई निःशुल्क जग्गा पाइने व्यवस्था गरिएको थिएन । आयोगलाई स्थानीय तहबाट भूमिहीन सुकुम्बासी र अव्यवस्थित बसोबासीहरू पहिचान र प्रमाणीकरणसम्बन्धी तथ्यांक प्राप्त भएपछि सोहीबमोजिमका भूमिहीन सुकुम्बासीलाई जग्गा उपलब्ध गराउन र अव्यवस्थित बसोबासीहरूको व्यवस्थापन गर्ने अख्तियारी दिइएको थियो ।"
लालपुर्जा नपाइने भयो,"(काठमाडौं)  कीर्तिपुर नगरपालिका१० का वीरेन्द्र शाक्यको टुझोलमा एक आनामा बनेको घर छ । २०५५ असारमा बनेको सुकुम्बासी आयोगले कीर्तिपुरलाई प्राथमिकतामा राखेर काम गर्ने भनेपछि उनी त्यतिबेला लालपुर्जा पाउने आसमा हर्षित थिए । तर गठन भएको ५ महिनामै आयोग खारेजपछि आशा निराशामा परिणत भयो । उनले २०५५ यता ७ पटक त्यस्तै निराशा भोगिसके । पछिल्लोपटक २०७६ मा गठित आयोग खारेज भएपछि उनले लालपुर्जा पाउने आस मारेका छन् । त्रिभुवन विश्वविद्यालय स्थापना गर्दा उनको १८ रोपनी जग्गा अधिग्रहणमा परेको थियो । अब उनको कीर्तिपुरमा एक आनाको घर मात्र बाँकी छ । सरकार परिवर्तनपछि सुकुम्बासी आयोग मात्र होइन घरजग्गा दर्ता समितिसमेत खारेजीमा पर्दै आएका छन् । २०७५ मा कलंकीका प्रमुख मालपोत अधिकृतको अध्यक्षतामा स्वबासी घरजग्गा दर्ता समिति कीर्तिपुर गठन भयो । केशरत्न वज्राचार्य कीर्तिपुरका प्रतिनिधि थिए । उनले जग्गा दर्ता गर्न ३ सय १२ जनाको फाइल अगाडि बढाए । सूचना प्रकाशित गरे । वडाबाट सिफारिस, सर्जमिनलगायत सबै प्रक्रिया पुर्याए । तर निर्णय गर्ने बेलामा २०७६ मा आयोग गठन भएपछि समिति खारेज भयो । उनी भन्छन्, कीर्तिपुरमा बेनिसा, बिर्ता, छुट जग्गा पनि थुप्रै छन् । आयोग गठन भएपछि खुसी लागेको थियो । किनकि समितिलाई स्वबासी जग्गा दर्ता गर्ने मात्र अधिकार थियो । तर आयोगको पनि काम अपूरो हुँदै खारेज भएपछि दुःख लाग्यो । किसानको जग्गा दर्ता गर्न विभिन्न समयमा गरी दुई दर्जनभन्दा बढी जग्गा दर्ता समिति गठन भइसकेका छन् । यी समिति पनि विभिन्न समयमा नयाँ आयोग गठनसँगै खारेजीमा पर्दै आएका छन् । सरकारले २०६९ मा बाँके, २०७२ मा कास्कीमा लेखनाथ नगरपालिका र नवलपरासीमा नयाँ बेलहानी तमासपुर गठन गरेको थियो । त्यसैगरी २०७४ मा बर्दियामा, २०७५ मा झापाको गौरादह नगरपालिका, महारानीझोडा, लखनपुरलगायत क्षेत्रमा गठन भएको थियो । त्यस्तै कास्कीको पोखरा महानगरपालिका, पाल्पाको रामपुर नगरपालिका, तनहुँको शुक्लागण्डकी नगरपालिकामा पनि २०७५ मा समिति गठन भएको थियो । २०७६ मा महोत्तरीको बर्दिबास नगरपालिका, कास्कीको पोखरा महानगरपालिका र अछाममा बन्यो । समिति मात्र नभई खारेज हुने आयोग पनि थुप्रै छन् । २०४७ मा आवास तथा भौतिक योजनामन्त्रीको अध्यक्षतामा गठन भयो । २०५२, २०५३, २०५५ मा तत्कालीन श्री ५ को सरकारको निर्णयबमोजिम गठन भयो । गणतन्त्रयता २०६६, २०६८, २०७१, २०७३ र २०७६ मा गरेर छुट्टाछुट्टै ९ वटा आयोग गठन भइसकेको तथ्यांक छ । यी आयोग पनि सरकार परिवर्तनसँगै विघटनमा पर्दै आएका छन् । समिति र आयोग खारेज हुँदा मुलुकभरका सुकुम्बासी, अव्यवस्थित बसोबास, बेनिसा, छुट, स्वबासी र बिर्ता जग्गाधनी मर्कामा पर्दै आएका छन् ।"
विवेकशीलका ४ नेताको नयाँ प्रस्ताव,"काठमाडौं (कास) विवेकशील साझा पार्टीका संयोजक मिलन पाण्डेसहित चार नेताले नयाँ प्रस्ताव अघि सारेका छन् । वैकल्पिक राजनीतिको मूल बाटो शीर्षकको प्रस्तावमा मिश्रको धारणाले वैकल्पिक राजनीतिलाई गलत दिशामा लैजाने भन्दै गणतन्त्रको सुदृढीकरण, धर्मनिरपेक्षताको रक्षा र संघीयतामा सुधार ल्याउनुपर्ने प्रस्ताव अघि सारेका हुन् । पार्टी अध्यक्ष रवीन्द्र मिश्रको प्रस्ताव पार्टीको आधारभूत मान्यताविपरीत भएको निष्कर्ष निकाल्दै पाण्डेसहित पार्टीका केन्द्रीय सचिवालय सदस्यत्रय केशव दाहाल, डा राजेन्द्र पंगेनी र रञ्जु दर्शनाले नयाँ प्रस्ताव ल्याएका हुन् । तीनै तहका सरकारमा प्रत्यक्ष निर्वाचित कार्यकारी र उत्कृष्टताका आधारमा बन्ने गैरसंसद् सदस्यको मन्त्रिमण्डलको शासकीय व्यवस्थामा जानुपर्ने उनीहरूको प्रस्ताव छ । मूलतः व्यवस्थालाई दोष दिएर हैन व्यवस्थापनलाई सुदृढ गरेर अघि बढ्नुपर्ने दस्ताबेजको सार छ । अध्यक्ष मिश्रले यसअघि राखेको धारणा व्यक्तिगत भएको र पार्टीको आधारभूत मान्यताविपरीत भएको निष्कर्ष उनीहरूको छ । वैकल्पिक राजनीतिमा आउन सक्ने वैचारिक विचलन रोक्न भन्दै आफूहरूले नयाँ प्रस्ताव अघि सारेको उनीहरूको भनाइ छ । मिश्रले केही दिनअघि राखेको प्रस्तावमा संघीयताको खारेजी र धर्मनिरपेक्षताका विषयमा जनमत संग्रह गर्नुपर्ने प्रस्ताव गरेका थिए । मिश्रका प्रस्तावका मूल एजेन्डाहरू पार्टीको उद्देश्य र आधारसँग मेल नखाने भन्दै त्यो दिशातर्फ गए वैकल्पिक राजनीतिको मर्म मर्ने र पार्टी दुर्घटनामा पर्ने भएकाले मूल बाटोमा फर्काउन यो कदम चालिएको नेताहरूको दाबी छ । चार जनाको नामबाट सार्वजनिक गरिए पनि यो प्रस्तावमा पार्टीका अन्य नेतृत्व एवं सदस्यहरूको राय, सुझावलाई पनि अधिकतम रूपमा समेटिएको उनीहरूले जनाएका छन् ।"
प्रधानसेनापति र अमेरिकी राजदूतबीच भेटवार्ता,"काठमाडौं (कास) प्रधानसेनापति पूर्णचन्द्र थापा र अमेरिकी राजदूत र्यान्डी बेरीबीच मंगलबार शिष्टाचार भेटवार्ता भएको छ । सैनिक मुख्यालय जंगी अड्डामा भएको भेटवार्तामा दुईपक्षीय आपसी हित तथा पारस्परिक सम्बन्धका विषयमा छलफल भएको नेपाली सेनाले जनाएको छ । यस किसिमको नियमित भेटवार्ताले दुई देशबीचको आपसी सम्बन्धलाई सुमधुर एवं प्रगाढ बनाउन थप मद्दत पुग्ने विश्वास नेपाली सेनाले लिएको छ, विज्ञप्तिमा भनिएको छ ।"
परीक्षा सर्दैन : त्रिवि,"काठमाडौं (कास) त्रिभुवन विश्वविद्यालय परीक्षा नियन्त्रण कार्यालयले पूर्वनिर्धारित तालिकाअनुसार नै परीक्षा हुने जनाएको छ । कोभिड संक्रमण बढिरहेकाले परीक्षाका सम्बन्धमा आशंका प्रकट भइरहेका बेला कार्यालयले पुरानो कोर्सका स्नातक तह तीनवर्षे र चारवर्षे तथा स्नातकोत्तर तहको परीक्षा तोकिएको समयमै हुने बताएको हो । १९ महिनादेखि रोकिएको परीक्षा गर्न लाग्दै छौं, परीक्षा नियन्त्रक पुष्पराज जोशीले भने, निर्धारित तालिकाअनुसार सबै परीक्षा हुन्छ ।"
आवासीय भिसा भएका नेपालीलाई यूएई प्रवेश खुला,काठमाडौं (कास) संयुक्त अरब इमिरेट्स (यूएई) ले आवासीय भिसा भएका र यूएईमा कोभिड१९ विरुद्धको दुवै मात्रा खोप लगाएर बिदामा घर आएका नेपाली श्रमिकलाई मंगलबारदेखि प्रवेश खुला गरेको छ । नेपालमा कोभिडको दोस्रो लहर सुरु भएपछि यूएईले वैशाख दोस्रो सातादेखि नेपाली कामदारको प्रवेशमा रोक लगाएको थियो । यूएईस्थित नेपाली दूतावासका अनुसार आवासीय भिसा भएका र यूएईमा कोभिड१९ विरुद्धको दुवै मात्रा खोप नलगाए पनि निश्चित क्षेत्रमा काम गर्ने कामदारका लागि प्रवेश अनुमति दिइएको छ । नयाँ श्रम स्वीकृति लिएकाहरूका लागि भने अझै यूएई प्रवेश खुला नगरिएको दूतावासले जनाएको छ ।
८ करोड भुक्तानी भएको सीटी स्क्यान मेसिनको पत्तो छैन,"(सुनसरी)  धरानस्थित बीपी कोइराला स्वास्थ्य विज्ञान प्रतिष्ठानमा सीटी स्क्यान (कम्प्युटेड टोमोग्राफी) मेसिन आपूर्ति गर्ने ठेक्का पाएका काठमाडौंको म्याक्स मेडिटेक कम्पनीले गत भदौमा कुल लागतको ५० प्रतिशत हुने ८ करोड रुपैयाँ भुक्तानी लगिसकेको छ । चार महिनाभित्र ल्याइसक्नेगरी गत भदौमा ठेक्का पाएको थियो तर अहिलेसम्म नयाँ मेसिन आइपुगेको छैन । बिरामीको चाप रहने प्रतिष्ठानलाई आवश्यक रहेको भन्दै माग भएपछि गत आर्थिक वर्ष सरकारले सीटी स्क्यान खरिद गर्न २० करोड रुपैयाँ दिएको थियो । प्रतिष्ठानले टेन्डर आह्वान गर्दा १६ करोडमा २५६ स्लाइसको मेसिन आपूर्ति गर्ने ठेक्का जीवन उप्रेतीको कम्पनी म्याक्स मेडिटेकले पाएको थियो । खरिद ऐननियमावलीअनुसार बोलपत्र खोलेको १ सय २० दिन अर्थात् चार महिनाभित्रमा ठेकेदारले मेसिन ल्याएर जडान, परीक्षण, सञ्चालन र प्रतिष्ठानका प्राविधिकहरूलाई सिकाउनुपर्ने दायित्व हो । ठेक्का पाएर पनि नल्याउने कम्पनीलाई कालोसूचीमा राखेर कुल बजेटको ००५ प्रतिशत रकम हर्जाना तिराउनुपर्नेमा उपकुलपति डा ज्ञानेन्द्र गिरीले उल्टै थप ५ महिनाको समयावधि थपिदिएका छन् । समयमै मेडिकल उपकरण आपूर्ति गर्न नसकेपछि म्याक्स मेडिटेकका सञ्चालक उप्रेतीले प्रतीत पत्र (एलसी) को म्याद थप गर्न निवेदन दिएको भन्दै आगामी मंसिरसम्मको समय दिइएको हो । प्रतिष्ठानमा एक दशक पुरानो सीटी स्क्यान मेसिन थियो । मर्मतसम्भार गरेर चलाउन सकिने हुँदाहुँदै पनि निकालेर एक महिना अघिमात्र कबाडीमा फालिएको चिकित्सक स्रोतले जनाएको छ । उक्त मेसिनको सट्टामा सार्वजनिकनिजी साझेदारी (पीपीपी) का आधारमा भित्र्याइएको अर्को सीटी स्क्यान छ, जो कतिबेला काम गर्न छाड्छ भन्ने कुनै भर छैन । प्रतिष्ठानमा दैनिक उपचारार्थ आउने र वार्डहरूमा भर्ना भएकाहरूमध्ये दिनको सरदर २५ देखि ३० जनाको सीटी स्क्यान गर्नुपर्ने हुन्छ । तर प्रतिष्ठानमा धेरैजसो बिरामीलाई मेसिन बिग्रिएको छ भनिन्छ, प्रतिवाद गर्ने कुरुवा साथमा भए क्षमताले धान्दैन, ढिला हुन्छ, छिटो रिपोर्ट चाहिने भए बाहिर जानुस् भनिन्छ । चाप परे पनि अन्त पठाउन नसकिने र जानै नसक्नेको मात्रै परीक्षण गरिन्छ । सवालजवाफ गर्नेलाई नयाँ मेसिन ठेक्का लागेको छ, आएपछि सजिलो होला भनिन्छ । प्रतिष्ठानले सीटी स्क्यानको शुल्क बढीमा ७ हजारसम्म लिन्छ, बाहिर बिरामीबाट त्यसको दोब्बरसम्म असुल गरिन्छ । १० वर्षअघि तत्कालीन उपकुलपति प्राडा बलभद्रप्रसाद दासले काठमाडौंको मेडी सोल्युसन प्रालिसँग सीटी स्क्यान सञ्चालनको १० वर्षे सम्झौता गरेका थिए । सोल्युसनले राखेको मेसिन चल्दै छ, जसको सेवा लिने बिरामीले तिरेको शुल्कको ६० प्रतिशत रकम उसैले पाउँछ भने ४० प्रतिशत मात्र प्रतिष्ठानको खातामा जाने गरेको छ । मर्मतसम्भारका नाममा प्रतिष्ठानले बर्सेनि लाखौं खर्चिन्छ । प्रतिष्ठान शुद्धीकरण अभियानका चिकित्सकहरूले सीटी स्क्यान मेसिन पीपीपी नीतिमा जडानलाई प्राथमिकता राखेर जसरी पनि कमाइ खाने भाँडो बनाएको आरोप लगाएका छन् । कन्ट्र्याक्ट गर्दै बदनियत देखिन्छ, जुनियर रेसिडेन्ट वेलफेयर सोसाइटीका उपाध्यक्ष पदम नेपालीले भने पीपीपी नीतिअनुसार प्रतिष्ठानमा सीटी स्क्यान त राखियो तर जनशक्ति, विद्युत् खर्च र बिरामी जति प्रतिष्ठानकै प्रयोग भए । उठ्ने शुल्कमा धेरै पैसाचाहिँ मेडी सोल्युसनको पोल्टामा गएको गएकै भएको छ । खासमा नीतिअनुसार मेडी सोल्युसनले ३५ प्रतिशतसम्म मात्र पाउनुपर्ने हो । परीक्षण गराउन बिरामी बाहिर पठाउने प्रवृत्ति पनि कमिसनको दीर्घ रोग भएको उनले बताए । ७ अर्ब रुपैयाँ सञ्चित घाटा र १ अर्ब २५ करोड रुपैयाँभन्दा बढी बेरुजु देखिएको प्रतिष्ठानमा सार्वजनिकनिजी साझेदारी नीतिअनुसार भएको भनिएका सम्झौताहरूले ठूलो नोक्सान पुर्याएको छ । सीटी स्क्यान आपूर्ति गर्न नसक्ने कम्पनीलाई कारबाही नगरी म्याद थपिदिएका बेला दुई महिना अघि मात्र ३ टेस्लाको २५ करोड लागत अनुमानको एमआरआई (म्याग्नेटिक रिजोनेन्स इमेजिङ) मेसिन खरिद गर्न प्रतिष्ठानले विज्ञापन गरेको थियो । सार्वजनिक खरिद ऐननियमावलीअनुसार टेन्डर आह्वान गरेको ३० दिनमा बोलपत्र खोलिसक्नुपर्ने हो । तर पदाधिकारीहरूले हालसम्म तीनपटक म्याद थपेर बोलपत्र खोल्ने समय होल्ड गरेर राखेका छन् । नियमविपरीत सुरुमा ७ दिन र दुईपल्ट १५१५ दिन गरेर तीनपटक म्याद थप गरिएको छ । यसअघि पूर्वउपकुलपति प्राडा दासको पालामा रेडियोलोजी विभागको सल्लाहबिनै १५ टेस्लाको एमआरआई खरिद गर्न खोजिएको थियो । तर तत्कालीन विभागीय प्रमुख प्राडा राजकुमार रौनियारले १५ टेस्लाको एमआरआईलाई डेट एक्सपायर घोषित गर्दै खरिद गर्न दिएनन् । जब रौनियार आफैं उपकुलपति भएर आए, त्यसपछि फेरि एमआरआई खरिद प्रक्रिया सुरु गर्दा १२ करोड रुपैयाँसम्म मात्र पर्ने १५ टेस्लाकै एमआरआई १८ करोडमा ल्याउन खोजेको बाहिरिएपछि अख्तियार दुरुपयोग अनुसन्धान आयोगले कागजपत्र नै जफत गरेको थियो । प्रतिष्ठानमा विदेशी दातृ निकायले दुई दशकअघि दिएको एमआरआई ०५ टेस्लाको छ । तर उक्त मेसिन निकै पुरानो प्रविधिको भएर कामै नलाग्ने अवस्थामा छ । प्रतिष्ठानले एमआरआई गर्नुपर्ने जति दैनिक करिब ३० जनाभन्दा बढी बिरामीलाई अन्यत्र रेफर गर्दै आएको छ । प्रतिष्ठानमा एमआरआई गर्दा लाग्ने शुल्क ८ हजारदेखि १० हजार रुपैयाँसम्म छ । तर निजी अस्पतालले १२ देखि २० हजार रुपैयाँसम्म लिन्छन् ।उपकुलपति डा ज्ञानेन्द्र गिरीले तीन महिनाअघि पत्रकार सम्मेलन गर्दै भनेका थिए, एक महिनाभित्रमा सीटी स्क्यानको नयाँ मेसिन जडान गरेर देखाउँछु । एमआरआई मेसिन, अप्रेसन थिएटरको ओटी टेबल, बायोकेमेस्ट्री एनालाइजर, अल्ट्रासाउन्ड खरिद गर्ने प्रक्रिया र टेन्डर भइसकेको छ । उनले त्यसबेला २०७६ चैतदेखि २०७८ जेठसम्मको विवरण दिँदै रेडियोलोजी विभागको सेवा सुधार गर्न २५६ स्लाइसको सीटी स्क्यान खरिद प्रक्रिया पूरा भएको, ३ टेस्लाको एमआरआई मेसिन ल्याउन प्रक्रिया सुरु, १५ टेस्लाको एमआरआई खरिद प्रक्रिया पाइपलाइनमा र अत्याधुनिक अल्ट्रासाउन्ड मेसिन खरिद आदेश दिइसकेको बताएका थिए । घोषित योजनामा अप्रेसन थिएटर स्तरोन्नति गर्न एनेस्थेसिया वर्क स्टेसनहरू ५ वटा थप्ने, इमर्जेन्सी अप्रेसन थिएटरमा मेडिकल उपकरण स्तरोन्नति, २२ वटा अप्रेसन थिएटर लाइट र टेबल खरिद प्रक्रियामा रहेको, ल्याप्रोस्कोपिक र अर्थोपेडिक सर्जरी सेवामा अभिवृद्धि गर्ने प्रतिबद्धता नै थियो । ओटी टेबल र लाइटका लागि प्रतिष्ठानले टेन्डर चार महिनाअघि खोलेको थियो । मूल्यांकन भइसकेपछि टेन्डर नै रद्द गर्ने तयारीमा रहेको स्रोतले बताएको छ । ठेक्का लिन चाहने कम्पनीहरूले प्रतिष्ठानकै स्पेसिफिकेसनमा रहेर बढीमा ५०५० लाखमा दिन सक्छौं भनेका ओटी टेबल र लाइटको हिसाब करिब तीन करोड देखाउन भनेपछि कुरा नमिलेको हो, स्रोतले भन्यो, कमिसनमा सेटिङ नमिल्दा टेन्डर रद्द गर्ने तयारी छ । उपकुलपति गिरीले केही ठेकेदारलाई सामान आपूर्ति नगर्दा पनि रकम निकासासँगै नियम मिचेर म्याद थपिदिने र केहीमा प्रक्रिया लम्ब्याएर अलमल्याएका छन् । तीन थान अल्ट्रासाउन्ड मेसिनको पनि करिब ४ महिनाअघि टेन्डर खुलेको थियो । उक्त मेसिनहरू मूल्यांकनकै क्रममा छन् । त्यो ठेक्का पनि रद्द हुने अवस्थामा रहेको स्रोतले बतायो । इमर्जेन्सी विभागका लागि एउटा बायोकेमेस्ट्री मेसिन १ करोड १० लाख रुपैयाँमा खरिद प्रक्रिया भएको थियो । आपूर्तिकर्ताले ५० लाख रुपैयाँमै दिने भनेपछि प्राविधिक र उपकुलपति त्यसको ठेक्का पनि रद्द गर्ने पक्षमा रहेको मूल्यांकन समितिका एक सदस्यले बताए । प्रतिष्ठानमा उपकुलपति गिरीअघिका पदाधिकारीले करिब ६० करोड रुपैयाँसम्मका मेडिकल उपकरण खरिद गरेका थिए । तीमध्ये अधिकांश उपयोगविहीन भएर थन्किएका छन् । कतिपय बिगारेर राखिएका छन् । मानिसको शरीरको कोष गणना गर्ने फ्लोसाइटो मिटर करिब २ करोड र क्यान्सर उपचारका लागि इम्युनोहिस्ट्रोकेमेस्ट्री करिब १ करोड ५० लाखमा खरिद गरिएको थियो । ती दुवै उपकरणहरू प्याथोलोजी विभागको कुनामा थन्क्याइएका छन् । सर्जरी विभागको मागअनुसार करिब ३ करोड रुपैयाँमा भित्र्याइएको ल्याप्रोस्कोपिक टावर पनि उपयोगविहीन भएको चिकित्सकहरूले बताएका छन् । फ्लोसाइटो मिटर र इम्युनोहिस्ट्रोकेमेस्ट्री मेसिन सुशील थापाको डाइग्नोटेक कम्पनीबाट खरिद गरिएका हुन् । हाडजोर्नी विभागमा आवश्यक डबल हेडेड माइक्रोस्कोप पनि उपयोगविहीन भएको छ । तीन वर्षअघि दन्त चिकित्सा महाविद्यालयका लागि आठवटा डिजिटल डेन्टल चियर खरिद गरिएको थियो । तर ती जडान नगरी लामो समय राख्दा काम नलाग्ने हुन पुगेका छन् । डेन्टलका प्रोस्थोडोन्टिक्स विभागका एसोसिएट प्रोफेसर डा प्रकाश पराजुलीले भने, जडान नै नगरी आपूर्तिकर्ता फर्किएनन् । त्यसैले ती चियरहरू उपयोग गर्न सकेका छैनौं । उपकुलपति गिरीले भने डेन्टलमा ३० वटा नयाँ इलेक्ट्रिकल चियर खरिद प्रक्रिया अगाडि बढाइसकिएको बताएका छन् । महँगा मेडिकल उपकरण ठेक्का लगाउँदा स्पेसिफिकेसन पहिल्यै प्रस्ट हुन्छ । धेरैजसो आपूर्तिकर्ताले भित्र्याएपछि जडान गर्ने मात्रै होइन सम्बद्ध स्वास्थ्यकर्मीलाई चलाउन पनि सिकाउनुपर्छ । त्यसो नगर्दा थुप्रै उपकरण एकपटक पनि प्रयोग नहुँदै मिल्किएका छन् । प्रतिष्ठानको डायलसिस कक्षमा अक्सिजन पाइपलाइन विस्तारका लागि विज्ञान अर्यालको कम्पनी डाइग्नोकेम इन्टरनेसनलले ३० लाख रुपैयाँमा ठेक्का पाएको थियो । ४५ दिनभित्रमा काम सक्ने सम्झौता थियो । गत सोमबार समयावधि सकियो तर काम हुने सुरसारै छैन । तीन वर्षअघि ३ करोड २४ लाखमा ल्याइएको अक्सिजन मर्मतमा प्रतिष्ठानले ८० लाख खर्च गरिसकेको छ ।"
वृद्धवृद्धा र अशक्त लक्षित विद्युतीय बस,"(ललितपुर)  वृद्धवृद्धा, अपांगता भएका र अशक्त व्यक्तिलाई लक्षित गरेर ललितपुर महानगरपालिका३ ले निःशुल्क विद्युतीय बस सञ्चालनमा ल्याएको छ । पाटनढोकाझम्सिखेलसानेपाचक्रपथसुन्दरीघाटकीर्तिपुर रुटमा चल्ने गरी हाल एउटा बसबाट सेवा थालिएको र पछि आवश्यकताअनुसार बस थप गर्ने वडाध्यक्ष श्रीगोपाल महर्जनले जानकारी दिए । सर्वसाधारणले कार्यालय धाउन दुःख पाएको देखेर यस्तो सेवा सुरु गरिएको उनको भनाइ छ । बसले दैनिक आवश्यकताअनुसार ३४ पटकसम्म रुट परिक्रमा गर्नेछ । वडामा सेवा लिन आउनेबाहेक रुटमा पायक पर्ने वडावासी सबैले बस चढ्न सक्नेछन्, उनले भने । वडा कार्यालयले २ हजार २ सय घरधनीलाई परिचयपत्रसमेत वितरण गरिसकेको छ । उक्त परिचयपत्रका आधारमा परिवारका अन्य सदस्यले पनि बस सेवा लिन सक्नेछन् । बस सञ्चालनमा आएसँगै वडावासीले बस फेरेर पुल्चोकस्थित कार्यालय पुग्नुपर्ने झन्झटबाट मुक्ति पाउने महर्जनले दाबी गरे । उनका अनुसार वडामा सिफारिस वा कामविशेषले आउनुपरेमा वृद्धवृद्धा, अपांगता भएका र अशक्तबाहेक आफ्नो सवारीसाधन नहुने पनि बस चढ्न सक्नेछन् । बस भदौ १ देखि नियमित रूपमा सञ्चालनमा आउनेछ, उनले भने ।वातावरणविद् भूषण तुलाधरले वडा कार्यालयले थालेको विद्युतीय बस सेवाले उपत्यकाको बढ्दो वायु प्रदूषण न्यूनीकरणमा सहयोग पुग्ने आशा व्यक्त गरे । यसलाई अन्य वडाले पनि अनुसरण गर्दै जानु उचित हुन्छ, उनले भने । सरकारले सन् २०२५ सम्ममा फालिएका, पुराना र मर्मत नगरिएका गाडीबाट हुने वायु प्रदूषण कम गर्ने, सन् २०४० सम्ममा विद्युतीय रेल सञ्जाल विकास गर्ने र सन् २०५० सम्ममा सार्वजनिक यातायातमा पेट्रोलियम इन्धनको निर्भरता ५० प्रतिशतले घटाउने लक्ष्य राखेको छ ।"
मेलम्चीमा बगे थप ४५ घर,"७ दिनमा भौगर्भिक रिपोर्ट भौगर्भिक अध्ययन गर्न खटिएको विज्ञ टोली मेलम्ची बाढीको उद्गमस्थल हेलम्बु गाउँपालिका१ स्थित सेमेसिदाङ हिमशृंखलाको काख भेमाथाङ चौरमा पुग्न सकेको छैन । आइतबार विपद् न्यूनीकरण तथा व्यवस्थापन प्राधिकरण, खानी तथा भूगर्भ विभागसहित बाढीपहिरो विज्ञ, अन्वेषक र प्राविधिकको चार जनाको टोलीले हेलम्बुको मेलम्चीघ्याङबाटै अवलोकन गरेको थियो । प्राधिकरणका कार्यकारी प्रमुख अनिल पौडेलले भेमाथाङसहित अन्य भागमा भूगर्भविद्को टोलीले अवलोकन गरेर फर्किएको बताए । हेलिकप्टरबाट एक टोली मेलम्ची हुँदै हेलम्बु र अर्को समूह यांग्री, लार्केसहित भेमाथाङ पुग्ने प्रयास गरेको थियो । बादल र त्यहाँको भूगोलको प्रतिकूल वातावरणकै कारण हेलिकप्टरबाट जान नसकेपछि मेलम्चीघ्याङबाटै भेमाथाङ अवलोकन गरेर फर्कियौं, उनले भने, स्थानीयबाट पनि जानकारी लिएका छौं । साता दिनमा बाढीबारे इनिसियल रिपोर्ट तयार हुनेछ । ४ हजार ५ सय मिटरको उचाइमा रहेको भेमाथाङ पुग्न नसके पनि हेलम्बु गाउँपालिकाको टोलीले हेलिकप्टरबाट खिचेको भिडियो पौडेलको टोलीले हेरेको थियो ।"
गाउँपरिषद्मा जान हेलिकप्टर चार्टर,"धादिङ (कास) समयमा गाउँपरिषद् गर्न नसकेको धादिङको रुबीभ्याली गाउँपालिकाले काठमाडौंमा रहेका जनप्रतिनिधि र स्थानीय नेताहरूलाई परिषद्मा सहभागी हुन धमाधम हेलिकप्टरमार्फत सेर्तुङ पुर्याएको छ । बुधबार गाउँपरिषद् बस्दै छ । असार १० मै गर्नुपर्ने गाउँपरिषद् विवादका कारण हुन नसकेपछि असार २८ मा सारिएको थियो । उपभोक्ता समितिहरूले हरेक योजनाबाट ३ प्रतिशत प्रशासनिक खर्चबापत काट्नुपर्नेमा ८१० प्रतिशत रकम माग गरेपछि विवाद चर्किएको हो । उक्त मितिमा पनि हुन नसकेपछि असार ३० मा सबै कर्मचारीमा कोरोना संक्रमण भएको र आन्तरिक तयारी नपुगेको भन्दै सूचना टाँसेर साउन २० का लागि परिषद् डाकिएको थियो । गत साउन १३ मा पुनः सूचना प्रकाशन गर्दै गाउँपालिकाले काठमाडौंमा रहेका अध्यक्ष, उपाध्यक्ष, प्रमुख प्रशासकीय अधिकृत र स्थानीय राजनीतिक दलका कार्यकर्तालाई आइतबारदेखि नै हेलिकप्टरमार्फत सेर्तुङ ओसार्न थालेको हो । सदरमुकाम धादिङबेंसीमा रहेका केही वडाध्यक्ष र सदस्यहरू हेलिकप्टर चढ्नकै लागि काठमाडौं पुगेका थिए ।आइतबार गाउँपालिका अध्यक्ष चेरुङ तामाङ, उपाध्यक्ष बिना लामा, प्रमुख प्रशासकीय अधिकृत टंकबहादुर नेगी, लेखापाल बाबुराम नेगी, इन्जिनियर सुदीप रेग्मी, कर्मचारी दिलीप घले हेलिकप्टरबाट सेर्तुङ पुगेका थिए । सोमबार र मंगलबार पनि वडाध्यक्ष, सदस्य तथा अन्य कर्मचारीहरू पनि उसैगरी सेर्तुङ पुगेका छन् । रुबीभ्याली२ का अध्यक्ष पेम्बा घलेले भने व्यक्तिगत खर्चमै हेलिकप्टर चार्टर गरेको दाबी गरे । पालिका प्रमुखहरू पनि आफ्नै खर्चमा हेलिकप्टरबाट सेर्तुङ आइपुग्नु भएको हो, घलेले भने, सोमबार हामी वडाध्यक्षहरू पनि आफ्नै खर्चमा आएका हौं । फिस्टेल एयरको हेलिकप्टरमा काठमाडौंबाट सेर्तु पुग्न प्रतिव्यक्ति १ लाख २० हजार रुपैयाँ भाडा लिइएको स्रोतले बतायो । बर्खा लागेसँगै रुबीभ्याली जाने धादिङबेंसीडुन्डुरे खोला र स्याफ्रुबेंसीसोम्दाङ खण्ड क्षतविक्षत छन् । डुन्डुरे खोला र सोम्दाङबाट सेर्तुङ पुग्न हिँडेर ४ घण्टासम्म लाग्छ ।"
भारतको सुनियोजित ज्यादती : सांसदहरू,"काठमाडौं (कास) भारतीय सशस्त्र सीमा बल (एसएसबी) ले तुइनको लट्ठा फुस्काएर दार्चुलाका एक युवक महाकालीमा बेपत्ता भएको घटनाप्रति सांसदहरूले भर्त्सना गरेका छन् । प्रतिनिधिसभाको मंगलबारको बैठकमा सत्ता र प्रतिपक्षी सांसदले सीमा क्षेत्रमा भारतले पटकपटक हेपाहा व्यवहार देखाउँदै आएको भन्दै उसको नियतमाथि नै प्रश्न उठाए । उनीहरूले सरकारले भारतसँग तत्काल वार्ता गर्नुपर्नेमा पनि जोड दिएका छन् । प्रतिनिधिसभा बैठकको शून्य र विशेष समयमा बोल्दै सांसदहरूले सत्यतथ्य छानबिन गर्न र बेपत्ताको परिवारलाई राहत दिन माग गरे । शुक्रबार सदरमुकाम जाने क्रममा दार्चुलाको व्यास गाउँपालिका२ मालघाटको तुइन तर्ने क्रममा ३३ वर्षीय जयसिंह धामी महाकालीमा खसेका थिए । धामी तर्दै गरेका बेला एसएसबीले तुइन फुस्काइदिएको प्रत्यक्षदर्शीको भनाइ छ । सत्तारूढ कांग्रेसकी संसदीय दल सचेतक तथा सांसद पुष्पा भुसालले दार्चुला घटनाको निष्पक्ष छानबिन गर्नुपर्नेमा जोड दिइन् । घटना भएको जिल्लाका कांग्रेसका सांसद दिलेन्द्र बडूले घटना दुई मुलुकबीचको सम्बन्धसँग जोडिएको उल्लेख गर्दै उचित छानबिन गरेर सत्यतथ्य सार्वजनिक गर्नुपर्ने बताए । छानबिनका लागि कूटनीतिक तहबाट पहल गर्नुपर्ने जनाउँदै उनले घटनालाई राजनीतिक रङ नदिन आग्रह गरे । कांग्रेस सांसद गगनकुमार थापाले भारतीय पक्षले दार्चुला घटनामा एसएसबीको संलग्नता नरहेको भनाइ सार्वजनिक गरेको प्रसंग जोड्दै त्यसको आधिकारिकता थाहा पाउनुपर्ने माग गरे । उनले भने, भारतले आधिकारिक रूपमा संलग्न छैन भनेकाले नेपालको छानबिन समितिलाई भारतले कस्तो सहयोग गर्ला ? कांग्रेस सांसद देवेन्द्रराज कँडेलले भारतीयले तुइन फुस्काइदिएर नेपाली युवकले ज्यान गुमाउनुपरेको घटनाबाट सबै नेपाली मर्माहत भएको बताए । उनले घटना सुनियोजित रूपमा गराइएको बताए । कांग्रेसकी डिला संग्रौलाले बेपत्ता भएका युवकको परिवारलाई राहत दिनुपर्ने बताइन् । माओवादी केन्द्रका सांसद महेश्वरजंग गहतराजले यस विषयमा भारतसँग कूटनीतिक र राजनीतिक वार्ता गर्नुपर्ने बताए । दार्चुलाबाट निर्वाचित एमाले सांसद गणेशसिंह ठगुन्नाले तार नकाट्न स्थानीयले हारगुहार गर्दा पनि एसएसबीका जवानले नमानेको भन्दै भारतीय प्रवृत्तिको विरोध गरे । यो जघन्य र मानवताविरोधी घटना हो, उनले भने । एमालेकी विमला विश्वकर्माले प्रधानमनन्त्री र गृहमन्त्रीको तहबाट भारतसँग कुराकानी गर्नुपर्ने बताइन् । नेपाल मजदुर किसान पार्टीका सांसद प्रेम सुवालले भारतले स्थानीय प्रशासनलाई पठाएको पत्रमा एसएसबीले तुइन नकाटेको तर गस्तीमा गएको स्विकारेको बताए । एमाले संसदीय दलका मुख्य सचेतक विशाल भट्टराईले भारतको हेपाहा प्रवृत्ति अन्त्य गर्न संसदीय छानबिन समिति गठन गर्नुपर्ने बताए । गृहमन्त्री बालकृष्ण खाँणले घटनाको निष्पक्ष छानबिन गरेर सत्यतथ्य बाहिर ल्याउने बताए । सांसदहरूको जिज्ञासाको जवाफ दिने क्रममा उनले सरकारले गठन गरेको समितिले दिएको प्रतिवेदनका आधारमा जुनसुकै कदम चाल्न तयार रहेको उल्लेख गरे । तुइन तरेका र तर्न नसकेकाहरूसँग छलफल गरेर वास्तविकता पत्ता लगाउने खाँणको भनाइ थियो । स्थानीय सरोकारवालाकै भनाइलाई आधार बनाएर प्रतिवेदन तयार हुने पनि उनले बताए ।"
अध्ययन गर्न गृहको टोली,"दार्चुला (कास) एसएसबीका जवानले तुइन फुस्काइदिँदा युवक बेपत्ता भएको घटना छानबिनका लागि गृह मन्त्रालयको टोली मंगलबार दार्चुला आइपुगेको छ । मन्त्रालयका सहसचिव जनार्दन गौतम संयोजकत्वको समितिले घटनास्थल पुगेर फर्किएका जिल्लाका सुरक्षा निकायका प्रतिनिधिसँग सामान्य छलफल गरेको छ । संयोजक गौतमले बुधबार यहाँका जनप्रतिनिधि, राजनीतिक दल, प्रत्यक्षदर्शी, सञ्चारकर्मीलगायतसँग छलफल गरेर जानकारी लिने बताए । गृह मन्त्रालयले आइतबार गठन गरेको समितिमा प्रहरी नायब महानिरीक्षक पुरुषोत्तम कँडेल, अनुसन्धान विभागका अनुसन्धान निर्देशक हुतराज थापा, सशस्त्र प्रहरी वरिष्ठ उपरीक्षक सुरेशकुमार श्रेष्ठ र दार्चुलाकी सहायक प्रमुख जिल्ला अधिकारी ज्योत्सना भट्ट जोशी सदस्य छन् । उक्त समितिलाई १० दिनभित्र प्रतिवेदन पेस गर्न भनिएको छ । घटनाबारे बुझ्न प्रत्यक्षदर्शी तीन जनालाई सोमबार नै खलंगा बोलाइएको छानबिन टोलीकी सदस्य तथा सहायक प्रजिअ जोशीले बताइन् ।"
बीपी प्रतिष्ठानलाई बेहाल नछाड,"२०४६ सालमा प्रजातन्त्र पुनर्बहाली भएको तीन वर्षपछि गतिलो भविष्यको कल्पनासहित देशको राजधानीबाहिर धरानमा एउटा संस्था खुल्यो बीपी कोइराला स्वास्थ्य विज्ञान प्रतिष्ठान । त्यसको पाँच वर्षपछि स्वायत्त स्वास्थ्य विज्ञान विश्वविद्यालयका रूपमा रूपान्तरण भएको यो प्रतिष्ठानले सुरुआती कालमा निकै आशा जगाएको पनि थियो । दुर्भाग्यपूर्ण भन्नुपर्छ, देशका अरू कतिपय संस्थाहरूमा जस्तै यसको पनि हालत अहिले खराब छ । राजनीतिक हस्तक्षेप, व्यवस्थापनको अदक्षता र अनियमितताका कारण प्रतिष्ठान धराशायी भइरहेको छ । शिक्षा र स्वास्थ्य सेवा लथालिङ्ग छ । संस्थाको साख फर्काउन चिकित्सक, कर्मचारी, विद्यार्थी, नागरिक अगुवा र स्थानीय बासिन्दा लामो समयदेखि आन्दोलित छन् । पछिल्लो आन्दोलन नै डेढ महिनादेखि जारी छ । तापनि समस्या समाधानका निम्ति सरकारले गरेको पहल पर्याप्त देखिएको छैन ।प्रधानमन्त्री तथा मन्त्रिपरिषद् कार्यालयका सचिव वैकुण्ठ अर्यालको नेतृत्वमा गठित ८ सदस्यीय अध्ययन टोलीले सुझावसहित अध्ययन प्रतिवेदन तयार पारेर सार्वजनिक गरेको छ । टोलीले प्रतिष्ठानका पदाधिकारीको ध्यान सुधारमा भन्दा खरिदमा केन्द्रित रहेकाले संस्था जर्जर बनेको निष्कर्ष निकालेका समाचारहरूमा उल्लेख छ । त्यसअनुसार प्रतिष्ठानका उपकुलपति ज्ञानेन्द्र गिरी, रेक्टर गुरुप्रसाद खनाल, रजिस्ट्रार मोहनचन्द्र रेग्मी र अस्पताल निर्देशकमा गौरीशंकर साहबीचको चरम गुटबन्दी र एकआपसको असहयोगलाई टोलीले संस्था क्षयीकरण हुनुको प्रमुख कारणका रूपमा औंल्याएको छ । कतिसम्म भने खरिद योजना, बजेट र नीति तथा कार्यक्रमबिनै प्रतिष्ठान सञ्चालन भइरहेको छ । यसबाट जवाफदेहिता र पारदर्शितासम्बन्धी प्रश्न उठेको छ । यस्तो अवस्थामा सरकारले अविलम्ब प्रतिवेदनअनुसार त्यसका सुझावहरू कार्यान्वयन गर्नुपर्छ । टोलीको प्रतिवेदनमा आन्दोलनमा सहभागी चिकित्सक र कर्मचारी पनि यो बेथितिमा संलग्न रहेको संकेत गरिएकाले सरकारले यो पाटोमा पनि ध्यान दिनुपर्छ । सरकारमात्र होइन, अख्तियार दुरुपयोग अनुसन्धान आयोगलगायतका सम्बन्धित निकाय पनि प्रतिष्ठानको बेहालप्रति चुप लागेर बस्नु हुँदैन । प्रतिष्ठानमा विद्यार्थीले पढ्ने अनुकूल वातावरणसमेत बिथोलिएको अवस्था अब लम्बिनु हुँदैन । चिकित्सा शिक्षाको जनशक्ति उत्पादन गर्ने, सर्वसाधारणलाई स्वास्थ्य सेवा दिने उद्देश्यमै च्युत हुँदै जाँदा एउटा संस्थाको साखमात्र धूमिल भइरहेको छैन, त्यहाँको स्वास्थ्य शिक्षा र सेवा दुवै प्रभावित भएका छन् । चिकित्सा शिक्षाको दक्ष जनशक्ति उत्पादन गर्ने, आम सर्वसाधारणलाई स्वास्थ्य सेवा दिने र त्यस क्षेत्रको अध्ययन अनुसन्धानको थलो बन्ने प्रतिष्ठानको स्थापनाकालीन उद्देश्य हुन् । तर, पछिल्लो समय स्थापनाकालीन उद्देश्यबाट प्रतिष्ठान चुक्दै गएको छ । त्यसैले लामो समयदेखि यो बेथितिलाई प्रधानमन्त्री शेरबहादुर देउवा स्वयंले अग्रसरता लिएर टुंग्याउनुपर्छ । प्रतिष्ठानको कुलपतिको हैसियतले पनि यो उनको प्राथमिक तथा तात्कालिक दायित्व बन्नुपर्छ । प्रतिष्ठानको प्राज्ञिक वातावरण फर्काउनुपर्छ र यसलाई अझ सुदृढ बनाउनुपर्छ । १२ बुँदे मागपत्रसहित डेढ महिनादेखि आन्दोलित चिकित्सक, कर्मचारी र विद्यार्थीले प्रतिष्ठानभित्रका अनियमितता र भ्रष्टाचारको उच्चस्तरीय छानबिन तथा कारबाहीको व्यवस्था गर्नुपर्ने, मापदण्डका आधारमा पदाधिकारी नियुक्ति र चार पदाधिकारीको राजीनामा हुनुपर्ने भनेका छन् । आन्दोलनरत पक्षले उपकुलपति गिरीमाथि प्राध्यापकसमेत नभएको आरोप लगाएका छन् भने अध्ययन टोलीले पनि यस विषयमा छानबिन गर्न सरकारलाई सुझाव दिएको छ । उपकुलपति बन्न प्राध्यापक हुनु पर्दैन, तर उनले आफू प्राध्यापक भएको सार्वजनिक रूपमा उल्लेख गरेकाले र यसको सत्यतथ्यमाथि प्रश्न पनि उठेकाले यसको निर्क्योल भने हुनुपर्छ, यसलाई एउटा नैतिक प्रश्नका रूपमा लिइनुपर्छ । आयोगको सुझावअनुसार सरकारले प्रतिष्ठानको सामग्री खरिदमा हुँदै आएको घोटालाका सम्बन्धमा थप छानबिन गर्नुपर्छ । प्रतिष्ठानमा कतिसम्म बेथिति छ भने ७६ करोड लागतको मातृशिशु उपचार भवन २ अर्ब ३३ करोडमा ठेक्का लगाइएकोमा म्याद थप्दा पनि निर्माणकार्य अपूरै छ । उपकुलपति गिरीले सिनेटबाट पारित नगराई १६ महिनाअघि २ वर्ष म्याद थपिदिएका थिए । क्यान्सर भवनमा १ अर्ब ५१ करोड र मुटु उपचार भवनमा ८७ करोड बढाएर ठेक्का लगाइएको छ । मेडिकल उपकरण खरिदमा २८ गुणासम्म बढी भुक्तानी गरिएको छ । प्रधानमन्त्री कार्यालयका तत्कालीन सचिव केदारबहादुर अधिकारीको नेतृत्वमा गठित समितिले लगानी बढाएर ठेक्का दिइएको प्रतिवेदन दिइसकेको छ । तापनि अख्तियार दुरुपयोग अनुसन्धान आयोगले दशकयता प्रतिष्ठानमा पटकपटक छापा मारे पनि भ्रष्टाचारमाथि गम्भीर अनुसन्धान नै भएको छैन । तसर्थ, यी सबै बेथितिमा सम्बन्धित निकायहरूले थप अध्ययन गरी दोषीहरूलाई कारबाहीको दायरामा ल्याउनुपर्छ । लामो समयदेखि समस्या बल्झिँदै गएकाले यसको सुधारका लागि विहंगम दृष्टि नै दिन आवश्यक देखिन्छ । प्रतिष्ठान ठूलो संस्था भइसकेकाले यसको ऐन, नियम र कार्यविधि सुदृढ बनाउँदै लैजानुपर्छ । जिम्मेवारीहरूको उचित बाँडफाँट हुनुपर्छ । हरेक मामिलालाई प्रणालीबद्ध बनाइनुपर्छ । स्वार्थ समूहले सजिलै खेल्न सक्ने गरी संस्थामा छिद्रहरू छोड्नु हुन्न । पदाधिकारी नियुक्ति छनोटमा शुद्धता ल्याउनु त अपरिहार्य छँदै छ । यी सम्पूर्ण सवालको अविलम्ब तथा दीर्घकालीन रूपमा समाधानको मार्गचित्र तय गर्न चाँडोभन्दा चाँडो प्रतिष्ठानको सर्वोच्च निकाय सिनेट बैठक डाकिनुपर्छ । यसका निम्ति प्रधानमन्त्रीले आवश्यक गम्भीरता देखाउनैपर्छ ।"
देउवाले छिचोल्नुपर्ने समस्याका चाङ,"प्रधानमन्त्री शेरबहादुर देउवासामु समस्याका चााङ थुप्रिँदै गइरहेका छन् । संविधानको मूलढोकाबाट चुनावमा नगई जस्केलाबाट चुनाव गराउँछु भन्ने रवाफ देखाएकाले कम्युनिस्ट सरकारको अवसान भयो । संविधानको पक्षमा उभिएका दलहरूको गठबन्धनको नेतृत्व गरेका देउवाको काँधमा निष्पक्ष चुनाव गराउनुपर्ने जिम्मेवारी आइपरेको छ । नागरिकले पनि देउवाबाट यही अपेक्षा गरेका छन् र यसमा देउवा खरो रूपमा उभिनुपर्छ । साथै नागरिकको दैनिकीलाई सहज बनाउनेतर्फ पनि उनको ध्यान जानुपर्छ । सरकार बनेको निकै समय भए पनि देउवाले मन्त्रिपरिषद्लाई पूर्णता दिन सकिरहेका छैनन् । दलीय भागबन्डामा कुरा नमिलेकाले मन्त्रिपरिषद् विस्तार नभएको भन्ने धेरैको बुझाइ छ, देउवा गठबन्धनको नेतृत्व गर्दै प्रधानमन्त्री भएकाले अरूभन्दा बढी लचिलो भएर पनि मन्त्रिपरिषद्लाई पूर्णता दिनुपर्छ, यसमा अब थप समय खर्च नगरियोस् । विभागीय मन्त्रीको अभावमा जनजीविकासम्बन्धी महत्त्वपूर्ण निर्णयहरू रोकिएका छन् । महामारी नियन्त्रण तथा रोकथामका कामहरू पनि मन्त्री नहुँदा रोकिएका छन् । त्यस्तै भारतीय सशस्त्र सीमा बल (एसएसबी) को ज्यादतीका कारण व्यास गाउँपालिकाका जयसिंह धामी महाकालीमा बेपत्ता भए । यो घटनाको जति भर्त्सना गरे पनि कम हुन्छ । यस घटनाको सत्यतथ्य पत्ता लगाउनका लागि कूटनीतिक पहल गर्न पनि विभागीय मन्त्री आवश्यक पर्छ । दैनिक प्रशासनका कामबाहेक कर्मचारीले अन्य काम गर्न कठिन हुने हुनाले जनतासँग प्रत्यक्ष सरोकार राख्ने स्वास्थ्य, आपूर्ति जस्ता मन्त्रालयमा मन्त्रीको अभाव खट्किरहेको छ । बाढीपहिरोको वितण्डा रोकिएको छैन । कोरोना संक्रमण दर उकालो लाग्न थालिसक्यो, तेस्रो लहरको संघारमा हामी छौं । हुँदाखानेहरूको रोजगारी कोरोनाले खोसिदिएको छ । धेरैको चुलो बलेको छैन । यतातिर पनि सरकारको ध्यान जानुपर्छ । सत्ता सञ्चालनको साँचो अर्काको हातमा परेको झोकमा रिसाएका विपक्षीहरू सरकारका कमजोरी खोज्न थालिसकेका छन् । पूर्वप्रधानमन्त्रीले पार्टीको आन्तरिक रोइलोमै व्यस्त भएर जनजीविकाका सवालमा ध्यान नदिएर जनताको मन कुँडाएका थिए । अहिलेका प्रधानमन्त्रीले पनि गठबन्धनको बैठकमा अलमलिएर जनजीविकाका सवाललाई बेवास्ता गर्ने खतरा बढ्दै जानु दुःखद् छ । देउवाले सबै नागारिकका लागि खोपको जोहो गर्दै तेस्रो लहरबाट जोगिन पूर्वतयारीका कामलाई तीव्रता दिनुपर्नेछ । परमादेशबाट बनेको सरकार भनेर विपक्षीहरूले रोइलो गरिरहेकाले छिटोभन्दा छिटो जनजीविकाका सवालहरूलाई देउवा सरकारले सम्बोधन गर्नुपर्छ । गोविन्द विक, बूढानीलकण्ठ१२, काठमाडौं"
प्रतिशोधको राजनीति,"नेता नेपाल सत्तापक्ष कि विपक्षी समाचार पढेपछि नेकपा एमाले फुटको संघारमा उभिएको अनुमान लगाउन सहज हुन्छ । पूर्वप्रधानमन्त्री केपी शर्मा ओलीसँग वरिष्ठ नेता माधवकुमार नेपालको टकराव अनियन्त्रित बनिरहेका कारण एमाले क्षतविक्षत बन्दै गएको हो । आफ्नो गुटका २२ सांसदलाई प्रधानमन्त्री शेरबहादुर देउवालाई समर्थन दिन लगाएर सरकारलाई बलियो पार्न मद्दत पुर्याएका नेता नेपालले सरकारमा सहभागी हुन आनाकानी गर्दा चारैतिरबाट टिप्पणी, आलोचना खेप्नुपरिरहेको छ । माओवादी केन्द्रका अध्यक्ष पुष्पकमल दाहाल र प्रधानमन्त्री देउवाले उनलाई धेरै पटक भेटेर सरकारमा सहभागी हुन आग्रह गर्दासमेत उनले सहमति दिएका छैनन्, के गर्दा देश र जनताको भलो हुन्छ भनी ठम्याउन सकेका छैनन् । नयाँ सरकार गठन भएपछि नेता नेपालले मन्त्रिपरिषद् विस्तारमा केही दिन पर्खन आग्रह गर्दै आए पनि त्यो पर्खाइले तीन हप्ता काटिसक्यो । यतिबेला ६ सदस्यीय मन्त्रिपरिषद्ले जबर्जस्ती सरकार चलाइरहेको छ । ओलीले दोस्रो अध्यक्ष बनाउने मृगतृष्णामा भुलाएका कारण नेपाल किंकर्तव्यविमूढको स्थितिमा पुगेका छन् । यता एमालेलाई फुटबाट जोगाउन ओली र नेपालबीच समझदारी अपरिहार्य रहेको ठानेर दोस्रो पुस्ताका नेता निरन्तर वार्ता गराउन लागिपर्दासमेत सम्भव भएको छैन । नेकपाबाट ठूलो आस गरेका सर्वसाधारण बहुमतको सरकारबाट देश अरू बर्बाद भएको अभिव्यक्ति दिन थालेका छन् । वास्तवमा नेपालको कम्युनिस्ट पार्टीको सिंगो स्वरूप गुम भइसकेको छ, चामल टुक्रिएर कनिका र ढुटो बन्ने स्थितिमा छ । एमालेको राजनीति अहिले ओली र नेपालको क्रोधभरि शब्दवाणमा टिकेको छ । जहाँ पुगे पनि नेता नेपालमाथि खनिइरहने ओली मुलुकप्रतिको जिम्मेवारी बिर्सेर क्रोध र प्रतिशोधलाई राजनीति ठान्दै छन्, समर्थनमा उफ्रँदै ताली बजाउनेहरूको जमातले दुनियाँ हँसाइरहेको छ । सरकारको पक्ष कि विपक्षमा बस्ने भन्ने साधारण विषयको निर्णय गर्न नसक्ने माधव नेपालजस्ता राजनीतिज्ञमाथि पनि सबैको आस मरिसकेको छ । भुवनेश्वर शर्मा, चन्द्रागिरि२, काठमाडौं"
थापाथली सडकको दुर्गति,"काठमाडौंको व्यस्तमध्येको एक थापाथलीबाट प्रसूतिगृह जाने सडक बिग्रेको पनि धैरै भइसक्यो, पानी पर्दा हिलाम्य हुन्छ, घाम लाग्दा धुलाम्य । हुन त, काठमाडौंका प्रायः सडकको अवस्था यस्तै छ । अन्यत्रको तुलनामा यहाँको सडकलाई प्राथमिकतामा राख्नुपर्यो किनभने यहाँ सयौंको संख्यामा प्रसूतिगृह र नर्भिक अस्पताल धाउने बिरामी, सुत्केरीहरू तथा बिरामी कुरुवाहरूको आवतजावत सकसपूर्ण भइरहेको छ । यो बाटो पिच गर्न सडक विभागले किन ढिलासुस्ती गरिरहेको छ, बुझ्न सकिएन । अति व्यस्त हुने राजधानीका सडक मर्मतमा देखिएको यस्तो उदासीनताले नागरिकलाई निराश बनाएको छ । सम्बन्धित निकायले योसहित काठमाडौंका अन्य सडकहरूको मर्मत गर्न छुट्टै संरचनै बनाएर छिटो काम गर्नुपर्छ । अच्युतमान सिंह प्रधान, बालुवाटार, काठमाडौं"
रङ फेरिरहने रायमाझी,"निर्वाचित दल त्याग गरेर एमाले स्थायी कमिटीमा रहेका लेखराज भट्ट, टोपबहादुर रायमाझी, केन्द्रीय सदस्य प्रभु साह र गौरीशंकर चौधरी आफू माओवादी केन्द्रमै रहेको भन्दै सांसद पद पुनर्बहाली माग गर्दै सर्वोच्चमा रिट दिएको समाचार आयो । सर्वोच्चले रिटका लागि अन्तरिम आदेश दिन अस्वीकार पनि गरिसक्यो । टोपबहादुर रायमाझीले आफूहरूले माओवादी नछाडेको, एमाले र माओवादी मिलेर नेकपा बनेको, अदालतले नेकपा खारेज गर्नुसँग आफू सम्बन्धित नरहेको, पुष्पकमल दाहाल जस्तै आफू पनि माओवादी पृष्ठभूमिबाट आएको र नेकपाको निरन्तरतामा रहेको तर्क गरिरहेका छन् । सार्वजनिक रूपमा आफूहरू जुन पार्टीमा रहे पनि कानुनी रूपमा अर्थात् निर्वाचन आयोगले आफ्नो नाम माओवादीको सूचीबाट रद्द नगरेको, एमालेले पनि आफूलाई आयोग समक्ष एमाले नेता को सूचीमा नराखेको, सर्वोच्च अदालतले एमाले र माओवादी केन्द्रलाई फरक देखाएको र निर्वाचन आयोगले पनि एमालेको नवौं राष्ट्रिय महाधिवेशनको केन्द्रीय समितिलाई मात्र मान्यता दिएकाले आफूहरू न एमाले न माओवादी भएकाले न्यायालयमा आएको बताएका छन् । मन्त्री, केन्द्रीय समिति, कमिटीमा पदाधिकारी पाउँदासम्म माआवादी दल अब रहन्न, पुष्पकमल दाहालको काम छैन भन्दै हिँडे यी नेताहरू । अहिले ओली समूहमा आफ्नो भविष्य नदेखेपछि फेरि हामी त माओवादी खेमाकै हौ, हिजो हामीले बोलेको, तरमारेको कसैलाई थाहा छैन भनेर सफेद झूट बोल्न लाज लाग्दैन ? दाहालले आफ्नो दलमा फर्कन र नफर्के कारबाही गरिने पत्र लेखेका थिए । यदि माओवादीमै फर्कन मन भए, त्यतिखेर के हेरी बसकेको त ? रायमाझीलाई यस्तै दहीचिउरे कुरा र काम गर्न अर्घाखाँचीका मतदाताले भारी मतले प्रतिनिधिसभामा पठाएका हुन् ? गंगाराज अर्याल, पाणिनि८, अर्घाखाँची"
कोरोनालाई ख्यालख्याल नठानौं,"बढ्दो संक्रमण दरका कारण अस्पतालका बेड भरिएको समचार आइरहेका छन् । यही अवस्था भइरहे फेरि लकडाउन गर्नुपर्ने हुन सक्छ । लकडाउनले कति क्षति पुर्याउँछ भन्ने हामीलाई थाहै छ, त्यसैले अहिल्यै सचेत भएर नागरिकहरूले स्वास्थ्य सुरक्षाका मापदण्डको पालनामा हेलचक्य्राइँ गर्नु हुन्न । कोरोनाबाट बँच्न नागरिक नै सचेत बन्नुपर्ने हो, तर सार्वजनिक यातायात तथा बजारमा भीडभाड उत्तिकै छ । कतिले त मास्क पनि लगाएका छैनन् । अझै पनि कोरोनालाई किन ख्यालख्यालमा लिइँदैछ ? अन्य मुलुकले आफ्ना नागरिकलाई कोभिडविरुद्धको खोप लगाइसके । हाम्रोमा भने बल्ल खोप आयात हुने क्रम सुरु भएको छ । सबै नागरिकसम्म पुग्न अझै निकै समय लाग्छ, यहीबीच तेस्रो लहर आउने आकलन विज्ञहरूले गरिरहेका छन् । यसले जनमानसमा त्रास बढाएको छ । महामारी नियन्त्रण नै सरकारको मुख्य उद्देश्य हुनुपर्छ, नागरिकले पनि आआफ्नो स्थानबाट सकेको सहयोग गर्नुपर्छ । पुरुषोत्तम घिमिरे, जोरपाटी, काठमाडौं"
असुरक्षित सडक,"सवारी दुर्घटना घट्यो, मृत्यु बढ्यो समाचार सरसर्ती हेर्दा अपत्यारिलो लागे पनि वास्तविकता यही हो । सवारी दुर्घटना कसरी घटे र मृत्यु हुनेको संख्या कसरी बढे भन्नेमा अब समीक्षा हुनुपर्छ । सडक दुर्घटनाका विभिन्न कारकमध्ये मुख्य हो चालकको लापरबाही । सवारी चालक अनुमतिपत्र बाँड्ने प्रणालीमा केही कमी भएकैले यसो भएको हो, जसका बारे थप अध्ययन हुनुपर्छ । नेपालको सडक अराजक छ, ट्राफिक प्रहरीलाई छक्याउनमै अधिकांश चालकको ध्यान केन्द्रित हुन्छ । सडक बत्तीको संकेतभन्दा ट्राफिक प्रहरीको उपस्थितिप्रति चालक बढी चनाखो हुन्छन् । अब प्रश्न उठ्छ, ट्राफिक नियम नजान्नेहरूले चालक अनुमतिपत्र कसरी पाइरहेका छन् ? ट्राफिक नियम उल्लंघन गम्भीर मानवीय अपराध हो । सानो असावधानीले जीवनै समाप्त पार्छ । तसर्थ ट्राफिक नियम उल्लंघनको अवस्था हेरी अनुमतिपत्र जफतसम्मको कानुनको व्यवस्था हुनु जरुरी छ । त्यस्तै सडकका खाडलहरू सवारी दुर्घटनाको अर्को मुख्य कारण हो । सडकको खाल्डाखुल्डी नटालिनुमा स्थानीय निकायदेखि सडक विभागसम्मको लापरबाही देखिन्छ । त्यसैले खाडलका कारण हुने दुर्घटनाबाट भएको क्षति सडक विभाग तथा स्थानीय निकायबाट असुल्ने कानुनी व्यवस्था जरुरी छ ।यहाँ ट्राफिक नियम सवारी चालकलाई मात्र लागू हुन्छ भन्ने ठानिन्छ, तर पैदल यात्रुले पनि ट्राफिक नियमको पालना गर्नुपर्छ । जथाभावी बाटो नकाट्ने, सडकको किनाराबाट मात्रै हिँड्ने, हिँड्दा चनाखो हुने जस्ता सामान्य कुरामा ध्यान दिए मात्रै पनि सडक दुर्घटनामा कमी आउँछ । यसका लागि ट्राफिक नियमका बारे पैदल यात्रीलाई पनि विभिन्न माध्यमबाट जानकारी दिनुपर्छ । जहाँसम्म दुर्घटनामा आएको कमीको सन्दर्भ छ, सडकमा छाडिएका र अलपत्र परेका चौपाया सवारी दुर्घटनाका प्रमुख कारक थिए, गाईबाछा संरक्षण अभियानका कारण यस्तो दुर्घटनामा कमी आएको छ । सडक सुरक्षालाई सम्बन्धित पक्षले सामाजिक उत्तरदायित्वका रूपमा बहन गर्नुपर्छ । अझै पनि सवारी चालक अनुमतिपत्र लिन बिचौलियाको सहयोग लिनेहरूको कमी छैन । नजान्ने चालकले सवारी चलाएपछि कसरी आउँछ दुर्घटनामा कमी ? सडक सुरक्षित हुनुपर्छ । चालकलाई कानुनले बाँध्नुपर्छ, त्यसभन्दा ज्यादा सरकारी निकायलाई जिम्मेवार बनाउनुपर्छ । उत्तम पुडासैनी, जोरपाटी, काठमाडौं"
किन दोहोरिँदै छ मेलम्चीमा विपत् ?,"प्रत्येक वर्षायाममा बाढीपहिरोको चपेटामा परी धेरै जनधनको क्षतिको नियति भोग्दै आएका हामीलाई यो वर्षको मनसुनको सुरुवातसँगै सिन्धुपाल्चोकको मेलम्चीमा भएको मानवीय र भौतिक क्षतिले निकै चिन्तित बनाएको छ । मनाङ, मुस्ताङ जस्ता हिमाली क्षेत्रमा समेत ठूलो बाढी आई भएको क्षतिले अझै बढी सोचमग्न तुल्याएको छ । बाढीको यो परिमाणको कहर र क्षति पूरै अनपेक्षित नभए पनि धेरै अपेक्षित पनि थिएन । अझै बढी चिन्ताको विषय के हो भने मेलम्ची लगायतका धेरै स्थानमा यस्ता विपत्का घटनाहरू दोहोरिइरहेका छन् । जस्तो कि, साउन १८ गते मात्रै मेलम्चीमा अर्को ठूलो बाढी आयो र उल्लेख्य मात्रामा पूर्वाधार तथा अन्य क्षेत्रमा भौतिक क्षति गरायो ।मेलम्ची, मनाङ र मुस्ताङका साथै देशका धेरैजसो पहाडी भागमा पछिल्लो समय भइरहेका बाढीपहिरोका घटनाहरूमा सबैतिर देखिएको समान प्रकृति के हो भने विपत्को स्वरूप परिवर्तन गराउने मुख्य कारक र विपत्को सुरुवाती कारक सानाठूला पहिरो र भूक्षय नै छन् । कमजोर भौगर्भिक बनोट, भौगोलिक परिस्थिति, २०७२ सालको भूकम्प, बस्ती विकास, पूर्वाधार विकास, अन्य मानवीय क्रियाकलाप, जोखिम घटाउने हाम्रा तौरतरिका र आकाशे पानीले गर्दा बाढीपहिरो बढेका हुन् । अहिलेको समयमा पहिरो आउनु अति गम्भीर विषय हो । अहिलेको समयमा जसरी पहिरोहरू गइरहेका छन् र जसरी तिनले मानिसहरूको ज्यान लिइरहेका छन्, त्यो पहिलेको भन्दा अलि बढी नै आक्रामक देखिन्छ । खासमा विपत्का लागि आवश्यक पहिलो सर्त भनेको प्रकोपको उच्च सम्भावना छ कि छैन र छ भने त्यसको प्रकृति कस्तो छ भन्ने नै हो । मेलम्चीकै कुरा गर्दा, यसको र इन्द्रावतीको उपल्लो तट पहिरो प्रकोपका लागि अत्यन्तै सम्भावित क्षेत्र मानिन्छ । यी क्षेत्रहरूमा पहिलेदेखि नै रहेका अनगिन्ती पहिरो र सतही भूक्षय जस्ता भौतिक क्रियाकलापहरूले यो कुरालाई इंगित गरिरहेका थिए । मेलम्चीको उपल्लो तटीय क्षेत्रमा प्रमुख दुइटै नदीका छेउछाउमा समेत ठूलो संख्यामा रहेका यस्ता पहिरो र भूक्षय, धेरै स्थानमा दायाँबायाँको बढी भिरालो जमिनमा साँघुरिएर बगिरहेका नदीहरू, खोलाहरूले निरन्तर रूपमा गरिरहेको पुराना पहिरोको खुट्टाको कटान (टो कटिङ), धेरै स्थानमा खोलानजिकै पुरानो पहिरोले जम्मा गरेका तर राम्ररी नखाँदिएका डेब्रिस फ्यानका थुम्काहरू रहनु जस्ता पक्षहरूले यस्ता कमजोर स्थानमा कुनै पनि बेला पहिरो जान सक्ने र तिनले खोला थुन्न सक्ने सम्भावना अधिक रहेको पनि देखाइरहेका थिए । तर हामीले प्रकोपका यस्ता इन्डिकेटरहरूलाई चिन्न सकेनौं अथवा वास्ता गरेनौं । त्यस्तै, योभन्दा पहिले पनि उपल्लो तटीय क्षेत्रमा पहिरो गई खोला थुनिएको, यसरी थुनिएको खोलामा जम्मा भएको डेब्रिसलाई पानीले भित्रभित्रै कटान गर्दै र खोल्दै तलतिर बग्ने बाटो बनाएको, पछि दायाँबायाँ जम्मा भएको गेग्रानलाई पनि कटान गर्दै पहिरोका रूपमा झार्दै आफूसँगै लिएर हिँड्दा डेब्रिस फ्लोको रूप लिएको देखिन्छ । अर्को महत्त्वपूर्ण कुरा, भिरालोपन बढी भएका स्थानहरूमा रहेका चट्टानहरू धेरै जोर्नीयुक्त हुनुका साथै धेरै ठाउँमा टुक्राटुक्रा परेको र पहिले नै आपसी घर्षणका कारण डिफर्मेसन भइसकेको देखिएको छ, जसले पहिरोको सम्भावनालाई बढाउने गर्छ । कुन ठाउँमा कस्तो असर गर्यो, पर्याप्त अध्ययन र अनुसन्धानको अभावमा ठ्याक्कै भन्न सकिने अवस्था नभए पनि २०७२ को भूकम्पका कारण जमिन बढी हल्लिने क्रममा चट्टान र माटोमा फ्याक्चर बढाइदिएको र खुकुलो बनाएको अनुमान गर्न कत्ति गाह्रो छैन । भूकम्पले धेरै ठाउँमा जमिनमा चिरा पार्नुका साथै भ्वाङ पनि बनाएको हुन सक्छ । यस्तो अवस्थामा पानी अलिक धेरै पर्दा र समय बित्दै जाँदा पहिरो ल्याउने प्रिपारेटरी फोर्सहरूले पहिरो जान नदिने बललाई जित्ने हुँदा प्रकोपको सम्भावना ह्वात्तै बढाइदिन सक्छन् । यस्ता चिरा र भ्वाङहरूबाट पानी सजिलै जमिनमुनि छिर्ने र जमिनलाई गलाई पहिरोको रूप लिने हुन सक्छ । साथै खहरे खोलाहरूले धेरै मात्रामा गेग्रान ल्याई मुख्य नदीको आसपास छोड्दै गएको देखिएको छ । कतिपय स्थानमा जमिनमुनिको पानीको बहावको दिशामा समेत परिवर्तन भएको हुन सक्छ, जसले पहिरो ल्याउन सहयोगी भूमिका खेलेको सम्भावना छ । भौगर्भिक विचित्रता भएको हाम्रो जस्तो देशमा भौगर्भिक तथा सतही भौतिक प्रक्रियामा अझै विषम रहेको सिन्धुपाल्चोक जस्तो ठाउँमा भौगर्भिक हेटेरोजिनिटी पनि रहेका कारण जहाँजहाँ यस्ता भौगर्भिक सिमानाहरू हुन्छन्, तीती स्थान अझै कमजोर हुने कारणले आकाशे पानी जमिनमुनि छिर्ने गर्छ र पहिरो निम्त्याउँछ । अर्कोतिर, मेलम्ची भएर बग्ने मुख्य दुइटै नदीहरूको उद्गमस्थल हिमाली क्षेत्रमा पर्छन् । ती स्थानहरूमा पनि जलवायु परिवर्तनको असरका रूपमा रहेको सतही जमिनको तापक्रम बढ्दै गएको छ । हिउँहरू पग्लिने क्रम बढ्दो रहेकाले हिमतालको संख्या विस्तार हुँदै गएको यथार्थ अध्ययनहरूले देखाइरहेको अहिलेको अवस्थामा हिउँ पग्लिने र ग्लेसिएर रिट्रिट हुँदै गएका कारण जमिनको सन्तुलनमा भिन्नता देखिँदै जानु स्वाभाविकै छ । हिउँ हुँदाको र नहुँदाको जमिन अथवा हिउँ तथा बरफको मोटाइ अनि परिमाणमा आएको परिवर्तनले जमिनको सन्तुलनमा भिन्नता ल्याउने तथा पग्लिएको पानी र हिउँको माटोढुंगा खियाउने प्रक्रियासँगै जमिनको सन्तुलनमा पनि सोहीअनुसार फरक पर्दै जाँदा यी हिमाली क्षेत्रमा समेत पहिरो जान सक्ने सम्भावना बढ्दै गएको छ । केही महिनाअघि भारतको उत्तराखण्डमा हिमाली क्षेत्रमा गएको पहिरोका कारण ठूलो मात्रामा हिउँ पग्लिएर तल्लो तटमा भयंकर बाढी आई धेरै जनधनको क्षति भएको थियो । मेलम्चीमा यस्तै प्रक्रियाले विपत् निम्तिएको हो भनी ठोकुवा गर्न नसके पनि विस्तृत अध्ययन नभइसकेको अहिलेको अवस्थामा यो सम्भावनालाई पूरै नकार्न भने सकिन्न । मुख्य कारण यो नहुँदा पनि हिमाली क्षेत्रमा भइरहेका सतही भौतिक प्रक्रिया र ससाना भूक्षयका कारण जम्मा भएको गेग्रान पानी बढी परेर बग्दै तलतिर आइपुग्दा कटानको क्षमता र क्युमिलेटिभ इफेक्टका कारण बाढीको तीव्रता बढाउन सक्ने हुन्छ । यस्तो प्रक्रियाले भिरालो जमिनमा बगेको नदीको दायाँबायाँ कटान गर्ने क्षमता बढाउनुका साथै अघि नै भनिए जस्तै पुरानो पहिरो, डिफर्मेसन भइसकेका चट्टान, पहिलेको डेब्रिस फ्यानलाई कटान गर्ने र हल्लिएको जमिनलाई गलाउँदै पहिरो ल्याउने प्रक्रियामा बल पुर्याउने गर्छ । उपल्लो तटमा पहिरोको यस्तो प्रचुर सम्भावना रहेको मेलम्चीमा विपत्को मुख्य कारक दुइटै नदीका उपल्लो तट नै हुन् भनी बुझ्न अब गाह्रो नहोला । तर यति धेरै क्षति हुनुमा भने अर्को अवस्थाबारे, जसलाई भल्नराबिलिटी पनि भनिन्छ, जान्नु जरुरी छ । खोलानजिकै रहेका पुराना बस्तीहरू, खोलानजिकै गरिएका खेतीपाती, उपल्लो तटमा सम्भावित प्रकोपलाई सही तरिकाले विश्लेषण नगरिकन बनाइएका ठूलठूला आयोजना तथा सडक निर्माण आदिले विपत्बाट हुन सक्ने क्षतिको जोखिम बढेको छ । हाम्रो अध्ययनमा सन् २०१५ पछि यो क्षेत्रमा विपत्को जोखिम बढेको देखिएको छ । व्यवस्थित भूउपयोग नीति लागू गर्न नसक्नु विपत्बाट क्षति बढ्नुको अर्को कारक हो ।मेलम्ची त एउटा प्रतिनिधि घटना मात्र हो, नेपालका अन्य धेरै पहाडी भाग पनि मेलम्चीकै अवस्थामा छन् । यस्तै घटना दोहोरिन सक्ने उत्तिकै सम्भावना रहेका यस्ता स्थानको पहिचान, प्रकोप व्यवस्थापन र समग्रमा विपत्को जोखिम न्यूनीकरणमा ढिलो नगरी लागिहाल्नुपर्ने देखिन्छ । हुन त वर्षा सुरु भएर मानिसहरूको ज्यान जान थालेपछि मात्र यसको कारण, रोकथाम र जोखिम घटाउने उपायबारे चासो राख्नु हाम्रो परम्परा नै बनिसकेको छ, तैपनि राष्ट्रिय विपत् जोखिम न्यूनीकरण तथा व्यवस्थापन प्राधिकरणले समेत काम थालिसकेकाले अहिलेको समयमा सकारात्मक परिवर्तन खोजिरहेका हामीले भविष्यमा यसका कामहरू कस्ता होलान् भन्नेमा बढी चासो राख्नु स्वाभाविक नै हुन्छ । मेलम्चीबाहेक पनि यो वर्षका पहिरोहरूबाट किन छिटोछिटो बढी मानवीय क्षति भइरहेको छ भन्नेबारे अध्ययन र विश्लेषण हुन सके देशभरि यस्तै प्रकृतिका भौगर्भिक बनोट, प्राकृतिक धरातल र मानवीय क्रियाकलापमा रहेका स्थानहरूलाई सुरक्षित राख्न मार्गनिर्देश हुन सक्छ । कमीकमजोरीबाट पाठ सिक्दै जानुको विकल्प छैन । त्यसमा पनि विपत् व्यवस्थापन मानिसको जीउधनसँग गाँसिएको अति नै संवेदनशील क्षेत्र भएका कारण यसलाई भविष्यका लागि ठूलो पाठका रूपमा लिन सकियो भने सम्भावित क्षतिलाई अवश्य कम गर्न सकिन्छ ।ढकाल इन्जिनियरिङ भूगर्भविद् हुन् ।"
समावेशीकरणका अवरोध,"लोकतन्त्र लोकसम्मतिमा चल्ने व्यवस्था हो । यस व्यवस्थाको सबभन्दा जटिलता भनेकै बहुमतको शासनमा असर नपर्ने गरी अल्पसंख्यकको अधिकारको रक्षा गर्नु हो । लोकतन्त्रमा बहुमतको शासन र अल्पमतको अधिकार सैद्धान्तिक रूपमा स्वीकारिएको छ । तर, मतदानको ज्यादतीले बहुमतको आडम्बरलाई बढाउँछ र अल्पमतलाई उपेक्षा गर्ने क्रम बढ्दै जान्छ । त्यसैले अठारौं शताब्दीका सोसल च्वाइस् थ्यौरी का प्रणेता कन्डरसेट र पछि यसलाई सन् १९५० मा परिमार्जन गर्ने केनेथ एरोले थोरैले धेरैका लागि वैधानिक रूपमै बलिदान गर्नुपर्ने व्यवस्थालाई चेतावनी दिएका थिए । केनेथ एरोले जनरल इम्पसिबिलिटी थ्योरम का माध्यमले निर्वाचन र मतदानले अस्वस्थ विजेताहरू जन्माउँछ भन्ने गणितीय सूत्रमा सिद्ध गरिदिएका छन् । जित्नेले सबै लिने र हार्नेले शून्य पाउने मतदान प्रणालीले सामुदायिक र वर्गीय द्वन्द्वलाई बढाउँछ । यस्ता द्वन्द्व र पृथकतावादी हिंसा रोक्नु नै लोकतन्त्रको सफलता मानिन्छ । समावेशी शासन प्रक्रियाले यस्ता विभाजनकारी सोचाइमा परिवर्तन ल्याउन सक्छ ।समावेशी शासनको नीति भन्नासाथ राजनीतिक प्रतिनिधित्व, समावेशी नीति कार्यान्वयन, स्थानीय नीतिमा स्वामित्वदेखि विविधता व्यवस्थापनका रणनीतिहरूसम्मको व्यापक अर्थमा बुझ्नुपर्छ । सबभन्दा अर्थपूर्ण समावेशीकरण भनेको राजनीतिक प्रतिनिधित्व गराउनु हो । नीति उत्पादन गर्ने राजनीतिले हो, यसैले यसमा प्रतिनिधित्व भएन भने अन्य क्षेत्रमा दिइएको प्रतिनिधित्वको कुनै महत्त्व हुँदैन । त्यसैले संसद्मा, सरकारमा, स्थानीय सरकारसहित निर्वाचित र मनोनयन हुने पदहरूमा देश र समाजका विविधतालाई समावेश गराउनुपर्छ । समावेशी शासनको अर्को पक्ष नीति निर्धारण भइसकेपछि त्यसको कार्यान्वयन गर्न प्रतिनिधिमूलक संयन्त्र निर्माण गर्नु हो । जुन वर्ग र क्षेत्रलाई सेवा वितरण गरिने हो, त्यसअनुरूपकै कर्मचारीतन्त्र हुनुपर्दछ भन्ने मान्यता छ । यसो किन भनिन्छ भने, समावेशी प्रतिनिधिमूलक संगठनले समुदायविशेषको माग र आकांक्षा राम्ररी बुझ्दछ र त्यसप्रति संवेदनशील हुन्छ । नेपालको संविधानले समावेशी लोकतन्त्र को कल्पना गरेको छ । संविधानको प्रस्तावनामा सामाजिक न्याय सुनिश्चित गर्न समानुपातिक, समावेशी र सहभागितामूलक सिद्धान्तका आधारमा समतामूलक समाज निर्माण गर्ने संकल्प गरिएको छ । संघीय व्यवस्थापिकाको गठनसम्बन्धी धारा ८४, राजनीतिक दलसम्बन्धी धारा २६९, संवैधानिक अंग र निकायमा नियुक्तिसम्बन्धी धारा २८३, संघीय निजामती सेवालगायत सबै संघीय सेवामा पदपूर्तिबारेको धारा २८५ का प्रावधानहरूले समावेशी र समानुपातिक सिद्धान्तको मार्गदर्शन गरेको देखिन्छ । संविधानका यिनै प्रावधानलाई कार्यान्वयन गर्न बनेका कानुनहरूले समावेशीकरणलाई समेटेका छन् । राजनीतिक दलसम्बन्धी ऐन, निर्वाचनसँग सम्बन्धित ऐन, स्थानीय सरकार सञ्चालनसम्बन्धी ऐन र निजामती सेवालगायत विभिन्न सेवाको सेवासर्तसम्बन्धी ऐनले महिला, जनजाति, मधेसी, दलित, अपांगता भएका लगायतलाई विशेष आरक्षणको व्यवस्था गरेका छन् । यीबाहेक संवैधानिक र कानुनी संगठनात्मक व्यवस्था पनि गरिएको छ । संवैधानिक आयोगहरू राष्ट्रिय महिला आयोग, राष्ट्रिय दलित आयोग, राष्ट्रिय समावेशी आयोग, आदिवासी जनजाति आयोग, मधेसी आयोग, थारू आयोग र मुस्लिम आयोग गठन भई कार्यरत छन् । यसका अतिरिक्त थुप्रै कानुनी संगठन (स्टाट्युटरी बडिज) समावेशिताको प्रवर्धन गर्न गठन गरिएका छन् ।नेपालमा वास्तविक रूपमै समावेशी नीतिको अवलम्बन गरिएको नेपालको अन्तरिम संविधान जारी भएपछि नै हो । २०६४ मा निजामती सेवा ऐनको संशोधन भएपछि व्यवस्थित आरक्षणमार्फत यो नीति कार्यान्वयनमा आएको हो । त्यसपछि पहिलो संविधानसभाको निर्वाचन २०६४ मा समावेशिताका आधारमा संविधानसभाका सदस्यहरू चुनिएपछि यसले मूर्तरूप लिन थाल्यो । त्यसैले आरक्षण लागू गरिएको १४ वर्ष पुग्न लाग्दा यस नीतिको सफलता र असफलताको समीक्षा गर्ने बेला भएको छ । राजनीतिक प्रतिनिधित्वतर्फ संघीय व्यवस्थापिकामा महिलाहरूको एकतिहाइ प्रतिनिधित्व छ र अन्य आरक्षित समूहतर्फ पनि तोकिएको प्रतिशत पुर्याउनैपर्ने निर्वाचनसम्बन्धी कानुनी व्यवस्थाले प्राप्त आरक्षणको कोटा पूरा भएकै छ । स्थानीय निकायहरूमा अहिले ४१ प्रतिशत महिला प्रतिनिधिहरू रहेको नेपाल सोसल इन्क्ल्युजन सर्भे२०१८ ले देखाएको छ । तर, यो राजनीतिक प्रतिनिधित्वको आरक्षण अर्थपूर्ण नभई संवैधानिक र कानुनी औपचारिकता पूरा गर्न मात्र भएको उक्त सर्वेक्षणले औंल्याएको छ । संघीय संसद्मा प्रत्यक्षतर्फ ९६ प्रतिशत पुरुष चुनिनु, एक जना पनि मधेसी दलित प्रत्यक्ष निर्वाचित नहुनु, स्थानीय तहमा ९७ प्रतिशत प्रमुख पदमा पुरुष हुनुले यसलाई पुष्टि गर्छ । स्थानीय तहको ९२ प्रतिशत उपप्रमुखमा महिला निर्वाचित हुनु, तर १ प्रतिशतभन्दा कम वडा अध्यक्ष महिला हुनुले आरक्षणका प्रमुख वा उपप्रमुखमध्ये एक महिला हुनैपर्ने कानुनी प्रावधानले मात्र यो प्रतिनिधित्व सम्भव भएको स्पष्ट हुन्छ । प्रदेश सरकारतर्फ समावेशी सरकार बन्न नसकेको तथ्य कान्तिपुर दैनिकको मिति २०७८ साउन १३ को समावेशी छैनन् प्रदेश सरकार शीर्षक रिपोर्टिङले स्पष्ट गरिदिएको छ । सातै प्रदेशमा एक जना महिला पनि मुख्यमन्त्री नहुनु, प्रदेश २ सरकारमा पहाडी र दलितको प्रतिनिधित्व नहुनु, कर्णाली प्रदेशको आठ सदस्यीय मन्त्रिपरिषद्मा ब्राह्मण र क्षत्रीको एकाधिकार देखिनु, गण्डकी प्रदेशको सरकारमा दलित नहुनु, वाग्मती प्रदेश सरकारमा दलित नपर्नु, प्रदेश १ को नौ सदस्यीय मन्त्रिपरिषद्मा ६ जना जनजाति पर्नुले समावेशी लोकतन्त्र नै धरापमा परेको निचोड उक्त रिपोर्टमा उल्लेख छ । प्रदेश २ सरकार समावेशी नभएकाले समावेशी गराउन प्रदेश प्रमुखले सरकारलाई लिखित सुझाव नै दिएको सार्वजनिक भएको छ । निजामतीसहित सबै सरकारी सेवाहरूमा आव २०६४६५ देखि आरक्षणको व्यवस्था लागू गरिएको हो । खुला प्रतियोगिताका लागि छुट्याइएका कुल पदमध्ये ४५ प्रतिशत आरक्षणबाट पदपूर्ति गर्ने कानुनी व्यवस्था कार्यान्वयनमा छ । सरकारी सेवाको आरक्षणले भने केही सकारात्मक नतिजा दिन थालेको छ । निजामती सेवातर्फ यस अवधिमा खुलातर्फ ३१८०१ पदपूर्ति भएकामा आरक्षणतर्फबाट २१६४९ पदपूर्ति भएको लोक सेवा आयोगको एकसट्ठीऔं वार्षिक प्रतिवेदनमा उल्लेख छ । आरक्षणभित्र पनि महिला ७३७०, आदिवासी जनजाति ५७८०, मधेसी ४७४५, दलित १९७८, अपांगता भएका ९९९, पिछडिएको क्षेत्रबाट ७७७ पदपूर्ति हुन सकेको देखिन्छ । निजामती सेवाबाहेक सुरक्षा निकाय र संगठित संस्थातर्फ निजामतीको संख्याभन्दा तीन गुणा बढी आरक्षणबाट पदपूर्ति भएको अनुमान गर्न सकिन्छ । यी तथ्यांक हेर्दा अब सार्वजनिक सेवाहरूले प्रतिनिधिमूलक स्वरूप लिँदै गएको मान्नुपर्दछ । केही वर्षपछि कर्मचारीतन्त्र विविधता झल्किने नेपालकै बहुल समाजको प्रतिबिम्ब हुन जाने अपेक्षा गरिन्छ । आरक्षणबाहेक राज्यले भूमिहीन दलित पहिचान गरी बसोबासका लागि जमिन उपलब्ध गराउने कार्यक्रम लागू गरेको छ । महिलाहरूको भूमिमाथिको अधिकार र स्वामित्व बढाउन प्रदेश र स्थानीय तहको समन्वयमा महिलाका नाममा जग्गा हस्तान्तरण गर्दा रजिस्ट्रेसन शुल्क लगायतमा विशेष छुट दिने नीति लिइएको छ । विपन्न र अपांगता भएका नागरिकका बालबालिकालाई विशेष छात्रवृत्ति, देशभरका सामुदायिक विद्यालयमा अध्ययनरत छात्राहरूलाई निःशुल्क स्यानेटरी प्याड वितरण, मुलुकभरका स्वास्थ्य स्वयंसेविकाको परिवारलाई निःशुल्क स्वास्थ्य बिमाको व्यवस्था गरिएको छ । यी कार्यक्रमको प्रभावको मूल्यांकन भइनसके पनि सकारात्मक रहेको अनुमान गरिएको छ ।समावेशी शासनको अहिलेसम्मको उपलब्धिको समीक्षा गर्दा मिश्रित परिणाम देखिएको छ । पहिलो त समावेशीकरणको नीतिको लाभमाथि एलिट क्याप्चर भएको छ । मधेसी कोटाको लाभ लिनेमा त्यहाँका निश्चित चारपाँच जात मात्र छन् । मधेसी दलितहरू र त्यहाँका अति सीमान्तकृत वर्गले यसको लाभ लिन सकेको देखिँदैन । दलिततर्फको लाभ पहाडे दलितहरूले लिएको देखिन्छ भने अरू दलितले अति नगण्य रूपमा मात्र अवसर लिन सकेका छन् । जनजातितर्फ उन्नत भनेर जनजाति महासंघले वर्गीकरण गरेको नेवार जातिले बढी अवसर लिइरहेको छ । यसबाहेक राई, तामाङ, गुरुङ, लिम्बू र मगरले आरक्षणको लाभ लिइरहेका छन् । सूचीकृत गरिएका ५९ आदिवासी जनजातिमध्ये पाँचछ जातिले मात्र समावेशीकरणको लाभ लिनुले यस नीतिमा पुनरावलोकन गर्नुपर्ने आवश्यकता बोध गराएको छ । महिलाको कोटामा पहाडे ब्राह्मण महिलाले अधिकांश सिट कब्जा गरेका छन् । अपांगता भएकातर्फ वास्तविक अपांगता भएकाले भन्दा सामान्य औंला बाँगिएका, केही अंश मात्र दृष्टि कमजोर भएका आदि नाम मात्रका अपांगता भएकाहरूले अवसर लिइरहेका छन् । कति प्रतिशत अपांगता भएकालाई आरक्षण दिने हो भन्ने कानुनले स्पष्ट नगर्दा यस्तो अवस्था सिर्जना भइरहेको छ । यस सम्बन्धमा लोक सेवा आयोगको एकसट्ठीऔं प्रतिवेदनको निजामती सेवामा नियुक्तिका लागि सिफारिस भएको जातिगत विवरण मननयोग्य छ । यसअनुसार आव २०७६७७ मा धेरै संख्यामा सिफारिस हुने पाँच जातिमा ब्राह्मण, क्षत्री, नेवार, मगर र थारू छन् । सोनार डोम, बादी, दुसाध, पासवान, पासी, मारवाडी, माली, मल्लाह, भेडियार, गडेरी, कानू, कायस्थ, हजामठाकुर र हलुवाई जातजातिबाट एकएक जना मात्र सिफारिस भएका छन् । आदिवासी जनजातिभित्र पर्ने ५९ जातिमध्ये ९ वटा मात्र सिफारिस हुन सकेका छन् । यो चित्रले नेपालको समावेशीकरणको नीति त्यति सफल नभएको स्पष्ट पार्छ ।समावेशी नीतिको उद्देश्य ती वर्गहरूको आवश्यकता, विशेष सरोकारका एजेन्डा नीति र नीति कार्यान्वयनमा प्रतिबिम्बित हुन सकुन् भन्ने हो । यसमा भने समावेशी कोटाको लाभ लिनेहरू पूर्णतः असफल भएका छन् । महिला ककस आफ्ना हितमा हुने गरी नागरिकता ऐनको विधायनमा प्रभाव पार्न असफल भएका छन् । आदिवासी जनजाति र दलितहरूको भूमिका पनि कमजोर छ । मेसिडोनिया, आयरल्यान्ड, बेल्जियम लगायतमा माइनरिटी भिटो को व्यवस्था छ । आफूसँग सम्बन्धित नीति निर्माणमा उनीहरूले भिटो प्रयोग गर्न पाउँछन् । बहुमतको बलमा उनीहरूको सरोकारको बेवास्ता नहोस् भनेर यस्ता कडा प्रावधान राख्ने गरिन्छ । नेपालमा भने व्यवस्थापिकामा अल्पसंख्यकको प्रतिनिधित्व उल्लेख्य संख्यामा भए पनि दलको ह्वीप मानेर मतदान गर्दछन् । समावेशीकरणको अर्को अवरोध भनेको ग्लास सिलिङ हो । यो यस्तो बाधा हो, जसले आरक्षितहरूलाई उच्च वा निर्णायक तहमा पुग्नबाट रोक्दछ । अहिले स्थानीय तहको प्रमुख पदमा ३ प्रतिशत मात्र महिला हुनु, सातै प्रदेशमा एक जना पनि महिला मुख्यमन्त्री नहुनु यसका उदाहरण हुन् । नेपाल सरकारका विशिष्ट श्रेणीका पदमा तीन जना मात्र महिला हुनुलाई पनि यसैको असरका रूपमा बुझ्न सकिन्छ । सामाजिक तनावलाई कम गर्न र देशप्रति सबैको माया जगाउन पनि समावेशीकरण अनिवार्य छ । त्यसैले यस नीतिले के नराम्रो परिणाम दियो भन्दा पनि यसलाई सुधार गरेर देशले विविधतामा गर्व गर्न सक्ने बनाउनुपर्दछ । सुधार गर, अन्त नगर (मेन्ड इट बट डु नट एन्ड इट) अहिलेको हाम्रो मन्त्र हुनुपर्दछ ।"
कानुनमा सीमित सुरक्षा,"वि भिन्न अध्ययनले अचेल बलात्कारका घटना बढ्दै गइरहेको देखाउँछन् । पछिल्लो समय महिला अधिकारका क्षेत्रमा निकै काम भइरहेका पनि छन् । यसैको फलस्वरूप महिलाहरूले आफूमाथि भएका हिंसा सार्वजनिक गर्ने क्रम बढेकाले पनि बलात्कार बढेजस्तो देखिएको हुन सक्छ । पछिल्लो समय महिलाले सार्वजनिक क्षेत्रमा प्रवेश पाउनुपर्ने, रोजगारीको अधिकार तथा समान प्रतिनिधित्व हुनुपर्ने जस्ता सवाल उठे पनि महिला सुरक्षाको सुनिश्चितता यी सबैको पूर्वसर्त हो । नेपालको वैधानिक कानुन, २००४ देखि नेपालको संविधान, २०७२ सम्मका संविधान महिलाहरूलाई अधिकारसम्पन्न गराउनेतर्फ उन्मुख रहे पनि सोचेअनुरूपको उपलब्धि हासिल हुन सकिरहेको छैन । संविधानले लैंगिक विभेदको अन्त्य गर्ने संकल्पसहित महिलाको हकलाई मौलिक हकका रूपमा सुनिश्चित गर्दै महिलालाई लैंगिक भेदभावबिना समान वंशीय हक, सुरक्षित मातृत्व र प्रजनन स्वास्थ्यसम्बन्धी हक तथा राज्यका सबै निकायमा समानुपातिक समावेशी सिद्धान्तका आधारमा सहभागी हुने हकको व्यवस्था गरेको छ । संविधानको मौलिक हकमा समानता, सामाजिक पुनःस्थापना र क्षतिपूर्तिसहितको न्याय पाउने संवैधानिक हकको व्यवस्था गरिएको छ । संविधानमा सबैलाई धार्मिक, सामाजिक, सांस्कृतिक परम्परा, प्रचलन वा अन्य कुनै आधारमा शारीरिक, मानसिक, यौनजन्य, मनोवैज्ञानिक वा अन्य कुनै किसिमको हिंसाजन्य कार्य वा शोषणविरुद्धको हक र पीडितलाई कानुनबमोजिम क्षतिपूर्ति पाउने हकको व्यवस्था गरिएको छ । त्यसैगरी राज्यका सबै निकायमा महिलालाई समानुपातिक समावेशी सिद्धान्तका आधारमा सहभागी हुने शिक्षा, स्वास्थ्य, रोजगारी र सामाजिक सुरक्षामा सकारात्मक विभेदका आधारमा विशेष अवसर प्राप्त हुने र सम्पत्ति तथा पारिवारिक मामिलामा दम्पतीको समान हक हुने जस्ता प्रावधान पनि छन् ।राज्यले लैंगिक हिंसा निराकरण गर्न विभिन्न नीति, कानुन र कार्ययोजनाहरू बनाई कार्यान्वयन गर्दै आएको छ । महिलाविरुद्ध हुने हिंसाहरू, जबरजस्ती करणी, शरीर बन्धक, मानव बेचबिखन तथा ओसारपसार जस्ता अपराधलाई राज्यविरुद्ध हुने गम्भीर फौजदारी अपराधका रूपमा परिभाषित गरी कसुरदारलाई कठोर सजायको व्यवस्था गरिएको छ । संविधानको मौलिक हक कार्यान्वयनका लागि विभिन्न कानुन निर्माण भएका छन् । अपराध पीडित संरक्षण ऐन, २०७५ मा अपराध पीडितको न्यायको अधिकार सुनिश्चित गरी जबरजस्ती करणी, मानव बेचबिखन, यौन दुर्व्यवहार जस्ता कसुरको अनुसन्धान, तहकिकात, अभियोजन र अदालती कारबाहीको सिलसिलामा गोपनीयताको अधिकार, सुरक्षित हुन पाउने अधिकार, सुनवाइको सिलसिलामा छुट्टै कक्षमा रहन पाउने अधिकार, कानुनबमोजिम सामाजिक पुनःस्थापना र क्षतिपूर्तिसहितको न्याय पाउने व्यवस्था गरी पीडितको हकहितको संरक्षण गरेको छ ।घरेलु हिंसा (कसुर र सजाय) ऐन, २०६६ मा पीडितले अनुरोध गरेमा उजुरीसम्बन्धी कारबाही र सुनुवाइ अदालतले बन्द इजलासमा गर्नुपर्ने, पीडितलाई तत्काल संरक्षण दिन अदालतले उजुरीको अन्तिम निर्णय नभएसम्मका लागि पीडकको नाममा अन्तरिम संरक्षणात्मक आदेश जारी गर्न सक्ने व्यवस्था गरेको छ ।सुरक्षित मातृत्व तथा प्रजनन स्वास्थ्य अधिकार ऐन, २०७५ मा यौन तथा प्रजनन शिक्षा, सूचना र सेवाको अधिकार स्थापित गरिएको छ । वैयक्तिक गोपनीयतासम्बन्धी ऐन, २०७५ मा व्यक्तिको सार्वजनिक तथा निजी जीवनको गोपनीयता जस्ता विषय समेटिएका छन् । कार्यस्थलमा हुने यौनजन्य दुर्व्यवहार (निवारण) ऐन, २०७१ ले सुरक्षित र मर्यादित वातावरणमा काम गर्न पाउने अधिकारको सुनिश्चितता गरेको छ । मानव बेचबिखन तथा ओसारपसार (नियन्त्रण) ऐन, २०६४ ले यसमा संलग्न कसुरदारलाई कठोर सजायको व्यवस्था गरेको छ । कानुनी सहायतासम्बन्धी ऐन, २०५४ अन्तर्गत कानुनी सहायता कोषको स्थापना गरिएको छ । महिला हकहितलाई संरक्षण गर्न महिला आयोगसमेत गठन गरिएको छ ।लैंगिक हिंसाविरुद्धको राष्ट्रिय कार्ययोजना, महिलाविरुद्ध हुने सबै प्रकारको भेदभाव उन्मूलनसम्बन्धी महासन्धिको कार्यान्वयनसम्बन्धी राष्ट्रिय कार्ययोजना, लैंगिक समानता र महिला सशक्तीकरणसम्बन्धी राष्ट्रिय कार्ययोजना, कानुनी सहायता नीति, राष्ट्रिय रोजगार नीति, पाँचौं पञ्च वर्षीय मानव अधिकार राष्ट्रिय कार्ययोजना, मानव बेचबिखन तथा ओसारपसार नियन्त्रणसम्बन्धी राष्ट्रिय कार्ययोजनालगायत विभिन्न आवधिक योजना तर्जुमा भएका छन् । नेपाल सरकारले अवलम्बन गरेका विभिन्न नीति तथा कार्यक्रमहरू प्रत्यक्ष वा अप्रत्यक्ष रूपमा महिलालाई सुरक्षित बनाउनेमा केन्द्रित भए पनि व्यवहारमा त्यसको कार्यान्वयन शून्य बराबर छ । राज्यले लैंगिक विभेदमा आधारित हिंसाबाट प्रभावित व्यक्तिहरूलाई सुरक्षित तवरले न्याय, उपचार र मनोविमर्श तथा मनोसामाजिक परामर्शलगायतका आवश्यक सेवाहरू सरल र सहज तरिकाले उपलब्ध गराउने नीति तर्जुमा गरे, महिलालाई सुरक्षित बनाउन सकिन्छ । अर्कातर्फ सरकारले महिला हिंसा रोक्न विद्यालय तहका छात्रालाई अनिवार्य आत्मरक्षा तालिम दिने नीति अवलम्बन गर्नुका साथै लैंगिक हिंसा न्यूनीकरण गर्न बनेका राष्ट्रिय तथा अन्तर्राष्ट्रिय कानुनी व्यवस्था कडाइका साथ कार्यान्वयन गर्नुपर्छ ।"
मातृत्व उत्सव : अश्लीलता या क्रान्ति,"निजत्व र स्वतन्त्रताको समग्र भाष्यसमाज बहुआयामिक छ । स्वझावैले व्यक्तिका रचिहरू पनि बहुआयामिक छन् । सम्पूर्ण मान्छेको इच्छालाई एक व्यक्तिको इच्छाले प्रतिनिधित्व गर्न सक्दैन । कसैले मातृत्वलाई खुसीका रूपमा लिएर प्रदर्शन गर्न मन पराउँछ र यसो गर्दा उसलाई खुसी मिल्छ भने यो उसको व्यक्तिगत स्वतन्त्रताको कुरा हो । निजी जिन्दगीमा व्यक्तिले आफ्नो सापेक्षिक स्वतन्त्रताको उपभोग गर्न चाहन्छ भने त्यसो गर्ने अधिकार उसलाई हुनुपर्छ । पेट देखाउनु व्यक्तिको निजी इच्छा र वैयक्तिक स्वतन्त्रताको कुरा हो । आफ्नो शरीरमाथि आफ्नो अधिकार भन्ने शब्दावलीको मर्मलाई यसले पक्कै पनि सुनिश्चित गर्छ । तर, समग्र उन्मुक्ति र स्वतन्त्रतासँग यसलाई जोडेर हेर्नु त्यति सार्थक हुँदैन । किनकि, अंग प्रदर्शन गरेर ठूलै क्रान्ति हुन्छ भन्ने ठान्नु भ्रम मात्रै हो । मान्छे वैचारिक रूपमै परिवर्तन र क्रान्तिका मूल्यमान्यता र सिद्धान्तहरूलाई आत्मसात् गर्छ भने शरीर देखाउनेनदेखाउने, के लगाउने, के खाने भन्नेजस्ता कुराहरू अत्यन्तै गौण हुन् । विचार परिवर्तनशील छ र परिवर्तनप्रति प्रतिबद्ध छ भने पेट नदेखाए पनि देखाए पनि र छोटो कपडा लगाए पनि वा पूरै जीउ ढाके पनि ऊ क्रान्तिकारी नै हुन्छ, प्रगतिशील नै हुन्छ ।स्वतन्त्रताको परिभाषालाई आवरणमा देखिने परिवर्तनभन्दा अलिकति बाहिर निस्केर वैचारिक परिवर्तन र मजबुतीसँग जोडेर हेर्नुपर्छ । समस्या पेट देखाउनु या नदेखाउनु र यसमा बहस गर्नु होइनÙ बरु पुरातन संस्कार, संस्कृति, रूढि, अन्धविश्वास र दासतामाथि वैचारिक रूपमै विद्रोहचेत सिर्जना गर्नु हो । हिंसा र शोषणमाथि प्रतिकारका नयाँ शृङ्खलाहरू निर्माण गर्नु हो ।खासमा अंग देखाएर ठूलै क्रान्ति हुने पनि होइन र देखाउँदैमा समाजको मर्यादा खलबलिएर ठूलै अस्थिरता उत्पन्न भइहाल्ने पनि होइन । यी त केवल व्यक्तिका अत्यन्तै निजी कुराहरू हुन् । फेरि, महिला मुक्ति र स्वतन्त्रताको समग्र भाष्य व्यक्तिका यस्ता सीमित स्वतन्त्रताभन्दा अलि परकै कुरा हो ।त्यसैले, महिलाले शरीर देखाए समाजै भाँडिन्छ, अनिष्ट हुन्छ भन्ने तथा महिलाका अंगहरूप्रति घृणित दृष्टि राख्ने अत्यन्तै संकीर्ण तप्का अनि महिलाले शरीर देखाएरै ठूलै क्रान्ति हुन्छ र समाज रातारात बदलिन्छ भनेर निजी इच्छा र व्यक्तिगत स्वतन्त्रताको सवाललाई समग्रतामा जोडेर वादविवाद, विरोध र आलोचना गर्ने सबै जना अब यस्ता सामान्य कुराहरूबाट अलि माथि उठ्नु जरुरी छ ।नकारात्मक मानसिकता बोकेर अब महिलाको शरीरप्रति घृणा व्यक्त गर्न र महिलाको शरीरलाई केन्द्रमा राखेर आफ्नो बौद्धिकताको गफ लडाउन बन्द गरौँ । महिलाको शरीरलाई आधार बनाएर आलोचना एवं फ्रशंसाको जुहारी खेल्ने कामलाई अन्त्य गरौँ र महिला मुक्तिबारे सार्थक बहस गरौँ ।"
'स्थानीय तहलाई प्रदेशको क्षेत्राधिकारभित्र ल्याउन कार्य गर्ने,"काठमाडौं (कास) गठबन्धन सरकार सञ्चालनका लागि न्यूनतम साझा कार्यक्रम तयार गर्न गठित कार्यदलले स्थानीय तहलाई प्रदेशको क्षेत्राधिकारभित्र ल्याउन पहल गर्न सुझाएको छ । कार्यदलले कार्यक्रमको मस्यौदामा संघीयताको कार्यान्वयन र संघीय लोकतान्त्रिक गणतन्त्रको सुदृढीकरण शीर्षकअन्तर्गत उक्त बुँदालाई समेटे पनि विस्तृत उल्लेख गरिएको छैन । मस्यौदामा संविधानअनुसार प्रदेशलाई बाँकी कार्यालय हस्तान्तरण गर्ने पनि उल्लेख छ । मस्यौदामा संघीय कानुन निर्माण र संशोधन गरी प्रदेशको अधिकार सूचीमा रहेका विषयमा कानुन बनाउन सहजीकरण गर्ने भनिएको छ । प्रदेश सरकारसँगको समन्वयमा प्रदेश प्रहरी समायोजनको काम यथाशीघ्र अगाडि बढाउने पनि कार्यक्रममा समेटिएको छ । कांग्रेस महामन्त्री पूर्णबहादुर खड्का नेतृत्वको ७ सदस्यीय कार्यदलले तयार गरेको मस्यौदालाई गठबन्धनका शीर्ष नेताले अन्तिम रूप दिएपछि सार्वजनिक गर्ने तयारी छ । कार्यदलका एक सदस्यका अनुसार मस्यौदामा केपी शर्मा ओली नेतृत्वको सरकारका बेला स्वास्थ्य सामग्री खरिदमा भएको अनियमितताको छानबिन गर्ने र दोषी देखिए कारबाही प्रक्रिया अगाडि बढाउने विषय पनि समेटिएको छ । मस्यौदामा चैत मसान्तसम्ममा खोप लगाउन योग्य सबैलाई निःशुल्क खोप दिने, वैदेशिक सहायतालाई राष्ट्रिय प्राथमिकताका क्षेत्रमा परिचालन गरिनुपर्ने बुँदा पनि उल्लेख छ । यस्तै, राष्ट्रिय हित प्रतिकूल रहेका सन्धि सम्झौता पुनरावलोकन गर्नुपर्ने पनि भनिएको छ । संसद्मा विचाराधीन संघीय निजामती विधेयक, नागरिकता विधेयकलगायत अति आवश्यक विधेयकलाई जतिसक्दो छिटो पारित गराउने, विदेशमा रहेका नेपालीलाई पनि मतदानको अधिकारको व्यवस्था गर्नुपर्ने, सुशासनयुक्त तथा भ्रष्टाचारमुक्त अर्थ व्यवस्था निर्माणका लागि सार्वजनिक क्षेत्रमा ईबिडिङ प्रणाली लागू हुनुपर्ने उल्लेख छ ।शान्ति सम्झौता तथा मधेस आन्दोलनलगायत विभिन्न पक्षसँग भएका सहमति र सम्झौता कार्यान्वयन गर्ने पनि कार्यक्रमको मस्यौदामा उल्लेख छ । गिरीशचन्द्र लाल आयोगको प्रतिवेदन सार्वजनिक गरिने पनि मस्यौदामा उल्लेख छ । लाल आयोगले मधेस तथा थरुहट आन्दोलनमा भएका घटना जाँचबुझ गरेको थियो । बढ्दो महँगी नियन्त्रण गरी खाद्यान्न, पेट्रोलियम पदार्थलगायत जनताका अत्यावश्यक दैनिक उपभोग्य वस्तुको सहज र सुलभ आपूर्तिको व्यवस्था गर्ने साथै परराष्ट्र नीति निर्माणमा राष्ट्रिय सहमति कायम गर्ने विषय पनि मस्यौदामा समेटिएको छ ।"
देउवाको समर्थन खोज्दै निधि,"काठमाडौं (कास) कांग्रेस सभापति तथा प्रधानमन्त्री शेरबहादुर देउवाले आफू अन्तिम पटकका लागि सभापतिको उम्मेदवार हुन लागेको भन्दै उपसभापति विमलेन्द्र निधिसँग सहयोगको आग्रह गरेका छन् ।देउवाले सहयोग माग्नुअघि नै निधिले आफूले सभापतिका लागि तयारी अघि बढाइरहेको भन्दै समर्थन खोजेका थिए । तपाईंकै समर्थनबाट म सभापतिको उम्मेदवार हुन चाहन्छु । सम्पर्क कार्यालय पनि खोल्न लागेको छु, निधिको भनाइ उद्धृत गर्दै स्रोतले भन्यो, सम्पर्क कार्यालय उद्घाटन गरिदिन आइदिनुहोला ।जबाफमा देउवाले पार्टी विधानको व्यवस्थाले पनि आफ्नो उम्मेदवारी अन्तिम हुने बताउँदै सहयोगका लागि आग्रह गरेपछि निधि आफू उम्मेदवारबाट पछि नहट्ने भन्दै बालुवाटारबाट बाहिरिएका थिए । देउवा र निधिबीच करिब एक घण्टा भएको वार्तामा पार्टीको क्रियाशील सदस्यताको विवादसम्बन्धी विषयमा समेत छलफल भएको थियो । अन्य दलका नेता तथा कार्यकर्ताको समायोजन गर्न गठित समितिका संयोजकसमेत रहेका निधिले क्रियाशील सदस्यता वितरणमा वरिष्ठ नेता रामचन्द्र पौडेल पक्षले सर्वसम्मतिबाट भएका निर्णयमा समेत असहमति जनाएर विवाद झिक्ने काम गरेको दाबी गरेका थिए । निर्णय भइसकेको फायललाई फेरि खोतल्नु विधिसम्मत नभएको तर्क निधिको छ ।"
क्लियरिङ हाउसको कारोबार जीडीपीको तीन गुणा,"काठमाडौं (कास) गत आर्थिक वर्षमा नेपाल क्लियरिङ हाउस (एनसीएचएल) का विभिन्न प्रणालीमार्फत फर्छ्योट गरिएको नगदरहित भुक्तानी कारोबार नेपालको कुल गार्हस्थ्य उत्पादन (जीडीपी) भन्दा तीन गुणा बढी छ । एनसीएचएलले ईसीसी, आईपीएस र कनेक्ट आईपीएसलगायत विभिन्न प्रणालीमार्फत भुक्तानी कारोबार गर्दै आएको छ । बैंक तथा वित्तीय संस्था, भुक्तानी सेवा प्रदायक, नेपाल सरकारलगायत अन्य विभिन्न संघसंस्थाले प्रयोग गर्ने एनसीएचएलका सिस्टममार्फत उल्लिखित रकमको कारोबार भएको विज्ञप्तिमा उल्लेख छ । गत आर्थिक वर्षमा एनसीएचएलले कुल ४ करोड ४७ लाखभन्दा बढी भुक्तानी कारोबार फर्छ्योट गरेको छ, जुन अघिल्लो आर्थिक वर्षको तुलनामा १ सय १७ प्रतिशत बढी हो । रकमका आधारमा १३ खर्ब रुपैयाँ, २०९ करोड अमेरिकी डलर, २४९ करोड युरो र २७२ करोड जीडीपी बराबरको रकम आफ्ना विभिन्न भुक्तानी प्रणालीमार्फत फर्छ्योट गरेको हो, विज्ञप्तिमा उल्लेख छ । यसैगरी चेकको कारोबार २१, एनसीएचएल आईपीएसमा ९४ र कनेक्ट आईपीएसमा ५६६ प्रतिशत कारोबार वृद्धि भएको कम्पनीको दाबी छ । यसरी तथ्यांक हेर्दा चेकबाट हुने कारोबारको वृद्धि स्थिर हुँदै गइरहेको छ भने डिजिटल भुक्तानी प्रणालीहरूको उपायोग उल्लेख्य वृद्धि हुँदै गएको छ, विज्ञप्तिमा भनिएको छ ।आगामी वर्षमा एनसीएचएलद्वारा कार्यान्वयन गरिने नेसनल पेमेन्ट स्विच (एनपीएस) मार्फत पनि यसरी बढ्दो डिजिटल भुक्तानीको प्रयोगलाई थप टेवा पुग्ने कम्पनीको दाबी छ । एनसीएचएल राष्ट्र बैंक र बैंक वित्तीय संस्थाबाट प्रवर्द्धित कम्पनी हो । यो कम्पनीले देशको डिजिटल भुक्तानी पूर्वाधार विकासका लागि राष्ट्रियस्तरका भुक्तानी तथा फर्छ्योटका प्रणाली निर्माण तथा सञ्चालन गर्दै आएको छ । कम्पनीमा ५९ बैंक वित्तीय संस्था, २३ भुक्तानी सेवा प्रदायक, १२ रेमिट्यान्स कम्पनी, ७ इन्स्योरेन्स कम्पनी, १२ सरकारी तथा अर्धसरकारी निकाय र अन्य ७ विभिन्न संघसंस्था आबद्ध छन् ।"
सामाजिक उत्तरदायित्वको ६८५ उपत्यकामै,"(काठमाडौं)  बैंक तथा वित्तीय संस्थाले संस्थागत सामाजिक उत्तरदायित्व (सीएसआर) मा खर्च गर्नुपर्ने रकमको दुईतिहाइ अंश (६८ प्रतिशत) काठमाडौं उपत्यका (वाग्मती प्रदेश) मै खर्च हुने गरेको राष्ट्र बैंकको एक अध्ययनले देखाएको छ । सीएसआर कोषबाट हुने खर्च क्षेत्रगत तथा प्रदेशगत रूपमा सन्तुलित हुन नसकेको पनि अध्ययनले औंल्याएको छ ।कोषमा रहेको रकम खर्च गर्ने सम्बन्धमा नेताहरूबाट दबाब आउने गरेको, बैंकका सञ्चालक, उच्च पदाधिकारीलगायतको तजबिजीमा खर्च हुने गरेको गुनासो बढिरहेका बेला राष्ट्र बैंकको उक्त प्रतिवेदन सार्वजनिक भएको हो । बैंक तथा वित्तीय संस्थाको वार्षिक प्रतिवेदन, राष्ट्र बैंकमा पेस गरेका तथ्यांक र अनलाइन सर्वेक्षणका आधारमा राष्ट्र बैंकले उक्त अध्ययन गरेको हो । भौगोलिक र क्षेत्रगत सन्तुलन मिलाउनुका साथै पारदर्शी रूपमा खर्च गराउन सामाजिक उत्तरदायित्वसम्बन्धी स्पष्ट मार्गदर्शन तथा निर्देशनको आवश्यकता देखिन्छ, कोषबाट हुने खर्च उपयोग सम्बन्धमा राष्ट्र बैंकले मंगलबार सार्वजनिक गरेको अध्ययन प्रतिवेदनको निष्कर्ष छ । पछिल्ला वर्षमा विस्तारै प्रदेशगत रूपमा पनि बैंक तथा वित्तीय संस्थाले सीएसआरको रकम खर्चिन थालेको पनि प्रतिवेदनले बताएको छ । राष्ट्र बैंकको निर्देशनअनुसार बैंक तथा वित्तीय संस्थाले वार्षिक शुद्ध नाफाको न्यूनतम १ प्रतिशत रकम सीएसआरमा खर्च गर्नुपर्छ । आर्थिक वर्ष २०७६७७ मा बैंक तथा वित्तीय संस्थाले आर्थिक वर्ष २०७५७६ को खुद मुनाफाको १५८ प्रतिशत रकम कोषमा जम्मा गरेको देखिन्छ, प्रतिवेदनमा भनिएको छ, जुन राष्ट्र बैंकले तोकेको खुद मुनाफाको न्यूनतम १ प्रतिशतभन्दा माथि हो ।बैंक तथा वित्तीय संस्थाको वर्गअनुसार हेर्दा वाणिज्य बैंकले औसतमा १५४, विकास बैंकले १५५, वित्त कम्पनीले १६६ र लघुवित्त वित्तीय संस्थाले २०१ प्रतिशत रकम कोषमा जम्मा गरेको प्रतिवेदनमा उल्लेख छ । धेरै बैंक तथा वित्तीय संस्थाले छवि निर्माण गर्ने उद्देश्यले सीएसआर सम्बन्धित काम गर्ने गरेको देखिन्छ, प्रतिवेदनमा भनिएको छ । कोषमा रहेको रकम खर्चिन पनि सबै बैंक तथा वित्तीय संस्थासँग छुट्टै नीति नरहेको अध्ययनले बताएको छ । बैंक तथा वित्तीय संस्थामध्ये ८५ प्रतिशतको आफ्नो छुट्टै सीएसआर नीति देखिन्छ, प्रतिवेदनमा भनिएको छ, ५१ प्रतिशतले सोसम्बन्धी वार्षिक योजना बनाउने गरेको देखिएको छ । ६० प्रतिशतभन्दा धेरै वाणिज्य बैंकले सीएसआर कोषबाट भएको क्षेत्रगत खर्च आफ्नो वार्षिक प्रतिवेदनमा खुलाउने गरेका छैनन् । प्रतिवेदनका अनुसार आर्थिक वर्ष २०७५७६ मा ३५ प्रतिशत वाणिज्य बैंकले मात्र कोषबाट भएको क्षेत्रगत खर्च वार्षिक प्रतिवेदनमा खुलाएका थिए । आर्थिक वर्ष २०७६७७ मा उक्त संख्या बढेर ३८ प्रतिशत पुगेको प्रतिवेदनमा उल्लेख छ ।आर्थिक वर्ष २०७५७६ मा १२ प्रतिशत वाणिज्य बैंकले वार्षिक प्रतिवेदनमा सीएसआर कोषबाट भएको प्रदेशगत खर्च खुलाएका थिए, प्रतिवेदनमा भनिएको छ, आर्थिक वर्ष २०७६७७ मा सो संख्या बढेर ३०८ प्रतिशत पुगेको छ । तर निर्देशन भएबमोजिम बैंकले कोषको खर्चको विवरण वार्षिक प्रतिवेदनमा खुलाउने गरेका छैनन् ।आर्थिक वर्ष २०७६७७ मा बैंक तथा वित्तीय संस्थाले कुल १ अर्ब २८ करोड रुपैयाँ सीएसआरमा खर्च गरेका छन् । यो रकम सबै बैंक तथा वित्तीय संस्थालाई भाग लगाउँदा औसतमा प्रतिसंस्था ८६ लाख रुपैयाँ हुन आउँछ । वर्गअनुसार वाणिज्य बैंकले ३ करोड ८४ लाख, विकास बैंकले ४१ लाख, वित्त कम्पनीले १४ लाख र लघुवित्त वित्तीय संस्थाले १६ लाख रुपैयाँ सीएसआरमा खर्च गरेको प्रतिवेदनमा उल्लेख छ ।आर्थिक वर्ष २०७६७७ मा बैंक तथा वित्तीय संस्थाले सीआरएस कोषको ४५ प्रतिशत कोभिड कोष, ३० प्रतिशत सामाजिक परियोजना, १० प्रतिशत प्रत्यक्ष अनुदान, १ प्रतिशत बैंक खाता अनुदान, १२ प्रतिशत एसडीजी र २ प्रतिशत ज्येष्ठ नागरिकको घर बनाउन अनि अपाङ्ता भएकाहरूका लागि खर्च भएको अध्ययनले देखाएको छ । गत आर्थिक वर्षमा सरकारको आग्रहमा राष्ट्र बैंकले सीएसआरको रकम कोभिड कोषमा जम्मा गर्न बैंक तथा वित्तीय संस्थालाई निर्देशन दिएको थियो ।"
रेलवे कम्पनीका महाप्रबन्धकलाई स्पष्टीकरण,"काठमाडौं (कास) सरकारले नेपाल रेलवे कम्पनीका महाप्रबन्धक गुरुप्रसाद भट्टराईलाई स्पष्टीकरण सोध्ने निर्णय गरेको छ । भट्टराईले आचरणविपरीत काम गरेको भन्दै मन्त्रिपरिषद् बैठकले मंगलबार स्पष्टीकरण सोध्ने निर्णय गरेको सरकारका प्रवक्ता एवं कानुन, न्याय तथा संसदीय मामिलामन्त्री ज्ञानेन्द्रबहादुर कार्कीले जानकारी दिए । भट्टराईलाई तत्कालीन केपी शर्मा ओली नेतृत्वको सरकारले २०७७ जेठ २९ मा रेलवे कम्पनीको महाप्रबन्धकमा नियुक्त गरेको हो । पदीय मर्यादाविपरीत सामाजिक सञ्जालमा जथाभावी लेख्दै आएका भट्टराईले नेतृत्व सम्हालेको लामो समय बितिसक्दा पनि अझै रेल सञ्चालनमा आउन सकेको छैन । भट्टराई महाप्रबन्धक नियुक्त भएदेखि नै विवादित बन्दै आएका छन् । स्पष्टीकरणको चित्तबुझ्दो जवाफ नआए उनलाई हटाउने सरकारको तयारी रहेको जनाइएको छ ।गत असोजमा भारतबाट ल्याइएका दुईवटा रेल सेट अहिलेसम्म पालले छोपेर राखिएको छ । तर जयनगरजनकपुर खण्डमा अझै रेल चल्ने सुरसार छैन । रेल चल्ने मिति नतोकिँदै भट्टराईको तोकआदेशमा जागिर खाएका २ सय कर्मचारीलाई ३५ लाख रुपैयाँ भुक्तानी गरिएको विषयमा पनि उनको आलोचना भइरहेको छ ।"
पारसको अबको बाटो,"टाइमलाइनमा पारस२००२ ः पहिलो अन्तर्राष्ट्रिय प्रतियोगिताका रूपमा यूएईमा एसीसी यू१५ कप खेलेको२००३ ः नेपालबाट एसीसी यू१७ कपमा खेलेको२००४ ः मलेसियाविरुद्ध अन्तरमहादेशीय कप प्रथम श्रेणी क्रिकेट खेल्दै राष्ट्रिय टोलीमा डेब्यु गरेको२००६ ः उपकप्तान नियुक्त२००७ ः पारसको कप्तानीमा मलेसियामा एसीसी यू१९ को उपाधि जितेपछि विश्वकपमा छनोट २००८ ः यू१९ विश्वकपमा नेपालको नेतृत्व गर्दै जिम्बावेविरुद्ध जित हात पारेको २००९ ः एसीसी ट्वान्टी२० कपबाट कप्तानी२०१० ः विश्व क्रिकेट लिग डिभिजन ५ को उपाधि२०१० ः नेपाल पहिलो पटक एसीसी कपको फाइनलमा२०११ ः एसीसी ट्वान्टी२० कपमा नेपाल सेमिफाइनलमा२०१२ ः विश्व ट्वान्टी२० छनोटमा नेपाल सातौं२०१२ ः नेपाललाई डिभिजन ४ को उपाधि२०१० ः पहिलो शतक, एसीसी ट्रफीमा कुवेतविरुद्ध अविजित १ सय ६ रनको इनिङ्स खेलेको२०१२ ः एसीसी ट्रफीमा यूएईसँग नेपाल संयुक्त विजेता२०१३ ः पहिलोपल्ट एसीसी ट्वान्टी२० को फाइनलमा२०१३ ः विश्व ट्वान्टी२० छनोटमा तेस्रो हुँदै नेपाल पहिलो पटक ट्वान्टी२० विश्वकपमा छनोट२०१४ ः एकदिवसीय विश्वकप छनोटमा सहभागी १० देशमा नवौं हुँदै नेपाल रेलिगेसनमा२०१४ ः ट्वान्टी२० विश्वकपमा नेपालद्वारा हङकङ र अफगानिस्तान पराजित ।०१५१७ ः विश्व क्रिकेट लिग च्याम्पियनसिपको शीर्ष चारमा पर्न नसकेपछि डिभिजन २ मा फिर्ता२०१७ ः नेपाल डिभिजन २ को उपविजेता२०१८ ः विश्वकप छनोटबाट नेपाल एकदिवसीय अन्तर्राष्ट्रिय मान्यताप्राप्त गर्न सफल२०१९ ः नेदरल्यान्ड्सलाई पराजित गर्दै नेपालको एकदिवसीय अन्तर्राष्ट्रियमा पहिलो विजय२०१९ ः पारस एकदिवसीय अन्तर्राष्ट्रियमा शतक बनाउने नेपालका पहिलो खेलाडी२०१९ ः पारस ट्वान्टी२० अन्तर्राष्ट्रियमा शतक बनाउने नेपालका पहिलो खेलाडी२०१९ ः कप्तान परित्यागको घोषणा२०२१ ः अन्तर्राष्ट्रिय क्रिकेटबाट संन्यास घोषणा"
