शीर्षक,विवरण
तत्कालीन राजा अफ्रिका उड्दाको ५ करोड १६ वर्षदेखि बक्यौता,"राजाको टोली दक्षिण एसियाली क्षेत्रीय संगठन (सार्क) को १३ औं शिखर सम्मेलनमा भाग लिन निगमको बोइङ ७५७ विमानमा ढाका गएको थियो । ढाकापछि विश्व सूचना समाजको शिखर सम्मेलनमा सहभागी हुन दोहा घुम्दै राजारानीले मंसिर १ देखि ३ सम्म ट्युनिसिया भ्रमण गरेका थिए । त्यहाँबाट राजदम्पतीसहितको नेपाली टोलीलाई लिएर निगमको बोइङ दक्षिण अफ्रिका पुगेको थियो । त्यहाँबाट उनीहरू शान्ति मिसनको निरीक्षण गर्न द्वन्द्वग्रस्त मुलुक बुरुन्डी गएका थिए । बुरुन्डीबाट इजिप्टको कायरो हँॅदै निगमको बोइङ मंसिर १७ मा काठमाडौं फर्किएको थियो ।निगमको अर्थ विभागमा १० जना निर्देशक फेरिए । ३० वर्ष पुराना दुवै बोइङ निगमले लिलाम गरिसक्यो । यो १६ वर्षमा रकम माग्दै कहिले पर्यटन मन्त्रालय, कहिले परराष्ट्र त कहिले अर्थ मन्त्रालय फाइल पठाएको पठायै छौं तर सुनुवाइ भएन अर्थ विभाग सम्हालिसकेका निगमका नायब महाप्रबन्धक गणेश चन्दले कान्तिपुरसँग भने ।तत्कालीन राजा ज्ञानेन्द्रले निगमको जहाज चार्टर गरेर १० नोभेम्बर २००५ देखि २ डिसेम्बर ०५ सम्म निगमको जहाज चार्टर गरेबापत तिर्न बाँकी ४ करोड ८७ लाख ५६ हजार ९ सय ८२ रुपैयाँको भुक्तानीका लागि आवश्यक कागजातसहित पुनः स्मरण गराउँदै यथाशीघ्र निकासाका लागि अनुरोध गर्दछौं, हालै निगमले परराष्ट्र मन्त्रालयलाई लेखेको पत्रमा उल्लेख छ । अर्थ विभागका अनुसार, भर्खरै सकिएको आर्थिक वर्षमा मात्रै निगमले परराष्ट्र र अर्थ मन्त्रालयलाई चारपटक पत्राचार गरेको अभिलेख छ । भाडा उठाउन विभिन्न मन्त्रालयलाई लेखिएका २४ पत्र भेटिएका छन्, अर्थ विभागका एक कर्मचारी भन्छन् । राजा मात्र होइन, विभिन्न सरकारी संस्थान, विदेशी कूटनीतिक नियोग र बैंकसँग लिनुपर्ने २५ करोड रुपैयाँ जोखिममा छ । जसमा विभिन्न संस्थाबाट ५ करोड १० लाखका लागि उठाउन अदालतले नै निगमको पक्षमा फैसला दिएको छ । त्यस्तै १ करोड ९६ हजार उठाउन नेपाल र नेपालबाहिरका अदालतमा मुद्दा चलिरहेको छ । निगमले नेपाल खाद्य संस्थानबाट ६० लाख उठाउन बाँकी छ, यो पनि १८ वर्ष पुरानो बक्यौता हो । त्यति नै पुरानो बक्यौता अन्य कम्पनीसँग पनि छ । निगमले बीटीआर एआरएनएसटी वरुणबाट चार करोड ६५ लाख, युरोप एयर प्रमोसनबाट २ करोड ७९ लाख, बयुल ट्राभल्स सिक्किमबाट ७२ लाख उठाउन सकेको छैन । निगमको बक्यौताको सूचीमा नेपाल राष्ट्र बैंक, हुलाक विभाग, अमेरिकी दूतावास, चिनियाँ दूतावास पनि छन् । राष्ट्र बैंकको नाममा २ लाख १९ हजार, अमेरिकी दूतावासको नाममा ५ लाख ९४ हजार र चिनियाँ दूतावासका नाममा २ लाख ८ हजार रुपैयाँ बक्यौता छ । निगमको लेखामा २०६२ पछि कम्प्युटर सफ्टवेयर लागू भएको हो । त्यसअघि हस्तलिखित खातापात प्रणाली भएकाले कतिपय आसामीसँग उठाउनुपर्ने बक्यौताको कानुनी आधार नभएको निगमकै एक निर्देशक बताउँछन् । कतिपय संस्था टाट पल्टिसके । कतिपयको ठेगाना नै भेटिँदैन । उठाउन सकिने अवस्था छैन । तर, असुलउपर गर्न महालेखाले नियमित निर्देश गरेकाले सञ्चालक समितिको बैठकबाट पनि अपलेखन गर्न सकिएको छैन ।संसद्को लेखा समिति र महालेखाले बक्यौता उठाउन ताकेता गरेपछि निगमका महाप्रबन्धक डिमप्रसाद पौडेलले बक्यौता उठाउन गत माघमा तत्कालीन अर्थ विभागका निर्देशक उमेश पौडेलको नेतृत्वमा कार्यदल बनाएका थिए । कार्यदलको २५ करोड ६८ लाख बक्यौता रहेको यकिन गरेपछि निगमले चैत ३० गते राजाको चार्टर यात्राको भाडा माग्दै पत्र पठाएको थियो । अर्थ मन्त्रालय यसपटक सकारात्मक देखिएको छ, महाप्रबन्धक पौडेल भन्छन्, विदेशी दूतावास, सरकारी संस्थान, व्यक्तिलगायतलाई पत्राचार गर्ने तयारीमा छौं ।"
निर्णायक गृहकार्यमा नेता नेपाल,"एकता प्रयास जहाँको त्यहीँबैठकमा विघटित कार्यदलका संयोजक रावलले ओली र उनीनिकट नेताहरूसँग भइरहेका संवादमा कुनै प्रगति नभएको ब्रिफिङ गरेका थिए । नेताहरूबीच अधिकार बाँडफाँटका विषयमा सहमति नजुट्दा ओलीनेपाल भेटवार्ता सम्भव भएको छैन । नेता नेपालले पार्टी एकताका लागि तलदेखि माथिसम्म आफ्नो समूहका नेताकार्यकर्ताको सम्मानजनक संगठनात्मक हैसियत हुनुपर्ने, समानान्तर कमिटीको हैसियत स्विकारेर पुनःसंरचना गर्नुपर्ने, विगतमा भएका सम्पूर्ण कारबाही प्रक्रिया रोकिनुपर्ने र कुनै कारबाही गर्न नपाइने प्रस्ताव राखेको उनीनिकट नेताहरूको भनाइ छ । यस्तै, निर्णय र पत्राचारमा दुई नेता (दुई अध्यक्ष भए दुवैको, त्यसो नभए वरिष्ठ नेताको) को हस्ताक्षर हुनुपर्ने संगठनात्मक प्रस्ताव नेपालले अगाडि सारेका छन् । तर ओली समूहले निर्णय र पत्राचारमा दुई नेताको हस्ताक्षरलाई अस्वीकार गरेको छ । यसअघि साउन ६ मा भने विष्णु पौडेल र सुवास नेम्वाङले नेपाललाई भेटेर दुई अध्यक्षको प्रस्ताव गरेका थिए । माधव कमरेडले अध्यक्ष माग्नुभएको होइन । एकताका लागि दोस्रो अध्यक्ष पनि दिन तयार छौं भनेर केपीजीले नै भन्नुभएको हो । त्यसपछि यो छलफलको विषय बन्यो । तर दोस्रो अध्यक्ष हुँदैन भनेर माधव कमरेडले भन्नुभयो । त्यसमा हाम्रो पनि सहमति छ, बैठकमा ब्रिफिङ गर्ने क्रममा रावलले भनेका थिए, कि दुई अध्यक्ष बनाउनु हुँदैन । बनाइसकेपछि समान हैसियतकै हुन्छ, पहिलो, दोस्रो भन्ने हुँदैन । यसमा अहिलेसम्म सहमति जुटेको छैन ।नेता नेपालले पार्टी एकताका लागि केही राजनीतिक विषयमा समेत ओलीको धारणा जान्न चाहेका छन् । उनले ओलीले सर्वोच्चको फैसलालाई स्वागत गर्दै प्रतिनिधिसभा विघटनलाई गलत भन्नुपर्ने, प्रतिनिधिसभा पूरा कार्यकाल चल्नुपर्ने र शेरबहादुर देउवा नेतृत्वको सरकारलाई सकेसम्म राष्ट्रिय सहमतिको बनाउन कोसिस गर्नुपर्ने प्रस्ताव पनि एकता प्रयासमा लागेका नेतामार्फत राखेका छन् ।तर ओलीले व्यक्तिगत रूपमा मात्र होइन, पार्टीको स्थायी कमिटी र केन्द्रीय कमिटी बैठकमार्फत नै अदालतको निर्णयलाई गलत भनिसकेका छन् । उपाध्यक्ष ज्ञवालीले केन्द्रीय सदस्यको सुझाव आएलगत्तै स्थायी कमिटीले अब के गर्ने भन्नेमा निर्णय लिने बताए । हामी एकताकै पक्षमा छौं तर ओलीले पार्टी विभाजन गर्न खोजिराख्नुभएको छ । जे गर्ने हो, हामी एकढिक्का हुनुपर्छ र अब छिट्टै निर्णयमा पुग्नुपर्छ भन्ने सबै कमरेडहरूको कुरा छ, उनले भने । केन्द्रीय कमिटी बैठक शुक्रबार पनि बस्ने भएको छ ।"
निगममा एक महिनादेखि आन्दोलन,"उनीहरूले सरकार स्वामित्वको ध्वजावाहकको विकासका लागि कम्पनी मोडलमा रूपान्तरण गर्नुपर्ने माग राखेका थिए । ९ वटा ट्रेड युनियनले भने प्रधानमन्त्रीलाई २०५० सालमा ल्याइएको निजीकरण ऐनका कारण ३० मध्ये १८ वटा सार्वजनिक संस्थान निजीकरणका कारण बन्द भइसकेका र ८ वटा जेनतेन चलिरहेका ज्ञापनमा उल्लेख गरेका छन् । उनीहरूले हवाई माफियाको इसारामा निगमलाई कम्पनीकरण गर्न लागिएको भन्दै सरकारले यसलाई लगानी वृद्धि गरेर राहत दिनुपर्ने माग राखेका छन् । त्यसैगरी निगमको संरचना बदल्ने प्रस्ताव पर्यटन मन्त्रालयमा बुझाउने महाप्रबन्धकलाई बर्खास्त गर्नुपर्ने, सञ्चालक समितिमा निगमसँग स्वार्थ बाझिने संस्थाबाट नियुक्त भएका बोर्ड सदस्यको नियुक्ति खारेज हुनुपर्ने माग पनि अघि सारिएको छ । चारवटा जेट विमान खरिदलगायत कम्तीमा ४७ अर्ब ऋण र १० अर्ब सञ्चित घाटामा चलिरहेको निगमलाई संस्थानबाट कम्पनीमा बदल्न २०७८७९ को आयव्ययको सार्वजनिक वक्तव्यमार्फत ओली सरकारले कार्यक्रम ल्याएको थियो । उक्त कार्यक्रमको नेपाल वायु सेवा निगमको पुनःसंरचना गरी लिमिटेड कम्पनीमा रूपान्तरण गर्नका लागि प्रबन्धपत्र तथा नियमावलीको मस्यौदा मा निगमका तीन ट्रेड युनियनले असार १८ देखि विरोध गर्दै आएका छन् । उनीहरूले एक महिनादेखि महाप्रबन्धक डिमप्रसाद पौडेललाई कार्यालय प्रवेशमा समेत रोक लगाएका छन् ।"
तेस्रो लहरको सम्भावना कति ?,"बिहीबार देशभरि ११ हजार ९७० नमुनाको पीसीआर परीक्षण गर्दा संक्रमण पुष्टि दर २५३३ प्रतिशत अर्थात् ३ हजार ७ जनामा कोभिड संक्रमण देखिएको छ । बुधबार संक्रमण पुष्टि दर २६२ प्रतिशत थियो । साउन १ मा यो दर २०८६ प्रतिशत थियो । बीचमा संक्रमणको अवस्था तलमाथि भए पनि यो दोस्रो लहरकै निरन्तरता हो, राष्ट्र्रिय क्षयरोग केन्द्रका वरिष्ठ छाती रोग विशेषज्ञ डा नवीनप्रकाश शाह भन्छन्, मुलुकमा कोभिड संक्रमणको दैनिक दर २०२२ प्रतिशतभन्दा तल कहिले भएन । स्वास्थ्य मन्त्रालयका अनुसार बिहीबारसम्म सक्रिय संक्रमित ३४ हजार ४ सय २२ जना छन् भने साउन १ मा यो संख्या २६ हजार ८ सय २७ थियो । हाल काठमाडौंमा सबैभन्दा बढी ७ हजार ८० जना सक्रिय संक्रमित छन् । त्यसपछि झापामा २ हजार ३ सय ८४ र कास्कीमा १ हजार ९ सय ९० सक्रिय संक्रमित छन् । साउनयता हरेक दिन सरदर ३६१ जना नयाँ बिरामीसमेत थपिएका छन् । तर, देशभरका अस्पतालमा कोभिडका बिरामी भर्नाको ट्रेन्ड उस्तै देखिएको स्वास्थ्य मन्त्रालय सहप्रवक्ता डा समीर अधिकारीले बताए । हाल देशभर आईसीयूमा ७१३ र भेन्टिलेटरमा १५८ जना छन् । राजधानीमा मात्रै आईसीयूमा १८८ जना र भेन्टिलेटरमा ६१ जना बिरामी उपचाररत छन् । राजधानीमा कोभिडका लागि छुट्याइएको आईसीयू ६० प्रतिशत भरिइसके भने भेन्टिलेटरमा ४४ प्रतिशत छन्, वरिष्ठ जनस्वास्थ्यविद् डा राजेन्द्र बीसी भन्छन्, पाँच दिन अगाडि पनि ६० प्रतिशत नै आईसीयू भरिएका थिए । पाँच दिन अगाडि १८ जनाको मृत्यु भएकामा बिहीबार दोब्बर (३७ जना) ले ज्यान गुमाएका छन् । पाँच दिनयता दैनिक मृत्युको संख्या बढिरहे पनि सघन उपचारमा रहेकाको संख्या उस्ताउस्तै देखिन्छ । यो दोस्रो लहरकै निरन्तरता भए पनि तेस्रो लहर आउन सक्ने जोखिम कायमै छ, उनले भने । डा दास पहिलो र दोस्रो लहर भारतमा देखिएपछि मात्र नेपालमा आएकाले तेस्रो लहर पनि त्यस्तै हुने अनुमान गर्छन् । भारतसमेत अझै दोस्रो लहरसँगै जुधिरहेको छ, त्यहाँ तेस्रो लहर जुनसुकै समय सुरु हुन सक्ने खतरा कायमै छ, उनले भने । इपिडिमियोलोजी तथा रोग नियन्त्रण महाशाखा (ईडीसीडी) का पूर्वनिर्देशक डा जीडी ठाकुर सूचना, तथ्यांकलगायतका अवस्था विश्लेषण गर्दा नेपालमा अझै दोस्रो लहर पूरा भएको छैन । तर, जनस्वास्थ्यको मापदण्ड कडाइसाथ पालनामा भइरहेको लापरबाहीले भयावह अवस्था निम्त्याउन सक्ने हुँदा त्यहीअनुसार तयारी थाल्न उनको सुझाव छ । डा ठाकुरको भनाइमा नेपालका लागि आगामी ३० देखि ४५ दिन अत्यन्त क्रिटिकल छ । दोस्रो लहर समाप्त नहुँदै नेपालमा केही दिनमै तेस्रो लहरसमेत आउन सक्ने जोखिम छ, उनले भने ।"
मुख्यमन्त्री निवासमा सांसद बन्धक !,"(रूपन्देही)  लुम्बिनी प्रदेशसभा सदस्य विमला वली खत्री बिहीबार तनावमिश्रित अवस्थामा सार्वजनिक भइन् । उनले यस्तो तनाव केही दिनदेखि झेल्दै आएको बताइन् । गत साउन १५ देखि आफूले रोजेको दल नेकपा माओवादी केन्द्रको सम्पर्कबाहिर रहेकी उनले मुख्यमन्त्री शंकर पोखरेलको निवासमा आफूलाई बन्धक बनाइएको दाबी गरिन् । बुटवलमा बिहीबार पत्रकार सम्मेलन गरी उनले मौका छोपेर भाग्न सफल भएको बताइन् ।साउन १५ मा दाङबाट मलाई नेपालगन्ज जाने भन्दै गाडीमा चढाएर बुटवलस्थित मुख्यमन्त्री निवासमा ल्याइयो, उनले भनिन्, त्यसपछि मुख्यमन्त्रीसहितको टोलीले एमाले नै बन्न निरन्तर दबाब दिइरह्यो, मैले इन्कार गरिरहें । इन्कार गरेपछि थप कडाइका साथ मोबाइल अफ गर्न लगाएर प्रदेशसभा सदस्यको निगरानीमा निवासभित्रै राखिएको उनले बताइन् । निरन्तर दबाबका बीच तीन माइन्युट र प्रेस विज्ञप्तिमा हस्ताक्षर गरेपछि बाहिर निस्कन पाइएला भन्ने विश्वास भए पनि निस्कन नदिएपछि भाग्ने योजना बनाएको उनले सुनाइन् । प्रदेशसभा सदस्य उत्तरकुमार वलीको सडक दुर्घटनामा मृत्यु भएपछि विमला दाङ ३ ख बाट २०७६ मंसिर १४ मा सम्पन्न उपनिर्वाचनबाट निर्वाचित भएकी हुन् । २०७७ फागुन २३ मा सर्वोच्चले उनी निर्वाचित दल नेकपा खारेज गरिदिएपछि उनले गत वैशाख १९ मा माओवादी केन्द्र रोज्ने निर्णय गरेको सार्वजनिक गरेकी थिइन् । त्यतिबेला पनि दुई दिन सम्पर्कविहीन बनेकी उनलाई माओवादी केन्द्रले अपहरण गरेको आरोप एमालेले लगाएको थियो । मैले आफ्नै स्वेच्छाले दल रोजेकी हुँ, उनले भनिन्, तर राजनीति र सत्ताको खेलमा मान्छे नै बन्धक बनाउने घटना भोग्दै छु । उनले आफूलाई दल फेर्ने सांसदको रूपमा प्रचार गरिएको भन्दै आफूले अहिलेसम्म जबर्जस्तीमा विज्ञप्ति सार्वजनिक गरे पनि दल र विचार नबदलेको बताइन् । शुक्रबारदेखि सम्पर्कविहीन वली सार्वजनिक भएसँगै विपक्षी दल माओवादी केन्द्रले यसअघि नै मुख्यमन्त्रीले प्रदेशसभा सदस्यलाई बन्धक बनाएर राखेको दाबी पुष्टि भएको बताएको छ । माओवादीका प्रमुख सचेतक तुलाराम घर्तीले सत्ता जोगाउन मुख्यमन्त्री पोखरेल आफैं प्रदेशसभा सदस्यलाई अपहरण गर्ने र बन्धक बनाउने घृणित काममा लागेको बताए । योभन्दा ठूलो प्रमाण अरू के हुन सक्छ ? उनले भने, अर्को पार्टीको सदस्यलाई पाँच दिनसम्म आफ्नै निवासमा अरूसँग सम्पर्क गर्न नदिने उद्देश्यसहित राख्नु भनेको बन्धक नै बनाएको हो । पार्टीले त्यसको राजनीतिक र कानुनी उपचार खोज्ने उनले बताए । अपहरण र बन्धक बनाइएको आरोप लागेका सत्तापक्षका मुख्य सचेतक भूमीश्वर ढकालले आफू पार्टीको स्पष्टीकरण पत्र बुझाउन वलीको घर पुगेको र उनले नै मुख्यमन्त्रीलाई भेट्ने चाहना व्यक्त गरेपछि आफ्नै गाडीमा राखेर मुख्यमन्त्री निवास पुर्याएको बताए । मैले साउन १५ गते दाङबाट ल्याएर मुख्यमन्त्री निवासमा छोडेको सत्य हो, उनले भने, तर उहाँले चाहना व्यक्त गरेपछि ल्याएको र उहाँकै इच्छामा बुधबारसम्म मुख्यमन्त्री निवासमा बस्नुभएको हो । बन्धक बनाइएको भन्ने अफवाह मात्र हो । वलीलाई एमालेमा बस्न कुनै दबाब नदिएको र पार्टीले कारबाही प्रक्रिया अगाडि बढाएको उनले बताए ।सांसद वलीले दिउँसो पत्रकार सम्मेलन गरेर बन्धक बनाएको आरोप लगाएपछि एमालेले अपराह्न पत्रकार सम्मेलन गरेर त्यसको खण्डन गरेको थियो । बन्धक बनाएर राखेको विषय सार्वजनिक भएसँगै मानवअधिकारकर्मीले पनि चासो देखाएका छन् । मानवअधिकार तथा शान्ति समाजका केन्द्रीय अध्यक्ष गोविन्द खनालले पहिला बन्धक बनाएको हल्लालाई राजनीतिक फन्डाका रूपमा हेरिए पनि अहिले सार्वजनिक भएका घटना विवरण सुन्दा वास्तविक रूपमै बन्धक बनाएको देखिएको बताए । घटनाक्रम सुन्दा बन्धक नै बनाएजस्तो देखिन्छ, उनले भने, तर पीडित पक्षबाट अहिलेसम्म न्यायका लागि हारगुहार गरेको अवस्था छैन । तानातानले ॅबदनामनेकपाको अस्तित्व सकिएसँगै लुम्बिनी प्रदेशमा मुख्य गरी एमाले र माओवादीबीच सत्ता जोगाउने र भत्काउने खेल जारी छ । त्यसको केन्द्रबिन्दुमा राजनीतिमा वैचारिक धरातल कमजोर रहेका प्रदेशसभा सदस्य परेका छन् । दुवै दलले कमजोर सदस्यलाई लोभ, प्रलोभन र धम्कीका भरमा दल अदलबदलमा बाध्य पार्ने प्रयास गरिरहेका छन् । माओवादीले गत वैशाख ६ मा सरकारविरुद्ध अविश्वास प्रस्ताव दर्ता गरेको थियो । अविश्वास प्रस्तावमा हस्ताक्षर गरेका जसपाका तीन जनालाई त्यही दिन मन्त्री बनाउँदै मुख्यमन्त्रीले बहुमत रहेको दाबी गरे । त्यसपछि वैशाख १९ गतेका लागि बोलाइएको प्रदेशसभाको विशेष अधिवेशनको दिन विश्वासको मत प्राप्त नहुने देखिएपछि बिहानै मुख्यमन्त्री पोखरेलले राजीनामा दिए र विशेष अधिवेशन अन्त्य गरिदिए । त्यसलगत्तै एमालेको एकल बहुमत पुग्ने दाबी गर्दै सरकार गठनको प्रक्रिया थाल्न प्रदेश प्रमुख धर्मनाथ यादवलाई अनुरोध गरे । पोखरेलले एकल बहुमत दाबी गरेपछि विमला वलीले माओवादी रोजेको घोषणा गरिन् भने कपिलवस्तुका दृगनारायण पाण्डेले प्रदेशसभा सदस्यबाट राजीनामा दिए । प्रदेश प्रमुख यादवले पोखरेललाई मुख्यमन्त्री नियुक्त गरेर कार्यालयमै पुगी शपथ खुवाए । सत्ता भत्काउने खेलमा विपक्षी गठबन्धन र जोगाउने खेलमा लागेको एमालेका कारण प्रदेशसभा सदस्यहरू बदनाम हुन थालेका हुन् । त्यसैको सिकार वली बनेकी हुन् । यसअघि जसपाकी पुर्मती ढेंगामगरलाई पनि बेपत्ता पारिएको हल्ला चल्यो । पैसा दिएर एमालेले सरकारको पक्षमा लगेको दाबी उनकै दलले गरे पनि पछि आफैं पार्टीको सम्पर्कमा पुगेकी थिइन् । ८७ सदस्यीय प्रदेशसभा कारबाही र राजीनामा प्रकरणबाट ८० सदस्यमा खुम्चिएको छ । माओवादीका दुई र जसपाका तीन जना कारबाहीमा परेका छन् भने एमालेका दुई जनाले राजीनामा दिएका छन् । अहिले प्रदेशसभामा एमालेका ३८, माओवादीका सभामुख र वलीसहित १९, कांग्रेसका १९, जसपाका ३ र राष्ट्रिय जनमोर्चाका १ सदस्य छन् । विपक्षी गठबन्धनमा सभामुखसहित कांग्रेस, माओवादी, जसपा र जनमोर्चाका गरी ४२ प्रदेशसभा सदस्य छन् । सत्ता पक्षमा ३८ जना मात्र छन् । संविधानको धारा १६८ को उपधारा १ अनुसार एकल दलको बहुमतको सरकारको नेतृत्व मुख्यमन्त्री पोखरेलले गरिरहे पनि उनको दल अल्पमतमा छ । दोस्रोपटक कारबाहीमा परेका जसपाका तीन मन्त्रीको पहिलो मुद्दा विचाराधीन छ, अहिले दोस्रो रिट दर्ता भएको छ । विपक्षी गठबन्धनको मागअनुसार सरकारलाई विश्वासको मत लिनका लागि प्रदेश प्रमुख अमिक शेरचनले साउन २७ मा विशेष अधिवेशन आह्वान गरेका छन् । सत्तापक्षले त्यसको विरोध गरिरहेको छ ।"
'नेपालगन्ज पुर्याइदिन्छु भनेर बुटवल ल्याए,"म साउन १५ मा बिहान उपचारका लागि नेपालगन्ज जाने तयारीमा थिएँ । ११ बजे निस्कन लागेका बेला लुम्बिनी प्रदेशसभाका मुख्य सचेतक भूमीश्वर ढकाल, तिरन गौतम र स्थानीय नेता मानबहादुर रावत घरमै आउनुभयो । तीनै जनाले माओवादी केन्द्र छोडेर एमाले रोज्न दबाब दिनुभयो । मैले स्वीकार गरिनँ । मलाई पार्टीले कारबाही गर्न लागेको जानकारी दिनुभयो । मैले माओवादी रोजेको बताएँ । त्यसपछि मैले उपचारका लागि नेपालगन्ज जान लागेको बताएँ । ढकालजीले हामी पनि नेपालगन्ज नै जाने हो, सँगै जाऔं भन्नुभयो । मैले विश्वास गरेर उहाँहरूकै गाडीमा चढें । पूर्वपश्चिम राजमार्गको अमिलियामा पुगेर गाडी रोकियो । उहाँहरूले खाना खानुभयो । गाडी चढेपछि नेपालगन्ज लाग्ने गाडी बुटवलतिरै मोडियो । मैले किन यता हिँडेको भनें । उहाँहरूले मुख्यमन्त्रीले भेट्न खोज्नुभएको छ, बुटवल पुगेर भेटेर फर्किनुहोला भन्नुभयो । मैले तत्काल प्रतिवाद गरें तर मेरो कुरा सुनिएन । मैले अपहरणमा परेको ठानें । त्यसपछि मलाई मोबाइल पनि नचलाउन भनियो । म डराएँ । गाडी अन्यत्र कतै नरोकिई बुटवलस्थित मुख्यमन्त्री निवासमा पुगेर मात्र रोकियो र मलाई भित्र लगियो ।मुख्यमन्त्री निवासको पहिलो तलामा मलाई राखेको अलिबेरपछि मुख्यमन्त्रीज्यू आउनुभयो । मलाई मेरा श्रीमान्ले एमाले पार्टीका लागि गरेको योगदानका बारेमा जानकारी गराउँदै मुख्यमन्त्रीज्यूले पनि एमालेमै बस्न दबाब दिनुभयो । पार्टीको तर्फबाट भएका गल्ती स्वीकार गर्दै अब त्यस्तो हुँदैन भन्दै सम्झाइबुझाइ गरियो । मैले आफूले जानेबुझेरै माओवादी केन्द्र रोज्ने निर्णय गरेको भन्दै अस्वीकार गरिरहें । त्यसपछि मलाई त्यो दिन त्यहीं बस्न भनियो ।अर्को कोठामा मलाई राखियो । मसँगै दिदी पनि हुनुहुन्थ्यो । दाङकै प्रदेशसभा सदस्य एवं प्रदेशसभाकी सचेतक सरस्वती गौतमलाई पनि सँगै राखियो । भोलिदेखि अन्य माननीयज्यूहरूले पनि दबाब दिन थाल्नुभयो । मैले स्वीकार नगरेपछि तीनवटा माइन्युटमा हस्ताक्षर गर्न लगाइयो । पहिला अस्वीकार गरे पनि त्यहाँबाट निस्कन पाइने विश्वासमा मैले माइन्युटमा नपढी हस्ताक्षर गरिदिएँ । त्यसपछि पनि छुटकारा पाइनँ । साउन १९ मा पत्रकार सम्मेलन गर्न भनियो । मैले हुन्छ तर मेरा कुरा आफ्नै हिसाबले राख्छु भनेपछि प्रेस विज्ञप्तिमा हस्ताक्षर गर्न लगाइयो । मैले गरिदिएँ तर पनि छुटकारा नपाएपछि मन आत्तिन थाल्यो । अब जसरी पनि भाग्नुपर्छ भनेर योजना बनाएँ ।साउन १८ मा राति नै भाग्न सकिन्छ कि भनेर सबै सुतेको बेला झ्यालबाट बाहिर हेरें तर पूरै उज्यालो थियो । भाग्ने हिम्मत आएन । भोलिपल्ट पनि योजना बनाउँदै बित्यो । राति गेट पूरै लाग्ने भएकाले सम्भव देखिनँ । दिउँसो गेटमा सुरक्षाकर्मी भए पनि भित्र आउनेलाई कडाइ गर्ने तर बाहिर जानेलाई वास्ता नगर्ने गरेको देखें । त्यसैले दिउँसै भाग्न सजिलो हुने अनुमान लगाएँ । १९ गते बिहान प्रदेशसभा सदस्य कमला विश्वकर्मा आउनुभएको थियो । भोलिपल्ट बिहान १० बजेतिर उहाँ केही बेरका लागि घर जाने भनेर निस्किनुभयो । तिरन गौतम पनि केही बेर पढ्छु भन्दै माथितिर लाग्नुभयो । अन्य सबै खाना खाएर आराम गरिरहेका थिए । मेरो मनमा छटपटी बढिरहेको थियो । कोही नभएकाले भाग्न सकिन्छ कि भनेर मोबाइल, पैसा, नागरिकता र एटीएम सुरुवालको गोजीमा राखें । भर्याङमा स्यान्डलको आवाज अरूले थाहा पाउलान् भनेर खाली खुट्टा भुइँ तलामा झरें तर सुरक्षाकर्मीले शंका नगरुन् भनेर तलै रहेको शौचालयको चप्पल लगाएँ । मोबाइलमा कुरा गरेजस्तो गर्दै गेटबाट बाहिर निस्किएँ र माओवादी केन्द्रका संसदीय दलका नेतालाई फोन गरें । उहाँले गाडी पठाइदिनुभयो । त्यसैमा माओवादी संसदीय दल कार्यालयमा पुगें । मैले यसअघि रोजेको दल माओवादीमै रहने निर्णय गरिसकेकी छु, त्यहीं नै छु ।"
लागत बढाएर १२ करोड ४० लाखमा फार्मेसी भवन,"(सुनसरी)  भवन निर्माणको लागत अनुमान १ करोड ८७ लाख । ठेक्का सम्झौता १२ करोड ४० लाखमा । धरानस्थित बीपी कोइराला स्वास्थ्य विज्ञान प्रतिष्ठानका वर्तमान र पूर्वपदाधिकारीले सरकारी कोषमा गरेको ब्रह्मलुटको अर्को उदाहरण हो यो । प्रतिष्ठानले चार तले फार्मेसी भवन निर्माणका लागि श्यामसुन्दर निर्माण सेवालाई लागत अनुमानभन्दा साढे ६ गुणा बढीमा ठेक्का दिएको हो । विष्णु बुढाथोकी सञ्चालक रहेको उक्त कम्पनीसँग प्रतिष्ठानले २०७४ असार ३० मा सम्झौता गरेको थियो । सम्झौताअनुसार भवनको काम २०७७ असार १८ सम्ममा सकिनुपर्ने थियो । तर, निर्माण आधा मात्रै सकिएपछि २०७७ पुस ३० मा प्रतिष्ठानले ठेक्काको म्याद थपेको थियो । अहिले भवन निर्माण ७९ प्रतिशत मात्रै पूरा भएको छ । निर्माण कम्पनीले ११ करोड २८ लाख रुपैयाँभन्दा बढी भुक्तानी लिइसकेको छ ।भवनको काम अझै २१ प्रतिशत बाँकी रहे पनि निर्माण कम्पनीले भुक्तानी लिन भने १ करोड ११ लाख रुपैयाँ मात्रै बाँकी छ । पूर्वउपकुलपति बलभद्रप्रसाद दासले पदबाट अवकाश पाउने बेलामा तत्कालीन रजिस्ट्रार तुलबहादुर श्रेष्ठ, आर्थिक शाखाका कर्मचारी कमल रायमाझी र प्रतिष्ठानका सिभिल इन्जिनियर मदन साहले लागत बढाएर फार्मेसीको भवन ठेक्का लगाएका थिए ।ठेक्का लिएपछि श्यामसुन्दर निर्माण सेवाले सुशील झाको गिना कन्स्ट्रक्सन कम्पनीलाई सबकन्ट्र्याक्टमा काम दिएको छ । नक्सा पास नगरी निर्माण गरिएको उक्त भवनको लागत बढाउनुका पछाडि कमिसन खाने नियत देखिएको प्रतिष्ठानका एक प्राध्यापकले बताए । उनले भने, कता १ करोड ८७ लाखको बजेट, कता १२ करोड ४० लाखको बजेट । जति बढी लागत बनायो, त्यति नै बढी कमिसन आउने भएकाले ठेकेदार कम्पनीसँग मिलेमतो गरेर भवन निर्माण हुँदै छ ।कुल लागतको ९१ प्रतिशत रकम निर्माण कम्पनीले बीपी प्रतिष्ठानबाट पटकपटकको रनिङ बिलमार्फत भुक्तानी लिइसकेको छ । मौज्दात रहेको ९ प्रतिशत रकमले निर्माण सम्पन्न गर्न अझै २१ प्रतिशत बाँकी छ । प्रतिष्ठानका सिभिल इन्जिनियर विकास बस्यालले भने, निर्माण सम्पन्न गर्न बाँकी रहेको २१ प्रतिशत काम यो तीन महिनामा सकिन्छ । अब धेरै काम बाँकी छैनन् । पछिल्लो समयमा थपिएको म्यादभित्रै फार्मेसी भवन तयार हुन्छ । भवन निर्माणको परामर्शदाता केज कन्सल्ट्यान्ट प्रालि हो । रनिङ बिलमार्फत भुक्तानी लिएर पनि भवन निर्माण नभइरहेका बेला हालका उपकुलपति डा ज्ञानेन्द्र गिरीले मात्रै ३ करोड ५५ लाख रुपैयाँ भुक्तानी दिएको बैकुण्ठ अर्याल संयोजक रहेको उच्चस्तरीय कार्यदलले तयार पारेको प्रतिवेदनमा उल्लेख छ ।फार्मेसी भवन निर्माणको सम्झौता गर्नुभन्दा केही महिनाअघि श्यामसुन्दरका सञ्चालक बुढाथोकीले २०७४ जेठ १० मा प्रतिष्ठानलाई पत्र लेख्दै गिना कन्स्ट्रक्सनका झाले काठमाडौंको कृषि विकास बैंकको नक्कली बैंक ग्यारेन्टी बनाएर प्रतिष्ठानबाट कम्पनीका नाममा ५० लाख रुपैयाँ भुक्तानी लिएकाले त्यसको जिम्मेवार नबन्ने जानकारी दिएका थिए ।उक्त पत्रमा निर्माण कम्पनीले झालाई प्राविधिक र प्रशासनिक काम गर्ने मात्रै अख्तियारी दिएको तर आर्थिक कारोबार गर्ने, चेक लिने, बैंक ग्यारेन्टी बनाउने कामको अधिकार नदिएको उल्लेख छ । आर्थिक कारोबारको अख्तियारी नदिँदानदिँदै पनि झाले कम्पनीको नाम जोडेर १ करोड ४० लाख रुपैयाँको बैंक ग्यारेन्टी बनाएको भन्दै बुढाथोकीले प्रतिष्ठानसँग कागजपत्र माग गरेका थिए । झाले नक्कली बैंक ग्यारेन्टी बनाएको र प्रतिष्ठानबाट ५० लाख रुपैयाँ भुक्तानी लिएको भन्दै श्यामसुन्दरका सञ्चालक बुढाथोकीले प्रतिष्ठानका रजिस्ट्रारलाई लेखेको पत्रबारे भने प्रतिष्ठानका इन्जिनियर बस्यालले अनभिज्ञता प्रकट गरे । करिब सात वर्षअघि लामा कन्स्ट्रक्सनको प्रोजेक्ट म्यानेजर भएर झाकै रेखदेखमा निर्माण भएको प्रतिष्ठानको कलेज निर्माण सम्पन्न नहुँदै चुहिएर बसिनसक्नुभएको थियो । उक्त भवन भारतीय सरकारको १४ करोड लागतमा निर्माण भए पनि छतबाटै पानी चुहिने, फल्स सिलिङ झर्ने, साउन्ड सिस्टम र विद्युत् प्रवाहमा समस्या देखिएको थियो । पछि तिनै झालाई फार्मेसी भवन र कोभिड१९ अस्पतालको इन्टरनल स्ट्रक्चर बनाउन ७४ लाख रुपैयाँमा उपकुलपति गिरीले ठेक्का दिएका थिए ।पहिला नै ७ करोड लागतमा निर्माण भएको भवनभित्र कोभिड अस्पतालका लागि आवश्यक इन्टरनल स्ट्रक्चर तयार गर्न उपकुलपति गिरीले झालाई ठेक्का दिन १५ दिनभित्रमा निर्माण गरिसक्नुपर्ने सर्त राखेर टेन्डर खोलेका थिए । १५ दिनमै काम सक्नुपर्ने सर्त राखिएपछि अन्य ठेकेदार कम्पनीले टेन्डर हालेनन् । झाले चार महिनापछि मात्र कोभिड अस्पतालको इन्टरनल स्ट्रक्चर तयार गरेर बुझाए ।प्रतिष्ठानभित्र यसअघि निर्माण गरेका विभिन्न भौतिक संरचनाको गुणस्तर कमसल भए पनि कमिसनका कारण पदाधिकारीले झालाई नै ठेक्का दिएको प्रतिष्ठान स्रोतले बतायो । सुरुको लागत अनुमानभन्दा कैयौं गुणा लागत बढाएर ठेक्का लगाइनुमा प्रतिष्ठानभित्रै पदाधिकारी, खरिदसँग सम्बन्धित कर्मचारी र व्यापारीबीचमा ठूलो र्याकेटले काम गरिरहेको गत सोमबार सार्वजनिक बैकुण्ठ अर्यालको प्रतिवेदनले पनि पुष्टि गरेको छ । प्रतिष्ठानमा चिकित्सकले आवास नपाइरहेका बेला झा भने एउटा ब्लक नै कब्जामा लिएर ६ वर्षदेखि बस्दै आएका छन् ।"
सय युवाबाट साढे २ करोड ठगेर फरार,"(काठमाडौं)  लगातारको वर्षाले चिसो बढाए पनि काठमाडौंमा जाडो छैन । तर ओखलढुंगा खिजीदेम्बा गाउँपालिकाका पवन बस्नेत गत आइतबार बाक्लो ज्याकेट, पन्जा, बाक्लो मोजा र उनीको न्यानो टोपी किन्ने ताकमा थिए । चुच्चेपाटीको युरो टेक एन्ड करिअर्स कन्सल्ट्यान्ट प्रालिका प्रमुख कार्यकारी अधिकृत कर्मा तामाङले उनलाई भनेका थिए, केटा हो, भोलि क्रोएसिया उड्ने हो । उता साह्रै जाडो छ । बाक्लो न्यानो कपडा किनिराख्नू । दक्षिणपूर्वी युरोपको क्रोएसियामा तापक्रम २०२१ डिग्री सेल्सियस छ भन्ने कुरा पवनलाई के थाहा ? क्रोएसिया उड्ने भनिएको अघिल्लो दिन बिहान कन्सल्टेन्सीको कार्यालयमा पुग्दा पवनले आफूजस्तै दर्जनौं तन्नेरीलाई देखे । धेरैजसोको हातमा पैसा बुझाएको कागजात थियो, अनुहारमा भने चर्को आक्रोश देखिन्थ्यो । पवनले एकैछिनमा थाहा पाइहाले, क्रोएसिया, इस्टोनिया, क्यानडालगायतका देशमा आकर्षक रोजगारीको प्रलोभन देखाई सयभन्दा बढीसँग पैसा उठाएर कर्मा टाप ठोकिसकेछन् । पवनको अनुहारबाट उत्साहको रङ उडिहाल्यो । खिजीदेम्बा गाउँपालिकाको गाडी चलाउने पवन एक जना साथीमार्फत क्रोएसिया जाने आकर्षक अफर सुनेर हान्निएर काठमाडौं आएका थिए । आफन्त र चिनेजानेकासँग हारगुहार गरेर जुटाएको ४ लाख रुपैयाँ उनले कर्मालाई बुझाएका छन् । पवनले सुनाए, मेरो गाउँका ५ जनाको मात्रै २१ लाख फसेको छ । उनीहरूमध्ये तीन जनालाई ड्राइभिङ र दुईलाई प्याकिङको काम दिलाइदिने र मासिक ६ सय युरो तलब आउने आश्वासन कर्माले दिएका थिए । उनीहरू अहिले फसेको रकम के हुने भन्ने चिन्ताले पिरोलिएका छन् । छथर गाउँपालिका ४ धनकुटाका हेमबहादुर तामाङ इस्टोनिया उड्ने आशा बोकेर कोरोना कहरका माझ गत साता काठमाडौं आएका थिए । कर्माले उनलाई आउने शनिबार उडाइदिने भन्दै पटकपटक गरेर २ लाख ८० हजार रुपैयाँ बुझेका थिए । हेम र उनको गाउँ छिमेकका चार जनाले गरेर कर्मालाई झन्डै १६ लाख रुपैयाँ बुझाएका छन् । हेमले घरबाटै मनी ट्रान्सफरमार्फत र काठमाडौं कार्यालयमा आईवरी कर्मालाई पैसा बुझाएका थिए । उनीहरूलाई इस्टोनियमा मासु काट्ने र प्याकिङ गर्ने काम मिलाइदिने र त्यसबापत मासिक ८ सय ५० युरो तलब हुने आश्वासन कर्माले देखाएका थिए । गत आइतबार अफिसमा पुग्दा झन्डै सय जना जति पीडित पो भेटिए । अफिसमा पनि ताल्चा मारेर मान्छे फरार भएछ, हेमले सुनाए, केहीले प्रहरीमा उजुरी गरेका छन् । हामी भने के गर्ने भन्ने अलमलमै छौं । कान्तिपुरलाई प्राप्त कागजातअनुसार नुवाकोट स्थायी ठेगाना भएका कर्माले उक्त कन्सल्टेन्सी २०७६ साउन २७ गते आन्तरिक राजस्व विभागमा दर्ता गरेर सञ्चालन गरेको देखिन्छ । विभिन्न युरोपेली देश उडाइदिने आश्वासन देखाएर उनले करिब सय जनालाई ठगेको छन् । पीडितले छुट्टाछुट्टै तयार पारेको विवरण हेर्दा कर्माले ती सबैबाट करिब साढे २ करोड रुपैयाँ उठाएको देखिन्छ । पीडितले १ लाख देखि ८ लाख रुपैयाँसम्म कर्मालाई बुझाएका थिए । धेरैजसो पीडित पूर्वी पहाडी जिल्लाका छन् । तीमध्ये धेरैजसो साक्षरता कम भएका र बेरोजगार छन् । आफूहरू ठगिएको थाहा पाएपछि पवनलगायतका युवा महानगरीय प्रहरी वृत्त बौद्ध पुगेका थिए । पवनका अनुसार वृत्तले उनीहरूलाई वैदेशिक रोजगारी ठगी भएकाले श्रम कार्यालयमा सुझाव दियो । त्यसपछि उनीहरू श्रम कार्यालय पुगे । तर श्रमका अधिकारीहरूले उनीहरूलाई यस्तो मुद्दा प्रहरीले नै हेर्ने भएकाले काठमाडौं प्रहरी परिसर टेकु जानू भनेर फर्काइदिए । उनीहरू फेरि टेकु पुगे । प्रहरी परिसर टेकुका प्रवक्ता डीएसपी रमेशकुमार बस्नेतले कर्माविरुद्ध वैदेशिक रोजगारी ठगीमा दुई दिनअघि नै मुद्दा दर्ता भएको बताए । आफू र भाइसहित ३ जनाको १२ लाख फसाएका ओखलढुंगा खिजीदेम्बाका वीरबहादुर मगरले प्रहरीले कर्माका बारेमा केही पत्ता लगाई नसकेको बताए । उनले भने, प्रहरीले राम्ररी खोजिदिए पैसा आउँथ्यो कि ! नत्र त अनेकतिर ऋण धन गरेर उठाएको पैसा कसरी तिर्न सकिएला र ?"
सम्बन्धविच्छेद गर्ने पुरुष बढे,"(हेटौंडा)  पछिल्लो ३ वर्षदेखि श्रीमतीसँग अलग बस्दै आएका मकवानपुर भीमफेदी४ का सुमन मोक्तान सम्बन्धविच्छेदको कानुनी प्रक्रियामा छन् । उनले श्रीमतीसँग सम्बन्धविच्छेद गराइपाऊँ भनी मकवानपुर जिल्ला अदालतमा गत भदौमा उजुरी दिएका थिए । हेटौंडा१९ का २९ वर्षीय श्याम खत्रीले पनि गत माघ ११ मा सम्बन्धविच्छेदका लागि उजुरी दर्ता गराएका छन् ।२०७५ भदौ १ देखि नयाँ अपराध संहिता लागू भएपछि सम्बन्धविच्छेदका लागि महिलासरह पुरुषलाई पनि सहज बनेको छ । जसका कारण मकवानपुरमा सम्बन्धविच्छेदका लागि अदालत पुग्ने पुरुषको संख्या बढेको छ । गत आर्थिक वर्ष २०७७७८ मा जिल्ला अदालतमा ६ सय ८७ थान सम्बन्धविच्छेदका मुद्दा दर्ता भएका छन् । त्यसमध्ये महिलाका ४ सय २२ थान र पुरुषका २ सय ६५ थान मुद्दा छन् । जसमध्ये महिलाले दर्ता गराएका ३ सय १ थान र पुरुषले दर्ता गराएका १ सय ११ थान मुद्दा किनारा लागिसकेका अदालतका स्रेस्तेदार तीर्थराज भट्टराईले बताए । अघिल्लो आवमा १ सय २ जना पुरुषले र ४ सय १ जना महिलाले सम्बन्धविच्छेदका लागि मुद्दा दर्ता गराएका थिए । महिलाले सम्बन्धविच्छेदका निम्ति अदालतमा दिएको उजुरीमा मेलमिलापमार्फत पुरुषको पनि छिट्टै सहमति हुने भएकाले फैसला चाँडै हुने गरेको छ, भट्टराईले भने, पुरुषले दिएका प्रायः उजुरीमा महिलाको सहमति नहुने भएकाले फैसला हुन समय लागेको हो । मेलमिलापमार्फत सहमति हुन नसकेमा सम्बन्धविच्छेदको मुद्दा फैसला गर्न कम्तीमा एक वर्ष कुर्नुपर्ने कानुनी व्यवस्था छ । श्रीमान्श्रीमती मिलेर बसून् भन्ने उद्देश्यले यस्तो व्यवस्था राखिएको उनको भनाइ छ ।पछिल्लो कानुनी व्यवस्थाअनुसार लगातार ३ वर्ष बेखबर बाहिर बसेमा, अंगभंग हुने गरी कुटपिट गरेमा, शारीरिक र मानसिक हिंसा गरेमा श्रीमतीविरुद्ध श्रीमान् पनि अदालत जान सक्छन् । श्रीमतीले अन्य कुनै परपुरुषसँग यौनसम्बन्ध राखेको अवस्थामा पनि श्रीमान्ले सम्बन्धविच्छेद गर्न सक्छन् । समानताका नाममा कानुनले पुरुषका लागि सम्बन्धविच्छेद खुकुलो बनाएको छ, अधिवक्ता मदन दाहालले भने, यसकै कारण सम्बन्धविच्छेद गर्न चाहने पुरुषहरूको संख्या अदालतमा बढेको हो । उनका अनुसार स्वतन्त्र हुने नाममा ससाना मनमुटावमा पनि श्रीमान्श्रीमतीबीच सम्बन्धविच्छेद हुने क्रम बढेको अदालतका स्रेस्तेदार भट्टराईले बताए । उनका अनुसार विवाह भएको वर्ष दिन नपुग्दै सम्बन्धविच्छेद गर्ने युवाहरूको जोडी पनि छ । गत आवमा अदालतमा विवाह गरेको एक वर्ष बित्न नपाउँदै ४ जोडीले सम्बन्धविच्छेदका लागि उजुरी दर्ता गराएका थिए । सम्बन्धविच्छेदलाई महिला र पुरुष दुवैको हकमा खुकुलो बनाउँदा सामाजिक र पारिवारिक सम्बन्धमा असर पर्ने र छोराछोरीहरूको भविष्य अन्धकारमय बन्ने देखिन्छ, अदालतका एक कर्मचारीले भने, नयाँ संहिताले समाजलाई थप विखण्डनतर्फ लैजान्छ कि जस्तो लाग्छ ।नयाँ संहिता कार्यान्वयनमा आएपछि जिल्ला अदालतमा गत आवमा ६० वर्षमाथिका ४ वृद्धले सम्बन्धविच्छेदका लागि उजुरी दिएका थिए । जिल्ला अदालतका अनुसार गत आवमा सबैभन्दा धेरै सम्बन्धविच्छेद र त्यसपछि लागूऔषधसम्बन्धी मुद्दा रहेका छन् ।जिल्ला अदालतले गत आवमा दर्ता भएका २ हजार ४ सय २० मुद्दामध्ये १ हजार ५ सय १८ थान फर्छ्योट गरेको छ । अघिल्लो आवबाट ९ सय १५ थान मुद्दा जिम्मेवारी सरेर आएकामा ९७ थान मात्र फर्छ्योट हुन बाँकी रहेको भट्टराईले बताए ।"
भेमाथाङ पहिरोको अध्ययन हुने,"हेलम्बु जोड्न यान्त्रिक ब्रिज हेलम्बुको लाइफ लाइनका रूपमा रहेको सडक पूर्ण रूपमा अवरुद्ध भएको छ । हेलम्बुको तार्केघ्याङ, शेर्माथाङ, मेलम्चीघ्याङलगायतका बस्तीमा सेनाको हेलिकप्टरबाट खाद्यान्न ढुवानी गरिरहेको गाउँपालिका अध्यक्ष शेर्पाले बताए । उनका अनुसार यहाँ आउजाउ र ढुवानीको मुख्य समस्या छ । समाधानका लागि मेलम्ची प्रवेश मार्गको चनौटेमा यान्त्रिक पुल (केबलकार जस्तै) बनाउने तयारी थालिएको छ । यान्त्रिक पुल निर्माणका लागि ६० देखि ६५ लाख खर्च हुने अनुमान छ । पुल निर्माणका लागि अध्ययन सुरु भइसकेको छ । बाढीले बेलिब्रिज बगाउन सक्ने, निर्माणको समय र लागतका हिसाबले पनि यान्त्रिक पुल सहज हुने देखिएको छ, प्राधिकरणका प्रमुख कार्यकारी अधिकृत अनिल पोखरेलले भने । यान्त्रिक पुल एक प्रकारको केबलकार जस्तै हो । लट्ठामा जडान गरिएको कोक्रोको माध्यमबाट मान्छे आउजाउ गर्न र ढुवानीका सामान ओसारपसार गर्न सकिन्छ । विद्युत्बाट सञ्चालन हुने पुल बिजुली नभएको अवस्थामा मान्छेले पनि चलाउन सक्ने उनले बताए । अहिले यस्तो पुल तनहुँको दुलेगौंडामा सञ्चालनमा छ । चनौटेको रातो पुल गत आइतबारको बाढीले बगाएपछि हेलम्बुसँगको यातायात पूर्णरूपमा बन्द भएको छ । चनौटेबाट मेलम्ची मुहानको अम्बाथानसम्मको सडक खण्डको सबैजसो भाग खोलामा मिसिएको छ । तत्काल सडक बनाउने सम्भावना छैन । मेलम्ची पुल बजारदेखि खानेपानी मुहानसम्मको करिब २० किमि सडक छियाछिया भएको छ ।"
तुइन घटनास्थल पुग्यो छानबिन टोली,"(दार्चुला)  व्यास गाउँपालिका२ मालघाटमा गत शुक्रबार भारतीय सशस्त्र सीमा बल (एसएसबी) ले तुइन फुकालेका कारण महाकालीमा स्थानीय युवक बेपत्ता भएको घटना छानबिनका लागि गृह मन्त्रालयबाट गठित समितिको टोली बिहीबार भारततर्फको घटनास्थल पुगेर फर्किएको छ । नेपालतर्फको घटनास्थल मालघाट पुग्न सदरमुकामबाट हिँडेर अढाई दिन लाग्ने भन्दै हेलिकप्टर माग गरिएको छ ।मन्त्रालयका सहसचिव तथा छानबिन समिति संयोजक जनार्दन गौतम नेतृत्वको टोलीले बिहीबार सीमावर्ती बजार धारचुला हुँदै भारतर्फको घटनास्थल गस्कु पुगेर अवलोकन गरेको हो । घटनास्थलमा नेपालतर्फ मालघाट र भारततिर गस्कु भन्ने ठाउँ पर्छ । गस्कुतिर तुइन बाँधेको टुनीको रूख र नेपालतर्फको घटनास्थल भारतबाटै अवलोकन गरियो । पारिबाटै हाम्रोतिरको घटनास्थल पनि देखिने रहेछ, गौतमले भने, हाम्रोतर्फको घटनास्थल अवलोकन र पीडित परिवार तथा स्थानीयलाई भेट्न हेलिकप्टर माग गरेका छौं । हिँडेर घटनास्थल पुग्न अढाई दिनसम्म लाग्ने देखिन्छ । मौसमअनुकूल नभए अझ समस्या आउने भएकाले हेलिकप्टर माग गरिएको गौतमले बताए ।मन्त्रालयले गत आइतबार १० दिनभित्र प्रतिवेदन पेस गर्ने गरी सहसचिव गौतमको संयोजकत्वमा समिति गठन गरेको थियो । उनका अनुसार समय पनि हुँदै गएको र सूचना संकलन गर्न बाँकी रहेकाले हेलिकप्टरको व्यवस्था भए चाँडै घटनास्थल मालघाट र गाउँसम्म पुग्ने योजना छ । हेलिकप्टर नभए हाम्रोतर्फको घटनास्थल पुग्न कठिनाइ देखिन्छ, उनले भने । हेलिकप्टर उपलब्ध भए एकदुई दिनमा सूचना संकलन गरेर रिपोर्ट बनाउनतिर लाग्न सकिने उनले बताए ।छानबिन समितिले घटनालगत्तै सशस्त्र प्रहरीको दुम्लिङ बीओपीबाट खटिएको सुरक्षाकर्मीको टोलीलाई समेत सोधपुछ गर्ने जनाएको छ । घटनासँग सम्बन्धित सबै पक्षलाई सोधपुछ गरेर प्रतिवेदन बुझाइने संयोजक गौतमले बताए । मंगलबार आइपुगेको टोलीले जिल्लास्थित सुरक्षा निकायसँग छलफल गरेर घटनाबारे जानकारी लिएको थियो । बुधबार जिल्लास्थित राजनीतिक दल, व्यासका जनप्रतिनिधि, मानव अधिकारकर्मी तथा पत्रकारहरूसँग घटनाका विषयमा छलफल गरिएको संयोजक गौतमले बताए । वैदेशिक रोजगारीका लागि सदरमुकाम हुँदै काठमाडौं हिँडेका ३३ वर्षीय जयसिंह धामी साउन १५ मा व्यास२ मालघाटमा महाकाली तर्ने क्रममा एसएसबीले तुइन फुकाल्दा नदीमा बेपत्ता छन् । प्रत्यक्षदर्शीहरूले एसएसबीका दुई जवानले तुइन फुकाल्दा जयसिंह महाकालीमा बेपत्ता भएको बताएका छन् । भारतीय पक्षले भने एसएसबीले तुइन फुकालेको नभई जयसिंह डोरीमा अल्झिएर आफैं नदीमा बेपत्ता भएको दाबी गरेको छ ।जयसिंहको खोजी जारी रहेको सहायक प्रमुख जिल्ला अधिकारी ज्योत्सना भट्ट जोशीले बताइन् । घटनास्थल भारतीय सडकबाट २० मिनेट हिँडेर पुगिने रहेछ । घटना भएको ठाउँमा महाकालीको चौडाइ करिब ५० मिटरजति छ, छानबिन समितिको सदस्यसमेत रहेकी सहायक प्रजिअ जोशीले भनिन् । सहसचिव गौतम संयोजकत्वको समितिमा नेपाल प्रहरीका नायब महानिरीक्षक पुरुषोत्तम कँडेल, राष्ट्रिय अनुसन्धान विभागका निर्देशक हुतराज थापा, सशस्त्र प्रहरीका वरिष्ठ उपरीक्षक सुरेशकुमार श्रेष्ठ र दार्चुलाकी सहायक प्रमुख जिल्ला अधिकारी जोशी छन् । सदरमुकामबाट बिहीबार गएको टोलीमा उनीहरूसहित सशस्त्रको ४४ नम्बर गणका एसपी नरेन्द्रबहादुर बम, जिल्ला प्रहरी प्रमुख नायब उपरीक्षक मनोहरप्रसाद भट्ट पनि थिए ।छानबिन समितिको टोलीसँगै एसएसबीलाई समेत सहभागी गराइएको थियो । एसएसबीकै जवानहरूमाथि घटनाको आरोप लागिरहेका बेला एसएसबी डिडिहाटका कमान्डेन्ट महेन्द्र प्रताप र अन्य दुई जना एसएसबीका अधिकारी पनि टोलीसँगै गस्कु पुगेका थिए । निमित्त प्रजिअ जोशीले भारतीय क्षेत्रमा अवलोकनमा गइरहेकाले सहजीकरणका लागि एसएसबीका अधिकारी घटनास्थलमा गएको बताइन् ।तुइन घटनाको छानबिन गर्न बिहीबार भारतीय क्षेत्रमा गएको टोलीविरुद्ध नेत्रविक्रम चन्द समूहका कार्यकर्ताले नाराबाजी गरेका छन् । भारतीय भूमि टेकेर घटना स्थलगत अवलोकनमा गएको भन्दै चन्द समूहका कार्यकर्ताले नेपालबाटै नाराबाजी गरेका थिए । चन्दका कार्यकर्तासहित स्थानीय सहभागी ३०३५ जनाको समूहले घटनास्थल मालघाटमै गएर महाकाली किनारबाट नाराबाजी गरेका थिए । चन्द समूहका नेता भरत मल्लले भारतीय सुरक्षाकर्मीकै संलग्नता रहेको घटना छानबिनका लागि उसैको भूमिमा जानु र एसएसबीलाई सँगै लैजानुले पीडितले न्याय पाउनेमा विश्वस्त नरहेको बताए ।"
एउटा कप्तानको संन्यास,"डेढदुई दशकअघिसम्म नेपालमा क्रिकेट आम रूपमा यति धेरै लोकप्रिय भैसकेको थिएन । साँच्चै भन्दा फुटबलपछिको लोकप्रिय खेल के हो भनेर खुट्याउन पनि मुस्किल पर्थ्यो । आज अवस्था अर्कै छ, क्रिकेट घरघरमा चर्चा हुने खेल बनिसकेको छ । लोकप्रियताको उकालोमा यो खेलले फुटबललाई पछ्याउँदै छ सफलताको यात्रामा त यो अझ धेरै अघि बढिसकेको छ । यस उपलब्धिका निम्ति सबभन्दा बढी जस कसैलाई जान्छ भने ती व्यक्ति पक्कै पनि अरू कोही नभएर उनै पारस खड्का हुन् । अर्थात् नेपाली क्रिकेट अहिले जे छ यसमा उनकै योगदान उपल्लो स्थानमा छ । राष्ट्रिय टोलीका यी पूर्वकप्तानले यसै साता अन्तर्राष्ट्रिय क्रिकेटबाट संन्यासको घोषणा गरेर आम तरंग नै सृजना गरिदिएका छन्, आफ्ना प्रशंसकहरूलाई विस्मित तुल्याएका छन् । संन्यास लिने घोषणा उनको निजी मामिला हो, र त्यसले छाडेको तरंग उनीप्रति जनस्तरबाट व्यक्त गरिएको ठूलो कदर हो, समग्र क्रिकेटप्रतिकै सम्मान हो । पारस नेपाल क्रिकेटका सर्वाधिक सफल खेलाडी र कप्तान दुवै हुन् । उनकै नेतृत्वमा विश्व क्रिकेट लिगको संरचनामा डिभिजन ५ मा रहेको नेपाल एकदिवसीय अन्तर्राष्ट्रिय मान्यताप्राप्त राष्ट्र बन्न सफल भएको हो । नेपालको विश्वकप खेल्ने सपना पनि उनकै कप्तानीमा पूरा भएको थियो । नेपालले ७ वर्षअगाडि विश्व ट्वान्टी२० मार्फत विश्व क्रिकेटलाई राम्रो सन्देश दिएको थियो । १९ वर्ष अन्तर्राष्ट्रिय क्रिकेट खेलेपछि उनले गरेको यो निर्णयलाई असहज नै भने मान्नु पर्दैन । राष्ट्रिय टोलीलाई एक दशक नेतृत्व गरेर पारस ३३ वर्षका भइसके । खालि उनले जसरी खेलेका थिए, त्यसअनुरूप नेपाली क्रिकेटले भने उनीबाट अझै केही अपेक्षा गरेको थियो । खासमा उनी अझै राम्ररी खेल्न सक्थे । तर जे होस्, पारसले संन्यास घोषणा गरे, र त्यसका निम्ति सामाजिक सञ्जाललाई माध्यम बनाए । समर्थकहरू उनलाई मैदानबाटै बिदाइ गर्न चाहन्थे । अलि अन्तर्मुखी स्वभावका उनमा भने अन्तिम म्याच खेल्दै बिदाइ लिने चाहना थिएन ।पारसको यो घोषणासितै नेपाली क्रिकेटमा संन्यास संस्कृतिले पनि थोरै ध्यान खिचेको छ । तीन वर्षअघि नेपालले एकदिवसीय अन्तर्राष्ट्रियमा पहिलो खेल खेलेसँगै शक्ति गौचनले विदेशी भूमिबाट अन्तर्राष्ट्रिय खेल टुंग्याएका थिए । घरेलु भूमिमा नेपालबाट अन्तिम पटक खेल्दै दर्शकहरूका अगाडि संन्यास लिने उनको चाहना थियो, जुन कहिल्यै पूरा भएन । पारसको निर्णय आउनु केही दिनअघि अर्का अनुभवी खेलाडी महबुब आलमले पनि आफूले छिट्टै संन्यास लिन चाहेको बताएका थिए । त्यसका निम्ति उनले प्रदेश क्रिकेट संघ र नेपाल क्रिकेट संघ (क्यान) बाट सहयोगको अपेक्षा राखेका छन् । पारसलाई अपवाद राख्ने हो भने खेलाडीहरूमा अन्तिम खेल मातृभूमिमै खेलेर संन्यास लिने चाहना हुनु एउटा अलिखित नियमजस्तै हो । उनीहरूको यस्तो रुचिलाई नेपाली क्रिकेटको सर्वोच्च निकायले ध्यान पुर्याउँदा हुन्छ । प्रमुख खेलाडीहरूलाई एउटा कार्यक्रम आयोजना गरी बिदाइ गर्दा सबैभन्दा बढी सन्तुष्टि उक्त खेलाडीसँगै क्यानलाई पनि अवश्य मिल्छ । क्यानले आन्तरिक रूपमा संवाद गरेर बिदाइका लागि प्रस्ताव गर्ने हो भने सञ्जम रेग्मी, मञ्जित श्रेष्ठलगायत खेलाडी पनि यो सूचीमा समेटिन सक्छन् । एक समयका यी प्रमुख खेलाडीहरूले राष्ट्रिय टोलीबाट नखेलेको धेरै भइसकेको छ । संन्यासपछि पारसले क्यान व्यवस्थापनमा आउने इच्छा देखाएका छन् । शक्ति प्रशिक्षणमा व्यस्त छन् । राष्ट्रिय टोलीबाट खेलिसकेका खेलाडीलाई क्यानले पछि पनि संरक्षण गर्नु जरुरी छ । खेलाडीका लागि यो दोस्रो इनिङ्सजस्तै हुन्छ । मैदानमा छँदा देखेभोगेका कुरालाई खेलाडीले व्यवस्थापकका रूपमा अझ राम्ररी सम्हाल्न सक्छन् । त्यसैले पूर्वखेलाडीका लागि प्रशिक्षकका रूपमा होस् या अम्पायरिङमा, या व्यवस्थापनमै किन नहोस्, निश्चित कोटा व्यवस्थापन गर्नु नेपाली क्रिकेटको हितमा हुन सक्छ । एउटा राम्रो खेलाडी त्यत्तिकै राम्रो प्रशिक्षक या राम्रो व्यवस्थापक बन्न सक्लानसक्ला तर उसको अनुभव जहिले पनि उपयोगी हुन सक्छ, खाली त्यसलाई व्यवस्थापनले सदुपयोग गर्न जान्नुपर्छ । पारस, शक्ति, महबुबले नेपाली क्रिकेटमा दुई दशक हाराहारी जीवन बिताए, यो भनेको जुनसुकै व्यक्तिका लागि निकै ठूलो समय हो, सक्रिय खेलाडीका लागि त अझै धेरै हो । खेलतालिका पछ्याएर मैदानमा भिडिरहेको खेलाडीले पारिवारिक समय, पढाइ, सामाजिक सम्बन्धजस्ता धेरै कुरालाई तिलाञ्जली दिनुपरेको हुन्छ । त्यसक्रममा उनीहरूले पूरै राष्ट्रको प्रतिनिधित्व गरिरहेका हुन्छन् । त्यसैले सरकार, विशेषगरी क्यानले उनीहरूको संन्यासमा सम्मान गर्न कुनै कसर बाँकी राख्नु हुँदैन । विगतमा चुनिएका खेलाडीलाई बिदाइमा सम्मान गरिने अभ्यासमा पनि थियो उनीहरूलाई अपार्टमेन्टफ्ल्याट, कार आदि उपहार प्रदान गरिन्थ्यो । पारस, महबुब, शक्ति पनि यसका निम्ति हकदार छन् । सरकारले यो पक्ष ख्याल पुर्याउनुपर्छ, आम नेपाली जनता तथा खेल प्रशंसकहरूले त उनीहरूलाई हरदम मनमा राखेकै छन् ।"
खोप लगाएपछि मात्र परीक्षा,"बढ्दो कोरोना संक्रमण दरलाई ख्याल गरेर स्वास्थ्य तथा जनसंख्या मन्त्रालयले परीक्षा सञ्चालनको स्वरूप र तरिकाबारे छलफल चलाउन सुरु गरेको छ । यसले साउन ३१ देखि सुरु हुने कक्षा १२ को परीक्षालाई असर पुर्याउने देखिन्छ । विद्यालय संरचनामा परिवर्तन आएदेखि कक्षा १२ को परीक्षालाई विद्यालयीय शिक्षाबाट उच्च शिक्षामा उक्लिने भर्याङको रूपमा लिने गरिन्छ । परीक्षा विश्वसनीय बनाइराख्न जरुरी छ । यो तह पार लागेपछि विद्यार्थीको क्षमता र सामर्थ्यअनुसार विश्वविद्यालयका ढोकाहरू खुल्छन् । आजको दिनमा भर्चुअल माध्यमबाट घरमै परीक्षा दिन सक्ने स्रोतसाधनको विकास नेपालमा भैसकेको छैन । कोरोनालाई हल्का रूपमा लिएर परीक्षा सञ्चालन गर्नुले संक्रमण फैलाउन सक्छ । १२ को परीक्षामा भाग लिने प्रायः विद्यार्थी १८ वर्ष पुगिसकेकाले, शिक्षक विद्यार्थी दुवैलाई कोरोना खोपको पूर्ण मात्रा दिएर भौतिक उपस्थितिमा परीक्षा सञ्चालन गर्नु राम्रो हुन्छ । महेन्द्रसिंह बम, टीकापुर१, कैलाली"
जयसिंहहरूका दुःख र न्याय,"महाकाली तर्दातर्दै एसएसबीले काट्यो तुइन समाचारले एसएसबीको ज्यादती र अमानवीय कार्य उजागर गर्नुका साथै नेपाल सरकारको निरीहता र लाचारी प्रस्ट्याएको छ । नदी तर्दै गरेको बेला तुइन काटेर खसाइदिने कार्यको जति निन्दा गरे पनि कम हुन्छ । महाकाली साथै अन्य क्षेत्रका नेपालीले काठमाडौं तथा अन्त कतै जान बाटो र पुलको अभावमा भारतीय भूमि प्रयोग गर्नुपर्ने बाध्यता छ । यसरी भारत हुँदै आवतजावत गर्ने नेपालीलाई एसएसबीले कुट्ने, लुटपाट गर्ने र अनाहकमा दुःख दिने र नेपाली भूमिमा आएर गोली चलाउने गरेका समाचार बेलाबेलामा आइरहेका हुन्छन् । यस्तो संवेदनशील विषयमा आफ्ना नागरिकले भोग्नुपरेका पीडालाई न नेपाल सरकारले कूटनीतिक तवरले सुल्झाउन सकेको छ न त भारतीय अधिकारीहरूले नै बुझ्ने र हल गर्ने प्रयत्न गरेका छन् ।खुला सिमाना भएकाले दुवै मुलुकका नागरिक निर्बाध आउजाउ गर्छन् । भारतीय सिमानाका सुरक्षाकर्मीले अनाहक दुःख दिने कुरा आइरहे पनि तुइन काटेर नदीमा खसाउनेजस्तो कार्यले नेपाल र नेपालीहरूप्रतिको दुर्भाव र द्वेष रहेको अनुमान गर्न सकिन्छ । मानवीय हिसाबले अप्ठ्यारो पर्दा सहयोग गर्नुपर्नेमा एउटा असल छिमेकी नागरिकलाई आवतजावतमा बन्देज गर्दै कठिन तवरले तुइन तर्दा, तुइन काटेर ज्यान लिने कार्यले आमनेपाली एसएसबी र भारत सरकारप्रति सशंकित भएका छन् । पूर्व नाकादेखि पश्चिमसम्म लाखौं भारतीय र नेपाली नागरिक आउजाउ गर्छन् तर कुनै भारतीयले अहिलेसम्म नेपाली सुरक्षाकर्मीबाट धामीको नियति भोग्नुपरेको छैन । मिल्दोजुल्दो भाषा, उस्तैउस्तै धर्मसंस्कृति, भूगोल र भिसाको झन्झट नहुने हुँदा कामको सिलसिला, उपचार र आफन्त भेटघाट आदि कारण नेपाली र भारतीय ओहोरदोहोर गर्छन् । आफ्ना नागरिकहरूप्रति यस्तो अमानवीय कार्य बन्द गर्न नेपाल सरकारले पहल गर्नु जरुरी छ । भारत सरकारले पनि छिमेकी नागरिकलाई मान्छे नठान्ने आफ्ना सुरक्षाकर्मीहरूलाई कडा कारबाही गर्नु आवश्यक छ । रोशन भट्टराई, इनरुवा, सुनसरी"
कांग्रेस महाधिवेशन अन्योलमा,"नेपाली कांग्रेसका वरिष्ठ नेता रामचन्द्र पौडेलले तोकिएको समयमा महाधिवेशन हुन नसक्ने देखिएकाले पार्टीको वैधानिकता जोगाउन भए पनि विशेष महाधिवेशन गराउनुपर्ने माग गरेका छन् । क्रियाशील सदस्यता विवादको भुमरीमा रुमलिएको कांग्रेसको महाधिवेशन तालिका प्रभावित बनिरहँदा पौडेलले यस्तो प्रस्ताव राखेका हुन् । लोकतन्त्रको पहरेदारका रूपमा आफूलाई उभ्याउन खोजिरहेको कांग्रेसभित्रको लोकतन्त्र भने संकटमा छ । पटकपटक सारिएको महाधिवेशनको तिथि नजिकिँदै गर्दा कांग्रेसफेरि एक पटक वैधानिक रूपमै चुक्ने निश्चित छ । केपी शर्मा ओलीले संविधानको अवहेलना गर्दै गर्दा लोकले ओली राजको अन्त्यमा ऐक्यबद्धता व्यक्त गरेको ताजा इतिहासको साक्षी मात्र होइन, त्यसबाट प्रत्यक्ष फाइदा उठाउने शेरबहादुर देउवाले आफ्नै पार्टीको महाअधिवेशन समयमै गर्न सकेनन् भने अर्को संवैधानिक संकटमा उनी फस्ने निश्चित छ । सत्ता र शक्तिको दुरुपयोग गर्दै कोरोना महामारी देखाएर महाधिवेशनलाई पर धकेल्ने रणनीतिमा देउवा रहेको चर्चा भैरहँदा कुनै पनि बहानामा पार्टीको महाधिवेशनको मिति धकेलिन्छ भने त्यसले कांग्रेसप्रतिको जनविश्वास धराशायी बनाउनेछ । पूरै ५ वर्ष चिरनिद्रामा मस्त रहेका कांग्रेसीहरू क्रियाशील सदस्यता भराउने क्रममा आफ्ना नातागोता र आफन्तहरूको घरघरमै पुगी सदस्यता भराएका तथ्यहरू सार्वजनिक भएका छन् । क्रियाशील सदस्यतामा अनेक प्रकारका अनियमितता भएका छन् । पार्टीको निर्देशन र विधानविपरीत आएका क्रियाशील सदस्यतालाई छानबिन समितिले अस्वीकार गर्न किन सक्दैन ? समय छँदै किन चुपचाप बस्छन् जिम्मेवार व्यक्तिहरू ? तल्लो तहको कार्यकर्ताको निष्क्रियता र माथिल्लो तहका नेताहरूको उदासीनताको चेपुवामाझ कम्युनिस्टहरूको घर झगडाले गर्दा आफ्नो शिर उठाउने मौका पाएको कांग्रेसले संविधान र पार्टी विधानलाई अक्षरशः स्विकार्दै आफूलाई सच्याउने बाटोमा हिँड्नुपर्छ । कि त पौडेलले भनेझैं विशेष अधिवशेन बोलाउनुपर्छ । होइन भने, सभापति शेरबहादुर देउवाले अडान राखेबमोजिम तत्कालै तल्लो तहको अधिवेशनको तिथि तय गरी अनिश्चिततालाई चिर्नुपर्छ । उत्तम पुडासैनी, जोरपाटी, काठमाडौं"
पारसको पहिलो इनिङ्स समाप्त,"अनपेक्षित संन्यास समाचारमा पूर्वकप्तान पारस खड्काले अन्तर्राष्ट्रिय क्रिकेटबाट संन्यास लिएको सेरोफेरोमा उनको योगदानको चर्चा गरिएको छ । गत मंगलबार उनले सामाजिक सञ्जालमार्फत अन्तर्राष्ट्रिय क्रिकेटबाट संन्यास लिएको घोषणा गरेका थिए । सन् २००२ देखि अन्तर्राष्ट्रिय क्रिकेटमा प्रवेश गरेका पारसले यो खेललाई उकास्न भरमग्दुर कोसिस गरिरहे । उनकै कप्तानीमा नेपालको क्रिकेट टोलीले एकदिवसीय खेलमा मान्यता पाएको थियो । त्यस्तै टी२० विश्वकपको अनुभवसमेत बटुलेको थियो । अलराउन्डरको भूमिका निर्वाह गर्न सफल पारसले सन् २००९ मा एसीसी ट्वान्टी२० कपबाट कप्तानी सम्हालेर २०१९ मा उक्त पद परित्याग गरेको घोषणा गरेका हुन् । सुरुमा देशविदेशमा एसीसी यू१५ तथा यू१७ कपमा भाग लिएको र सन् २००६ मा उपकप्तानको नियुक्ति पाएपछि २००७ मा आफ्नै कप्तानीमा मलेसियामा सञ्चालित एसीसी यू१९ को उपाधि जित्न सफल भए । यही सफलताका कारण नेपाल विश्वकपमा छनोट हुन सक्यो । एकदिवसीय अन्तर्राष्ट्रिय क्रिकेटमा पहिलो शतक बनाउने पनि उनै थिए । उनको अगुवाइमा नेपालले विश्व क्रिकेट लिगको डिभिजन ५, ४ र ३ को उपाधि जितेपछि एकदिवसीय अन्तर्राष्ट्रिय खेल पाउन सफल भयो । यस्ता होनहार क्रिकेटरले अन्तर्राष्ट्रिय खेलबाट संन्यास लिँदा दुःखी नहुने कोही छैनन् । राष्ट्रिय टोलीका कप्तान ज्ञानेन्द्र मल्लले पारसबिनाको खेल अधुरो र कमजोर हुने प्रतिक्रिया दिएका छन् । सधैं टिम लिडरको जिम्मेवारी वहन गर्ने पारसको अभाव अन्तर्राष्ट्रिय एकदिवसीय सिरिजमा खड्कने मल्लको भनाइ छ । यता पारसले खेलाडीभन्दा पनि नेपाली क्रिकेटको प्रवर्द्धनका लागि अर्कै बाटो गरी पुनः प्रवेश गर्ने बताएका छन् । राजनीतिक हस्तक्षेप, क्रिकेटप्रति सत्ताधारीको बेवास्ता, मूलपानी र रामपुर, चितवनमा निर्माणाधीन क्रिकेट मैदानको दुर्दशालगायतका बेथिति रोक्न पारसजस्ता भुक्तभोगी, व्यवस्थापकको रूपमा चयन हुन सके नेपाली क्रिकेटले काँचुली फेर्न सक्छ । भुवनेश्वर शर्मा, चन्द्रागिरि२, काठमाडौं"
आरक्षण र अदालत,"आरक्षणविरुद्ध (कु)तर्कनेपालमा आरक्षणका प्रावधान लागू भएसँगै यसबारे कुतर्क गर्ने, भ्रम फिँजाउने काम हुँदै आएका छन् । आरक्षणको मूल मर्मलाई तोडमरोड गरी विवादित बनाउने मनोविज्ञान वर्चस्वशाली समुदायमा देखिँदै आएको छ । कहिले गरिबीसँग जोडेर खसआर्य पनि गरिब छ भन्ने, कहिले सीमान्तकृत समुदायको हुनेखानेले उपलब्धि लियो भन्ने, कहिले आरक्षणले कर्मचारीतन्त्र कमजोर भयो भन्ने त कहिले कोटा र कोठा भन्दै जातीय विभेदसँग जोडेर विवादित बनाउने मनोविज्ञानले दह्रो रूपमा जरा गाडेको छ । यस्तो बहसले नयाँ पुस्ताका युवाहरूमा भ्रम फैलाउने काम हुँदै आएको छ । विगत दस वर्षको अभ्यास हेर्दा आरक्षण सीमान्तकृत समुदायका लागि होइन कि वर्चस्वशाली समुदायका लागि लाभदायक भएको छ । आरक्षित समूहभित्र पनि महिलाको सिटमा खसआर्य समुदायका महिलाले बढी लाभ पाएका छन् । आदिवासी जनजातिको सिटमा नेवार समुदाय, दलितको सिटमा पहाडे दलित, मधेसीको सिटमा मधेसी पुरुष, अपांगताको सिटमा खसआर्य समुदाय र पिछडिएको क्षेत्रको सिटमा खसआर्य समुदायले लाभ पाइआएका छन् । आरक्षणतर्फको सिट खाली भयो भने ती सबै खुलातर्फ जाने र त्यहाँबाट खसआर्य समुदायले नै लाभ लिने गरेको देखिएको छ । साथै आरक्षित कोटामा कानुनी एवं प्रशासनिक दाउपेच लगाएर पटकपटक सीमान्तकृत समुदायको सिट खोसिने गरेको छ । उदाहरणका लागि, दुई वर्षअघि निजामती सेवामा एकै पटक झन्डै दस हजार दरबन्दीको विज्ञापन खुलाउँदा सीमान्तकृत समुदायले पाउनुपर्ने झन्डै दुई हजार सिट खोसिएका थिए । त्यति बेला सबै राजनीतिक दल, काठमाडौंका बौद्धिक वर्ग, नागरिक समाज मौन बसेका थिए । अदालतले पनि सीमान्तकृत समुदायका पक्षमा फैसला सुनाएको थिएन । तसर्थ अब सीमान्तकृत समुदायले संविधानको धारा ४२ ले व्यवस्था गरेको सामाजिक न्यायको हकअनुसार राज्यको हरेक निकायमा समानुपातिक समावेशी सिद्धान्तका आधारमा सहभागिताका लागि पहल गर्नुपर्छ । यस व्यवस्थाअनुसार हरेक समुदायले जनसंख्याको अनुपातमा प्रतिनिधित्वको अवसर पाउनेछ ।"
यसकारण 'भारतविरोधी बनिरहेको पुस्ता,"ब्याास, दार्चुलाका जयसिंह धामी महाकालीको भुल्कोमा मिसिएको एक साता नाघिसकेको छ । स्पष्टीकरण जसले जेजति जसरी दिए पनि यो आततायी घटनामा भारतीय सीमा सुरक्षा बल (एसएसबी) को प्रत्यक्ष संलग्नता स्पष्ट भैसकेको छ । घटनाको अध्ययनअनुसन्धानका नाममा बनाइएको टोलीको सबैभन्दा देखिने काम भनेको जयसिंह महाकाली तर्दै गरेका बेला एसएसबीले तुइन काटिदिएको देख्नेहरूलाई अहिले दार्चुला प्रहरी कार्यालयमा ल्याएर थुनासरह निगरानीमा राख्नु भएको छ । दार्चुला जिल्ला प्रशासनले अर्को देखिने काम गरेको छ र त्यो हो दुई देशबीचको सम्बन्धमा खलल पार्ने किसिमका प्रचारप्रसार नगर्नू भन्ने आदेश ।अरू बेला तुइनबाट महाकाली वारपार गर्ने नेपाली जनसाधारणको नुनतेल खोस्ने एसएसबीले यसपाला ३३ वर्षे सपनामुखी युवाको जीवन खोसेको छ, फौजदारी अपराधसरह । बरु व्याँस गाउँपालिकाका पदाधिकारी, शिक्षक, जनसाधारण एसएसबीको सधैंको अर्घेल्याइँबारे खुलेरै बोल्न थालिसकेका छन्, तर महाकालीमा डुबाएर मारिएका जयसिंहका आफन्तले कुशको शव बनाएर अन्तिम संस्कार गरिसक्दा पनि नेपाल सरकार, परराष्ट्र मन्त्रालय, गृह मन्त्रालय भने पर्ख र हेर भनेर बसिरहेका छन् । एउटा निर्दोष नेपाली तन्नेरीमाथि भएको नृशंस व्यवहारले सिंगो देश स्तब्ध रहेका बेला र जोकोही नेपाली मनवचनमा आक्रोशित बनिरहेका बेलासमेत दुईदेशीय सम्बन्धमा खलल पुग्ला भनेरै तिनले संयमी बनेर समय गुजारिरहेका छन् ।नेपालभारतबीचका जेनियुन कन्सर्न लाई आवश्यकता परेका स्थान र अवसरमा सभ्य, शिष्ट र संयमी भएर राख्नै पनि पछि हट्नु नेपाली चिनारीझैं बनिसकेको छ । जेनियुन कुरामा पनि मुख लुकाउन थाल्ने र दायाँबायाँ हेर्ने प्रवृत्ति छ । आफ्नो कुरा राख्न नसक्नु वा लुकाउन चाहनु नेपालको पुरानो समस्या हो, संयन्त्रगत रोग हो । जयसिंहकै घटनामा पनि नेपाली पक्ष विमुख हुन खोजिरहेको छ र यस्तै अवस्थाले दुईदेशीय सम्बन्धलाई रसातलमा पुर्याउँदै लैजाने हो । अहिले नेपाल सरकारले, परराष्ट्र मन्त्रालयले यो घटनालाई टेकअप गरिदिने हो भने मात्रै पनि जनतामा एक तहको आश्वस्तता बढ्न सक्छ । भारतले यो घटनालाई सुन्दैन होला, सरोकारमा राख्दैन होला भन्ने पूर्वधारणा राखेर हाम्रा परराष्ट्र र गृहका अधिकारीहरू भने अध्ययन प्रतिवेदनको पर्खाइमै छन् । प्रतिवेदनकै आधार, सधैंको नियति तथा जनसाधारणलाई आश्वस्त पार्नुपर्ने विषयमा सत्ताधारी कांग्रेसका सांसदहरू गगन थापा, डिला संग्रौला र पुष्पा भुसालÙ माओवादीका नारायणकाजी श्रेष्ठ तथा एमालेका गणेशसिंह ठकुन्ना, विशाल भट्टराई, शेरबहादुर तामाङसहितले संसद्मै प्रश्न उठाइसकेका छन् । एउटा युवाको जीवन महाकालीमा बगेको छ, कुशको शव बनाएर संस्कार गरिएको छ र घटनामा एसएसबीको संलग्नता रहेको स्पष्ट छ । जनसाधारणमा रहेको संशय र त्रासदीलाई सम्बोधन गर्नै पनि परराष्ट्र मन्त्रालयले काठमाडौंस्थित भारतीय राजदूत वा चार्ज डे अफेयर्स कसैलाई बोलाएर यस्तो घटनाले दुवै देशमा अविश्वास बढाएको छ, यसमा भारतीय धारणा के हो भनेर सोध्नै नसक्ने होइन । घटनामा संलग्न रहेको भनिएका सुरक्षाकर्मीलाई कारबाहीको दायरामा ल्याउने, जयसिंहको शव खोजतलासमा सहयोग पुर्याउने र मृतकका परिवारलाई तत्काल उचित क्षतिपूर्ति दिलाउने भनेर स्पष्टताका साथ परराष्ट्रले तत्कालै भन्न नसक्ने हो भने दुईदेशीय निकटतम मित्रता को के अर्थ ? यो बेला भारतले भन्ने गरेको नेबर फस्ट को के माने ? उसो त दार्चुला क्षेत्र, महाकाली सीमावर्ती विन्दुमा देखिएका एकपछि अर्को भारतीय हेपाहा र मिचाहा प्रवृत्तिमा परराष्ट्रले तारन्तार नोट पठाउँदा पनि नसुनिरहेको भारतका लागि एउटा जयसिंहको तुइनमा चुँडिएको जीवनको के हिसाब रहला र ? तर, दिल्ली उत्रिनासाथ वा दिल्ली केन्द्रका विज्ञहरूको सधैंजसोको नेपालमा भारतविरोधी मनस्थिति किन बढेको हो ? भन्ने जिज्ञासामा सपाट र ठाडो जवाफ फेरि थपिएको छ । त्यो हो तुइन चुँडाएर महाकालीमा फालिएका जयसिंह पनि अब नेपालीमाझ भारतविरोधी मानसिकता मा मलजल गर्ने प्रतीक भएका छन् । जयसिंह त अहिले आएका प्रतीकपात्र मात्रै हुन्, २०७३ फागुन अन्तिम साता कञ्चनपुरका युवा गोविन्द गौतमको पनि एसएसबीकै गोली प्रहारबाट मृत्यु भएको थियो । त्यस बेला पनि भारतीय पक्षले गोली चलेकै छैन, एसएसबीले गोली प्रहार गरेकै छैन भनेर ढीट गरिरह्यो । पछि पोस्टमार्टम रिपोर्ट आएपछि गोली चलेको र त्यो एसएसबीसँगै रहने गोलीको प्रकार भएको स्पष्ट भएपछि मात्रै भारत गलेको थियो । नेपालसम्बद्ध साना वा ठूला घटनालाई डिनाइल, डिरेल र डिफ्युज गर्ने भारतीय दुराशय सधैं उस्तै छ । नेपाल पनि दिल्लीलाई सहयोग पुग्ने गरी एजेन्डाहरूलाई सीधै उठाउन सधैंसधैं पछि हट्ने गरेको छ । परराष्ट्रको निर्देशन पर्खेको दिल्लीमा रहेको नेपाली दूतावासले बारखम्बा रोडबाहिर निस्किन आवश्यक ठानेको छैन । र, काठमाडौंमा सत्ता हेरफेरसँगै राजदूत नीलाम्बर आचार्य बरु कुनै कारणले घर फर्किहाल्ने मनस्थितिमा छन् तर आँट जुटाएर जयसिंह काण्डमा कहीँकतै केही बोल्न सकिरहेका छैनन्, न पक्षमा न त प्रतिपक्षमै । यता परराष्ट्रमा भने विभागीय मन्त्री नरहेको र सचिवले प्रोटोकल अनुसार भारतीय राजदूतलाई डिस्प्लिजर जनाउन नमिलेको (नसकेको) बुझाइ मात्रै व्याप्त छ । एन्टीइन्डियन विषय र सरोकार भन्नासाथ दिल्लीमा प्राध्यापक तथा कथित थिंकट्यांकका केही सहयोगीहरूको टाउको दुख्ने गरेको छ । यतिखेर सम्झनैपर्ने हुन्छ नेपाल र भारतका प्रधानमन्त्रीहरूको प्रतिबद्धता र सहमतिमा बनेको प्रबुद्ध समूह (ईपीजी) को आज हुर्मत लियो कसले ? सीमा सुरक्षा, उजुरी र गुनासो समन्वयमा परामर्श गर्न बनेको गृहसचिवसहसचिव तहको संयन्त्र बैठकलाई तीन वर्षदेखि कसले औचित्यहीन बनायो ? माइक्रोम्यानेजमेन्टदेखि नाकाबन्दीसम्मको अमानवीय रणनीति स्थापित गरायो कसले ? नेपालमा एन्टीइन्डियन धरातल किन बढेको हो भनेर दिल्लीमा गरिने प्रश्नको उत्तर यसको जवाफमा पनि खोज्न सकिन्छ १ लाखभन्दा बढी लोत्साम्पा भुटानबाट लखेटिँदै झन्डै ३५ किलोमिटर भारतीय भूमि छिचोलेर कसरी र कसको मद्दतले नेपालतर्फ धपाइए ? आज शरणार्थी समस्या समाधानको ट्याग भिराएर यी भुटानी नागरिक अमेरिकायुरोपका एक दर्जन मुलुकमा पुगिसकेपछि बल्लतल्ल यो सवाल उब्जन थालेको छ । भुटानले यी भगौडा हुन्, भुटानी होइनन् भनिरहेका बेला १ लाख २० हजारजति नागरिक भुटानी शरणार्थीनागरिक प्रमाणित भएर कसरी तेस्रो देश जान सके ? भारतको यस्तै व्यवहारका कारण नेपालीमाझ एन्टीइन्डियन मनोदशा गढ्दैगढ्दै गएको हो, जुन सजिलै हट्नेवाला पनि छैन ।महाकालीको भुल्कोमा मिसिएका जयसिंह धामीबारेको सरोकार भनेको यो कुनै दस्तावेज होइन, ईपीजी रिपोर्ट पनि होइन । उचित समय आउला, अनुसन्धान गरौंला, दुईपक्षीय विज्ञले निर्क्योल गर्लान् र मात्रै बोलौंला भनेर पर्खिरहने विषय त झन् कदापि होइन । यो पब्लिक इस्यु बनिसकेको छ, यसकारण पब्लिक्ली नै डिल गर्नुपर्ने हुन्छ । यो तहमा यो काम गरिएको छ, यसो हुँदै छ भनेर बोल्नैपर्ने हुन्छ । आँखासामुको यो घटनालाई आँखासामु नै टेकअप गर्नुपर्ने हो, तर हाम्रो परराष्ट्र मन्त्रालय भने यो ज्वलन्त घटनालाई पनि ईपीजी रिपोर्ट झैं समय कुरेरै बसिरहेको छ । कुनै दिन भारतीय नेताराजनेताको समय पाऔंला र कुरो गरौंला भनेर अनन्त पर्खाइमा छ, हाम्रो कूटनीतिक संयन्त्र । कतिसम्म भने, जयसिंह घटनालाई एउटा अनफर्चुनेट इन्सिडेन्ट भन्दै यसमा हाम्रो ध्यानाकर्षण भएको छ भनेर भन्न वा यतिसम्म बोलाउन पनि हाम्रो संयन्त्रले सकेकै छैन, जुन लज्जास्पद स्थिति हो । दिल्लीबाट विदेशमन्त्री, सचिव वा प्रवक्ताले मात्रै यति भनेर ट्वीट गरिदिने हो भने पनि आक्रान्त बनेका हजारौं नेपाली सर्वसाधारणमा जागेको विरोध र आक्रोशमा कमी आउने थियो । तर, यो बुझबुझारथ गर्नेगराउने कसले ? नेपालभारत दुईपक्षीय सरोकार धेरै अघिदेखि सँगसँगै बुझ्दै आएका भारतका पूर्व विदेश सचिव (एस जयशंकर) अहिले विदेशमन्त्री बनेका छन्, नेपालका पूर्व परराष्ट्र सचिव (शंकर बैरागी) अहिले मुख्य सचिव बनेका छन् तैपनि कहीँकतै कुरा अघि बढ्नै सकेको छैन । यो हेर्दा, अहिलेको घटना पनि डिनाइल, डिरेल र डिफ्युज को अवस्थामा पुग्ने निश्चित छ । यथार्थतः नेपाल र भारतबीच दर्जनौं घटना कचपल्टिएका छन्, पिलोझैं । ओठेबोलीमा सबैभन्दा निकट को छिमेकी नेपालसँग सीमावर्ती मुद्दा, ईपीजी रिपोर्ट, कोभिड भ्याक्सिन आदि विषयमा संवादपरामर्श गर्नुपरेमा कोरोनाकाल भनेर पन्छिने भारतले अरू सबै तहका अन्तर्राष्ट्रिय संवाद र भ्रमण गर्न वा महाकालीको दशगजामा मिचाहा बनेर सडक बनाउन भने समय पाइरहेकै छ । दुई देशबीचका कोर इन्ट्रेस्ट मा जोडिएका यस्ता थुप्रै विषय छन्, जसमा एकअर्कामा विरोधी भावना हुर्काउनेबढाउनेभन्दा पर्तिर कुनै उपलब्धि देखिएको छैन । यी यस्ता सरोकार हुन्, जसलाई जबसम्म कार्पेटमुनि छोपेर राखिन्छ, तबसम्म एन्टी मनोदशा र मनोविज्ञान कायमै रहनेछ ।यिनै कार्पेटमुनिका एजेन्डाकै कारण नेपालको राजनीतिमा एन्टीइन्डियन नेसनलिजम ले गतिलो काम गर्दै आएको हो । सत्तामा जानुपरेमा यस्तो राष्ट्रवादी कार्डले नेपालमा राम्रै काम गर्ने गरेको दृष्टान्त त्यति लुकेको छैन । नेपाली नेताराजनेता र राजनीतिक दलहरू पनि भारतसँगका यस्ता केही कोरइन्ट्रेस्ट एजेन्डा सधैं सुल्झिएर जाऊन् भन्ने चाहँदैनन्, यो स्पष्टै देखिन्छ । तर, यो माखेसाङ्लोमाझ कार्पेटमुनि छोपिएका अन्य एजेन्डा र जयसिंह घटनालाई कसरी एउटै तुलोमा राख्न सकिन्छ ? समाजशास्त्री डा दिनेश प्रसाईका बुझाइमा, जयसिंह घटनाका कारण मेचीदेखि महाकालीसम्मका नेपालीको चित्त दुखेको छ । यो घटनामा काठमाडौंस्थित भारतीय राजदूतलाई परराष्ट्र मन्त्रालयले बोलाएर चियाकफी मात्रै गरेमा पनि यसको सिम्बोलिक मेसेज रहन सक्छ । त्यति सांकेतिक सन्देशकै भरमा दिल्ली रिसाइहाल्ला भनेर सोचिदिनुभएन, जेएनयूका पीएचडी प्रसाई भन्छन्, जयसिंह धामीले महाकाली नदी तर्दै गर्दा तुइनको डोरी काटिएको र उनी नदीमा मिसिएको भनेर आएको सूचनामा जेजति आक्रोश मिसिएको छ, यो त्यत्तिकै साम्य हुनेवाला छैन । तर, नेपाल सरकारले आफ्ना नागरिक र आफ्नो शासन संयन्त्रप्रतिका न्यूनतम कर्तव्य सम्झेर पनि भारतीय राजदूतलाई बोलाएर दार्चुला घटनामा ध्यानाकर्षण गराउनैपर्ने हुन्छ । आँखैसामु जयसिंह महाकालीको भुल्कोमा मिसिएको घटना पर्ख र हेरको विषय हुँदै होइन ।"
विचारशून्य राजनीतिको जोखिम,"न हामी राजतन्त्रवादी, न हामी गणतन्त्रवादीÙ हामी त विकास, सुशासन र समृद्धिवादी । हामीजस्ता सक्षम र इमानदार मानिसहरूले बनेको दलको सत्तारोहण भयो भने विकास र समृद्धि आइहाल्छ, त्यसैले व्यर्थै विचार वा मूल्यमान्यताको गलफत्तीमा किन पर्ने ? अनि परस्पर विरोधी भए पनि मौसमअनुसारका नारा र एजेन्डाहरू उरालेर लोकप्रियता किन हासिल नगर्ने ? केही दिनदेखि वैकल्पिक राजनीतिको यो सूत्र नेपालमा चर्चामा छ । नाम वा बदनामी जेका लागि भए पनि चर्चामा आउन स्टन्ट हरू गरेर इतिहास नै बदलेको आत्मरतिमा रमाउनेहरूको यहाँ नाम लिएर तिनलाई पुरस्कृत गर्नु जरुरी छैन । तर तिनले आम मानसमा छरिरहेको भ्रम चिर्न भने जरुरी छ । नेपालमा वैकल्पिक राजनीति गर्ने भनेर पार्टीहरू बन्ने बेला भारतको आम आदमी पार्टी (एएपी) को खुब चर्चा हुन्थ्यो । अहिले पनि आम आदमी पार्टीको नाम लिनासाथ हामी धेरैको दिमागमा दिल्लीमा शिक्षा र स्वास्थ्य क्षेत्रमा आएका व्यापक सुधारहरू आउँछन्, निःशुल्क बिजुली आउँछ । त्यसैले नेपालमा पनि वैकल्पिक राजनीति सफल भयो भने धेरथोर भए पनि सुशासनमा बढोत्तरी आउला भन्ने धेरैको अपेक्षा हुने गर्छ । तर अरविन्द केजरीवालको एएपी दिल्लीमा कसरी सरकारमा पुग्यो र त्यहाँ पुगेपछि के गर्यो अनि उसको वैचारिकी कसरी विकास भयो भन्ने विषयमा नेपालमा पर्याप्त बहस वा मन्थन भएको छैन । त्यसैले एएपीका झट्ट हेर्दा नदेखिने पाटाहरूबारे पनि हामी जानकार हुनु आवश्यक छ ताकि भारतीय मतदाताले गरेको गल्ती दोहोर्याउनबाट हामी बच्न सकौं । भारतीय कांग्रेसका डा मनमोहन सिंहको कार्यकालको अन्ततिर भारतमा अन्ना हजारेको नेतृत्वमा भ्रष्टाचारविरोधी आन्दोलन चर्क्यो । त्यही आन्दोलनका बलमा केजरीवालले भ्रष्टाचारविरुद्धको क्रुसेडर को छवि बनाए । लगत्तै उनी एएपी बनाएर चुनावी राजनीतिमा छिरे । दिल्ली राज्यको राजनीतिमा सन् २०१३ को चुनावमा एएपी भाजपापछिको ठूलो दल बनेर उदायो र कांग्रेससित मिलेर गठबन्धन सरकार बनायो । केजरीवालको पहिलो सरकार ४९ दिनमै ढले पनि ७० सिटको दिल्ली संसद्मा उनको पार्टीले २०१५ को चुनावमा ६७ सिट जित्यो । २०१९ को आम निर्वाचनमा दिल्लीका सबै क्षेत्रमा हारे पनि २०२० को राज्य निर्वाचनमा फेरि ६२ सिटसहित भारी बहुमत ल्यायो । झट्ट हेर्दा देखिइहाल्ने एएपीको राजनीतिक आरोहको यो पाटोपछि अब हेरौं उसको वैचारिकी विकासको पाटो ।सन् २०१४ को आम चुनावपछि भारतीय राजनीति धार्मिक पहिचानको वरिपरि रुमल्लिएको छ । व्यक्तिका पेसा, क्षेत्र, जात, भाषा आदि अनेक पहिचान फिका बन्दै गएर धार्मिक पहिचान प्रगाढ बन्दै गएको छ । यसबीच राज्यले निरन्तर रूपमा नागरिकहरूलाई आस्थाकै आधारमा तहीकरण गर्ने प्रयास गरेको छ । सिद्धान्ततः भारत धर्मनिरपेक्ष राज्य भए पनि अहिले त्यहाँको केन्द्र र राज्यका बीजेपी सरकारहरूले आफूले ल्याउन खोजेको हिन्दु राष्ट्र को अभ्यास गरिरहेका छन् । त्यसको परिणामस्वरूप बहुसंख्यक हिन्दुहरूको आत्मसम्मान बढेको, अभूतपूर्व सशक्तीकरण भएको तथा मुसलमान मुगल सम्राट्हरू र इसाई अंग्रेजहरूले भारतमाथि लादेको ऐतिहासिक अन्यायको क्षतिपूर्ति हुँदै गएको भन्ने भाष्य स्थापित गर्न बीजेपी र उसको मातृ संगठन राष्ट्रिय स्वयंसेवक संघ सफल भएका छन् । त्यसले उनीहरूलाई ठूलो जनमत दिएको छ र तत्कालका लागि देशव्यापी रूपमा बीजेपीलाई टक्कर दिने राजनीतिक शक्ति भारतमा देखिएको छैन । यो अवस्थामा बीजेपीलाई चुनौती दिन चाहने राजनीतिक शक्तिहरूसित दुई विकल्प छन् । एक, बहुलवादी र धर्मनिरपेक्ष गणतन्त्रको संवैधानिक परिपाटीको सशक्त पैरवी गरेर बीजेपीको हिन्दुत्ववादी वैचारिकीलाई ठाडो चुनौती दिने । दुई, राष्ट्रिय स्वयंसेवक संघकै हिन्दुत्ववादी धरातलमा उभिएर बीजेपीसित सत्ता र शक्तिका लागि मात्रै प्रतिस्पर्धा गर्ने । बीजेपीका त्यस्ता प्रतिस्पर्धी दलहरूमध्ये दिल्लीकेन्द्रित आम आदमी पार्टी हाम्रा लागि एउटा चाखलाग्दो केस स्टडी हुन सक्छ किनकि त्यो पार्टीका केजरीवाललाई गुरु थापेर राजनीति सुरु गरेका केही नेपाली पात्रहरूले हिन्दुवादी राजनीतितिर केजरीवालले भन्दा पनि ठूलो छलाङ लगाएका छन् । अघिल्लो वर्ष लक्ष्मीपूजाका दिन केजरीवालले दिल्लीको अक्षरधाम मन्दिरमा भारु ६ करोड खर्चेर लक्ष्मीको पूजा गरे । ९० मिनेटको त्यो पूजामा टेलिभिजन कभरेजसमेत गरेर प्रतिमिनेट २० लाख रुपैयाँ खर्च भएको थियो । त्यसमा मुख्यमन्त्री केजरीवाल र उनका मन्त्रीहरू श्रीमतीहरूसहित उपस्थित थिए । २०२० फेब्रुअरी ८ मा भएको राज्य निर्वाचनमा ठूलो जनमतसहित केजरीवालको आम आदमी पार्टी दिल्लीको सरकारमा पुनः निर्वाचित भएको थियो । त्यसभन्दा महिनौं अगाडिदेखि बीजेपीको केन्द्र सरकारले ल्याएको विभेदकारी नागरिकता कानुनविरुद्ध दिल्लीलगायत भारतभर प्रदर्शनहरू चलिरहेका थिए । त्यसमा अल्पसंख्यक समुदायका मात्रै नभई बहुलतामा विश्वास गर्ने सबै समुदायका भारतीय नागरिकहरू सामेल थिए । २०१९ मा दोस्रोपल्ट निर्वाचित भएका मोदीले २०१४ यता खेपेकै सबैभन्दा ठूलो र दिगो विरोध प्रदर्शन थियो त्यो ।विभेदकारी कानुन र त्यसविरुद्ध देशव्यापी रूपमा भएको प्रदर्शनका कारण मोदीबीजेपी सरकारको छवि अन्तर्राष्ट्रिय मञ्चमा निरन्तर धमिलिइरहेको थियो । त्यसैले मुस्लिम समुदाय र प्रदर्शनकारीहरूसित मोदी सरकार क्षुब्ध थियो । त्यसमाथि दिल्लीको चुनाव हारेपछि तिलमिलाएको बीजेपीका केही नेताहरूले फेब्रुअरी २३ देखि साम्प्रदायिक दंगाको आगो झोसिदिए । केन्द्रको बीजेपी सरकारमातहत रहने दिल्ली प्रहरी तमासे भएर बसिदिएसँगै त्यो दंगामा कम्तीमा ५३ जना मारिए, २०० जनाभन्दा बढी घाइते भए र धनजनको ठूलो क्षति भयो । बीजेपीको साम्प्रदायिक राजनीतिबाट आजित भएका दिल्लीका अल्पसंख्यकहरूले ठूलो संख्यामा आम आदमी पार्टीलाई भोट दिएका थिए । त्यो पार्टीका धेरै सांसद निर्वाचित हुनुमा मुस्लिम समुदायकै मत निर्णायक पनि थियो । तर भर्खर मानिसहरूबाट जनमत लिएका एएपीका सांसदहरूले आफ्ना मतदाताको सुरक्षाका लागि समुदायसम्म जाने, साम्प्रदायिक भावना मत्थर पार्ने, दंगा भड्काइरहेका बीजेपीका नेताहरूलाई चुनौती दिने काम त गरेनन् नै, मिडियासामु प्रस्ट भाषामा दंगा र साम्प्रदायिक राजनीतिको विरोध गर्नसमेत सकेनन् । त्यसो गर्दा बहुसंख्यक हिन्दुहरूको जनमत भड्किन्छ र ५ वर्षपछिको चुनावमा बीजेपीका उम्मेदवारले आफूलाई हराउँछन् कि भन्ने उनीहरूको भय प्रस्ट देखियो । अर्थात्, भारतीय लोकतन्त्र र चुनावमा आजका दिनमा धार्मिक आस्था र राजनीति यसरी जोडिएका छन्, वैकल्पिक भनिएको पार्टीका राजनीतिज्ञहरूका लागि समेत मतदाताहरूको बाँच्ने अधिकारको रक्षाभन्दा सम्प्रदायविशेषको जनमत जोगाउनु बढी महत्त्वपूर्ण भएको छ । ती घटनाक्रमपछि धेरैले भारतमा एएपीलाई सफ्ट हिन्दुत्व मा विश्वास गर्ने वा बीजेपीको अलिकति पालिस गरिएको संस्करण मान्ने गर्छन् । त्यो आरोपको प्रतिकार गर्दै एएपीका नेताहरूले भन्दै आएका छन् हामी यो वा त्यो कुनै सिद्धान्तवादी नभएर विकासवादी हौं, सुशासन र समृद्धिका लागि काम गर्छौं । त्यस्तो विचार र मूल्यनिरपेक्ष विकासको भाष्य कुन बेला सुशासन र समृद्धिको खोल त्यागेर नग्न साम्प्रदायिक राजनीतिका रूपमा प्रकट हुन्छ भन्ने अर्को उदाहरण हेरौं ।यही वर्षको फेब्रुअरीमा पार्टीका प्रवक्ता तथा दिल्लीका विधायक राघव चड्ढाले एउटा जन्मदिनको पार्टीमा भएको एक हिन्दु युवकको हत्यालाई साम्प्रदायिक रङ दिए । केन्द्रको भाजपा सरकारमातहत रहने दिल्ली पुलिसले त्यो घटनामा साम्प्रदायिक कोण नभएको भनेर प्रस्ट पारे पनि उनी त्यसो गर्नबाट रोकिएनन् । बीजेपीका नेताहरूभन्दा पनि बढी हिन्दुवादी देखिएर साम्प्रदायिक विद्वेष फैलाउने उनको प्रयासको एएपीका अरू नेताले विरोध गरेनन् । यसरी आजका दिनमा एएपीसित मानिसहरूको मत लिनका लागि एकातिर शिक्षा, स्वास्थ्य र बिजुलीजस्ता सेवामा गरेको सुधारबाट आउने सर्वमान्य राजनीतिक पुँजी छ भने अर्कातिर अल्पसंख्यकमाथिको अन्यायप्रति आँखा चिम्लेर वा उनीहरूको दानवीकरण गरेर बहुसंख्यकलाई रिझाएको विषाक्त र साम्प्रदायिक राजनीतिक पुँजी पनि छ ।दिल्लीको दंगामा मारिनेमध्ये दुईतिहाइभन्दा बढी अल्पसंख्यक मुसलमान रहे पनि हिन्दु समुदायका मानिसहरू पनि मारिए अनि आगजनी र तोडफोडबाट दुवै पक्षको धेरै सम्पत्ति नष्ट भयो । मानिस विस्थापित भए, बस्तीहरू उजाडिए । पछि गएर दिल्लीको गृह प्रशासन हेर्ने बीजेपीको केन्द्र सरकारले अल्पसंख्यककै पीडित र अभियन्ताहरूलाई पीडक बनाएर जेलमा सडायो । बहुसंख्यक समुदायमा पर्ने बीजेपीका केही नेताले दंगा भड्काएको भिडियो प्रमाण सर्वत्र फैलिँदा पनि उनीहरू दण्डित हुनुको सट्टा पुरस्कृत भए । यो सबले एएपीलाई केही फरक परेन । कारण ? ऊ समृद्धिवादी र विकासवादी थियोÙ लोकतन्त्रवादी, न्यायवादी, मानवतावादी वा संविधानवादी थिएन । मानिसको आत्मसम्मानपूर्वक बाँच्न पाउने अधिकार अनि स्वतन्त्रता र न्यायको अधिकार आफैं कुण्ठित गर्ने उसको नियत वा व्यवहार थिएन । तर ती कुण्ठित भएर आफ्नै मतदाताहरूको क्रूर हत्या भइरहँदा पनि त्यसविरुद्ध ऊ उभिएन किनकि त्यसो गर्दा उसका अरू मतदाता बिच्किन सक्थे र अर्को चुनावमा उसलाई घाटा हुन सक्थ्यो । दिल्लीलाई विकास गर्ने उसको महाभियानमा आँच आउन सक्थ्यो । नेपालमा आफूलाई त्यसै गरी विचारशून्य विकासवादी भन्ने मौसमी नारावालाहरूसित तपाईंहामी डराउनुपर्ने कारण पनि त्यही हो । उनीहरूसित न के सही र के गलत भनेर छुट्ट्याउने मोरल कम्पास छ, न गलतविरुद्ध अडान लिने नैतिक तागत छ, न कसैमाथि पनि अन्याय हुनु हुँदैन भन्ने वैचारिक अडान छ । न मानिस मानिस बराबर हुन् भनेर युगौंदेखि अरूलाई तल पारेर आफूलाई ठूलो ठान्दै आएकाहरूको चित्त दुखाउने आँट छ ।उसो त विचार र नैतिक अडान शून्य भए पनि केजरीवालको एएपीले झैं विकास गर्छन् भने आखिर तिनलाई समर्थन गर्दा के बिग्रियो त भनेर सोध्न सकिन्छ । तर विचारशून्य राजनीतिले विकास वा समृद्धिको ग्यारेन्टी गर्दैन । फरक समाजको कुनै पनि अनुभवको भद्दा नक्कल गर्दा उताका खराब कुराहरू मात्रै नक्कल हुने र बिसेक कुराहरू उतै छुट्ने खतरा टड्कारो हुन्छ । अर्कातिर विशुद्ध कुण्ठा र आत्मरतिको जगमा उभिएको राजनीतिले केही पनि हासिल गर्ने सम्भावना झनै न्यून हुन्छ । त्यसैले विचारबिनाको अँध्यारोमा तरबार चलाएर नेपालको गरिबी र कुशासन हटाउँछौं भन्ने तिलस्मीहरूलाई हामीले भन्नु जरुरी छ विकास चाहिएको त हो तर त्यो समता, न्याय र स्वतन्त्रताको धरातलमा खडा हुनुपर्छ, न कि नेपालमा अभ्यासमा आएर असफल भइसकेको दैवी शक्तिमा आधारित विभेदपूर्ण संरचनाको धरातलमा ।"
कालोसूचीका व्यक्ति नै शिक्षक सेवा आयोग सदस्य,"(काठमाडौं)  शिक्षक सेवा आयोगका नवनियुक्त सदस्य डिल्लीराम रिमालमाथि पद छाड्न नैतिक दबाब बढेको छ । अख्तियार दुरुपयोग अनुसन्धान आयोगको सिफारिसमा शिक्षक सेवा आयोगले कालोसूचीमा राखेर उनलाई कारबाही गरेको खुलेको छ । अख्तियारले १५ वर्षअघि भाइलाई शिक्षक सेवा आयोगको परीक्षा पास गराउन आफैं प्रश्नपत्र निर्माण गरेको, उत्तरपुस्तिका परीक्षण गरेको र स्थायी नियुक्तिका लागि अन्तर्वार्तामा सिफारिस गरेको रहेको भन्दै रिमाललाई दोषी ठहर गरेको थियो । तर उनैलाई मंगलबार आयोगको सदस्यमा नियुक्त गरेपछि सरकारको समेत आलोचना भएको छ । रिमालले बुधबार आयोगमा पदभारसमेत ग्रहण गरिसकेका छन् । अरू आयोगमा नियुक्त भएको भए बरु खासै फरक पर्दैन थियो होला । जहाँ बदमासी गरेको छ त्यहीँ, जुन निकायले नसिहत दिएको छ त्यहीँ सदस्य नियुक्त हुनु सुहाउँदो भएन । पद छाड्दा नै उहाँलाई र आयोगलाई राम्रो हुन्छ, शिक्षक सेवा आयोगका एक उपसचिवले भने । आयोग पदाधिकारीमा कहीँ कतैबाट प्रश्न नउठेको व्यक्ति नियुक्त हुनुपर्ने मान्यता छ । लोक सेवा आयोगका तत्कालीन अध्यक्ष उमेशप्रसाद मैनालीको नेतृत्वमा गठित छनोट समितिले सिफारिस गरेअनुसार रिमाललाई सरकारले नियुक्त गरेको हो । लोक सेवा आयोगका पूर्वअध्यक्ष मैनालीले नैतिक रूपमा नियुक्त व्यक्ति स्वयं जिम्मेवार हुनुपर्ने तर्क गरे । यो नियुक्त हुने व्यक्तिको नैतिकताको विषय हो, उहाँले गडबड गरेको देखियो । उहाँले छनोटका लागि आवेदन नै दिन हुँदैन थियो, अहिले पनि पदमा बस्ने नबस्ने उहाँले आत्मबोध गर्ने कुरा हो, उनले भने । छनोटका क्रममा आफूहरूलाई कारबाही भएकोबारे थाहा नभएको उनले बताए । कसैले उजुरी पनि दिएन, हामीले ऐन नियम र योग्यता हेरेर सरकारलाई सिफारिस गरेका हौं, स्वघोषणामा पनि केही कुरा आएन, उनले थपे । शिक्षक सेवा आयोगको कार्यविधि २०५९ को अनुसूची ७ मा प्रश्नपत्र निर्माणकर्ताको आफ्नो नाता पर्ने कुनै व्यक्ति परीक्षामा सम्मिलित हुने सम्भावना भए त्यसको विवरणसमेत खोली पठाउनुपर्ने व्यवस्था छ । तर रिमालले अनुसूची विपरीत कार्य गरेको ठहर गर्दै अख्तियारले ५ वर्षसम्म परीक्षासँग सम्बन्धित प्रश्न पत्र निर्माण, मोडरेसन एवं उत्तरपुस्तिका परीक्षणलगायतका कार्यमा उनलाई संलग्न नगराउन शिक्षक सेवा आयोगलाई निर्देशन दिएको थियो । आयोगको निर्देशनअनुसार उनलाई परीक्षाको काममा रोक लगाइएको शिक्षक सेवा आयोगका तत्कालीन अध्यक्ष उदयराज सोतीले जानकारी दिए । अख्तियारले ५ वर्षसम्म परीक्षाको काम नदिनू भनेर निर्णय गरेको थियो, हामीले त्यही निर्णय कार्यान्वयन गर्यौं, उनले भने, अहिले फेरि उहाँ सदस्यमा नियुक्त हुनुभयो, पद छाड्ने कि बसिराख्ने उहाँको नैतिकता कुरा भयो । अख्तियारले गरेको छानबिनमा शिक्षक सेवाको विज्ञापन नम्बर १०६१६२ माध्यमिक तृतीय श्रेणीको शिक्षक पदको लेखा विषयको प्रश्नपत्र निर्माण, मोडरेसन र उत्तरपुस्तिका परीक्षणमा विशेषज्ञका रूपमा रिमालको संलग्नता रहेको पुष्टि भएको थियो । उक्त परीक्षामा उनका भाइ लेखनाथ प्रतिस्पर्धी रहेका थिए । अख्तियारको प्रतिवेदनमा भनिएको छ, लेखा विषयका सम्पूर्ण उत्तरपुस्तिका एउटै पोकामा राखी कोडिङ गरी परीक्षण गराउने कार्य भएको र ती उत्तरपुस्तिकाहरूको परीक्षणमा रिमालको मात्र संलग्नता रहेको भन्ने शिक्षक सेवा आयोगको भनाइ रहेबाट पनि आफ्नो भाइ नाताका लेखनाथ रिमालको उत्तरपुस्तिकासमेत निज डिल्ली रिमालले नै परीक्षण गरेको तथ्य स्पस्ट रूपमा स्थापित भएको छ । आयोगको परीक्षामा स्थापित हुनुपर्ने गोपनीयता र निष्पक्षताजस्ता स्थापित एवं सर्वस्वीकृत मूल्य र मान्यताको उल्लंघन गरिएको अख्तियारले जनाएको थियो । डिल्लीराम रिमाल त्यतिबेला जिल्ला शिक्षा कार्यालय सिरहामा कार्यरत थिए । अख्तियारको प्रतिवेदनमा कार्यालयमा बिदा लिई उनी काठमाडौं आएर प्रश्नपत्र निर्माण, उत्तरपुस्तिका परीक्षणमा सहभागी बनेको उल्लेख छ । अख्तियारले उक्त परीक्षाको परिणाम नै अन्यथा हुन सक्नेसम्मको स्थिति देखिएकाले सो नतिजालाई विधिसम्मत ढंगबाट प्रकाशित भएको भनी मान्न नसकिने औंल्याएको थियो । अख्तियारले उक्त निर्णय लेखेर २०६३ कात्तिकमा शिक्षक सेवा आयोगमा समेत पठाएको थियो । त्यही आधारमा उनलाई आयोगले कालोसूचीमा राखेको थियो । २०६६ सालमा सहसचिवमा बढुवा भएका रिमालले २०७४ मा नियमित अवकाश पाए ।शिक्षक सेवा आयोगको पदाधिकारी छनोटसिफारिस समितिले गत पुसमा अध्यक्षमा पूर्वसचिव मधुप्रसाद रेग्मी, सदस्यमा रिमाल र पूर्वप्रधानाध्यापक नन्दकुमारी महर्जनलाई सिफारिस गरेको थियो । समितिमा त्रिभुवन विश्वविद्यालयका उपकुलपति धर्मकान्त बाँस्कोटा र शिक्षा सचिव गोपीनाथ मैनाली सदस्य थिए । एमालेनिकट कोही नपरेको भन्दै उक्त सिफारिसलाई तत्कालीन शिक्षामन्त्री कृष्णगोपाल श्रेष्ठले रोकेका थिए । स्रोतका अनुसार रेग्मी र रिमाल सत्तारूढ कांग्रेसनिकट हुन् भने महर्जन माओवादी केन्द्रनिकट छिन् ।"
सुरक्षा कोषबारे फैसलाले मर्यादित रोजगारीमा बाधा,"काठमाडौं (कास) नेपाल ट्रेड युनियन महासंघ (जिफन्ट) ले सामाजिक सुरक्षा कोषका सम्बन्धमा सर्वोच्च अदालतबाट जारी पछिल्लो आदेश असल र मर्यादित रोजगारीका लागि बाधक हुने निष्कर्ष निकालेको छ । सर्वोच्च अदालतबाट अन्तरिम आदेश जारी गर्ने क्रममा रोजगारदातालाई मन लागेअनुसार ऐन पालन गर्ने छुट हुने गरी व्याख्या गरिनु आश्चर्यजनक भएको जिफन्टले जनाएको छ । सर्वोच्च अदालतले दिएको अन्तरिम आदेश नसच्चिए श्रम बजारमा अराजकता उत्पन्न हुने पक्का छ, जिफन्टका महासचिव जनक चौधरीले बुधबार जारी गरेको विज्ञप्तिमा भनिएको छ । सर्वोच्चको आदेशले अन्योल पनि सिर्जना गरेको जिफन्टको दाबी छ । के अब बैंकमा कार्यरत कर्मचारीहरूले योगदानमा आधारित सामाजिक सुरक्षा कर तिर्नुपर्दैन ? तिर्नुपर्छ भने यो रकम कसले उपयोग गर्छ ? फैसला हुनुपूर्वको अवधिको रकम के हुन्छ ? जो बैंक सञ्चालकहरूले उपयोग गरिरहेका छन् । बैंकमा काम गर्ने कुनै पनि श्रमिकको दुर्घटना वा रोगका कारण मृत्यु भए वा काम गर्न नसक्ने अवस्थामा पुगे उसको उपचार एवं निजको आश्रित परिवारलाई आश्रित सुविधा बैंकले सुनिश्चित गर्छ ? विज्ञप्तिमा भनिएको छ, बैंकमा श्रम ऐन लागू नहुने मान्यता हो भने बैंकका कर्मचारी तथा श्रमिकले बोनस कसरी प्राप्त गर्छन् ? किनभने श्रम ऐन लागू हुने प्रतिष्ठानमा मात्र बोनस ऐनअनुसार पाइने व्यवस्था रहेको छ । जिफन्टले यस्ता प्रश्नको जवाफ नेपालका आमश्रमिकले खोज्नुपर्ने जनाएको छ । रोजगारदाता कानुनी दायित्वबाट उन्मुक्ति पाउने अवस्था आउन नहुनेमा जोड दिँदै जिफन्टले षड्यन्त्रविरुद्ध खबरदारी गर्न तथा आवश्यक परे संघर्षको मैदानमा उत्रिन तयार रहनुपर्ने उल्लेख गरेको छ ।"
"खाद्य वस्तुमा कैफियत हुन्छ, कारबाही हुन्न","(काठमाडौं) खाद्य वस्तुहरूको गुणस्तर परीक्षण गर्ने खाद्य प्रविधि तथा गुण नियन्त्रण विभागले गत आर्थिक वर्ष २०७७७८ मा विभिन्न वस्तु गरी २ हजार ८ सय ३४ नमुना संकलन गर्यो । ती नमुना जाँच्दा २ सय १९ नमुना प्रतिकूल भेटिए । सबैभन्दा धेरै खाद्यान्नका ३६, दानाका ३३, तेल तथा घिउजन्यका ३०, प्रशोधित पिउने पानीका २७ नमुनालगायतमा विकार देखिएको थियो । विभागले आर्थिक वर्ष २०७६७७ मा ३ हजार १ सय ९८ नमुना संकलन गरेको थियो । यसमध्ये २ हजार ३ सय ३७ नमुना परीक्षण र विश्लेषण गर्दा दूध तथा दुग्धजन्यका ४२, दानाका २७, खाद्यान्न तथा दलहन पदार्थका २२, प्रशोधित पिउने पानीका १९, तेल तथा घिउजन्यका १६ नमुनालगायतमा कैफियत भेटिएको थियो । आर्थिक वर्ष २०७५७६ मा १ हजार ७ सय १७ नमुना परीक्षण र विश्लेषण गर्दा सबैभन्दा बढी खानेपानी, तेलघिउ र दुग्धपदार्थ अशुद्ध देखियो । प्रशोधित पिउने पानीका ४५ नमुना, तेल तथा घिउका २५, दूध तथा दुग्धपदार्थका २३, खाद्यान्न तथा दलहनका ७, फल तथा सागपातका ७ नमुनालगायतमा कैफियत भेटिएको विभागको तथ्यांक छ ।विभागले हरेक वर्ष गर्ने खाद्यवस्तुको नमुना परीक्षण र विश्लेषणमा उस्तै प्रकृतिका कैफियत भेटिने गरेका छन् । उल्लिखित केही उदाहरण मात्र हुन् । दुग्धपदार्थ, पानी, तेल, दलहनलगायत वस्तुमा कैफियत भेटिए पनि कानुनी दायरामा ल्याउन नसक्दा आम उपभोक्ता दूषित र विकारयुक्त खाद्यान्न तथा वस्तु उपभोग गर्न बाध्य छन् । विभागले खाद्य ऐन तथा नियमावलीनिर्देशिकाहरू प्रभावकारी रूपमा कार्यान्वयन नगर्दा बजार सुधार हुन नसकेको हो । नमुना संकलन र परीक्षणपछि कैफियत भेटिएका केही उद्योगविरुद्ध मुद्दा दायर गरिए पनि त्यसपछिको प्रक्रियामा चासो दिएको पाइँदैन । एक त मुद्दा प्रक्रियामै ढिलाइ हुन्छ । त्यस अवधिमा कैफियत देखिएका खाद्यवस्तु उपभोग भइसकेको हुन्छ, विभागका एक अधिकारीले भने, दायर भएका मुद्दाको फैसला तथा कारबाही भएनभएको विभागलाई केही जानकारी हुँदैन । जसले गर्दा सुधार हुन नसकेको हो ।यसको एउटा गतिलो उदाहरण हो, सरकारी संस्थान दुग्ध विकास संस्थान (डीडीसी) मै म्याद सकिएको उत्पादन मौज्दात रहनु र लेबलसमेत लगाएको नपाइनु । गत वर्ष असोजमा काठमाडौं महानगरपालिकाको टोलीले डीडीसीको बालाजु वितरण केन्द्रमा अनुगमन गर्दा मौज्दात रहेको १ लाख ९४ हजार ९ सय ७५ किलो बटरमध्ये अधिकांशको म्याद गुज्रिएको फेला परेको थियो । २५२५ किलोको कार्टुनमा राखिएको बटरको केही कार्टुनमा लेबलसमेत थिएन । लेबल भएकोमा म्याद सकिएको थियो । डीडीसीको बटरमा प्रश्न उठेपछि विभागको टोलीले पनि बालाजु प्लान्टमा अनुगमन गरेको थियो । तर त्यसपछि यो घटना त्यत्तिकै सेलायो । डीडीसी स्रोतका अनुसार उक्त बटर विभिन्न आयोजनामा पठाएर बिक्री गरिएको थियो । महानगरपालिका र खाद्यले अनुगमन त गर्यो, कैफियत देखिए पनि उन्मुक्ति दिने प्रपञ्च भयो, उक्त स्रोतले भन्यो, सबै बिक्री भइसकेपछि अहिले मुद्दाको नाटक मञ्चन भएको छ । यता खाद्य विभागले भने बिक्री नगर्न मौखिक निर्देशन दिएको बताउँदै आएको छ । म्याद सकिएपछि परीक्षण गर्न मिल्दैन । प्रयोग नगर्न मौखिक निर्देशन दिएको हो, विभाग उच्च स्रोतले भन्यो, त्यसपछि फलोअप भएन । बिक्री गरेनगरेको थाहा भएन । गत असोजमा देखिएको कैफियतकसुरउपर विभागले बल्ल मुद्दा दायर गरेको छ । विभागले दूषित खाद्य पदार्थ उत्पादनको अभियोगमा बालाजु प्लान्टविरुद्ध २०७८ असार २ मा जिल्ला प्रशासन कार्यालय काठमाडौंमा मुद्दा दायर गरेको हो । न्यूनस्तरको प्रशोधित दूध उत्पादनको अभियोगमा दुग्ध विकास संस्थान, लैनचौरविरुद्ध भने असार ९ मा मुद्दा दर्ता भएको छ । डीडीसीको दूधको हकमा गन्ध आएको भनिएको थियो । दूधमा फ्याट र एफएनएफ मिलाउनुपर्छ । दूधमा उचित तरिकाले पाउडर नमिसाउँदा गन्ध आएको विभागको दाबी छ । डीडीसीबाहेक केही निजी डेरीको अवस्था पनि उस्तै छ । फ्याट ३ प्रतिशत हुनुपर्नेमा त्योभन्दा कम देखिन्छ, विभाग प्रवक्ता मोहनकृष्ण महर्जनले भने । विभागले आर्थिक वर्ष २०७७७८ मा खाद्य ऐन तथा नियमअनुसार न्यून स्तर, दूषित उत्पादन तथा बिक्री वितरण गरेको कसुरमा सय थान मुद्दा जिल्ला प्रशासन कार्यालय र जिल्ला अदालतमा दायर गरेको जनाएको छ । यसमध्ये १६ थान पिउने पानीका, ११ थान दूध तथा दुग्धपदार्थ र ८ थान तेलसम्बन्धी मुद्दा थिए । यो संख्या अघिल्लो आर्थिक वर्षको तुलनामा झन्डै दोब्बर हो । आर्थिक वर्ष २०७६७७ मा ५५ थान मुद्दा दर्ता भएका थिए । मुद्दा फैसला हुने मिति यकिन नहुँदा केही अप्ठ्यारो भएको विभाग प्रवक्ता महर्जनले बताए । एक त कुन बेला मुद्दा फैसला हुने भन्ने थाहा हुँदैन । यसो हुँदा अदालत कुन बेला जाने भन्ने नै भएन, उनले भने, चिठी लिएर अदालत नै गए प्रगतिको विवरण पाइन्थ्यो होला । तर फैसला भएकोबारे विभागमा केही जानकारी आएको छैन । डीडीसीका हकमा ऐननियमविपरीत म्याद नाघेको सामान मौज्दात राखिएकाले मुद्दा दायर गरेको उनले बताए । विभागले गत आर्थिक वर्षमा दायर गरेका मुद्दामध्ये सबैभन्दा बढी प्रशोधित पिउने पानीका १६, बेकरी तथा बिस्कुटका १३, तेल तथा घिउका ११, दानाका ९ थान छन् । यीबाहेक मिठाई, दूध, दही, काजु, किसमिस, चामल, मसलालगायत खाद्य पदार्थउपर पनि मुद्दा दर्ता गरिएको महर्जनको भनाइ छ । ती उद्योगलाई खाद्य ऐनअनुसार मुद्दा चलाइएको हो । खाद्य ऐनअनुसार न्यून गुणस्तर वा दूषितको कसुरमा ५० हजार रुपैयाँ वा ५ वर्षसम्म कैद वा दुवै सजाय हुन सक्छ । त्योबाहेक ऐन नियम बर्खिलाप कार्य गरेको कसुरमा थप १० हजार रुपैयाँसम्म जरिवाना हुन सक्छ । दूध, दही, पानीलगायत जोखिम निम्त्याउने उत्पादन रहेको महर्जन बताउँछन् । दूधमा माइक्रोबायोलोजिकल्ली उत्परिवर्तन हुने ब्याक्टेरिया पाइन्छ ।"
नाका नखुल्दा गुम्यो आम्दानी,"हाटबजार अनिश्चितचीनले नाका नखोलेपछि मुगु सीमाको हयाजिमारमा बर्सेनि लाग्दै आएको हाटबजार अनिश्चित बनेको छ । स्थानीयले सीमामा लाग्ने अस्थायी हाटबजारमा यार्चालगायत जडीबुटी बिक्री गरी वर्षभरि चाहिने खाद्यान्न, लत्ताकपडा र उपभोग्य सामान ल्याउने गरेका थिए । तिब्बत सरकारले बर्सेनि नेपालचीन सीमाको हयाजिमारमा १५ दिने अस्थायी हाटबजार लगाउने गरेको थियो । महामारीका कारण हाटबजार अनिश्चित बनेपछि मुगुमकार्मारोङ गाउँपालिकाको मुगु, चितै, दाउरा, पूलु, माग्री, मह, कार्तिक, किम्री, डोल्फु, पुलु, रिउसलगायत गाउँबस्तीका बासिन्दा चिन्तित छन् । कोरोनाका कारण पाटनको यार्चा पाटनमै कुहियो, महगाउँका छिरिङतोर्चे लामाले भने, चौरी लिएर सामान किन्न भोट नगएको पनि दुई वर्ष बित्यो । भोटतिर बिक्री गर्न भनेर घरमा तयार जौ, सातु, उवा र केही जडीबुटी खेर गएको उनको गुनासो छ ।"
न्यु हुन्डाई आई २० बजारमा,"काठमाडौं (कास) नेपालका लागि हुन्डाईको आधिकारिक विक्रेता लक्ष्मी इन्टरकन्टिनेन्टल प्रालिले न्यु हुन्डाई आई २० नेपाली बजारमा भित्र्याएको छ । यो नयाँ जेनेरेसन मोडल युरोपियन स्पेकबाट प्रेरित रहेर उत्पादन गरिएको कम्पनीले जनाएको छ । यसमा कप्पा इन्जिनले ६ हजार आरपीएममा ८३ पीएस पावर र म्यानुयल गियरबक्स दिइएको कम्पनीले बताएको छ । प्रोजेक्टर हेडल्याम्प, जेड आकारको एलइडी टेल ल्याम्प, फ्लाइब्याक रियर ग्लाससहितको क्रोम बेल्टलाइन, स्लिक लुकिङ ग्लास, सार्क फिन एन्टेना, १६ इन्चको अलोय ह्विललगायतका विशेषता यसमा छन् । न्यु आई २० मा ड्युल एयर ब्याग, एबीएस, ईबीडी, आपत्कालीन स्टप सिग्नल र स्मार्ट पेडल रहेको कम्पनीले जनाएको छ ।"
हिरोको विशेष छुट योजना,"काठमाडौं (कास) हिरो मोटरसाइकल र स्कुटरको आधिकारिक विक्रेता नेपाल जनरल मार्केटिङले विशेष छुट योजना ल्याएको छ । हिरो मोटोकर्पले आफ्नो स्थापनाको १०औं वर्ष पूरा गरेको अवसरमा कम्पनीले यस्तो योजना ल्याइएको बताएको छ । योजनाअन्तर्गत हिरोका कुनै पनि मोटरसाइकल वा स्कुटर खरिदमा पाँच हजार, सर्भिसिङमा ५० प्रतिशत स्पेयर पार्ट्स खरिदमा १० प्रतिशत छुट पाइनेछ । साथै कम्पनीले ग्राहकलाई वासिङ फ्री गर्ने पनि जनाएको छ ।"
ठिमीमा केटीएम र हस्क्भर्नाको शोरुम,काठमाडौं (कास) केटीएम र हस्क्भर्ना मोटरसाइकलको आधिकारिक वितरक हंसराज हुलासचन्द एन्ड कम्पनीले ठिमीमा १३ औं केटीएम र हस्क्भर्नाको शोरुम सञ्चालनमा ल्याएको छ । कम्पनीले यसको डिलरसिप टाइम्स अटो इन्टरप्राइजेजलाई दिएको जनाएको छ । कम्पनीले सन् २०१२ देखि नेपालमा केटीएम भित्र्याएको हो । त्यस्तै हस्क्भर्ना सन् २०२० देखि बजारमा उपलब्ध छ ।
सिप्रदी र एनएमबी बैंकबीच सहुलियत कर्जा सम्झौता,काठमाडौं (कास) नेपालका लागि टाटा मोटर्सको आधिकारिक वितरक सिप्रदी ट्रेडिङ प्रालि र एनएमबी बैंकबीच सहुलियत कर्जासम्बन्धी सम्झौता भएको छ । सम्झौताअनुसार टाटा मोटर्सको इलेक्ट्रिक भेहिकल नेक्सन ईभी खरिद गर्न चाहने ग्राहकले बैंकबाट कर्जा प्राप्त गर्नेछन् । नेक्सन इभी खरिद गर्दा बैंकले २४ घण्टाभित्र ८० प्रतिशतसम्म फाइनान्स सुविधा उपलब्ध गराउने जानकारी दिएको छ । बैंकका व्यापार तथा रणनीति प्रमुख अधिकृत सुदेश उपाध्याय र सिप्रदीका प्यासेन्जर भेहिकल बिजनेस युनिट प्रमुख सावन्तजंग सिजापतिले सम्झौतापत्रमा हस्ताक्षर गरे ।
ग्लोबलका सात नयाँ शाखा,"काठमाडौं (कास) ग्लोबल आईएमई बैंकले बुधबारदेखि सावटा नयाँ शाखा सञ्चालनमा ल्याएको छ । बैंकले काठमाडौंको सीतापाइला, बालाजु चोक र असन, ललितपुरको धोबीघाट र भैंसेपाटी, भक्तपुरको गठ्ठाघर तथा धादिङको बेसीबजारमा शाखा सञ्चालनमा ल्याएको हो ।"
अक्सिजन प्लान्टलाई कुमारीको ३ लाख,काठमाडौं (कास) कुमारी बैंकले उदयपुरको बेलकामा निर्माणाधीन अक्सिजन प्लान्टलाई तीन लाख रुपैयाँ सहयोग गरेको छ । बेलका नगर प्रमुख दुर्गाकुमार थापा र उपप्रमुख राजकुमारी चौधरीलाई बैंकको बेलका शाखाले उक्त रकम बराबरको चेक हस्तान्तरण गरेको हो ।
सिद्धार्थ बैंकका ग्राहकलाई अर्थोप्लास्टमा छुट,"काठमाडौं (कास) सिद्घार्थ बैंक र ललितपुरको इमाडोलस्थित अर्थोप्लास्ट रिह्याब सेन्टर प्रालिबीच बैंकका ग्राहकलाई छुट उपलब्ध गराउनेसम्बन्धी सम्झौता भएको छ । सम्झौताअनुसार बैंकका ग्राहकले अर्थोप्लास्टमा २५ प्रतिशतसम्मको छुट पाउनेछन् । बैंकको हेड अफ सर्कल अफिस, कुमारीपाटीका ज्ञानेन्द्र महर्जन र अर्थोप्लास्ट रिह्याबका प्रबन्ध निर्देशक हरिकुमार तामाङले सम्झौतापत्रमा हस्ताक्षर गरे ।"
तीजको भाका,"(काठमाडौं)  बिहे गरेर घर गएका छोरीचेली पर्वमा माइती पुग्छन् । आफू जन्मेहुर्केको घरभन्दा फरक परिवेशमा पुग्दाका अनुभव तीजमा साट्छन् । तीजको मौलिक विशेषतालाई आधुनिकताले फरक पार्दै लगेको अनुभव हुन्छ लोकगायिका हरिदेवी कोइरालालाई । तीज नजिकिँदा माइती सम्झना आउँछ । आमाबुबासँग भेटघाट, दाजुभाइ, दिदीबहिनी र साथीसंगीसँग सुखदुःखका भलाकुसारी नै उनलाई तीज पर्वको विशेषता लाग्छ । तीज पर्व माइती र चेलीबीच प्रेम तथा मातृत्व बढाउने ममताको पर्व हो, उनी भन्छिन्, महिलाहरूले स्वतन्त्र रूपमा आफ्नो पीडा पोख्ने र उत्साहका साथ तीज पर्व मनाउँछन् । यसैलाई उनले झन्डै चार दशकदेखि लोक सिर्जनामा व्यक्त गर्दै आएकी छन् । झलझली सम्झौली आमा, उडी आयो रानी चरी, जन्मेको माटो लगायतका उनका तीज गीतहरूमा महिलाका पीडा, समाजमा महिलाको अवस्था, जन्मभूमिको प्रेम झल्केका छन् । महिला स्वतन्त्रता, सशक्तीकरण र सुखदुःख साट्ने पर्वका रूपमा लिइने तीजको छेको पारेर बर्सेनि दर्जनौं नयाँ गीत सार्वजनिक हुन्छन् । तर हिजोआज आउने धेरैजसो गीतहरूमा शालीनता हराएको अनुभव हुन्छ । महिला पीडाभन्दा पनि होच्याउने तथा गालीगलौज गर्ने शब्दहरू प्रयोग गर्ने प्रवृत्ति बढ्दो देखिन्छ । यसलाई तीजको मौलिकताभन्दा बजारकेन्द्रित मानसिकता हाबी भएको कोइराला बताउँछिन् । अहिलेका तीज गीतमा मौलिक सुगन्ध छैनन्, उनी भन्छिन्, जे गरे पनि हुन्छ भन्ने मानसिकताले गर्दा अहिलेका गीतहरूको शब्द तथा भाषाशैलीमा मनपरी छ । यो असाध्यै विडम्बना हो । पछिल्लो समय तीजका सिर्जनाहरू बजार नियन्त्रित बन्दै जाँदा यसले मौलिक संस्कृति ह्राससँगै महिलालाई गिराउने खालका प्रवृत्तिलाई बढावा दिएको आरोप सर्जकहरूले खेप्दै आए पनि त्यसमा बेवास्ता गरेको देखिन्छ । यो वर्ष एक महिनायता युट्युब च्यानलमा सार्वजनिक गीतहरू हेर्ने हो भने अधिकांश गीतहरूमा तीजको परम्परागत मौलिकता भेटिँदैनन् । सामाजिक सञ्जालमा महिलाको व्यस्तता, उनीहरूको सौन्दर्य, बहुविवाह, सासूबुहारीको कलह, पहिरन, गरगहना जस्ता विषयकेन्द्रित गीतहरूमा महिलालाई नै नकारात्मक पात्रका बयान गरिएका छन् । समय, विषयवस्तु र घटना फेरे पनि संस्कृतिको मूल मर्म नफेरिने कोइरालाको तर्क छ । उनी भन्छिन्, तीज गीतमा महिलासँगै समाजका विकृति, विसंगति र प्रवृत्ति देखाउन पाइन्छ तर भाषा र शब्दमा सौहार्दपूर्ण र मिठास हुनुपर्यो । हाम्रा गीतहरू आमाले मात्र होइन, बुबा, दाइ, भाइ सबैले सुन्न सकिने हुनुपर्छ । पशुपति शर्माको नकचरी आएको, बबिता बानियाँ जेरी र टीका सानुको सौतासौताबीच कडा झगडा लगायतका गीतहरूमा महिलामाथि आरोपप्रत्यारोप लगाउने बग्रेल्ती शब्दहरू समावेश छन् । कला बस्नेतको थोपडाले धोका दियो गीतको शीर्षकमा नै महिलालाई सौन्दर्य वस्तुका रूपमा चित्रण गरिएको छ । नेपाली संगीत तथा अन्य सिर्जनामा पनि पितृसत्तात्मक धार देखिएको लेखक अर्चना थापाको भनाइ छ । महिलालाई केवल वस्तुका रूपमा हेर्ने र अरू नागरिकसरह नहेर्ने हाम्रो समाज छ, उनी भन्छिन्, सांस्कृतिक सिर्जना र उत्पादनमा पनि महिलालाई होच्याउने, उपहास गर्ने प्रवृत्ति अहिले निकै देखिएको छ । बजार बिकाउ सिर्जनाकै लागि महिलाका संवेदना र विषयहरूलाई व्यापारीकरण गर्ने हो भने त्यसले दूरगामी परिणाम दिने उनको भनाइ छ । तीजकेन्द्रित सिर्जनाले सामाजिक तथा सांस्कृतिक पक्षमा खलल पुर्याइरहेको लोकसंगीतका सर्जकहरूका नै गुनासा सुनिन्छन् । हालै तीज गीत बीच्चबीचमा४ मा समावेश गरिएको ख्यास्स पुतली शब्दप्रति राष्ट्रिय लोक तथा दोहोरी गीत प्रतिष्ठान नेपालले आपत्ति जनाउँदै ध्यानाकर्षण गर्यो । संस्कृतिलाई आँच पुर्याउने खालका जुनसुकै लोक सिर्जनामाथि प्रतिष्ठानले खोजी गर्दै ध्यानाकर्षण गर्दै आएको प्रतिष्ठानका अध्यक्ष रमेश बीजीले सुनाए । तीज गीतहरू यसको मौलिकताभन्दा अहिलेको आधुनिक सामाजिक तथा सांस्कृतिक धारतिर बगेको लोकगायक राजु परियारको बुझाइ छ । मैले थाहा पाएअनुसार तीजका भाकाहरू तीज र पञ्चमीको लागि नै भनेर नै सिर्जना हुन्थे, उनले भने, आमाहरूले भदौमा कोदो रोप्ने बेलामा सिर्जना गरेका भाकाहरू तीजमा गाउनुहुन्थ्यो रे । अहिलेको सिर्जनामा मेलोडी नै फरक छ । गीतहरूलाई तीजको गीत भन्ने कि नभन्ने त्यही नै अलमल छ । तीज शब्द जोडिनेबित्तिकै त्यसमा पर्वको सुगन्ध आउनुपर्ने लोकगायिका कोइरालाको जोड छ । रातो सारी लगाएर नाच्दैमा र तीजको बेलामा गाउँदैमा सबै तीजका गीतहरू हुँदैनन् । निधारमा टीका त अन्य बेला पनि लगाइन्छ । तर दसैंको टीका र अरू बेला लगाउने टीकामा धेरै फरक छन् । तीजका गीतहरू पनि तीज जस्तै हुनुपर्छ । भाषा, वेशभूषा र शब्दहरूलाई कसरी समयअनुसार परिमार्जन गर्ने र समाज सुहाउँदो बनाउने हेक्का सर्जकहरूमा हुनुपर्ने उनको धारणा छ । लोकप्रियता र क्षणिक मनोरञ्जनका लागि सर्जक बजार ट्रेन्डिङ धारको गतिमा दौडिरहेका छन्, लेखक थापा थप्छिन्, हामी हरेक ठाउँमा लैंगिक समानता र महिला अधिकारका कुराहरू गर्दै आइरहेका छौं । तर गीत बेच्ने नाममा हामी महिलालाई नै उडाइरहेका छौं । यो महिलालाई हेला गर्ने समाजको प्रवृत्ति हो । त्यसैगरी तीजका भाकामा शब्द मात्र नभएर भाव नै परिवर्तन गरिँदै आएको लोक गायक रेशम सापकोटा स्विकार्छन् । उनी भन्छन्, तीज गीतमा दाजुभाइ, दिदीबहिनी, आमाछोरी, बुबाछोरीबीचको प्रेम हुन्छ र उनीहरूको पीडा साटासाट हुन्छ । तर यता जस्तो पनि तीज बन्न थालेका छन् । तीज गीतका नाममा व्यावसायिकताको नै हालीमुहाली छ । धर्म र महिलासँग जोडिएको तीज पर्वको आफ्नै मौलिक महिमा रहेको संस्कृतिविद् ओम धौबडेल बताउँछन् । एक वर्षमा महिला दिदीबहिनीहरूको खुसियालीमा पुरुषहरू पनि मादल बजाउन सहभागी हुन्थे र महिलाहरू आफ्नो दुःख गीतमार्फत नै पोख्थे, उनी भन्छन्, तर अहिले पुरुषहरू नै बढी हाबी भएको देखिन्छ । उनका अनुसार भड्किलो पहिरनसँगै गीतको मौलिकतामा नै तोडमोड गरिनु संस्कृति र सभ्यतामाथि नै आँच पुर्याउनु हो । सिर्जनाहरू ग्रामीण जनजीवन केन्द्रित हुँदै समग्र महिलाको सामाजिक तथा सांस्कृतिक जीवनलाई बोल्ने हुनुपर्ने उनको बुझाइ छ । उनले दुखेसो गरे, हामीले संस्कृति र सभ्यतालाई पैसाले किन्न सक्दैनौं । यिनै कुरा हराउँदै गएमा हामीले दुःख र पीडा पोख्ने ठाउँ नै गुमाउनेछौं ।"
कान्तिपुरकर्मी कार्कीलाई पितृशोक,"काठमाडौं (कास) कान्तिपुरकर्मी भक्तबहादुर कार्कीलाई पितृशोक परेको छ । उनका पिता ८२ वर्षीय देवीबहादुर कार्कीको बिहीबार षडानन्द नगरपालिका१२, भोजपुरमा निधन भएको हो । केही समययता निमोनियाले सताएर बीपी कोइराला स्वास्थ्य विज्ञान प्रतिष्ठानमा उपचार गराइरहेका कार्कीलाई बिहीबार मात्रै भोजपुर लगिएको थियो । उनका श्रीमती, पाँच छोरा र चार छोरी छन् ।"
सेनाको मेडिकल कलेजमा ७५ प्रतिशत छात्रवृत्ति,"(काठमाडौं)  सरकारले चिकित्सा शिक्षा नियमावली संशोधन गरेसँगै नेपाली सेनाको स्वास्थ्य विज्ञान संस्थानद्वारा सञ्चालित कलेजमा स्नातक तहमा भर्ना हुने ७५ प्रतिशत विद्यार्थीले छात्रवृत्ति पाउने भएका छन् । नियमावलीले नेपाली सेनाद्वारा सञ्चालित मेडिकल कलेजलाई सार्वजनिक शिक्षण संस्थाका रूपमा परिभाषित गरेको छ । सार्वजनिक शिक्षण संस्थामा ७५ प्रतिशत विद्यार्थीलाई निःशुल्क छात्रवृत्ति उपलब्ध गराउनुपर्छ । गत वर्षसम्म संस्थानले निजी मेडिकल कलेजसरह १० प्रतिशत विद्यार्थीलाई छात्रवृत्ति उपलब्ध गराउँदै आएको थियो । सैनिक कल्याणकारी कोष नियमावली २०६५ बमोजिम स्थापना भएको कल्याणकारी कोषअन्तर्गत सञ्चालित सार्वजनिक शिक्षण संस्थाको स्नातक तहमा विद्यार्थी छनोट तथा भर्ना गर्दा त्यस्तो शिक्षण संस्थाको कुल सिट संख्याको ४९ प्रतिशत सिटमा नेपाली सेनाका बहालवाला तथा भूतपूर्व सैनिकका सन्तानमध्येबाट आयोगले निर्धारण गरेको योग्यताक्रमका आधारमा गरिनेछ, नियमावलीको संशोधनमा उल्लेख छ । बाँकी ५१ प्रतिशत सिटलाई शतप्रतिशत मानी अन्य सार्वजनिक शिक्षण संस्थामा जस्तै बाँडफाँट गरिने चिकित्सा शिक्षा आयोगका सदस्य सचिव डिल्लीराम लुइँटेलले बताए । संस्थानअन्तर्गत अब ४९ प्रतिशत सिटमा सेनाका सन्तान र ५१ प्रतिशतमा सर्वसाधारणका सन्तानले अध्ययन गर्न पाउँछन् । आउँदो शैक्षिक सत्रका लागि सेनाको मेडिकल कलेजले एमबीबीएसतर्फ एक सय विद्यार्थी भर्ना लिँदै छ । नियमावलीअनुसार अब संस्थानले ४० जनालाई निःशुल्क छात्रवृत्तिमा पढाउनुपर्छ । तर भर्ना हुन आयोगले लिने एकीकृत प्रवेश परीक्षा भने उत्तीर्ण गरेको हुनुपर्छ । सेनाका तर्फबाट अध्ययन गर्नेहरूका लागि भने आयोगले छुट्टै योग्यताक्रम प्रकाशित गर्नेछ । आयोगले पहिलोपटक स्नातक तहमा चिकित्सा शिक्षातर्फका विषयका एकीकृत प्रवेश परीक्षा लिएर बिहीबार एमबीबीएस र बीडीएसतर्फको नतिजा प्रकाशित गरेको लुइँटेलले बताए । परीक्षामा सेनाका तर्फबाट कोटाअनुसार ४९ प्रतिशत परीक्षार्थी उत्तीर्ण हुन नसकेमा सर्वसाधारणतर्फबाट विद्यार्थीले भर्ना पाउनेछन् । २०७५ मा ऐन जारी भएपछि गत शैक्षिक सत्रमा त्रिभुवन विश्वविद्यालयको चिकित्सा शिक्षा अध्ययन संस्थान महाराजगन्ज लगायत त्रिविअन्तर्गतका आंगिक कलेज, बीपी कोइराला स्वास्थ्य विज्ञान प्रतिष्ठान, धरान, पोखरा स्वास्थ्य विज्ञान प्रतिष्ठान र पाटन स्वास्थ्य विज्ञान प्रतिष्ठानले ७५ प्रतिशत छात्रवृत्ति दिएका छन् । यो शैक्षिक सत्रदेखि कर्णाली स्वास्थ्य विज्ञान प्रतिष्ठानले पनि उक्त छात्रवृत्ति उपलब्ध गराउँदै छ । काठमाडौं विश्वविद्यालयको धुलिखेलस्थित मेडिकल साइन्सेस सार्वजनिक शिक्षण संस्थाको परिभाषाभित्र परे पनि १० प्रतिशत मात्रै छात्रवृत्ति उपलब्ध गराउने भएको छ । चिकित्सा शिक्षा सुधारका अभियन्ताहरूले ७५ प्रतिशत छात्रवृत्ति कायम गरिनुपर्ने माग राख्दै आएका छन् । सार्वजनिक शिक्षण संस्थाले ७५, विदेशी लगानीमा खुलेका मेडिकल कलेजले २० र स्वदेशी लगानीमा सञ्चालित मेडिकल कलेजले १० प्रतिशत छात्रवृत्ति उपलब्ध गराउनुपर्ने प्रावधान छ ।एकीकृत प्रवेश परीक्षाको नतिजा सार्वजनिक भएपछि आयोगले विद्यार्थीको योग्यताक्रमअनुसार छात्रवृत्ति र कलेज छनोटका लागि दरखास्त आह्वान गर्छ । एमबीबीएसमा ११ हजार २ सय १३, बीडीएसमा ४ हजार ५ सय २१, बीएस्सी नर्सिङमा ३ हजार ९ सय, बीएनएसमा ३ हजार ४ सयसहित कुल ३२ हजार ८ सय ६८ विद्यार्थीले चिकित्सा शिक्षाको स्नातक तहका विषयहरूमा प्रवेश परीक्षा दिएका थिए । तीमध्ये केही परीक्षाको नतिजा बिहीबार प्रकाशन भएको छ ।नतिजाअनुसार एमबीबीएसमा ४ हजार ३ सय ९१ र बीडीएसमा १ हजार ७ सय ९४ जना उत्तीर्ण भएका छन् । नेपालका शिक्षण संस्थाहरू अन्तर्गत यस शैक्षिक सत्रमा एमबीबीएसमा १ हजार ८ सय ३५ र बीडीएसमा ५ सय ६५ भर्ना पाउनेछन् । आयोगले नतिजा प्रकाशित गर्दा खुला, आरक्षण र समूहगत योग्यता सूची छुट्याउनुपर्ने गर्छ । सूचीबाट माथिल्लो योग्यताक्रममा रहेका विद्यार्थीले कलेज छनोट गर्ने अवसर पाउँछन् । छात्रवृत्तिमा कक्षा ६ देखि १० सम्म सामुदायिक विद्यालयमा पढेका विद्यार्थीले प्राथमिकता पाउँछन् । योग्यताक्रममा त्यस्ता विद्यार्थी नभएमात्र अन्य विद्यालय पढेका परीक्षार्थीलाई छनोट गरिनेछ । छात्रवृत्तिमा अध्ययन गर्ने विद्यार्थीले अध्ययन पूरा गरेपछि सरकारले खटाएको ठाउँमा कम्तीमा दुई वर्ष सेवा गर्नुपर्ने प्रावधान छ । सरकारले दुर्गम र सुगममा ११ वर्ष खटाउनेछ ।"
होटलको म्याद थप्ने निर्णयविरुद्ध रिट,काठमाडौं (कास) रारा तालछेउको हुटुस्थित डाँफे होटल प्रालिको म्याद ५ वर्ष थप्ने पूर्ववन तथा वातावरणमन्त्री प्रेमबहादुर आलेको निर्णय बदर गर्न माग गर्दै इन्भाइरोमेन्ट ल सोसाइटी नेपाल का सदस्य अधिवक्ता रामकुमार आचार्यले सर्वोच्च अदालतमा रिट दायर गरेका हुन् । रारा तालवरपरका सबै भौतिक संरचना हटाउने योजनाविपरीत जेठ ७ गते मन्त्री आलेले मुगुका एमाले सांसद गोपाल बमको उक्त होटलको म्याद ५ वर्ष थपिदिएका थिए ।
अमेरिका चौथो स्वर्णको नजिक,"(टोकियो)  साइतामा सुपर एरिनामा अस्ट्रेलियाले अमेरिकामाथि दोस्रो क्वाटरमा १५ अंकसम्मको अग्रता लिएको थियो । तर, टोलीले एनबीएका सुपरस्टार केभिन डुरान्टको कप्तानीमा रहेको अमेरिकालाई रोक्न सकेन । अस्ट्रेलियाले उत्कृष्ट सुरुआत निरन्तरता दिन सकेन । त्यसैले अमेरिका उत्कृष्ट पुनरागमन गर्दै ९७७८ स्कोरको जित रच्दै बिहीबार पुरुष बास्केटबलमा लगातार चौथो ओलम्पिक स्वर्णको नजिक पुगेको छ ।अर्को सेमिफाइनल सनसनीपूण रह्यो । त्यसमा स्लोभेनियामाथि ९०८९ को जितसहित फ्रान्सले स्वर्णका लागि अमेरिकाविरुद्ध प्रतिस्पर्धा गर्ने निश्चित गर्यो । फाइनल शनिबार हुनेछ । पछिल्ला तीनै ओलम्पिकमा स्वर्ण जितेको अमेरिकाले ३२ औं संस्करणको सुरुआत पनि फ्रान्सविरुद्धकै खेलबाट गरेको थियो । त्यसमा टोलीलाई फ्रान्सले ८३७६ ले स्तब्ध पारेको थियो । त्यसपछि इरान र चेक रिपब्लिकमाथि सहज जित पाएको अमेरिकाले क्वटरफाइनलमा स्पेनको चुनौती ९५८१ ले समाप्त पारेको थियो ।यो ओलम्पिकको तयारीमा अमेरिकी टिमले गतिलो प्रदर्शन गरेको थिएन । अमेरिकालाई नाइजेरिया र अस्ट्रेलियाले हराएको थियो । तर, टोकियो ओलम्पिक २०२० अन्त्यतिर आइपुग्दा एनबीए स्टारहरूको टिमले चाहिएका बेला राम्रो प्रदर्शन गर्न थालेका छन् । टोलीले लय समात्न थालेको छ ।ब्रुकलिन नेट्सका डुरान्टले अस्ट्रेलियाविरुद्धको सेमिफाइनलमा सर्वाधिक २३ स्कोर गरे । त्यस क्रममा ९ अंक रिबान्डमा जोडे । ज्रुए होलिडेले आठ एसिस्ट गरे । अस्ट्रेलियाली कप्तान प्याटटी मिल्सले पनि १५ स्कोर गरे ।आक्रामक देखिएको अस्ट्रेलियाले पहिलो क्वाटरमा २४१८ को अग्रता लिएको थियो । दोस्रो क्वाटर २४२१ ले अमेरिकाले आफ्नो पक्षमा पार्दै हाफ टाइमको अन्तर ४२४५ मा छोट्यायो । तेस्रो क्वाटरमा अमेरिका हाबी भयो र उसले ३२१० स्कोर गर्यो । अमेरिकाले २० स्कोर गरेको सात मिनेटमा अस्ट्रेलियाले कुनै स्कोर गर्न सकेन । त्यसपछि अमेरिकी खेलाडी ढुक्क देखिए । अस्ट्रेलियाले गतिलो चुनौती दिन सकेन । चौथो क्वाटर २३२३ मा सकियो ।अस्ट्रेलिया पाँच दशकयता पाँचौंपल्ट ओलम्पिक बास्केटबलको सेमिफाइनलमा रोकिएको हो । पुरुष बास्केटबलमा पहिलो अन्तर्राष्ट्रिय पदक जित्ने लक्ष्यमा रहेको अस्ट्रेलियाले कांस्यका लागि शनिबार स्लोभेनियाविरुद्ध खेल्नेछ । यसअघि अस्ट्रेलियाले सन् १९६४ यता ओलम्पिकमा आठपल्ट प्रतिस्पर्धा गरेको थियो । दुईपल्ट १० अंकले हारेको थियो र त्यो नै अस्ट्रेलियाको साँघुरो हार हो ।अस्ट्रेलियाले पछिल्लो दशक सुधारिएको प्रदर्शन गरिरहेको छ । राम्रो गरेको छ । तर, अमेरिका धेरै बलियो छ, उत्कृष्ट छ । त्यसैले सन् १९३६ यता १५ पल्ट ओलम्पिक स्वर्ण जितेको अमेरिकाविरुद्ध अस्ट्रेलियाको केही चलेन । यसपालि पनि अमेरिकालाई स्वर्णको मुख्य दाबेदार मानिएको छ ।"
हकीमा बेल्जियम पहिलोपल्ट च्याम्पियन,"टोकियो बेल्जियमले ओलम्पिक हकीमा पहिलोपल्ट स्वर्ण पदक जितेको छ । बेल्जियमले पुरुषतर्फको फाइनलमा ११ को बराबरीपछि अस्ट्रेलियालाई पेनाल्टीमा पराजित गर्दै बिहीबार टोकियो ओलम्पिक २०२० मा स्वर्ण हात पारेको हो ।टोकियोस्थित ओइ हकी रंगशालामा सम्पन्न फाइनलमा फ्लोरेन्ट भान अउबेलले ३२ औं मिनेटमा बेल्जियमलाई १० को अग्रता दिलाए । तर, थोम विकहमले ४७ औं मिनेटमा गोल गर्दै अस्ट्रेलियालाई ११ को बराबरीमा पुर्याएका थिए । रोमाञ्चक फाइनल निर्धारित समय बराबरीमै सकिएपछि विश्व वरीयताको शीर्षस्थानको टिमविरुद्ध पेनाल्टी सुटआउटमा ३२ को जित निकाल्दै बेल्जियम पहिलोपल्ट हकीमा ओलम्पिक च्याम्पियन भएको हो ।बेल्जियमले पाँच वर्षअघि रियो ओलम्पिकमा पनि फाइनल खेलेको थियो । तर, त्यसमा बेल्जियमलाई ४२ ले हराएर अर्जेर्न्टिनाले स्वर्ण जितेको थियो । यसपालि भने बेल्जियमले अस्ट्रेलियाको १७ वर्षपछि ओलम्पिक च्याम्पियन बन्ने अभियानलाई रोमाञ्चक फाइनलमा रोक्दै उपाधि हात पार्यो । बेल्जियमले ओलम्पिक हकीमा जितेको यो तेस्रो पदक हो । टोलीले आफैले आयोजना गरेको सन् १९२० को एन्टर्प ओलम्पिकमा पनि कांस्य जितेको थियो ।गोलकिपर भिन्सेन्ट भानसले अस्ट्रेलियाका तीन प्रहार रोक्दै बेल्जियमर्ला स्वर्णसम्म पुर्याएका हुन् । उनले पहिलो प्रहारमा ब्लेक गोभर्सलाई असफल पारेका थिए । जोसुआ सिमोन्ड्सलाई पनि रोकेका उनले निर्णायक प्रहारमा ज्याकोब ह्विटनको बल क्लियर गर्दै बेल्जियमलाई ३२ को जित दिलाए । कप्तान फेलिक्स डिनयर चुके पनि बेल्जियमका भान अउबेल, आर्थर डे स्लोभर र अलेक्जेन्डर हेन्ड्रिक्सले गोल गरेका थिए । फ्लिन एन्ड्रयु ओगिलभिए र अस्ट्रेलियाका टिम ब्रान्डमात्रै सफल भए । सेमिफाइनलमा भारतमाथि ५२ को जित निकालेको बेल्जियमले क्वाटरफाइनलमा नेदरल्यान्ड्सलाई २२ को बराबरीपछि पेनाल्टी सुटआउटमा ३० ले हराएको थियो । टोलीले समूह चरणमा आयोजक जापानलाई ५३, भारतलाई ७१, अर्जेन्टिनालाई ५२, न्युजिल्यान्डलाई ४२ ले पराजित गरेको थियो भने स्पेनविरुद्ध ११ को बराबरी गरेको थियो ।यसअघि कांस्यका लागि भएको प्रतिस्पर्धामा भारतले जमनीलाई ५४ ले हरायो । भारतले ४१ वर्षयता ओलम्पिक हकीमा पहिलो पदक जितेको हो । यसपालिसहित भारतीय हकी टिमले ओलम्पिकमा सर्वाधिक आठ स्वर्ण, एक रजत र तीन कांस्य जितेको छ । टोलीले पछिल्लोपल्ट सन् १९८० को मस्को ओलम्पिकमा स्वर्ण हात पारेको थियो ।टोकियो ओलम्पिक २०२० मा भारतले महिलातर्फ पनि कांस्यका लागि शुक्रबार बेलायतविरुद्ध खेल्दैछ । त्यसमा स्वर्णको प्रतिस्पर्धा नेदरल्यान्ड्स र अर्जेन्टिनाबीच हुनेछ । अर्जेन्टिनाले सेमिफाइनलमा भारतलाई २१ ले हराएको थियो ।"
विजेता महिला बक्सरको सन्देश,"टोकियो (एएफपी) टोकियो ओलम्पिकमा मंगलबार बक्सिङका पदक विजेताहरूले महिला फाइटरको छविबारेमा सानदार सन्देश दिएका छन् । उनीहरूले आफ्नो सफलताबाट यो खेलमा धेरैभन्दा धेरै महिला खेलाडी सहभागी हुने अपेक्षा गरेका छन् । सिना इरी ओलम्पिक बक्सिङमा स्वर्ण पदक जित्ने पहिलो जापानी महिला बनिन् । उनले फिलिपिन्सकी नेस्थी पेटेसियोलाई अंकका आधारमा हराइन् । पेटेसियो पनि यो खेलमा ओलम्पिक पदक जित्ने पहिलो फिलिपिनी खेलाडी हुन् ।सन् २०१२ को लन्डन ओलम्पिकदेखि मात्रै महिला बक्सिङले प्रवेश पाएको हो । त्यतिबेला तीन तौल समूहमा मात्र प्रतिस्पर्धा गराइएको छ । टोकियोसम्म आइपुग्दा पाँच स्पर्धा समावेश गरिएको छ । यो खेलले अधिक लोकप्रिय भएको छ । तर, यी महिला बक्सरहरूको मान्यताचाहिँ यो खेलले अझै धेरै चर्चा पाउनुपर्छ भन्ने छ ।सामान्यतः म खेलमा वास्तवमै राम्रो छैन, ओलम्पिकमा बक्सिङबाट पहिलो स्वर्ण जितेकी २० वर्षीया सिनाले भनिन्, त्यसैले यो स्वर्णले सबै केटीहरूलाई यो सन्देश मिल्नेछ, जसले आफूलाई खासै राम्रो खेलाडी मान्दैनन् । जति लामो समय प्रयास गरिन्छ, उनीहरूले कुनै न कुनै कुरा हासिल गर्नेछन् ।सञ्चारमाध्यमले मेरो कथाहरू प्रशारण गरिरहेका छन् । मेरो विचारमा महिला बक्सिङमा तपाईहरूलाई रिपोर्टिङ गर्ने धेरै विषय र अवसर छन्, फेदरवेटमा ओलम्पिक च्याम्पियन उनले भनिन्, धेरै अवसर छ, म आशा गर्छु यो सफलताले जापानमा बक्सिङलाई अझै लोकप्रिय बनाउन सहयोग गर्नेछ ।कांस्य पदक विजेता इटालीकी इर्मा टेस्टाले पनि सिनाकै भनाइलाई समर्थन गरिन् । म यतिमात्र भन्न सक्छु मलाई वास्तवमै गर्व छ, आफ्नो देशको बक्सिङ इतिहासमा महिला बक्सरको तर्फबाट एउटा सानो हिस्सा ओगटेकी २३ वर्षीया इर्माले भनिन्, मेरा लागि इटालीमा महिला बक्सिङलाई अधिक लोकप्रिय बनाउन पनि पदक जित्नु महत्त्वपूर्ण थियो । महिला बक्सिङमा यो इटालीका लागि पहिलो पदक हो । यो पदक देखाएर म मेरो देशका केटीहरूलाई भन्नेछु, बक्सिङ खेल महिलाका लागि पनि हो, पुरुषका लागि मात्र होइन । मेरो बिचारमा आज यसको प्रमाण मिलेको छ । तमाम चुनौतीहरूका बाबजुद महिला बक्सिङलाई केही देशहरूले अझैसम्म पनि आधिकारिक खेलको मान्यता दिएका छैनन् । रुढीवादी संस्कार र धार्मिक अन्धविश्वास भएका देशहरूले महिलाको उपस्थिति स्विकार्न नसक्नु पनि अर्को चुनौती हो । स्वर्णधारी सिनाले बताएअनुसार केही मानिसमा यो प्रभाव छ महिला बक्सरहरू हिंस्रक, डरलाग्दो र आक्रामक हुन्छन् । यो सत्य कुरा होइन, उनले प्रस्ट पारिन्, म बक्सरहरूको आक्रामक छवि मेटाउन चाहन्छु ।विश्व च्याम्पियन तथा फेदरवेटमा स्वर्णको दावेदार मानिएकी २९ वर्षीया पेटेसियो चाहिँ रिङबाट फर्कंदै गर्दा निराश थिइन् । यो तौल समूह ओलम्पिकमा समावेश गरिएको नयाँ स्पर्धा थियो । ओलम्पिक बक्सिङलाई अझै पारदर्शी बनाउन भन्दै हरेक राउन्डमा जजको अंक सार्वजनिक गर्ने नियम बनाइएको छ । पहिलो राउन्डमै सिनाले अग्रता लिएकी थिइन् । पेटेसियोले दोस्रो राउन्डमा राम्रो पुनरागमन गरेकी थिइन् । निर्णायक राउन्ड भने निकै प्रतिस्पर्धात्मक बन्यो ।अन्तिममा सवै जजहरूले सिनाको जिततर्फ इशारा गरेपछि उनी हातले मुख छोपेर रून थालिन् । रजत विजेता पेटेसियो एक लेस्वियन पनि हुन् । उनले आफूप्रति गर्व महसुस गर्दै आफ्नो समुदाय पनि भावुक बनेको प्रतिक्रिया दिइन् । यो मेरा लागि धेरै नै महत्त्वपूर्ण छ, उनले भनिन्, यो मेडल मेरो लागि मात्र होइन, मेरो देश, प्रशिक्षक अनि यही वर्ष निधन भएको मेरो सबैभन्दा मिल्ने साथीका लागि हो ।"
सोल ओलम्पिक सम्झँदै दुई पूर्वबक्सर,"(कञ्चनपुर)  सन् १९८८ को सोल ओलम्पिक । उद्घाटनको दोस्रो दिन थियो । बक्सिङमा नेपाली खेलाडी विष्णुबहादुर सिंहको प्रतिस्पर्धा पाराग्वेका स्पेनोला प्रोभेरासंॅग थियो । प्रोभेरालाई चेन्जिङ रूममा देख्दा सहजै जित्न सक्ने लाग्यो । ड्रेसिङपछि दुवै आआफ्नो कर्नरबाट रिङमा उक्लिए । प्रोभेरा आक्रामक देखिए । अगाडि बढ्दै प्रहार गर्न थाले । सिंहले पनि आफू जोगिँदै साइडबाट प्रहार गर्न थाले । पहिलो राउन्ड २०१८ ले जिते । सिंहले दोस्रो राउन्डमै खेल सक्ने सोच बनाए । त्यहीअनुसार उनी पनि आक्रामक भए । प्रोभेराले हानेको पञ्च उनको कम्मरमा लाग्यो । प्रशिक्षकले सिंहलाई बाहिरबाटै सचेत पारे । त्यसपछि उनी रक्षात्मक भएर खेल्न थाले । दोस्रो र तेस्रो राउन्ड पनि जिते । बाउट ५० ले सिंहले जिते ।ओलम्पिकमा नेपाली खेलाडीले कुनै पनि देशका खेलाडीलाई पराजित गरेको पहिलोपल्ट थियो । नेपाली बक्सर सिंहमाथि निर्णायकहरूलाई शंका लाग्यो । कतै ड्रग्स सेवन गरेर त खेलेको छैन भन्ने । उनलाई दुईअढाइ घण्टा डोपिङ टेस्टमा राखियो । यद्यपि उनले डोपिङ गरेको देखिएन । कहिले ओलम्पिकमा नजितेको नेपालले कसरी जित्यो भन्ने आशंका लाग्यो उनीहरूलाई त्यही भएर मेरो डोपिङ टेस्ट गरियो, सोल ओलम्पिक सम्झिँदै सिंहले भने, दोस्रो प्रतिस्पर्धामा पनि यस्तै विभेदको सिकार भएँ । पाराग्वेका खेलाडीलाई पराजित गरेको चौथो दिन सिंहको प्रतिस्पर्धा अमेरिकी खेलाडीसंॅग थियो । सिंहभन्दा अमेरिकन बक्सर आर्थर जोन्सन अग्ला थिए । तर सहजै उनीमाथि हाबी हुन्छु भन्ने आँट र क्षमता थियो सिंहमा । दर्शकको समर्थन पनि सिंहले राम्रो पाएका थिए । त्यसकै फाइदा उठाउँदै पहिलो राउन्ड बराबरीमै टुगिंयो । दोस्रो राउन्डको बीचमा रेफ्रीले सिंहलाई काउन्ट (ठूलो चोट लाग्दा रिफ्रेस हुन दिइने समय) दिए । मलाई चोट लागेकै थिएन, सिंहले सम्झिए, बिनाकारण मैले काउन्ट पाएपछि विपक्षीलाई काउन्ट दिनुपर्छ भन्ने लाग्यो । तर उनले म माथिबाट पञ्च दिइरहेका थिए । रेफ्रीले मलाई विपक्षीमाथि झुलिरहेको देखेर खेल रोकिदिए, उसलाई विजयी घोषणा गरे । दोस्रो प्रतिस्पर्धामा सुरुदेखि नै भेदभाव भएको उनको अनुभव छ । सन् १९६४ को पहिलो सहभागितामै बक्सिङमा नेपालले भाग लिएको थियो । २० वर्षपछि १९८८ मा आएर नेपाली खेलाडी एक बाउट जित्न सफल भएको हो । त्यतिबेला दुई महिना थाइल्यान्डको बन्द प्रशिक्षणपछि बक्सिङ टोली सिधै सोल गएको थियो । प्रशिक्षक पनि थाइल्यान्डकै थिए । २४ औं ओलम्पिकपछि नेपाली बक्सिङ खेलाडी हालसम्म ओलम्पिक छनोट हुन सकेका छैनन् । त्यसयता सहभागिता जनाउने अन्य स्पर्धाका खेलाडीको प्रदर्शनमा पनि खासै सुधार हुन सकेको छैन । यसको एउटै कारण प्रशिक्षण र प्रतियोगिताको अभाव रहेको पूर्व ओलम्पियन सिंह बताउॅछन् । हामीले ओलम्पिकका लागि तयारी गर्दा काठमाडौंमा बक्सिङका मात्रै ४ टिमको प्रशिक्षण चल्थ्यो, त्यसबाट उत्कृष्टको छनोट हुन्थ्यो, उनले भने, तर, अहिले एउटै टोलीलाई पनि बाह्रै महिना नियमित प्रशिक्षण दिन सकिएको छैन, नयाँ खेलाडी उत्पादन निकै कम भएको छ । अहिले ओलम्पिकमा छनोट हुने स्तरका खेलाडी नै उत्पादन हुन नसकेको उनको बुझाइ छ । सिंह आफैं पनि क्षेत्रीय प्रशिक्षण केन्द्र धनगढीका निर्देशक छन् । बक्सिङ खेलाडीलाई प्रशिक्षण दिइरहेका छन् । तर खेलाडीमा उत्साह नहुनु तथा पदक विजेता खेलाडीसमेत पलायन भएर जानु अर्को ठुलो चुनौती भएको उनले सुनाए । अहिले खेलकुदमा कुनै योजना नै छैन, स्तरीय खेलाडी उत्पादनमा त्यसअनुसार कार्यक्रम नै आउँदैन, सोल ओलम्पिकमै उत्कृष्ट प्रदर्शन गरेका अर्का बक्सिङ खेलाडी डम्बरदत्त भट्टले भने, पदक जित्नका लागि ठूलो जनसंख्या र शक्तिशाली राष्ट्र आवश्यक पर्दैन, खेलप्रतिको लगाव र त्यसअनुसारको योजना आवश्यक पर्छ । जापानमा जारी ओलम्पिकमा पनि सानो जनसंख्या र न्युन आयस्रोत भएका देशहरूले समेत स्वर्ण पदक जितिरहेकाले नेपालले पनि योजनावद्ध ढंगले प्रशिक्षण र पूर्वाधारमा जोड दिए ओलम्पिक तथा अन्य अन्तर्राष्ट्रिय प्रतियोगितामा राम्रो प्रदर्शन गर्न सकिने उनको विश्वास छ । भट्टले सोल ओलम्पिकको उद्घाटनकै दिन बेलायती खेलाडीसंॅग प्रतिस्पर्धा गरेका थिए । उनले नियमित प्रहार गर्दा बेलायतका खेलाडी तीन पटकसम्म रगताम्मे भएका थिए । रेफ्रीले बेलायती खेलाडीलाई आरएससी (घाइतेमेडिकली अनफिट) घोषणा गर्नुपर्नेमा जिताइदिएको उनको तीतो अनुभव छ । मैले जितेको खेल रेफ्रीको गलत निर्णयका कारण हारेको हुँ, भट्ट त्यो नमीठो क्षणको स्मरण गर्छन्, भारतले समेत हाम्रो पक्षमा कुरा उठाएको थियो, तर हामीले त्यहाँ राम्रोसॅंग कुरा उठाउन सकेनौं । भट्ट अहिले राष्ट्रिय खेलकुद परिषदका बक्सिङ प्रशिक्षक हुन् । महेन्द्रनगरको कभर्डहलमा प्रशिक्षण केन्द्र स्थापना गरेर उनले नियमित प्रशिक्षण दिइरहेका छन् । सोल ओलम्पिकमा कञ्चनपुरबाटै दुई बक्सिङ खेलाडी सहभागी भएका थिए । त्यतिबेला नेपालबाट उनीहरूसॅंगै बक्सिङका ५ खेलाडीले भाग लिएका थिए । अन्य खेलाडीमा रामबहादुर गिरी, झपडसिंह भुजेल र दलबहादुर रानामगर हुन् । थाइल्यान्डको बन्द प्रशिक्षणमा रहेका दुई खेलाडीलाई स्तर नपुगेर फिर्ता पठाइएको भट्टले सुनाए । हालका वर्षमा सबै खेलको प्रशिक्षण निकै कम हुने गरेको र आन्तरिक प्रतिस्पर्धासमेत नगन्य मात्रामा हुने गरेको खेलाडीहरू बताउॅछन् । अझ पछिल्लो समय खेलकुद क्षेत्रमा पनि बढ्दो राजनीतिले निकै प्रभावित पारेको छ । प्रतियोगितामा छनोट हुने खेलाडी र प्रशिक्षकसम्ममा राजनीति हाबी हुन थालेपछि राम्रा खेलाडीको मनोबल घट्दै जाने उनीहरूको बुझाइ छ ।"
