शीर्षक,विवरण
"सत्ता गठबन्धनभित्रै असन्तुष्टि, संविधानविद्को विरोध","अध्यादेशको सशक्त प्रतिवाद हुन्छ ः एमाले सरकारले दल विभाजनसम्बन्धी अध्यादेश जारी गर्न राष्ट्रपतिसमक्ष सिफारिस गरेलगत्तै एमालेको संस्थापन पक्षको स्थायी कमिटी र संसदीय दलको बैठक बसेको थियो । स्थायी कमिटी बैठकले दल विभाजनसम्बन्धी अध्यादेशको प्रतिकार गर्ने निर्णय गरेको छ । प्रमुख प्रतिपक्षी दल एमालेलाई विभाजन गर्नका लागि अध्यादेश ल्याइएकाले एमाले मौन नबस्ने प्रवक्ता प्रदीप ज्ञवालीले बताए । पार्टी विभाजनका लागि अध्यादेश ल्याउने, प्रमुख प्रतिपक्षी दलभित्रका केही पदलोलुप र अराजक व्यक्तिलाई विभाजनका लागि वैधानिक आधार प्रदान गर्ने र लोकतान्त्रिक प्रणालीभित्र चरम विकृति भित्र्याउने तयारी गरिँदै छ । यो अत्यन्तै आपत्तिजनक, निन्दनीय छ र अस्वीकार्य छ, बैठकपछि ज्ञवालीले भने, गठबन्धन सरकारका यस्ता असंसदीय र विभाजनकारी क्रियाकलापको गम्भीर विरोध र खबरदारी तथा सशक्त प्रतिवाद हुनेछ । १४ सांसदलाई कारबाही एमाले संस्थापनको स्थायी कमिटी बैठकपछि दिउँसो ३ बजे संसदीय दलको बैठक बसेको थियो । बैठकले नेपालसहितका १४ सांसदमाथि कारबाही गरेको छ । कारबाही साउन २५ मा गरिएको पत्रमा उल्लेख छ । १४ सांसदलाई पदबाट हटाउन दलले संसद् सचिवालयलाई पत्राचार गरिएको छ । कारबाहीमा परेकामा नेपालसहित मुकुन्द न्यौपाने, जीवनराम श्रेष्ठ, रामकुमारी झाँक्री, कल्याणी खड्का, लक्ष्मीकुमारी चौधरी, नीरादेवी जैरु, पुष्पाकुमारी कर्ण, सरला यादव, कलिला खातुन, भवानी खापुङ र मेटमणि चौधरी छन् । तर, देउवालाई विश्वासको मत दिने ओली पक्षका सांसद किसान श्रेष्ठ, प्रेम आलेलगायतलाई भने कारबाही गरिएको छैन । कारबाहीको जानकारी एमालेले निर्वाचन आयोगमा पनि दिएको छ । दलको बैठकले अध्यादेश खारेज गर्न र तत्काल संसद् बैठक बोलाउन माग पनि गरेको छ । एमालेले केन्द्रीय कमिटीको संख्या र नाम अद्यावधिक गर्न निर्वाचन आयोगलाई निर्णयसहितको पत्र बुझाएको छ । एमालेको निर्वाचन विभागका प्रमुख अग्नि खरेलसहितका नेताले मंगलबार आयोग पुगेर केन्द्रीय कमिटीलाई अद्यावधिक गर्न आग्रह गरेका हुन् । तत्कालीन नेकपाबाट एमालेतर्फ जुटेकासहित २६५ सदस्यीय केन्द्रीय कमिटी बनाएको छ । २६५ सदस्यीय केन्द्रीय कमिटीमा चार जनाको निधन भएको र नेपालनिकट केन्द्रीय सदस्य प्रकाश ज्वालालाई कारबाही गरेपछि केन्द्रीय कमिटी २६० (नेपाल पक्षसहित) सदस्यीय बनेको छ ।"
नाम र चुनाव चिह्नसहित नेपाल समूह तयार,"स्थायी कमिटीका एक नेताका अनुसार दर्ताका लागि आवश्यक पर्ने कागजात (हस्ताक्षर, नागरिकता, विधान, नियमावलीलगायत) तयार गर्ने जिम्मा स्थायी कमिटी सदस्य वेदुराम भुसाल, केन्द्रीय सदस्य राजेन्द्र पाण्डे, विजय पौडेल, प्रमेश हमाललगायतलाई दिइएको छ । अब २० प्रतिशत सदस्यले पार्टी विभाजन गर्न सक्ने गरी कानुन जारी भएमा ४१ सदस्यको पनि पर्याप्त हुनेछ । त्यस्तै प्रधानमन्त्री देउवालाई विश्वासको मत दिएका २२ सांसद नयाँ पार्टीको पक्षमा छन् । त्यसमा अझै केही थपिने नेताहरूको दाबी छ । राष्ट्रिय सभामा आफ्ना ९ सांसद रहेको यो समूहको दाबी छ । नेपाल समूहले यसअघि नै सबै जिल्लामा जिल्ला कमिटी, जनवर्गीय संगठनमा समानान्तर कमिटी बनाएको छ । यसअघि जिल्ला कमिटीमा नेपाल पक्षका ४० अध्यक्ष थिए । तर पछि केही नेता घटेर करिब ३५ मात्रै रहेको नेताहरूको भनाइ छ । सर्वोच्च अदालतले फागुन २३ मा नेकपा एकता बदर गरेलगत्तै ब्युँतिएको एमालेमा अध्यक्ष केपी शर्मा ओली र वरिष्ठ नेता माधवकुमार नेपाल समूहबीच राजनीतिक र सांगठनिक मुद्दामा विवाद छ । विवाद व्यवस्थापनका लागि भएका प्रयास असफल भएको भन्दै नेपाल समूहले अलग्गै पार्टी घोषणाको गृहकार्यमा जुटेको हो ।पार्टीको नाम नेपाल कम्युनिस्ट पार्टी र कोस्टमा केही थप्ने टुंगो भइसकेको छ । नेपाल कम्युनिस्ट पार्टी एमाले (समाजवादी), नेपाल कम्युनिस्ट पार्टी एमाले (क्रान्तिकारी) वा नेपाल कम्युनिस्ट पार्टी समाजवादी नाम राख्ने प्रस्ताव आएको एक नेताले बताए । पार्टीको नाममा विभिन्न विकल्पमा छलफल भएको छ । त्यसका लागि केही साथीहरूलाई जिम्मा दिएको छ, ती नेताले भने, चुनाव चिह्न ताराभित्र हँसिया हथौडा, कलश, दियो, पुस्तकमध्ये एउटा हुन सक्छ तर टुंगिएको छैन । थप विकल्पको खोजी भइरहेको छ । केन्द्रीय कमिटीको पदाधिकारीमा अध्यक्ष र वरिष्ठ नेता राख्ने तय भएको छ । तर अरू पदाधिकारी राख्ने वा नराख्ने भन्ने टुंगो लागेको छैन । अध्यक्ष र वरिष्ठ नेताबाहेक अरू पदाधिकारीका विषयमा कुनै तयारी छैन । अहिले अरू पदाधिकारी नराख्ने भन्ने पनि छ, ती नेताले भने । केन्द्रीय कमिटी कति सदस्यीय भन्ने टुंगो लागेको छैन । तर, ६० देखि ९० सदस्यीय बनाउने विषयमा छलफल भइरहेको एक नेताले बताए । उता, नेपालनिकट मानिएका स्थायी कमिटीका अधिकांश सदस्यले भने विभाजनमा नजान जोड गरेका छन् । स्थायी कमिटीका एक सदस्यका अनुसार भीम रावल, युवराज ज्ञवाली, अमृत बोहरा, घनश्याम भुसाल, योगेश भट्टराई, गोकर्ण विष्ट, भीम आचार्यलगायतका नेताहरूले पार्टीभित्रै रहेर संघर्ष गर्नु नै उत्तम विकल्प हुने धारणा राखेका छन् । मुकुन्द न्यौपाने, वेदुराम भुसाल र रघुजी पन्तले भने ओलीसँग सहकार्यको सम्भावना सकिएको निष्कर्षसहित विकल्पमा अगाडि बढ्न सुझाव दिएका छन् । फागुन २८ को निर्णयबाटै एमाले विभाजन गरिएको थियो, हामीले त्यसलाई रोक्न निरन्तर कोसिस गर्यौं तर हामी जसरी अगाडि बढ्यौं, अर्को पक्ष ठीक उल्टो हिँड्यो । एकताको कुरा त गर्ने तर व्यवहारमा एकतालाई बल पुग्ने खालको कुरा देखिएन, उनले भने, त्यसले गर्दा नयाँ ढंगले जानुपर्ने बाध्यकारी अवस्थामा पुर्यायो । बाध्यकारी कदमकै रूपमा हामी अगाडि बढ्न खोज्दै छौं ।उनले केही नेताले अलग भएर जान हुँदैन भन्ने विचार राखेकाले मतभेद भएको बताए । एउटा विचार जसरी भए पनि केपी ओलीकै नेतृत्वमा बसेर जाऔं भन्ने छ, उनले भने, त्यहाँ बसेर विचार, सिद्धान्त, व्यवहार मिल्दैन त्यसैले कम्युनिस्ट विचारधारालाई अँगाल्ने र त्यहीअनुसार पार्टी चलाउने हो भने अलग ढंगले सोच्नुपर्छ भन्ने अर्को विचार छ । स्रोतका अनुसार नेता नेपालले घनश्याम भुसाललाई नयाँ पार्टीको महासचिव बन्न प्रस्ताव गरेका छन् । तर स्वयं भुसाल भने एकताको प्रयासमा छन् । जनवर्गीय संगठनका कार्यकर्तालाई सम्बोधन गर्दै नेता नेपालले भने, दिउँसो घनश्याम भुसाल आउनुभएको थियो र उहाँले एकताका निम्ति अन्तिम प्रयत्न गरौं कमरेड भन्नुभयो । म अध्यक्ष कमरेडसँग कुरा गर्न जान्छु, तपाईंले भन्नुपर्यो, केके कुरा गर्ने हो भन्नुभयो । मैले उहाँलाई पठाएँ, नेपालले भने, अदालतको फैसलापछि ओलीले गरेका सबै निर्णय फिर्ता लिने र अब यस्ता निर्णय नगर्ने । दोस्रो, पहिला भनिएका वचन सबै पूरा गर्ने । उहाँले यी दुई विषयमा केपी कमरेड सहमत हुनुभयो भने तपाईं पनि सहमत हुनुहुन्छ भनेर सोध्नुभयो । मैले हुन्छ भनें । उहाँ जानुभएको थियो । तर, ओलीले मसहित १४ सांसदलाई कारबाही गर्नुभयो । ओलीले नै ढोका बन्द गरेकाले नयाँ पार्टी गठनको प्रक्रिया सुरु भएको जानकारी नेपालले दिए, बरु आगामी निर्वाचनमा ओलीसँग सहकार्य हुन सक्ने उनको भनाइ छ । केपी ओलीले पार्टीभित्र माधव नेपालका निम्ति ढोका बन्द भयो भनिसक्नुभयो । यो स्थितिबाट गुज्रिरहेको हुँदा हामी पार्टीलाई पुनर्गठन गर्नुपर्ने अवस्थामा पुगेका छौं । अब पार्टीलाई पुनर्गठन गरिनेछ, क्रान्तिकारी पार्टीमा रूपान्तरण गरिनेछ । आन्दोलनको झन्डा बुलन्द गरिनेछ, नेपालले भने, हामीले नयाँ पार्टी खोलिहाल्यौं र पार्टी पुनर्गठनको झन्डा बुलन्द गरिहाल्यौं भने पनि ओलीले सबै गल्ती स्वीकार गरेर पछाडि हट्नुहुन्छ भने एकताको ढोका खुला हुनेछ । अहिले, भोलि, तीन महिनापछि वा चुनावमा हामी सँगसँगै पनि लड्न सकौंला । सिटको तालमेल गर्न सकौंला, चुनावपछि एकताबद्ध हुन सकौंला । विभाजनमा ओली जिम्मेवार ः नेपालएमाले वरिष्ठ नेता नेपालले पार्टी अध्यक्ष ओलीले एकताको ढोका बन्द गरेकाले विद्रोहको विकल्पमा जानुपरेको बताएका छन् । सरकारले दल विभाजनसम्बन्धी अध्यादेश जारी गर्न राष्ट्रपतिलाई सिफारिस गरेकै दिन मंगलबार जनवर्गीय संगठनहरूलाई सम्बोधन गर्दै वरिष्ठ नेता नेपालले नयाँ पार्टी बनाउने घोषणा गरेका छन् । नेपालले कारबाहीबाट विचलित नहुने र आफ्नो मिसनमा अगाडि बढ्ने स्पष्ट पारे ।केपी ओलीले पार्टीभित्र माधव नेपालका निम्ति ढोका बन्द भयो भनिसक्नुभयो । उहाँले हिजो भएका सहमति पालना गर्ने पक्षमा छैन भन्नुभयो । मलाई गद्दारको उपाधि दिनुभएको छ, देशद्रोही भन्नुभएको छ र अनेक आरोप लगाउनुभएको छ । उहाँ पार्टी विभाजन गर्न उद्यत हुनुहुन्छ, उनले कार्यकर्तालाई भने । नेपालले पार्टीलाई अहिलेको अवस्थामा पुर्याउन ओलीको कार्यशैलीलाई जिम्मेवार ठहर्याएका छन् । पार्टीमा दुईदुई जना पूर्वप्रधानमन्त्री भएका नेतालाई पन्छाइयो । आफू नै सर्वेसर्वा र शक्तिशाली अनि ज्ञानगुनको महासागर भएको ठान्दै अरूलाई पूरै अपमान गर्ने गरी ओली अगाडि बढ्नुभयो, उनले भने, फलस्वरूप पार्टीको शक्ति, ऊर्जाले सरकारलाई लोकप्रिय बनाउन सकेन । केन्द्र र प्रदेश सरकार सञ्चालनमा रहेका त्रुटिको पार्टीमा कहिल्यै समीक्षा भएन । पार्टीका कमिटी सक्रिय हुन सकेनन् । पार्टीलाई यो अवस्थामा पुर्याउने काम केपी ओलीले गर्नुभयो ।पछिल्लोपटक एकताका लागि भएका प्रयासमा ओली गम्भीर नभएको नेपालको आरोप छ । पछिल्लो अवस्थामा एकताको नयाँ प्रयास भए । हामीले इमानदारीपूर्वक प्रयास अगाडि बढेका होलान् भन्यौं । विश्वास नहुँदा नहुँदै पनि शंकाको लाभ दिएको हो । अगाडि सारिएका कुरा व्यवहारमा पुष्टि हुन्छ भने त्यसलाई पत्याएर जानुपर्छ, आग्रह पाल्नु हुँदैन भन्यौं, नेपालले ओलीको नियतमाथि प्रश्न उठाउँदै भने, वार्ता टोली गठन भयो । तर, वार्तामा पनि नाटक मात्र भए । जेजे सहमति भए र जेजे सहमति गर्छु भनिएका थिएँ, त्यसको पालना भएन । ओली एकलौटी ढंगले अगाडि बढ्नुभयो ।तर, नेपालले ओली वा अन्य कोही शक्तिसँग सहकार्यका लागि आफ्ना सर्त पनि अगाडि सारेका छन् । हाम्रो सर्त हुनेछ सही विचारमा आधारित एकता । यसरी हामी पार्टी र आन्दोलनलाई बलियो बनाउन चाहन्छौं । मुख्य रूपमा पार्टी र आन्दोलनमा प्रतिबद्धप्रति नयाँ उत्साह जगाउन चाहन्छौं । हामी विचार र नीति मिल्नेसँग सहकार्य गर्ने छौं । हामी संकीर्णताको सिकार हुने छैनौं ।"
४७ वर्षपछि कराँची जेलमा भेटिए बलबहादुर,"म त मेरो दाइ रहेछ भनेर कल्पना पनि गर्न सकिरहेको छैन । म आफैं पनि १८ वर्षजति भारतको आग्रामा बसेर मजदुरी गर्दै घर फिरेको हुँ, बलबहादुरका ४३ वर्षीय कान्छा भाइ सुरेन्द्र भण्डारीले बर्दियाबाट फोनमा भने, कराँची जेलमा रहेका जेठा दाइको फोटो सबैले हेर्यौं तर कसैले चिनेनौं । कहिल्यै देखेको भए पो चिन्नू ! परिवारका कान्छा सुरेन्द्र नजन्मँदै जेठा बलबहादुर परिवारबाट टाढिएका थिए, जसको बाल्यकालीन फोटो वा चिनासम्म पनि घरमा थिएन । त्यो बेला टिम्बर कर्पोरेसनमा काम गर्ने एक जना शाही थरका नेपालगन्जका हाकिमले ८ वर्षे उमेरमा लिएर गएका बलबहादुर त्यसपछिको ७८ वर्षसम्म उनैकहाँ घरेलु कामदारझैं बनेर रहे, बसे । त्यसबीचमा घरपरिवारको कहिल्यै कहीं सम्पर्क भएन, ती नाबालकलाई समेत लाहुर गएको छोरो झैं गरियो । ती शाहीको घरबाट निस्किएपछि नेपालगन्जका एक जना सुरज राना नामका व्यक्तिले आफ्ना दाइलाई भारत, गुजरात लगेकोबारे सुनेको भए पनि यसबारे फेरि कहिल्यै पुष्टि नभएको गुमानसिंहले सुनाए । गुजरातको सुरत भन्ने ठाउँमा दाइ बलबहादुरले चौकीदारी गर्छन्, होटलमा सानोतिनो काम गर्छन् र फुर्सदमा समुद्रतिर माछा मार्न जान्छन् रे भनेर आफूले धेरैअघि सुनेको भए पनि यसको पुष्टि हुनै सकेन । अथवा, दाइलाई खोज्न जाने उपाय र अवस्था पनि कहिल्यै जुरेन । ठूल्दाइ बमबहादुर बेपत्ता भएको घटना बिर्सनु त्यति सजिलो थिएन, तर अचम्मलाग्दो पनि थिएन । किनभने भण्डारी परिवारमा सबैजसो छोराहरू भारत जाँदै हराउँदै गरिरहेका थिए । बलबहादुरका बाबु ४० वर्षजति भारतमै हराएर उनलाई गुजराततिरबाट खोजबिन गर्दै घरफिर्ता ल्याइएको थियो । ८ वर्षे उमेरमा जेठो छोराले घर छाडेपछि र अरू ससाना छोराछोरी छँदै श्रीमती बितेपछि बाबु एक प्रकारले मानसिक तनाव खेप्न नसकेरै भारत छिरेका थिए । अर्का भाइ सुरेन्द्र पनि वर्षौंवर्षदेखि भारतमै हराएपछि झन्डै १८ वर्षपछि घर फर्किएका थिए । हामीलाई धेरैजसोले हराउने र भेटिने भण्डारी परिवार भनेर चिन्छन् । यहीबीच झन्डै ८ महिनाअघि स्थानीय प्रहरीप्रशासनका मान्छे बर्दिया (सीतापुर) मा मेरो पुरानो थातथलो र बसाइँसराइको नयाँ ठाउँ खोज्दै यहाँ नेपालगन्ज (हल्दारपुर) सम्मै आइपुगे, उनले भने, पाकिस्तानको कराँची जेलमा रहेको एक जनाले आफ्नो नाम बलबहादुर भण्डारी र आफ्नो घर बर्दियामा रहेको भनेपछि त्यसको खोजबिन र सर्जमिनमा प्रहरी आएको रहेछ । नभन्दै हो रहेछ । ४७ वर्षअघि परिवारबाट टाढिएका आफ्नै दाइ पो कराँची जेलमा रहेछन् । यसअघि गुल्मी, बडागाउँका यमबहादुर सार्की पनि यसैगरी ६ वर्षअघि भारतको पञ्जावबाट मछुवारको भरिया बनेर जहाजमा हिँडिरहेकै बेला पाकिस्तान छिरेका थिए । कराँचीको ल्यान्डी जेलमा डेढ वर्ष थुनिएर मात्रै उनी घर फिरेका थिए । यस्तै, बडागाउँकै मीनबहादुर सर्तुङ्गे मगर पनि सन् २०१२ मा माछा भरिया बनेकै भरमा कराँची जेलमा २९ महिना थुनिएका थिए ।भारतको गुजरात क्षेत्रमा माछा मार्दै जाँदा सामुद्रिक जलक्षेत्र सीमा (लाइन अफ कन्ट्रोल) नाघेर थाहै नपाई अर्को भूभागमा पुगेपछि कहिले भारतीय र कहिले पाकिस्तानीले एकअर्का देशका नागरिकलाई थुनामा राख्ने गरिँदै आएको छ । यही क्रममा सन् २०१७ मेजुनमा पाकिस्तानी सामुद्रिक जलक्षेत्रमा भेटिएका भारतीय एक दर्जन मछुवारको टोलीमा जोडिएर कराँची जेलमा (डिस्टिक प्रिजन एन्ड करेक्सनल फ्यासिलटी) बलबहादुर पनि थुनिएका थिए । झन्डै ६ महिनाअघि थुनामुक्त प्रक्रिया सुरु हुँदा अरू भारतीय मछुवार घर फर्किए पनि बलबहादुरले आफूलाई नेपाली भनेर चिनाएपछि उनी फेरि पनि त्यहीं थन्किएका थिए । त्यसपछि उनको थातथलो बर्दिया (सीतापुर) मा रहेको र बाबुको नामसमेत पुष्टि भएपछि इस्लामाबादस्थित नेपाली दूतावासले बलबहादुरलाई घर फर्काउने पहल थालेको हो । यो स्वाभाविक थियो नागरिकता न जन्मदर्ता रहेका मनबहादुरले कहींकतै आफूले आफूलाई नेपाली भनाएर पनि तत्कालै हुनेवाला केही थिएन ।६ महिनाअघि बलबहादुर भण्डारीको थातथलो र आफन्तको पहिचान भएपछि तथा उनको परिचयपत्र बनाउन सम्भव भएपछि उनलाई थुनामुक्त गरिएको छ । अहिले उनलाई घरफिर्ती केन्द्रजस्तो सेल्टर हाउसमा राखिएको छ, इस्लामाबादबाट राजदूत तापस अधिकारीले कान्तिपुरसँग फोनमा भने, उनी यसैसाता काठमाडौं फर्कनेछन् । काठमाडौंमा वैदेशिक रोजगार बोर्डको सहयोगमा बलबहादुरलाई बाँकेबर्दिया घरसम्मै गाडी सुविधामा पुर्याइने प्रबन्ध भएको छ । राजदूत अधिकारीका अनुसार, लामो समय नेपाली बोलचालमा बानी नपरेकाले बलबहादुर मुस्किलले मात्रै नेपाली बोल्न सक्छन् । बाल्यकालीन बाँकेबर्दियाको जीवनबारेमा पनि उनलाई त्यति सम्झना छैन । कराँची जेल प्रशासनको सहयोगमा दूतावासका अधिकारीले भर्चुअल कुराकानी गर्ने क्रममा उनले आफ्नो नाम बलबहादुर बताए पनि उनको सानाको नाम मनबहादुर रहेको दाजु गुमानसिंहले बताए । बलबहादुर त हाम्रो ७९ वर्षे बाबुको नाम हो, ठूल्दाइको नाम भने मनबहादुर हो, गुमानसिंहले भने । ४६ वर्षपछि घर फिर्दै गरेका ठूल्दाइले बर्दियामा बाबुका साथमा बस्न चाहेमा अथवा बाँकेमा आफूसँगै बस्न चाहे पनि बसोबासको प्रबन्ध गरिने उनले सुनाए । बरु अबको जीवनमा गरिखाने जोहो कसरी जुटाउने होला, दाइले माछा मार्ने र माछाको भरिया बन्नेबाहेक अरू के काम सिकेको होला भन्ने हामी सबैलाई लागिरहेको छ, उनले थपे । तस्बिरमा समेत आफ्नो दाइ भनेर चिन्न नसकिरहेको र बाल्यकालीन कुनै स्मृति नजोडिएका रगत साइनोका ठूल्दाइलाई लिन गुमानसिंह आफैं काठमाडौं आउँदै छन् । यो सबै कुरा साँच्चै हो कि होइन जस्तो लागिरहेको छ, उनले भने, इस्लामाबादको दूतावासबाट तारन्तार फोन आएपछि र यहाँ पनि जिल्ला प्रशासन, प्रहरी सबैतिरबाट सोधखोज बढेपछि होला कि जस्तो भइरहेको छ ।"
आफ्नै नर्सिङ कलेजको भर्ना खुलाउन मापदण्ड फेर्दै मन्त्री,"डा केसीको सत्याग्रह स्थगितकाठमाडौं (कास) शिक्षा र स्वास्थ्य क्षेत्रमा लगानी गरेकाले उमेश श्रेष्ठलाई स्वास्थ्य राज्यमन्त्री पदबाट हटाउनुपर्नेसहितका ५ बुँदे माग राखेका चिकित्सा शिक्षा सुधारका अभियन्ता डा गोविन्द केसीले सत्याग्रहको घोषित कार्यक्रम स्थगित गरेका छन् । प्रधानमन्त्री निवास पुगेर मंगलबार डा केसीले आफ्ना माग बारे प्रधानमन्त्री शेरबहादुर देउवालाई जानकारी गराएका थिए । प्रधानमन्त्रीबाट माग पूरा गर्ने प्रतिबद्धता आएकाले सत्याग्रह स्थगित गरिएको डा केसीले विज्ञप्ति जारी गर्दै जनाएका छन् । प्रधानमन्त्री देउवाले सार्वजनिक पदमा पदाधिकारी नियुक्ति गर्दा स्वार्थको द्वन्द्व रोक्न कानुनी व्यवस्था गर्ने प्रतिबद्धता जनाएको विज्ञप्तिमा उल्लेख छ । त्यस्तै, स्वास्थ्य राज्यमन्त्री उमेश श्रेष्ठका विषयमा उपयुक्त समयमा निर्णय लिने प्रधानमन्त्रीको भनाइ छ । मन्त्रिपरिषद् पुनः गठन गर्दा उनको जिम्मेवारी अन्यत्र हेरफेर गर्ने वा पदबाटै बिदा गर्ने विकल्पमा छलफल भएको भेटमा सहभागी अधिवक्ता ओमप्रकाश अर्यालले बताए । बीपी कोइराला स्वास्थ्य विज्ञान प्रतिष्ठानको समस्या समाधान गर्न तत्काल सिनेट बैठक डाक्न पनि प्रधानमन्त्री सहमत भएका छन् । सिनेट बैठकबाट सचिव वैकुण्ठ अर्याल कार्यदलको प्रतिवेदन कार्यान्वयन गरिने सहमति भएको छ । विश्वविद्यालय र प्रतिष्ठानमा पदाधिकारी नियुक्तिको मापदण्ड तय गर्न सम्बन्धित मन्त्रीको नियुक्तिपछि प्रक्रिया अघि बढाउन प्रधानमन्त्री सहमत भएको केसीले जनाए ।"
छानबिन समितिको निचोड : भारतीयले लट्ठा खुस्काएकै हो,"जयसिंह धामी बेपत्ता भएपछिसाउन १५ ः जयसिंह तुइनबाट महाकालीमा खसेर बेपत्तासाउन १६ ः एसएसबीले तुइन खुस्काएको घटनामा अनुसन्धान गर्न पिथौरागढका जिल्लाधिकारी आनन्द स्वरुपलाई दार्चुला प्रशासनको पत्रसाउन १६ ः घटनाको छानबिन र संलग्नलाई कारबाहीको माग, जिल्ला प्रशासनमा ज्ञापनपत्रसाउन १७ ः सहसचिव जनार्दन गौतमको संयोजकत्वमा ५ सदस्यीय समिति गठनसाउन १८ ः गृहमन्त्री बालकृष्ण खाँणद्वारा राष्ट्रिय सभामा घटनाबारे जानकारीसाउन १९ ः गृहमन्त्री बालकृष्ण खाँणद्वारा प्रतिनिधिसभामा घटनाबारे जानकारीसाउन १९ ः छानबिन समिति सदरमुकाम खलंगामासाउन २० ः घटनाबारे छलफलपरामर्शसाउन २१ ः भारततर्फको घटनास्थल गस्कुको निरीक्षणसाउन २२ ः नेपालतर्फको घटनास्थल मालघाटको निरीक्षणसाउन २३ ः बेपत्ताको खोजी गर्न महाकालीमा ड्रोन उडाउन अनुमति माग्दै भारतको पिथौरागढ प्रशासनलाई दार्चुला प्रशासनको पत्र, भारतले दिएन अनुमतिसाउन २४ ः छानबिन समितिद्वारा घटनाको समीक्षासाउन २४ ः ड्रोनसहित प्रहरी प्रधान कार्यालयबाट गएको प्राविधिक टोली खलंगामासाउन २५ ः स्थलगत निरीक्षण सकेर टोली बैतडी प्रस्थानसाउन २५ ः समितिको म्याद ७ दिन थपसाउन २६ ः महाकाली नदी तटीय क्षेत्रमा ड्रोनबाट खोजबिन, अवस्था अझै अज्ञातभदौ १ ः छानबिन समितिको म्याद पुनः १ साता थप"
व्यासमा खाद्यान्न अभाव,"दार्चुला (कास) विकट गाउँबाट सदरमुकाम पुग्न सोझो बाटो छैन । पारिको भारतीय सीमावर्ती क्षेत्रबाट नुनतेल चलेको व्यास गाउँपालिकाको माथिल्लो क्षेत्रमा खाद्यान्न संकट सुरु भएको छ । महाकाली नदीमा जयसिंह धामी बेपत्ता भएको घटनापछि तुइन बन्द गरिँदा व्यास१, २, ३ र ४ वडामा खाद्यान्नलगायत अत्यावश्यक वस्तुको अभाव सुरु भएको हो । माथिल्लो व्यासबाट सदरमुकाम खलंगा पुग्ने बाटो पहिरोले ठाउँठाउँमा अवरुद्ध छ । तुइन बन्द हुँदा खाद्यान्न संकट सुरु भएको व्यासवासीले बताएका छन् । व्यास२ दुम्लिङका प्रभात बुढाथोकीका अनुसार धामी बेपत्ताको घटनापछि महाकाली वारिपारि गर्न तुइन राख्न दिइएको छैन । तुइनको सहायताले भारतीय बजारबाट खाद्यान्न ल्याउने गरेको ठाउँ हो । अहिले भारतीय सुरक्षाकर्मीले तुइन राख्न दिएका छैनन् । उपभोग्य सामान ल्याउन नपाएर अभाव हुन थालेको छ, उनले भने । गत शनिबार स्थानीयले भेला राखेर वडा कार्यालय, गाउँपालिका, प्रदेश र संघीय सरकारसँंग तत्काल खाद्यान्न आपूर्तिका लागि अनुरोध गरेका थिए । खाद्यान्न आपूर्ति सहज बनाइदिन सरकारलाई आग्रह गरेको उनले बताए । सडकको पहुँच नहुँदा व्यासको माथिल्लो क्षेत्रमा भोकमरीको अवस्था आउन लागेको गाउँपालिकाका प्रवक्ता धीरनसिंह बुढाथोकीले बताए । हाम्रो गाउँपालिका विकट भूगोलमा भएकाले खाद्यान्न ढुवानी अप्ठ्यारै छ । वडा १, २ र ३ वडामा बढी समस्या छ, उनले भने । हिउँदमा सुन्सेरासम्म ट्याक्टरबाट ढुवानी भए पनि असारमा टिंकर सडक अवरुद्ध हुँदा खाद्य संकट भएको उनले बताए । उनका अनुसार वडा २ को मालगाउँ, राप्ला, दुम्लिङ र कोठेधार तथा वडा ३ को सिना र तोसरपानीमा खाद्यान्नको अभाव भएको छ । तुइन बन्द भएपछि स्थानीय बासिन्दा खाद्यान्नको अभाव भोग्न बाध्य छन्, प्रवक्ता बुढाथोकीले भने, खाद्यान्न ढुवानी नहुँदा यहाँका जनता चामल र पीठोको अभावमा भोकभोकै बस्न बाध्य भएका छन् । उनका अनुसार सुन्सेरा र राप्लाको सरकारी खाद्य डिपोमा चामल छैन । यो विषयमा प्रदेश र संघीय सरकारलाई जानकारी गराए पनि अहिलेसम्म कुनै सुनुवाइ हुन सकेन, उनले भने, गत वर्ष वडा नम्बर २ का बासिन्दाका लागि आएको पाँच सय क्विन्टल चामल पहिले नै वितरण गरिएको हो, आल डिपोमा खाद्यान्न छैन । व्यास क्षेत्रका बासिन्दा भारतीय बजारमा निर्भर छन् । भारतीय बजारबाट तुइनको माध्यमबाट दैनिक उपभोग्य खाद्य सामग्री भारतीय बजारबाट ढुवानी गर्दै आएकोमा एसएसबीले कडाइ गरेपछि ढुवानी हुन नसकेको स्थानीय नवीनसिंह धामीले बताए । खेतबारीको उत्पादनले तीन महिनासम्म खान पुग्दैन उनले भने, बजारकै किनेको सामानको भरमा बाँचेका यहाँका स्थानीयलाई यतिबेला नेपाल र भारत दुवै ठाउँबाट खाद्यवस्तु ल्याउन समस्या परेको छ । दार्चुलाको खलंगाबाट सामान बोकेर ल्याउन बाटो भत्केकाले समस्या भइरहेका बेला तुइन पनि बन्द हुँदा खाद्यान्न अभाव भएको धामीले बताए । बर्खामा खोलानाला बढ्दा अत्यावश्यक कामका लागि हिँड्न पनि झन् समस्यामा परेको उनको भनाइ छ । आफ्नै देश भएर जान निकै कठिन छ, टिंकर सडकमा गाडी चल्दैनन्, उनले भने, गाडी नै नचलेपछि अहिले यहाँको जनजीवन कष्टकर बनेको छ । पैदल हिँड्नलाई पनि ठाउँठाउँमा पहिरो खसेको छ । गाउँपालिकाका अध्यक्ष दिलीपसिंह बुढाथोकीले गाउँमा खाद्यान्न अभाव भएकाले ढुवानीका लागि संघीय सरकारसँग माग गरिएको बताए । व्यासको टिंकर र दुम्लिङमा खाद्य बिक्री केन्द्र स्थापना गर्न खाद्य व्यवस्था तथा व्यापार कम्पनीलाई भनेका छौं । अहिले तत्काल हेलिकप्टरको व्यवस्थापन गरेर भए पनि गाउँपालिकाका चार वडाका लागि खाद्यान्न ढुवानी गर्न माग गरिएको उनको भनाइ छ । साउन ११ मा जिल्ला प्रशासन कार्यालयले खाद्य व्यवस्था तथा व्यापार कम्पनीको प्रादेशिक कार्यालय धनगढीलाई पत्राचार गर्दै व्यास१ मा तत्काल खाद्यान्न आपूर्तिको व्यवस्था गरिदिन आग्रह गरेको थियो । २० दिन बित्दासमेत सुनुवाइ नभएपछि आइतबार फेरि पत्राचार गरेर खाद्यान्न आपूर्तिको व्यवस्था मिलाइदिन आग्रह गरिएको प्रमुख जिल्ला अधिकारी सिद्धराज जोशीले बताए । अघिल्लो पत्रमा व्यास१ मा गत वर्षसमेत सरकारबाट स्वीकृत पाँच सय क्विन्टल चामल ढुवानी नभएको उल्लेख छ । आइतबारको पत्रमा प्रजिअ जोशीले गाउँपालिका कार्यालयबाट लिखित तथा मौखिक रूपमा अनुरोध भएकाले हवाई सेवामार्फत ढुवानीको व्यवस्था तत्काल गरिदिन ताकेता गरेका छन् । खाद्यान्न आपूर्ति हुन नसके व्यास क्षेत्रमा चरम खाद्य संकट हुने देखिएकाले हेलिकप्टरद्वारा तत्काल ढुवानीको व्यवस्था मिलाइदिन जिल्ला प्रशासन र स्थानीयवासीले सरकारसँग माग गरेका छन् ।"
पतञ्जलीका विद्यार्थी आन्दोलित,"काभ्रे (कास) धुलिखेलस्थित पतञ्जली आयुर्वेद मेडिकल कलेज एन्ड रिसर्च सेन्टरले पढाइ रोकेपछि विद्यार्थी आन्दोलित भएका छन् । शुल्क नबुझाएको भन्दै कलेजले पठनपाठन नरोकेको विद्यार्थीको भनाइ छ ।भौतिक उपस्थिति र भर्चुअल माध्यमबाट हुँदै आएको पढाइ साउन १ देखि रोकिएपछि ब्याचलर अफ आयुर्वेदिक मेडिसिन एन्ड सर्जरी अध्ययनरत पहिलो, तेस्रो र चौथो वर्षका ९० जना विद्यार्थी आन्दोलित भएका हुन् । पठनपाठनमा सामेल गराउन माग गर्दै उनीहरूले धुलिखेल नगरपालिका र जिल्ला प्रशासन कार्यालयमा ध्यानाकर्षणसहित पतञ्जली योगपीठको केन्द्रीय कार्यालय मन्डिखाटारमा मंगलबार धर्ना दिएको विद्यार्थी रूपेश ठाकुरले बताए । धर्नारत विद्यार्थीलाई योगपीठका संरक्षक शालिकराम सिंहले भेट्न नमानेको र प्रहरी लगाएर पक्राउ गरिएको विद्यार्थीको आरोप छ । पैसा नतिरेको भन्दै पढाइ नै रोकियो, ठाकुरले भने, कोर्स सकिँदासम्म किस्ताबन्दीमा सबै पैसा तिर्छौं भनेका थियौं । महिना दिनयता पढाइ रोकिएको र पटकपटक ध्यानाकर्षण गराउँदा समेत सुनुवाइ नभएपछि आन्दोलित हुनुपरेको उनको भनाइ छ । १५ लाख शुल्क ४ किस्तामा तिर्ने गरी तय भए पनि विगत ७८ महिनादेखि विद्यार्थीले रकम नबुझाएको कलेजको दाबी छ । शुल्क बुझाउन पटकपटक सूचना गर्दा पनि अटेर गरेकाले बाध्य भएर पढाइ रोक्नुपरेको प्रिन्सिपल डा चन्द्रकिशोर यादवले बताए । उनका अनुसार विद्यार्थीले शुल्क नबुझाउँदा २९ शिक्षक र कर्मचारीको साउनको तलब नै रोकिएको छ । नेपाल संस्कृत विश्वविद्यालयबाट सम्बन्धन प्राप्त यो कलेजमा १ सय ११ विद्यार्थी पढ्छन् ।"
विकटमा खोप पुर्याउनै सकस,"(दोलखा)  चीनसँग सीमा जोडिएको बिगु गाउँपालिकाका अधिकांश क्षेत्रमा १८ वर्षमाथिका सबैलाई कोरोनाविरुद्धको खोप लगाइएको छ । तर वडा१ स्थित विकट गाउँ लप्चीमा भने अझै खोप पुगेको छैन । लप्चीमा ४५ परिवारको बसोबास छ । झन्डै सय जना गाउँलेले खोप नपाएको स्थानीय कर्मावइसर शेर्पाले बताए । उनका अनुसार अन्य स्थानमा खोप अभियान चलेकै बेला यहाँ पनि लैजान सकिन्थ्यो । तर बर्खा लागेसँगै यातायातको असुविधाले खोप पुग्न नसकेको हो । बर्खायामको कारण बाटोमा समस्या छ, उनले भने, तामाकोसीको बाँधस्थलबाट माथितिर जान सक्ने अवस्थै छैन ।गाउँपालिका अध्यक्ष युधिष्ठिर खड्काले तत्काल लप्चीमा खोप पुर्याउने अवस्था नरहेको बताए । यद्यपि प्रयास भने भइरहेको छ, उनले भने, बाटो भत्किएकाले हिँडेर पुग्न असम्भव छ । त्यसमाथि लप्चीवासी अहिले लेकमा रहेका गोठमा छन् । कोही पनि घरमा भेटिँदैनन् । चौंरी, याक र घोडाको चरिचरनका लागि चीनको तिङग्री, कुती र मेलाम पुगेका स्थानीय भदौ अन्तिममा मात्रै गाउँ फर्किन्छन् । निश्चित तापक्रममा खोप बोकेर लैजानुपर्छ, उनले भने, प्राविधिक रुपमा लप्चीमा खोप लैजान निकै कठिन छ ।मंसिरसम्ममा हेलिकप्टरमा भए पनि लगेर लप्चीवासीलाई खोप लगाउने उनको भनाइ छ । लप्चीमा स्वास्थ्य केन्द्र छैन । टेलिफोन र मोबाइल सेवा पनि पुगेको छैन । बर्खा सकिएपछि उनीहरू खाद्यान्नलगायतका सामग्री लिन लाामाबगर आउने गर्छन् । कतिपयले चीनतर्फकै बजार पुगेर किनमेल गर्छन् । मंसिरमा लप्चीवासी जाडो छल्न लुम्नाङ आउँछन्, खड्काले भने, त्यहाँ लामाबगरबाट एक दिनमा पुगिन्छ, त्यही बेला उनीहरूलाई खोप दिने योजना छ ।चीनसँग सीमा जोडिएको गौरीशंकर गाउँपालिकाको बेदिङमा भने खोप कार्यक्रम सम्पन्न गरिएको छ । जसका लागि एक दिनको पैदल यात्रा गरी स्वास्थ्यकर्मी पुगेका थिए । पालिकाका स्वास्थ्य शाखा प्रमुख वसन्त रेग्मीले भने, बिहानै ३ बजेदेखि हिँडेको साँझसम्म बेदिङ पुगेर उही दिन नै खोप लगायौं । बेदिङ च्छोरोल्पा हिमताल जाने बाटोमा पर्ने पर्यटकिय गाउँ हो । यहाँ २ दर्जन होटल सञ्चालनमा छन् ।सकसपूर्ण यात्रा गरेर बेदिङका ५५ जनालाई खोप लगायौं, रेग्मीले भने, २ दिनको बाटो एकदिनमा पार गर्नुपर्ने र आइस ब्यागमा जेनतेन खोप जोगाउनुपर्ने चुनौती थियो । बेदिङका सबैले खोपको पूर्ण मात्रा पाएका छन् । बेदिङमाथिको ना गाउँका स्थानीयलाई पनि त्यहीँ बोलाएर खोप लगाएको उनले सुनाए । दुर्गममा खोप लैजान निकै सकस भयो, उनले भने, वर्षाको मौसम बाढी र पहिरोको त्रासका बिचमा आँट कसेर खोप पुर्याएर लगायौं । गौरीशंकरका १८ वर्षमाथिका सबैलाई खोप लगाइसकेको उनको भनाइ छ ।"
५ पालिकामा निःशुल्क रगत,"हेटौंडा (कास) मकवानपुरका ५ वटा पालिकाले निःशुल्क रगत उपलब्ध गराउने भएका छन् । नेपाल रेडक्रस सोसाइटी मकवानपुर शाखाले सञ्चालन गरेको रक्त सञ्चार केन्द्र र हेटौंडा उपमहानगरपालिकासहित ५ वटा पालिकाले आफ्ना बासिन्दालाई निःशुल्क रगत उपलब्ध गराउन सम्झौता गरेका हुन् । सम्झौता गर्ने पालिकामा हेटौंडा उपमहानगर, बकैया, मकवानपुरगढी, वाग्मती र मनहरि गाउँपालिका छन् । केन्द्रले रगत उपलब्ध गराउने र त्यसको भुक्तानी सम्बन्धित पालिकाले एकमुष्ट गर्ने सहमति भएको केन्द्र प्रमुख टंक दाहालले बताए । गत वर्ष बकैया गाउँपालिकाले मात्र यो सुविधा उपलब्ध गराएको थियो ।"
पदमुक्त होलान् एमाले सांसद ?,"(काठमाडौं)  एमाले अध्यक्ष केपी शर्मा ओलीले पार्टीका १४ सांसदलाई पदमुक्त गरिएको जानकारी पत्र संघीय संसद् सचिवालयमा दर्ता गराएसँगै त्यसको वैधानिकताबारे प्रश्न उठेको छ । ओलीले पार्टी केन्द्रीय कमिटीको साउन २५ को निर्णयअनुसार माधवकुमार नेपाल पक्षमा रहेका १४ सांसदलाई पदमुक्त गरिएकाले संसद्बाट पनि प्रक्रिया पुर्याएर पदमुक्त गरिदिन भनेका छन् । ती सांसदले पार्टी विधानविपरीतका काम गरेको र ह्वीप उल्लंघन गरेको आधार उल्लेख गरिएको छ । ओलीले पठाएको पत्रमा कहिले ती सांसदहरूले ह्वीप उल्लंघन गरेका हुन् भन्ने मिति र संसद्मा भएको गतिविधि उल्लेख नगरिएको संसद् सचिवालयका अधिकारीले बताएका छन् । राजनीतिक दलसम्बन्धी ऐनमा संसदीय दलका नेताको निर्देशनबमोजिम त्यस्तो दलको सचेतकले सरकारको विश्वास वा अविश्वासको प्रस्ताव, सरकारको नीति तथा कार्यक्रम स्वीकृत गर्ने विषय, वार्षिक बजेट पारित गर्ने विषय र राष्ट्रिय वा सार्वजनिक महत्त्वको अन्य कुनै विषय गरी चार परिस्थितिमा ह्वीप लगाउन सक्ने व्यवस्था छ । त्यो ह्वीप सबै सदस्यले पालना गर्नुपर्ने र उल्लंघन गरेमा सचेतकले त्यसको जानकारी केन्द्रीय समितिलाई दिनुपर्ने व्यवस्था छ । केन्द्रीय समितिले त्यसपछि कारबाही गर्ने व्यवस्था छ ।वरिष्ठ अधिवक्ता शम्भु थापाले संसद्मा ह्वीप लाग्ने कारबाही नभएकाले राजनीतिक दलसम्बन्धी ऐनअनुसार नेपाललगायत सांसदलाई कारबाही नहुने बताए । संविधानको धारा ७६ को उपधारा ५ को व्यवस्थाअनुसार नियुक्त भएका प्रधानमन्त्री शेरबहादुर देउवाले साउन ३ मा विश्वासको मत लिएका थिए । उनले विश्वासको मत लिनुपहिला एमालेले सबै सांसदलाई विपक्षमा मतदान गर्ने निर्णय पालना गर्न भनेको थियो । तर, माधव नेपाललगायत एमालेका २२ सांसदले देउवालाई विश्वासको मत दिएका थिए ।वरिष्ठ अधिवक्ता थापाले के विषयमा ह्वीप जारी गरिएको थियो र उल्लंघन भयो भन्ने स्थापित गरेर मात्रै सांसदलाई कारबाही हुने बताए । उनले भने, के कुरामा ह्वीप जारी गरेको हो ? ह्वीप संसद्को विषयमा हुन्छ हावादारी हुँदैन, संसद्मा भएको गतिविधिमा सम्बन्धित हुन्छ । एमाले संसदीय दलका नेता ओलीले कुन विषयमा ह्वीप लगाएको भन्ने स्थापित गर्नुपर्ने थापाको भनाइ छ । दल त्याग गरेको कुरा स्थापित गर्नुपर्छ । फलानो दलमा गयो भन्ने स्थापित गर्नुपर्छ । कि माधव नेपालले फलानो दलमा गएको भनेर घोषणा गर्नुपर्छ । त्यस्तो अवस्था नभइकन त कारबाही पत्रको अर्थ छैन, उनले भने ।सरकार गठनका क्रममा सांसदले मतदान गर्न पाउँदैनन् भनेर राष्ट्रपतिले भन्ने र संसदीय दलका नेताले पत्र लेखेर सांसदलाई पदमुक्त गर्ने निर्णयले सांसदको मर्यादामा आँच आउने थापाको भनाइ छ । जतिबेला पनि फाल्न पाउने र जतिबेला पनि भोट दिन नपाउने भन्ने हो भने त सांसद थर्ड क्लासको पद हुने भयो, काम न काजको पद हुने भयो, उनले भने ।एमालेका १४ सांसदलाई पदमुक्त गर्न ओलीले गरेको पत्राचारबारे सभामुखले कानुनअनुसार निर्णय गर्ने वरिष्ठ अधिवक्ता थापाको भनाइ छ । संसद्मा अहिले ह्वीप लाग्ने एउटा विषय मात्रै हो, सरकारलाई विश्वासको मत । सरकार गठनमा भोट दिएकामा दल त्यागसम्बन्धी कानुन लाग्दैन भनेर अदालतले भनिसकेको छ । त्यसबाहेक कुनै विषय संसद्मा आएको छैन, उनले थपे, दल त्याग गरेको, ह्वीप उल्लंघन गरेको भन्ने तर्क पुग्ने म त देख्दिनँ । उहाँहरूले स्थापित गर्नुपर्छ, पत्राचार मात्रै गरेर हुन्न । सभामुखले पनि पत्र हेर्नुपर्ला । पत्राचार गर्दैमा सांसद पद जाने भए त भइहाल्थ्यो नि !संसद् सचिवालयका प्रवक्ता रोजनाथ पाण्डेले एमालेका १४ सांसदलाई पदमुक्त गर्न भनेर आएको पत्र सभामुख अग्निप्रसाद सापकोटाकहाँ पेस हुने बताए । सभामुखले १५ दिनभित्रमा निर्णय दिनुपर्ने हुन्छ, पत्रमा पार्टीबाट हटाएको, कारबाही गरिएको भन्ने व्यहोरा छ, उनले भने, पदमुक्त भएमा अधिवेशन नभएको अवस्थामा राजपत्रमा सूचना निकाल्ने हो । अधिवेशन भएको अवस्थामा संसद् बैठकमा वाचन गरेर जानकारी दिने हो । सांसद पदमुक्त भएको जानकारी निर्वाचन आयोगलाई लेखेर पठाउने कानुनी प्रक्रिया छ । सांसद पदमुक्त भएमा मात्रै निर्वाचन आयोगलाई जानकारी दिनुपर्ने व्यवस्था रहेको पाण्डेले बताए ।"
जसपाको ठाकुर पक्षलाई राहत,"काठमाडौं (कास) निर्वाचन आयोगले जसपाको आधिकारिता उपेन्द्र यादव पक्षलाई दिएपछि दलविहीन बनेको महन्थ ठाकुर पक्षलाई सरकारले मंगलबार राष्ट्रपतिसमक्ष सिफारिस गरेको अध्यादेशले राहत दिने भएको छ । ठाकुरसँग अध्यादेशअनुसार दल बनाउन पुग्ने संख्या छ ।सरकारले अध्यादेशको तयारी गरिरहँदा मंगलबार ठाकुर पक्षका शीर्ष नेताहरूले बालुवाटार गएर प्रधानमन्त्री शेरबहादुर देउवासँग भेटवार्ता गरेका थिए । प्रधानमन्त्री देउवालाई भेट्न जसपा नेताहरू महन्थ ठाकुर, राजेन्द्र महतो, शरतसिंह भण्डारीलगायत बालुवाटार पुगेका थिए । उनीहरूले दल विभाजनसम्बन्धी अध्यादेशबारे चासो राखेको प्रधानमन्त्रीनिकट नेताले बताए । संघीय संसद्मा जसपाका ३५ सांसदमध्ये ठाकुर पक्षसँग १३ जना छन् ।"
फेरि उही अध्यादेशको आत्मघाती बाटो,"जति जे गरे पनि कहिल्यै नचेत्ने र नसुध्रनेहरूका निम्ति नेपालीमा एउटा अलि कडा उखान छ, कुकुरको पुच्छर बाह्र वर्षसम्म ढुंग्रामा हाले पनि बांगाको बांगै । खासमा मुख्य राजनीतिक दलहरूको चरित्र ठीक यस्तै छ, घरीघरी यस्तै देखिँदै छ, जो पढेरदेखेर जान्न त खोज्दैखोज्दैनन्, आफैंलाई पर्दा पनि कसैगरी चेत्दैनन् । चेत्ने चेष्टाधरी गर्दैनन् । हुँदाहुँदा आफू प्रतिपक्षमा छँदा जे कुरामा तीव्र विरोध गर्नुपरेको थियो, सरकारका पुगेपछि लाजै नमानी त्यही क्रिया दोहोर्याउनसम्म पछि पर्दैनन् । मन्त्रिपरिषद् बैठकले मंगलबार राजनीतिक दल फुटाउन हदैसम्म सजिलो हुने गरी अध्यादेश ल्याउन सिफारिस गरेको विषय यस्तै एउटा विस्मयकारी दृष्टान्त हो । यो घटना आफू सत्तामा भएपछि जे गरे पनि हुन्छ भन्ने उही स्वेच्छाचारी शैलीप्रवृत्तिको पुनरावृत्ति तथा निरन्तरता हो । सत्तासीन भएको एक महिनामै सरकारले प्रदर्शन गरेको नैतिकताहीन राजनीतिक चेष्टाले हाम्रो संवैधानिक मर्ममाथि पुनः गम्भीर प्रहार गरेको छ । संसदीय मान्यताविपरीतको यो आत्मघाती बाटोबाट सरकार सक्दो चाँडो बाहिर निस्कनुपर्छ, र यो अध्यादेश फिर्ता लिनुपर्छ । संसद् छलेर अध्यादेश ल्याउने जुन रबैया सरकारले अपनायो, त्यो नै आफैंमा उदेकलाग्दो र घातक छ । आफैंले लडेर ल्याएको जनप्रतिनिधिमूलक थलोलाई पंगु बनाएर चालिएको यस कदमबाट बदनियतपूर्ण शासकीय मनोकांक्षा उजागर भएको छ । हाम्रो संविधानले जुन किसिमको राजनीतिक तथा नीतिगत स्थायित्वको परिकल्पना गरेको छ, त्यसले यति सजिलै दल फुटाउन सक्ने गरी कानुन बनाउन दिँदैन । सरकारलाई लाग्न सक्छ यस्तो अध्यादेश ल्याउनु आजको राजनीतिक तथा वस्तुगत आवश्यकता हो । यदि त्यस्तो नै हो भने पनि अघिल्लो दिन संसद् अधिवेशन अन्त्य गरेर भोलिपल्टै अध्यादेश ल्याउने चोर बाटो समाउनु कसैगरी उचित हुन सक्दैन । सरकारलाई मनासिब नै लाग्छ भने पनि संविधानको मूल मर्म र जनभावनासित जोडिएको यस्तो कानुन संसद्मा व्यापक छलफल गरेरमात्र ल्याइनुपर्छ, अन्यथा यो सर्वथा अस्वीकार्य र खारेजयोग्य हुन्छ । महत्त्वपूर्ण विषयहरूमा यस्तो छद्म विधायनको प्रयोग गरी जनप्रतिनिधिमूलक शासन व्यवस्थालाई प्रयोजनहीन बनाउने दुष्कार्य नगर्न सर्वोच्च अदालतले आफ्ना विभिन्न फैसलाहरूमा सचेत गराएको सन्दर्भ सरकारले मनन गर्नुपर्छ । यहाँ भुल्नु हुँदैन अघिल्लो वर्ष वैशाखमा तत्कालीन केपी शर्मा ओली सरकारले यस्तै अध्यादेश ल्याउँदा सर्वत्र व्यापक आलोचना भएपछि त्यसलाई फिर्ता लिइएको थियो । संसदीय दल वा केन्द्रीय समितिमा दुवैतिर ४० प्रतिशत सदस्य संख्या पुर्याउनुपर्ने कानुनी प्रबन्धको सट्टा त्यतिबेला एउटामा मात्रै ४० प्रतिशत पुर्याए हुने व्यवस्था गरिएको थियो । अहिलेको अध्यादेशमा त झन् २० प्रतिशत केन्द्रीय सदस्य वा सांसदहरूले चाहे मात्रै पनि पनि दल विभाजन गर्न पाउने अझ प्रतिगामी व्यवस्था गरिएको छ । पूर्ववर्ती सरकारले गलत प्रवृत्ति देखायो भन्ने मान्यताको जगमा विकसित घटनाक्रमका आधारमा बनेको यो सरकारले पनि उस्तै प्रवृत्ति दोहोर्याउनु बडो विरोधाभासपूर्ण छ । ओली सरकारले अध्यादेश ल्याउँदा आपत्तिजनक कदम र गैरजिम्मेवार प्रवृत्ति भन्दै विज्ञप्ति नै जारी गरेका वर्तमान प्रधानमन्त्री शेरबहादुर देउवा आफू पनि सोही पथमा देखिनु चिन्ताको विषय हो । अर्को अचम्म त, त्यतिबेला ओली कदमको विरोध गरेका माओवादी केन्द्रका अध्यक्ष पुष्पकमल दाहाल, एमाले नेता माधवकुमार नेपाल र जसपा अध्यक्ष उपेन्द्र यादवकै उत्प्रेरणामा अहिले देउवाले यो अध्यादेश ल्याएको देखिन्छ । हाम्रा दलहरूमा यति छिट्टै देखिएको यस्तो द्वैध प्रवृत्ति मुलुकको समुन्नत राजनीतिका निम्ति सदैव बाधक बन्नेछ । यस अध्यादेशले फुटको डिलमा पुगेको एमाले विभाजनको कानुनी आधार दिने र जसपाभित्र पनि आधिकारिकता गुमाइसकेका महन्थ ठाकुरलगायतका नेताहरूलाई बाहिरिनका लागि ढोका खुल्नेछ भने यसबाट प्रधानमन्त्री देउवालाई सरकार चलाउन पनि पक्कै सजिलो हुनेछ । तर प्रधानमन्त्रीले हमेसा ख्याल राख्नुपर्छ सरकार शासकीय कौशलका आधारमा चलाउनुपर्छ, यस्तो छलछामको राजनीतिबाट होइन । सरकार बनेको एक महिना भइसक्दा पनि मन्त्रिपरिषद्लाई पूर्णता दिइएको छैन कोभिड संक्रमण दर अझै उच्च छ, नियन्त्रणमा पाइला चालिएको छैन जनमुखी सरकार बनेको आभास हुने कुनै काम भएकै छैन, तर आम जनतासित बिलकुल बेसरोकार रहेको बेमौसमी बाजा भने यसरी अध्यादेशमार्फत बजाइएको छ, जुन अत्यन्त अशोभनीय छ । सरकार बनेपछि अरू कुनै कामका लागि पनि नदेखाइएको हतारो अध्यादेश ल्याउन देखाइएको छ, तत्काल त यसबाट कुनै पक्षलाई राहत मिल्ला, समग्र मुलुकका लागि भने यसबाट भोलिका दिनमा दुःखद परिणाम नै निस्कनेछ । एउटा त अध्यादेशको मनलाग्दी प्रयोग अझ बढ्न सक्नेछ भने अर्को दलहरू टुट्नेफुट्ने क्रम पनि झाँगिने निश्चित छ । सरकारले यस्तो अध्यादेश ल्याएर हिजो संसदीय राजनीतिमा भएका विकृति सच्याउन दलहरूले जनतासित गरेका वाचा र त्यसअनुरूप गरिएका संवैधानिक तथा कानुनी व्यवस्थाको धज्जीमात्र उडाएको छैन, मुलुकलाई उही पुरानो गन्धेराजनीतिको बाटोमा डोर्याउनसमेत खोजेको छ । सत्ताको फोहोरी राजनीति अन्त्य गर्ने दलहरूको वाचा २०६२६३ को जनआन्दोलन सफल हुनुका केही आधारमध्ये एउटा भएको यहाँ स्मरणीय छ । त्यसैअनुरूप निश्चित अवधिपश्चात् मात्रै सरकारविरुद्ध अविश्वास प्रस्ताव ल्याउन पाउने, राजनीतिक स्थायित्वका निम्ति संसद्मा समानुपातिक प्रतिनिधित्वका लागि न्यूनतम सीमा (थ्रेसहोल्ड) राख्ने र दल विभाजनमा कडाइ गर्नेजस्ता संवैधानिक र कानुनी प्रबन्धहरू गरिएका हुन् । नागरिकको दबाब र राष्ट्रिय आवश्यकताका आधारमा इतिहासका गल्तीबाट सिकेर व्यवस्था गरिएका यस्ता नीतिगत पक्षहरूलाई सरकारले जस्केलाबाट भत्काउनु हुँदैन । यस्तो उल्टो मतिको अध्यादेशले मुलुकलाई पुनः ५० को दशकतिरको राजनीतिक किचलोको युगमा फर्काउनेछ । त्यसैले, संविधानप्रतिकूल यो अध्यादेशलाई सरकारले अविलम्ब फिर्ता लिएर संवैधानिक मर्मको रक्षा गर्नुपर्छ र आफ्नो सरकार चलाउन विधि र नीतिसम्मत बाटो अपनाउनुपर्छ । र, विधिको शासनको अवधारणालाई नै समग्रमा आफूलाई पर्दा मात्र आवाज उठाउने यो त सब भन्ने कुरा न हो जस्तो बनाउनु हुँदैन ।"
पार्टी अध्यक्षहरूको राजनीति र रणनीति,"शेरबहादुर देउवा र केपी शर्मा ओलीजस्तो पार्टी अध्यक्ष बन्ने सपना विश्वका धेरै नेतामा हुन्छ तर ती त्यति भाग्यमानी भने हुँदैनन् । धेरैपल्ट प्रधानमन्त्री भइसकेका र पटकपटक अवसर पाएर पनि उल्लेख्य केही गर्न नसकेका देउवाको नेतृत्वमा कांग्रेस पछिल्लो चुनावमा नराम्ररी पराजित भयो । पार्टीले इतिहासकै सबैभन्दा कमजोर प्रदर्शन गर्दासमेत उनलाई पार्टीभित्र राजीनामा दिनुपर्ने माग कसैले राखेन । चुनाव त परको कुरो भयो, पार्टी सभापतिका रूपमा उनले पदाधिकारीसम्म नियुक्त गर्न सकेनन् । पार्टी संगठनात्मक रूपले मृतप्रायः रह्यो । समयमा महाधिवेशन गरेर नेतृत्व हस्तान्तरण गर्नेभन्दा पर सारेर सभापति बनिरहनेपट्टि उनी लागे । जब कार्यकाल सकियो, बल्ल उनले मनोमानी रूपले कार्यविभाजन सुरु गरे । एउटा लोकतान्त्रिक भन्न रुचाउने दलले महाधिवेशन समयमै गर्न सकेन । र पनि देउवा निर्बाध सभापति छन् र कसरी रहिरहने भन्नेमा छन् । कांग्रेस पार्टी होइन, देउबा हो जस्तो देखिएको छ । ओलीले आफू अध्यक्ष रहेको र निकै बलियो एमालेलाई विघटन गरेर पुष्पकमल दाहालसँग मिली नेकपा बनाए । दुई दल मिल्दा स्वभावतः ठूलो बहुमत प्राप्त भयो । उनले दुई दलबाहिरका उपेन्द्र यादवलाई महत्त्वका साथ उपप्रधानमन्त्री दिएर सरकारमा ल्याए । कसैले केही भनेनन् । उनको निरंकुश र एकलौटी क्रियाकलापले अन्ततः नेकपा विभाजन भयो र बहुमत गुम्यो । झन्डै दुईतिहाइ बहुमत भएको बताउने उनले संसद्मा सामान्य बहुमत पनि पाउन सकेनन् । उनको ठूलो रणनीतिक र राजनीतिक निर्णय पार्टी एकीकरण थियो, जुन असफल हुँदा उनी आफैं खुसी देखिए । उनको दोस्रो राजनीतिक निर्णय संसद् विघटन थियो, त्यो पनि असफल भयो । गुठी मास्ने योजना पनि सफल भएन । न उनले मिति नै तोकेको पानी जहाजको टिकट काट्न पाइयो न चीनबाट चुच्चे रेल नै काठमाडौं आयो । राणाकालीन केही किलोमिटरको ट्र्याक मर्मत गरेर भारतसँग किनिएको डिजेल रेल पनि थन्किएर बस्यो । तर, पनि उनलाई पार्टीले प्रश्न गरेन । संघमा मात्र होइन, सातमध्ये ६ प्रदेशमा आफ्नो प्रभुत्वको सरकार थियो । तर उनले जोगाउन सकेनन् । यसो हुनुमा उनको दम्भ र हठ मुख्य कारण थियो । तासको घरझैं संघदेखि प्रदेशसम्मका सरकार ढलेर विपक्षको पोल्टामा पुग्दै छन् । पार्टी संगठन छिन्नभिन्न बनेको छ । र गत चुनावमा कांग्रेसजस्तै एमाले यतिबेला ऐतिहासिक रूपमा कमजोर बनेको छ । तर, अध्यक्षका रूपमा उनले यसको जिम्मेवारी लिनुपरेको छैन । एमाले पार्टी होइन, ओली हो जस्तो देखिन्छ । पार्टी टुक्रा होस् तर ओली अध्यक्ष बनिरहून् भन्ने कार्यकर्ता पाउनु दुर्लभ कुरा हो । बोल्दा एउटा शब्दमात्रै पनि द्विअर्थी या उल्टो परेर राजनीति सकिएका उदाहरण पश्चिमतिर प्रशस्त पाइन्छ । अझ पार्टी या राजनीतिक एजेन्डा फेल हुँदा त तिनका अध्यक्ष केही घण्टा टिक्न पनि गाह्रो हुन्छ । बोलेको कुरा र दिएको टाइमफ्रेममा काम नगर्दा माफी माग्दै राजीनामा दिनुपर्ने दबाब हुन्छ । संसद्देखि मिडियासम्म उठ्ने प्रश्नको हरेक दिन जवाफ दिनुपर्ने हुन्छ । खाजा खाएको दुईचार डलरको समेत हिसाब दिनुपर्ने हुन्छ । तिनलाई नेपालको राजनीति र देउवादेखि ओलीसम्मको ङिच्च नैतिकता देखेर बडो लोभ लाग्दो हो । नारायण गाउँले, बेलायत"
सरकारको प्रभावकारितामा कमी,"देउवा सरकार गठन भएको करिब ३५ दिन भयो । तैपनि मन्त्रिमण्डलले पूर्णता पाउन सकेको छैन । यो ढिलाइले सरकारको छविलाई नै धूमिल बनाएको छ । धेरैले यसैलाई आधार बनाएर सरकारको कार्य क्षमतामाथि प्रश्न गर्न थालेका छन् । मन्त्रीहरू नहुँदा सरकारको प्रभावकारितामै कमी आइरहेको छ । यति धेरै दिन पुग्दासमेत आमजनताले सरकार हुनुको अनुभूत गर्न पाएका छैनन् । नयाँ सरकारले आमजनताको मन जित्ने काम भटाभट गर्नुपर्छ । जनभावना बुझ्न राम्रो सल्लाहकारहरूको टिम तुरुन्तै बनाउनुपर्छ । र, त्यसलाई सरकारले जनभावना बुझ्न खटाउनुपर्छ । ओली सरकारको गिटी, ढुगां निकासीजस्ता सबै जनघाति निणर्यहरू तत्काल बदर गर्नुपर्छ । अनि मात्र जनताको मन जित्न सकिन्छ । यो देउवाका लागि आफ्नो छवि सुधार्ने अन्तिम अवसर हो । पहिलेजस्तो जनभावनाविपरीतका कुनै पनि निर्णय हुनु हुन्न । जनताको मन जितेका पात्रहरूलाई अवसर दिइनुपर्छ । संसदीय सुनुवाइ नगरी ओली सरकारले नियुक्त गरेका पदाधिकारीहरूलाई बिदा गर्नुपर्छ । अनि मात्र नयाँ सरकार आएको आभास जनतालाई हुनेछ । देउवाले विवादित व्यक्तिहरूलाई जति टाढा राख्न सक्छन् उति नै जनताको मन जित्न सक्छन् । यसर्थ माधवकुमार नेपाल समूह आए पनि नआए पनि अब यथाशीध्र मन्त्रिमण्डल विस्तार गरी सरकारको प्रभावकारिता देखाउनुपर्छ । गोपाल देवकोटा, जोरपाटी, काठमाडौं"
अग्रगमन कि पश्चगमन ?,"आधा दर्जन मन्त्री भए देश चल्ने भोसमृद्धिको उज्यालोले देशै बल्ने भोदीनहीनको नाम राखौं धनबहादुरधनबहादुरलाई कसले भन्छ दुःखी बहादुर ?जोगीहरू धेरै भए कान चिरेकाटुनामुना जादू गर्न तालिम लिएकादेउवादाहाल गठबन्धन कति टिक्ला खै ?अग्रगमन पश्चगमन कस्तो होला खै ? कृष्ण कुम्पुरे, आदमटार, धादिङ"
ओली पथमा देउवा,"केपी शर्मा ओलीको बहिर्गमनले खुसी तुल्याएको नेपालीमनहरू फेरि दुःखी हुन थालेका छन् । ओलीका अनेक कर्तुतमाझ संविधानमाथिको प्रहार सबैभन्दा ठूलो अपराध हो । संसद्को विघटन संविधानसम्मत थिएन, संसद्लाई छलेर ल्याइएका अनेक विधेयकले उनको निरंकुश शैलीलाई उजागर गरेको थियो । उनमा अधिक दम्भ थियो । मुखमा राम राम, बगलीमा छुरा को शैलीमा भ्रष्टाचारमा शून्य सहनशीलता भन्दै भ्रष्टहरूकै मतियारका रूपमा ओली ढुंगाजस्तै अडिग थिए । राष्ट्रपति संस्थाको मानमर्दनमा उनको भूमिका अतुलनीय रह्यो । राज्य होस् या अदालत, जनभावनाविरुद्ध जान सक्दैनन् । ओलीका अनेकन तिकडमका बाबजुद अदालतले उनको वास्तविक हैसियत देखाइदियो । सारा लोकका सामुन्ने कालोलाई सेतो भन्न सक्ने अद्भुत क्षमता थियो ओलीमा । झूटको बलमा चलाउन खोजेको शासनसत्ता धेरै समय टिक्न सकेन । ओली एकैपटक दरबारबाट घरबारमा आइपुगे । कम्तीमा ओली प्रवृत्तिका लागि शासन अब सपना बन्ने निश्चित छ । ओलीको बहिर्गमनपछि उदाएका शेरबहादुर देउवाको विगतलाई केही हदसम्म जनताले नबिर्सिएका पक्कै होइनन् । विगतका गल्ती नदोहोर्याउन बारम्बार खबरदारी नगरेका पनि होइनन् । सत्ताको सामु देउवा फेरि चुकेका छन् । सत्ता स्थायी शक्ति होइन । अनि सत्ता सम्पूर्ण सत्य पनि होइन । जनताको नासोका रूपमा सत्तालाई स्विकार्नेहरू कदापि असफल बन्दैनन् । देउवाले फेरि आफ्नो पुराना गल्तीलाई चटक्क बिर्सिएका छन् । ओली पथमा देउवाले पुनः पदार्पण गरेका छन् । पुष्पकमल दाहाल र माधव नेपाल न त देउवाका मित्र हुन् न कांग्रेसको मतियार । आफ्नै राजनीतिक स्वार्थका लागि समयचक्रले उनीहरूलाई वर्तमानसम्म डोहोर्याएको हो । संविधानले व्यवस्था गरेको दलफोडसम्बन्धी व्यवस्थालाई अध्यादेशमार्फत संशोधन गर्न देउवा तयार भइरहादा ओली र आफूबीचको अन्तरलाई पुष्टि गर्न उनले कसरी सक्लान् ? हिजो ओलीलाई खबरदारी गर्ने हातहरू आज किन त्यही प्रतिगमनको बाटोमा अग्रसर हुँदै छ ? केपी ओली यस्तै स्वेच्छाचारी कदमका कारण इतिहासकै नालायक प्रधानमन्त्रीका रूपमा स्थापित भइरहँदा देउवा केका लागि ओलीको त्यही संस्कारलाई अनुकरण गर्दै छन् ? जति नै मलजल गरे पनि ओखरको बोटमा आाप फल्दैन । संसद् छल्ने, अध्यादेशमा विश्वास गर्ने, गुट निर्माण गर्ने, विपक्षको वैशाखीमा सयर गर्ने र सत्ताका लागि जे पनि गर्ने प्रवृत्तिबाट आफूलाई अलग राख्न देउवाले पनि जानेनन् । उत्तम पुडासैनी, जोरपाटी, काठमाडौं"
महिला हिंसा र पुरुष,"पुरुषत्व, लैंगिक विभेद र हिंसापुरुष भएर, छाती उच्च बनाएर, सीधा या ठाडो नजर गरी हिँडेर हामीले नजानिँदो पाराले लैंगिक भेदभावलाई स्थिर बनिरहन सहयोग पुर्याइराखेका हुन्छौं । यदि तपाईंहामी सामाजिक न्याय, लैंगिक समानता सामान्य र सीधा भाषामा भन्नुपर्दा नाबालिकाहरूको क्रूरतापूर्वक हत्या, छोरी, बुहारी र आमाहरूप्रति भेदभावपूर्ण व्यवहारका साथै श्रीमतीमाथि मानसिकशारीरिक हिंसा र हत्यालाई निमिट्यान्न पार्न चाहन्छौं भने पुरुषवादी सोचाइ त्याग्नैपर्छ । छोरीका लागि पनि, छोराका लागि पनि समान रूपमा आमा र बुबा बन्नैपर्छÙ भाइ र दाइ बन्नैपर्छ जसले दिदीबहिनीको समान अधिकारमा विश्वास गर्छ, जोड दिन्छ र श्रीमान्हरू पुनर्परिभाषित अर्थमा जोइटिंग्रे बन्नुपर्छ । जोइटिंग्रे हुनु भनेको श्रीमतीको गुलाम या दास हुनु होइन, कामको प्रकृति र आकृति नहेरी बराबर हैसियतको व्यवहार गर्नु हो ।समग्रमा भन्नुपर्दा, महिलालाई सम्मानजनक व्यवहार गर्नु भनेको उनको आत्मसम्मानको कदर हो । आमाप्रतिको अगाध माया र पूजा हो । दिदीबहिनीप्रतिको आदर र माया हो । साथै व्यक्ति, परिवार र समाजको लैंगिक असमानता र भेदभावविरुद्धको बलियो आवाज होÙ कदम होÙ शिक्षा हो । एकपल्ट सोचौं त, तपाईंहामीलाई हतारहतार कार्यालय जानुपर्दा होस् या कुनै काम समयसीमाभित्र सक्नुपर्दा, आमा, दिदी, बहिनी, भाउजू, बुहारी वा श्रीमतीले आफ्ना सारा काम थाती राखेरै भए पनि खानपिन तयार गरिदिन्छन् । हामी धेरैजसोले उनीहरूको त्यो सहयोगलाई सामान्य रूपमा या टेकन फर ग्रान्टेड रूपमा लिन्छौं । तर, त्यही खालको सहयोग हामीले बुहारी, भाउजू वा श्रीमतीलाई गर्यौं भने उनीहरूले त्यसलाई मेरा एक विद्यार्थीको अध्ययनअनुसार सपोर्ट का रूपमा लिन्छन् । कुनै पुरुष मित्रले यी हरफहरू पढिरहँदा जान्ने भयो, दर्शन छाँट्यो या कतिले त महिलावादी भै टोपल्यो भन्नुहोला, तर तपाईं त्यो कोटिमा पर्नुहुन्छ भने, एकपल्ट पुरातन सोच र विश्वासलाई टाढा राखेर आफ्नी आमासँग या दिदीबहिनीसँग बसेर एक घण्टाजति उनीहरूका दुःखसुख कुरा सुनिदिनुहोस् । केवल उनीहरूका कुरा सुनिदिनुहोस् । अमेरिकाको जर्ज मेसन विश्वविद्यालयबाट पीएचडी गरेका नाल्बो समाज, राजनीति र वातावरणसँग सम्बन्धित द्वन्द्व र शान्ति विषयमा अनुसन्धान गर्न रुचि राख्छन् ।"
शक्ति सन्तुलनका लागि अदालतको सक्रियता,"सीमा र परीक्षणअदालतले न्यायिक सक्रियताको दायरा बढाउँदै गर्दा, आफ्नो सक्रियतालाई सन्तुलनमा राख्न संयम अपनाउनुपर्छ, जसलाई न्यायिक आत्मसंयम भनिन्छ । न्यायिक आत्मसंयमका आधारहरू संविधान वा कानुनमा उल्लेख गरिएका हुँदैनन् । यस सम्बन्धमा केही विश्वव्यापी सिद्धान्त तथा मान्यताहरूलाई मध्यनजर गर्दै निर्णय गर्दा न्यायालय स्वयंले आफूलाई विचलन नहुने गरी सीमा निर्धारण गर्ने गर्छ । सैद्धान्तिक रूपले न्यायिक आत्मसंयमका दायराहरू, विवाद नआएका र राजनीतिक विषयमा अदालत प्रवेश नगर्ने (राजनीतिकसँगै संवैधानिक विषय जोडिएकामा अदालत पन्छिन मिल्दैन), विधायिकी विषयमा अत्यावश्यक एवं मौलिक हकको अतिक्रमण भएमा मात्र प्रवेश गर्ने तथा संविधानको प्रत्यक्ष उल्लंघन भएकामा बाहेक अन्तर्राष्ट्रिय सन्धिसम्झौताका विषयमा अदालतले बोल्न मिल्दैन । यसरी संविधानले तोकेको सीमा, संविधानवादको मान्यता, कानुनी शासनलगायतको परिधिभित्र न्यायालय सक्रिय हुन्छ । न्यायालयको कामकारबाहीसमेत परीक्षणको दायराभित्र रहनुपर्छ भन्ने सिद्धान्तबमोजिम कुनै विवादमा न्यायिक सक्रिता आवश्यक र स्वाभाविक छ कि छैन भनी न्यायिक आत्मसंयमको मापदण्डमा राखेर परीक्षण गर्न सकिन्छ । यसअन्तर्गत फैसला गर्दा न्यायाधीशलाई पर्न सक्ने अनुमानित प्रभाव, नियतदेखि लिएर न्यायिक आत्मसंयमको कसीमा विश्लेषण गरी अदालतको फैसला र आदेशको परीक्षण गरिनुपर्छ । विधिशास्त्रीय पक्ष कानुन के हो र अदालतबाट यसको अभ्यासको दायरा र तरिका कतिसम्म हुन्छ भनी बुझ्न विधिशास्त्र अध्ययन गरिन्छ । विधिशास्त्रको यथार्थवादी र समाजवादी दृष्टिकोणसम्म आइपुग्दा अदालतबाट हुने फैसलाहरूमा तोकिएको दायराभित्र रहेर स्वविवेकको प्रयोग गरिनुपर्ने अभ्यास बढ्दो छ । मुद्दाका तथ्यहरू केवल कानुनको परिभाषाभित्र सीमित भए त यो तथ्यमा यस्तो हुन्छ भनी रोबोटबाटै फैसला गराउँदा हुन्थ्यो होला । कानुनको सीमितता, कानुनभन्दा अगाडि समाज परिवर्तन हुने समाजको प्रकृति, नयाँनयाँ अपराधको विकास, समाजको नयाँनयाँ आवश्यकता, विज्ञान प्रविधिले कानुनलाई दिने चुनौती, राजनीतिले जनतालाई गर्ने छलको विविध प्रवृत्ति, अदालतबाट हुने फैसलाको मुद्दाको पक्ष र समाजमा हुने तत्काल तथा दूरगामी असरहरू सबैलाई विचार गरेर फैसला गरिनुपर्ने हुँदा फैसलालाई न्यायको रोहमा मूल्यांकन गरिन्छ । त्यसैले, न्यायालय कुन हदसम्म ज्ञानी, संवेदनशील, विवेकी, अधिकारसम्पन्न र निर्भीक हुनुपर्छ भन्ने आजको विधिशास्त्रले भन्दै छ । संसद्ले संविधानविपरीत बनाएको कानुन बदर गर्ने, कार्यपालिकाको स्वेच्छाचारितामा लगाम लगाउनेदेखि लिएर व्यक्तिको जीवन र सम्पूर्ण समाजमा अदालतबाट हुने फैसला दूरगामी असर, प्रभाव र महत्त्व हुने हुँदा आज न्यायाधीश र कानुनलाई अत्यधिक आशा र भरोसा गर्न थालिएको छ । यथार्थवादी विधिशास्त्रीहरूले कानुनका शब्दहरूलाई तथ्यको कसीमा समयसापेक्ष हुने गरी न्यायाधीशले जे गर्छ वा बोल्छ, त्यही कानुन हुन्छ भन्दै कानुनको व्यावहारिकतालाई जोड दिन थालेका छन् । अमेरिकी यथार्थवादीहरू भन्छन्, विधायिकी कानुन मात्र अदालतको निर्णयाधार नभएर सामाजिक, राजनीतिक, आर्थिक, मनोवैज्ञानिक तथा नैतिक विचारहरूसमेत हुन सक्छन् । स्क्यान्डिनेभियन यथार्थवादीहरू अमेरिकी यथार्थवादीहरूभन्दा अगाडि बढेर काल्पनिक तथा सैद्धान्तिक विषयहरूलाई आलोचना गर्दै अधिकार, कर्तव्य, दायित्व, सम्पत्ति तथा नैतिकताजस्ता कुराहरूलाई समेत अस्वीकार गरी तथ्य र परीक्षणका आधारमा अदालतले निर्वाह गर्ने भूमिकामा केन्द्रित छन् । यो सबैको आधार भनेको न्यायालय सक्षम हुन्छ भन्ने मान्यता हो । न्यायालय यति व्यापक र संवेदनशील अंग भएकै कारण यसको छवि उच्च र सम्मानित राखिन्छ । न्यायालय स्वतन्त्र, स्वच्छ, सक्षम र निष्पक्ष हुनुपर्ने एवं न्यायाधीशहरू निर्भीक, सक्षम र क्षमतावान् हुनैपर्ने अनिवार्यता हुन्छ । अहिले न्यायधीश नियुक्ति बारम्बार विवादमा आइरहेको छ, असन्तोष र आलोचनाहरू सुनिन्छन् । न्यायाधीश विवादित भएमा अदालतबाट हुने फैसलालाई जनताले भरोसा गर्न सक्दैनन् । अझ प्रभावमा परेर न्यायालय सक्रिय भयो भने, समाजमा झन् त्रास फैलिन्छ । तर, असल न्यायाधीश र स्वच्छ न्याय व्यवस्थामा हुने न्यायिक सक्रियता जनताको हितमा हुन्छ । न्यायाधीश नियुक्ति विवादित भयो भने, न्यायिक सक्रियतालाई खतराको संकेत देख्नु समाधान होइन, बरु नियुक्ति प्रक्रिया सुधार्नु र सक्रिय न्यायालयका फैसलाहरूलाई परीक्षण गर्नुपर्छ । शक्ति सन्तुलनको संयन्त्र पछिल्लो पटकको संसद् विघटनको विवाद अदालतमा विचाराधीन रहेको बखत तत्कालीन प्रधानमन्त्रीबाट आएका सार्वजनिक टिप्पणीहरू गणतन्त्रमा पनि कार्यपालिकाले न्यायपालिकालाई आफ्नो बाधक देख्न सक्छ र आफ्नो अधीनस्थ रहोस् भन्ने चाहन सक्छ भन्ने उदाहरण हो । अदालतमा संसद् विघटनको मुद्दा विचाराधीन रहँदा मुलुकमा संकटकाल लाग्ने हो कि भन्ने त्राससमेत थियो । कोभिडको संक्रमण र मृत्यु दर बढिरहेको समयमा चुनावमा जाने भन्नु आफैंमा नमिल्ने कुरा थियो । महामारी नियन्त्रण तथा खोप व्यवस्थापनलाई प्राथमिकता दिनुपर्ने बेलामा खर्चको हिसाबले समेत चुनाव व्यावहारिक निर्णय थिएन । यस्तोमा बहुमत जनप्रतिनिधिको हस्ताक्षरसहितको दाबीलाई आधार मानेर सरकार गठनको वैकल्पिक मार्ग रहेको भनी न्यायालयले ठहर गर्यो । भनिन्छ, अदालतले फैसला गरेर मात्र हुँदैन, त्यो कार्यान्वयन हुने व्यावहारिक आधार पनि उपलब्ध हुनुपर्छ । नैतिकताका आधारमा राजीनामा दिएर मिल्दो एजेन्डा हुने व्यक्तिलाई मार्गप्रशस्त गर्ने प्रवृत्ति हामीकहाँ नदेखिएको अवस्थामा यदि उक्त आदेशमा कार्यान्वयनका आधारहरू यतिसम्म स्पष्ट नभइदिएका भए संसद् विघटनको सिफारिस गर्ने प्रधानमन्त्री नै संसद् पुनःस्थापना हुँदा पनि पदासीन भइरहन्थे । यसरी कार्यपालिका आफ्नो जिम्मेवारी पूरा गर्न चुकेको अवस्थामा न्यायिक सक्रियता आवश्यक पर्छ नै । यो अदालतलाई अन्य अंगभन्दा श्रेष्ठतर बनाउने अवधारण हुँदै होइन । कार्यपालिकाको गैरसंवैधानिक कदमलाई सच्याउने भएकाले, कार्यपालिकाको स्वेच्छाचारितालाई अंकुशसम्म लगाउने हुँदा यो नियन्त्रण र सन्तुलनकै संयन्त्र हो । न्यायालयले आफ्नो यो अधिकार र शक्तिको सही र सन्तुलित प्रयोग गर्नु खतराको नभएर सक्षमता र निर्भीकताको संकेत हो । स्वतन्त्र, तटस्थ र निर्भीक न्यायपालिका कहिलेकाहीँ कार्यपालिकीय शक्तिका लागि तनावको विषय बन्छ भन्ने विभिन्न अभ्यासले देखाएका छन् । तर, न्यायिक स्वतन्त्रता र जनताको हितार्थ आवश्यक सक्रियता सार्वभौम जनताको सम्पत्ति हुन्छ । तसर्थ कानुन र अदालत कुन बखत कसको पक्षमा छ भन्ने परीक्षण निरन्तर भइरहन्छ । जनहितमा छ भने, यसले गणतन्त्र र न्यायको मर्मलाई सुनिश्चित गर्छ । यदि कार्यपालिकाको अधीनस्थ छ भने, न्याय ओइलिन्छ, मूर्च्छा पर्छ र अन्ततः मर्छ । तसर्थ, न्यायपालिकाको सक्रियता न्याय कै लागि हुँदा यो शक्ति सन्तुलनको संयन्त्र हुन्छ । विश्वकर्मा सर्वोच्च अदालतकी शाखा अधिकृत हुन् ।"
हराएको ३५ वर्षपछि घरमा,"(कास्की)  परिवारको जेठो छोरा । राम्ररी नसुन्ने, नदेख्ने र प्रस्ट बोल्न नसक्ने समस्या थियो । शोभाकान्त लामिछाने ११ वर्षको उमेरमा बाबुसँग भारत गएका थिए । गाउँमा अस्पताल नभएकाले उपचार गराउने, उतै पढाउने र रोजगारी गर्ने भन्दै बाबुले लगेका उनी उतै बेपत्ता भए । बाबुले सुरुमा काम गरेको कम्पनी छाडे तर छोरालाई त्यहीँ राखे । अर्कै कम्पनीबाट करिब २ महिनापछि पुरानोमा आए । त्यहाँ न साहु थिए न छोरा । नेपाल फर्क्यो कि भन्ठाने । फर्किए तर यता पनि शोभाकान्त भेटिएनन् । यो २०४१ को घटना थियो ।वर्षहरू बिते न उनी घर आए न त कुनै खबर आयो । परिवारले बिर्सिएका शोभाकान्त ३५ वर्षपछि गत बिहीबार घर फर्किएका छन् । आफ्नो परिचय र जन्म स्थानबारे प्रस्ट भन्न नसक्ने उनलाई सञ्चारमाध्यमको सहयोगले परिवारसँग पुनर्मिलन सम्भव भएको हो । कान्छा भाइ रमेशका अनुसार शोभाकान्तले काभ्रेको पनौतीस्थित एक होटलमा २२ वर्षदेखि काम गर्दै आएका थिए । दाइ हराउँदा म जन्मिएकै थिइनँ, उनले भने, बुबाआमाको कुरा सुनेर ठूलो दाइ हराउनुभएको भन्ने थाहा पाएका हौं । शोभाकान्तभन्दा मुनि ३ बहिनी र दुई भाइ छन् । शोभाकान्तले बारम्बार घर जान्छु, मलाई परिवार भेटाइदिनु भन्दै पनौतीका सञ्चारकर्मीलाई फोन गर्थे । बनेपाका बुद्धकुमार श्रेष्ठले निकै प्रचारपछि पनि परिवार पत्ता नलाग्दा पूर्वसचिव भीम उपाध्यायलाई खबर गरे । उनले फेसबुकमा राखेको पोस्टले परिवारलाई जानकारी भएको भाइ रमेश बताउँछन् । वर्षौं हराएर फर्किएको छोरा परिवार र गाउँसँग बिस्तारै घुलमिल हुन लागेको आमा हिमादेवीले बताइन् । फर्किन्छ भन्ने आस पनि थिएन, उनले भनिन् ।"
सेयर बजारले बढायो बैंकको नाफा,"(काठमाडौं)  कोभिड महामारीले अर्थतन्त्र धराशायी भइरहेको अवस्थामा पनि गत आर्थिक वर्षमा बैंकहरूको नाफा २० प्रतिशत बढेको छ । यो अवधिमा बैंकको प्राथमिक आयको स्रोत ब्याज आम्दानी धेरै रहेकाले नाफा बढेको भने होइन । सेयर बजारबाट राम्रो कमाइ भएको र अघिल्लो वर्षभन्दा कम मात्र नोक्सानी व्यवस्था गर्नुपरेकाले नाफा वृद्धिदर राम्रो देखिएको हो । कोभिडका कारण धेरै कर्जा असुली नभएपछि बैंकहरूको नोक्सानीबापतको व्यवस्था बढेको थियो । सेयर बजारमा बैंक तथा वित्तीय संस्थाले कर्जा मात्र नदिएर आफूले पनि लगानी गरेका छन् । बैंकहरूले बैंकिङ समूहबाहेक लघुवित्त, जलविद्युत्, बिमालगायतमा लगानी गर्न पाउँछन् । ती सेयर बिक्रीमार्फत कमाएको आयले बैंकहरूको नाफा वृद्धिमा सहयोग पुगेको हो । गत वर्ष बैंकहरूको अन्य सञ्चालन आम्दानी औसतमा ३ सय ९ प्रतिशत बढेको छ । यो शीर्षकमा प्राप्त आम्दानीमध्ये ९५ प्रतिशतभन्दा धेरै सेयर बिक्रीमार्फतको हो । गत आर्थिक वर्षमा बैंकको नाफा वृद्धिमा सेयर बिक्रीबाट प्राप्त आम्दानीको योगदान सबैभन्दा धेरै रहेको बैंकरहरू स्विकार्छन् । सेयर बजार निरन्तर बढिरहेकाले त्यसको सकारात्मक प्रभाव बैंकहरूको नाफामा परेको उनीहरूको भनाइ छ । गत आर्थिक वर्षमा २७ वाणिज्य बैंकले ६३ अर्ब ३७ करोड रुपैयाँ कुल नाफा आर्जन गरेका छन् । यो अघिल्लो आर्थिक वर्षको तुलनामा करिब २० प्रतिशत बढी हो । आर्थिक वर्ष २०७६७७ मा यी बैंकको वार्षिक नाफा ५२ अर्ब ८ करोड रुपैयाँ थियो । अघिल्लो आर्थिक वर्षको तुलनामा त्यति बेला बैंकको नाफा करिब १२ प्रतिशत घटेको थियो । सेयर कारोबारबाट राम्रो आम्दानी भएकाले गत आर्थिक वर्षमा बैंकको मुनाफा राम्रो देखिएको बैंकर्स संघका अध्यक्ष भुवन दाहालको भनाइ छ । सेयर बजारबाट प्राप्त आय घटाउँदा बैंकहरूको सञ्चालन आम्दानीको वृद्धि अघिल्लो वर्षको भन्दा खुम्चिएको छ, उनले भने, कोभिडका कारण गत वर्ष कर्जा नोक्सानीबापत धेरै रकम प्रोभिजनिङ गर्नुपरेको थियो । यो वर्ष त्यस्तो प्रोभिजनिङ पनि करिब ८ अर्ब रुपैयाँ घटेको छ । समग्रमा सेयर कारोबारबाट राम्रो आम्दानी प्राप्त भएको र कर्जा नोक्सानीबापत कम छुट्याउनुपरेकाले गत आर्थिक वर्षमा बैंकहरूको नाफा सन्तोषजनक देखिएको उनले बताए । यद्यपि बैंकको कोर बिजनेस (ब्याज आय) को आयमा कमी आएको छ भने अन्य आम्दानी बढेको छ । यसकारण अहिले देखिएको बैंकको नाफा दिगो हुन नसक्ने अध्यक्ष दाहालको भनाइ छ । गत वर्षमा मात्र बैंकहरूले सेयर बजारबाट करिब १२ अर्ब रुपैयाँ आम्दानी गरेका थिए । अघिल्लो आर्थिक वर्षको तुलनामा यो करिब ८ अर्ब रुपैयाँ बढी हो । अघिल्लो आर्थिक वर्षमा बैंकहरूले सेयर कारोबारबाट करिब ४ अर्ब रुपैयाँ मात्र कमाएका थिए । गत आर्थिक वर्षमा बैंकहरूको सम्पत्तिको प्रतिफल (रिटर्न अन इक्विटी आरओई) करिब १३ प्रतिशत छ । यसले बैंकमा लगानी भएको एक सय रुपैयाँले उक्त आर्थिक वर्षमा करिब १३ रुपैयाँ कमाएको देखाउँछ । अप्ठ्यारो परिस्थितिमा पनि बैंकहरूको यो स्तरको प्रतिफललाई नराम्रो भन्न नमिल्ने बैंकर्स संघका अध्यक्ष दाहालले बताए । अघिल्लो आर्थिक वर्षको अन्त्यमा बैंकहरूको आरओई १२३० प्रतिशत थियो । गत आर्थिक वर्षमा करिब ४ अर्ब ५० करोड खुद नाफा कमाएर नबिल सबैभन्दा धेरै नाफा कमाउने बैंक बनेको छ । ४ अर्ब १२ करोड रुपैयाँ खुद नाफासहित ग्लोबल आईएमई बैंक दोस्रो नम्बरमा छ । राष्ट्रिय वाणिज्य, कृषि विकास, इन्भेस्टमेन्ट, प्राइम, एनआईसी एसिया र नेपाल बैंकले ३ अर्ब रुपैयाँभन्दा धेरै नाफा कमाएका छन् । गत आर्थिक वर्षमा हिमालयन, सिद्धार्थ, एनएमबी, मेगा, नेपाल बंगलादेश, प्रभु र कुमारी बैंकको खुद नाफा २ अर्ब रुपैयाँभन्दा बढी छ । एभरेस्ट, माछापुच्छ्रे, सिटिजन्स, लक्ष्मी, बैंक अफ काठमान्डु, सनराइज, स्ट्यान्डर्ड चार्टर्ड र एनसीसी बैंकको खुद नाफा १ अर्बभन्दा बढी छ । तर नेपाल एसबीआई, सेञ्चुरी र सिभिल बैंकको नाफा क्रमशः ९६ करोड, ७५ करोड ५५ करोड रुपैयाँ छ । अघिल्लो आर्थिक वर्षको तुलनामा गत आर्थिक वर्षमा पाँच वटा वाणिज्य बैंकको खुद नाफा घटेको छ । बाँकी २२ वटाको बढेको छ ।अघिल्लो आर्थिक वर्षको तुलनामा गत आर्थिक वर्षमा वाणिज्य बैंकहरूको खराब कर्जा ०३७ प्रतिशत बिन्दुले घटेको छ । २०७७ असारमा वाणिज्य बैंकहरूको खराब कर्जा औसतमा १७३ प्रतिशत थियो । गत असारसम्म आइपुग्दा यो घटेर १३६ प्रतिशतमा झरेको छ । अघिल्लो आर्थिक वर्षको तुलनामा गत आर्थिक वर्षमा बैंकहरूको धेरै कर्जा असुली भएकाले खराब कर्जा घटेको बताइएको छ । गत आर्थिक वर्षमा वाणिज्य बैंकहरूको शुद्ध ब्याज आय १ खर्ब ३१ अर्ब रुपैयाँ छ । अघिल्लो आर्थिक वर्षको अन्त्यमा यस्तो आय १ खर्ब २८ अर्ब रुपैयाँ छ । यो करिब साढे २ प्रतिशतको मात्र वृद्धि हो । आर्थिक वर्ष २०७७७८ मा वाणिज्य बैंकहरूको कर्जा तथा सापटी करिब २९ प्रतिशतले बढेको छ । यो राष्ट्र बैंकले सो आर्थिक वर्षमा प्रवाह गर्न तय गरेको वार्षिक लक्ष्यभन्दा बढी हो ।"
रैथाने परिकारमा बढ्दै भीड,"(लुम्बिनी)  रूपन्देही सैनामैना४ का सुरज थापामगर सोमबार बिहान बुटवल आए । निजी कामले आएका उनी खाना खाने समय भएपछि स्थानीय मगर्स किचनमा पुगे । त्यहाँ उनले पालैपालो कोदोको रोटी, ढिँडो, टिमुर र टमाटरको चटनी, छोप खाए । सबै स्वाद मन पर्यो, उनले भने, गाउँघरकै याद आयो । गुल्मीमा जन्मिएकाले गाउँको खानाका परिकार सम्झिरहेका बेला बुटवलमै परिकार पाइन थालेपछि मन लागेका बेला आएर खाने गरेको उनले बताए । आमाले कोदोको पिठो पठाइदिँदा खाइन्छ, उनले भने, अहिले मन लाग्दा यहाँ आयो, खायो । पहाडमा बुबाआमाले के खाएर हुर्किनुभयो भन्ने नयाँ पुस्तालाई जानकारी नभएको उनको भनाइ छ । अहिले सहरमा यस्ता पम्परागत होटल तथा खाजाघरमा रैथाने खाना चाख्न भीड लाग्ने गरेको उनी बताउँछन् । तिलोत्तमा२ का विनोद श्रेष्ठ बुटवलमा व्यवसाय गर्छन् । खाना खान घर जान नपाएका बेला उनी पनि मगर्स किचन पुग्छन् । त्यहाँ बंगुरको मासुसँगै पिरो चटनी र ढिँडो खाने गरेको उनको भनाइ छ । होटल त धेरै छन्, उनले भने, यहाँ हामीले पहाडमा खाने जस्तो पाइन्छ । परम्परागत शैलीमा सजाइएका भाँडा, पुराना सामग्रीको अवलोकन र खाना खाने भाँडासमेत पुरानै भएकाले हजुरबुबाले सुनाउने गाउँका दुःख, सुख र खानाको याद ताजा हुने गरेको श्रेष्ठले सुनाए । सहरीकरण र आधुनिकताले ढाकेको रूपन्देहीमा पछिल्लो समय रैथाने परिकार पाइने होटल तथा रेस्टुरेन्ट धमाधम खुल्न थालेका छन् । युवा वर्गमा देखिएको परम्परागत खाना चाख्ने र स्वाद लिने तिर्सना मेटाउन यस्ता रेस्टुरेन्ट खुल्न थालेका हुन् । त्यस्ता रेस्टुरेन्टमा परिकार मात्र नभई ग्राहकको आकर्षणका लागि परम्परागत शैलीको सजावट र पुराना भान्सामा सजाइने सामग्रीसमेत राखिएका हुन्छन् । केही होटलको भौतिक पूर्वाधार पनि परम्परागत शैलीकै देख्न सकिन्छ । बुटवलको मिलनचोक तीनकुने नजिकै ढुंगाले छाएको, काठैकाठको बार्दलीसहितको दुईतले घर बनाइएको छ । घरको आँगनअगाडि बाँसको तगारो र छेउमा ढुंगेधारा र मकैको सुली सजाइएको छ । घरभित्र छिर्नेबित्तिकै मदुस, भुइँमा गुन्द्रीमाथि काम्लो (राडी) बिछ्याइएको छ । भित्तामा मादल, डम्फु, भरुवा बन्दुक, धनु काँड, डोको, फुर्लुङ र चाल्नो आदि छन् ।चार वर्ष कोरियामा रोजगारी गरेर फर्केका मगर फिल्मका निर्देशक, कलाकार र लेखकसमेत रहेका ४५ वर्षीय सञ्जय काउचा मगरले मगर्स किचनको सुरुवात गरेका हुन् । ५० लाख रुपैयाँ लगानी भएको किचनमा भुटेका मकै, भटमास, कोदो र फापरको रोटी, ढिँडो, कोदो र फापरकै मःम, सेलरोटी, बटुक, पिँडालु, तरुल, चुकाउनी, स्थानीय जातका कुखुराको मासु आदि अर्गानिक खाजा र खानाका परिकार उपलब्ध हुने सञ्चालक काउछाले बताए । कोदो, फापर, सिस्नो, मकै, भटमासलगायतका वस्तु गुल्मी, बागलुङ र पाल्पाका ग्रामीण भेगबाटै किनेर ल्याउने गरेको उनले जानकारी दिए । तिलोत्तमा५, मणिग्राममा रहेको मिस्टर कोर्न नामक मकै परिकार पाइने क्याफे सञ्चालन सुरु भएदेखि नै यहाँ मानिसको घुइँचो लाग्न थालेको छ । लोकल मकैको बार्बिक्यु गरी विभिन्न ससमा डोबी पोलेर चखाउँदा ग्राहक लोभिने गरेको मिस्टर कोर्नका संस्थापक निश्चल जोशीले बताए ।उपत्यकाबाहिर मणिग्राममा खोलेको पाँचौं शाखाले रूपन्देही आसपासका मानिसलाई घरमै फल्ने मकैबाट बन्ने विभिन्न परिकारका साथै अमेरिकन र स्विट बेबी कोर्नका परिकारसमेतको स्वाद चखाउने गरेको उनले जानकारी दिए । युवा वर्गले रुचाउने मकैको पकौडा, मकैको मःमलगायत बिर्यानी र फ्राई राइस पनि पाइने तिलोत्तमास्थित उक्त क्याफे सञ्चालक राजेन्द्र श्रेष्ठले बताए । गाउँको परिवेशमा पाक्ने खाना र पुर्खाले खाइरहेको खानालाई नयाँ तरिकाले युवा व्यवसायीले सञ्चालन गर्दा राम्रो सन्देश जाने बुटवलका पुराना होटल व्यवसायी केशवराज ज्ञवालीको भनाइ छ । लोप हुन लागेका नेपालीका खानाबारे अहिलेको पुस्तालाई जानकारी गराउन पनि यस्ता खानाले सहयोग गर्ने उनले बताए ।"
मदिरा छाडेर होमस्टे,"(डाँडागाउँ, काठमाडौं)  बूढानीलकण्ठ नगरपालिका५ स्थित डाँडागाउँकी देवकी तामाङलाई पहिला मदिरा (रक्सी) उत्पादन गर्न भ्याइनभ्याई हुन्थ्यो । व्यावसायिक रूपमा मदिरा उत्पादन गर्ने उनले यसैबाट घर खर्च धान्थिन् । दुःख गरेअनुसार कमाइ भने थिएन । दाउरा धेरै लाग्थ्यो । दाउरा लिन शिवपुरी नागार्जुन राष्ट्रिय निकुञ्ज नपसी सुख थिएन । निकुञ्जमा दाउरा लिन जाँदा सुरक्षाकर्मीको हप्कीदप्की मात्र होइन, कारबाही पनि भोग्नुपर्थ्यो । अहिले उनलाई डराईडराई दाउरा लिन निकुञ्ज जानुपर्ने बाध्यता टरेको छ । २०७५ सालबाट होमस्टे सुरु गरेपछि उनलाई निकुञ्ज छिर्नुपर्ने बाध्यता हट्यो । अहिले घरमा उनले होमस्टेका लागि दुई कोठा छुट्याएकी छन् । काठमाडौंबाट पाहुना आउँछन् । गाउँमै उत्पादित खानेकुरा माग्छन् । पहिला रक्सी पार्थें, त्यही बेचेर थोरबहुत घर खर्च जुट्थ्यो, उनले भनिन्, अहिले आफन्तलाई कोसेली लैजान चाहियो भने मात्र पार्ने गरेकी छु । गाउँमा ८ घर तामाङ परिवारले पेन्देल गाउँ तामाङ सामुदायिक होमस्टे चलाएका छन् । सुरक्षाका उपाय अपनाएर चलाउन समुदाय कस्सिएको छ । होमस्टे चल्दा शुक्रबार र शनिबार पाहुना टुट्दैनथे, उनी भन्छिन्, अहिले कोभिडले गर्दा समस्या भएको छ । यहाँ कतै पक्की त कतै पुराना माटोका घरमा होमस्टे चलाइएको छ । होमस्टे सञ्चालनमा व्यवस्थापकको काम भने स्थानीय बाल विकास समाज आधारभूत विद्यालयका प्रधानाध्यापक धोर्जे तामाङले गरिरहेका छन् ।नारायणगोपाल चोकबाट १० किमि दूरी र समुद्री सतहबाट १७ सय मिटर उचाइमा होमस्टे छ । पेन्देल आमा समूहका सदस्य होमस्टेमा आबद्ध छन् । समूहमा ३३ जना महिला छन् । त्यस्तै १३ जनाको सांस्कृतिक टोली छ । उनीहरू पाहुनाको स्वागतमा परम्परागत पोसाकमा सजिएर डम्फु बजाउँदै गीत गाउने र नाच्ने गर्छन् । समूहकी अध्यक्ष देवकी नै हुन् । पहिला बोल्न लाज लाग्थ्यो, पाहुनासँग राम्रो बोल्न पनि आउँदैनथ्यो, उनले भनिन्, होमस्टे सुरु गरेपछि नलजाई बोल्न सक्ने भएकी छु, आफ्ना लागि केही पर्दा बोल्न सक्ने बनेका छौं । यो ठाउँबाट काठमाडौं उपत्यका सबै देख्न पाइन्छ । त्यस्तै मौसम खुल्दा गणेश हिमाललगायत हिमशृंखला नजिकै देखिन्छन् । अहिले बजारतिर गर्मी छ । तर यता भने चिसो मौसमले गर्मी बिर्साइदिन्छ । गाउँबाट गुर्जेभन्ज्याङ, सुइरे डाँडा, ढोका भन्ज्याङ, शिवपुरी डाँडा, बागद्वार, नागी गुम्बालगायत लामा हाइकिङ रुट जान सकिन्छ । छोटा हाइकिङ रुट जानेका लागि पनि उपयुक्त छ । चमेरो गुफा, बौडेश्वर गुफा, विष्णुद्वार गुफा, नारायणी गुफा, विष्णुमती झरनालगायतलाई जोडेर छोटो दूरीको हाइकिङ पनि गर्न सकिने व्यवस्थापक धोर्जे तामाङले जानकारी दिए ।"
अब थप ४० कार्यालयबाट अनलाइन नक्सा,"(काठमाडौं)  नापी विभागले चालु आर्थिक वर्षभित्र देशभरका ४० स्थानबाट अनलाइन प्रणालीमा नक्सा वितरण प्रणाली सेवा सञ्चालनमा ल्याउने भएको छ । यसका लागि विभागअन्तर्गतका कार्यालयमा सेवा सञ्चालनमा ल्याउन तयारीमा जुटेको विभागका सूचना अधिकारी दामोदर ढकालले जानकारी दिए । विभागले गत आर्थिक वर्षमा १० स्थानबाट यस्तो सेवा सुरु गरिसकेको छ । उपत्यकाका डिल्लीबजार, कलंकी, चाबहिल, मनमैंजु, टोखा, साँखु, ललितपुर, भक्तपुर, चितवन र रसुवास्थित नापी कार्यालयबाट यो सेवा सञ्चालनमा आइसकेको उनले बताए । विभागले बाँकी ताप्लेजुङ, ओखलढुंगा, सोलुखुम्बु, बेलबारी, मोरङ, धनुषा, झापा, दमक, तनहुँ, भैरहवा, बुटवल, गुल्मी, रोल्पा, धनगढी, काभ्रे, पर्वत, बाँके, सुर्खेत, जाजरकोट, मनाङ, कञ्चनपुर, दोलखा, सुनसरीको इनरुवा र धरान, पाल्पाको तानसेन, सिन्धुपाल्चोकको चौतरा, कास्कीको लेखनाथ, स्याङ्जा र स्याङ्जाको वालिङस्थित नापी कार्यालयबाट यस्तो सेवा सुरु गर्ने तयारी गरिरहेको हो । ती कार्यालयको डेटा र पूर्वाधारको अवस्था हेरेर काम अगाडि बढाउँछौं, ढकालले भने, कुनै एक कार्यालयमा समस्या देखिए अर्को कार्यालयमा सेवा सञ्चालन गर्ने तयारी छ । आर्थिक वर्ष २०७८७९ को बजेटमा कित्ता नक्सा, फिल्ड बुक र प्लट रजिस्टरसम्बन्धी सेवा विद्युतीय माध्यमबाट प्राप्त गर्न सकिने मेरो कित्ता प्रणाली सबै जिल्लामा कार्यान्वयनमा ल्याइने उल्लेख छ । विभिन्न जिल्लाका ४० कार्यालयमा भूसूचना प्रणाली विस्तार गरिने बजेट वक्तव्यमा उल्लेख छ ।हामीले ३० वटा कार्यालयमा यस्तो सुवा सुरु गर्ने भनेका थियौं, उनले भने, बजेटमा ४० वटा कार्यालयमा सुरु गर्ने भनेर आएकाले स्रोत व्यवस्थापनका लागि अनुरोध गरेका छौं । त्यहीअनुसार काम अघि बढाइरहेका छौं । व्यक्तिगत सम्पत्ति जस्तो विषय भएकाले यसको गोपनीयतामा समेत विभागले काम गर्नुपर्ने उनको भनाइ छ । सेवाग्राहीलाई अनलाइनमा आवदेन दिएलगत्तै काम हुने भनिएको छ । यो सबैतिरबाट कारोबार गर्न योग्य भएपछि मात्र काम अघि बढ्ने सेवा भएको उनले सुनाए ।सेवा प्रवाहमा सरलीकृत गर्न ऐन, नियम बाधा पार्छ जस्तो लाग्दैन । सुशासन र विद्युतीय कारोबारसम्बन्धी ऐन छन्, उनले भने, हामीले निर्देशिकासम्बन्धी तयारी गरिसकेका हौं । त्यसमा कसरी काम सम्पादन गर्ने सम्बन्धमा काम गर्ने समूह बनाएका छौं । निषेधाज्ञा अवधिभरको बाहेक हालसम्म ७ सय १० जनाले यो सेवा लिइसकेको विभागले जानकारी दिएको छ । मेरो कित्ता र नेपाल ल्यान्ड इन्फर्मेसन सिस्टम (नेलिस) अनलाइन प्रणालीमा आधारित सेवा हो । नापनक्सा कार्यबाट संकलित विवरण प्रयोगद्वारा जग्गा दर्ता तथा नक्सा अद्यावधिक गरी सेवा प्रवाह गर्ने प्रणाली हो, नेलिस ।"
'कोहलीवाद मा भारतको जित,"द गार्डियन (लन्डन)  ओलि रोबिन्सन लर्डसको लङ्ग रूममा छाएको अँध्यारो छिचोल्दै मैदानको मध्यभागसम्म पुगे । इंग्ल्यान्डले ९० रनमा ७ विकेट गुमाइसकेको थियो । रोबिन्सनले मोहम्मद सिराजको ह्याट्रिक बल सामना गर्नेक्रममा थिए । मैदानमा चारैतर्फ रहेको भारतीय समर्थक खुसीले झुमिरहेका थिए । फर्स्ट स्लिपमा रहेका विराट कोहलीले आफ्नो हात उठाएर निर्देशन दिइरहेका थिए । मानौं, उनी अर्केस्टामा चलिरहेका छन् । उनले महसुस गरिसकेका थिए, इंग्ल्यान्ड हार्दै छ । जतिबेला रोबिन्सन पेभेलियनबाट निस्कँदै थिए, ट्र्याकसुटमा रहेका केही भारतीय खेलाडी विपरीत दिशाबाट भित्र आइरहेका थिए । उनीहरूले भर्खर मैदानमा ड्रिंक्स पुर्याएका थिए । रोबिन्सनले उनीहरूलाई बाटो दिन खोजे, तर भारतीय खेलाडी भित्र छिरेनन् । रोबिन्सन कुरिरहे । भारतीय खेलाडी पनि कुरिरहे । केही क्षणपछि दुवैले अनुहार बिगार्दै आआफ्नो बाटो काटे । यो केही सेकेन्डकै घटनामात्र थियो, तर यसले बयान गरिरहेको थियो, दोस्रो टेस्टको अन्तिम दिन कति तनावपूर्ण थियो भनेर । कोहलीको व्यवहार नै छुच्चो देखिन्छ । चौथो दिनको अन्त्यतिर जेम्स एन्डरसनविरुद्ध गालीका शब्दहरू कोहलीकै मुखबाट निस्किरहेको थियो । अचेल भारतीय टिमका लागि क्रिकेट मैदान युद्धभूमि जस्तो लाग्छ, जहाँ मायामा जस्तै जे गर्दा पनि हुन्छ । जतिबेला भारतको जित सम्भव भयो, मैदानमा तिनका समर्थकको खुसी पनि हेरिनसक्नु थियो । जतिबेला तिनै एन्डरसन सुरक्षात्मक स्टोक खेलेर आउट भए, मैदानमा स्टम्प उखेल्न कत्ति पनि समय लागेन । भारतको समर्थन गर्न २० पाउन्ड तिरेर मैदान आएका समर्थकले भरपूर मज्जा लिए । कोहली पनि जितको उन्मादमा मस्त थिए । खासमा यो कोहलीवाद को जित थियो । यी कप्तान पछिल्लो समय ब्याटबाट त चम्किरहेका छैनन्, तर उनको नेतृत्वमा भारतीय टिमले फरक छवि बनाएको छ । जुन धेरैलाई मन नपर्न सक्छ । टिम जिद्दी लाग्न सक्छ अनि भलाद्मी देखिन्न । यही कारणले गर्दा ५ टेस्ट शृंखलाको दोस्रो खेलमा प्राप्त १ सय ५१ रनको जित फरक छ । केही अर्थमा महान् छ । यो किन महान् छ भन्दा भारतले जसरी जित्यो, त्यसमा रनअन्तर ठूलो थिएन । ठूलो थियो त प्रवृत्ति । आधुनिक भारतीय शैलीमा यो टेस्ट जितेको थियो, टिममा चार तीव्र गतिका बलर थिए । ब्याट्सम्यान पनि खरा थिए नै । तिनमा रातो र सेतो बल दुवै खेल्ने क्षमता थियो । अचेल भारतीय खेलाडीलाई पछाडि हट्न आउँदैन । जस्तै स्थितिमा अगाडि बढ्न मात्र खोज्छन् उनीहरू । खासमा एटिच्युड बनाएको छ । के इंग्लिस टिमले यस्तो प्रतिद्वन्द्वी कहिल्यै सामना गरेको थियो त ? सायद यस्तै छवि सन् ७० र ८० को दशकतिर वेस्ट इन्डिज टिमको थियो । सन् ८० र ९० तिर अस्ट्रेलियाली टिमले पनि यस्तै बन्ने प्रयास गरेको थियो । जो रुटको इंग्लिस टिमले बेहोरेको हारमा पनि आफ्नै फरक विशेषता रह्यो । हार पीडादायी हुन्छ । तर यसमा खोट लगाउन मिल्ने सबैभन्दा ठूलो पक्ष थियो, टिमको कमजोर प्रदर्शन । भनौं, इंग्लिस टिममा अहिले कुनै प्रकारको स्तरीयता भन्ने नै छैन । पछिल्लो समय यस्तो खराब प्रदर्शन कसैलाई सम्झना छैन । टेस्टको सुरुआती १३ सत्रसम्म दुई टिममा खासै भिन्नता थिएन । तर अन्तिम दुई सत्रले पूरा टेस्टको नतिजा निर्धारण गरेको थियो । त्यसमध्ये पनि १४ औं सत्रमा मोहम्मद सामी र जसप्रित बुमराहले ब्याटबाट कमाल गरे । त्यसपछि तिनै सामी र बुमराहले बलबाट पनि कमाल गरे । त्यस प्रदर्शनअगाडि लागिरहेको थियो, इंग्लिस खेलाडीलाई क्रिकेट खेल्न आउँदैन । साना फुच्चेले वयस्कविरुद्ध क्रिकेट खेलिरहेको जस्तै थियो, पूरा दृश्य । जतिबेला रोबिन्सनले इशान्त शर्मालाई बिहानको आठौं ओभरमा आउट गरेका थिए । स्टुवार्ट ब्रोडले ट्विट गरेका थिए, निकै राम्रो । लागिरहेको थियो, भारत हार्दै छ । तर त्यसको केही ओभरपछि इंग्ल्यान्डले आफ्ना दुवै प्रारम्भिक ब्याट्सम्यानलाई व्यक्तिगत शून्यको स्कोरमा गुमाएको थियो । तय भइसकेको थियो, इंग्ल्यान्डका लागि निकै खराब हुँदै छ । इंग्ल्यान्ड कमजोर थियो, त्यसैले त टिम टेस्ट क्रिकेटको ६० ओभर पनि टिक्न सकेन । यता कोहलीवाद मा भारतीय टिम झुमिरहेको छ ।"
भारतपाकिस्तान पहिलो खेलमै भिड्ने,"नयाँदिल्ली (एएफपी) आसन्न आईसीसी ट्वान्टी२० विश्वकपमा एकै समूहका चिरप्रतिद्वन्द्वी भारत र पाकिस्तान पहिलो खेलमै आमनेसामने हुने भएको छ । आईसीसीले मंगलबार विश्वकपको खेलतालिका सार्वजनिक गरेको हो ।१६ देश सम्मिलित प्रतियोगिता अक्टोबर १७ देखि यूएई र ओमानमा आयोजना हुँदै छ । पहिलो चरणको खेलमा ८ टोलीबीच दुई समूहमा प्रतिस्पर्धा हुनेछ । समूहको शीर्ष दुई टोलीले सुपर १२ मा स्थान बनाउने छन् । जहाँ पछिल्लो वरीयताका आधारमा शीर्ष ८ टोलीसँग मुख्य प्रतिस्पर्धा हुनेछ । प्रतियोगिताको पहिलो खेल आयोजक ओमान र पपुवा न्युगिनीबीच हुनेछ । त्यसपछि त्यही दिन स्कटल्यान्ड र बंगलादेश भिड्नेछन् ।सुपर १२ मा ६६ टोलीको दुई समूह हुनेछ । समूह एक का खेलमा अस्ट्रेलिया, साबिक विजेता वेस्ट इन्डिज, इंग्ल्यान्ड र दक्षिण अफ्रिकालगायतले खेल्नेछन् । सुपर १२ का खेल अक्टोबर २३ देखि सुरु हुनेछ ।तर, समूह दुई मा रहेका भारत र पाकिस्तानबीचको खेलले सबैको ध्यान आकर्षित गरेको छ । कश्मीर द्वन्द्वयता यी दुई प्रतिस्पर्धीले ट्वान्टी२० विश्वकपमा एकपल्ट मात्र खेलेका छन् । दुई एसियाली महारथीबीच सन् २०१९ को एकदिवसीय विश्वकपमा भएको पछिल्लो भेट भारतले जितेको थियो । कुनै पनि फर्म्याटको विश्वकपमा पाकिस्तानलाई भारतले हराउन सकेको छैन ।सन् २००९ को विजेता इंग्ल्यान्डले ३० अक्टोबरमा दुबईमा चिरप्रतिद्वन्द्वी अस्ट्रेलियासँग खेल्दैछ । यो प्रतियोगिता सन् २०२० मा अस्ट्रेलियामा हुनुपर्ने थियो । तर कोरोना महामारीका कारण भारतले आयोजना गर्न लागेको थियो । अप्रिल र मे महिनामा भारतमा पनि कोरोना संक्रमण दर उच्च भएपछि प्रतियोगिताको खेलस्थल यूएई र ओमानमा सारिएको हो । विश्वकपका खेलहरू चार रंगशालामा खेलाइने छ । दुबई अन्तर्राष्ट्रिय रंगशाला, अबुधाबीस्थित शेख जायेद रंगशाला, शारजहाँ रंगशाला र ओमान क्रिकेट एकेडेमी मैदानमा खेल हुनेछ । फाइनल नोभेम्बर १४ मा दुबईमा हुने तालिका छ । नोभेम्बर १५ लाई रिजर्भ डे निर्धारण गरिएको छ ।"
एथलेटिक्स परिवारको कार्यक्रम घोषणा,"काठमाडौं (कास) एथलेटिक्स खेलको विकास र विस्तारमा सहयोग पुर्याउने उद्देश्यले हालै स्थापित एथलेटिक्स परिवार नेपालले आफ्नो वार्षिक कार्यक्रम घोषणा गरेको छ । एथलेटिक्सका पूर्वपदाधिकारी राजन खत्रीको अध्यक्षतामा अघिल्लो महिना स्थापित एथलेटिक्स परिवारले यस वर्ष उमेर समूहसहित चार प्रतियोगिता आयोजना गर्ने जनाएको छ ।मंसिरमा युथ एथलेटिक्स च्याम्पियनसिप गर्ने घोषणा छ । जहाँ यू१६ र यू२० का स्पर्धा समावेश हुनेछन् । माघमा नुवाकोटमा हुने झिल्टुङ क्रसकन्ट्री दौडमा सहकार्य गरिने, फागुनमा गोल्डेन एथलेटिक्स मिट र २०७९ को साउनमा खुला क्रसकन्ट्री दौड प्रतियोगिता गर्ने परिवारले जानकारी दिएको छ ।अध्यक्ष खत्रीले नेपाल एथलेटिक्स संघसँगको सहकार्यमा आफ्नो कार्यक्रम सञ्चालन गरिने बताए पनि कार्यक्रममा संघका पदाधिकारी उपस्थित थिएनन् । प्रशिक्षण तथा खेलाडी उत्पादन गर्ने काम राखेप र एथलेटिक्स संघको हो । हामी ती खेलाडीको प्रतिभा प्रस्तुत गर्ने माध्यम बन्न खोजेका हौं । तत्कालका लागि प्रतियोगिता गर्नेबाहेक अन्य कार्यक्रम समावेश गरेका छैनौं, खत्रीले भने ।खत्रीको अध्यक्षतामा एथलेटिक्सका ओलम्पियनसहित भेट्रान खेलाडी सम्मिलित ९ सदस्यीय कार्यसमिति रहेको संस्था जिल्ला प्रशासन कार्यालय काठमाडौंमा दर्ता भएको हो ।"
म्याराडोना खोज्ने अभियान,"ब्युनस आयर्स (एएफपी) खेलकुद समान उत्पादन गर्ने संस्था एडिडासले सोमबार त्यस्तो अभियान सुरु गरेको छ, जसको उद्देश्य अर्जेन्टिनी फुटबल नायक डिएगो म्याराडोनाको समान नाम रहेका १ हजार ७ सय ३ जना खोज्ने रहेको छ । म्याराडोनाको गत वर्ष हृदयघातका कारण मुत्यु भएको थियो । जर्मन ब्रान्डले म्याराडोनाको समान नाम भएकालाई सन् १९८१ को बोका जुनियर्सको रिप्लिका जर्सी दिन लागेको हो । त्यो वर्ष म्याराडोनाले बोका जुनियर्सका लागि अर्जेन्टिनी लिग उपाधि जितेको थियो । यस्तो जर्सी पाउने सन् १९८१ मै जन्मेको हुनुपर्नेछ । गत साता मात्रै बोका जुनियर्स र एडिडासले नयाँ सिजनका लागि जर्सी जारी गरेका थिए । यो सन् १९८१ कै जर्सीबाट प्रभावित रहेको छ । त्यतिबेला म्याराडोना २१ वर्षका थिए । एडिडासले जारी गरेको सूचनाअनुसार त्यो वर्ष जन्मेका अधिकाश बच्चाको नाम डिएगो म्याराडोना राखिएको थियो । म्याराडोना आफैं बोका जुनियर्सका समर्थक थिए । खेलाडी जीवनबाट संन्यास लिएपछि क्लबको रंगशालामा उनका लागि भनेर अलग्गै निजी बक्ससमेत राखिएको थियो । बोका जुनियर्सबाट खेलाडी जीवन सुरु गरेका म्याराडोनाले त्यसको अन्त्य पनि त्यही क्लबबाट गरे । सुरुआती वर्ष बोका जुनियर्सका लागि राम्रो खेलेको हुनाले सन् १९८२ मै म्याराडोना बार्सिलोनासँग आबद्ध भए । त्यसको दुई वर्षपछि उनी इटालीको नेपोली गए । त्यहाँ आफ्नो खेल जीवनकै उत्कृष्ट समय बिताए ।"
रोमा आए अब्राहम,"रोम (एएफपी) टमी अब्राहम सोमबार चेल्सीबाट इटालियन सिरी ए क्लब एएस रोमामा स्थानान्तरण भएका छन् । चेल्सीका पूर्वव्यवस्थापक जोसे मोउरिन्होले इंग्ल्यान्डका फरवार्डलाई ४ करोड युरोमा रोम ल्याएका हुन् । रोमामा अब्राहमले ५ वर्षको सम्झौता गरेको विज्ञप्तिमा जनाइएको छ । भविष्यमा अब्राहम फेरि सरुवा हुन खोजे चेल्सीले अहिलेको दोब्बर रकममा उनलाई लिन पाउने अधिकार राखेको छ । इटालियन सञ्चारमाध्यमका अनुसार अब्राहमले रोमामा ७ नम्बर जर्सी लगाउनेछन् । इडेन जेको ४५ लाख युरोमा इन्टर मिलान लागेपछि रोमामा ७ नम्बर जर्सी खालिरहेको थियो । जब कुनै क्लब तपाईंलाई लिन पछ्याइरहेको हुन्छ भने सजिले त्यसको अर्थ बुझ्न सकिन्छ, रोमाले त्यो चाहना तुरुन्तै देखाएको थियो, अब्राहमले रोमाको आधिकारिक वेबसाइटमा भनेका छन्, रोमा एउटा यस्तो क्लब हो, जो सफलता र उपाधिका लागि हकदार छ । मसँग प्रमुख उपाधिहरू जितेको अनुभव छ, त्यसैले म रोमालाई त्यो सफलता दिलाउन मद्दत गर्दै रोमालाई एउटा स्तरमा पुर्याउन चाहन्छु ।इन्टर मिलानबाट रोमेलु लुकाकु कीर्तिमानी मूल्यमा चेल्सी आएपछि अब्राहमलाई लन्डनमा स्थान बनाउन गाह्रो भइसकेको थियो । अब्राहम २००४ मा युवा खेलाडीको रूपमा चेल्सीमा आबद्ध भएका थिए । युरोपियन च्याम्पियनसिपको उपाधि दिलाएका चेल्सी व्यवस्थापक थोमस टचेलले अब्राहमलाई बेवास्ता गर्दै आएका थिए । टचेलअघिका व्यवस्थापक फ्रान्क लाम्पार्डले अब्राहमलाई चेल्सीको पहिलो टोलीमा स्थान दिएका थिए । सन् २०१९ मा चेल्सीको पहिलो टोलीबाट खेलेयता अब्राहमले ३० गोल गरिसकेका छन् । त्यसअघि २०१८१९ मा एस्टन भिल्लाबाट लोनमा खेल्नेक्रममा अब्राहमले दोस्रो डिभिजनमा २५ गोल गरेका थिए । जसका कारण उनी धेरैको ध्यान तान्न सफल भएका थिए । उनले २०१७ मा डेब्यु गरेयता इंग्ल्यान्डबाट ६ खेल खेलेका छन् र २०१९ मा मोन्टेनेग्रोविरुद्ध गोल गरेका थिए ।"
कीर्तिमानी लोयडको संन्यास,"रोम (एएफपी) अमेरिकी मिडफिल्डर कार्ली लोयडले यस वर्षको अन्त्यमा आफ्नो सानदार खेलाडी जीवन टुंग्याउने घोषणा गरेकी छन् । ३९ वर्षीया उनले अमेरिकाको महिला फुटबल टोलीबाट ३ सय १२ खेल खेल्दै १ सय २८ गोल गरेकी छन् । उनले अमेरिकाबाट दुई विश्वकप र दुई ओलम्पिक स्वर्ण पनि जितेकी छन् । प्रत्येक दिन मैदानमा उत्रँदा मलाई यो आफ्नो अन्तिम खेल जस्तो लाग्थ्यो, लोयडले भनिन् । अमेरिकी महिला टोलीकी प्रमुख प्रशिक्षक भ्लाट्को एन्डोनोभस्कीले लोयडलाई सच्चा महान् खेलाडीको संज्ञा दिँदै उनलाई प्रशिक्षण दिन पाउनु आफ्ना लागि सम्मान भएको जनाए । दुईपल्ट फिफा वुमेन्स प्लेयर अफ द इयर घोषित उनले अमेरिकाका लागि केही मैत्रीपूर्ण खेलपछि संन्यास लिने घोषणा गरेकी हुन् । उनले आफ्नो व्यावसायिक खेलाडी जीवन एनजेएनवाई जोथाम एफसीका लागि पूरा गर्ने निर्णय गरेकी छन् । लोयडले गत महिना टोकियो ओलम्पिकमा पनि खेलेकी थिइन् । जहाँ अमेरिकालाई कांस्य पदक जित्न मदत गरेकी थिइन् । ओलम्पिकमा अमेरिकाले स्वर्ण जित्ने विश्वास गरिएको थियो ।तर समूह चरणको खेलमा स्विडेनसँग पराजित अमेरिका सेमिफाइनलमा क्यानडाको हातबाट रोकिएको थियो । उनी अमेरिकी टिमका सबैभन्दा बढी उमेरकी खेलाडी हुन् । उनीभन्दा बढी अमेरिकाका लागि खेल्नेमा क्रिस्टियन लिलीमात्र रहेकी छन् । उनले ३ सय ५४ क्याप जितेकी छन् ।विश्व महिला फुटबलमा अहिलेसम्म चार खेलाडीले मात्र तीन सयभन्दा बढी खेल आफ्नो देशका लागि खेलेका छन् । लोयडले १२ वर्षमा ६ फरक टिमका लागि व्यावसायिक फुटबल खेलेकी छन् ।"
