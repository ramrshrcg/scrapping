शीर्षक,विवरण
"७६ करोड लागतको भवन २ अर्ब ३३ करोडमा ठेक्का, म्याद थप्दा पनि अपूरै","प्रारम्भिक लागत ७६ करोड भनिएकामा ३ सय प्रतिशत पुर्याएर सम्झौता किन गरियो ? प्रतिवेदनले नै प्रश्न गरेको छ । प्रतिष्ठानले परामर्शदाता छनोटका लागि २०७१ फागुन १२ मा विज्ञापन पनि गर्यो । तर, परामर्शदाता छनोट गर्नुअघि नै प्रारम्भिक लागत अनुमान गरिसक्नुपर्ने व्यवस्था छ । प्रारम्भिक अनुमान गर्दा मातृशिशु भवनको लागत ७६ करोड हुने भनिएको थियो, प्रतिवेदन भन्छ, परामर्श छनोट गर्न २०७१ फागुनमा विज्ञापन गरिएकामा करिब एक वर्षपछि २०७२ फागुन १२ मा मात्र सम्झौता भएको छ । तर सम्झौता भएको तीन महिनामै परामर्शदाताले काम सकेर फाइल प्रस्तुत गरेको देखिन्छ ।लागत अनुमान यसरी बढ्नुपर्ने कारण के हो ? परामर्शदाताले कुनै ठोस जवाफ दिन नसके पनि प्रतिष्ठानको व्यवस्थापनले ठेक्का प्रक्रिया अघि बढाएको थियो । प्रारम्भिक लागत ७६ करोडमा भवन निर्माण गर्ने भनेर स्वास्थ्य मन्त्रालयले समेत स्वीकृति दिएकामा लागत अनुमान तीन सय प्रतिशत बढेपछि मन्त्रालयबाट बजेट स्वीकृत गराउनुपर्ने हो । तर, तत्कालीन उपकुलपति बलभद्रप्रसाद (बीपी) दासले केज कन्सल्टले गरेको लागत अनुमानअनुसारै भवन निर्माण गर्न २०७३ जेठ १४ मा बोलपत्र आह्वान गरेका थिए ।तर, प्रतिष्ठानले बोलपत्र आह्वानको मिति पाँच पटकसम्म सच्याएको थियो । बोलपत्र दाखिला गर्ने अन्तिम मिति २०७३ असार १४ को चार दिनअघिसम्म पनि मिति संशोधन गरिएको प्रतिवेदनमा उल्लेख छ । बोलपत्रमा सहभागी चारमध्ये तीन कम्पनी अयोग्य भएपछि रसुवाका कांग्रेस नेता मोहन आचार्यको स्वामित्वमा रहेको शर्मारसुवा जेभीले ठेक्का पाएको थियो । परामर्शदाता, ठेकेदार र व्यवस्थापनको मिलेमतोमा सार्वजनिक संस्थाको दोहन भएकामा चिकित्सक र कर्मचारीले पटकपटक प्रश्न उठाएका हुन् ।मिलेमतोमै २०७३ असार २९ मा ठेक्का पाएको शर्मारसुवा जेभीले भवन निर्माण सम्पन्न गर्नुपर्ने म्याद १६ महिनाअघि नै सकिएको छ । तर, अपूरो भवन अहिले खण्डहरजस्तो देखिन्छ ।मातृशिशु मात्रै होइन, क्यान्सर उपचार र मुटु उपचारका छुट्टाछुट्टै भवन निर्माणमा पनि यस्तै अनियमितता भएको सरकारी प्रतिवेदनले नै प्रस्ट पारेको छ । क्यान्सर उपचार भवनको लागत अनुमान २ अर्ब ६ करोड भनिएकोमा केज कन्सल्टबाटै एक अर्ब ५१ करोड थपिएको थियो । त्यस्तै मुटु उपचार भवनको प्रारम्भिक लागत १ अर्ब ६२ करोड भनिएकामा ८७ करोड ३५ लाख थप गरिएको थियो । यसरी लागत बढाउँदा कार्यकारिणी समितिबाट स्वीकृत गरे पनि सञ्चालक परिषद् सिनेटबाट अनुमोदन गरिएको छैन ।प्रतिष्ठानले अक्सिजन प्लान्ट खरिद गर्न २०७३ असार २९ मा डाइग्नोकेन इन्टरनेसनलसँग ३ करोड २४ लाखमा सम्झौता गरेको थियो । तर, सम्झौता अनुसार काम सम्पन्न नगरेकामा प्रतिष्ठानले खरिद नियमावलीअनुसार ००५ प्रतिशतका दरले क्षतिपूर्ति असुल गर्नुपर्नेमा फेरि सोही कम्पनीलाई काम दिएर अनियमितता गरेको प्रतिवेदनमा उल्लेख छ ।बीपी प्रतिष्ठानमा भ्रष्टाचारको भेल छ तर २०७६ असारमा अख्तियारले पूर्वउपकुलपति दाससहित ८ जनाविरुद्ध विशेष अदालतमा मुद्दा दायर गर्दा १४ करोड ४६ लाख मात्र बिगो दाबी गरेको छ । ठेक्का दिने उपकुलपति दास बिदा भए पनि नयाँ उपकुलपति डा ज्ञानेन्द्र गिरी आएपछि पनि प्रतिष्ठानको पक्षमा होइन, ठेकेदारकै पक्षमा काम गरेको प्रमाण प्रतिवेदनले नै दिएको छ ।निर्धारित समयमा निर्माण सम्पन्न नभएमा उपकुलपतिले प्रतिष्ठानको ऐन नियमावलीअनुसार ९ महिनासम्म मात्र म्याद थप गर्न सक्छन् । यसका लागि पनि मासिक ५ प्रतिशत हर्जाना लिनुपर्ने व्यवस्था छ । तर, उपकुलपति गिरीले आउनासाथ ठेकेदारसँग हर्जाना नलिई दुई वर्ष म्याद थप्ने र २० करोड रुपैयाँ भुक्तानी दिने निर्णय पनि गरे । उनको निर्णय कार्यकारिणी समितिमा प्रस्तुत हुँदा बहुमत सदस्यले विरोध गरेपछि अस्वीकृत भएको थियो । बहुमत सदस्यले त ठेकेदारलाई हर्जाना तिराउनुपर्ने माग गरेका थिए । समितिको निर्णय बेवास्ता गर्दै उपकुलपति गिरीले म्याद दुई वर्ष थपेर ठेकेदारलाई थप ३६ करोड भुक्तानी गर्ने आफ्नो निर्णय कार्यान्वयन गराइसकेका छन् ।शर्मारसुवा कन्स्ट्रक्सनले ठेक्का पारेपछि आयोजनाको अनियमितता सम्बन्धमा अख्तियारले दुईपटक र मन्त्रालयले तीनपटक छानबिन गरेका थिए । मन्त्रालयका सबै छानबिनमा मातृशिशु भवन निर्माणमा आर्थिक अनियमितता भएको ठहर भएको थियो । तर अख्तियारले भने आयोजनामा अनियमितता नभएको भन्दै लगत कट्टा (अब छानबिन गर्न नपर्ने र रेकर्डमा राखिरहन नपर्ने) गर्ने निर्णय गरेको छ ।प्रतिष्ठानमा डेढ महिनादेखि जारी आन्दोलनको प्रमुख माग हो प्रतिष्ठानभित्र भएको अनियमितता छानबिन गरी दोषीलाई कारबाही गर्नॅपर्ने । तर अनियमितता छानबिन गर्ने मुख्य निकाय अख्तियार दुरुपयोग अनुसन्धान आयोगले दशकयता प्रतिष्ठानमा पटकपटक छापा मारे पनि भ्रष्टाचारमाथि गम्भीर अनुसन्धान नै भएको छैन ।छापा मार्ने, कागजपत्र कब्जा गर्ने तर कारबाही नगर्ने अख्तियारको रणनीतिले एकातिर भ्रष्टाचार रोक्ने निकायकै भ्रष्टाचारीसँग मिलेमतो पो छ कि भन्ने प्रश्न उब्जाइदिएको छ भने अर्कातिर अनियमितता गर्नेहरूलाई प्रोत्साहित गरिरहेको छ ।पछिल्लोपटक २०७७ चैत १० मा अख्तियारले उपकुलपति ज्ञानेन्द्र गिरीले कमसल स्वास्थ्य सामग्री खरिद गरेको उजुरीका आधारमा प्रतिष्ठानमा छापा मारी खरिद तथा मूल्यांकनसम्बन्धी कागजपत्र कब्जामा लियो तर त्यसको छानबिन कहाँ पुग्यो, कसैलाई थाहा छैन ।कोभिड अस्पताल सञ्चालनका लागि संघीय सरकार र प्रदेश सरकारले गत वर्ष दिएको १२ करोड रुपैयाँबाट कमसल उपकरण खरिद गरी गिरीलगायतका पदाधिकारीले भ्रष्टाचार गरेको र कोरोना संक्रमितको उपचार प्रभावकारी नभएको भन्दै अख्तियारमा दुईवटा उजुरी परेको थियो । प्रतिष्ठानले कोभिड अस्पतालका लागि भनेर खरिद गरेका १० भेन्टिलेटरमध्ये ६ वटा दुई महिना नपुग्दै बिग्रिएका थिए ।उजुरीका आधारमा अख्तियारको टोलीले कोभिड अस्पतालको स्थलगत निरीक्षण गरी छानबिन प्रक्रिया अगाडि बढाएको थियो । सरकारले २०७५ मा प्रधानमन्त्री कार्यालयका तत्कालीन सचिव अधिकारीको संयोजकत्वमा बनाएको सात सदस्यीय छानबिन कार्यदलको प्रतिवेदनमा विशेष अदालतमा भ्रष्टाचार मुद्दा खेपिरहेका धरानका व्यवसायी चेतन अग्रवाल र उनको कम्पनीसँग उपकुलपति गिरीले मिलेमतो गरी कोभिड अस्पतालका लागि कमसल उपकरण किनेको उल्लेख छ ।यसअघि पनि प्रतिष्ठानलाई कमसल मेडिकल उपकरण आपूर्ति गर्दै आएका अग्रवाल र उनका कम्पनीहरूबाटै डा गिरीले सामान खरिद गरेका थिए । धरानका बासिन्दा चेतन अग्रवाल तथा उनका सहोदर दाजुभाइ उमेश अग्रवाल, अशोक अग्रवाल र दिनदयाल अग्रवालका फर्महरू बायोमेड इन्टरनेसनल, प्रोसिजन मेडिकल प्रालि, गर्ग इम्पेक्स, डेन्टमार्ट नेसनल प्रालि, मेडिपोइन्ट इन्टरनेसनल र सर्जिकेम छन् । ती सबै फर्मले औषधि र मेडिकल उपकरण आपूर्ति गर्छन् ।कम्पनी रजिस्ट्रारको कार्यालयमा दर्ता भएका यी फर्मबाहेक प्रतिष्ठानमा मेडिकल उपकरण आपूर्ति गर्नेहरूमा सुशील थापाको डाइग्नोटेक, विज्ञान अर्यालको डाइग्नोकेम इन्टरनेसन ललगायत छन् । प्रतिष्ठानमा मेडिकल उपकरण खरिद यिनै कम्पनीबाट हुने गरेको छ । गिरी र उनी मातहतका पदाधिकारीले बढी कमिसन दिनेलाई ठेक्का पार्न खरिद शाखा, लेखा शाखा, गुणस्तर समिति, मूल्यांकन समिति, इलेक्ट्रोमेड शाखा (बायोमेडिकल इन्जिनियरलाई निष्क्रिय पारिएको), कम्प्युटर शाखा र स्टोर शाखाका कर्मचारीसँग मिलेर संस्थागत भ्रष्टाचार गरेको तथ्य संयुक्त संघर्ष समितिले पटकपटक सार्वजनिक गरिसकेको छ ।अख्तियारले प्रतिष्ठानको खरिद र मूल्यांकनसम्बन्धी कागजपत्र सबैभन्दा बढी पूर्वउपकुलपति दासका पालामा कब्जा गरेको थियो । उनी अस्पतालका निर्देशक र उपकुलपति भएका बेला गरी पाँचपटक प्रतिष्ठानमा अख्तियार प्रवेश गरेको थियो । दासपछि अर्का पूर्वउपकुलपति राजकुमार रौनियारका पालामा दुईपटक अख्तियारले विभिन्न विभागका कागजपत्र नियन्त्रणमा लिएको थियो ।अख्तियारले प्रतिष्ठानअन्तर्गत मातृशिशु उपचार भवन (एमसीएच), क्यान्सर उपचार केन्द्र भवन (अंकोलोजी), मुटु रोग उपचार केन्द्र (कार्डियोलोजी) र फार्मेसी भवन निर्माणका क्रममा अनियमितता भएको भन्दै कागजपत्र कब्जामा लिएको छ । ३ करोड २४ लाख रुपैयाँ लागतमा अक्सिजन प्लान्ट जडान, सिटी स्क्यान, एमआरआई, ल्याबहरूमा प्रयोग हुने रिएजेन्ट, हेमोडायलसिस, अस्पतालका लागि किनिएको मेडिकल उपकरण, ग्लोब्स, आँखाको मोतियाबिन्दु शल्यक्रिया गर्ने आधुनिक मेसिन फेकोइमस्लिफिकेसन, भ्याकुटाइनर लगायत सामग्री किन्दा खरिद ऐन मिचिएको भन्दै अख्तियारले पटकपटक कागजपत्र कब्जा गरेको थियो ।मातृशिशु भवन निर्माणको ठेक्का प्रक्रियामा मात्रै १ अर्ब ५७ करोडभन्दा बढी अनियमितता भएको अधिकारी कार्यदलको प्रतिवेदनले औंल्याएको छ । परामर्शदाता नियुक्ति र एमआरआई मेसिन खरिद प्रक्रियामा करोडौंको भ्रष्टाचार भएको उजुरी परेपछि २०७४ सालमा अख्तियारको इटहरीस्थित क्षेत्रीय कार्यालयले खरिदसम्बन्धी कागजपत्र जफत गरेको थियो । प्रतिष्ठानका पदाधिकारीले सेटिङमार्फत १२ करोड रुपैयाँको एमआरआई उपकरणलाई करिब १८ करोडमा खरिद गर्ने प्रक्रिया अघि बढाएको भन्दै अख्तियारमा उजुरी परेको थियो ।विभिन्न कार्यदलले तयार पारेका प्रतिवेदनमा पनि एमआरआई मेसिन खरिद तथा मातृशिशु उपचार भवन, क्यान्सर उपचार केन्द्र, मुटु रोग उपचार केन्द्र र फार्मेसी भवन निर्माणका विषयमा आर्थिक अनियमितता भएको ठहर गरिएको छ ।अख्तियारले दायर गरेको अभियोगपत्रमा प्रतिष्ठानका पूर्वउपकुलपति दासले ४ करोड ८ लाख ९० हजार १९ रुपैयाँ ७१ पैसा, तत्कालीन अस्पतालका निर्देशक अरबिन्दकुमार सिन्हाले ३ करोड ७५ लाख ३० हजार ६ सय १९ रुपैयाँ ७१ पैसा, तत्कालीन रजिस्ट्रार नन्दकुमार थापाले १ करोड ९६ लाख ९ हजार ८ सय ८० रुपैयाँ र रजिस्ट्रार तुलबहादुर श्रेष्ठले ५६ लाख ७७ हजार ४ सय ५ रुपैयाँ अस्वाभाविक रूपमा बढी मूल्य तिरी खरिद गर्ने, गराउने कार्य गरी प्रतिष्ठानलाई नोक्सानी र आफूलाई फाइदा हुने कार्य गरी भ्रष्टाचार निवारण ऐन, २०५९ को दफा ८ को उपदफा (१) र दफा ८ को उपदफा (१) को देहाय (ञ) बमोजिमको कसुर गरेको सप्रमाण पुष्टि भएको जिकिर छ ।त्यसैगरी प्रतिष्ठानका तत्कालीन लेखा प्रमुख दिनेशराज दाहालले २ करोड ३४ लाख ८१ हजार ८ सय १९ रुपैयाँ ७१ पैसा र डेपुटी म्यानेजर अमित श्रीवास्तवले १ करोड ७४ लाख १६ हजार २ सय रुपैयाँ अस्वाभाविक रूपमा बढी मूल्य तिरी खरिद गर्ने, गराउने कार्य गरी प्रतिष्ठानलाई नोक्सानी र आफूलाई फाइदा हुने कार्य गरेको आरोप लगाएको थियो ।प्रतिष्ठान पदाधिकारी र कर्मचारीसँग मिलेमतो गरी उपकरण आपूर्तिकर्ता कम्पनी प्रोसिजन मेडिकल प्रालि र बायोमेड इन्टरनेसनल प्रालिका प्रोप्राइटर चेतन अग्रवालले १ करोड ४ लाख १६ हजार ७ सय ९७ रुपैयाँ र सर्जिकेम डिस्टिब्युटर्सका प्रोप्राइटर उमेश अग्रवालले ६० लाख ३६ हजार ३ सय ४३ रुपैयाँ हिनामिना तथा भ्रष्टाचार गरी आफूलाई फाइदा र प्रतिष्ठानलाई नोक्सानी हुने कार्य गरेको आयोगको अभियोग थियो ।त्यस्तै, अख्तियारले २०७६ पुस १ गते प्रतिष्ठानका रजिस्ट्रार तुलबहादुर श्रेष्ठसमेत ४ जनाउपर बिगो ५ लाख ५० हजार रुपैयाँ कायम गरी आरोपपत्र दायर गरेको थियो । रजिस्ट्रार श्रेष्ठ, आर्थिक प्रशासन प्रमुख रूपा सिंघाची अग्रवाललगायतको मिलेमतोमा बिल भर्पाई नराखी भौचरसमेत नउठाई प्रतिष्ठानको रकम हिनामिना गरेको आरोप लगाएको थियो । प्रतिष्ठानबाट भुक्तानी दिनुपर्ने आधार, कारण तथा बिल भर्पाईबिना नै जीवन पौडेलका नाममा ५ लाख ५० हजार रुपैयाँको चेक जारी गरी आर्थिक हिनामिना गरेको जनाइएको थियो तर विशेषले यसबारे कुनै निर्णय दिएको छैन ।विभिन्न कार्यदलले छानबिनपछि तयार गरेको प्रतिवेदन सार्वजनिक नहुनु र अख्तियारले पटकपटक कागजात जफत गर्दा पनि लामो समयसम्म किनारा नलगाउनु र दायर भएका मुद्दामा पनि अदालतले कुनै छिनोफानो नगर्नॅले बीपी प्रतिष्ठानको भ्रष्टाचार, अनियमितताबारे अख्तियारसम्मै सेटिङ हुन सक्ने संकेत गरेको धरान नागरिक दबाब समूहका संयोजक सहप्राध्यापक डा राजेन्द्र शर्माले बताए । अख्तियारले बीपी प्रतिष्ठानमा छापा मार्नु, कागजपत्र जफत गरेर अदालतमा मुद्दा लगाउनु पनि भ्रष्टाचारी, फटाहाहरूलाई चोख्याउने गंगाजल पो हो कि भन्ने आशंका लाग्न थालेको छ, उनले भने, नत्र यत्तिका धेरै प्रश्न उठिरहेका छन्, भ्रष्टाचारको अखडा बनेको छ, विभिन्न कार्यदलले प्रतिवेदनहरू तयार गरेर सरकारलाई बुझाएका छन् । त्यसैका आधारमा प्रतिष्ठान खोक्रो बनाउने भ्रष्टाचारीहरूलाई निलम्बन, अयोग्य घोषित गरेर किन कारबाही गर्न सक्दैन ?अख्तियार दुरुपयोग अनुसन्धान आयोगका प्रवक्ता नारायणप्रसाद रिसालले उजुरी परेको आधारमा अख्तियारले कागजपत्र नियन्त्रणमा लिने, छानबिन र अनुसन्धान गर्ने र दोषी भएको प्रमाण पुगेमा अदालतमा मुद्दा दर्ता गर्ने गरेको बताए । उनले भने, तर मुद्दा दर्ता भएपछि अदालतमा पुगेको विषयमा केही भन्न सकिन्न । उनले अख्तियारले पहिलेपहिले कागजपत्र नियन्त्रण लिएर पनि किनारा नलागेको भन्ने विषयमा भने हेर्नैपर्ने र बुझ्नैपर्ने बताए ।"
अध्ययन र उपचारमा भन्दा खरिदमै ध्यान : प्रतिवेदन,"प्रतिष्ठानको हरेक इकाइमा बेथिति र मनोमानीले अनियमितता मौलाएको अध्ययन टोलीको ठहर छ । उपकुलपति कार्यालयदेखि तल्लो तहसम्म बेथिति र मनोमानी हुने गरेको टोलीले औंल्याएको छ ।त्यसमा हाल आन्दोलनमा सहभागी चिकित्सक र कर्मचारी पनि संलग्न रहेको प्रतिवेदनमा संकेत गरिएको छ । विद्यार्थीले पढ्ने अनुकूल वातावरण प्रतिष्ठानमा देखिएन, सर्वसाधारणले सहजै स्वास्थ्य सेवा लिने सक्ने अवस्था पनि छैन, अध्ययन टोलीमा सहभागी एक सदस्यले प्रतिवेदनलाई उद्धृत गर्दै भने । पदाधिकारीको मनोमानी र कानुनी जवाफदेहिता नहुँदा प्रतिष्ठान धराशायी अवस्थामा पुगेको निष्कर्षसहित सरकारी टोलीले त्यसैको असर शिक्षा र स्वास्थ्यमा परेको निर्क्योल गरेको छ । आन्दोलनरत पक्षले उठाएजस्तै प्रतिष्ठानमा प्रशस्तै अनियमितता र गडबडी भेटियो, ती सदस्यले कान्तिपुरसँग भने, सबैभन्दा ठूलो कुरा चिकित्सा शिक्षाको जनशक्ति उत्पादन गर्ने, सर्वसाधारणलाई स्वास्थ्य सेवा दिने स्थापनाकालीन उद्देश्यमा प्रतिष्ठान चुक्दै गएर संस्था नै विघटन हुन सक्ने अवस्थातर्फ उन्मुख भएको पाइयो ।बिरामीलाई उपचार गराउने बेड जीर्ण अवस्थामा छन्, मेडिकल उपकरणको झन् दुरवस्था छ, बिरामीले औषधिसमेत महँगोमा किन्नुपर्ने अवस्था पाइयो, अर्का एक सदस्यले थपे, चिकित्सा शिक्षाका जनशक्ति उत्पादन गर्ने शिक्षण संस्थामा ल्याब, लाइब्रेरी, प्रयोगशाला, कक्षाकोठाको अवस्था दयनीय र भद्रगोल छ । त्यहाँ पुगेर हेर्दा प्राज्ञिक संस्थाजस्तो नै लाग्दैन, प्राज्ञिक वातावरण नै छैन । प्रतिवेदनमा दिनहुँ फोहोरमैला संकलन र आवास गृह व्यवस्थापन जस्ता सानातिना काम पनि प्रभावकारी हुन नसकेको जनाइएको छ ।चिकित्सक, कर्मचारी र विद्यार्थी करिब डेढ महिनादेखि प्रतिष्ठान सुधारको मागसहित आन्दोलनमा छन् । आन्दोलनरत पक्षले प्रतिष्ठानभित्रका अनियमितता र भ्रष्टाचारको उच्चस्तरीय छानबिन तथा कारबाहीको व्यवस्था गर्नुपर्ने, मापदण्डका आधारमा पदाधिकारी नियुक्ति, चार पदाधिकारीको राजीनामाको माग राखेका छन् । त्यसबाहेक प्रतिष्ठान सुधारका लागि उनीहरूले १२ बुँदे मागपत्र पनि अघि सारेका छन् ।आन्दोलन चर्किंदै गएर प्रतिष्ठान सेवा प्रभावित भएपछि सरकारले अध्ययन टोली पठाएको थियो । टोलीमा स्वास्थ्य तथा जनसंख्या मन्त्रालयका सहसचिव डा गुणराज लोहनी, शिक्षा तथा विज्ञान प्रविधि मन्त्रालयका सहसचिव हरि लम्साल, कानुन मन्त्रालयका सहसचिव सुशील कोइराला, सहमहालेखा नियन्त्रक ज्ञानेन्द्र पौडेल, प्रतिष्ठानका सिनेटर डा सञ्जीवकुमार शर्मा र विष्णु कोइराला सदस्य छन् । आन्दोलनरत पक्षले उपकुलपति गिरीमाथि प्राध्यापकसमेत नभएको आरोप लगाएको थियो । अध्ययन टोलीलाई पनि गिरीले प्राध्यापक रहेको प्रमाणपत्र बुझाएकादेखाएका छैनन् तर उनले आफूले विराट मेडिकल कलेजबाट प्राध्यापक वा सोसरहको प्रमाणपत्र लिएको जानकारी दिएका थिए । अध्ययन टोलीले उक्त विषयमा छानबिन गर्न सरकारलाई सुझाव दिएको छ ।प्रतिवेदनमा प्रतिष्ठानको सर्वोच्च निकाय सिनेट बैठक डाकेर तत्कालका समस्या समाधान गर्नुपर्ने र कतिपय विषयमा थप छानबिन र अध्ययन गर्न आवश्यक रहेको सुझाव दिइएको छ । समय छोटो थियो, विस्तृतमा अध्ययन गर्न सक्ने अवस्था थिएन, अध्ययन टोली निकटस्थ स्रोतले भन्यो, सरकारले समस्या समाधानका लागि सुझाव दिने जिम्मेवारी दिएकाले त्यसैमा बढी फोकस भयौं ।आर्थिक अनियमितता, प्रतिष्ठानको सामग्री खरिदमा हुँदै आएको घोटालाका सम्बन्धमा थप छानबिन गर्ने टोलीले सिफारिस गरेको छ । सरकारले गत साउन १ मा अध्ययन टोली गठन गरेको थियो । टोलीलाई १५ दिनभित्र सुझाव प्रतिवेदन बुझाउन निर्देशन दिइएको थियो ।हामीले लगभग प्रतिवेदन तयार गरिसक्यौं, प्रधानमन्त्रीको समय लिएर बुझाउने तयारीमा छौं, उक्त स्रोतले भन्यो ।"
डेढ करोड खोप किन्ने सम्झौता,"तेस्रो लहरको सामना गर्नका लागि समयतालिकासहितको विशेष रणनीति र कार्ययोजना सार्वजनिक गरिने पनि मन्त्री श्रेष्ठले बताए । सहयोग प्राप्त मास्क स्थानीय तह र संघसंस्थासँग समन्वय गरी साउन २३ देखि २९ सम्म वितरण गरिने कार्ययोजनामा उल्लेख छ । प्रत्येक प्रदेशमा कोभिड१९ कमान्ड अस्पतालको अनुगमन र सुपरिवेक्षणका लागि मन्त्रालयबाट ११ औं तहको कर्मचारी खटाइने पनि उनले जानकारी दिए । भारतसँगको सीमामा होल्डिङ सेन्टर स्थापना गरी कोभिड१९ को परीक्षणपछि संक्रमितलाई आइसोलेसन र उपचारका लागि पठाइने उनले बताए । निजी अस्पताल, मेडिकल कलेज र सरकारी अस्पतालसँगको समन्वयमा उपचार प्रभावकारी बनाइने उनको योजना छ । त्यस्तै, अस्पतालहरूको ग्रेडिङ गरी शुल्क पारदर्शी बनाइने पनि उनले प्रतिबद्धता जनाएका छन् ।राज्यमन्त्रीको जिम्मेवारी सम्हालेपछि व्यक्तिगत सम्पूर्ण व्यावसायिक संलग्नताबाट अलग भएको पनि राज्यमन्त्री श्रेष्ठले दाबी गरेका छन् । पदमा बहाल रहँदा स्वार्थ बाझिने कुनै पनि प्रकारको व्यापारव्यवसायमा म संलग्न नहुने यसै प्रतिबद्धता जनाउँछु, उनले भने, संलग्न हुँदै आएका व्यवसायको कार्यकारी तथा पदीय भूमिका कानुनी रूपमा नै त्याग गरिसकेको छु । सरकारले राज्यमन्त्रीलाई उपलब्ध गराउने सुविधामध्ये सुरक्षाकर्मीबाहेक सवारीसाधन, आवास, तलबभत्ता लगायत कुनै पनि पारिश्रमिक, भत्ता र सुविधा नलिने उनले घोषणा गरे ।"
संसद्मा ५५ विधेयक तर सांसदलाई फुर्सद,"सर्वोच्च अदालतले गत फागुन ११ गते प्रतिनिधिसभा पुनःस्थापना गरिदिएपछि २३ गते बैठक बस्यो । ४४ दिनपछि अधिवेशन वैशाख ६ गते अन्त्य गरियो । त्यसबीचमा संसद्ले कानुन निर्माणमा कुनै निर्णय गर्न सकेन । पार्टीको आन्तरिक कारणले अल्पमतमा परेपछि तत्कालीन प्रधानमन्त्री केपी शर्मा ओलीले विश्वासको प्रस्ताव राख्ने प्रयोजनका लागि गत वैशाख २७ मा प्रतिनिधिसभा बैठक बोलाए । तर विश्वासको मत नपाएपछि ओलीले त्यही दिन बैठक अन्त्य गरे । दोस्रोपटक गत जेठ ८ गते विघटन गरिएको प्रतिनिधिसभा गत असार २८ मा सर्वोच्च अदालतले गरेको आदेशबाट पुनःस्थापना भयो । त्यसपछि कांग्रेस सभापति शेरबहादुर देउवाले प्रधानमन्त्री भइवरी प्रतिनिधिसभाबाट विश्वासको मत लिएको पनि दुई साता नाघेको छ । तर प्रतिनिधिसभामा विधेयकमाथि छलफल सुरु भएको छैन । न कुनै विधेयक प्रस्ताव नै भएको छ । संसदीय समितिहरू निर्देशन दिनमा सीमित छन् । प्रतिनिधिसभा बैठक विशेष र शून्य समयमा सांसदहरूले भाषण गर्ने थलो मात्रै बनेको छ ।संसद् सदस्यहरूको सहभागिताबिना कानुन बनाउने कल्पना गरिएको छैन । संसद् अधिवेशन नबसेको अवस्थामा अत्यावश्यक कामका लागि कानुनले बाधा सिर्जना गरे सरकारले तत्काल अध्यादेश ल्याउन सक्ने संवैधानिक प्रावधान छ । तर सरकारले प्रतिनिधिसभाको अधिवेशन अन्त्य गर्ने, विघटन गर्ने र संसद् छलेर अध्यादेश जारी गर्ने क्रम पछिल्लो एक वर्षमा चल्यो । छैटौं अधिवेशन अन्त्यपछि सरकारले आठ वटा अध्यादेश ल्याएको थियो । त्यसमा कतिपय विवादित पनि थिए । प्रतिनिधिसभा पुनःस्थापनापछिको बैठकमा विवादका कारण अध्यादेश पेस हुन सकेन । संवैधानिक परिषद्सम्बन्धी अध्यादेश पेस गरिए पनि अरू प्रक्रिया अघि बढेन । ती अध्यादेश निष्क्रिय हुने भएपछि सरकारले फेरि जारी गर्यो । आर्थिक वर्ष २०७८०७९ को वार्षिक बजेटसमेत अध्यादेशबाटै ल्याइयो ।चालु (आठौं) अधिवेशनको पहिलो दिन १५ वटा अध्यादेश प्रतिनिधिसभामा पेस गरिएका छन् ।सभामुख अग्निप्रसाद सापकोटाका प्रेस सल्लाहकार श्रीधर न्यौपानेले ६ महिनाको अवधिमा दुई पटक प्रतिनिधिसभा विघटन भएकाले बढी समय राजनीतिक इस्यु मा केन्द्रित हुनुपरेको बताए । कानुन निर्माणमा केही अवरोध देखिए पनि प्रतिनिधिसभालाई बलियो बनाउने विषयमा यसबीचमा महत्त्वपूर्ण निर्णय भएको उनको भनाइ छ ।"
लुम्बिनीमा नयाँ सरकार गठनको आह्वान गर्न माग,"एमालेमै छु : वलीविपक्षी गठबन्धनले प्रदेश प्रमुखकामा बुझाएको निवेदनमा सांसद विमलाकुमारी खत्री (वली) सहित ४१ सांसदको हस्ताक्षर छ । तर माओवादी केन्द्रमा रहेकी भनिएकी वलीले आफू एमाले संसदीय दलको सदस्य भएको भन्दै सोमबार विज्ञप्ति जारी गरेकी छन् । नेकपा छँदा सूर्य चिह्नबाट उपचुनाव जितेकी उनले पार्टी विभाजनपछि गत वैशाखमा माओवादी केन्द्र रोजेको बताएकी थिइन् । वलीले सोमबार विज्ञप्ति निकाल्दै आफू सूर्य चिह्नबाट चुनाव लडेकाले पार्टी विभाजन भए पनि एमालेमै बस्ने निर्णय गरेको बताएकी छन् । विज्ञप्तिमा प्रदेशसभामा रहँदा सुरुमा पार्टीप्रति केही गुनासा र अविश्वास भए पनि त्यसलाई बदल्दै एमाले पार्टी र एमाले प्रदेशसभा संसदीय दलको सदस्यकै रूपमा रहने प्रतिबद्धता जनाएकी छन् । एमाले छाडेर माओवादी केन्द्रमा जाने कुरा कानुनी रूपमा ठीक नभएको र पार्टी विभाजनपछि एमाले संसदीय दलकै बैठकमा सहभागी भएकाले भ्रममा नपर्नसमेत आग्रह गर्दछु, वलीद्वारा जारी विज्ञप्तिमा उल्लेख छ । उनी दाङ ३ (२) की सांसद हुन् ।"
लुम्बिनीमा नयाँ सरकार गठनको आह्वान गर्न माग,"लुम्बिनी प्रदेशमा विपक्षी गठबन्धनले सोमबार प्रदेश प्रमुख अमिक शेरचनलाई भेटेर नयाँ सरकार गठनका लागि आह्वान गर्न लिखित निवेदन बुझाएको छ । मुख्यमन्त्री शंकर पोखरेल नेतृत्वको एमाले सरकार अल्पमतमा रहेको र प्रदेशसभामा कसैको स्पष्ट बहुमत नरहेकाले संविधानको धारा १६८(२) अनुसार सरकार गठनको आह्वान गर्नुपर्ने गठबन्धनको माग छ । प्रदेशसभामा हाल कायम ८० सदस्यमध्ये ३८ सदस्य मात्र रहेको एमालेले संविधानको धारा १६८ को १ अनुसार एकल बहुमतको सरकार चलाउने वैधता गुमाएको पत्रमा विपक्षीले उल्लेख गरेका छन् । त्यसैले प्रदेश प्रमुखले संविधान र संसदीय प्रणालीको मर्मअनुसार नयाँ सरकार गठन प्रक्रिया थाल्नुपर्ने माग छ । विपक्षी गठबन्धनले प्रदेश प्रमुखलाई बुझाएको पत्रमा ४१ सांसदको हस्ताक्षर छ । पत्रमा सोमबार एमालेमै रहेको जनाउँदै विज्ञप्ति जारी गरेकी प्रदेशसभा सदस्य विमलाकुमारी खत्री (वली) को समेत हस्ताक्षर छ । माओवादी केन्द्र संसदीय दलका नेता कुलप्रसाद केसीले संविधानको धारा १६८ को २ अनुसार सरकार गठनका लागि छोटो बाटो अपनाउन प्रदेश प्रमुखलाई आह्वान पत्र बुझाएको बताए । प्रदेश प्रमुखले वर्तमान सरकार अवैध रहेको प्रमाणित गरेर नयाँ सरकार गठनका लागि प्रक्रिया थाल्न सक्नुहुन्छ, उनले भने, हामी यसपछि मात्रै प्रदेशसभामा जान चाहन्छौं । कांग्रेस संसदीय दलका नेता वीरेन्द्रकुमार कनौडियाले संविधानको रक्षा गर्ने दायित्व र जिम्मेवारी भएकाले प्रदेश प्रमुखबाटै प्रक्रिया थाल्न आह्वान गरेको बताए । संविधानविपरीत हुँदा पनि मुख्यमन्त्रीले सरकार छोड्ने मनसाय देखाउनुभएन, उनले भने, यसको प्रमाणित प्रदेश प्रमुखबाट हुनुपर्छ । प्रदेश प्रमुखले नै वर्तमान सरकारको वैधता हेर्ने र नयाँ सरकार गठनको पहल गरिदिनुपर्ने भयो । निवेदनमा नेकपा माओवादी केन्द्र, नेपाली कांग्रेस, जनता समाजवादी पार्टी र राष्ट्रिय जनमोर्चासहितका दलका ४१ सांसदको हस्ताक्षर छ । आह्वान पत्र बुझ्दै प्रदेश प्रमुख अमिक शेरचनले मुख्यमन्त्रीसँगको छलफलपछि थप प्रक्रिया थाल्ने बताए । सरकारको आधारबारे छलफलका लागि उहाँलाई आजै बोलाएको छु । त्यसपछि अन्य प्रक्रिया थालिनेछ, उनले भने । मुख्यमन्त्री पोखरेलको सचिवालयले प्रदेश प्रमुखबाट बोलावट भएकोबारे अनभिज्ञता जनाएको छ । हामीलाई कुनै जानकारी छैन, मुख्यमन्त्रीका स्वकीय सचिव सरोज रेग्मीले भने । प्रदेशसभामा अहिले ८० सदस्य छन् । बहुमतका लागि कम्तीमा ४१ सदस्य आवश्यक पर्छ । सांसद वली एमालेमा फर्केपछि सत्तापक्षमा ३९ सदस्य पुगेका छन् । विपक्षी गठबन्धनमा सांसद संख्या ४० मा झरेको छ । मुख्यमन्त्री पोखरेल कुर्सी जोगाउने कसरतमा छन् । एमाले प्रमुख सचेतक भूमिश्वर ढकालले सरकार राजीनामा गर्ने वा बाहिरिने मनसायमा नभएको बताए । उनले विपक्षी गठबन्धनलाई बहुमत देखाउन मन लागे प्रदेशसभाबाट अविश्वासको प्रस्ताव लिएर आउन सुझाए । एकल सरकार गठनका बेला ४१ सदस्य थियौं । हामी अहिले पनि ३९ छौं, प्रमुख सचेतक ढकालले भने, वैधता पुष्टि गर्न परे त्यसबेलासम्म बहुमत देखाउन सक्नेछौं । एमाले सरकारमा सहभागी भएकाले जसपाका तीन सांसद पुनः दोस्रोपटक पदमुक्त भएका छन् । उनीहरूको पेसी मंगलबारका लागि तोकिएको छ । एमाले उनीहरू विरुद्धको पहिलो मुद्दा विचाराधीन रहेकाले पुनर्बहाली हुने विश्वासमा छ । उहाँहरूको पुनर्बहाली नभए पनि प्रतिपक्षमा स्पष्ट बहुमत पुग्दैन । यस्तोमा वर्तमान सरकार बाहिरिने कुरा आउँदैन, सचेतक ढकालले भने ।"
पूर्वमाओवादी नेतालाई सांसदमा पुनर्बहाली गर्न अस्वीकार,"सर्वोच्च अदालतले एमाले प्रवेश गरेका चार पूर्वमाओवादी नेताले सांसदमा पुनर्बहालीको माग गर्दै दायर गरेको रिटमा अन्तरिम आदेश दिन अस्वीकार गरेको छ । एमाले स्थायी कमिटी सदस्यद्वय लेखराज भट्ट र टोपबहादुर रायमाझी एवं केन्द्रीय सदस्यद्वय प्रभु साह र गौरीशंकर चौधरीले माओवादीले दल त्याग कानुनबमोजिम आफूहरूमाथि गरेको कारबाही बदर गर्न माग गर्दै सर्वोच्चमा रिट दायर गरेका थिए ।न्यायाधीश ईश्वरप्रसाद खतिवडाको एकल इजलासले चार नेताको रिटमा सोमबार सुनुवाइ गर्दै सांसद पदबाट मुक्त गर्ने निर्णय बदरको मागबमोजिम अन्तरिम आदेश दिन अस्वीकार गरेको हो । चारै जनाले आफूहरूलाई माओवादीले स्पष्टीकरणको मौकासम्म नदिई कारबाही गरेको र केन्द्रीय कमिटीले गर्नुपर्ने कारबाही अध्यक्ष पुष्पकमल दाहालले गरेको भन्दै रिट दायर गरेका थिए । सर्वोच्चले ह्वीप उल्लंघन गरेको अवस्थामा सुनुवाइको मौका दिने कि नदिने भन्ने कुरा प्रक्रियागत रहेको एवं विचारणीय भएको आदेशमा भनिएको छ । भट्ट, रायमाझी र चौधरीले आफूहरूलाई स्पष्टीकरणको मौका नदिएको भन्दै निर्णय बदर गर्न माग गरेका थिए । आदेशमा भने स्पष्टीकरण सोध्दा पनि कुनै जवाफ नदिएको पाइएको उल्लेख छ । निवेदकलाई सुनुवाइको मौका प्रदान गरिएको, निजलाई लेखिएको पत्र मिति २०७७ चैत २ मा निज कार्यरत मन्त्रीको सचिवालयमा बुझाएको र सचिवालयको छाप लगाई बुझेको कुराको छाया प्रतिसमेत प्रत्यर्थीको तर्फबाट यस इजलाससमक्ष पेस हुन आएको पाइयो, आदेशमा भनिएको छ, तर, निवेदकले कुनै स्पष्टीकरण पेस गरेको पाइएन । त्यसैले सुनुवाइको अवसर नै प्रदान गरिएको थिएन भन्न मिल्ने अवस्था देखिँदैन ।छुट्टै रिट दायर गरेका साहले पनि आफूलाई सुनुवाइ र स्पष्टीकरणको मौका नदिएको जिकिर गरेका थिए तर अदालतले भने उनलाई सुनुवाइको मौका प्रदान गरिएको र निजले स्पष्टीकरण पेस गरेकोसमेत देखिएको आदेशमा लेखेको छ ।भट्टलगायत नेताहरूले रिट निवेदनमा आफूहरू अर्को दलमा प्रवेश नगरेको दाबी गरेका थिए । विपक्षी माओवादी अध्यक्ष दाहालका तर्फबाट उपस्थित कानुन व्यवसायीले भने २०७७ चैत १३ मा एमाले अध्यक्ष केपी शर्मा ओलीले जारी गरेको अन्तरपार्टी निर्देशन९ इजलासमा पेस गरेका थिए । उक्त आधारमा इजलासले उनीहरू एमालेको सदस्य रहेको र विभिन्न भूमिकामा रहेको पाइएको आदेशमा उल्लेख गरेको छ । चारै जनाले निर्वाचित भएको दल माओवादी त्याग गरेको जानकारी प्रतिनिधिसभाको २०७७ चैत २६ को बैठकमा दिइएको थियो । उनीहरूले गैरसांसदका रूपमा गत वैशाख ३ मा मन्त्री पदको शपथ लिएका थिए । गैरसांसद मन्त्रीहरूले पुनः नियुक्ति पाउनु संविधान र कानुनविपरीत भन्दै सर्वोच्चले जेठ ६ मा नियुक्ति बदर गरिदिएको थियो । दल त्याग गरी गैरसांसदका रूपमा मन्त्री बनेको र सर्वोच्चले उक्त नियुक्ति बदर गरेको आदेशलाई पनि सर्वोच्चले उल्लेख गरेको छ ।माओवादीले दल त्याग सम्बन्धमा गरेको निर्णयको औचित्य र अन्तरवस्तुमा प्रवेश गरी अहिले नै अन्तरिम आदेश जारी गर्न मनासिव नदेखिएको आदेशमा लेखिएको छ । चार नेताको मागबमोजिम आदेश जारी गर्नुपर्ने हो कि होइन भनेर विपक्षी माओवादी केन्द्रका अध्यक्ष दाहाललगायतलाई आधार र कारणसहित बाटोको म्यादबाहेक १५ दिनभित्र लिखित जवाफ पेस गर्न पनि अदालतले आदेश दिएको छ ।"
"कर्णालीका ४ एमाले सांसद पदमुक्त, सरकार झन् बलियो","नेकपा एमालेका ४ सांसद पदमुक्त भएसँगै कर्णालीमा माओवादीकांग्रेसको सत्ता समीकरण थप बलियो भएको छ । अब महेन्द्रबहादुर शाहीले नेतृत्व गरेको गठबन्धन सरकार स्पष्ट बहुमतमा पुगेको छ ।सर्वोच्च अदालतले सोमबार सांसदहरू प्रकाश ज्वाला, नन्दसिंह बुढा, अम्मरबहादुर थापा र कुर्मराज शाहीलाई पदमुक्त गर्ने एमालेको निर्णयलाई मान्यता दिएको छ । उनीहरूलाई पदमा बहाल गर्न यसअघि दिइएको अन्तरिम आदेश प्रधानन्यायाधीश चोलेन्द्रशमशेर जबरा र न्यायाधीश प्रकाशकुमार ढुंगानाको इजलासले खारेज गरेको छ । आदेशपछि ४० सदस्यीय कर्णाली प्रदेशसभा ३५ मा झरेको छ । यसअघि माओवादी केन्द्रले एमाले प्रवेश गरेका आफ्ना सांसद धर्मराज रेग्मीलाई पदमुक्त गरिसकेको छ । अब कर्णाली प्रदेशसभामा एमालेका सभामुखसहित १६, माओवादी केन्द्रका १२, कांग्रेसका ६ र राप्रपाका १ सांसद छन् । अहिले कर्णालीमा माओवादी केन्द्र र कांग्रेसको संयुक्त सरकार छ भने एमालेबाट पदमुक्त भएका ज्वालाबाहेकका ३ जना मन्त्री छन् । वैशाख ३ मा संसदीय दलको निर्देशनविपरीत मुख्यमन्त्री शाहीलाई विश्वासको मत दिएपछि एमालेले चार सांसदलाई पदमुक्त गरेको थियो । प्रदेशसभामा वैशाख १६ मा सूचना सुनाइएकाले उनीहरूको पद सोही मितिदेखि रिक्त रहेको संसद् सचिवालयको भनाइ छ । यसअघि सर्वोच्चले जेठ २७ मा पदमुक्तको निर्णय कार्यान्वयन नगर्न अल्पकालीन अन्तरिम आदेश दिएको थियो । सर्वोच्चले संसदीय दलको निर्णयविपरीत फ्लोर क्रस गरेर दलको निर्णयविरुद्ध उभिई भएका कामकारबाही लोकतान्त्रिक पद्धति एवं संस्कार र मान्यताअनुकूल नभएको स्पष्ट पारेको छ । सर्वोच्चले जेठ २७ मा एमाले सांसदकै रूपमा कामकाज गर्न आदेश दिएपछि कर्णाली प्रदेशसभामा अन्योल छाएको थियो । माओवादी संसदीय दलका प्रमुख सचेतक ठम्मरबहादुर विष्टले फैसलाले कर्णालीको राजनीतिक अन्योल अन्त्य भएको बताए । कहिले पद जाने, कहिले फर्किने । प्रदेशसभा पनि एक किसिमले अन्योलग्रस्त थियो । अब राजनीतिक मार्गचित्र स्पष्ट भएको छ, उनले भने । एमाले सांसद सुशील थापाले संसद्को गतिरोध स्वतः अन्त्य भएको बताए । तर सांसदबाट पदमुक्त भएपछि उनीहरूको मन्त्री पदबारे भने अर्को बहस सुरु भएको छ । तीन जनालाई सांसद भएकै अवस्थामा मन्त्रीमा नियुक्त गरिएको र त्यसको १० दिनपछि मात्र सांसदबाट पदमुक्त भएकाले संवैधानिक जटिलता देखिएको छ । नेपालको संविधानअनुसार सांसद नरहेको व्यक्ति ६ महिनाका लागि मन्त्री बन्न सक्ने प्रावधान भए पनि उनीहरूले गैरसांसदका रूपमा मन्त्रीको शपथ लिएका छैनन् । संविधानविद् टीकाराम भट्टराईले गैरसांसदका रूपमा शपथ नलिएकाले उनीहरूले पुनः शपथग्रहण गर्नुपर्ने बताए । उनीहरू आजकै मितिदेखि पदमुक्त भएको मानिन्छ, त्यसैले मन्त्रीको पुनः शपथ लिनुपर्छ, उनले भने ।"
वाग्मतीमा पुनर्गठनको कसरत,"वाग्मती प्रदेश सरकार पुनर्गठन गर्ने तयारी भएको छ । एमालेको एकल बहुमत रहेको वाग्मतीमा सरकार पुनर्गठन गर्न पार्टीभित्रैबाट दबाब बढेको छ ।वाग्मतीका १ सय ९ सांसदमध्ये एमालेका सभामुखसहित ५६ जना छन् । तीमध्ये केपी शर्मा ओलीको पक्षमा ३४ र माधव नेपालझलनाथ खनाल समूहमा २२ सांसद छन् । नयाँ सरकार गठनका लागि ५५ सांसद भए पुग्छ । नेपाल पक्षका सांसदले सरकार पुनर्गठन गरेर पार्टी विवाद मिलाउन दबाब दिएपछि मुख्यमन्त्री पौडेल सहमत भएको स्रोतको भनाइ छ । ओली समूह मुख्यमन्त्रीमा पौडेललाई नै निरन्तरता दिनुपर्ने पक्षमा छ भने नेपालखनाल समूहमा अष्टलक्ष्मी शाक्य वा राजेन्द्र पाण्डेमध्ये एकलाई मुख्यमन्त्री बनाउनुपर्ने पक्षमा छ । शाक्यले मुख्यमन्त्रीमा दाबी नगर्ने बताए पनि पार्टीको शीर्ष नेता भएका कारण उनलाई सर्वसम्मत बनाउनुपर्नेमा केही सांसदको जोड छ । पाण्डेले आफू मुख्यमन्त्रीको स्वाभाविक दाबेदार रहेको सार्वजनिक रूपमा बताइरहेका छन् । पार्टीभित्रको आन्तरिक विवाद मिलाउन, बजेट र नीति तथा कार्यक्रम पास गर्न हामीले ९ सदस्यीय संसदीय समिति बनाएर छलफल गरेका थियौं, समितिले मन्त्रिपरिषद् पुनर्गठन गर्नुपर्ने निष्कर्षसहितको प्रतिवेदन पार्टी नेतृत्वलाई बुझाइसकेको छ, सांसद अरुण नेपालले भने ।संसदीय समितिमातहत रहेर बजेट तथा सरकार र सदनलाई व्यवस्थित गर्न दुइटा उपसमिति बनाएर काम गरिएको थियो । बजेट व्यवस्थित गर्न आन्तरिक मामिलामन्त्री केशवराज पाण्डे, कृष्ण खनाल, दीपक निरौला र अरुण नेपालसहितको उपसमिति बनाइएको थियो । समितिले बजेट बाँडफाँटको विषयमा टुंग्याएर सदनबाट बजेट पारित गरिसकेको छ । सरकारसदनलाई व्यवस्थित बनाउन आन्तरिक मामिलामन्त्री पाण्डे, मुख्य सचेतक दीपक निरौला, अरुण नेपाल र राजेन्द्र पाण्डेसहितको उपसमितिले सरकार पुनर्गठन गर्नुपर्ने निष्कर्षसहितको प्रतिवेदन तयार गरेको थियो । हामीले अविश्वासको प्रस्ताव आएको खण्डमा पक्ष वा विपक्षमा विभाजन हुनुभन्दा एमालेको बहुमत भएका कारण एमालेकै नेतृत्वमा सरकार हुनुपर्छ भनेर यस्तो निष्कर्षमा पुगेका हौं, नेता नेपालले भने । तत्कालीन नेकपा पार्टीभित्र विवाद सिर्जना हुँदा माओवादी केन्द्रबाट मन्त्री बनेका दुईसहित नेपालखनाल समूहबाट मन्त्री बनेका नेपालले पनि राजीनामा दिएर मुख्यमन्त्रीविरुद्धको अविश्वास प्रस्तावमा हस्ताक्षर गरेका थिए । सर्वोच्च अदालतले माओवादी र एमाले ब्युँताइदिएपछि भने नेपालखनाल पक्ष अविश्वास प्रस्तावबाट पछि हटेको थियो । विपक्षी दलहरूले भने तत्काल सरकारविरुद्ध अविश्वास प्रस्ताव नल्याउने जनाएका छन् । विपक्षी माओवादी केन्द्र र नेपाली कांग्रेसले एमालेको आन्तरिक विवादमा आफूहरू नजोडिने बताएका हुन् । सत्तारूढ दलभित्र विवाद भएको खण्डमा नेपालखनाल समूह, माओवादी र कांग्रेस मिल्दा नयाँ सरकार सजिलै गठन हुने सम्भावना छ । सत्तारूढ दलसँग बहुमत छ, यस्तो अवस्थामा हामीले अविश्वास प्रस्ताव ल्याउने कुरै भएन, माओवादी संसदीय दलका नेता शालिकराम जम्मकट्टेलले भने ।"
"जोखिम मोलेर उपचार, भत्ता लिन आन्दोलन","कोभिडको जोखिम भत्ता माग गर्दै युनिफाइड केन्द्रीय अस्पताल (वीर) का स्वास्थ्यकर्मी र कर्मचारीले आन्दोलन गरेपछि सरकारले अस्पतालका प्रमुख प्रशासकीय अधिकृत डा जागेश्वर गौतमलाई सरुवा गरेको छ । डा गौतम प्रसूति गृह पुगेका छन् तर वीरलगायतका अस्पतालमा संक्रमितको उपचारमा खटिने स्वास्थ्यकर्मीको भत्ता के हुन्छ ? मूल प्रश्न जहाँको त्यहीँ छ । जोखिम भत्ता माग गर्दै पटकपटक आन्दोलन गर्दै आएका स्वास्थ्यकर्मीले आइतबार धर्ना सुरु गरेका थिए । तर प्रहरीले हस्तक्षेप गरेपछि कर्मचारीले आन्दोलन झन् कडा बनाएका छन् । डा गौतम सरुवा भए पनि जोखिम भत्ताबारे सरकारले स्पष्ट बताएको छैन । स्वास्थ्य मन्त्रालयका सहायक प्रवक्ता समीरकुमार अधिकारी कोभिड जोखिम भत्ता माग गरेका स्वास्थ्य संस्थालाई भुक्तानी गरिसकेको दाबी गर्छन् । कोरोना उपचार गर्ने संस्थाले उपचारमा संलग्न कर्मचारी र स्वास्थ्यकर्मीको विवरणसहित कसलाई कति दिने भनेर सिफारिस नै गरेका थिए, उनी भन्छन्, सिफारिसअनुसार नै भुक्तानी गरिसक्यौं ।तर वीर अस्पतालका कोभिड फोकल पर्सन डा अच्युत कार्की भने स्वास्थ्यकर्मी तथा कर्मचारीले गत वर्षकै जोखिम भत्ता पाउन बाँकी रहेको बताउँछन् । गत वर्ष वैशाख र जेठको पूरा तथा असार महिनाको १५ दिनको मात्र भत्ता पायौं, उनले भने, त्यसपछि हालसम्म जोखिम भत्ता पाएका छैनौं । सरकारले पठाइसक्यो भन्ने सुने पनि हामीले पाएका छैनौं ।त्यस्तै अस्पतालले नै दिने तलबको ५० प्रतिशत सेवा विस्तार भत्ता पनि ६७ महिनादेखि नपाएको गुनासो उनले गरे । अस्पतालले कर्मचारीलाई औषधि उपचार खर्च भनेर आर्थिक वर्षको अन्त्यमा दिन्थ्यो, त्यो पनि पाएका छैनौं, उनले भने, अस्पतालले अधिकृतस्तरका कर्मचारीलाई तलब बराबरको एक महिनाको र अरूलाई डेढ महिनाको दिइन्थ्यो । अहिलेसम्म गत वर्षको पनि पाएका छैनौं ।त्यस्तै, निजामती कर्मचारी अस्पतालका स्वास्थ्यकर्मी डा दीपक पौडेलले अहिलेसम्म कोभिड जोखिम भत्ता नै नपाएको गुनासो गरे । अहिले सरकारले पैसा पठायो भन्ने जानकारी आएको छ, तर कहिलेदेखि दिन्छ अथवा दिँदैन भन्ने केही जानकारी छैन । अस्पतालकै कोभिड फोकल पर्सन डा सुमनबाबु मरहठ्ठाले कोभिडको पहिलो लहरमा थोरैथोरै भत्ता पाएको र दोस्रो लहरको भत्ता मन्त्रालयबाट आएपछि अब वितरणको प्रक्रियामा रहेको बताए । दोस्रो लहरमा भत्ता पाएका छैनौं तर अस्पताल प्रशासनले हिसाबकिताब गरिरहेको र छिट्टै वितरण हुने आश्वासन पाएका छौं, उनले भने, तर यसका लागि कति समय लाग्ने हो, थाहा छैन । कोभिडको पहिलो लहरमा समेत सरकारले पठाएको सबै खर्च कटाएर बाँकी रहेको रकम मात्र वितरण गरिएको उनले बताए । त्रिवि शिक्षण अस्पतालका सूचना अधिकारी डा रामविक्रम अधिकारीले सरकारले घोषणा गरेअनुसार भत्ता नपाएको बताए । सरकाले जोखिम भत्ताको मापदण्ड तोके पनि त्योअनुसार पैसा नपठाउँदा जोखिम भत्ता वितरण गर्न गाह्रो भएको उनले बताए । सरकारले बिरामीको संख्या गनेर पैसा पठाउने हो, उनले भने, बिरामीको उपचारमा कति पैसा लाग्छ भने यकिन हुँदैन, त्यसैले बाँकी रहेको पैसा सबै स्वास्थ्यकर्मी तथा कर्मचारीलाई बाँड्यौं । फ्रन्टलाइनरहरूलाई ६० प्रतिशत तथा अन्य कर्मचारीलाई तलबको ३० प्रतिशतको हिसाबले भत्ता दिएको उनले जानकारी दिए । उनले भने, कोभिडको पहिलो लहरमा ५६ महिनाको जोखिम भत्ता भन्दै केही रकम दियौं । त्यसपछि दिएका छैनौं । सरकारले घोषणा गरेअनुसार पैसा नपठाएकाले अस्पतालहरू पनि अन्योलमा रहेको उनको भनाइ छ ।उता, सशस्त्र प्रहरी बल अस्पतालका डा प्रवीन नेपाल यस वर्षको असारसम्मको भत्ता पाए पनि गत वर्षको पाएनपाएको भन्ने विषयमा द्विविधामा परे । गत वर्ष जम्मा ४२ दिनको भत्ता पायौं, उनले भने, त्यसैले पायौं भन्ने कि पाएनौं भन्ने हो, आफैं अलमलमा छौं । तर ४२ दिनको भत्ता पनि कोभिडकै बजेटबाट होइन, अस्पतालले आन्तरिक स्रोतबाट जुटाइएको उनले बताए । उपत्यकाकै अन्य अस्पतालका स्वास्थ्यकर्मी तथा कर्मचारीले भत्ता नपाए पनि नेपाल प्रहरी अस्पताल र पाटन अस्पतालका कर्मचारीले भनेर भत्ता पाइरहेको जनाएको छ । प्रहरी अस्पतालका डीआईजीपी डा सुन्दर हैजुले सरकारले तोकेअनुसार जेठसम्मको जोखिम भत्ता पाइसकेको जानकारी दिए । असारदेखि यताको मात्र पाउन बाँकी रहेको उनले बताए । त्यस्तै पाटन अस्पतालका कोभिड फोकल पर्सन डा आशिष श्रेष्ठले पनि असारसम्मको भत्ता पाइसकेको जानकारी दिए ।शुक्रराज ट्रपिकल तथा सरुवा रोग अस्पतालका निर्देशक डा अनुप बाँस्तोलाले कोरोना पहिलो लहरमा गत वर्षको कात्तिकसम्म र दोस्रो लहरमा यस वर्षको वैशाखदेखि असारसम्मको भत्ता पाएको जानकारी दिए । कोरोनाको पहिलो र दोस्रो लहरको बीचमा गत वर्षको मंसिरदेखि चैतसम्म पनि हाम्रो अस्पतालमा बिरामी थिए, हामीले काम गरेका थियौं भनेर मन्त्रालयलाई चिठी काटेका छौं, उनले भने, त्यसको पनि छिट्टै शोधभर्ना हुनेवाला छ ।"
मकवानपुरका विद्यालय यसै वर्षभित्र पुनर्निर्माण,"हेटौंडा (कास) २०७२ वैशाखको भूकम्पले विद्यालय भवन क्षतविक्षत बनाएपछि विद्यार्थी घाम, पानी र सिरेटो सहँदै टहरामा पढ्दै आएका थिए । त्यही टहरा पनि पर्याप्त नहुँदा एउटै कोठामा २ वटा कक्षाका विद्यार्थी पढाउनुपर्ने बाध्यता थियो । जाइकाको ४ करोड ६९ लाख १ हजार रुपैयाँ आर्थिक सहयोगमा केही महिनाअघि तीनतले सुविधायुक्त भवन बनेपछि थाहा७ डाँडावासस्थित सुन्दरदेवी माविका ४ सय विद्यार्थीलाई पढ्न सहज भएको छ ।भूकम्पप्रतिरोधी र अपांगमैत्री भवनको निर्माण तोकिएको समयभन्दा ६ महिनाअघि सकिएको प्रधानाध्यापक प्रतापसिंह गोलेले बताए । प्राविधिक विषयको पढाइ हुने उक्त विद्यालयमा ९५ प्रतिशत तामाङ समुदायका बालबालिका पढ्छन् । भूकम्पले मकवानपुरका ५ सय १६ विद्यालयमध्ये ४ सय ९ विद्यालयका २ हजार ३ सय १० कक्षाकोठामा पूर्ण क्षति पुगेको थियो । पछिल्लो ३ वर्षयता त्यस्ता विद्यालयको ३ वटा मोडालिटीमा पुनर्निर्माण कार्य अगाडि बढाइएको थियो । जसअनुसार गत असार मसान्तसम्म ३ सय ७५ विद्यालयका १ हजार ६ सय ६५ कक्षाकोठा निर्माण भई पठनपाठनसमेत थालिएको राष्ट्रिय पुनर्निर्माण प्राधिकरण जिल्ला आयोजना कार्यान्वयन इकाइ (शिक्षा) का प्रमुख बद्री पाठकले बताए । उनका अनुसार ३४ विद्यालयका २ सय ८२ कक्षाकोठा निर्माणाधीन छन् ।हाल एसियाली विकास बैंकको ऋण सहयोगमा थप ४ विद्यालयका भवन निर्माण गर्न टेन्डर आह्वान भएको छ । चालु आवभित्रै सबै विद्यालयको पुनर्निर्माण भइसक्ने उनको भनाइ छ । जग्गा अभाव, न्यून विद्यार्थी, यातायातको पहुँच नपुगेका र मर्जरजस्ता कारणले अन्य १ सय ३८ विद्यालयलाई निर्माण कार्यक्रममा समावेश गर्न नसकिएको उनले बताए ।"
तुइनबाट तर्नेको नुनतेल पनि खोस्छन् एसएसबी,"प्रत्यक्षदर्शीलाई खलंगा ल्याइयो जयसिंह धामी महाकालीमा बेपत्ता घटनाको प्रारम्भिक छानबिनका लागि सशस्त्रका डीएसपी वीरसिंह धामीको नेतृत्वमा मालघाट गएको सुरक्षाकर्मीको टोली सोमबार खलंगा आइपुगेको छ । टोलीले घटनामा प्रत्यक्षदर्शीहरू कल्याणसिंह धामी, अनिता धामी, विक्रम रङ्कोली र अन्य तीन गाउँलेलाई ल्याएको छ । कल्याणले २१ वर्षदेखि त्यहीं तुइन सञ्चालन गर्दै आएका छन् । अनिता र विक्रम जयसिंहसँगै सदरमुकाम हुँदै काठमाडौं जानका लागि गाउँबाट हिँडेका थिए । प्रत्यक्षदर्शीबाट घटनाबारे बयान लिइने सहायक प्रमुख जिल्ला अधिकारी ज्योत्सना भट्ट जोशीले बताइन् । उनका अनुसार घटना छानबिन गर्न गृह मन्त्रालयले पनि टोली पठाएको छ । काठमाडौंबाट हिँडेको टोली सोमबार साँझ डडेलधुरा आइपुगेको छ । मंगलबार खलंगा आइपुग्ने टोलीले प्रत्यक्षदर्शीसँग कुरा गर्ने उनले बताइन् ।"
"एक्लै अघि बढे ओली, नेपालका तीन सर्त","एमाले दोस्रो र तेस्रो तहका नेताहरूले एकताको प्रयास गरिरहे पनि अध्यक्ष केपी शर्मा ओलीले वरिष्ठ नेता झलनाथ खनाल र माधवकुमार नेपाल पक्षलाई पर्खेर नबस्ने रणनीति तय गरेका छन् ।खनालनेपाल समूह अनिर्णयको बन्दी भएपछि एमालेले सांगठनिक संरचनालाई पूर्णता दिँदै महाधिवेशनसम्मको कार्ययोजना अघि बढाएको छ । एमालेले आगामी मंसिर ४ र ५ मा दसौं महाधिवेशन गर्ने गरी संगठनात्मक कार्ययोजना बनाएको हो । स्थायी कमिटीको आइतबार र सोमबार बसेको बैठकले विधान महाधिवेशनदेखि वडा र स्थानीय तहका अधिवेशनका कार्यक्रम तय गरेको छ । साथै ९ वटा केन्द्रीय विभागमा सदस्यहरू मनोनयन गरेको छ । विभागमा खनालनेपाल पक्षलाई समेटिएको छैन ।पार्टीको गतिविधिलाई अगाडि बढाउँदै एकतामा जोडिन चाहनेलाई स्थान सुरक्षित गरिएको प्रवक्ता प्रदीप ज्ञवालीले बताए । पार्टीभित्र उत्पन्न समस्या समाधानका लागि छलफल जारी छन्, परिणाम के हुन्छ यकिन छैन त्यसैले हामीले पार्टीको गतिलाई अगाडि बढायौं, उनले भने, सँगसँगै पार्टीमा एकताबद्ध भएर अगाडि बढ्न चाहने साथीहरूका लागि पर्याप्त ठाउँ सुरक्षित गरिएको छ । हामी काममा अगाडि बढिसक्यौं । साथीहरू कहाँबाट जोडिनुहुन्छ, त्यहींबाट सँगसँगै जान्छौं । उनका अनुसार बैठकले अध्यक्ष ओलीको नेतृत्वमा रहेको पार्टी स्कुल विभागमा ११, विष्णु पौडेलको नेतृत्वमा रहेको संगठन विभागमा १४ र सुवास नेम्वाङको नेतृत्वमा रहेको संसदीय विभागमा १४ सदस्य मनोनयन गरेको छ । विष्णु रिमाल प्रमुख रहेको आर्थिक विभागमा दुई, ज्ञवाली प्रमुख रहेको प्रचार विभागमा १५ र अग्नि खरेल प्रमुख रहेको निर्वाचन विभागमा ६ सदस्य मनोनीत भएका छन् । त्यसैगरी भानुभक्त ढकालको नेतृत्वमा रहेको पर्यटन प्रवर्द्धन विभागमा १५, राजन भट्टराईको नेतृत्वमा रहेको विदेश विभागमा १४ र देवेन्द्र दाहालको नेतृत्वमा रहेको स्थानीय तह विभागमा १४ सदस्य मनोनयन गरिएको छ ।एमालेले भदौ २७ र २८ मा विधान महाधिवेशन गर्ने निर्णय यसअघि नै गरिसकेको छ । त्यसको तयारीका लागि आइतबार बसेको स्थायी कमिटीको बैठकले चारवटा कार्यदल र त्यसका संयोजक पनि टुंगो लगाएको छ । राजनीतिक प्रतिवेदनको मस्यौदा तयार गर्न अध्यक्ष ओली, संगठनात्मक प्रस्तावका लागि महासचिव ईश्वर पोखरेल, विधान संशोधन मस्यौदा कार्यदलको संयोजकत्वमा पौडेल र विधान महाधिवेशन व्यवस्थापन कार्यदलको संयोजकमा रामबहादुर थापा छन् । असोज ३ मा देशभरका ६ हजार ७ सय ४३ वडामा एकै दिन पार्टीको वडा अधिवेशन र असोज ९ मा देशभरका ७ सय ५३ पालिकामा अधिवेशन गर्ने निर्णय पनि एमालेले गरेको छ ।वरिष्ठ नेता नेपालले भने एकताका लागि तीन सर्त राखेका छन् । उनीनिकट एक नेताका अनुसार नेपालले अध्यक्ष ओलीकै हैसियतमा पार्टी निर्णय र पत्राचारमा हस्ताक्षर हुनुपर्ने विषयलाई पहिलो सर्त बनाएका छन् । तर ओली पक्षले यसलाई अस्वीकार गरेको छ । यसबाहेक पुनःस्थापित प्रतिनिधिसभाको कार्यकाल पूरा रहने गरी संस्थापन पक्षले प्रतिबद्धता जनाउनुपर्ने दोस्रो सर्त नेपालले अघि सारेका छन् । ओली आफूले दुईपटक विघटन गरेको संसद् पुनःस्थापना भए पनि यसको कार्यकाल पूरा नजाओस् भन्नेमा छन् । एकताका लागि नेपालले प्रतिनिधिसभा विघटन गलत थियो भनेर ओलीले स्वीकार गर्नुपर्ने तेस्रो सर्त राखेका छन् । तर ओलीले पटकपटक आफ्नो कदम सही र आवश्यक रहेको दाबी गर्दै आएका छन् । ओलीले सुरुमा पुस ५ मा र दोस्रोपटक जेठ ८ मा प्रतिनिधिसभा विघटन गरेका थिए । दुवैपटकको विघटनलाई सर्वोच्च अदालतले असंवैधानिक भन्दै उल्टाइदिएको थियो । प्रतिनिधिसभा पुनःस्थापनाका लागि नेपालले राजनीतिक र कानुनी लडाइँ लडेका थिए ।यद्यपि नेपालनिकट केही नेताले तीनवटै सर्त पूरा नभए पनि दसबुँदे सहमति र दुई अध्यक्षको व्यवस्थासहित एकतामा जान नेपाललाई सुझाव दिएका छन् । नेपालले सोमबार स्थायी कमिटी सदस्यहरूको बैठक बोलाएका थिए । बैठकमा एकताका लागि भएका प्रयासबारे दोस्रो तहका नेताहरूले ब्रिफिङ गरेका थिए । स्थायी कमिटी सदस्य गोकर्ण विष्टका अनुसार बैठकमा नेता नेपालले आफू सम्मानजनक एकताको पक्षमा रहेको बताएका छन् । सबै कमरेडहरूले एकतामा जोड दिइरहनुभएको छ, यसमा मेरो विमति छैन तर सम्मानजनक एकतामा ध्यान दिन जरुरी छ, बैठकमा नेपालले राखेको भनाइ उद्धृत गर्दै विष्टले भने । दुई अध्यक्षको व्यवस्थासहित दसबुँदे सहमति कार्यान्वयन गरेर एकतामा जाने सर्वसम्मतिले निर्णय भएको उनले दाबी गरे । दसबुँदे र दुई अध्यक्षको व्यवस्थासहित पार्टी एकतालाई सम्पन्न गर्नुपर्छ भन्ने हाम्रो समूहमा सर्वसम्मतिले निर्णय भयो, विष्टले भने, त्यसबाहेक पार्टी एकतामा समस्या पैदा हुने गरी कसैबाट पनि अभिव्यक्ति आउनु शोभनीय हुँदैन । त्यसले एकतालाई मजबुत बनाउँदैन । यसमा नेतृत्वले गम्भीरतापूर्वक ध्यान दिन जरुरी छ ।"
गठबन्धन दिगो बनाउनेदेखि संविधान संशोधनसम्म,"काठमाडौं (कास) प्रधानमन्त्री शेरबहादुर देउवा नेतृत्वको सरकारलाई सफल बनाउने र गठबन्धनलाई दिगो बनाउने उद्देश्यसहित न्यूनतम साझा कार्यक्रमको मस्यौदा तयार भएको छ । सत्ता गठबन्धनको कार्यदलअन्तर्गतको उपसमितिले तयार पारेको मस्यौदालाई शीर्ष नेताले परिमार्जनसहित अनुमोदन गर्ने तयारी छ । कांग्रेस महामन्त्री पूर्णबहादुर खड्का नेतृत्वको कार्यदलअन्तर्गत उपसमितिले गठबन्धन सरकारको न्यूनतम साझा कार्यक्रम, गठबन्धन सञ्चालनको कार्यविधि र मन्त्रीले पालना गर्नुपर्ने आचारसंहिताको मस्यौदा तयार पारेको हो । संविधान र लोकतन्त्रका लागि दृढ रहने गठबन्धनको कार्यक्रममा उल्लेख छ । मुख्यतः संविधान, संसद्, लोकतन्त्र, राष्ट्रियताको रक्षा, कोभिड नियन्त्रण र जनजीविकासँग सम्बन्धित विषय मस्यौदामा समेटिएका छन्, कार्यदल सदस्य देव गुरुङले भने । गुरुङसहित कार्यदल सदस्य मीनेन्द्र रिजाल र राजेन्द्र श्रेष्ठले आइतबार राति तयार पारेको मस्यौदामाथि सोमबार कार्यदलको पूर्ण बैठकमा छलफल भएको थियो । गुरुङका अनुसार संसद्मा विचाराधीन अमेरिकी सहयोग नियोग मिलेनियम च्यालेन्ज कर्पोरेसन (एमसीसी) सँगको सम्झौताबारे भने मस्यौदामा उल्लेख छैन । एमसीसीको विषय सत्ता गठबन्धन दलका शीर्ष नेताले टुंग्याउने भएका छन् । यसबाहेक मन्त्रिपरिषद् गठनको विषय पनि कार्यदलको क्षेत्राधिकारभित्र छैन । अर्का एक सदस्यका अनुसार न्यूनतम साझा कार्यक्रममा सत्ता गठबन्धनलाई बलियो र दिगो बनाउनेदेखि संविधान संशोधनसम्मका विषयवस्तु समेटिएका छन् । संविधान संशोधनका लागि संसद्मा दुई तिहाइ चाहिन्छ, जुन अहिलेको सत्ता गठबन्धनसँग पुग्दैन । मस्यौदामा ओली सरकारले गरेका कामको समीक्षासहित नयाँ सरकारका प्राथमिकतासँगै कोभिड१९ रोकथाम, नियन्त्रण र उपचार उच्च प्राथमिकतामा राखिएको छ । ओरालो लागेको अर्थतन्त्र उकास्ने केही प्याकेज पनि सिफारिस भएको मस्यौदा लेखनमा सहभागी एक नेताले बताए । यसबाहेक प्रक्रिया नपुर्याई ओली नेतृत्वको सरकारले गरेका संवैधानिक र राजनीति नियुक्तिको खारेजीलाई पनि साझा कार्यक्रमको मस्यौदामा समेटिएको छ । ओली सरकारले नौ सयभन्दा बढी संवैधानिक र राजनीतिक नियुक्ति गरेको थियो ।"
विकृत व्यापार बन्द गर,"नेपालमा उपभोग हुनेभन्दा बढी नै केराउ, सुपारी, छोकडा, मरीच आयातको आँकडाले व्यापारको अर्को विकृत रूप देखाएको छ । आर्थिक वर्ष २०७७७८ मा मात्रै १ अर्ब १६ लाख रुपैयाँको ६ हजार ४ सय १५ टन सुपारी, ७९ करोड २० लाख रुपैयाँको १ हजार ७ सय ७७ टन मरीच, ४ अर्ब २६ करोड ८६ लाख रुपैयाँ बराबरको ५८ हजार ५ सय १९ टन केराउ आयात हुनु आश्चर्यजनक छ । नेपालमै प्रयोग गर्न मात्र नभएर अनौपचारिक माध्यमबाट भारततर्फ निकासी गर्ने प्रयोजनले नै यति ठूलो परिमाणमा आयात गरिएको हो । केराउ, सुपारी, छोकडा, मरीचलगायतको अवैध व्यापारमा लामो समयदेखि केही व्यापारी संलग्न भएको बताइन्छ । भारततर्फका सीमानाकाहरूमा बेलाबेलामा प्रहरीले अवैध निकासी गरिएका यस्ता सामग्री जफत गरी कारबाहीसमेत गरिरहेको छ तापनि यस्तो अवैध कारोबार निरन्तर बढ्दो छ । नेपालको कृषि उत्पादनका लागि भारतले दिएको भन्साररहित सुविधा र खुला नाकाको फाइदा उठाउँदै दीर्घकालीन हिसाबले नै केही गिरोह यसमा संलग्न हुनु दुर्भाग्यपूर्ण छ । यस्तो अवैध व्यापार बन्द गर्न स्वयम् व्यापारी, सरकार र निजी क्षेत्रका प्रतिनिधिमूलक संस्थाहरूले नीतिगत चुहावटका साथै सुरक्षाका दृष्टिकोणले उचित कदम चाल्न आवश्यक छ । विगतमा झापा आसपासमा अत्यधिक सुपारी खेती गरिन्थ्यो । भारतमा नेपालले सुपारी निर्यात गर्न पाउने, भन्सार सुविधा रहने भएकाले यसमा आकर्षण थियो । पछि केही व्यापारीले उत्पादन गर्नुभन्दा थाइल्यान्ड, इन्डोनेसियाबाट आयात गरी त्यसैलाई नेपाली उत्पादन भन्दै उत्पत्तिको प्रमाणपत्र लिएर निर्यात गर्न थाले । यस्तै प्रवृत्ति पछिल्लो समय केराउ, सुपारी, छोकडा, मरीच, प्रशोधित पाम तेल, भटमासको तेलमा समेत देखिन थालेको छ । प्रशोधित पाम तेल र भटमासको तेल वैधानिक तवरले नै निर्यात भएको देखिन्छ । तेस्रो मुलुकबाट ल्याएको कच्चापदार्थमा ३० प्रतिशतभन्दा बढी भ्यालु एड गरिएको हुनुपर्ने व्यवस्था पूरा गरेको दाबी गरी निर्यात गरिन्छ । यसमा लामो समयदेखि प्रश्न उठिरहेको छ । तर केराउ, सुपारी, छोकडा, मरीचको आँकडा आयात भएको मात्रै देखिन्छ, पछिल्लो समय निर्यात नै भएको छैन । प्रहरीले बेलाबेलामा बरामद गरेको घटनाअनुसार हिजोआज व्यापारीले अवैध माध्यमबाट भारततर्फ तस्करी गरिरहेको पुष्टि हुन्छ । यस्तो कार्य रोक्न प्रहरीले बरामद गर्नु, भरियालाई थुन्नु र मुद्दा दायर गर्नु मात्रै पर्याप्त छैन । सूक्ष्म अध्ययनसहित अवैध व्यापारलाई नियन्त्रणमा ल्याउनुपर्छ । पहिलो त, व्यापारी मात्र होइन, मुलुककै छवि सुधार्न पनि यस्तो अवैध धन्दा रोकिनुपर्छ । यही विकृतिका कारण नेपालबाट भारततर्फ निर्यात हुने प्रशोधित पाम तेलको विषयमा भारत सरकारले प्रश्न उठाउने गरेको छ । अवैध व्यापार गरेको भन्दै दुई वर्षअघि मुद्दा दायर गर्नेसम्मको चेतावनी दिएको थियो । त्यसैले भारतलाई फेरि यस्तो प्रश्न उठाउने अवसर नेपालले प्रदान गर्नु हुन्न । दोस्रो, नेपाली कृषि उत्पादनको सुविधा नरोकियोस् भन्नका खातिर पनि यसमा ध्यान दिनुपर्छ । यो दुष्प्रवृत्ति नरोकिने हो भने नेपालबाट कृषिजन्य वस्तु निर्यात गर्दा शून्य भन्सार दरको सुविधामै थप प्रश्न उठ्न सक्छ । तेस्रो, राज्यले वैध व्यापारलाई मात्र प्रोत्साहन गर्नुपर्छ । व्यापारी र सरकार दुवैले दिगो आर्थिक विकासका लागि वैध व्यापारलाई नै प्रोत्साहन दिनुपर्छ । सरकारलाई आधिकारिक तथ्यांक राख्नदेखि राजस्व उठाउनसम्म आधिकारिक व्यापारबाट मात्रै सम्भव हुन्छ । र, विधिको शासनमा मात्र कुशल व्यापारीका लागि लगानीको वातावरण निर्माण हुन्छ । तर यहाँ राम्रो प्रतिफलको लोभमा तेस्रो मुलुकबाट आयात भएका सामग्री पनि निकासी भैरहेका छन्, यसले अनौपचारिक अर्थतन्त्रलाई बढावा दिइरहेको छ । यस्तो तस्करी कार्यमा संलग्न व्यापारी कुनै दिन फन्दामा त पक्कै पर्नेछन्, त्यस्तो अवस्थामा समग्र व्यापार जगत्कै बदनाम हुन सक्ने भएकाले सम्बन्धित पेसागत संगठनको पनि यसमा ध्यान जानुपर्छ ।कोभिड१९ लगत्तै तत्कालीन अर्थमन्त्री युवराज खतिवडाले यस्ता सामग्रीको आयातमा परिमाणात्मक बन्देज लगाएका थिए, विदेशी विनिमय सञ्चिति बढाउने बहानामा । २०७६ चैत २४ मा सरकारले निकासी पैठारी (नियन्त्रण) ऐन, २०१३ को दफा ३ को उपदफा (१) बमोजिम वस्तु पैठारीमा यसरी बन्देज लगाएको थियो । तर पछि उद्योग वाणिज्य तथा आपूर्ति मन्त्रालयले २०७७ चैत ९ गते राजपत्रमा सूचना प्रकाशन गरेर पूर्ण बन्देज हटाएको थियो । आर्थिक वर्ष २०७७७८ का सन्दर्भमा उद्योगीव्यवसायीले केराउ ८० हजार टन, सुपारी २५ हजार टन, छोकडा ५ हजार टन, नधुल्याएको मरीच १५ हजार टन मात्रै आयात गर्न सकिने गरी परिमाणात्मक बन्देज लगाइएको छ । पूर्ण प्रतिबन्ध फुकुवा गरेपछि आयात कोटाको १८ गुणा बढी माग परेको थियो । व्यापारीको यस्तो आकर्षण पनि आफैंमा शंकास्पद देखिन्छ । समस्या के छ भने, आयातित सामग्री निर्यात गर्नेमध्ये वैध व्यापार गर्नेले समेत नेपालमै उत्पादित गरेको भनेर ढाँट्ने गरेका छन् । नेपालबाट निर्यात हुने यस्ता वस्तुहरूको उत्पत्तिको प्रमाणपत्र नेपाल उद्योग वाणिज्य महासंघ, नेपाल उद्योग परिसंघ र चेम्बर अफ कमर्सले दिन्छन् । यसमा समेत विवाद हुँदै आएको छ । उत्पत्ति प्रमाणपत्र जारी गर्दा संकलित रकमको समेत दुरुपयोग भएको आशंका छ । यसबारे व्यापार तथा निकासी प्रवर्द्धन केन्द्रले छानबिनसमेत गरेको थियो । यसमा सरकारी तवरबाट पनि हस्तक्षेप आवश्यक छ । यो विकृत व्यापारको पूर्ण चक्र नै तोड्न आवश्यक छ । यसका लागि सरकारी अधिकारीदेखि वैधानिक व्यापारको पक्षमा लागिपरिरहेका व्यापारीहरूसमेतको दबाब जरुरी देखिन्छ । सबैले महसुस गर्नुपर्छ यो अवैध क्रियाकलापले कालान्तरमा कसैलाई फाइदा पुर्याउँदैन ।"
न्यायालय शुद्धीकरण सम्भव छ ?,"न्याय लोकतन्त्रको आधारभूत पूर्वसर्त हो । अनि न्यायालय त्यही शब्दलाई विधिविज्ञानले व्याख्या गर्ने मात्र नभई अभ्यास र प्रचलनसमेत गराउने थलो । न्याय अन्यायको विपरीतार्थी शब्द पनि हो भन्ने सत्यलाई आत्मसात् गर्ने हो भने न्याय र न्यायालयको अर्थलाई कालो कोटधारी पेसा र ती पेसाकर्मीको कार्यस्थलमा मात्रै सीमित गर्नु सही हुँदैन । न्याय आमजनको अनुभूतिको विषय हो । यस्तो अनुभूतिलाई सुनिश्चित गर्ने न्यायालयले हो । न्यायका लागि अरू सबै प्रयत्न र ढोकाहरू बन्द हुँदा पनि अदालत त छ नि भन्ने विश्वास जीवित रहेसम्म यो अनुभूति पनि जीवित रहन्छ । तर न्याय शब्दको जीवन्तता अदालतले मुद्दाहरूमा सुनिश्चित गर्ने न्यायिक प्रत्याभूतिमा मात्रै निर्भर हुँदैन, न्यायालयभित्रैको प्रशासनिक पारदर्शिता र नियुक्तिबढुवासरुवा लगायतमा विधिसम्मत निर्णय भइरहेको छ कि छैन भन्नेसम्मका कुरामा पनि जोडिन्छ । अदालतबाहिरबाट हुने अवाञ्छित हस्तक्षेप र चलखेलका लागि अदालतभित्रकै वातावरण बढी जिम्मेवार हुने हुँदा अदालत शुद्धीकरणको प्रक्रिया पनि स्वयं न्यायालयमै निर्भर हुने प्रस्ट छ । तर त्यसले अपेक्षा गर्ने गहिरो इच्छाशक्ति र लामो प्रक्रियाका लागि न्यायालय प्रतिबद्ध छ कि छैन ? मुख्य कुरा यो हो ।लोकतन्त्रगणतन्त्रको अभ्यासमा स्वभावतः सामाजिक न्यायको सुनिश्चितता दिने शासकीय पद्धतिको कल्पना गरिन्छ । यो कल्पनामा जुनसुकै वर्ग, क्षेत्र वा लिंगको मानिसले अदालतभित्र पसेपछि न्याय पाउँछ भन्ने भरोसालायक न्यायपालिकाको विम्बसमेत जोडिएको हुन्छ । संविधान र कानुनहरूको प्रचलन गराउने, व्याख्या र निर्देश गर्न सक्ने अदालतसँग राष्ट्रपति कार्यालय, सरकार र संसद्को अक्षमतालाई समेत चेक गर्ने शक्ति हुँदो रहेछ भने आफैंभित्रका विसंगति चेक गर्न सक्छ कि सक्दैन ? यो कठोर परीक्षण र प्रतीक्षाकै विषय हो ।गएको बिहीबार सर्वोच्च अदालतका न्यायाधीश हरिकृष्ण कार्की संयोजक रहेको अदालत शुद्धीकरणका लागि गठित सुझाव समितिले प्रधान न्यायाधीशसमक्ष प्रतिवेदन बुझाएको खबरपछि न्याय क्षेत्रको शुद्धीकरणका बहस फेरि बौरिएका छन् । उक्त प्रतिवेदनले न्यायालयभित्र र बाहिरका विकृत चलखेल र विसंगतिपूर्ण अभ्यासको जुन संकेत गरेको छ, अदालत त्योभन्दा कैयौं गुणा भयावह विकृतिको सिकार बनिरहेको तथ्य जगजाहेर छ । त्यसैले पनि उक्त प्रतिवेदन आम अनुभवमा समेत कुनै नयाँ डिस्कभरी होइन । तर, सर्वोच्च अदालत स्वयंले गठन गरेको समितिले अदालतभित्र कुनकुन स्तरका भ्रष्टाचार छन् भन्ने विषयमा सञ्चारमाध्यममै सुझावसहितको प्रतिवेदनका मुख्य बुँदा सार्वजनिक गरेको भने यो सम्भवतः पहिलोपल्ट हो । तर प्रश्न त जहाँको त्यहीँ नै छ, के प्रतिवेदनले सुझाएजसरी अदालतलाई कुनै पनि किसिमको हस्तक्षेप र आर्थिक चलखेलको अड्डा बन्न नदिन न्यायपालिका तयार छ ?सञ्चारमाध्यमबाट सार्वजनिक भएको प्रतिवेदनको दसबुँदे सारले समस्या र निकास दुवै कुरा गरेको छ । तर समितिले देखेका समस्या आजका होइनन्, पुरानै हुन् र निराकरणका लागि दिइएका सुझाव पनि नयाँ होइनन् । यसअघि २०६४ सालमा नेपाल बार एसोसिएसनको सक्रियतामा गठित समितिले सार्वजनिक गरेको प्रतिवेदनले भान्से र ड्राइभरदेखि न्यायाधीशसम्मै उनन्तीस प्रकारका बिचौलिया सक्रिय रहेको भन्दै न्यायसम्पादनमा बिचौलिया वर्गको कति चर्को हस्तक्षेप छ भन्ने बताएको थियो । उक्त प्रतिवेदनले न्याय परिषद्मा प्रधान न्यायाधीशको भूमिका र संसदीय सुनुवाइलाई नाम मात्रको बनाएर न्यायिक क्षेत्रका नियुक्तिहरूमा हुने राजनीतिक दलहरूको ठाडो हस्तक्षेपका विषयमा पनि गम्भीर ध्यानाकर्षण गराएको थियो ।न्यायालयभित्र असाध्य स्तरको सिन्डिकेट छ । आफ्नो दलीय (आर्थिक गुट) स्वार्थअनुकूलका न्यायाधीश नियुक्तिका लागि राजनीतिक दलहरूले खेल्ने नेपथ्यका खेल, आपराधिक र भ्रष्टाचारजन्य मुद्दाहरूमा ठूला माछा लाई उम्काउने वकिलन्यायाधीशहरूका चलखेल, नेपाल बार एसोसिएसनलाई सत्तास्वार्थ र नियुक्तिको भर्याङ बनाउने प्रतिस्पर्धा लगायतका विषयमा न्यायिक क्षेत्रकै व्यक्तिहरूबाट आलोचनात्मक टिप्पणी भइरहन्छन् । न्याय सेवालाई आम जनसाधारणको पहुँचभन्दा परको अचाक्ली महँगो सेवा बनाइदिने र नाम चलेका मानिसका मुद्दा अनावश्यक रूपले लम्ब्याएर अन्य मुद्दाको समय खाइदिनेजस्ता विषयमा पनि बहस उठ्ने गरेका हुन् । तस्करी, जबर्जस्ती करणी र हत्याजस्ता मुद्दामा न्यायाधीश स्वयं शक्ति र पैसाको प्रलोभनमा फसेर त्रुटिपूर्ण फैसला भएपछि सार्वजनिक आक्रोश तीव्र हुने पनि गरेकै हो । यसरी प्रकट भइरहेका प्रतिक्रियाले अदालतको ध्यानाकर्षण गरिरहेका छन् कि छैनन् भन्नेचाहिँ ध्यान दिन योग्य छ । समितिको प्रतिवेदनका बुँदाले भनेका छन् न्यायाधीश नै भ्रष्टाचारका दलदलमा, राजनीतिक दबाब र भनसुनका प्रभावमा फसे । अर्को शब्दमा भन्दा, कतिपय न्यायाधीश नै अदालतका मुख्य बिचौलिया भए (बुँदा नं १) । अदालतबाहिरका मानिसहरू मुद्दामा हावी हुने तर अदालतभित्र न्यायाधीश र कर्मचारीबीच आवश्यक समन्वय नहुने स्थिति बन्यो (बुँदा नं २) । न्यायाधीश नियुक्तिको सिफारिस चरणदेखि नै राजनीतिक प्रभाव सुरु हुने भएकाले न्यायसम्पादन प्रक्रिया फितलो भयो (बुँदा नं ६) । सेवाग्राहीको स्वार्थ मिल्नेमिल्ने हिसाबले न्यायाधीश (इजलास) र फाँट (कर्मचारी) मिलाउने भन्दै वकिलहरूले ठूलो पैसाको चलखेल गरे (बुँदा नं १०) । अदालतका विसंगत र विकृत चित्र देखाउने यी बुँदाबाहेक अन्यले न्यायपालिका शुद्धीकरणका लागि केही प्राविधिक र निर्देशनात्मक सुझाव दिएका छन् । प्रतिवेदनमा प्रयुक्त अपेक्षाकृत नरम भाषाले देखाउँछ, यसले समितिको कार्यप्रगतिको रीत मात्रै पूरा गरेको छ र यसबाट थप आशा गर्नु मूर्खता मात्रै सिद्ध हुन सक्छ ।मूर्तरूपले कुरा गर्ने हो भने आजको व्यवस्थाका सबै कुडाकर्कट सरकार, कर्मचारीतन्त्र र दलहरूमा जस्तै अदालतमा पनि मौजुद छन् । हुन त नेपालको अदालतभित्र मिहिनेती र इमानदार कर्मचारीहरू पनि छन्; वकालतलाई कमाउ धन्धाको फित्ताले होइन, नैतिक मूल्यको मापदण्डले नाप्ने कानुन व्यवसायी पनि छन्Ù बेन्चमा आएको हरेक मुद्दा ध्यानपूर्वक पढ्ने दीर्घदृष्टि, पक्षहरूका कुरा सुन्ने सूक्ष्म संवेदना र सकेसम्म अन्याय नहोस् भनेर सचेत फैसला गर्ने न्यायिक विवेक भएका न्यायाधीश पनि छन्; तर अदालतमा जता फर्क्यो उतै बिचौलियाको बिगबिगी र पैसाको गड्डी बोकेर न्याय किन्न आउने कथित सेवाग्राहीले यी केही असल मानिसको उपस्थितिलाई झन्डै गौण बनाइदिएका छन् । यसले न्याय खोज्न आउने ठूलो संख्याका पीडित, असल नियतका कर्मचारी र नैतिक मूल्यपद्धति धानेर काम गर्न खोज्ने वकिलहरूलाई त निरीह बनाएको छ नै, इजलासमा बस्ने न्यायाधीशलाई समेत कतिपय अवस्थामा निरुपाय बनाइदिएको छ । सर्वोच्च अदालतमा पुग्ने ठूला र विवादित मुद्दामा प्रायः मिडियाको ध्यान जान्छ, सर्वसाधारणलाई पनि चासो बढ्छ र केही कुरा बाहिर आउँछन् । जिल्ला अदालतका हकमा यस्ता कैयौं मुद्दा र प्रकरणमा कति ठूलो चलखेल हुन्छ, कसैले पत्तै पाउँदैन ।न्यायालय शुद्धीकरणका लागि सुझाव दिन गठित सातसदस्यीय उक्त समितिमा सर्वोच्च अदालतसँगै नेपाल बार एसोसिएसन, सर्वोच्च अदालत बार, महान्यायाधिवक्ता कार्यालय लगायतको प्रतिनिधित्व छ । यसअघि २०६६ र २०७२ सालमा सर्वोच्च अदालतले यसै गरी समिति गठन गरेको भए पनि तिनले प्रतिवेदन भने बुझाएनन् । २०७७ साउनमा गठित पछिल्लो समितिले बुझाएको सुझावसहितको प्रतिवेदनमा पनि न्यायपालिका साँच्चिकै गम्भीर हुन्छ भन्नेमा प्रचुर आशंका छ । किनभने रञ्जन कोइरालालगायत कतिपय विवादित मुद्दासँग जोडिएका प्रधान न्यायाधीश चोलेन्द्रशमशेर जबरासहितको समूह नै यसको कार्यान्वयन गर्ने ठाउँमा छ । राजनीतिक लाभहानिलाई नै मध्यनजर गरेर नियुक्ति पाएका न्यायाधीशहरूको बाहुल्य रहुन्जेल यो प्रतिवेदनका सुझाव कार्यान्वयन हुने सम्भावना क्षीण छ ।माथि उल्लेख गरेझैं लोकतन्त्रको आधारभूत पूर्वसर्त न्याय नै हो । न्याय प्रणालीको प्रभावकारितामै लोकतन्त्रको प्रभावकारिता अडिएको हुन्छ । तर विडम्बना के छ भने, विद्यमान राजनीतिक परिपाटीमा लोकतन्त्र नामको मात्र भएको छ । यसका सबै खाले दुःख र शोक हामीले घाँटीसम्म पुग्ने गरी भोगिरहेकै छौं । यस्तो अवस्थामा न्यायालयकै अग्रसरतामा शुद्धीकरण को लक्ष्य राखेर केही प्रयत्न हुनुलाई ठाडो आलोचना नै त किन गर्नु र ! तर विवादित र ठूला मानिस संलग्न मुद्दामा अपराधी छुटाउँदै बक्सिसस्वरूप बढुवा र नियुक्ति थाप्ने संस्कारले क्रोनिक भइसकेको अदालत सानोतिनो क्रिया र कर्मले शुद्धीकृत हुने छाँट देखिन्न । अदालतभित्रबाहिर प्रचलित यस्तो विषाक्त संस्कारले शुद्धीकरणको प्रयत्न लाई समेत शंकाको सुविधा दिने नै भयो ।हुन त अदालत बलियो बनाउन केही थान मात्रै न्यायाधीश र वकिलहरू नै नैतिक रूपले बलिया भए पनि त्यसले ठूलो अर्थ राख्छ । उच्च नैतिक बल भएका वकिलको एउटा आँटिलो प्रयत्न मात्रै पनि कति शक्तिशाली हुन्छ भन्ने कुरालाई भारतीय सुप्रिम कोर्टका वरिष्ठ अधिवक्ता प्रशान्त भूषणले प्रमाणित गरेको घटना ताजै छ । भारतीय जनता पार्टीसँग विशेष निकटता राख्ने र त्यस्तो निकटताको सार्वजनिक प्रदर्शनसमेत गर्ने न्यायमूर्ति शरद अरविन्द बोबडेमाथि कटाक्ष गर्दै भूषणले लेखेका ट्वीटहरूकै कारण मिडियामा पहुँच राख्ने ठूलो संख्याको भारतीय जनमत तरंगित भएको थियो । यसअघि त्यहाँको सुप्रिम कोर्टका चार जना वरिष्ठ न्यायाधीशले मुद्दाहरूमा सत्ताको हस्तक्षेपको विरोध गर्दै पत्रकार सम्मेलन नै गरेका थिए । यो पत्रकार सम्मेलनलाई इतिहासकै दुर्लभ घटना मानिन्छ । यस्ता विरोध र आलोचनाले न्याय क्षेत्रमाथि भरोसा जीवित राखिदिन त सक्छन्, संरचनात्मक तहमै भएका भयावह विसंगति चिर्न भने सक्दैनन् ।राजनीतिक प्रणालीभित्रै डरलाग्दा छिद्रहरू कायम रहँदासम्म न्याय प्रणाली बिचौलियामुखी र बदनाम भइरहने त निश्चित नै छ, तर झन्डै भड्खालोमा जाकिइसकेको प्रणालीको तन्तु जोगाउने सामर्थ्य पनि यही न्यायालयसँग नै रहेछ ! पूर्वप्रधानमन्त्री र राष्ट्रपतिको संविधानविरोधी गतिविधिलाई करेक्सन गर्ने न्यायालयले आफैंभित्रका फोहोर र कसिंगर बढार्न सक्दैन भनेर अपत्यार गर्नु सम्मानित न्यायालयले यदाकदा अकल्पनीय रूपमै देखाइदिने न्यायिक विवेकको अपमान गरेको ठहर्न सक्छ । विगतका कतिपय मुद्दामा चित्तमा पर्न गएर चिप्लिए पनि जाँदाजाँदै केही पुण्य कमाऊँ भन्ने सदिच्छाले न्यायमूर्तिहरूको पनि चित्त फेरिन सक्छ । कथम् चमत्कार भइगएर यति हुन सके पनि सापेक्षित सुधार त हुन सक्ला तर अदालतलाई दामद्रव्यको अकण्टक अखडा बनाइरहेको ठूलो स्वार्थ समूहलाई तह लगाउन न्यायालय मात्रैले सक्ला र ? अदालतमा हस्तक्षेप गर्ने दलहरू, कर्पोरेट सत्ता र प्रशासनयन्त्रको नांगो दबदबा रहुन्जेल अदालत शुद्ध बन्ने कुरा कल्पना मात्रै हो भन्ने हेक्का राख्नु जरुरी छ । संरचनात्मक सुधारको व्यापक परियोजनाबिना न अदालत सुध्रिन्छ न लोकतान्त्रिक न्यायको वास्तविक प्रत्याभूति हुन्छ । यस्तो सुधार गर्न न्यायालय त तयार हुनैपर्छ तर सँगसँगै सरकार, दलहरू र राज्य अधीनस्थ सबै संस्था पनि ऐक्यबद्ध हुनुपर्छ ।"
हराएका महिलाबालिका किन फेला पर्दैनन् ?,"कहाँ छन् हराइरहेका महिलाबालिका ? सम्पादकीयले मर्माहत साथै निःशब्द बनायो । दिनमै २२ महिलाबालिका हराउने तथ्यांकले झन् होसै उडायो । सम्पादकीयअनुसार महिला, किशोरी र बालिका मात्र आर्थिक वर्ष २०७४७५ देखि २०७७७८ जेठ मसान्तसम्म हराउनेको संख्या २७ हजार ४ सय ३३ छन् जसमा १० हजार ९ सय ६२ मात्र फेला परेका छन् । बालक र किशोरहरू थप्ने हो भने, यो संख्या अझ बढी हन्छ । कमजोर आर्थिक अवस्था भएका अशिक्षित र असहाय महिला, किशोरी र बालिकाहरूलाई विभिन्न प्रलोभनमा पारेर भारत हुँदै अन्य देशमा पुर्याउने दलालहरूको गिरोह पहिलेदेखि नै सक्रिय छन् । कतिपय संघसंस्थाले यसलाई रोक्न नाकाहरूमा क्याम्प खडा गरे पनि दलालहरूले चोर बाटो प्रयोग गरी महिलाबालिकाहरूलाई बेपत्ता पार्ने गरेका छन् । हराएकामध्ये केही मृत फेला पर्छन् भने कैयौंलाई कहिल्यै भेटिँदैन । असफल प्रेम, बलात्कारपछि पहिचान हुने डर, ढुकुटीको लेनदेन र व्यक्तिगत रिसिइबीका कारण पनि मुलुकभित्रै बेपत्ता पारिन्छन्, निर्दोष महिलाबालिकाहरू । छोरी मैया महर्जन, निर्मला पन्त आदि यसैका केही उदाहरण हुन् ।बेरोजगारी र महत्त्वाकांक्षाका कारण पनि धेरै किशोरी दलालहरूको जालमा फस्ने गरेका छन् । भूकम्प, बाढीपहिरोजस्ता विपत् र कोराना महामारीले थलिएका बेला गाँस र बासको अभावमा जेलिँदा अरूको सानो सहयोगले ठूलो प्रभाव पार्ने हुँदा यस्तो विषम परिस्थितिमा सजिलै मोहजालमा फस्ने गरेका छन् । दलालहरूले पहिलापहिला भारतका विभिन्न कोठी र होटलहरूमा लगेर नेपाली किशोरी तथा बालिकाहरू बेच्थे भने अहिले श्रीलंका, बंगलादेश आदिलाई ट्रान्जिट बनाउँदै अफ्रिकन देशहरूलाई गन्तव्य बनाउँदै लगेका छन् । चेलीबेटी अपहरण, बेचबिखनजस्तो दानवीय र नीच कार्य गर्ने अपराधीलाई राज्यले छुट्टै कानुन बनाएर कडा सजाय र जरिवाना तोक्नु जरुरी छ ।प्रहरीले पक्रिए पनि अपराधीहरू सामान्य धरौटी राखेर तारेखमा सजिलै छुटिरहने हो भने, समस्या अझ विकराल बन्नेछ । चेलीबेटी बेचबिखन गर्नेहरूलाई फितलो कानुनका कारण र मिलेमतोमा सजिलै उन्मुक्ति दिइने हुँदा अपराध कम हुनुको साटो झन् बढ्दो छ । एक जना नागरिक बेपत्ता हुनु पनि राज्यका लागि राम्रो सन्देश होइन । यहाँ त बर्सेनि ७ हजार बढी नागरिक हराइरहेको आँकडाले आफन्त मात्र नभई सारा नेपाली त्रसित छन् । सबैले आफ्नो परिवारका सदस्यहरूलाई अनजानसाथै आफन्तको नचाहिँदो बहकाउमा नफस्न र सचेत साथै सुरक्षित रहन सल्लाह दिनु आवश्यक छ ।किटानी जाहेरी दिँदा पनि कतिपय घटनामा प्रहरीले उजुरी लिन नमान्ने र उजुरी दर्ता गरे पनि अपराधीहरूको माथिल्लो तहका नेताहरूसम्म पहुँच हुने हुँदा तदारुकता नदेखाउने र ढिलासुस्ती गरेर झुलाउने कारण पनि पीडित परिवारका सदस्यले न्याय पाउन सकिरहेका छैनन् । यस्तो जटिल र अमानवीय कार्यलाई जरैदेखि उखेल्न राज्यले जोडतोड लगाउन र आमनागरिकको जीवन रक्षाका लागि हदैसम्म पहल गर्न जरुरी छ । रोशन भट्टराई, इनरूवा३, सुनसरी"
मेलम्चीमा पुनः विध्वंस,"मेलम्चीलाई बाढीले पुनः विध्वंस गर्यो, चालीस किलोमिटर क्षेत्र प्रभावित, सडक र पुलसमेतका भौतिक संरचना ध्वस्त भएको समाचारले हेलम्बुवासीको पीडालाई उजागर गरेको छ । मनसुनको सुरुआतमै आएको बाढीले ३०० घरपरिवारलाई विस्थापित र दर्जनौंलाई बेपत्ता बनाएको दुःखद घटनापछि हालैको पुनरावृत्तिले मेलम्चीवासीमा थप पीडा थपेको छ । २०७२ को भूकम्पले छियाछिया बनाएको सिन्धुपाल्चोक र दोलखावासीहरूलाई बारम्बारको प्रकोपले हदैसम्मको दुःख दिएको छ । त्यस क्षेत्रमा भौगर्भिक रूपमा भएको क्षतिको वैज्ञानिक अनुसन्धान हुनु अति आवश्यक छ । मेलम्ची मात्र होइन, ठूलासाना बाढी र पहिरोका घटना देशैभरि भइरहेका छन् । झन् पछिल्लो केही वर्षदेखि यस्ता प्रकोपहरू बढ्नुमा मानवीय भूल पनि त्यत्तिकै दोषी रहेको पाइन्छ । भौगोलिक र पर्यावरणीय असरको अध्ययन र प्राविधिक सल्लाहको बेवास्ता गरी पहाडी भेगमा ड्राइभरको निर्देशनमा स्काभेटरको भरमा, भइरहेको हानथापयुक्त सडक विकासले तल्लो भेकका उब्जाउ र मलिलो खेतको मरुभूमीकरण भइरहेको छ । यस्ता सडक निर्माणबाट निस्केको र जथाभावी फालिएको माटो र ढुंगाले खोला नाला थुनिनुले बाढी र त्यसबाट हुने नोक्सानीमा वृद्धि गराएको छ । तसर्थ स्थानीय तहका विकास निर्माणका कार्यमा भौगोलिक र पर्यावरणीय अध्ययन प्रतिवेदन अनिवार्य गर्नुका साथै निर्माण सम्पन्न भएपछि परियोजनाबाट विसर्जित सामग्री यथोचित रूपमा ठेगान लगाइयो वा लगाइएन भन्नेसमेत निगरानी हुनु जरुरी छ । महेन्द्रसिंह बम, टीकापुर१, कैलाली"
तुइनमुक्त नेपाल र जयसिंह,"महाकाली तर्दै गर्दा भारतीय सशस्त्र सीमा बल (एसएसबी) ले तुइन काटेकाले व्यास गाउँपालिका२ का जयसिंह धामी नदीमा हराए । भारतको यस्तो अमानवीय हर्कतको जति भर्त्सना गरे पनि कम हुन्छ । भारतीय प्रशासनले यो घटनालाई लिएर भनेका छन्, तुइन चुँडिनुमा एसएसबीको कुनै दोष छैन, तुइनमा अल्झेर नेपाली नागरिकको ज्यान गएको हो । यस्तो तर्क आफैंमा हास्यास्पद लाग्छ । प्रत्यक्षदर्शीका अनुसार तुइन काटेकाले जयसिंह महाकालीमा खसेका हुन् । यस घटनाको सत्यतथ्य छानबिन समितिले बाहिर ल्याउला नै । यस्तो अमानवीय कार्य गर्नेलाई कडाभन्दा कडा कारबाही हुनैपर्छ । सीमानाकामा एसएसबीको आतंक अहिलेको मात्र होइन, तिनले दूरदराजका निमुखा नेपालीलाई मानव जसरी पनि व्यवहार गर्दैनन्, यो विषयमा पनि छलफल चलाउनुपर्छ र यसको समाधानका लागि कूटनीतिक पहल जरुरी छ । अर्को विषय, अझै पनि जनता तुइनको सहायताले नदी तर्न बाध्य छन् । पूर्वप्रधानमन्त्री केपी शर्मा ओलीले तुइनमुक्त नेपाल बनाउँछु भने पनि जयसिंहहरूको नियति बदलिएको छैन । अझै उनीहरू जोखिमपूर्ण तरिकाले नदी वारपार गर्न बाध्य छन् । अहिलेको सरकारको पहिलो प्राथमिकता तुइनलाई विस्थापित गर्ने हुनुपर्छ । अब कसैले पनि तुइनको प्रयोग गर्नु नपरोस् । पुरुषोत्तम घिमिरे, जोरपाटी, काठमाडौं"
रुमल्लिएका नेपाल,"माधवकुमार नेपालले पार्टीका सबै निर्णय र पत्राचारमा अध्यक्ष केपी शर्मा ओलीसँगै आफ्नो पनि हस्ताक्षरलाई एकताका लागि बटमलाइन बनाउनु हास्यास्पद छ । मुलुकको प्रधानमन्त्री भइसकेका र मुलुककै समग्र राजनीतिमा एउटा अहं स्थान बनाइसकेका नेपालजस्ता नेताले वैधानिक तवरबाट अध्यक्ष नभै अध्यक्ष वा सो सरहको माग राख्नु कति उचित होला ? लोकतन्त्रका लागि जति नै ठूलो योद्धा हुँ भने पनि लोकतन्त्र जोगाउने नाममा फ्लोर क्रसिङ को नेतृत्व गरेर प्रतिपक्षी दललाई सरकार बनाउन मद्दत गरेको कामलाई सबैले सही मानेका छन् भन्ठान्नु गलत हुन पनि सक्छ । पार्टी अध्यक्ष ओलीले अहिले उनलाई जेजे नाम, उपनाम दिइआएका छन् यसो गर्नमा नेपाल पनि कम देखिएका छैनन् । यस्तै आरोपप्रत्यारोपमा रुमल्लिनुभन्दा नेपालजस्ता ठूला कदका नेताले एमालेको नेतृत्व दोस्रो पुस्ताका सक्षम मानिने कुनै नेतालाई हस्तान्तरण गर्नुपर्छ भनेर अभियान चलाएका भए लोकतन्त्रको सुदृढीकरणका लागि साँच्चिकै योगदान पुर्याएको ठहरिन्थ्यो होला । महेशप्रसाद ढुंगाना, नयाँबानेश्वर काठमाडौं"
खोप केन्द्रहरू बढाऔं,"कोरोना महामारी अझै निर्मूल हुन सकिरहको छैन । पछिल्लो समय झनै संक्रमण दर बढ्दो छ । यस्तोमा स्वास्थ्य सुरक्षाका मापदण्डमा खेलाँची गर्नु हुन्न, यसले नै कोरोना भाइरसबाट जोगिन सहयोग पुर्याउँछ । खोपले महामारीको नियन्त्रण गर्छ भनिए पनि हाम्रोमा पर्याप्त मात्रामा यसको आयात भएको छैन । आएका खोपहरूको पनि व्यवस्थापन गर्न सकिएको छैन । खोप केन्द्रहरू नबढाइँदा खोप लगाउनका लागि निकै भीडभाड हुने गर्छ । खोप लगाउन जाँदा पनि संक्रमित भइएला भन्ने डर छ । खोप आयात मात्र होइन, खोप केन्द्रहरू बढाउनमा पनि सरकारको ध्यान जानु जरुरी छ । बलराम थापा, क्षेत्रपाटी, काठमाडौं"
बर्मामा भारतचीन प्रतिस्पर्धा,"बर्मामा फरवरी २०२१ मा फेरि सैनिक शासन स्थापित गरिएकामा विभिन्न राष्ट्रले निन्दा गर्नैपर्ने थियो । वर्षौं कारावास पठाइएकी नेत्री आङ सान सु चीको नेतृत्वमा सुरु गरिएको नेसनल लिग फर डेमोक्रेसीले दोस्रो पटक लगातार भारी मतले चुनाव जितेर सरकार बनाउन लाग्दा, आधारहीन र बकम्फुसे कारण देखाउँदै सैनिक प्रमुख अङ लाङले फेरि सैनिक शासन थोपरिदिए । अब अङ लाङले नै प्रधानमन्त्रीको भूमिका निभाउने अरे अनि सन् २०२३ मा अर्को चुनाव गर्ने रे । विरोध गर्ने लगभग नौ सय जनालाई सैनिकको गोलीले भुटिसक्योÙ जनताराजनीतिक दल र विद्रोही शक्तिहरू अराकान, करेन र सानसम्म एकत्रित भएर प्रजातन्त्र बहालीका निम्ति लड्दै छन् । अमेरिकादेखि युरोप, जापानदेखि दक्षिणपूर्व एसियाका राष्ट्रहरूसम्मले घतलाग्दो यन्त्रतन्त्रमन्त्र प्रयोगमा ल्याई सैनिक शासनमाथि दबाब हाल्दै छन् । बर्मा (म्यानमार) सँग जोडिएका दुई छिमेकी राष्ट्रहरू भारत र चीनले भने न गहकिलो प्रकारले सैनिक शासन स्थापनाको विरोध र निन्दा नै गरे, न त सैनिक शासनमाथि प्रत्यक्ष रूपमा प्रजातन्त्र वापसीको दबाब नै दिएका छन् । यस्तो किन भन्ने प्रश्न तेर्सिई नै रहेको समयमा प्रजातन्त्रको प्रवर्तक भारत र एकतन्त्री राजको उदाहरण चीन दुवैले सैनिक शासनसँग अझ उल्टो मिलेर अघि बढ्ने नीति खुला गरिसकेका छन् ।अंग्रेज सरकारको उपनिवेशवादको प्रपञ्चमा परेको बर्मालाई भारत सरकारअधीनस्थ एउटा अभिन्न राज्य बनाई राखियो । बंगाल प्रेसिडेन्सीभित्र राखिएको बर्मा राज्यमा भारतमा रहेको अंग्रेज सरकारकै नियमकानुनप्रभुत्व चल्थ्यो । बर्माको प्राकृतिक संसाधन, आफ्नै संस्कृतिजातजातिइतिहास रहँदारहँदै पनि अंग्रेजले आर्थिक र सामरिक पक्षलाई बलियो बनाउन सिंगापुर र मलायाभन्दा यसै राष्ट्रलाई महत्त्व दिने गर्थ्यो । पाब्लो नेरुदा र जर्ज अर्वेल अनि नेहरू, चाउ एनलाई, माओ त्सेतुङ र लर्ड माउन्टबेटन रंगुनलाई नै अँगालेर बसेका थिए । धेरै भारतीयका निम्ति रंगुन अहिलेको दुबईजस्तै धन आर्जन गर्ने अड्डा नै भएको थियो । सन् १९४९ को हिन्दी फिल्म पतंग को गीत मेरे पिया गए रंगुन बर्मेली भारतीयहरूका मुखमा जहिल्यै झुन्डिइरहेको पाइन्थ्यो । सन् १९३० को, प्रमुखतः भारतका तेलुगुभाषी र बर्मेली समुदायबीच रंगुनमा भएको पहिलो साम्प्रदायिक हिंसामा एक सय बीस जना मानिस मरेपछि त्यस राष्ट्रमा भारतीयहरूविरुद्ध अभियान सुरु भएको मानिन्छ । सन् १९३० मै साइमोन आयोगले बर्मालाई भारतको प्रान्त राख्नु हुँदैन, एउटा छुट्टै राष्ट्र बनाउनुपर्छ भन्ने प्रस्ताव अघि सार्यो । सन् १९३५ को भारत सरकारको अधिनियमअन्तर्गत बर्मा अधिनियम ल्याउँदै सन् १९३८ मा बर्मालाई एउटा राष्ट्रको दर्जा दिइएपछि अंग्रेज उपनिवेशवादीहरूले बिस्तारै बर्मालाई स्वतन्त्र राष्ट्रतर्फ हिँडाउने कार्यक्रम सुरु गरे । नभन्दै २७ जनवरी १९४७ मा अङ सानक्लेमेन्ट एटली सम्झौता गरियो र ४ जनवरी १९४८ मा बर्मा स्वतन्त्र राष्ट्र पनि भयो । तबसम्म भारत, पाकिस्तान र सिलोन (श्रीलंका) राष्ट्रले पनि स्वाधीनता पाइसकेका थिए ।बर्मालाई विध्वंस र सैनिक शासनतिर धकेल्नमा दोस्रो विश्वयुद्ध (सन् १९३९१९४५) को ठूलो हात छ । जापानको साम्राज्य एकातिरÙ ब्रिटिस सरकार, अमेरिका, क्यानडा, अस्ट्रेलिया, उपनिवेशवादमा रुमलिएको भारत र चीनको कुओमिन्ताङ अर्कातिर । युद्धको भुमरीमा व्यर्थैमा पर्यो बर्मा । जापानीहरूले लासियो, रंगुन र वरिपरिका क्षेत्रहरूको सर्वनाश गरिदिए । सन् १९४२ मा जापानीहरूले बर्माका बन्दरगाह, कारखाना, रेलवे प्रणाली, हवाइअड्डा, तेलकोइला खानी, बाटोपुल सबैसबै भुर्कुटै बनाइदिएÙ चकनाचुर बनाइदिए । सन् १९३० को दशकमा विश्वव्यापी फैलिएको ग्रेट डिप्रेसन (आर्थिक मन्दी) ले बर्मालाई पनि पहिल्यै खाएको थियो । जापानीहरू बर्मालाई थिच्दैमिच्दै भारतका उत्तरपूर्वी क्षेत्रहरू इम्फाल (मणिपुर) र कोहिमा (नागाल्यान्ड) पुग्दा भीषण युद्ध नै भयो । जुन १९४४ मा जापानीहरूले पहिलो पटक यी दुई युद्धभूमिमा हार खाएपछि नै दोस्रो महायुद्धको समाप्तिको सुरुआत भयो । क्रूर जापानीहरूसँग गोर्खा, भारतीय र अंग्रेज सिपाहीहरू कसरी लडे, इम्फाल र कोहिमामा निर्माण गरिएका युद्धस्मारकहरूले नै बताउँछन् । मुसलमानहिन्दुख्रिस्टान सबैलाई आआफ्नै रीतिरिवाजअनुसार राखिएको छ ती समाधिस्थलहरूमा । १४ डिसेम्बर १९४३ मा आफ्नो आहुति दिने फोर गोर्खा राइफल्सका २० वर्षीय कविराज लिम्बू, राजपूत रेजिमेन्टका १९ वर्षीय गुलाम रसुल अनि लंकासायरको फसिलियर्सका २७ वर्षीय हेनथोर्न सबैका स्मारक लहरै राखिएका छन् । कसैले लेखेका छन्, उनीहरूलाई हाम्रोबारेमा भनिदिनू, तिमीहरूको भोलिका लागि हामीले हाम्रो आज दियौं; कसैले, प्रिये एउटा सुन्दर भविष्यको योजना बनाएका थियौं, सपनामै शेष भयो; अनि त फेरि कसैले लेखेका छन्, कस्तो विडम्बना, गुड बाई पनि भन्न नपाई मृत्युलाई अँगाल्नपर्यो । सहिदहरूले यस्तै रुवाउने शब्दहरूद्वारा आआफ्ना स्मारकलाई सजाएका छन् । कोहिमाको यो युद्धस्मारक घुम्दा मेरै पनि आँखा, मन र मस्तिष्क नै रसाए ।जापानले बर्मामा यति भयानक हमला गरेको थियो कि, लगभग ६ लाख मानिस त्यहाँबाट भागेर भारततिर आए । ८० हजार भारतीयहरू मरे । पहाडकन्दराजंगल नाघ्दै आउँदा, उमेर गएका आमाबज्यूलाई छोरापतिले जंगलबीचमै गोली हानेर मार्न लाग्दा नातिनातिनाले चिच्याउँदै बज्यूलाई नमार्नुस् भनेर रोक्न परेको थियो । भाग्यवश, भारतबाट बर्मा जाने मधेसतिरका व्यापारीहरूले लौ, यो दबाई खानुस्, निको हुन्छ भन्दै दिएको दबाईले बज्यू ठीक भएकी थिइन् । रिट्ठाको गेडा पानीमा हालेर उमाल्दै लुगाफाटा धोएर, कुम्लोकुटुरो कसेर फेरि यत्रतत्र हिँड्दै उनीहरू दार्जिलिङ, नेपाल आदि पुगे । यो दन्त्यकथा होइन, दोस्रो विश्वयुद्धमा गोर्खा सिपाहीहरूले भोगेका यातनाको नांगो चित्रण हो । २८ जनवरी १९४५ मा सैनिकहरूले यसरी नै रेकर्ड समयमा बनाएका थिए, असमको लिडो हुँदै बर्माको काचिन पहाड भएर चीनको युनानको कुनमिङ पुग्ने लिडो वा स्टिलवेल रोड ।च्याङ काई सेकको नेतृत्वमा रहेको कुओमिन्ताङको सर्वशक्तिमान राष्ट्रिय सेना दोस्रो विश्वयुद्धमा बर्मामा होमिएपछि, ऊ अति नै कमजोर स्थितिमा पुग्दा नै, कम्युनिस्ट पार्टीको नेतृत्वमा रहेको पिपल्स लिबरेसन आर्मीले चीनलाई कब्जा गर्दै सन् १९४९ मा स्वाधीनता दियो । यसअघि चीनभित्रै भयानक जनयुद्ध भयो । अर्कातिर, सन् १९४७ मा भारत र पाकिस्तानको विभाजन हुँदा साम्प्रदायिक दंगामा लाखौं होमिए ।बर्माभारतचीन स्वतन्त्र राष्ट्र भएपछि बर्मामा कसरी र कसले प्रभावशाली सम्बन्ध राख्ने भन्ने विषयमा प्रतिस्पर्धा सुरु भयो । एकातिर पण्डित नेहरूको व्यक्तिगत क्षेत्रीयअन्तर्राष्ट्रिय मान्यता अनि भारतबर्माको अति घतलाग्दो सम्बन्ध, अर्कातिर चीनले बर्माका विद्रोहीहरूबीच खेलेको भूमिका र प्रधानमन्त्री यु नुको सन् १९५४ मा पहिलो चीन भ्रमण । नेहरू र इजिप्टका गामेल नासेरलाई सन् १९५५ मा गुटनिरपेक्ष राष्ट्रका प्रवर्तक भन्दै रंगुनका सहरमा दिइएको स्वागतले चीन फेरि विचलित । यसैबीच भएको थियो बर्मा स्वतन्त्रतापछिको पहिलो सैनिक शासन, २ मार्च १९६२ मा । सैनिक शासनले प्रधानमन्त्री यु नु र राष्ट्रपति विन मङलाई थुनिदियो, भारतीयहरूलाई खेद्नसम्म खेद्यो र लुट्नसम्म लुट्यो । भारतबर्मा सम्बन्ध यसरी तीतो हुँदै गयो । अर्कातिर, चीनले सैनिक शासनलाई सीधै सघायो । चीनका तीन लक्ष्य थिए । पहिलो, भारतको राजनीतिक, आर्थिक एवं सैन्य प्रभावलाई स्याँट्ठै पारिदिने । दोस्रो, अमेरिका र युरोपलाई टाढा राख्दै सैनिक शासन बलियो र सुदृढ बनाउने । तेस्रो, बर्माको प्रचुर प्राकृतिक संसाधनमा आधिपत्य जमाउने ।चीनले बिस्तारै बर्मामा प्रभुत्व जमाउन थाल्यो । अर्कापट्टि भारत बर्मामा फेरि प्रजातन्त्र स्थापित गरिनपर्छ भन्नेतिर लाग्यो । सैनिक शासनको भित्री लक्ष्यचाहिँ प्रजातन्त्रको जरै उखेलेर फ्याँक्नु थियो । चीनमा भएको सन् १९६६७६ बीचको सांस्कृतिक क्रान्तिले बर्मामा पनि उथलपुथल ल्यायो । चारैतिर विद्रोही शक्तिहरू उम्लिए । विद्रोह दमन गर्न चीनले बर्माको सैनिक शासनलाई हतियारदेखि अन्य सबै सुविधासम्म जुटाइदियो । यसरी रोहिंग्या शरणार्थीहरूलाई खेदियो । यो मात्रै कहाँ हो र, भारतको उत्तरपूर्वी क्षेत्रका नागामणिपुरीअसमी विद्रोहीहरूको मूल अड्डा नै भयो बर्मा ! भारतबर्मा सम्बन्ध अझै टाढियो ।जनवरी १९७६ मा माओको प्रपञ्च सकिनासाथ चिनियाँ नेता देङ स्याओपिङले जुन १९७८ मा बर्मा भ्रमण गरे । घतलाग्दो भ्रमण थियो यो । चीनले बर्मामा सबैलाई पछारिदियो । सन् १९९० मा बर्माचीन व्यापार ३७२ मिलियन अमेरिकी डलर थियो, जुन २०१८ मा ११,७९६ मिलियन डलर पुग्यो । अर्थात्, बर्माको मोठ विश्व व्यापारको ३३ प्रतिशत नै चीनले ओगट्यो । अर्कापट्टि भारतबर्मा व्यापार अति नै कम भर्खर १,५०० मिलियन डलर देखिन थाल्यो । बर्माको सिमाना मुसे र चीनको रुइलो, युनानबीचको व्यापार मात्रै ६,००० मिलियन डलर पुग्यो । चीनले बर्मासँग अब डलरमा व्यापार नगरौं, चीनको मुद्रा युआनमा गरौं भनेपछि बर्माको घरेलु मुद्रानीतिमा पनि चीनको प्रभुत्व बढ्ने नै भयो । अर्कातिर, मणिपुरको मोरे र बर्माको तमु सिमानामा व्यापारमाथि आधिकारिक सम्झौता भए पनि व्यापारले पारै नल्याएको जस्तो देखियो । यति विघ्न सरकारी कागजपत्र चलाउनपर्ने भयो कि, सीधासफा व्यापारभन्दा तस्करी नै छिटोठूलो फाइदाजनक हुने भयो ।सन् २००५ मा भारतबंगलादेशबर्माबीच बर्माबाट ग्यास ल्याउनलाई पाइपलाइन बिछ्याउने सम्झौता धुमधामसँग गरियो । भारतका तेलमन्त्री मणि शंकर अय्यरले ठूलै कुरो सोचेका थिए । भित्रभित्रै के भयोभयो, सम्झौताले पनि फेल खायो र अय्यरलाई तेलमन्त्रीको अभिभाराबाट पनि हटाइयो । अय्यरले दिल्लीबाट प्रकाशित हुने डाउन टु अर्थ पत्रिकालाई ४ जुलाई २०१५ मा दिएको अन्तर्वार्ता पढ्दा खल्लो लाग्छ, भारतको कूटनीतिक संस्था र तेल मन्त्रालयबीचको खिचातानी पत्तो पाउँदा । यही कुरोलाई चीनले टपक्क टिप्यो । सन् २००८ मा बर्माचीनबीच ग्यास पाइपलाइन र तेल पाइपलाइन सम्झौता भयो । र चीनले बर्माको अराकानमा रहेको स्वे ग्यास भण्डारबाट ७९३ किलोमिटरको पाइपलाइन बिछ्याएर सन् २०१३ मा युनानभित्र ग्यास पुर्यायो । गुइचाउ, चोङचिङ र गुआङ्सी प्रान्तहरूमा पनि १ बिलियन डलरभन्दा बढी पुँजी लगाएर भित्रभित्रै ग्यास पुर्याइयो । यसरी नै तेलको पाइपलाइन पनि बिछ्याइयो । चाखलाग्दो कुरो के छ भन्दा, यही तेल र ग्यास भण्डारबाट भारतमा बंगलादेश भएर तेल र ग्यास आउनु थियो । चीनले लगेका पाइपलाइन निर्माणमा कतिपय भारतीय कम्पनीहरूले पनि भाग लिएका थिए ।भारतले आफूलाई बर्मासँग भौतिक रूपमा जोड्न लगभग १,३६० किलोमिटरको भारतबर्माथाइल्यान्ड त्रिपक्षीय राजमार्ग, जसले कलकत्ता र बर्माको सितवे बन्दरगाहलाई जोड्छ, अनि २२० किलोमिटरको पालेत्वाजोरिनपुई राजमार्ग बनाउन थाल्यो, जुन अब अन्तिम चरणमा पुगेका छन् । यी सब परियोजनाहरू धेरै लम्बिए । अर्कातिर, चीनले पाकिस्तानको चीनपाकिस्तान इकोनोमिक कोरिडोर जस्तै बर्मामा चीनम्यानमार इकोनमिक कोरिडोरको निर्माण कार्य सन् २०१९ मा तय गर्यो । पछि थाहै नपाई यो परियोजना बनाइसक्दा हामी फेरि वाल्ल पर्यौं । सन् २०१९ मा बर्माको सैन्य दलको प्रमुख खाबों नेसनल डिफेन्स कलेज (नेपिताउ) मा मलाई भारतका उत्तरपूर्वी क्षेत्रहरूमा सरकारले कसरी द्वन्द्व आदिको समाधान गर्यो र गर्दै छ भन्ने विषयमा व्याख्यान दिन निम्त्याइएको थियो । व्याख्यानपछि उनीहरूमा कौतूहलको आगो देख्दा, भारतका कूटनीतिज्ञहरूले बर्मालाई दिनपर्ने कुरो दिएकै छैनन्जस्तो लाग्यो । भारतको संविधानको छैटौं अनुसूचीलाई कसरी प्रयोगमा ल्याएर भारत सरकारले उत्तरपूर्वी क्षेत्रमा शान्ति स्थापना गर्यो भन्ने पत्तो पाउँदा उनीहरू अवाक् भए । किनकि उनीहरूले पनि यस्तै शान्तिको मोडल खोज्दै छन्, जुन चीनले दिनै सक्तैन ।बर्माको सैनिक शासनले नै रोहिंग्या शरणार्थीहरूको समस्या अघि बढाउँदै अझै घात पुर्याएको हो । सैनिक शासनले षड्यन्त्रै गरेर यस विषयमा आङ सान सु चीले मानव अधिकार हनन गरेको दुन्दुभि बजायो । अमेरिकायुरोप पनि षड्यन्त्रभित्र रुमलिए र सु चीको बदनामीको छालै काढिदिए । भारत र चीन यसैले यी शरणाथीहरूका विषयमा सतर्क छन् । भारतले छिर्नै दिँदैन यी शरणार्थीहरूलाई । भारतचीन दुवैले बंगलादेशको कक्स बजारमा स्थापित शरणार्थी शिविरमा सहायता मात्रै नपुर्याएर, रखाइन राज्यमा बर्मा सरकारलाई आर्थिकसामाजिक विकासका निम्ति धनका पोकाहरू अगाडि राखिदिए ।बर्मामा भारतचीनको प्रतिस्पर्धा अध्ययन गर्न योग्य छ । चीनले क्षेत्रीयतावादलाई परै सारेर द्विपक्षीय सम्बन्ध सुगठित बनाउँदै छ । अर्कातिर, भारतले आफ्नो पारम्परिक सम्बन्धका ढोकाहरू (संस्कृति, बौद्ध धर्म, शिक्षा) खोल्दै छ । बर्मामा जहीँ गए पनि चीनको छाप देखिहाल्छौं । उतापट्टि भारतको ऐतिहासिक छाप धमिलिँदै जाँदै छ । राजधानी नेपिताउको हवाइअड्डासम्म चीनले बनाइदियो र उद्घाटन पनि चीनकै सैन्य प्रमुखले गरे । बर्मेलीहरू भन्छन् चीन चीनै हो, भारत भारतै हो; यी दुई राष्ट्रसँग अलगअलग ढंगमा सम्बन्ध राख्नपर्छ । एउटाको कडा शक्ति छ, अर्काको नरम शक्ति । दुवैलाई चुसेर सन्तुलन बनाउनुमा फाइदा छ ।"
अक्सिजन दिनेहरूलाई अपमान,"जेठको पहिलो साता कोरोना संक्रमण उत्कर्षमा पुगिरहेका बेला देशैभरिका अस्पतालहरूबाट एउटै खबर आइरहेको थियो अक्सिजनको चरम अभाव, संक्रमितको मृत्यु । मौजुदा स्वास्थ्य प्रणालीले थेग्नै नसक्ने गरेर अस्पतालमा बिरामीको चाप बढेसँगै मृत्युको ग्राफ उकालिइरहेको थियो । मृत्युको बाढी पसेजस्तो, निरीहताको हदमै पुगेजस्तो स्थिति थियो ।याचना र हारगुहारले वायुमण्डल भरिएझैं भएका बेला खाडीबाट एउटा शीतल खबर आयो । खबरको पहिलो शृंखला थियो कुवेतबाट ५ सय ६० अक्सिजन सिलिन्डर नेपाल आउने । त्यसको केही दिनमै खाडीका कामदारहरूको पसिनाको कमाइले किनिएका सिलिन्डरहरू नेपाल आइपुगे । ती फगत अक्सिजन सिलिन्डर मात्रै थिएनन्, एक मुठी अक्सिजनको अभावमा अन्तिम सास फेरिरहेकाहरूका निम्ति जीवनअमृत थियो । आईसीयूमा प्रियजन छाडेर अक्सिजनको खोजीमा आलसतालस भई कुदिरहेकाहरूका निम्ति त्यो आँतै हरहराउने खबर थियो ।हामी कमैलाई सम्झना छ, त्यसरी सिलिन्डर किन्नेहरू कोको थिए ? नेपाल गहिरिँदो स्वास्थ्य संकटको भुंग्रोमा परेका बेला र श्रमगन्तव्य देशहरू नै कोरोना संक्रमणले अस्तव्यस्त भएका बेला नेपालमा अक्सिजन सिलिन्डर पठाउन तिनलाई केले उत्प्रेरित गर्यो होला ?श्रमिकहरूले पसिनाको बुँदबुँद जम्मा गरेर अक्सिजन सिलिन्डर पठाएकै दिनतिर त हो, हाम्रो मतको सिँढी चढेर अग्ला देखिएका केही माननीयले लुकाई छिपाई आफ्ना जिल्लाहरूतिर, आफ्ना गामठामतिर अक्सिजन सिलिन्डर पठाइरहेको सुनिएको ! प्रचारको चरम भोकले छटपटाएका केही छोटेमोटे नेताले दाताबाट आएका सिलिन्डरमा आफ्नो नाम टाँसेर भोक मेटेको ! अस्पतालका बेडदेखि आईसीयूका क्याबिनसम्म सोर्सफोर्सको फोहोरी राजनीति छरपस्टै भएको !साउनको पहिलो साता काठमाडौंको टेकुस्थित सहिद शुक्रराज ट्रपिकल तथा सरुवा रोग अस्पतालबाट अर्को खबर आयो खाडी र मलेसियालगायतमा श्रम गर्न जान लागेकाहरू कोरोनाविरुद्धको खोप लगाएको प्रमाणपत्र लिन मध्यरातदेखि अस्पतालमा लाइन बसिरहेका छन् । स्वदेशभित्र रोजगारीको सम्भावना नदेखेर कोरोनाकहरका माझ पनि प्रवासिन बाध्य उनीहरू कुन धैर्यले अस्पतालमा मध्यरातदेखि नै लाइनमा उभिएका होलान् ? मध्यरातमा उनीहरूको दुःख बुझ्ने राज्य सायदै त्यहाँ थियो ।श्रमिकहरू अस्पतालमा त्यसरी घण्टौं लाइन बसेको यो पहिलो दृश्य भने थिएन । कोरोनाको पहिलो लहर उत्कर्षमा पुगेका बेला पनि पीसीआर परीक्षण गर्न उनीहरू यसै गरी त्यही सरकारी अस्पतालको आँगनमा रातरातभर जाग्राम बसेका थिए । फरक यत्ति थियो ती श्रमिकहरू देशभित्रै नंग्रा खियाउनेहरू थिए, यी श्रमिकहरू प्रवासमा पसिना बगाउन जाने तयारीमा थिए । दुवैसँग थियो, राज्यले गरेको परचक्री व्यवहारको साझा अनुभूति । भलै घण्टौं लाइनमा उभिँदाका थकान र छटपटीमाझ उनीहरूको आक्रोशको स्वर कतै दबिएको थियो ।प्रवासमा श्रम बेच्न जान लागेका तन्नेरीहरू टेकुमा रातभर लाइन लागेको खबर आएको भोलिपल्ट, मलेसियामा मृत्यु भोगेका नेपाली कामदारहरूका २४ शव र ३ अस्तु काठमाडौं आइपुगे । मृत्युको खबर हुरहुरिएर आएको हप्तौंसम्म शोकले इन्तु न चिन्तु भएका परिवारजन र प्रियजनहरू त्यस दिन त्रिभुवन विमानस्थलको एउटा कुनामा बिहानैदेखि मिनेट र सेकेन्ड गनेर बसिरहेका थिए । मृत्युको शोकले तिनीहरूलाई यसरी गालेको थियो, श्रम दस्तुर तिरेर कमाउन विदेश हिँडेका प्रियजनको मृत्युको कारण सोध्ने समय पनि उनीहरूसँग थिएन । सरकारले समयमै शव किन ल्याइदिन सकेन ? शोकको घना बादलमुनि सारा परिवारजन हप्तौंसम्म व्याकुल भएर बस्दा कति छटपटी भयो ? यस्ता केही कुरा सुनाउने तागत उनीहरूमा सायदै बाँकी थियो । ढिलै भए पनि कम्तीमा शव त आयो भनेर आफैंलाई थुमथुम्याउनुपर्ने स्थिति आखिर कसले सृजना गरेको होला ? यो प्रश्न विमानस्थलको एउटा कुनामा मडारिइरहेको शोकको घना वायुबीच हराइरहेको थियो ।तीन महिनाका बीचमा देखा परेका उपर्युक्त तीन परिदृश्यले राज्यले प्रवासी कामदारलाई कस्तो व्यवहार गरिरहेको छ र प्रवासी कामदारले देशका निम्ति के गर्न खोजिरहेका छन् भन्ने स्पष्ट खुलाउँछ । रेमिट्यान्सको टेकोले धानिएको अर्थतन्त्र भएको देशका श्रमिकहरूले राज्यबाट के पाइरहेका छन् ? घण्टौं लाइन लागेपछि पाइने श्रम स्टिकर, एक मात्र अन्तर्राष्ट्रिय विमानस्थलमा भेदभावपूर्ण व्यवहार अनि श्रमगन्तव्य देशस्थित कूटनीतिक नियोगका कर्मचारीहरूको नमीठो भाषा र ढिलासुस्तीमा गिनिज बुकमै रेकर्ड बस्ने कार्यशैलीको स्वाद !बदलामा उनीहरूले पठाएको रेमिट्यान्सले नेपाली समाजको ठूलो ग्रामीण र अर्धसहरी हिस्साको बजार चलायमान भएको छ । सस्तो श्रममै चित्त बुझाएर र दुर्भाग्यवश आफ्नो मृत्यु भयो भने शवसम्म पनि सरकारले समयमै परिवारजनमाझ पुर्याइदिन सक्दैन भन्ने सत्य थाहा पाएर नेपालीले परदेशमा कसरी काम गरिरहेका होलान् ? कसरी स्वदेशमा पर्ने हर विपत्तिमा जुट्न सकेका होलान् ?भूकम्पको परकम्प त बेलाबखत आइरहेकै छ तर के हामीले प्रवासी श्रमिकहरूले भूकम्पलगत्तै पठाएको राहतले त्यति बेला जगाएको आशा बिर्सिसक्यौं ? हाम्रा कलाकारहरूले खाडी र मलेसियामा कन्सर्ट वा कार्यक्रम गरेर फर्किंदा खल्तीभरि खुसी बोकेर फर्किएको पो भुल्यौं कि ? कोही दुःखबिमार पर्दा उनीहरूले रकम उठाएर पठाएको खबर पो सम्झिन छाड्यौं कि ?बिर्सेका छैनौं भने प्रवासी श्रमिकहरूलाई कोरोनाविरुद्धको खोप लगाएको प्रमाणपत्र लिन मध्यरातदेखि लाइनमा उभिनुपर्ने स्थिति किन बनाइयो ? हामीले बिर्से पनि समयले त सम्झिरहेको छ, कोरोनाको पहिलो लहरमा जस्तै दोस्रो लहरमा पनि भारतमा काम गर्ने श्रमिकहरूलाई सीमानाकामा थुनेर कसरी आलसतालस पारिएको थियो ! कसरी उनीहरूको बचेखुचेको आत्मसम्मान र बाँचिएला नि त भनेर स्वदेश फिर्दाको उत्साह धूलिसात् पारिएको थियो !स्मृतिहरणको रोगबाट ग्रसित हामीले वर्षौंअघिका कुरा त बिर्सन्छौं नै, निकट विगतका कुरा पनिउति साह्रो ख्यालमा राख्दैनौं । राख्थ्यौं भने तीन महिनाका बीचमा देखिएका उपर्युक्त तीन फरक परिदृश्यले हाम्रो मन त भतभती नै पोल्नुपर्ने हो । कोही न कोही त समानुभूतिको स्वर लिएर अगाडि आएको देखिनुपर्ने हो ?घरभित्र झगडा सल्काएर विग्रहको एकअर्कालाई खरानी छर्किरहेका कम्युनिस्टहरूको त के कुरागराइ भयो र ! बीपीको नामको बर्को ओडेर बेलाबेला पुलुक्क देखिने र परिस्थितिले सबै जुराइदिएपछि सत्तामा चढ्ने कांग्रेसका माननीयहरूले पनि यी दृश्यहरू देखेर कहीँकतै सार्वजनिक मञ्चमा एकाध मिनेट खर्चिएको सुन्न पाइएन । भेनेजुयलाका पक्षमा विज्ञप्ति निकाल्ने होऊन् वा कुनै उद्योगपतिलाई मन्त्री बनाउन हतारिने, सबै आफ्नै दोकानको बहीखातामा हराइरहेका छन् ।राजनीतिक उतारचढावमा बितेको पछिल्लो एक दशकमा रेमिट्यान्स आप्रवाहको कुल गार्हस्थ्य उत्पादनसँग औसत अनुपात २५ प्रतिशत छ । सबैलाई हेक्का होस्, घरेलु अर्थतन्त्रको यही टेको लगाउन त्यतिका धेरै तन्नेरी टेकुमा मध्यरातदेखि लाइनमा बसेका थिए । आर्थिक वर्ष २०६५६६ मा २ सय ९ अर्ब विप्रेषण पठाएका प्रवासी नेपालीहरूले आर्थिक वर्ष २०७५७६ मा ८ सय ७९ अर्ब पठाएका थिए । बदलामा उनीहरूले के पाए ? के पाइरहेका छन् ?खाडीका देशमा राजनीतिक दलपिच्छे सम्पर्क मञ्चहरू छन् । के ती मञ्चमा पद ओगेटेर बसेकाहरू मध्यरातको टेकुलाइनका विषयमा, दर्जनौं शव खाडीका देशमा महिनौंदेखि थुप्रिएका विषयमा वा स्वाँस्वाँ र फ्वाँफ्वाँ गर्दै सीमानाकामा आइपुगे पनि कैयौं दिनसम्म त्यहीँ अड्किएका श्रमिकहरूका पक्षमा बोल्छन् ? सायद तिनीहरूको बोलीको रिमोट कन्ट्रोल तिनैसँग छ, जो कोरोना महाव्याधिमा कुरूप खेलमा मग्न थिए । बचेको समय तिनले आफ्नालाई घरमै लगेर वा पालो मिचेर खोप लगाइदिन वा अस्पतालमा हप्कीदप्की गरेर आफ्ना मान्छेलाई बेड मिलाइदिन खर्चेका थिए भन्ने सर्वविदितै छ ।रेमिट्यान्सको सेकतापले नेपालको गरिबी न्यूनीकरणसहित सामाजिक एवं मानव विकास सूचकांकमा देखिएको उल्लेख्य सुधारबारे कैयौं सरकारी प्रतिवेदनले लेखिसकेकै छन् । आर्थिक वर्ष २०६०६२ मा गरिबीको रेखामुनि रहेको ३०९ प्रतिशत जनसंख्या रेमिट्यान्सकै रापतापले आर्थिक वर्ष २०७४७५ मा १८७ प्रतिशतमा झरेको यथार्थ हामीमध्ये धेरैलाई थाहै छ । संयुक्त राष्ट्र संघको दिगो विकासको लक्ष्यअनुसार, नेपालको निरपेक्ष गरिबीको रेखालाई सन् २०३० सम्म एक अंकमा झार्ने विश्वासका पछाडि यही रेमिट्यान्स कारक देखिन्छ ।जोकोहीलाई याद होस्, कैयौं सामाजिक सूचकांकहरूमा सुधार ल्याउन प्रवासिएका श्रमिकहरूमध्ये मृत्युवरण गरेकाहरूलाई हप्तौंपछि मात्रै सरकारले स्वदेश ल्याउने चाँजो मिलाएको थियो । कतिका परिवारले त शव स्वदेश ल्याउने टुंगो कहिले हुने हो भन्ने यकिन नभएपछि सरकारी निकायलाई विदेशमै शवदाह गर्ने लिखित अनुमतिसम्म दिएका थिए । तिनैले हो एकाबिहानै विमानस्थल पुगेर आफ्ना प्रियजनको अस्तु बुझेको । हातमा अस्तु लिएर तिनले वर्षौं वा महिनौंअघि गएका आफ्ना प्रियजन अब कहिल्यै फर्केर आउँदैनन् भनी कसरी चित्त बुझाएका होलान् ? के त्यो एउटा श्रमिकको मात्रै अस्तु थियो ? थिएन, त्यो त हाम्रो हराएको विवेक, हामीले गुमाउँदै गएको इमानसहितको राजनीति र अभिभावकीय भूमिका निर्वाह गर्नुपर्ने राज्यको हराएको मतिको पनि अस्तु थियो ।ट्वीटर :"
१२ कक्षाको परीक्षा फेरि अन्योलमा,"काठमाडौं (कास) राष्ट्रिय परीक्षा बोर्डले मिति तोकेर तालिका सार्वजनिक गरेको कक्षा १२ को परीक्षा अन्योलमा परेको छ । कोरोना संक्रमितको संख्या बढ्न थालेको भन्दै स्वास्थ्य तथा जनसंख्या मन्त्रालयले परीक्षा भर्चुअल वा भौतिक कसरी सञ्चालन गर्ने भन्दै छलफल अघि बढाएपछि अन्योल भएको हो । शिक्षा मन्त्रालयले विद्यार्थीलाई भौतिक रूपमा उपस्थित गराएरै परीक्षा सञ्चालन गर्ने निर्णय गरिसकेको छ । विद्यालयमै परीक्षा गराउन बोर्डले साउन ३१ देखि भदौ ९ सम्मको तालिका सार्वजनिक गरिसकेको छ । यसअघि जेठ २६ मा तय भएको परीक्षा कोरोनाको दोस्रो लहर सुरु भएपछि रोकिएको थियो ।कोरोना संक्रमितको फेरि संख्या बढ्दै गएपछि स्वास्थ्य मन्त्रालय भौतिक रूपमा परीक्षा सञ्चालन गर्न नहुने पक्षमा छ । कोभिड१९ को तेस्रो लहरको जोखिम बढ्दै गएको सन्दर्भमा परीक्षासम्बन्धी कार्यक्रम स्थगन गरी आन्तरिक मूल्यांकनका आधारमा नतिजा प्रकाशन गर्ने सम्बन्धमा शिक्षा मन्त्रालयसँग परामर्श गरी उचित निर्णय गरिनेछ, मन्त्रालयले सोमबार गरेको पत्रकार सम्मेलनमा स्वास्थ्य राज्यमन्त्री उमेश श्रेष्ठले भने, सीसीएमसीसँग पनि यस विषयमा छलफल गर्छौं । विद्यार्थीको भौतिक उपस्थितिसहित परीक्षा सञ्चालन गर्दा संक्रमण फैलन सक्ने मन्त्रालयले आकलन गरेको छ । भौतिक रूपमा परीक्षा नगर्ने हो भने कोभिड१९ संकट व्यवस्थापन केन्द्र (सीसीएमसी) को सिफारिसमा मन्त्रिपरिषद्ले निर्णय गर्नुपर्ने हुन्छ । राज्यमन्त्री श्रेष्ठले कक्षा १२ सहित सबै तहको परीक्षा आन्तरिक मूल्यांकनबाट गर्न शिक्षा मन्त्रालयसँग छलफल गरिने बताए । पत्रकार सम्मेलन सकिएलगत्तै श्रेष्ठले सीसीएमसीका प्रमुख कार्यकारी अधिकृत बालानन्द शर्मासँग पनि छलफल गरेका थिए । परीक्षा रोक्ने भन्ने होइन । भौतिक रूपमा गर्ने कि घरमै बसेर भर्चुअली गर्ने भन्नेमा छलफल भइरहेको छ । संसद्को शिक्षा र स्वास्थ्य समितिले स्वास्थ्यकर्मीसहितको हेल्थ डेक्सको व्यवस्था गरेर सुरक्षित तरिकाले परीक्षा सञ्चालन गर्न सरकारलाई निर्देशन दिएको छ । त्यस्तै परीक्षामा सहभागी हुने विद्यार्थीलाई खोपको व्यवस्था गर्नसमेत समितिले सुझाव दिएको छ । समितिको निर्देशन र सुझाव कार्यान्वयन गर्न आवश्यक सहयोग गरिदिन भन्दै शिक्षा मन्त्रालयले स्वास्थ्यलाई पत्राचारसमेत गरेको छ ।"
"विद्युत् महसुल छुट बजेटमा घोषणा, कार्यान्वयनमा छैन","निषेधाज्ञाका लागि घोषित महसुल छुट१ २० युनिटसम्म खपत गर्ने घरायसी ग्राहकलाई निःशुल्क बिजुली२ १५० युनिटसम्म खपत गर्ने घरायसी ग्राहकलाई ५० प्रतिशत छुट ३ २५० युनिटसम्म खपत गर्नेलाई ३० प्रतिशत छुट४ उत्पादनमूलक उद्योग, होटल र चलचित्र उद्योगलाई डिमान्ड शुल्कमा छुट५ सबै खानेपानी र सिँचाइ उपभोक्ता समितिलाई डिमान्ड शुल्क र महसुल पूरै छुट ६ अक्सिजन उत्पादन गर्ने कम्पनीलाई ५० प्रतिशत छुट ७ मकवानपुरमा स्थानान्तरण हुने काठमाडौंका उद्योगलाई ५ वर्षसम्म डिमान्ड शुल्क निःशुल्क"
एक लाख जनाले पाएनन् कोरोना बिमा भुक्तानी,"सात दिनभित्र दाबी रकम दिने भनेर सुरु भएको कारोना बिमामा करिब एक लाख दाबी भुक्तानी अन्योलमा परेको छ । तोकिएको समयमा सुरुदेखि नै कसैले पनि भुक्तानी पाएनन् नै । अहिले भने पैसा नै नपाइने हो कि भन्ने अन्योल बढेको छ । करिब ५ महिना (गत फागुन अन्तिम साता) यता अपवादबाहेक कसैले पनि दाबी भुक्तानी पाएका छैनन् । गत असार मसान्तदेखि कोरोना बिमालेखको अवधि पनि सकिएको छ । बिमा कम्पनीहरूले यही साउन १५ पछि कुनै पनि दाबी नलिने निर्णय नै गरेका छन् । तर त्यसअघिका दाबीका लागि बिमितले कहिलेसम्म कुर्नुपर्ने हो, टुंगो छैन ।कोरोना बिमा मापदण्डअनुसार सरकारले तिर्नुपर्ने दायित्व (रकम) नआएको भन्दै बिमा कम्पनीहरूले दाबी भुक्तानी रोकेका हुन् । गत शुक्रबारसम्म करिब ९६ हजार ४ सय दाबीको भुक्तानी बाँकी छ । ती दाबीबापत कम्पनीले बिमितलाई ९ अर्ब ६४ करोड १७ लाख ३१ हजार ६ सय रुपैयाँ भुक्तानी बाँकी रहेको बिमा समितिको तथ्यांक छ । भुक्तानी गर्न बाँकी दाबीमध्ये अधिकांश प्रतिव्यक्ति एक लाख रुपैयाँका छन् । प्रतिव्यक्ति ५० हजार र उपचार खर्चका आधारमा भुक्तानी हुने दाबी कम रहेकाले कुल तिर्न बाँकी दाबी रकमलाई एक लाख रुपैयाँले भाग गरेर रकम नपाएका बिमित संख्या निकालिएको हो ।कोरोना बिमा मापदण्डमा सरकारले पनि बिमाको दायित्व बेहोर्ने भनिएको छ । सोही प्रावधानअन्तर्गत सरकारले बेहोर्नुपर्ने रकम भुक्तानीका लागि बिमा समितिमार्फत कम्पनीले करिब ४ महिनाअघि (गत चैत दोस्रो साता) सरकारसँग ३ अर्ब रुपैयाँ मागेका छन् । समितिले गत चैत दोस्रो साता अर्थ मन्त्रालयलाई पत्र लेखेर उक्त रकम मागेको हो । तर सरकारले अझै पैसा दिएको छैन । कोरोना बिमाका लागि रकम भुक्तानी सम्बन्धमा सोमबारसम्म कुनै पनि निर्णय नभएको अर्थ मन्त्रालयका प्रवक्ता महेश आचार्यले बताए । यसबारे केही निर्णय भएको छैन, उनले भने, अहिले मैले तपाईंलाई भन्न सक्ने यत्ति हो । सरकारबाट पैसा नआएकाले कम्पनीहरूले भुक्तानी दिन नसकेको नियामक निकाय बिमा समितिका अध्यक्ष सूर्यप्रसाद सिलवालले बताए । बिमा भुक्तानी नपाएपछि ठाउँठाउँमा बिमितबाट बिमा कम्पनीका कार्यालय घेराउ, तोडफोड भएको गुनासो बिमक संघले गरेको छ, उनले भने, अब सरकारले पैसा दिन ढिलो गरिदिनु भएन । मापदण्डअनुसार बिमा कम्पनी, बिमा समिति र पुनर्बिमाले तिर्नुपर्ने रकम भुक्तानी भइसकेको छ । अब सरकारको दायित्व मात्र बाँकी छ । मापदण्डअनुसार बिमा कम्पनीहरूले आफूले तिर्नुपर्नेभन्दा १ अर्ब २८ करोड रुपैयाँ बढी रकम भुक्तानी गरिसकेको समितिको दाबी छ । अब सरकारबाट रकम नआएसम्म कम्पनीले तिर्न सक्ने अवस्था नभएको पनि अध्यक्ष सिलवालले बताए । सोमबार पनि पैसा माग्दै अर्थ मन्त्रालयलाई पत्र पठाएका छौं । योसहित लिखित रूपमा तीन वटा पत्र अर्थ मन्त्रालयमा पठाइसकेका छौं, उनले भने, मौखिक रूपमा कैयौंपटक अनुरोध गरिसकेका छौं । मन्त्रालयबाट आश्वासन मात्र पाइयो । पैसा पाइएन । हालसम्म १ लाख ३७ हजार ७ सय ५४ दाबी परेको समितिको तथ्यांक छ । यी दाबीबापत कम्पनीहरूले १३ अर्ब १४ करोड १७ लाख ३१ हजार ६ सय रुपैयाँ भुक्तानी गर्नुपर्छ । त्यसमध्ये ४ अर्ब ७८ करोड ८१ लाख ७१ हजार रुपैयाँ भुक्तानी भइसकेको छ । यो औसतमा ४७ हजार ८ सय ८० वटा दाबीबापतको हो । भुक्तानी भइसकेको रकममध्ये ३ अर्ब ५० करोड रुपैयाँ बिमा पुलअन्तर्गत र १ अर्ब २८ करोड रुपैयाँ बिमा कम्पनीले तिरेका हुन् । पुलमार्फत भएको भुक्तानीमा बिमा कम्पनी, बिमा समिति र पुनर्बिमा कम्पनीले योगदान गरेका हुन् । अब ९ अर्ब ६४ करोड १७ लाख ३१ हजार ६ सय रुपैयाँ भुक्तानी गर्न बाँकी छ । यो कुल दाबीको करिब साढे ६३ प्रतिशत हो । कम्पनीका अनुसार यो सबै रकम सरकारले तिर्नुपर्ने दायित्व हो ।कोरोना बिमामा सरकारले दिनुपर्ने रकम नआउँदा बिमितलाई दाबी भुक्तानी दिन नसकिएको नेपाल बिमक संघका महासचिव चंकी क्षेत्रीले बताए । सरकारबाट पैसा नआएकाले भुक्तानीको काम ठप्प छ, उनले भने, बिमितलाई परेको मर्काबारे थाहा छ । तर कम्पनीले धेरै जोखिम लिन सक्ने कुरा पनि भएन । कम्पनीले भुक्तानी रोकेपछि बिमितहरू आक्रामक भएर कार्यालय घेर्न र तोडफोडमा समेत उत्रिन थालेको उनको भनाइ छ । सरकारबाट पैसा आएपछि २४ घण्टा कर्मचारी खटाएर भए पनि बढीमा साताभित्र भुक्तानी गरिसक्छौं, उनले थपे । संक्रमित भएपछि आफूले पाउनुपर्ने बिमा रकम नपाउँदा औषधोपचार गर्न अप्ठ्यारो भएको मात्र नभई बिमाप्रतिको विश्वास नै गुमेको बिमितको गुनासो छ ।२०७७ जेठमा बिमा समिति, बिमा कम्पनी, पुनर्बिमा कम्पनी र सरकारबीच भएको सहमतिअनुसार कोरोना बिमामा परेका दाबीमध्ये १ अर्ब रुपैयाँसम्मको दाबी भुक्तानी बिमा कम्पनीहरूले नै भुक्तानी गर्नुपर्नेछ । १ अर्ब रुपैयाँभन्दा माथि २ अर्ब रुपैयाँसम्मको नेपाल पुनर्बिमा कम्पनीले, दुई अर्बभन्दा माथि साढे २ अर्ब रुपैयाँसम्मको बिमा कम्पनीहरूको महाविपत्ति कोषबाट बेहोरिने सहमति थियो । २ अर्ब ५० करोडदेखि ३ अर्ब ५० करोड रुपैयाँसम्मको दाबी भुक्तानी बिमा समिति र ३ अर्ब ५० करोड रुपैयाँभन्दा माथिको दाबी भुक्तानी सरकारले बेहोर्ने सहमति छ । यसरी दायित्व बाँडफाँट हुने गरी कोरोना बिमा मापदण्ड परिमार्जन गरिएको हो । २०७७ जेठमा धेरै दाबी पर्न थालेपछि बिमा कम्पनीहरूले यो बिमालेख बिक्री नगर्ने निर्णय गरेका थिए । पछि सरकारले बजेटमा पनि कोरोना बिमा कार्यक्रम समावेश गर्यो । त्यसपछि मात्र बिमा कम्पनीहरूले पुनः कोरोना बिमालेख बिक्री थालेका हुन् । अहिले मापदण्डमा उल्लिखित सम्झौताबापतको रकम सरकारसँग माग गरिएको हो । यसअघि सरकारले कोरोना बिमाका लागि ४१ करोड ९५ लाख रुपैयाँ दिइसकेको छ । कम्पनीहरूले भने १७ लाख ५८ हजार ३ सय ४३ वटा बिमालेख बिक्री गरेर १ अर्ब ५ करोड रुपैयाँ बिमा शुल्क संकलन गरेका छन् ।"
सेती खोंच थुन्ने योजनामा महानगरविरुद्ध कारण देखाउ आदेश,"पोखराका ५ प्राकृतिक सम्पदा सार्वजनिकनिजी साझेदारी (सानिसा) अन्तर्गत लामो समयका लागि भाडामा दिने महानगरपालिकाको निर्णयविरुद्धको मुद्दामा उच्च अदालत पोखराले सोमबार कारण देखाउ आदेश जारी गरेको छ । पोखरा महानगरपालिकासहित ४ विपक्षीविरुद्धको मुद्दामा न्यायाधीश बालकृष्ण उप्रेतीको एकल इजलासले कारण देखाउ आदेशसहित अन्तरिम आदेशका लागि छलफलमा बोलाएको हो ।महानगरले सम्झौता गरेर कार्यान्वयन भइरहेको फेवा सिल्टेसन ड्याममा संकलन हुने ढुंगागिट्टी, बालुवाको निकासी, सेती खोंच र डेभिज फल्स भाडामा दिन भएको प्रारम्भिक सम्झौता र रामघाट तथा मोरे खहरे घाटमा बाँध बाँधेर सेती थुन्ने आयोजनाको सम्झौता प्रक्रिया खारेजीको माग गर्दै आइतबार रिट परेको थियो । यी पाँच आयोजनामध्ये फेवा सिल्टेसन प्रालिले गत जेठबाट २४ वर्षका लागि अनुमति पाएर उत्खननसमेत गरिरहेको छ ।सेती खोंचमा साहसिक पर्यटकीय पूर्वाधार र डेभिज फल्समा सिसा पुलसहितका पूर्वाधार बनाउन सेती क्यान्योन प्रालिलाई ४० वर्षका लागि भाडामा दिन गत शुक्रबार प्रारम्भिक सम्झौता भएको छ । रामघाटमा ड्याम बनाएर सेती थुन्ने र निर्माण सामग्री उत्खनन गर्ने गरी ३५ वर्षलाई भाडामा दिन महानगरले कार्यपालिकाको बैठकको निर्णयबमोजिम बतास अर्गनाइजेसनको बी रिभर माइनिङ प्रालिलाई वार्तामा बोलाएको छ । पोखरा२७ मोरे खहरे घाटमा सेती थुनेर ३५ वर्षसम्म उत्खनन गर्ने सम्झौताका लागि विजय भट्टराईको मोरे खहरे माइनिङ प्रालिलाई वार्तामा बोलाइएको छ । यी ५ सम्पदा भाडामा लगाउने निर्णय भने २०७७ चैत २७ को महानगर कार्यपालिका बैठकले गरेको थियो ।महानगर कार्यपालिका, पोखरा महानगरपालिका, फेवा सिल्टेसन प्रालि र सेती क्यान्योन प्रालिलाई विपक्षी बनाएर अधिवक्ता देवका तिमिल्सिना, मिलन सुवेदी, सविन तिवारी र अस्मिता तिवारीले रिट दायर गरेका थिए । फेवा सिल्टेसन प्रालिसँग भएको सम्झौता खारेज गरी हाल भइरहेको काम रोक्न, सेती क्यान्योनसँग भएको प्रारम्भिक सम्झौता बदर गरी थप काम अघि नबढाउन अन्तरिम आदेशको माग गर्दै रिट दायर भएको थियो । सेती थुन्न दुई कम्पनीलाई दिने महानगरपालिकाको निर्णय बदरको आदेश दिन रिटमार्फत माग गरिएको थियो । अदालतले मागअनुसारको आदेश जारी हुनु नपर्ने भए आधार, कारण एवं प्रमाणसहित १५ दिनभित्र लिखित जवाफ पेस गर्न विपक्षीका नाममा आदेश जारी गरेको छ । अन्तरिम आदेशको छलफलका लागि भने अदालतले साउन २५ गतेको पेसी तोकेको छ ।"
अर्थले नरोके मौद्रिक नीति यसै साता,"काठमाडौं (कास) यसै साता मौद्रिक नीति जारी गर्ने गरी राष्ट्र बैंक तयारीमा जुटेको छ । प्रधानमन्त्री शेरबहादुर देउवा नेतृत्वमा नयाँ सरकार बनेपछि तयारी अवस्थामा रहेको मौद्रिक नीति पनि राष्ट्र बैंकले सार्वजनिक गरेको छैन । नयाँ सरकारले बजेटमा हेरफेर गर्ने भएपछि राष्ट्र बैंकले नीति सार्वजनिक गर्न ढिलाइ गरेको थियो । त्यसपछि अर्थ मन्त्रालयको दबाबमा मौद्रिक नीति सार्वजनिक गर्नमा ढिलाइ भएको भन्दै चर्चा पनि भएको थियो । राष्ट्र बैंकका पूर्वगभर्नरहरूले पनि बजेटको परिमार्जन पर्खिने बहानामा मौद्रिक नीति सार्वजनिक गर्न ढिलाइ गर्न नहुने बताएका थिए । तर अर्थमन्त्री जनार्दन शर्माले आफ्ना कारणले मौद्रिक नीति ढिलाइ नभएको प्रस्ट्याइसकेका छन् । राष्ट्र बैंक स्वायत्त निकाय भएकाले आफूले कुनै दबाब नदिएको, बरु उपयुक्त समयमा मौद्रिक नीति ल्याउन सुझाएको उनले बताएका थिए । अर्थमन्त्रीको उक्त भनाइपछि राष्ट्र बैंकले बजेटमा हुने परिमार्जन नपर्खिने र त्यसअघि नै मौद्रिक नीति ल्याउने तयारी गरेको छ । यसअघि तयारी भइसकेको मस्यौदालाई अन्तिम रूप दिन लागेका छौं, स्रोतले भन्यो, आउँदो बिहीबारका लागि तयारी भएको छ । त्यो दिन नभए शुक्रबारसम्म ल्याउँछौं । यसअघिका अर्थसचिव शिशिर ढुंगानाको स्थानमा मधु मरासिनी आएका छन् । राष्ट्र बैंक सञ्चालक समितिमा अर्थसचिव पदेन सदस्य रहन्छन् । नयाँ अर्थसचिवले मंगलबार मात्र सञ्चालकको शपथ लिनेछन् । शपथका लागि समय मिलाउन सोमबार नै सर्वोच्च अदालतमा पत्र पठाएका छौं, स्रोतले भन्यो, अर्थसचिवले शपथ लिएपछि मंगलबार नै सञ्चालक समितिको बैठक बस्ने तालिका छ ।"
टोकियो ओलम्पिक २०२० बेलारुसी खेलाडीलाई शरण,"टोकियो (एपी) बेलारुसकी ओलम्पिक स्प्रिन्टरले आफ्नो देशको निरंकुश सरकारबाट असुरक्षा रहेको भन्दै पोल्यान्डमा शरण लिने तयारी गरेकी छन् । आफ्नै टिम व्यवस्थापनको आलोचना गरेपछि यी खेलाडीलाई बेलारुसी ओलम्पिक अधिकारीले प्रतियोगिता खेल्न नदिई जबर्जस्ती घर फिर्ता पठाउने प्रयास गरेका थिए । टोकियो ओलम्पिकमा महिला १ सय र २ सय मिटर दौडमा सहभागिताका लागि आएकी २४ वर्षीया धाविका क्रिस्टिना सिमनोस्कायाले टोकियोस्थित पोलिस दूतावासबाट मानवीय भिसा प्राप्त गरेकी छन् । बेलारुसको एउटा अधिकारवादी संस्था द बेलारुसियन स्पोर्टस सोलिडारिटी फाउन्डेसनले उनलाई सहयोग गरिरहेको छ । फाउन्डेसनले समाचार संस्था एपीलाई जानकारी दिएअनुसार क्रिस्टिनाले अगस्ट ४ मा वार्सा जाने हवाई टिकट पाएकी छन् । क्रिस्टिनाले आफ्नो टिमको व्यवस्थापन अधिकारीहरूमाथि प्रश्न उठाएपछि यो विवादको सुरुआत भएको हो । बेलारुसको राज्य समर्थित सञ्चारमाध्यमले यो प्रकरणलाई आवश्यकभन्दा धेरै उचालेर खेलाडीप्रति नकारात्मक भाव पैदा गराएको आरोप लागेको छ । क्रिस्टिनाले आफ्नो इन्स्टाग्राममा पोस्ट गरेअनुसार उनलाई ४ गुणा ४ सय मिटर रिले दौडमा जबरजस्ती समावेश गरियो, जबकि त्यो स्पर्धा उनले कहिल्यै खेलेकी थिइनन् ।क्रिस्टिनालाई खेलाडी भिलेजबाट जबरजस्ती नागोया विमानस्थलमा पुर्याइएको थियो । उनले इस्तानबुल उड्न लागेको जहाजमा बस्न अस्वीकार गरी जापानी प्रहरीको सहयोग मागेकी थिइन् । सामाजिक सञ्जालमा प्रशारित एउटा भिडियो सन्देशमा उनले अन्तर्राष्ट्रिय ओलम्पिक कमिटी (आईओसी) सँग पनि सहयोग मागेकी छन् ।मलाई उनीहरूले निकै दबाब दिइरहेका छन् । मलाई मेरो सहमतिबिना यो देशबाट बाहिर लैजाने प्रयास भइरहेको छ, २४ वर्षीया धाविकाले भिडियो सन्देशमा भनेकी छन् । बेलारुसको निरंकुश सरकारमाथि केही समयअघि आफ्ना आलोचक पत्रकारलाई पक्राउ गर्न जहाज नै अपहरण गरेको आरोप लागेको थियो । यस घटनाले ओलम्पिकलाई अन्तर्राष्ट्रिय राजनीतिक मुद्दाको केन्द्रका रूपमा स्थापित गराउने प्रयास भइरहेको छ । कोरोना महामारीको समयमा जापानले गरेको ओलम्पिक आयोजनाको प्रयास त्यहींकै विपक्षी पार्टीले विरोध गरिरहेको छ । गत वर्ष सम्पन्न राष्ट्रपति निर्वाचनपछि बेलारुसको सरकारले आफ्ना आलोचकलाई बारम्बार निशाना बनाउँदै आएको छ । आफ्ना आलोचकको मुख बन्द गर्न जस्तोसुकै हर्कत गर्न थालेको छ । जस्तै हालै एउटा विमान अपहरण प्रकरण सार्वजनिक भएको थियो । त्यसलाई युरोपेली अधिकारीहरूले हवाई चोरीको आरोप लगाएका थिए ।स्पोर्टस फाउन्डेसनका अनुसार यो प्रकरणमा राज्य नियन्त्रित सञ्चारमाध्यमले उनीविरुद्ध अभियान सुरु गरेको थाहा पाएपछि क्रिस्टिनालाई आफ्नो सुरक्षा चिन्ता बढेको हो । यो प्रकरण निकै गम्भीर छ । यो प्रस्ट संकेत छ कि बेलारुसमा उनको जीवन खतरामा छ, फाउन्डेसनका प्रवक्ता अलेक्जान्डर ओपिकिनले भने । ओलम्पिकजस्तो विश्वव्यापी खेलकुद महामेलाका क्रममा खेलाडीले शरण माग्ने घटना कुनै नयाँ होइन । शीतयुद्धताका यो क्रम व्यापक थियो । पछिल्ला दशकमा छिटपुट रूपमा खेलाडीले शरण माग्ने गरेका थिए । आरोपको गम्भीर्यता हेरेर थुप्रै समूह र देशले क्रिस्टिनाको सहयोग अपीलमा प्रतिक्रिया दिएका थिए । पोल्यान्ड र चेक गणतन्त्रले उनलाई आफ्नो देशमा बस्न सार्वजनिक अपिल गरेका थिए । जापानको विदेश मन्त्रालयले पनि अन्तर्राष्ट्रिय ओलम्पिक कमिटी (आईओसी) र टोकियो ओलम्पिक आयोजक कमिटीसँग छलफल गरिरहेको जनाइएको छ ।टोकियो ओलम्पिकअघि नै बेलारुस ओलम्पिक कमिटीसँग विवादमा फसेको आईओसीले पनि क्रिस्टिनाको मागमा आफूहरूले हस्तक्षेप गर्ने प्रस्ट पारिरहेको छ । हामीले घटनाक्रम नजिकबाट निरीक्षण गरिरहेका छौं र बेलारुसको राष्ट्रिय ओलम्पिक कमिटीसँग स्पष्टीकरण मागेका छौं, आईओसीको वक्तव्यमा भनिएको छ । बेलारुस सरकारका थुप्रै आलोचक अहिले पोल्यान्डमा शरण लिएर बसेका छन् । पोल्यान्डका उपविदेशमन्त्री मार्सिन पेरिडाजले ट्विटरमार्फत क्रिस्टिनालाई मानवीय भिसा उपलब्ध गराएको जानकारी दिँदै भनेका छन्, क्रिस्टिनालाई उनको खेल करिअर जारी राख्न आवश्यक पर्ने सबै सहयोग गर्न पोल्यान्ड तयार छ ।सोमबार टोकियोस्थित पोलिस दूतावासबाहिर देश निकालामा परेका दुई बेलारुसी महिलाले क्रिस्टिनाको समर्थनमा प्रदर्शन गरेका थिए । उनीहरूले जापानको झन्डासहित विरोधको ब्यानर प्रदर्शन गरे । क्रिस्टिनाले जापानी विमानस्थलबाट शरणका लागि अपिल गरेलगत्तै चेक गणतन्त्रका विदेशमन्त्री ज्याकब कुलानेकले पनि ट्विटमार्फत शरण दिने प्रस्ट पारेका थिए । यदि उनले हाम्रो प्रस्ताव स्वीकार गर्छिन् भने हामी उनलाई सम्पूर्ण सहयोग गर्नेछौं, चेक विदेशमन्त्रीले लेखेका छन् । बेलारुसको राष्ट्रिय ओलम्पिक कमिटीको नेतृत्व २५ वर्षदेखि भिक्टर लुकासेन्कोले गरिरहेका छन् । उनी वर्तमान तानाशाही राष्ट्रपति अलेक्जान्डरका छोरा हुन् । बाबुछोरा दुवैलाई आईओसीले टोकियो ओलम्पिकमा प्रतिबन्ध लगाएको छ । गत वर्ष सरकारविरोधी प्रदर्शनमा सहभागी भएको भन्दै खेलाडीहरूलाई धमाधम कारबाही गर्न थालेपछि आईओसीले त्यसबारे अनुसन्धान गरिरहेको छ । लुकासेन्को आफ्ना सबै आलोचकहरूलाई पश्चिमा देशको षड्यन्त्रका हिमायती ठान्छन्, बेलारुसका एक स्वतन्त्र राजनीतिक विश्लेषक भालेरी कार्भेभ्लिच भन्छन् । बेलारुस ओलम्पिक टिमका प्रवक्ताले यो सम्पूर्ण आरोपको प्रतिक्रिया दिन अस्वीकार गरे । यी सब घटनाक्रमबीच क्रिस्टिनाले २०० मिटर दौड भाग लिन पाइनन् । उनले टोकियो राष्ट्रिय रंगशालामा १०० मिटर दौडिइन् । पहिलो चरणको हिट्समा ११४७ सेकेन्डमा दौड पूरा गरी चौथो स्थानमा रहेकी थिइन् ।"
एन्फामा राजीनामा लहर,"अखिल नेपाल फुटबल संघ (एन्फा) मा अहिले राजीनामाको पहिरो चलिरहेको छ । त्यसै क्रममा सोमबार नयाँ पात्र थपिएका छन् । उनी हुन् प्रवक्ता किरण राई । एन्फा अध्यक्ष कर्माछिरिङ शेर्पासामु उनले राजीनामा दिए र त्यसपछि नेपाली मिडियासामु प्रस्तुत भए । त्यसक्रममा उनले तीन खास मुद्दा उठाउने प्रयास गरे । सबैभन्दा पहिले उनले आफूले प्रवक्ता पदबाट राजीनामा दिनुको कारण प्रस्ट पारे । उनले दिएको तर्क थियो, प्रवक्ताको आफ्नै सीमा हुन्छ, त्यसैले त्यसमा रहेर स्वतन्त्रपूर्वक आफ्नो विचार पोख्न पाइन्न ।प्रवक्ता पदबाट राजीनामा दिए पनि उनी एन्फा केन्द्रीय सदस्यको भूमिकामा कायम रहनेछन् । उनले आफू कुनै कित्तामा उभिन राजीनामा दिएको नभई केन्द्रीय सदस्यका रूपमा रहेर आफ्ना धारणा प्रस्तुत गर्ने र त्यसमा बहस सुरु गर्ने रहेको बताए । प्रवक्ता पद छाडेर स्वतन्त्र महसुस गरेका राईले उठाएको पहिलो मुद्दा हो, एन्फाले वरिष्ठ उपाध्यक्ष पंकज नेम्वाङ र राष्ट्रिय टिमका प्रशिक्षक अब्दुल्लाह अल्मुताइरीबीच चलिरहेको विवादको प्रकरण छानबिन गर्न युवा तथा खेलकुद मन्त्रालयलाई सुम्पिनु गलत थियो ।यसले गलत नजिर बस्छ र यसले भविष्यमा गएर चर्को समस्या उत्पन्न गराउने छ । उनले भने, फुटबलको विश्वव्यापी मान्यता हो, यो खेलका उत्पन्न समस्या र विवाद यसभित्रै समाधान गर्नुपर्छ, बाहिर जानुहुन्न । यसले फुटबलको सर्वोच्च निकाय फिफाको मान्यता तोड्ने काम भएको छ । यदि मन्त्रालयले छानबिन पनि उपाध्यक्षलाई दोषी ठहराउँछ र कारबाही गर्छ भने त्यसलाई स्विकार्ने कि नस्विकार्ने ? हामीले छानबिन हामीभित्रबाट नै गर्नुपर्थ्यो । यस्तो गरेनौं र नराम्रोसँग चुक्यौं ।उनले थपे, फुटबलमा यस्तै विवाद र समस्या समाधानका लागि सबै निकाय छन्, उजुरीदेखि छानबिन र अनुशासन कमिटीसम्म पनि । यति भनेपछि उनले आफ्नो मुद्दा मुद्दामा प्रवेश गर्दै भने, अहिले नेपाली फुटबल गम्भीर समस्यामा छ । हामीबीच शक्तिसंघर्ष चलिरहेको छ । अहिले जे जस्तो भइरहेको छ, त्यो ठीक छैन । यसको अन्त्य हुनैपर्छ, रोकिनुपर्छ । मैले अब यसको समाधान भनेको चाँडै चुनावमा प्रवेश गर्ने नै हो । हामीले अहिलेसम्म तीन वर्ष र सात महिना बिताइसकेका छौं । पूर्ण कार्यकाल सकिनुभन्दा अब चाँडै चुनावी प्रक्रिया सुरु गर्नुपर्छ ।त्यसपछि आउने कार्यसमितिले मात्र अबको विवाद र समस्या समाधान गर्नुपर्छ, उनले भने । उनले उठाएको तेस्रो मुद्दाबारे भने उनी विस्तृतमा जान चाहेनन् । बरू यतिमात्र भने, वरिष्ठ उपाध्यक्ष नेम्वाङप्रति अन्याय भएको छ । उनले अन्त्यमा के माने भने आफूले उठाएका सबै मुद्दा ठीक हुनुपर्छ भन्ने पनि छैन, विवाद र समस्या समाधानका लागि अन्य विकल्प पनि हुन सक्छन् । त्यसैले सबै बहसमा अगाडि आउनुपर्छ र चित्त बुझाउने गरेर सम्झाउन सक्नुपर्छ ।त्यस्तै एन्फाका सहायक महासचिव वसन्तराज अर्यालले पनि राजीनामा दिएका थिए । टेक्निकल डाइरेक्टर कृष्ण थापा, होस्टल व्यवस्थापनका तीनजनाले पनि राजीनामा दिएका थिए । प्रशिक्षक अल्मुताइरीले पनि ट्वीटरमार्फत राजीनामा दिने घोषणा गरेका हुन् ।"
