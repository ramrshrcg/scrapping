शीर्षक,विवरण
वर्षाले फेरि डुबायो,"नवीन पौडेल (परासी), सन्जु पौडेल (रूपन्देही), मनोज पौडेल (कपिलवस्तु), ठाकुरसिंह थारू (बाँके), दुर्गालाल केसी (दाङ), नारायण शर्मा (पूर्वी नवलपरासी), राजकुमार कार्की (सिन्धुली), सुनिता बराल (महोत्तरी), गणेश चौधरी (टीकापुर) र भवानी भट्ट (कञ्चनपुर)"
एकै दिन ४३४२ मिमिसम्म वर्षा,"यो वर्षको मनसुनमा २४ घण्टामा काठमाडौं (एयरपोर्ट) मा सबभन्दा बढी ९१४ मिमिसम्म वर्षा भएको छ । असार २७ (११ जुलाई) मा त्यति वर्षा भएको हो । असार १९ मा ६६ मिमि र ३० मा ५७३ मिमि वर्षा भएको थियो । अहिलेसम्म काठमाडौंमा २४ घण्टामा १७७ मिमिसम्म वर्षा भएको रेकर्ड छ । सन् २००२ को जुलाई २३ मा त्यति वर्षा भएको थियो । २४ घण्टामा १५० मिमि वर्षाको सम्भावना भएमा विभागले त्यो क्षेत्रका लागि सतर्कताको सूचना जारी गर्छ । अध्ययनले कुनै ठाउँमा २४ घण्टामा १५० मिमि वर्षा भएमा त्यो क्षेत्रमा पहिरोको सम्भावना अत्यधिक हुने देखाएको छ । यो धेरै वटा पहिरोहरूलाई नमुना मानेर गरिएको अध्ययनको निष्कर्ष हो । बिहीबार र शुक्रबार नवलपरासी पूर्व र नवलपरासी पश्चिम, रूपन्देही र कपिलवस्तुमा भएको वर्षा अत्यधिक हो । केही वर्षअघि यस्तै भारी वर्षापछिको बाढी र पहिरोले सुर्खेत र बर्दियामा ठूलो धनजनको क्षति गरेको थियो । विभागका अनुसार बिहीबारदेखि शुक्रबारसम्म नवलपरासी पश्चिमको सेमरीमा ३८१ मिमि, कपिलवस्तुको वाणगंगामा ३५०६ मिमि वर्षा मापन भएको छ । बिहीबार दिउँसो वाणगंगामा १ घण्टामा ११२ मिमिसम्म वर्षा भएको छ । ६० मिमिभन्दा बढी वर्षा भयो भने भारी वर्षा मानिन्छ, त्यस्तो बेलामा पहिरोको सम्भावना अत्यधिक हुन्छ । नवलपरासी पश्चिमको सदरमुकाम परासी बजारमा ३०२ मिमि वर्षा भएको छ । समथरमा भागका लागि त्यो वर्षा धेरै हो । त्यति वर्षा थेग्न सक्ने खालको संरचना हामीकहाँ छैन । शुक्रबारको नवलपरासीको डुबानले पनि त्यसको पुष्टि गर्छ । यो पटकको वर्षाले बाँध, पुलजस्ता संरचनासमेत भत्काएको छ । शुक्रबार नै नवलपरासी पूर्वको डेडगाउँमा १६२६ डन्डा बजारमा २७०६ र दुम्कौलीमा २२२ मिमि वर्षा मापन भएको छ । यस्तै, भैरहवामा २२१२, रूपन्देहीको सूर्यपूरामा २०१४, भैरहवा विमानस्थलमा १६५२ र चितवनको देवघाटमा १५५५ मिमि वर्षा रेकर्ड भएको छ । शुक्रबार राति प्रदेश १, गण्डकी, लुम्बिनी, कर्णाली तथा सुदूरपश्चिम प्रदेशका थोरै स्थानमा मेघ गर्जन, चट्याङसहित भारी तथा बाँकी प्रदेशका एकदुई स्थानहरूमा मेघ गर्जन र चट्याङसहित भारी वर्षाको सम्भावना रहेको विभागले जनाएको छ ।"
दल थपिँदा सुविधामा राज्यलाई भार,"लोकतान्त्रिक समाजवादीका लागि भने यसअघिको राजपालाई छुट्याएकै कार्यकक्षमा राख्ने सचिवालयको तयारी छ । एकीकृत समाजवादीलाई दलको कार्यालय बनाउन १ नम्बर भवनको ३ वटा कोठा खाली गराएपछि हल दिन ठाउँ अभाव भएको सचिवालयका प्रवक्ता रोजनाथ पाण्डेले बताए । सांसदहरू बस्न ६ वटा लाइन छ, यसमध्ये दुई लाइन प्रमुख प्रतिपक्ष एमालेलाई, एउटा कांग्रेसलाई छुट्याउनुपर्ने हुन्छ । नयाँ पार्टी सरकार वा प्रतिपक्ष कता रहन्छन्, त्यसको आधारमा सिट व्यवस्थापन गर्छौं, पाण्डेले भने । दल विभाजन भएपछि सचिवालयले कार्यालय, कर्मचारी, फर्निचरलगायतको सुविधा उपलब्ध गराउनुपर्ने हुन्छ । नयाँ पार्टीका नेता, सचेतकसमेत हुने भएकाले गाडी, सचिवालयका कर्मचारीको तलबसमेत व्यवस्था गर्दा आर्थिक भार थपिन्छ । सत्तापक्ष र विपक्षी दलका नेतालाई उपसचिवस्तरका स्वकीय सचिव, कम्प्युटर अपरेटर, दुई जना कार्यालय सहयोगी, दुई जना चालकको सुविधा दिनुपर्छ । सचेतकले पनि उपसचिवस्तरको स्वकीय सचिव, कम्प्युटर अपरेटर, कार्यालय सहयोगी र दुई जना चालकको सुविधा पाउँछन् ।"
"अनि, प्रधानन्यायाधीशले छाडे संवैधानिक इजलास","(काठमाडौं)  तत्कालीन प्रधानमन्त्री केपी शर्मा ओलीले गत वर्षको मंसिरमा अध्यादेश ल्याएर संवैधानिक निकायहरूमा गरेको नियुक्तिमाथि परेको रिटको सुनुवाइ नौ महिनापछि बल्ल सुरु भएको छ । प्रधानन्यायाधीश चोलेन्द्रशमशेर जबराको उपस्थितिमै प्रश्न उठेपछि उनी इजलासबाट अलग भएका छन् । तर, संवैधानिक परिषद् र संवैधानिक इजलासमा प्रधानन्यायाधीश हुने संवैधानिक व्यवस्था भएसम्म यस्तो विवाद भविष्यमा पनि आउने देखिएको छ । प्रधानमन्त्री ओलीले पहिलो पटक प्रतिनिधिसभा विघटन गर्नुअघि संवैधानिक परिषद्को बैठक बोलाएका थिए । तर, सभामुख र प्रमुख प्रतिपक्षी दलका नेता उपस्थित नभएपछि उनले अध्यादेशमार्फत कानुन नै परिवर्तन गराएका थिए । ६ सदस्यीय परिषद्मा सुरुमा कम्तीमा पाँच सदस्य उपस्थित भएपछि मात्रै निर्णय गर्न मिल्ने प्रावधानलाई संशोधन गर्दै ओलीले तीन सदस्य उपस्थित भए पनि निर्णय गर्न सकिने बनाएका थिए । बिहान अध्यादेश जारी गरेर बेलुका डाकिएको परिषद्को बैठकमा प्रधानमन्त्री ओली, प्रधानन्यायाधीश जबरा र राष्ट्रिय सभाका अध्यक्ष गणेशप्रसाद तिमिल्सिना मात्र उपस्थित थिए । उनीहरूले विभिन्न संवैधानिक निकायमा ३८ पदाधिकारी नियुक्तिको सिफारिस गरे । लगत्तै प्रतिनिधिसभा विघटन भएकाले संसदीय सुनुवाइबिना नै ३२ जनालाई राष्ट्रपति विद्यादेवी भण्डारीले माघ २१ मा नियुक्त गरिन् । सर्वोच्च अदालतले पुनःस्थापना गरेपछिको प्रतिनिधिसभाले अस्वीकार गरेपछि अध्यादेश स्वतः निष्क्रिय भयो तर वैशाख २१ मा पनि फेरि अर्को अध्यादेश ल्याइयो, जसले प्रतिनिधिसभाले अस्वीकार गरे पनि अघिल्लो अध्यादेशअनुसार भएका नियुक्ति कायमै रहने व्यवस्था गरियो । त्यतिमात्र होइन, वैशाख २६ मा संवैधानिक परिषद्का अध्यक्ष ओली, सदस्यहरू जबरा र तिमिल्सिना बसेर थप २० जना पदाधिकारी नियुक्तिको सिफारिस गरे । फेरि पनि प्रतिनिधिसभा विघटन भएकाले संसदीय सुनुवाइ भएन, राष्ट्रपति भण्डारीले असार १० गते उनीहरूलाई पनि नियुक्ति दिइन् । अध्यादेश जारी हुनासाथ वरिष्ठ अधिवक्ता दिनेश त्रिपाठी र अधिवक्ता ओमप्रकाश अर्यालले सर्वोच्चमा रिट दर्ता गरेका थिए । उनले दुवै अध्यादेश खारेज र त्यसअनुसार भएका नियुक्ति बदर गर्न तीन वटा निवेदन दर्ता गराएका छन् । वरिष्ठ अधिवक्ता त्रिपाठीले पनि पहिलो पटक ल्याइएको अध्यादेश खारेज र नियुक्ति बदर गर्न माग गरेको निवेदन दर्ता गराएका छन् । प्रधानन्यायाधीशले यी रिट संवैधानिक इजलासमा पठाएका थिए, तर इजलासमा उनी पनि हुने भएकाले सुरुदेखि नै प्रश्न उठ्दै आएको थियो । शुक्रबार प्रारम्भिक सुनुवाइ तोकिएकोमा निवेदकले प्रधानन्यायाधीशको उपस्थितिमाथि प्रश्न उठाए र जबरा आफैंसमेत सहभागी भएर गरेका निर्णयहरूको न्यायिक निरूपण उनकै नेतृत्वको इजलासले गर्न नहुने कानुन व्यवसायीको माग थियो । आफैंले गरेका निर्णयको संवैधानिक परीक्षण प्रधानन्यायाधीश आफैंले गर्न मिल्दैन । त्यो प्राकृतिक न्यायसम्बन्धी सिद्धान्तकै विपरीत हुन्छ भनेर हामीले माग गरेका हौं, अधिवक्ता अर्यालले भने । इजलासमा लामो विवाद भएपछि न्यायाधीशहरू सल्लाह गरेर जानकारी गराउँछौं भन्दै उठेका थिए । त्यसपछि प्रधानन्यायाधीश जबरा इजलासमा आएर आगामी शुक्रबारका लागि अर्को पेसी तोक्ने र रिटको पहिलो र अन्तिम सुनुवाइमा आफू संलग्न नहुने आदेश सुनाए । पहिलो दिन (आगामी शुक्रबार) इजलास गठन गर्दा प्रधानन्यायाधीश बिदामा बसेपछि अदालती व्यवस्थाअनुसार वरिष्ठतम् न्यायाधीश दीपककुमार कार्कीको नेतृत्वमा इजलास गठन हुनेछ । यसरी गठन भएको इजलासले नै अन्तिमसम्म सुनुवाइ गरी फैसला दिनेछ । यसरी प्रधानन्यायाधीश जबरा यो मुद्दाबाट अलग हुने भएका छन् । शुक्रबार प्रधानन्यायाधीश जबराको नेतृत्वमा न्यायाधीशहरू कार्की, मीरा खड्का, हरिकृष्ण कार्की र ईश्वर खतिवडा संलग्न भएको संवैधानिक इजलास गठन भएको थियो । अब प्रधानन्यायाधीश जबरा संलग्न नहुने भएपछि अब वरिष्ठतम् न्यायाधीश कार्कीको नेतृत्वमा इजलास गठन हुनेछ, जसमा अर्का एक न्यायाधीश थपिनेछन् । यसरी यो मुद्दाको सुनुवाइमाथि लामो समयदेखि उठेको एउटा प्रश्न हल भएको छ । तर, संवैधानिक व्यवस्थामाथि बहस भने सुरु भएको छ । प्रधानन्यायाधीश जबराले आफू के कारणले मुद्दाबाट अलग हुनुपरेको हो भनेर लिखित आदेश गर्नुपर्थ्यो । तर, शुक्रबार कुनै लिखित आदेश जारी भएको छैन । प्रधानन्यायाधीशले मुद्दाको सहज निरूपणका लागि आफू पहिलो र अन्तिम दिनको सुनुवाइमा संलग्न नहुने भनेर जानकारी दिनुभएको हो, सर्वोच्चका प्रवक्ता बाबुराम दाहालले भने । प्रधानन्यायाधीश संलग्न संवैधानिक परिषद्ले गरेका निर्णयको संवैधानिक परीक्षण उनकै नेतृत्वको इजलासबाट गर्नुपर्ने भएपछि विवाद निम्तिएको हो । संविधानको त्यो प्रावधान कानुनी सिद्धान्तको पनि विपरीत छ । तर, प्रधानन्यायाधीश जबराले चाहेको भए अहिलेको अवस्था आउनबाट टार्न सक्थे भन्ने कानुन व्यवसायीहरूको भनाइ छ । संवैधानिक परिषद्मा पदेन सदस्य हुने विपक्षी दलका नेता (तत्कालीन समयमा शेरबहादुर देउवा) र सभामुख अग्निप्रसाद सापकोटाबिनै पनि निर्णय गर्न सक्ने गरी तत्कालीन प्रधानमन्त्री ओलीले अध्यादेशअनुसार ऐन संशोधन गरेपछिको नियुक्ति प्रक्रियामा प्रधानन्यायाधीश जबरा संलग्न भए । उनको त्यही संलग्नताले अहिले संवैधानिक इजलासमा विवाद उब्जेको हो ।यस्तो विवादास्पद अध्यादेश र त्यसअनुसार भएका नियुक्तिलाई कसै न कसैले अदालतमा चुनौती दिनेछन् र त्यो अवस्थामा म आफैं संलग्न भएर मुद्दाको सुनुवाइ गर्नुपर्ने भएकाले यस्तो निर्णयमा म सहभागी हुन सक्दिनँ भनेर उहाँले प्रधानमन्त्रीलाई बुझाउन सक्नुपर्थ्यो, सर्वोच्चका एक न्यायाधीशले भने, उहाँले प्रचलित कानुनअनुसार मात्र निर्णय गरौं भनेको भए अहिले यस्तो अवस्था आउँदैनथ्यो । प्रधानन्यायाधीशले भाग लिएर आफ्ना मान्छे नियुक्ति गरेको भन्ने आलोचना त्यही बेला भएको थियो । अहिले त यो विषय इजलासमा समेत उठ्यो । ओली सरकारले जारी गरेका नागरिकतासम्बन्धी अध्यादेश, बजेटमा समावेश भएको गिट्टीढुंगा भारत निकासीसम्बन्धी व्यवस्था बदर खारेज गर्न संवैधानिक इजलासले अन्तरिम आदेश नै दिइसकेको छ । तर, संवैधानिक नियुक्तिबारे रिट भने प्रधानन्यायाधीशले टार्दै आएका थिए । संवैधानिक इजलासको रोस्टर मा रहेका हामी न्यायाधीशहरूले यो रिटमा पनि सुनुवाइ गर्न बारम्बार भन्दै आएका थियौं, अहिले मात्र उहाँले सुनुवाइ गर्ने त हुनुभयो । तर, आफ्नै इजलासमा तोकेका कारण विवाद निम्तियो, सर्वोच्चका ती न्यायाधीशले भने, अहिलेलाई प्रधानन्यायाधीशले आफू दुई दिन बिदा बस्ने गरी बीचको बाटो सुझाउनुभएको छ । तर, त्यसले पनि सधैंलाई निकास दिँदैन । संवैधानिक परिषद्बाट निर्णय गर्दा प्रधानन्यायाधीशले विचार पुर्याउनुपर्छ भन्ने शिक्षा मिलेको हुनुपर्छ ।संवैधानिक कानुनविद् भीमार्जुन आचार्य एकाध घटनामा बीचको बाटो खोजेर यो संवैधानिक जटिलताको अन्त्य नहुने बताउँछन् । संविधान लेख्दा यसमा हेक्का पुगेन । त्यसैले यसको दीर्घकालीन समाधान भनेको त्यसको संशोधन नै हो, उनले भने, तत्कालीन समाधानका लागि अदालतको निष्पक्षता कायम राख्न प्रधानन्यायाधीशले विवेक प्रयोग गर्ने हो । संविधानविद् आचार्य विवादास्पद निर्णयमा सहभागी नहुनेदेखि त्यसको सुनुवाइबाट अलग हुनेसम्मका कदम उठाउनुपर्ने सुझाव दिन्छन् । अर्का संविधानविद् विपिन अधिकारी संविधान संशोधन गरेर दीर्घकालीन समाधान खोज्नुपर्ने तर त्यतिञ्जेल सर्वोच्च अदालत आफूकहाँ आइपुगेका विवादमा निर्णय नदिई बस्न नमिल्ने बताउँछन् । सर्वोच्च अदालतले न्याय नगरी बस्न मिल्दैन, स्पष्ट मापदण्ड निर्धारण गरेर निर्णय दिनुपर्छ । प्रधानन्यायाधीश किन यी विवादको एक्टिभ डिस्कोर्समा सहभागी हुन नमिल्ने हो भन्ने पारदर्शी रूपमा भन्नुपर्छ, उनले भने, इजलासको निष्पक्षता कायम गर्ने उद्देश्यले निर्णय गर्दा लुक्न, छिप्न जरुरी छैन । टिप्पणी लेखेर अलग भएपछि त्यो पछिका लागि नजिर बन्छ ।सर्वोच्च अदालतले सार्वजनिक गरेको न्यायपालिकामा हुन सक्ने विकृति, विसंगति, अनियमितता वा भ्रष्टाचार एवम् बिचौलियाबाट हुन सक्ने क्रियाकलापहरू र त्यसको रोकथामका लागि चाल्नुपर्ने उपायहरूको सम्बन्धमा पेस गरेको प्रतिवेदन ले पनि संविधान संशोधनसम्मको सुझाव दिएको छ । संवैधानिक परिषद्मा प्रधानन्यायाधीशबाहेकका सबै राजनीतिक पदाधिकारीहरू हुने र परिषद्का निर्णयहरूविरुद्ध न्यायिक पुनरावलोकनका लागि अदालतमा आउने उल्लेख गर्दै परिषद्मा प्रधानन्यायाधीशको उपस्थिति आवश्यक छ वा छैन भन्नेबारे विस्तृत अध्ययन गर्न प्रस्ताव गरेको छ । प्रतिवेदनमा भनिएको छ, परिषद्मा न्यायिक नेतृत्वको उपस्थितिका कारण स्वतन्त्र न्यायपालिकासम्बन्धी मूल्यमान्यतामा अनुचित प्रभाव पर्न सक्ने भन्ने प्रश्न उठेको छ ।प्रधानन्यायाधीश जबराले भने अध्यादेशविरुद्धको रिट सर्वोच्चमा पुगेपछि फेरि त्यस्तै अध्यादेशअनुसार बसेको बैठकमा बसेर नियुक्ति प्रक्रियामा सहभागी भएका छन् । उनले ती निर्णय ठीक थिए भनेर आफ्नो पोजिसन समेत स्पष्ट पारिसकेका छन् । संवैधानिक परिषद्को सदस्यसमेत रहेका सभामुख सापकोटाले आफूलाई बैठकबारे जानकारी नै नदिई गरिएका नियुक्ति खारेज गर्न माग गर्दै सर्वोच्च अदालतमा २०७७ को माघ २५ मा दर्ता गराएको निवेदनमा परिषद्को सदस्यका रूपमा प्रधानन्यायाधीश जबरालाई पनि विपक्षी बनाएका थिए । त्यो निवेदनमा सुनुवाइ गर्दै न्यायाधीश प्रकाशकुमार ढुंगानाले माघ २५ गते कारण देखाऊ आदेश दिए । यो आदेशअनुसार महान्यायाधिवक्ताको कार्यालयमार्फत सर्वोच्च अदालतलाई जवाफ पठाउँदै प्रधानन्यायाधीश जबराले अध्यादेश र त्यसअनुसार भएका नियुक्तिहरू संवैधानिक रहेको दाबी गरेका छन् । गत वर्षको चैत ११ मा सर्वोच्चमा दर्ता भएको लिखित जवाफमा उनले रिट निवेदनको औचित्य नरहेको भन्दै खारेज गर्न माग गरेका छन् ।"
इजलासमै टिप्पणी : नियुक्तिमा प्रधानन्यायाधीशलाई पनि भाग लागेको छ,"शुक्रबार बहस सुरु भएपछि अधिवक्ता अर्यालले गैरसंवैधानिक अध्यादेशमार्फत गरिएको नियुक्तिमा प्रधानन्यायाधीश जबराले भाग लिएको ले सो नियुक्तिविरुद्ध दायर रिटको सुनुवाइमा भाग लिन नमिल्ने जिकिर गरे । उनले प्रधानन्यायाधीशका तर्फबाट समावेशी आयोगका अध्यक्ष रामकृष्ण तिमिल्सिना, राष्ट्रिय मानवअधिकार आयोगका अध्यक्ष तपबहादुर मगर तथा जबराका ल फर्मका पार्टनरलाई नियुक्त गरिएको दाबी गरे । सर्वोच्च अदालतका पूर्वरजिस्ट्रार तिमिल्सिनालाई जबराले सुरुमा संवैधानिक इजलासको विज्ञ नियुक्त गरेका थिए । पदावधि बाँकी छँदै उनलाई समावेशी आयोगको सदस्यमा सिफारिस गरिएकामा उक्त पद तिमिल्सिनाले अस्वीकार गरेपछि अध्यक्ष बनाइएको हो ।त्यस्तै सर्वोच्च अदालतका पूर्वन्यायाधीश मगरलाई जबराले नै राष्ट्रिय न्यायिक प्रतिष्ठानको कार्यकारी निर्देशक बनाएका थिए । त्यहाँ उनको पदावधि नसकिँदै राष्ट्रिय मानवअधिकार आयोगको अध्यक्ष बनाएपछि अधिवक्ता अर्यालले प्रधानन्यायाधीश पनि भागबन्डामा सहभागी भएको टिप्पणी गरेका हुन् । यस्तै मानवअधिकार आयोगकै सदस्यमा नियुक्त मनोज दुवाडी जबरा न्यायाधीश हुनुपूर्व एउटै ल फर्ममा पार्टनर थिए । अधिवक्ता अर्यालले यी विवरण इजलासमा राखेपछि प्रधानन्यायाधीश जबराले समाजमा भ्रम फैलाउने गरी अनावश्यक कुरा नगर्न भन्दै सचेत गराएका थिए । जवाफमा अधिवक्ता अर्यालले पत्रपत्रिकाले रिपोर्ट गरिसकेको तथ्यलाई आफूले इजलासमा राखेको र कुनै भ्रम नफैलाएको दाबी गरे । संवैधानिक निकायहरूमा नियुक्तिको सिफारिस भएलगत्तै निर्वाचन आयुक्तहरू रामप्रसाद भण्डारी, सगुनशमशेर जबरा तथा अख्तियार दुरुपयोग अनुसन्धान आयोगका आयुक्त किशोरकुमार सिलवाललगायतलाई प्रधानन्यायाधीश जबराले नियुक्त गराएको समाचार सार्वजनिक भएका थिए । अधिवक्ता अर्यालले इजलासमा आफूले तिनै विवरण राखेको भन्दै प्रधानन्यायाधीशलाई प्रतिरक्षात्मक नहुन आग्रह गरे । मैले विवरण राख्न खोज्दा श्रीमान् प्रतिरक्षात्मक हुनुभयो, यो मुद्दामा तपाईं संलग्न हुन किन मिल्दैन भन्ने कारण यही हो । तपाईं प्रतिरक्षात्मक बनेकै कारणाले इजलासबाट निष्पक्ष सुनुवाइ हुन्छ र मैले न्याय पाउँछु भनेर निवेदकका रूपमा मैले विश्वास गर्न सक्ने अवस्था भएन, अधिवक्ता अर्यालले इजलाससमक्ष भने । त्यसपछि प्रधानन्यायाधीश जबराले सैद्धान्तिक पक्षमा बहस गर्न फेरि सचेत गराए । कानुन व्यवसायीले प्रधानन्यायाधीश जबरालाई सुनुवाइबाट अलग हुन आग्रह गरेपछि सुरुमा उनले संविधानले नै संवैधानिक इजलासमा प्रधानन्यायाधीशलाई अनिवार्य गरेको स्मरण गराए । त्यसमा कानुन व्यवसायी सहमत भएनन् । त्यसपछि जबराले के विकल्प छ, सुझाउनुस् भनेर कानुन व्यवसायीलाई नै सोधे । जवाफमा अधिवक्ता अर्यालले भने, श्रीमान् बिदामा बस्दा ठीक हुन्छ ।प्रधानन्यायाधीश जबराले आफू बिदामा बस्ने विकल्प उचित नभएको बताए । सुनुवाइ कहिले सकिने हो भन्ने निश्चितता नभएका कारण कति समय बिदामा बस्ने भन्ने अन्योल हुने उनको तर्क थियो । बरु, उनले अर्को विकल्प पनि सुझाए । प्रधानन्यायाधीशकै नेतृत्वमा न्यायाधीशहरू दीपककुमार कार्की, मीरा खड्का, हरिकृष्ण कार्की र ईश्वर खतिवडा संलग्न भएको इजलासमा आफूले कुनै राय नदिने, बाँकी चार जना न्यायाधीशको विचारमा आफू सहमत हुने र सुनुवाइका क्रममा आफूले कुनै पोजिसन नलिने विकल्प उनले अगाडि सारे । तर, बाँकी चार जना न्यायाधीशको एउटै राय भएन र उनीहरू दुईदुई जनामा बाँडिए भने प्रधानन्यायाधीशले निर्णायक मत दिनैपर्ने अवस्था आउने भन्दै कानुन व्यवसायी त्यो विकल्पमा पनि सहमत भएनन् ।प्रधानन्यायाधीश जबराले इजलासमा संवैधानिक विवादका विषयहरू अन्य इजलासबाट पनि सुनुवाइ गर्न मिल्ने भनी सर्वोच्च अदालतले प्रतिनिधिसभा विघटनविरुद्धको पछिल्लो फैसलामा व्याख्या गरेकाले अन्य इजलासमा पठाउने विकल्प पनि रहेको उल्लेख गरे । तर, छलफलका क्रममा अन्य न्यायाधीशहरू पनि यो विकल्पमा सकारात्मक देखिएनन् । अध्यादेश संविधानसँग बाझिएको दाबी लिइएका कारण त्यस्ता निवेदन संवैधानिक इजलासले नै सुनुवाइ गर्नुपर्ने संविधानको व्यवस्था उनीहरूले सम्झाए । त्यसपछि न्यायाधीशहरूले आपसमा छलफल गर्न समय लिए, फर्केपछि प्रधानन्यायाधीशले इजलास गठन हुने पहिलो दिन र फैसला सुनाउने दिन बिदामा बस्ने जानकारी दिए । आगामी शुक्रबार उनी बिदामा बस्नेछन् र त्यही दिन वरिष्ठतम् न्यायाधीश दीपककुमार कार्कीको नेतृत्वमा संवैधानिक इजलास गठन हुनेछ जसले यो रिटको अन्तिम निरूपण गर्नेछ ।"
"सार्कको अध्यक्ष नेपाल, अफगानिस्तान घटनामा भूमिकाविहीन","(काठमाडौं)  नेपाल सरकारले अफगानिस्तानमा भइरहेको घटनाक्रमलाई हेरिरहेको जनाएको छ । सरकारको पहिलो प्राथमिकता त्यहाँ रहेका नेपालीलाई सकुशल घर फर्काउने वातावरण मिलाउनु रहेको परराष्ट्र मन्त्रालयको भनाइ छ । मन्त्रालयकी प्रवक्ता सेवा लम्सालले दिनानुदिन अफगानिस्तानको घटनाक्रम विकसित भइरहेकाले त्यसलाई अझै पनि नजिकबाट हेरिरहेकै प्रस्ट पारिन् । अहिले त्यही काममा सरकार लागिपरेको छ, उनले भनिन्, त्यसबाहेक अन्य विषयमा अहिले नै कुनै नीति वा योजना बनाउनु ठीक हुन्न । मन्त्रालयका अनुसार शुक्रबार बेलुकीसम्म विभिन्न मुलुकको सहयोगमा ७ सय ८१ जनालाई उद्धार गरेर काठमाडौं ल्याइसकिएको छ । काबुलबाट बिहीबार भारतले उद्धार गरी ल्याएका ११ नेपाली पनि काठमाडौं आइसकेका छन् । यस्तै, काबुलमा एउटै समूहमा रहेका ४२ जना नेपाली नागरिकसँग नियमित रूपमा सम्पर्क भइरहेको प्रवक्ता लम्सालले बताइन् । उनीहरू सबै सुरक्षित रहेको मन्त्रालयले जनाएको छ । सरकारको विज्ञप्ति र प्रवक्ता लम्सालको भनाइबाट नेपाल सरकार अझै अफगानिस्तानको घटनालाई नियालिरहने पक्षमै रहेको बुझिन्छ । परराष्ट्रले भदौ १ गते जारी गरेको विज्ञप्तिमा अफगानिस्तानको विकसित घटनाक्रमलाई नजिकबाट नियालिरहेको उल्लेख थियो । भारतले भने अफगानिस्तानको घटनालाई पर्ख र हेर को स्थिति अपनाएको छ । परराष्ट्रमन्त्री एस जयशंकरले बिहीबार नयाँदिल्लीमा भएको सर्वदलीय बैठकमा अहिले नै कुनै निर्णय गर्ने अवस्था नभएको बताएका थिए । अफगानिस्तानलाई लिएर भारतले के नीति बनाउने भन्ने सम्बन्धमा पर्ख र हेर को अवस्थामा रहेको भारतीय मिडियाले उल्लेख गरेका छन् ।अफगानिस्तान दक्षिण एसियाली क्षेत्रीय सहयोग संगठन (सार्क) को सदस्य राष्ट्र हो । त्यहाँको घटनाबारे नेपालले तीन पक्षलाई ध्यान दिनुपर्ने पूर्वराजदूत तथा कूटनीतिज्ञ शम्भुराम सिम्खडा बताउँछन् । सरकारको पहिलो मुख्य जिम्मेवारी आफ्ना नागरिकलाई सुरक्षित फिर्ता ल्याउनु हो । दोस्रो, घटनाक्रमलाई नजिकबाट नियाल्ने तथा आफ्ना छिमेकी र पक्षसँग परामर्श गर्न घटनाक्रम केही स्पष्ट भएपछि कार्यक्रमका लागि तयार भएर बस्नु हो, उनले भने, वैचारिक, राजनीतिक र रणनीतिक पक्षमा यो घटना अफगानिस्तान आफैंका लागि, सार्क क्षेत्रका लागि र विश्व व्यापारिक रूपमा महत्त्वपूर्ण पाठ हुन सक्छ । त्यसलाई राम्रोसँग चिन्तन गरेर भोलि त्यस्तो समस्या आफ्नो देशमा पर्न नदिन अझ महत्त्वपूर्ण हुन्छ । अमेरिकी राष्ट्रपति जो बाइडेनले अगस्ट ३१ देखि अमेरिकाले अफगानिस्तान छाड्ने घोषणा गरिसकेका छन् । घोषणापछि सन् २००१ पछि सत्तामा फर्कने लक्ष्य राखेको तालिवानी समूह अनपेक्षित रूपमा साउन ३१ मै राजधानी काबुल कब्जा गर्न आइपुग्यो । सन् २०१४ मा काठमाडौंमा १८ औं सार्क शिखर सम्मेलन भएयता नेपाल सार्कको अध्यक्ष रहेको छ । दुई वर्षपछि सन् २०१६ मा पाकिस्तानमा हुनुपर्ने सार्कको १९ औं शिखर सम्मेलन भारतपाकिस्तान द्वन्द्वका कारण हुन सकेको छैन । अब सार्क शिखर सम्मेलन कहिले हुन्छ भन्नेमा पनि अन्योल र अनिश्चितता देखिन्छ । भूराजनीतिक जानकार तथा अवकाश प्राप्त उपरथी बिनोज बस्न्यात भने नेपालले सार्क अध्यक्षको हैसियतमा अफगानिस्तानको घटनाक्रम र यसले पार्ने प्रभावलाई लिएर सार्क अध्यक्षको हैसियतमा नेपालले कुनै न कुनै कूटनीतिक पहल गर्न सुझाव दिन्छन् । नेपाल सरकारले सार्कको अध्यक्षको हिसाबमा सार्कको अस्तित्व र भविष्यका लागि कूटनीतिक नेतृत्व लिनुपर्छ । हामीजस्तो भूपरिवेष्टित देशलाई यो कुराले भविष्यमा पनि मद्दत गर्छ, उनले भने । बस्न्यातले अफगानिस्तानको समस्या कुनै एक मुलुकको मात्र नभएर यो क्षेत्रकै समस्या भएको बताए । यो घटनालाई सार्क अध्यक्षको हैसियतमा सबै सदस्य राष्ट्रलाई साथ लिएर यस्ता समस्या कुनै पनि मुलुक र यो क्षेत्रमै नआओस् भन्ने हिसाबमा काम गर्नु उचित हुन्छ, उनले भने । पाँच पूर्वराजदूत सुरेश चालिसे, दीपकुमार उपाध्याय, दुर्गेशमान सिंह, हिरण्यलाल क्षेत्र र महेश मास्केले भदौ ८ गते विज्ञप्ति जारी गर्दै नेपालले कम्तीमा पनि क्षेत्रीय शान्तिका लागि सार्क अध्यक्षको हैसियतमा पहल गर्न सुझाव दिएका थिए । त्यसअघि भदौ ६ गते एक नागरिक समूहले सार्कको अध्यक्ष राष्ट्रको हैसियतले अफगान नागरिकको जीउधनको सुरक्षाका लागि पहल गर्न नेपाल सरकारलाई आग्रह गरेको थियो । विज्ञप्तिमा भनिएको थियो, अविलम्ब अफगानहरूको सुरक्षा तथा सम्भावित शरणार्थीको समस्या सम्बोधन गर्न सार्क देशहरूको आपत्कालीन बैठक बोलाउन हामी आह्वान गर्दछौं । परराष्ट्र मन्त्रालयको विज्ञप्तिमा भने त्यहाँ शान्ति, सुरक्षा र अमनचयनको ग्यारेन्टी गर्न आग्रह गरिएको छ । हामी सरोकारवाला सबैलाई सर्वसाधारणको शान्ति, सुरक्षा र अमनचयनको ग्यारेन्टी गर्न आग्रह गर्दछौं, विज्ञप्तिमा भनिएको छ, सार्क सदस्य मुलुकको हैसियतमा नेपालले अफगानिस्तानमा शान्ति र स्थिरता कायम भएको देख्न चाहेको छ ।अफगानिस्तानको विमानस्थलनजिक बिहीबार भएको बम विस्फोटमा परी एक सयभन्दा बढी नागरिकको मृत्यु भएको छ । जसले गर्दा विश्वलाई नै थप आतंकित बनाएको छ ।"
तालिवानलाई मान्यताको कुरा हतारो : भारत,"नयाँदिल्ली (कास) अफगानिस्तानमा तालिवानलाई मान्यता दिनेनदिने विषयमा बोल्ने बेला भइनसकेको भारतले बताएको छ । विदेश मन्त्रालयले शुक्रबार गरेको प्रेस ब्रिफिङ मा त्यस्तो प्रश्न नै अहिलेलाई उपयुक्त नहुने प्रवक्ता अरिंदम बागचीले बताए । अफगानिस्तानमा कसैको सरकार नै नरहेकाले अहिले नै मान्यताको कुरा नरहेको उनको भनाइ थियो । भारतको अहिलेको प्राथमिकता अफगानिस्तानमा उद्धारको पर्खाइमा रहेकालाई सुरक्षित निकाल्नु रहेकोमा उनले जोड दिए । अफगानिस्तानको हालत अहिले अनिश्चित अवस्थामा छ, के हुन्छ थाहा छैन, उनले भने, काबुलमा कसले सरकार बनाउँदै छ, त्यो विषयमा कुनै स्पष्टता छैन । त्यो अवस्थामा मान्यता दिने कुरा समयभन्दा पहिले नै एक्सन लिनुजस्तो हो । उनले भारतले विभिन्न ६ वटा विमानमार्फत काबुलबाट ५ सय ५० जनालाई भारत ल्याएको जानकारी दिए । त्यसमध्ये २ सय ६० जना भारतीय र बाँकी अन्य मुलुकका छन् । विगतमा भारतलाई सहयोग गरेका केही अफगानीको पनि उद्धार गरिएको उनले बताए । कुनै पनि आतंकको भारतले बिरोध गर्दै आएको भन्दै उनले काबुलमा बिहीबार भएको हमलाबारे विस्तृत विवरण आइनसकेकाले अहिले केही बोल्न नसक्ने बताए । हामी त्यहाँको घटनालाई नजिकबाट नियालिरहेका छौं, उनले भने, अफगानिस्तानमा शान्ति र स्थिरताको सवालमा अन्य राष्ट्रसँग पनि छलफलमा छौं ।"
१० महिनादेखि बेपत्ता,"सिन्धुपाल्चोक (कास)ं भोटेकोसी५ चाकुबजारबाट झन्डै १० महिनाअघि हराएका भोजपुर हतुवागढी६ का २५ वर्षीय पुजन राई अझै भेटिएका छैनन् । गत कात्तिक २८ मा बेपत्ता राईको भोटेकोसी किनार बसेरी ढुंगाखानीमा मोटरसाइकल र जुत्ता भेटिएको थियो । मोबाइल काभ्रेपलाञ्चोकका विष्णु लामाबाट फेला परेको थियो । सिन्धुपाल्चोकका एसपी राजन अधिकारीले गत मंसिर १ मा काभ्रेको ज्याम्दी र ६ मा राईको घरमै मोबाइलको जीपीएस लोकेसन देखिनु शंकास्पद रहेको बताए । यी सबै सामानको ल्याब टेस्ट गर्न पठाइसकेका छौं, स्थलगत अनुसन्धानलाई तीव्र बनाइँदै छ, उनले भने ।"
७ किमिमा ७० पहिरो,"(सिन्धुली)  लगातारको वर्षापछि कमलामाई नगरपालिका११ फाल्चुरीनजिक बिहीबार राति पहिरो खस्यो । पहिरो पन्छाएर शुक्रबार मध्याह्नबाट मात्रै एकतर्फी यातायात सञ्चालनमा आएको छ । बीपी राजमार्गको दोस्रो खण्ड सिन्धुलीमाडीबर्दिबास सडकमा घुम्तीपिच्छे पहिरो खसेको छ । स्थानीय सन्तोष कार्कीका अनुसार सिन्धुलीमाडीदेखि माइस्थानसम्मको ७ किलोमिटर क्षेत्रमा ठूला मात्रै तीन दर्जनभन्दा बढी पहिरो थपिएका छन् । गडौली खोला कटेर बुका लाग्नासाथ पहिरो नझरेको ठाउँ भेट्न मुस्किल पर्छ, उनले भने, माइस्थान मन्दिरसम्म सानाठूला गरी ७० वटा पहिरो खसेका छन् । लगातार ५७ घण्टा पानी परेपछि पहिरो खस्न सुरु भइहाल्छ । ग्वाङखोलाको किनारैकिनार सडक रहेकोले पहिरो खस्नासाथ डाइभर्सन बनाएर सवारी सञ्चालन गर्न सकिने अवस्था पनि छैन ।बीपी राजमार्गअन्तर्गत ३७ किलोमिटर सडक खण्डको पुल र कजवे जापान सरकारको अनुदान सहयोगमा निर्माण भएको हो । बाँकी संरचना नेपाल सरकारले नै बनाएको हो । पहिरो खस्ने, खहरेका कारण गेग्रान थुप्रिने र कालोपत्र नटिक्ने यो खण्डको विशेषता जस्तै भएको अर्का स्थानीय दिनेश रमौली बताउँछन् । भन्छन्, हिउँदमा समेत पहिरो जान्छ । सडकमा खाल्डैखाल्डा छन् । खहरेको निकास हुने भागमा गेग्रान थुप्रिएको छ । थोरै पानी पर्दा पनि सडक अवरुद्ध भइहाल्छ । कमलामाई४ का कृष्णबहादुर कार्कीले सडक निर्माण गर्दा पहिरो नियन्त्रणको उपाय नअपनाइएकाले अहिले हिउँदबर्खा दुवै याममा समस्या हुने गरेको बताए । कमलामाई८ र ९ को भिमान क्षेत्रका खहरे उर्लिंदा लच्कामा ढुंगासहितको गेग्रान थुपार्दा पटकपटक राजमार्ग अवरुद्ध हुने गरेको छ ।यो समस्या मध्यपहाडी (पुष्पलाल) राजमार्गमा पनि छ । गोलन्जोर गाउँपालिकाको हैबार, कालीआँप, कुखुरेटार, कुँडुले र सुम्नामबेसीमा पहिरो जाँदा सवारी आवागमन रोकिएको छ । ६१ किलोमिटर लामो खुर्कोटघुर्मी खण्ड अवरुद्ध हुँदा पूर्वी पहाडी जिल्लाहरू खोटाङ, ओखलढुंगा, सोलुखुम्बुबाट काठमाडौं आवतजावत गर्ने सवारीसाधन सडकमै अलपत्र परेका छन् ।"
"चिया नेपाली, ब्रान्ड दार्जिलिङ !","(काँकडभिट्टा)  पश्चिम बंगालका श्रममन्त्री बेचाराम मन्नाले गत साता मुख्यमन्त्री ममता बेनर्जीलाई लिखित गुनासो गरे, नेपालको चिया दार्जिलिङ ब्रान्डका रूपमा तेस्रो देश निर्यात भइरहेको छ । यसले भविष्यमा भारतीय चिया उद्योगमा ठूलो संकट निम्तिन सक्छ । त्यसपछि मुख्यमन्त्री बेनर्जीले कारबाहीको चेतावनी दिइन् । भारतीय सञ्चारकर्मीहरूसँग बेनर्जीले भनेकी छन्, प्रतिष्ठित दार्जिलिङ ब्रान्डलाई जसले असर पुर्याउने काम गर्छ, उसलाई कारबाही हुन्छ । केही भारतीय व्यापारीले नेपाली चियालाई दार्जिलिङ ब्रान्ड बनाएर युरोप, अमेरिका जस्ता मुलुकहरूमा समेत पठाउने गरेको पाइएपछि पश्चिम बंगाल सरकारले नेपाली चिया आयातमा पुनः कडाइ गर्ने सम्भावना बढेको छ ।दार्जिलिङको चिया बगानका सञ्चालकहरूको एक टोलीले केही समयअघि श्रममन्त्री मन्नालाई भेटेर नेपाली चियाको आयात रोक्न अनुरोध गरेको कोलकाताबाट प्रकाशित सन्मार्ग दैनिकले उल्लेख गरेको छ । दार्जिलिङ टी एसोसिएसनअनुसार पछिल्लो तीन वर्षमा भारतले करिब ६ करोड किलोभन्दा बढी चिया आयात गरेको छ । जसका कारण दार्जिलिङ चियाको बजार डामाडोल बनेको आरोप उनीहरूको छ । चियाको उचित मूल्य पाउन पनि दार्जिलिङको चिया बगानका सञ्चालकहरू वञ्चित भएका उनीहरू बताउँछन् । नेपाली चियाका कारण दार्जिलिङ चियाको शुद्धतामा मात्रै हैन, मूल्यमा पनि असर परेको छ, दार्जिलिङ टी एसोसिएसन (डीटीए) का सचिव कौशिक बसुले फोनमा भने, यो गम्भीर कुरा हो । दार्जिलिङ चियाको ब्रान्डमाथि नै भविष्यमा आँच आउन सक्छ । भारतीयहरूले आफ्नो ब्रान्डको चिन्ता गरेभन्दा फरक छैन नेपाली चिया उत्पादकहरूको पनि चिन्ता । उनीहरूको भनाइमा इलामको अर्थोडक्स चिया दार्जिलिङको भन्दा मीठो छ । दार्जिलिङ र इलामको भौगोलिक बनावट र हावापानी लगभग उस्तै छ । दार्जिलिङका बगान धेरै पुराना भए । बोट नयाँ कम छन् । त्यही कारण इलामको चिया दार्जिलिङको भन्दा मीठो रहेको नेपाली व्यवसायीको भनाइ छ । इलामलगायतका माथिल्लो भेगमा उत्पादित चियाको स्वाद दार्जिलिङको भन्दा पनि बेजोड छ, इलामको गोर्खा टी स्टेटका सञ्चालक उदय चापागाईंले भने, त्यही कारण अन्तर्राष्ट्रिय बजारमा आफ्नो चियाको छवि बिग्रिने डर दार्जिलिङलाई छ । चिया उत्पादक संघका अध्यक्ष सुरेश मित्तलले केही व्यापारीको बदमासीले सिंगो नेपाली चियाको बदनामी भइरहेको बताए । नेपाली चियाले दार्जिलिङ र डुबर्सको चिया समस्यामा परेको भन्ने उनीहरूको बुझाइ छ, त्यो गलत कुरा हो, उनले भने । अघिल्लो वर्ष लकडाउनलगत्तै पश्चिम बंगाल सरकारले नेपाली चिया निर्यातमा अवरोध गरेको थियो । नेपाली चिया गुणस्तरहीन र स्वास्थ्यका दृष्टिले अखाद्य भएको भन्दै दार्जिलिङकी तत्कालीन राज्यसभा सांसद शान्ता क्षत्रीले तत्काल आयात रोक्न संसद्मा माग गरेकी थिइन् ।त्यसअघि दार्जिलिङ टी एसोसिएसनले तत्कालीन भारतीय राष्ट्रपति प्रणव मुखर्जीको दार्जिलिङ भ्रमणका बेला ज्ञापनपत्रमार्फत नेपाली चियाको आयात रोक्न पहलका लागि आग्रह गरेको थियो । नेपाली चियाको आयात रोक्न दार्जिलिङबाट पटकपटक प्रयत्न हुँदै आएको थियो । भारतीय व्यापारीहरूका कारण नेपाली चियाप्रति भारतमा अनावश्यक भ्रम सिर्जना भएको नेपाल चिया उत्पादक संघ झापाका अध्यक्ष मित्तल बताउँछन् । पूर्वी नाकाबाट निकासी हुने सीमित नेपाली उत्पादनमध्ये चिया पहिलो नम्बरमा छ । वार्षिक करिब ४ देखि ५ अर्बको चिया भारत निकासी हुँदै आएको मेची भन्सार कार्यालयले जनाएको छ । जसमा पहाडी जिल्लामा उत्पादित अर्थोडक्सको निकासीसमेत उच्च छ । तराईमा उत्पादित सीटीसी चियाको माग भारतमा अत्यधिक छ । सरकारले निर्यातजन्य वस्तुको प्रवर्द्धन गर्नेर् उद्देश्यका साथ चिया, अदुवा, अलैंची, कुचो, दाल, भेनियर जस्ता वस्तुमा भन्सार मिनाहा गरेको छ । भन्सार सेवा दस्तुरबापत प्रतिकन्साइन्टमेन्ट सय रुपैयाँ र भ्याटबापत १३ रुपैयाँ अतिरिक्त शुल्क मात्रै लाग्छ । नेपाली सीटीसी चियाको मुख्य बजार भारत हो । भारतले आफ्नो चिया भने पाकिस्तानलगायत तेस्रो मुलुकमा निर्यात गर्छ । जसका कारण भारतीयहरू नेपाली सीटीसी चियामा भर पर्ने व्यवसायीको भनाइ छ । नेपालमा १६ हजार ९ सय ५ हेक्टरमा चिया खेती हुने गरेको चिया तथा कफी विकास बोर्डको तथ्यांक छ । इलाममा ७ हजार २ सय ३६ र झापामा ७ हजार ३ सय ३९ हेक्टरमा खेती हुँदै आएको छ । आर्थिक वर्ष २०७६७७ मा नेपालबाट ११ हजार १ सय ८५२ मेट्रिक टन चिया विदेश निर्यात भएको तथ्यांक छ । सीटीसीमा छैन ट्रेडमार्क नेपाली अर्थोडक्स चिया आफ्नै ब्रान्डमा निर्यात हुन्छ । १२ कम्पनीहरूले नेपाल टी क्वालिटी फ्रम द हिमालयाज नामक ट्रेडमार्कबाट इलामका ९, तेह्रथुमका २ र संखुवासभाको एउटा कम्पनीले अर्थोडक्स चिया उत्पादन र निर्यात गर्छन् । ट्रेडमार्कले मूलतः अर्थोडक्स चियालाई अन्तर्राष्ट्रिय बजारमा पहिचान दिएको छ ।समुद्र सतहदेखि ५०० मिटरभन्दा माथि उत्पादन हुने चिया अर्थोडक्स हो । सबैभन्दा बढी इलाममा उत्पादन हुन्छ । ५०० मिटरभन्दा तल उत्पादन हुने चिया सीटीसी हो । यो चिया सबैभन्दा बढी झापामा उत्पादन हुन्छ । अर्थोडक्सको आफ्नै ट्रेडमार्क छ । तर, सीटीसीका लागि भने छैन । त्यही भएर यो चिया धेरैजसो भारत निर्यात हुन्छ । नेपाली सीटीसी चियालाई नै दार्जिलिङ ब्रान्डमा निर्यात हुने गरेको खुलेको छ ।"
पर्वतमा पनि व्यावसायिक खेती,"(पर्वत)  केही वर्षदेखि परीक्षणका रूपमा लगाइएको चिया सफल भएपछि महाशिला गाउँपालिकाले व्यावसायिक उत्पादन थालेको छ । गाउँपालिकाको वडा नम्बर ६ मा पर्ने फलामखानी, वडा ५ को चिसापानीलगायत लेकमा व्यावसायिक चिया खेती सुरु भएको हो । गाउँपालिकाले नै अग्रसर भएर किसानलाई उत्पादन तथा स्वरोजगारमुखी बनाउन पालिकाभित्रै चिया प्रशोधन गर्ने तयारीसमेत गरेको छ । यसअघि तत्कालीन जिल्ला विकास समितिले २०६७ मा फलामखानीको १० रोपनी क्षेत्रफलमा चिया रोपेर परीक्षण थालेको थियो । सामुदायिक वन तथा सार्वजनिक जग्गामा रोपिएका चियाका बिरुवा टिप्न तयार भएको स्थानीय युवा ठाकुर रसाइलीले जानकारी दिए । गत वर्ष नै तयार भएको चिया लकडाउनले टिप्न पाइएको थिएन । यसपालि गाउँपालिका तथा ५ र ६ नम्बर वडाको सहयोगमा चिया टिप्ने कामसमेत थालिएको छ । फलामखानीमा चियाका १२ हजार बिरुवा उत्पादन भएको र उत्पादित चिया करिब १२ किलो तयार भइसकेको वडाध्यक्ष रामबहादुर सुनारले बताए । फलामखानीमा मात्रै ६० हेक्टरमा किसानले आफूखुसी चिया खेती बिस्तार गरिसकेका छन्, उनले भने, अब गाउँपालिकाले सहयोग गर्ने योजना ल्याएपछि थप विस्तार हुन्छ । प्रशोधन पनि यहीँ हुन सके यहाँको चिया अन्यत्र पठाउन पनि सकिन्थ्यो ।चिया खेती विस्तार हुँदै गएपछि यो वर्ष चिसापानी लेकको खाली जमिनमा पनि एक हजार बिरुवा रोपिएको गाउँपालिकाका प्रवक्ता एवम् वडा नम्बर ५ का अध्यक्ष जीवनविक्रम उच्चै ठकुरीले जानकारी दिए । यहाँ चियाका लागि अनुकूल मौसम छ, उनले भने, त्यसैले जमिन खेर फाल्नु हुँदैन भनेर व्यावसायिक खेती थालेका हौं । अब गाउँपालिकाले जमिन सदुपयोग गर्छ । २०० रोपनी जमिनमा चिया विस्तार भएपछि प्रशोधन मेसिन ल्याउँछौं । त्यसका लागि गाउँपालिकाले चालु वर्ष चिया विकास तथा विस्तारका लागि ५ लाख रुपैयाँ बजेट विनियोजन गरेको उनले बताए ।चिया खेती विस्तार तथा व्यावसायिक उत्पादनका लागि गाउँपालिकाले भर्ना गरेका महाशिला स्वसंसेवक परिचालन गरिएको छ । चालु वर्ष पालिकाले छुट्याएको बजेटबाट २० हजार चियाका बिरुवा लगाउने नर्सरी तयार भइसकेको छ ।"
छुट लिएका एसेम्बल उद्योगबाट अर्थतन्त्र र उपभोक्ताले पाएनन् लाभ,"(काठमाडौं)  सवारीसाधन बिक्री गर्ने कम्पनीले सरकारी छुट सुविधा लिई स्वदेशमै एसेम्बल गरे पनि त्यसको लाभ अर्थतन्त्र र उपभोक्ताले पाउन नसकेको भन्दै महालेखा परीक्षकको प्रतिवेदनले प्रश्न उठाएको छ । एसेम्बलका सन्दर्भमा महालेखाले बजाज कम्पनीको उदाहरण प्रस्तुत गरेको छ । उसले सरकारबाट अन्तःशुल्क र मूल्यअभिवृद्धि कर गरी साढे ७६ करोड छुट पाएको छ । तर उक्त मूल्य बराबरको छुट पैठारीकर्ताले मात्रै पाएको, उपभोक्ताले कुनै छुट नपाएको र अर्थतन्त्रमा मूल्य अभिवृद्धिसमेत नभएको प्रतिवेदनमा उल्लेख छ ।बजाजका मोटरसाइकल कम्प्लिटली नक्ड डाउन (सीकेडी) अवस्थाका उल्लेख गरी ५ अर्ब २८ करोड २५ लाख ८ हजार मूल्यको पैठारी गर्दा भन्सार जाँचपासका क्रममा ७६ करोड ७० लाख ४७ हजार राजस्व छुट लिएको देखिन्छ, प्रतिवेदनमा भनिएको छ, सरकारले दिएको राजस्व छुट बराबरको पनि मूल्य अभिवृद्धि नहुँदा राजस्व छुटको लाभ पैठारीकर्ताले मात्रै प्राप्त गरेको पाइयो । त्यसबाट अर्थतन्त्र एवं उपभोक्तालाई योगदान पुगेको देखिँदैन । बजाजका मोटरसाइकलले अन्तःशुल्क ६७ करोड ८८ लाख २ हजार र मूल्य अभिवृद्धि कर ८ करोड ८२ लाख ४४ हजार छुट पाएका छन् । प्रतिवेदनअनुसार पैठारीकर्ताले आय विवरणसाथ पेस गरेको वित्तीय विवरणमा एक विदेशी कम्पनीका मोटरसाइकल सीकेडी अवस्थामा ल्याई एसेम्बल गर्दा ३८१ प्रतिशत मूल्य अभिवृद्धि भएको उल्लेख छ ।सरकारले पैठारीकर्तालाई लाग्ने अन्तःशुकमा २५ प्रतिशत छुट दिएको छ । अन्तःशुल्क तथा मूल्य अभिवृद्धि करमा छुट दिए पनि तयारी मोटरसाइकल पैठारी गरेको भन्दा कम मूल्यमा सर्वसाधारणले खरिद गर्न पाएका छैनन् । तयारी मोटरसाइकल पैठारी गरेको भन्दा कम मूल्यमा सर्वसाधारणले पाएनन् । एसेम्बल प्रणाली औचित्यपूर्ण देखिँदैन, प्रतिवेदनमा भनिएको छ ।नेपालबाट निर्यात हुने मालवस्तुमा निर्यातको सुविधा पाउन कम्तीमा १० प्रतिशत मूल्य अभिवृद्धि हुनुपर्छ । साफ्टाअन्तर्गत रुल अफ ओरिजिन प्रिन्सिपलमा सम्बन्धित देशको उत्पादन हुन ४० प्रतिशत मूल्य अभिवृद्धि हुनुपर्ने सिद्धान्त छ । न्यूनतम पनि सरकारबाट दिएको छुट बराबर वा सोभन्दा बढी मूल्य अभिवृद्धि भएको अवस्थामा मात्र छुट दिने गरी पुनरावलोकन हुनुपर्ने देखिन्छ, प्रतिवेदनमा भनिएको छ । महालेखाले प्रश्न उठाएको नेपालमा बजाज मोटरसाइकलको आधिकारिक बिक्रेता हंसराज हुलासचन्द गोल्छा समूहअन्तर्गतको हो । जसले २०७१ सालमा एसेम्बल उद्योग दर्ता गरी २०७४ बाट नेपालमै मोटरसाइकल उत्पादन गर्दै आएको छ । वार्षिक १८ हजार मोटरसाइकल उत्पादन गर्ने गरी उद्योग विभागमा हुलास अटोक्राफ्ट प्रालिलाई २४ करोड रुपैयाँ लगानीमा स्थापना गरिएको हो । उद्योग नवलपरासीको रामग्राममा छ । स्वदेशमा उद्योग फस्टउन तत्कालीनभन्दा पनि दीर्घकालीन सोच राख्न आवश्यक रहेको हंसराज हुलासचन्द एन्ड कम्पनीका प्रबन्ध निर्देशक शेखर गोल्छाले बताए । एसेम्बल उद्योग अगाडि बढाउन धेरै सम्झौता भए पनि कोभिडका कारण ढिलाइ भएको उनको भनाइ छ । एसेम्बल उद्योगलाई अहिले नै नकारात्मक रूपमा नहेरौं । अहिले २५ प्रतिशत पार्ट्स स्वदेशमै बन्छन् । नकारात्मक रूपमा हेर्दा स्वदेशमा पार्टपुर्जा बन्दैनन्, नेपाल उद्योग वाणिज्य महासंघका अध्यक्षसमेत रहेका गोल्छाले भने, यहीबीचमा धेरै सम्झौता भएका छन् । पाँच सय इन्जिनियरले काम गरेका छन् । स्वदेशी उद्योगका लागि दीर्घकालीन सोच आवश्यक छ । त्यसो गरे तीन हजार जनाले रोजगारी पाउने उनले बताए ।विदेशबाट पैठारी हुने मालवस्तुमा लाग्ने अन्तःशुल्क र मूल्यअभिवृद्धि कर संकलन गर्ने, प्रतिबन्धित मालवस्तु आयातनिर्यात नियन्त्रण गर्ने, वैध व्यापारलाई प्रोत्साहन गर्ने र अन्तर्राष्ट्रिय आधारअनुरूप व्यापार सहजीकरणलगायत काम भन्सार विभागले गर्छ । पैठारीमा लाग्ने भन्सार, अन्तःशुल्क र मूल्य अभिवृद्धि कर राजस्वको लक्ष्य ४ खर्ब ७३ अर्ब ५० करोड रहेको प्रतिवेदनमा उल्लेख छ । तर कोभिडको प्रभावका कारण आयातमा परेको प्रभावले व्यापारमा संकुचन भएर ३ खर्ब १२ अर्ब ९० करोड मात्रै असुली भएको छ ।"
बजेट परिमार्जन गर्न प्रतिस्थापन विधेयक,"काठमाडौं (कास) नवगठित नेकपा एकीकृत (समाजवादी) र लोकतान्त्रिक (समाजवादी) पार्टीले निर्वाचन आयोगबाट मान्यता पाएसँगै सरकारले प्रतिस्थापन विधेयकको तयारी थालेको छ । अघिल्लो सरकारले ल्याएको अध्यादेश बजेट परिमार्जन गर्न प्रतिस्थापन विधेयकको तयारी सुरु गरिएको अर्थ मन्त्रालयले जनाएको छ । अर्थ मन्त्रालयमा बिहीबार विभिन्न मन्त्रालयका सचिवको बैठक आयोजना गरी प्रतिस्थापन विधेयकका सम्बन्धमा सुझाव संकलन गरिएको छ । बैठकमा अर्थमन्त्री जनार्दन शर्माले प्रतिस्थापन विधेयकका प्राथमिकताबारे प्रकाश पार्दै विद्यमान अर्थतन्त्रलाई उत्पादनमुखी दिशातर्फ सोझ्याउने गरी कार्यक्रम परिमार्जन गरेर पठाउन निर्देशन दिए । अध्यादेश बजेट परिमार्जन गर्दा संघीयताको व्यावहारिक कार्यान्वयनलाई बल पुग्ने, वित्तीय अनुशासन कायम गर्ने तथा पुँजीगत खर्च बढाउने र पुँजी निर्माण गर्ने खालका कार्यक्रममा जोड दिनुपर्ने उनको भनाइ छ । गरिबी घटाउने र रोजगारी बढाउने, सहज स्वास्थ्य सेवाको उपलब्धता, शिक्षा, कृषि र पर्यटनलगायतलाई प्राथमिकतामा राखेर परिमार्जन प्रस्ताव पठाउन विभिन्न मन्त्रालयलाई भनिएको छ । राष्ट्रिय गौरवका आयोजनाको पुनर्परिभाषा र पुनर्तालिकीकरण, थन्किएर रहेको राज्यको सम्पत्ति र विभिन्न कोषको एकीकृत परिचालनमा उचित ध्यान दिइने समेत मन्त्री शर्माले बताए ।"
शर्मा प्रधानसेनापति नियुक्त,काठमाडौं (कास) प्रभुराम शर्मा प्रधानसेनापतिमा नियुक्त भएका छन् । राष्ट्रपति विद्यादेवी भण्डारीले संविधानको धारा २६७ को उपधारा ५ बमोजिम मन्त्रिपरिषद्को सिफारिसमा भदौ २४ गतेदेखि लागू हुने गरी प्रधानसेनापति नियुक्त गरेकी हुन् । शर्माले एक महिनायता कायममुकाय प्रधानसेनापतिको जिम्मेवारी सम्हाल्दै आएका छन् । उनलाई भदौ २४ बाट अवकाश लिन लागेका प्रधानसेनापति पूर्णचन्द्र थापाले सम्पूर्ण जिम्मेवारी हस्तान्तरण गर्नेछन् । तीनवर्षे कार्यकाल सकिनुअघि थापा साउन २५ गतेदेखि एकमहिने बिदामा छन् ।
अनपोल को परीक्षा एकै दिन,"काठमाडौं (कास) परीक्षाअगावै प्रश्नपत्र आउट भएपछि रद्द गरिएको संयुक्त राष्ट्रसंघीय शान्ति मिसनअन्तर्गत युनाइटेड नेसन्स पुलिस (अनपोल) को प्रिस्याट (प्रारम्भिक छनोट) परीक्षा प्रहरी प्रधान कार्यालयले एकै चरणमा गर्ने भएको छ । प्रहरी प्रवक्ता वसन्तबहादुर कुँवरले प्रहरी प्रधान कार्यालय र सातवटै प्रदेश प्रहरी कार्यालयमार्फत भदौ १७ गते परीक्षा सञ्चालन गर्ने निर्णय भएको बताए । यसअघिको परीक्षा र प्रश्नपत्र रद्द गरिएपछि नयाँ विधिबाट प्रश्नपत्र तयार पारिएको छ । यूएन शाखामा कार्यरत प्रहरीकै मिलेमतोमा घूस लिएर प्रश्नपत्र आउट भएको अनुसन्धानबाट पुष्टि भएपछि साउन १५ र १६ गते लिइएको परीक्षा रद्द भएको थियो । उक्त घटनामा सई जनक थापा, हवल्दार कुमार शाह र कार्यालय सहयोगी सुरज बम निलम्बनमा परेका छन् । डीआईजी वसन्त लामाको संयोजकत्वमा गठित छानबिन समितिले तीनै जनालाई बर्खास्तको सिफारिस गरेको थियो । यस्तै, एसपी अनुपमशमशेर राणासहित ११ प्रहरीमाथि विभागीय कारबाहीको सिफारिस गरिएको थियो । प्रहरी महानिरीक्षक शैलेश थापा क्षत्रीले परीक्षा सञ्चालनमा खटिने अधिकृतहरूलाई बोलाएर गैरव्यावसायिक कार्य गरिएको पाइए निर्मम रूपमा प्रस्तुत हुने चेतावनी दिएका थिए । आगामी परीक्षा त्रुटिरहित सञ्चालन गर्न पनि उनले निर्देशन दिएका छन् । परीक्षा सञ्चालनमा खटिने प्रहरी अधिकृतहरूले परीक्षाको गोपनीयतालगायत तोकिएको मापदण्ड पूर्ण पालना गर्नुपर्छ, थापाले भने, नियतवश हुने गल्तीलापरबाही क्षम्य हुँदैन ।"
१२ भाषालाई सरकारी कामकाजको भाषा तोकिँदै,"अन्य मुलुकको अभ्यास४ सय ४७ भाषा बोलिने भारतको संविधानमा नेपालीलगायत २२ वटा भाषा सूचीकृत छन् । हिन्दी र अंग्रेजी भाषा संघीय सरकारको कामकाजी र प्रदेशगत रूपमा सूचीकृतलाई सरकारी कामकाजको भाषाका रूपमा प्रयोग गरिएका छन् । सिक्किमको मात्र उदाहरण लिँदा त्यहाँ गुरुङ, लिम्बू, बान्तवा, लाप्चालगायत भाषा विद्यालय तहदेखि स्नातक तहसम्म पढाउने व्यवस्था छ । चीनमा धेरैले बोल्ने मन्डारिन सरकारी कामकाजको भाषा हो । अंग्रेजी ६७ मुलुकमा सरकारी कामकाजमा छ । फ्रेन्च २७, अरबिक २६, स्पेनिस २१, पोर्चुगिज १०, जर्मनले ६ देशमा सरकारी कामकाजको मान्यता पाएको छ ।"
नेपालभाषाका कवि वैद्यको निधन,"काठमाडौं (कास) नेपालभाषाका आधुनिक कवि पूर्ण वैद्यको निधन भएको छ । ललितपुरको निदान अस्पतालमा बिहीबार राति ८१ वर्षको उमेरमा उनको निधन भएको हो । लामो समयदेखि कब्जियतको समस्याबाट ग्रसित वैद्यलाई कोरोना संक्रमण भएको थियो । उपचारका क्रममा अक्सिजनको कमी भएर कोभिड परीक्षण गर्दा पोजिटिभ देखियो, नेपालभाषा टाइम्स दैनिकका सम्पादक सुरेशकिरण मानन्धरले भने, भेन्टिलेटरमा राखेर उपचार गर्दा पनि बचाउन सकिएन । भक्तपुरको चोछेंमा जन्मिएका उनले शिक्षाशास्त्र र नेपालभाषामा उच्च शिक्षा हासिल गरेका थिए । लामो समय त्रिभुवन विश्वविद्यालयमा प्राध्यापन गरेका उनका नेपालभाषामा सरासु (निष्पट्ट अँध्यारोमा पहिलो किरण) र लः लः खः (पानी पानी हो) कवितासंग्रह, पाचिना निबन्ध संग्रह, कविताया लागा (समालोचना) कृति प्रकाशित छन् । उनले जापानी भाषाको कविता कृति सुन्तारो तानिकावाया चिनाखँ मुना नेपालभाषामा अनुवाद गरेका छन् । लः लः खः नेपाली र अंग्रेजीमा अनुवादसहित प्रकाशित छ । पूर्ण वैद्य सिंगो नेपालभाषाको आधुनिक कविताका प्रवर्तक हुनुहुन्छ, भाषा अभियन्ता मल्ल के सुन्दरले भने, उहाँको योगदान कविताका साथै निबन्धमा पनि छ । नेपालभाषाको सर्वोच्च सम्मान श्रेष्ठ सिरपा, अस्वीकृत विचार पुरस्कार लगायतबाट सम्मानित वैद्यलाई नेपाल प्रज्ञा प्रतिष्ठानले गत असार ३० मा नेपाल प्रज्ञा मातृभाषा साहित्य पुरस्कार प्रदान गरेको थियो । अनामनगरमा बस्दै आएका वैद्यका श्रीमती मात्रै छिन् । उनको शुक्रबार पशुपति आर्यघाटमा अन्त्येष्टि गरिएको छ ।"
ह्वाटमोरको आकस्मिक राजीनामा,"(काठमाडौं)  नेपाल क्रिकेट टोलीका प्रशिक्षक डेव ह्वाटमोरले राजीनामा दिएका छन् । आईसीसी विश्वकप लिग २ का लागि ओमानमा रहेका विश्वकप विजयी प्रशिक्षक ह्वाटमोरले नेपाल क्रिकेट संघ (क्यान) लाई शुक्रबार इमेलबाट आफ्नो राजीनामा पठाएका हुन् ।व्यक्तिगत, घरायसी कारणसहित परिवारलाई धेरै समय दिनुपर्ने र कोभिड१९ का कारण ओमान भ्रमणपछि उहाँ (प्रशिक्षक) ले आबद्ध हुन सक्दिनँ होला भन्ने आशयको ईमेल पठाउनुभएको छ, नेपाल क्रिकेट संघ (क्यान) का अध्यक्ष चतुरबहादुर चन्दले कान्तिपुरसँग शुक्रबार भने, मैले आज इमेल हेर्दा उहाँको एजेन्टमार्फत पठाइएको रहेछ । हामीले इमेलको जवाफ पठाइसकेका छैनौं । म व्यक्तिगत रूपमा प्रशिक्षकसँग एकपल्ट कुरा गर्छु ।उनी नेपाल आएका सबैभन्दा हाईप्रोफाइल प्रशिक्षक हुन् । श्रीलंकालाई सन् १९९६ को विश्वकप उपाधि दिलाएका ६७ वर्षे ह्वाटमोर जनवरीमा मात्र नेपालको प्रशिक्षकमा नियुक्त भएका थिए । उनको क्यानसँग डिसेम्बरसम्म सम्झौता रहेको थियो । उनले सम्झौता नवीकरणका लागि कुनै माग पनि नगरेकाले आफूहरूले यसलाई सूचनाको रूपमा लिएको चन्दले बताए । नेपाली टोली सेप्टेम्बर २० सम्म ओमान भ्रमणमा रहने छ । पपुवा न्युगिनीसँग दुई एकदिवसीय अन्तर्राष्ट्रिय खेलेपछि नेपालले ओमान र अमेरिकासँग लिग २ का खेल खेल्दै छ । ह्वाटमोरको प्रशिक्षणमा नेपालले वैशाखमा काठमाडौंमा नेदरल्यान्ड्स र मलेसियासम्मिलित त्रिकोणात्मक ट्वान्टी२० शृंखला जितेको थियो । नेपालको प्रशिक्षकका रूपमा यो उनको पहिलो प्रतियोगिता थियो । ओमान भ्रमण ह्वाटमोरको प्रशिक्षणमा नेपालले खेल्न लागेको केवल दोस्रो प्रतियोगिता हो । उनी पाकिस्तान, जिम्बावे, बंगलादेश र सिंगापुरको पनि प्रशिक्षक रहिसकेका छन् । ह्वाटमोर २०१० र २०११ को सिजनमा इन्डियन प्रिमियर लिग टोली कोलकाता नाइट राइडर्सका प्रशिक्षक थिए । भारतको रणजी ट्रफीमा उनकै प्रशिक्षणमा केरलाले २०१७१८ मा क्वाटरफाइनल र २०१८१९ मा सेमिफाइनल पुगेको थियो ।"
जोसिला जोर्गिन्हो,"बीबीसी (लन्डन)  युरोको उपाधि दिलाएपछि जोर्गिन्हो प्रि सिजनमा चेल्सीको अभ्यास मैदान फर्केका थिए, कपाललाई सुनौलो रंगले रंगाएर । पछिल्लो सिजन उपाधि जित्ने बानी परेपछि यो ठीकै पनि हो । साथी हाकिम जिएचले उनको नयाँ रूप देखेर भनेका थिए, कत्ति नराम्रो । यसैले देखाउँछ, जोर्गिन्हो कति धेरै आत्मविश्वासी भएका छन् भनेर । आखिरमा उनी युरोपेली क्लब फुटबलका राजा भएका छन् । गत महिना उनी इटालीका त्यस्ता ११ औं खेलाडी भए, जसले एकै सिजन च्याम्पियन्स लिग जिते अनि युरोपेली च्याम्पियनसिप । बिहीबार रातिमात्र उनले त्यसमा यूईएफएको २०२०२१ को वर्षको उत्कृष्ट खेलाडी पुरस्कार जितेका छन् । उनले उक्त पुरस्कारका लागि क्लबकै एनगोलो कान्टे र म्यानचेस्टर सिटीका केभिन डी ब्रुयनेलाई पछाडि पारेका थिए ।खासमा जोर्गिन्होको कथा हो, ब्राजिलको बिचबाट वेम्बलीको प्रसिद्ध जितसम्म । ७४ दिनको अन्तरमा उनले उपाधिको ह्याट्रिक गरे । तीन साता अघिमात्रै चेल्सीले भिल्लारियललाई हराएर सुपर कप जितेको थियो । यी २९ वर्षीय खेलाडीको उपाधि जित्ने भोक बढ्दो छ । उनले किशोर उमेरमै घर छाडे । इटालीमा बिताएका सुरुआती दिन साताको २० युरो कमाउँथे । अब यिनै जोर्गिन्होलाई नेपोली र चेल्सीका पूर्वप्रशिक्षक माउरिसियो सारीले बालोन डीअरको प्रत्याशीसम्म भनेका छन् ।उनका साथी काइ हाभर्टेजले पनि ठीकै भनेका छन्, कसैले एकै सिजन च्याम्पियन्स लिग र युरो जित्छ भने उनी त्यसको (बालोन डीअर) हकदार भएको नै हुन्छ । उनीसँग खेल्नुको मज्जा नै बेग्लै छ । यूईएफए वर्ष खेलाडीले उनलाई बालोन डीअरको बलियो दाबेदार बनाएको छ । तीन वर्षअगाडि जोर्गिन्हो र सारी दुवैले नेपोलीबाट चेल्सीको यात्रा तय गरेका थिए । यी मिडफिल्डरका लागि तिरिएको मूल्य थियो, ५ करोड ७० लाख पाउन्ड । लगत्तै उनी आफ्नी आमा मारिया जेरेजासँगै चेल्सी क्लबको पसल पुगे । त्यहाँ उनको नाम अंकित जर्सी देखेर आमाले आँसु नै रोक्न सकिनन् । सानो छँदा जोर्गिन्होका प्रशिक्षक अरू कोही नभएर तिनै आमा थिइन् । तर चेल्सीमा सुरुआती दिन खराब साबित भयो । सारीसँग जोडिएर आउने हुँदा उनलाई सारीको छोरा पनि भनियो । समर्थकले उनलाई उडाउन थालेका थिए । युरोपा लिग जिते पनि सारीले एक वर्षमै चेल्सी छाडे । उनी इटाली फर्के र युभेन्ट्समा आबद्ध भए । जोर्गिन्हो भने चेल्सीमै रहे । उनलाई आफ्ना नयाँ व्यवस्थापक फ्रान्क लाम्पार्डको मन जित्नु थियो । भलै, चेल्सीको कीर्तिमानी गोलकर्ताको मनमा उनीबारे सबै राम्रो सोच थिएन ।सन् २०१९ मा डब्लिनमा भएको अभ्यास सत्रपछि त लाम्पार्डले दंग खाए, जोर्गिन्होको खेल हेरेर । खासमा जोर्गिन्हो मैदानमा मात्र होइनन्, बाहिर पनि आफ्ना सहकर्मीका लागि ज्यान फाल्ने खालका थिए । यस्तोमा लाम्पार्डले उनलाई नै केन्द्रमा राखेर टिम बनाउन सुरु गरेका थिए । पछि चेल्सीमा नयाँ व्यवस्थापक थोमस टचेल पनि आए । उनको रेखदेखमा जोर्गिन्हो अझै माझिएका खेलाडी बने । चेल्सीका समर्थकले उडाउँदा पनि उनमा आफूले एकदिन प्रमाणित गरेर देखाउन सक्ने विश्वास थियो ।यस्तै विश्वास उनी ब्राजिलमा छँदा थियो । उनलाई आमाले दक्षिण ब्राजिली राज्य सान्टा क्याटरिनामा हुर्काइबढाइ गरेका थिए । भर्खर १३ वर्षको फुच्चे खेलाडी भए पनि फुटबल खेल्नकै लागि २०० किलोमिटर टाढाको विद्यालय जान्थे । पछि १५ वर्ष पुगेका थिएनन्, इटालीको भेरोना पुगे । सुरुआती दिन पक्कै गाह्रो थियो । आखिरमा प्रत्येक साता २० युरोले के नै गर्न पुग्थ्यो र ? उनी स्कुल जान्थे, नियमित अभ्यास गर्थे । उनी मिहिनेती थिए ।जोर्गिन्होले तय गरेको यात्रा सायद फरक हुन सक्थ्यो । सन् २०१८ मा चेल्सी जानु अगाडि उनलाई म्यानचेस्टर सिटीले किन्न खोजेको थियो । उनलाई लिएर भनिएको थियो, जोर्गिन्हो युरोपमा उपलब्धि सबैभन्दा राम्रा मिडफिल्डर हुन् । हुन पनि उनकै खेलका कारण नेपोलीले झन्डै सिरी ए को उपाधि जित्न लागेको थियो । पछि दोस्रो स्थानमै मात्र रह्यो । त्यतिबेला उनीसामु जीवनकै सबैभन्दा ठूलो प्रश्न तेर्सिएको थियो, ब्राजिलका लागि खेल्ने कि इटालीका लागि ?नेपोलीमा छँदा ब्राजिलकै एलानसँग उनको खुबै दोस्ती जमेको थियो । मैदानमा पनि उनीहरूको साझेदारी गज्जब थियो । तर पछि फरक के भयो भने जोर्गिन्होले इटालीबाट खेल्ने निर्णय गरे । एलानले ब्राजिलकै लागि । सन् २०१६ मा इटालीले उनलाई पहिलोपल्ट राष्ट्रिय टिममा चयन गरेको थियो । जोर्जिन्हो के मान्छन् भने इटालीले यस्तो रूचि देखाएपछि मात्र ब्राजिलले उनमा नजर राख्न सुरु गरेको थियो । आफ्नी हजुरआमाका कारण उनले इटालीका लागि पनि खेल्थ पाउँथे । अन्त्यमा जोर्गिन्होले इटालीबाट नै खेल्ने निर्णय गरे । उनका ब्राजिली साथी एलान भन्छन्, उनले ठीकै निर्णय गरे । पछिल्लो समय जोर्गिन्होले जे जति सफलता चुमे, त्यसका लागि पनि पूर्ण हकदार छन् । उनले आफ्नो अहिलेको खेलजीवनका लागि निकै कडा मिहिनेत गरेका छन् । अभ्यासमा पनि उनी शतप्रतिशत मिहिनेत गर्छन् । त्यसैले उनको अहिलेको सफलतामा कोही कसैले आश्चर्य नमाने हुन्छ ।"
युनाइटेड फर्किए रोनाल्डो,"म्यानचेस्टर (एएफपी) म्यानचेस्टर युनाइटेडले शुक्रबार क्रिस्टियानो रोनाल्डोलाई युभेन्ट्सबाट भित्र्याउन सफल भएको घोषणा गरेको छ । ओल्ड ट्राफोर्ड छाडेर रिएल म्याड्रिड गएको १२ वर्षपछि पोर्चुगिज स्टार रोनाल्डो पुनः युनाइटेड फर्किएका हुन् । युभेन्ट्ससँग क्रिस्टियानो रोनाल्डोलाई सम्झौता गराउन सफल भएको पुष्टि गराउन पाउँदा म्यानचेस्टर युनाइटेड निकै खुसी छ । व्यक्तिगत सर्तहरू, भिसा र मेडिकललगायतका प्रक्रिया पूरा हुन बाँकी छ, युनाइटेडले आफ्नो विज्ञप्तिमा भनेको छ, क्रिस्टियानोलाई म्यानचेस्टरमा स्वागत गर्न क्लबका सबै प्रतीक्षारत छन् । २४ घण्टाअगाडि मात्र युनाइटेडको सहरी प्रतिद्वन्द्वी म्यानचेस्टर सिटीले रोनाल्डोलाई भित्र्याउने पक्काजस्तै भइसकेको थियो । त्यसयता रोनाल्डोलाई लिन युनाइटेड लिन लागिपरेको हो । इंग्ल्यान्डका कप्तान ह्यारी केनलाई लिन असफल रहेपछि सिटी रोनाल्डोलाई भित्र्याउने कसरतमा थियो । तर, शुक्रबारको पत्रकार सम्मेलनमा युनाइटेड व्यवस्थापक ओले गनर सोल्सायरले रोनाल्डो यस क्लबको अहिलेसम्मकै उत्कृष्ट खेलाडी भएको बताउँदै उनको आगमनको संकेत गरेका थिए । सन् २००३ देखि २००९ सम्म खेल्नेक्रममा रोनाल्डोले युनाइटेडलाई तीन प्रिमियर लिग र एक च्याम्पियन्स लिगको उपाधि दिलाउन विशेष भूमिका खेलेका थिए । त्यसक्रममा उनले २ सय ९२ खेलमा १ सय १८ गोल गरेका थिए । इटालियन सञ्चारमाध्यममा जनाइएअनुसार युनाइटेडले रोनाल्डोलाई २ करोड ८० लाख युरोमा किनेको हो ।"
लोकतान्त्रिकको चेतावनी,"काठमाडौं (कास) नेपाली कांग्रेसको भातृ संस्था नेपाल लोकतान्त्रिक खेलकुद संघले १३ औं दक्षिण एसियाली खेलकुद (साग) आयोजनामा अनियमितता भएको महालेखा परीक्षकको प्रतिवेदनबारे राष्ट्रिय खेलकुद परिषद (राखेप) सदस्यसचिव रमेशकुमार सिलवालको आधिकारिक भनाइ माग गरेको छ । संघका महासचिव सुवोध प्रधानद्वारा हस्ताक्षरित विज्ञप्तिमा महालेखा प्रतिवेदनअनुसार भ्रष्टाचार र अनियमितताको छानबिनका लागि विरोधका कार्यक्रम पनि घोषणा गरिएको छ । महालेखा परीक्षकले अघिल्लो साता जारी गरेको ५८ औं प्रतिवेदनमा सागको खेल सामग्री, पोसाकलगायतको खरिद प्रक्रियामा अनियमितता भएको आशयसहितको प्रतिवेदन जारी गरेको थियो । सागको भव्य सफलतामा आफूलाई मियो बनाएर प्रचार गर्नुभएका सदस्यसचिवज्यूले भ्रष्टाचारको अभियानको जिम्मेवारी लिने वा नलिने ? स्पष्ट धारणा पक्का आउनेछ, विज्ञप्तिमा भनिएको छ । खेलकुदमा लामो समयदेखि अनियमितता हुँदै आए पनि खेलकुद क्षेत्रलाई बदनामीबाट बचाउन आफूहरू मौन रहेको संघले जनाएको छ । कांग्रेस सभापति शेरबहादुर देउवा प्रधानमन्त्री भएपछि कांग्रेससम्बद्ध खेलकुद संस्था जुर्मुराएको छ । सदस्यसचिव सिलवाललाई अघिल्लो सरकारले नियुक्ति दिएको हो । संघले विरोधका चरणबद्ध कार्यक्रम घोषणा गरेको छ । पहिलो चरणमा लोकतान्त्रिक खेलकुद संघका जिल्ला कार्यसमितिबाट जिल्ला प्रशासन कार्यालयमार्फत प्रधानमन्त्रीलाई ज्ञापनपत्र बुझाउने छ । दोस्रो चरणमा सातै प्रदेशको प्रदेश कमिटीले प्रदेश प्रमुखलाई ज्ञापनपत्र बुझाउने कार्यक्रम छ । लोकतान्त्रिक खेलकुद संघ केन्द्रीय समितिले खेलकुदमा भएको भ्रष्टाचारको छानबिन र कारबाहीका लागि प्रधानमन्त्रीसमक्ष ज्ञापनपत्र बुझाउने तथा अख्तियार दुरुपयोग अनुसन्धान आयोग र सरोकारवाला संस्थामा छानबिन र कारबाहीका लागि ध्यानाकर्षण गराउने जनाइएको छ । चौथो चरणमा खेल, खेलाडी र खेलकर्मीको मिहिनेतमाथि खेलवाड गरी आफ्नो स्वार्थ पूरा गर्न लाग्नेहरूविरुद्ध कडा विरोधका कार्यक्रम सञ्चालन गरिने बताइएको छ ।"
विवाद मिलाउने प्रतिबद्धता,काठमाडौं (कास) अन्तर्राष्ट्रिय बक्सिङ दिवस (अगस्ट २७ ) को अवसरमा शुक्रबार राजधानीमा आयोजित कार्यक्रममा राष्ट्रिय खेलकुद परिषद (राखेप) का सदस्यसचिव रमेशकुमार सिलवालले पछिल्लो समय नेपाल बक्सिङ संघभित्र देखिएको विवाद छिटो हल गर्ने प्रतिबद्धता जनाएका छन् ।बक्सिङ दिवसका अवसरमा सदस्यसचिव सिलवालले शुभकामना व्यक्त गर्दै बक्सिङ संघका पदाधिकारीबीचको आन्तरिक विवादलाई चाँडै निकास दिन बताए । संघका अध्यक्ष र अन्य पदाधिकारीबीच असमझदारी बक्सिङ विवादित बनिरहेको छ ।काठमाडौं जिल्ला बक्सिङ संघ र नेपाल खेलकुद पत्रकार मञ्चको एनएसजेएफ एकेडेमीद्वारा शुक्रबार खेलपत्रकारका लागि बक्सिङ खेलबारे प्रशिक्षण कार्यक्रम गरिएको थियो । सहभागी प्रशिक्षक अनुप लामाले नेपालको बक्सिङ इतिहाससहित खेलको सैद्धान्तिक र प्राविधिक पक्षबारे प्रशिक्षित गराएका थिए ।
एक थिए सितारा,अपनी आहों में जीता थादेर तक दूर तकता थायूँ तो वह एक सितारा थाचाँद वन कर चमकता था ।
६४ व्यञ्जनको नेवाः थाली,"अब ॅअथेन्टिक को कुराअचेल नेवार मात्रै राँगाको मासुमा पल्केका छैनन् । अरूहरू पनि व्यापक पल्केका छन् । अब भन्नुपर्ने हुन्छ राँगो नेवारको मात्रै परिकार होइन । संस्कृतिविद्हरूको प्रश्न छ राँगोलाई नेपालकै विशिष्ट राष्ट्रिय परिकार मान्दा के फरक पर्छ र ? सयौं वर्षको परम्परा र अभ्यासले खारिएर राँगो मात्रै होइन, नेवारले अरू विशिष्ट परिकार पनि पकाउन जानेका छन् । खासमा सानोतिनो उद्योगकै रूप लिँदै छ नेवार खानाको परिकारले । त्यसमा पनि मुख्य त राँगोकै मासु भयो । सुजनविलास वज्राचार्यर् भन्छन्, राँगाको मासुको परिकारको इतिहास बुझौं, दर्शन बुझौं, संस्कृति बुझौं । पकाउने विशिष्ट तरीका त पछ्याउनुपर्छ नै । अचेल अथेन्टिक चिनियाँ, फ्रान्सेली, स्पेनी खाना भन्ने चलन छ । अथेन्टिक अर्थात् इतिहास, दर्शन, संस्कृतिदेखि नै उही विधि, उस्तै र ठीक तरिकाले पछ्याउनु । नेपाल भाषामा राँगोको मासुलाई म्ये ला भनिन्छ । जतिबेला इतिहास र संस्कृति बुझेर अथेन्टिक म्ये ला खाइन्छ, त्यसको मीठास नै बेग्लै हुन्छ । आखिरमा म्ये ला प्रसाद पनि त हो !"
कोरोनाकाल र हिप्पीकल्प,"पूर्णिमाको रात थियो । स्वयम्भू पहाड, वरिपरि, अलिक तलका खुला फाँट र वन स्निग्ध जुनेलीमा खुलेका थिए । त्यो सन् १९६८ को अमुक जाडो जुनेली रात थियो । लाग्थ्यो, पूर्णिमाको जून अलिक तल बिजेश्वरीतिर चिप्लिएर झरिरहेको थियो । हिप्पीहरूको पूर्णिमा महोत्सव चलिरहेको थियो । काठमाडौंमा हिप्पीहरू र तिनका जानकारले ल्याएका लाउड स्पिकरहरूबाट सायद पहिलो पटक ती अनौठा गायकहरूका ध्वनि निस्किरहेका थिए । त्यस्समा बब डिलिनको हिलिबिली स्वरदेखि जिमी हेन्रिक्स्, कार्लो सान्ताना, जिम मोरिसन, जोन बाएज् र अरूका स्वर उठिरहेका थिए । निकै राम्रै संख्यामा हिप्पी नारी र पुरुष अनि हामीजस्ता नेपाली युवाको सहभागिता थियो । अहिले सम्झिँदा बीचबीचमा रविशंकरको सितारको ध्वनि पनि मिसिन्थ्यो । काठमाडौंमा हल्ला थिएन । त्यो हिप्पी महोत्सवको ध्वनि बिजेश्वरीको उतापट्टि र निकै वरपर सुन्न सकिन्थ्यो । पारिपट्टि रक्तकालीमा धर्मरत्न यमीको घरको भुइँ तलामा एक जना संगीतप्रेमी दार्जिलिङतिरका दाइको डेरा थियो । ती गोपाल योञ्जनले चिनेका व्यक्ति भएकाले नेपालमा पहिलो संगीतनाइट प्रस्तुत गर्ने विचारले उनकै कोठामा गोपालले रिहर्सल गरिरहेका थिए । त्यसमा नारायणगोपाल मुख्य गायक थिए । तिनलाई गोपालले आफूले संगीतबद्ध गरेका गीतहरूको अभ्यास गराइरहेका थिए । म अत्यन्तै उत्तेजित थिएँ । गोपाल र हामी विश्वविद्यालयमा मास्टर्स डिग्रीका विद्यार्थी थियौं । मेरो उत्तेजनाको कारण अर्को पनि थियो । म हिप्पीहरूसँग नजिक भएकाले बिजेश्वरी संगम र गोपालको संगीत साधना गरेको शान्त थलोको बीचमा वारि र पारि कुदिरहन्थें । यो लेख हिप्पीहरूका विषयमा भएकाले यहाँ त्यही रातका केही संस्मरणहरू मात्रै लेखिएका छन् । आजको कोरोनाकालमा हिप्पीहरूलाई सम्झिँदा केही कालिक र केही कल्पकै छलफल गर्नुपर्ने हुन्छ । नेपाली बृहत् शब्दकोशले कल्प को अर्थ दिँदा एउटा परिभाषा हामीलाई दिएको छ । कल्पको अर्थ पूर्ण नभए पनि बराबरी वा तुल्य भनेको छ । त्यसमा एउटा उदाहरण ऋषिकल्प छ । मलाई लाग्यो, हिप्पीहरूले विश्वभरि नै चलाएको त्यो युग पूर्ण थिएन, तर एउटा गतिशील कल्प थियो । हिप्पीहरूको एउटा युग आयो अनि परिणाम छोडेर गयो । नेपालले त्यो हिप्पीकल्पको निकै राम्ररी अनुभूति गर्यो । आज कोरोनाकालमा आएर हिप्पीहरू सम्झिँदा केही कुरा खुलेका छन् । हिप्पीहरूले यात्रा गरेको भूखण्डमा धेरै बन्धन थिएनन् । त्यसैले मोटर, गाडी र ठूला मोटरसाइकल चढेर उनीहरू काठमाडौं आइपुग्थे । अहिले तिनीहरूले स्वतन्त्र भएर यात्रा गरेका बाटाहरू जलिरहेका छन् । इरानको बाटो भएर आउने सम्भावना सकिएको निकै भयो । टर्कीको इस्तानबुल अफगानिस्तान, खासगरी काबुल उनीहरूले यात्रा गर्ने र समय बिताउने अरू ठाउँ थिए । अफगानिस्तान युद्धले जलिरहेको छ । हिप्पीहरूले यात्रा गरेका केही समयपछि त्यो भूखण्डमा विदेशी शक्तिहरू आए । आफ्ना समर्थकलाई साथ दिएर तिनका सरकार बनाए । रुस आयो, हारेर गयो । अमेरिका आयो, उसका सहयोगी नेटो सैनिक आए अनि सबै भर्खरै अकस्मात निस्केर गए । हजारौं नरनारीको ज्यान गयो । त्यो हताहतको क्रम अब झन् बढ्दै छ । हिप्पीहरूले यात्रा गरेको भूमि अहिले दनदन जलिरहेको छ । त्यहाँका मानिसलाई एकअर्काको हत्या गर्ने अनौठो खेलमा होमिदिएर पश्चिमी शक्तिहरू सजिलै भागे । समाचार देखिरहेकै छौं ।त्यो शीतयुद्धको बेला थियो । हिप्पी युवाहरूले त्यो युद्धले खडा गरेका पर्खाल र शंकाका घेराहरू आफ्नै देह अघि सारेर तोडे । तिनका शक्ति तिनका देह थिए । तिनले लगाएका रंगीन पहिरन थिए । तिनका संगीत थिए, जसले पर्खाल भत्काए । तिनका कविता थिए, जुन अहिले पनि म पढ्छु र भित्रैबाट सिर्जना सामर्थ्यको बोध गर्छु । जुनेलीमा संगीत घोलेर सल्ल बगाउँदै, ठाउँ सर्दै हिप्पीकल्पले पुँजीवालाका, बुर्जुवा संस्कृति र समयका पर्खाल तोडे । अहिले आएर धेरै बुझेको छु । अहिले कोरोनाकालमा हिप्पीकल्पलाई सम्झिनुको के अर्थ छ ? मैले यो प्रश्न आफैंलाई गरें । अनि केही उत्तरहरू भेटें । कोरोनाकालले मानिस मानिसबीचमा कति विभेद गरिन्छन्, त्यो प्रस्ट पारिदिएको छ । सम्पन्न देशहरू कसरी आफ्नो मात्रै विचार गर्ने रहेछन्, त्यो पनि खुलेको छ । विपन्न देशहरूलाई कसरी भ्रष्ट सरकार र तिनका राजनीतिक शक्तिहरूले थला पार्ने रहेछन्, त्यस्तो बेला पनि कसरी ती केही वर्गले धन कमाउने संयन्त्र बनाउने रहेछन् भन्ने खुलेको छ । मानिसको मूल्य कसरी मर्करीको पारो झरेजस्तो गरेर झर्दो रहेछ, त्यो देखाएको छ । हिप्पीकल्पले सिकाएको मूल मन्त्र थियो विभेद नगर । मानिस सबै एक नभएसम्म, मानिसको बीचमा असमानतालाई नैतिक चरित्र मान्ने पुँजीपति विश्वको प्रभुत्व रहेसम्म, मानिसको स्वतन्त्रता र अधिकारलाई जसरी भए पनि हनन गरेर आफ्नो हैकम चलाउनुपर्छ भन्ने विषयको अन्त्य नभएसम्म मानिसको साझा मुक्ति सम्भव छैन । कोरोनाकालले हिप्पीहरूको त्यो मानवमुखी सन्देशलाई झन् टड्कारो पारेको छ । हिप्पीकल्पको अर्को सन्देश हो मानिस चल्न सकेन भने मानिसलाई मानिसले अवरोध गरिरह्यो भने अकल्पनीय अप्ठ्यारो अवस्था सिर्जना भइबस्छ ।बिजेश्वरीको त्यो घरमा निकै तला थिए, सबै हिप्पीहरूले लिएका थिए । बाहिर आँगन र भित्र सबैतिर युवा युवतीहरू बन्धन तोडेर निस्केका मानिसजस्तै जुनेलीमा मस्त थिए । म रक्तकालीको रिहर्सल सकेर साथीहरू िंहँडेपछि फेरि बिजेश्वरी फर्कें । हाम्रो एउटा सानो समूहको जिम्मा थियो हिप्पीहरूले चलाएको एउटा फ्लो नामक पत्रिकाको साहित्यिक खण्डमा लेखहरू जम्मा गर्ने र मिलाउने । ग्लिङ्का उर्फ क्रिस्टोफ त्यसमा मुख्य संलग्न व्यक्ति थिए । तिनको र मेरो उमेर उस्तै थियो । तिनकी एउटी मित्राणी थिइन्, नाम फियोना थियो । ग्लिङ्काको खबर लिएर ती मलाई बोलाउन आउँथिन् । कुनै फोन थिएन, त्यो बेला । म गएर ग्लिङ्कासँग काम गर्थें । भर्खरै फार आउट (२०१७) भन्ने एउटा अत्यन्तै महत्त्वपूर्ण किताबका लेखक मार्क लिट्टेले फियोनाको ठेगाना भेटेर मलाई पाठाइदिएका छन् । चिठी लेख्नु छ । मार्कले त्यो किताबमा हिप्पीहरूबारे अध्याय लेखेका छन् । केही नेपाली आधुनिक कविताका अंग्रेजी अनुवाद गराउने जिम्मा मेरो थियो । स्व चैतन्य उपाध्यायलाई सम्पर्क गरेको थिएँ, क्रिस्टोफसँग भेटाइदिएँ । चैतन्यले निकैवटा कविता अनुवाद गरिदिएका छन् फलो का निम्ति । मैलेचाहिं एउटा सानो गद्य लेख लेखेको छु, नेपाली साहित्यबारे ।त्यो जुनेली उत्सवमा मजस्ता नेपाली युवक पनि निकै थिए । त्यस्ता पूर्णिमा उत्सवमा धेरै पश्चिमी युवायुवती देखिन्थे । मैले अहिले पनि त्यत्रो संख्यामा ती अरूले हिप्पी भन्ने गरेका युवाहरू कसरी नेपाल आइपुगेका थिए भन्ने प्रश्नको उत्तर भेटेको छैन । ती हिप्पीहरू भ्रमणशील थिए । अहिले हिंसाक्रान्त त्यसबेलाको शान्त बाटो भएर आउँदा एसिया हेर्ने तिनको दृष्टि बनेको थियो । त्यो चर्को संगीत र कविताको जुनेली रातमा एकदुई जना नाम चलेका आधुनिक नेपाली कवि पनि आएका थिए । राति ढिलो भइसकेको थियो । एक जना कवि दाइसँग बिदा लिएर म आफ्नो डेरातिर फर्कें । त्यो सम्झनामा आइबस्ने चिसो र शुभ्र जुनेली रात थियो । भोलिपल्ट बिहानै फर्केर त्यहाँ गएँ । रातिको जुनेली युद्धका कुँडाकर्कट सबैतिर असरल्ल छरिएका थिए । कवि दाइ बसेकै ठाउँमा उनले भर्खरै लगाउन सुरु गरेको नयाँ सुट उनकै जीउबाट त्यो जाडो रातमा चोरिएछ । नेपाली कवि र हामीजस्ता युवाहरूले विश्वव्यापी हिप्पी आन्दोलनलाई बुझ्ने अनेकौं तरिका र दृष्टि थिए । आज कोरानाकालमा हिप्पीकल्पले दिने सन्देश हो विभेद अन्त्य गर, प्रेम अनि सहयोग गर !"
हृदयका बुद्ध,"थाइल्यान्डका राजा द लाइट अफ एसिया बाट निकै प्रभावित थिए । उनी सन् १९१० मा बितेपछि राजा राम छैटौं उत्तराधिकारीका रूपमा गद्दीमा बसे । राजा रामले राजकुमारका रूपमा केही वर्ष बेलायतमा बिताएका थिए । त्यसक्रममा बेलायतका प्रभावशाली व्यक्ति मेनार्ड विलोबी कोलचेस्टर विम्ससँग उनको मित्रता भयो । सन् १९२५ मा राजाको मृत्यु हुन्जेलसम्म यी दुई मित्रबीच असाधारण तवरले पत्राचार चल्यो । विम्सले १२ वर्षको अन्तरालमा ६ सय १ पत्र राजालाई लेखे । त्यसमध्ये अधिकांशको जवाफ राजाले दिएको देखिन्छ । व्यक्तिगतदेखि राजनीतिक, सांस्कृतिक, साहित्यिकलगायत मनमा आएका जति पनि विषयमा उनीहरूबीच पत्रव्यवहार हुने गर्थ्यो । २७ अप्रिल १९२० मा विम्सले लेखेको त्यस्तै पत्रमध्येको एउटा यस्तो छ ःमहाराज,हामीले एकअर्काको पत्रमा लेखेको वृक्ष फाइकस रिलिजिओसा (पीपलको वैज्ञानिक नाम) बारे मैले हालै केही अध्ययन गरेको छु । यसको चाखलाग्दो इतिहास रहेछ । यो भारतको रैथाने हो । हिन्दु र बौद्धहरूले यसलाई पवित्र वृक्ष मान्छन् । भारत, बर्मा, श्रीलंका र थाइल्यान्डमा यसलाई बो, बोधी वा पीपल भन्ने गरिन्छ । यो वृक्षको उत्पत्ति भएको इलाकामा मध्य तथा उत्तरी भारत पर्न आउँछ । मध्यएसियाका गोठाला ब्राह्मणहरूले भारतमा गरेको प्रागऐतिहासिक आक्रमणको समयमा यस वृक्षले पीपल नाम पाएजस्तो देखिन्छ । यसको पात आफ्नो पवित्र वृक्ष पोप्लर (पीपल वा प्रेपुल) सँग मेल खाएजस्तो उनीहरूलाई लागेको हुन सक्छ । बिहारको यस्तै एक बोधी वृक्षमुनि तपस्या गरिरहेका बेला गौतम बुद्धले ज्ञान पाएका थिए भन्ने विश्वास गरिन्छ । त्यसैले यसलाई बो अथवा बोधी (बुद्ध अर्थात् बुझेको) भनिएको हो । इसापूर्व २८८ मा बिहारबाट लगि श्रीलंकाको अनुराधापुरममा रोपिएको रूख बोधी वृक्षहरूमा सबैभन्दा बढी पूजित छ । सर एडविन आर्नोल्डले द लाइट अफ एसिया मा त्यसको प्रसंग उल्लेख गरेको मैले पाएँ । त्यस बोधी वृक्ष (यस उपरान्त कहिल्यै नओइलाउने र संसारलाई शरण लिने) को पातमुनि बुद्धलाई ज्ञान प्राप्त हुनु थियो ।श्रीलंकाको बोधी वृक्ष संसारकै सर्वाधिक जेठो बोधी वृक्ष हुनुपर्छ । यसको आयु २२ सय वर्षको छ । इटलीमा यस्ता अरू दुई रूख छन्, जसको वर्णन होरेस (रोमन कवि) ले गरेका छन् भनिन्छ । तर, यो पुष्टि गर्न गाह्रो छ । मलाई लाग्छ, ती टिकका रूख (इटलीका) पनि चिर आयुका छन् । राजा र विम्स दुवैका पत्रहरू प्रकाशित छन् । मैले उल्लेख गरेको यस पत्रमा ती अंग्रेजले बेलायतको चेल्टेनम कलेजका छात्राहरूको संग्रहालयमा राख्न ६ अंगुल चौंडा र एक हात लम्बाइ भएको सानो बोधी वृक्षको टुक्रा पठाइदिन राजालाई आग्रह गरेका छन् । दुःखको कुरा, थाइल्यान्डबाट विम्सलाई पठाइएको त्यस पवित्र वृक्ष अब अप्राप्य छ ! जहावरलाल नेहरूका पिता मोतीलाल नेहरूले सन् १९२० को मध्यतिर आफ्नो आकर्षक वकालत र विलासी जीवन त्यागेर गान्धीको अनुसरण गर्दै सादा जीवन अंगीकार गरे । गान्धीप्रति उनको सम्मान हुनाले र उनी भारतका निर्विवाद राजनीतिक तथा नैतिक नेता भएको देखेकाले मात्रै होइन आफ्नै छोरा केही वर्षअघि पूर्णरूपेण गान्धीप्रति समर्पित भएकाले पनि मोतीलालले यो निर्णय गरेका थिए । सन् १९२१ को ग्रीष्मयाममा अस्पतालमा दमको उपचार गराइरहेका बेला मोतीलालले गान्धीलाई यस्तो पत्र लेखेका थिए ः काँसको पकाउने भाँडाले दुई भान्साको ठाउँ लिएको छ एक निर्जन सेवक उही पुरानो दिनचर्या खच्चरको भारीजस्ता तीन साना झोला नास्ता, खाना र खाजा सबै पुग्ने गरी दिउँसोको टन्न एक छाक भोजन, एक अंग्रेजी पकवान । सिकारले अब एक लामो पदयात्रालाई अनि राइफल र बन्दुकले किताब र पत्रपत्रिकालाई ठाउँ दिएको छ (मन पर्ने पुस्तक एडविन आर्नोल्डको सङ सेलेस्टियल हो जो तेस्रो पटक पढिँदै छ ।) क्या पतन थियो त्यहाँ, मेरा देशवासी ! तर, मैले जीवनको यति सुख कहिल्यै पाएको थिइनँ । यसरी गान्धीमतअनुसार, सादा जीवन अँगाले पनि उनका अनन्य मित्रहरूलाई मोतीलाल नेहरूको जन्मदिन मनाउन अलाहवादको उनकै निवासमा पुस्तक र चियाका साथ जमघट गर्नबाट कसैले रोक्न सकेन । जमघटमा आमन्त्रित प्रत्येक आगन्तुकले आफूलाई सबैभन्दा मन पर्ने पुस्तकको प्रतिनिधित्व गर्नुपर्थ्यो । मोतीलालकी एक छोरीको मन पर्ने पुस्तक भ्यानिटी फेयर रहेछ, उनकी बुहारीको आर्म्स एन्ड म्यान, उनका भतिजोको अल कुरान, भजितीको अ जोय फर एभर, पछि भारतका गृहमन्त्री बनेका उनका वकिल शिष्य कैलाशनाथ काट्जुको शेरलक होल्म्स, भारतीय कानुनका उच्च ज्ञातामध्येका एकका पुत्र पीएन सप्रुको द लाइट द्याट फेल्ड, श्रीमती साप्रुको द स्कार्लेट लेटर, अलाहवादका शिक्षाविद् अमरनाथ झाको द मेयर अफ कास्टरब्रिज, सेन्ट स्टेफेन कलेज दिल्लीका प्रधानध्यापक एसके रुद्रको अ स्टुडेन्ट इल आर्म्स र मोतीलाल नेहरूको आफ्नै चाहिँ द लाइट अफ एसिया मन पर्ने पुस्तक थियो । बंगालमा मुगल शासनअन्तर्गत सन् १६७५ मा बर्धमान जमिनदारी प्रथा सुरु भयो । र, त्यो बेलायती शासनमा पनि निरन्तर चल्यो । सन् १९०३ मा तत्कालीन महाराजा विजोय चन्द महताबले भायस रायको स्वागतार्थ कलकत्ता नजिकैको त्यस बर्धमान सहरमा विशाल कर्जन द्वार बनाए । निर्माताको सम्मानार्थ उनैको नामले चिनिँदै त्यो संरचना आजपर्यन्त त्यहाँ उभिएकै छ । त्यसको अठार वर्षपछि साहित्यसेवी महताबले बुद्धको जीवनीको सचित्र शृंखला सिद्धार्थ लेखे, जुन द लाइट अफ एसिया बाट लिइएको थियो । भारतीय र बौद्ध दर्शनका प्रेमी प्रिय मित्र तथा दानशील बंगाल प्रेसिडेन्सीका गभर्नर लर्ड रोनाल्डसेकाप्रति लेखकले पुस्तक समर्पित गरेका थिए । महताबले आफ्नो पतिको कालजयी कृति र मेरो किशोर वयदेखिको साथी द लाइट अफ एसिया बाट सुन्दर पद्यहरू छनोट गरी प्रयोग गर्ने अनुमति दिनुभएकामा श्रीमती आर्नोल्डप्रति पनि धन्यवाद दिएका थिए । महताबको कृति कफी टेबल पुस्तकको आयतनमा छ । त्यसैको अर्को वर्ष जर्मन लेखकको पुस्तक उही नाममा प्रकाशित हुन पुग्यो । हर्मन हेस्सेको सिद्धार्थ पूर्णतः अर्कै विधाको थियो र थियो द लाइट अफ एसिया का नायकसँग असम्बन्धित पनि । यद्यपि, मूल रूपमा जर्मन र पछि सन् १९५१ मा मात्रै अंग्रेजीमा प्रकाशित हेस्सेको सिद्धार्थ ले व्यापारिक सिद्धि र अमर ख्याति आर्जन गर्यो । भारतसँग हेस्सेको सम्बन्ध उनका मिसनरी हजुरबामार्फत जोडिन पुगेको थियो । पहिलो मलायालमअंग्रेजी शब्दकोश लेखेकाले केरलामा उनका हजुरबा (कार्ल हर्मन हेस्से) को नाम अहिले पनि सम्मानित छ । भारतको सबभन्दा नजिक हर्मन हेस्से आएको ठाउँ भनेको श्रीलंका हो । तर, अक्सर यसैलाई उनी भारतै आएका थिए भनी गलत दाबी गर्ने गरिन्छ । बर्माको प्रिभी काउन्सिलको मुद्दाले गर्दा भारतमा पहिल्यै चिनिन पुगेका आर्नोल्डका छोरा चनिङ आर्नोल्डले पछिल्लो दशकमा थप सम्मान आर्जन गरे । सन् १९२० मा उनले इन्डियन क्लासिक सिरिज अन्तर्गत आफ्नो सम्पादित संस्करण महाभारत र अर्को वर्ष रामायण प्रकाशित गरे । रामायण को प्राक्कथनमा चानिङ आर्नोल्डले लेखेका छन् ःभारतीय छात्रलाई सकेसम्म भारतीय विषयसँग सम्बन्धित पुस्तकबाटै अंग्रेजी सिकाउनुपर्ने दृष्टिकोण र आवश्यकताका साथ यो ग्रन्थ बजारमा ल्याइएको छ । रामायण र महाभारतजस्ता महाकाव्यमा भारतीय विद्यार्थीको आफ्नै समृद्ध साहित्य छ । यद्यपि, यी प्रसिद्ध काव्यकृति संस्कृतमा छन् । धेरै पुस्तादेखिका अंग्रजी बच्चाका लागि ल्याटिनजस्तो छ आधुनिक भारतीय विद्यालयका विद्यार्थीर्का लागि पनि संस्कृत उस्तै छ । तर, अनौठो के भने भारतीय छात्रछात्रालाई संस्कृतमा काव्य पूर्ण रूपमा अंग्रेजीमा उपलब्ध गराउने कुनै प्रयास भएको छैन । चिर अनुभूतिमा रहेको यो अभिलाषा पूरा गर्न यो र यसकै आकारमा महाभारत प्रकाशित गरिएको हो ।त्यसो हुनाले चनिङ आर्नोल्डका यी दुई पुस्तक भारतका थुप्रै पाठशालामा लामो समयदेखि पढाइनुमा कुनै आश्चर्य छैन । तीन दशकपछि गान्धीको अहिंसा आन्दोलनकी प्रचारक मारजोरी साइक्सले चनिङका कृतिलाई पुनः सार्वजनिक जानकारीमा ल्याउने काम गरिन् । सन् १९५१ स्टोरी अफ महाभारत र त्यसको तीन वर्षपछि स्टोरी अफ रामायण गरी उनका दुई कृति प्रकाशित भए । यी दुवै आर्नोल्डका कृतिको सरलीकृत ग्रन्थ भएको उनले लेखेकी छन् । चनिङको प्रसिद्धि बढिरहेका बेला द लाइट अफ एसिया ब्रज भाषामा अनूदित भई सन् १९२२ मा प्रकाशित भयो । रामचन्द्र शुक्लाले गरेको यो अनूदित कृतिको नाम थियो बुद्धचरित । हिन्दीका लागि देवनागरी लिपिको प्रचारार्थ सन् १८९३ मा बनारसमा खडा गरिएको नागरी प्रचारिणी सभा यसको प्रकाशक थियो । शुक्ला हिन्दी साहित्यमा सर्वाधिक सम्मानितमध्येका एक हुन् । उनी युवा वयदेखि नै बुद्धको जीवनीबाट प्रभावित थिए । वर्षौंसम्म उनले बनारस हिन्दु विश्वविद्यालयमा हिन्दी पढाए । बुद्धचरित अझै पनि यसको साहित्यिक मूल्यका लागि प्रशंसित छ । सन् १९८५ मा बुद्धचरित पुनः प्रकाशित हुँदा प्रचारिणी सभाका अध्यक्ष सुधाकर पाण्डेले भनेका थिए ः शुक्लाजी संस्कृत, पालिप्रकृति, अपभ्रंस, अंग्रेजी, बंगाली र अरू थुप्रै भाषाका विद्वान् हुनुहुन्थ्यो । उहाँले भगवान् तथागतमाथि केन्द्रित भई ब्रज भाषामा अनुवाद गर्नुभएको सर एडविन अर्नाल्डको द लाइट अफ एसियाले ठूलो सफलता पाएको छ । बुद्धचरित शीर्षकमा उक्त पुस्तक प्रकाशित गर्ने श्रेय यो सभालाई जान्छ । निश्चय नै, यस ग्रन्थको अनुवाद आफैंमा मूल्यवान् छ । यद्यपि प्राक्कथनमा ब्रज भाषा, अवधी र खादी बोलीमाथि शुक्लाजीको बृहद् टिप्पणीले उहाँको मर्मस्पर्शी आलोचनात्मक विश्लेषण, गहन अध्ययनमा लाग्न सक्ने अद्वितीय क्षमता र यी भाषाहरूमा उहाँको अभूतपूर्व अन्तदृष्टिलाई प्रकाशमा ल्याएको छ । अध्येताहरू आज पनि भाषिक अध्ययन र भाषाका जटिलताहरूलाई बुझ्ने आधारपत्रका रूपमा यो प्राक्कथनलाई लिन्छन् । उत्तरी भारतमा बुद्धचरित को एक निश्चित र कालजयी छाप पर्न गयो । यसको अनुगुञ्जन नेपालसम्म पनि पर्न गएको देखिन्छ । व्यवस्थाविरोधी ठानेर तत्कालीन राणा शासकले सन् १९४१ मा नेपालका प्रसिद्ध कविमध्येका एक चित्तधर हृदयलाई जेल सजाय गरेका थिए । जेलमा हुँदा उनले आफ्नो उत्कृष्ट कृति सुगत सौरभ लेखे, जो सन् १९४९ मा कलकत्ताबाट प्रकाशित भएको थियो । हृदयले बुद्धमाथि १९२५ मै (पनि) लेखेको हुनाले म एक जिज्ञासाले भरिएँ, के सुगत सौरभ मा द लाइट अफ एसिया को कुनै प्रभाव छ ? बोस्टनस्थित होली क्रस कलेज का टोड लुइसले मलाई यसो भने ः मलाई लाग्छ, द लाइट अफ एसिया को हिन्दी अनुवाद चित्तधर हृदयसँग निश्चित रूपमा थियो । म र सुवर्णमान तुलाधर मिलेर गरेको सुगत सौरभको अनुवादका लागि सन् २०११ मा दिइएको टोसी नुमा पुस्तक पुरस्कार समारोहमा भाग लिन क्यालिफोर्निया विश्वविद्यालय बर्कलेमा जानुअघि मैले यसबारे सोचेकै थिइनँ । कवि चित्तधरको महाकाव्यमा गोठालाले बाख्रीको दूध दुहेर सीधै सिद्धार्थको मुखमा पारेको दृश्यको स्रोत के हो भनेर विद्वान् अध्येता जोन स्ट्रङले आश्चर्य प्रकट गरेका थिए । (कवि चित्तधरसँगै जेल परेका चन्द्रमान मास्केले यसै दृश्यलाई चित्रमा उतारेका छन्, जो सुगत सौरभमा प्रकाशित थियो ।) स्ट्रङलाई कुनै पनि प्रसिद्ध शास्त्रीय ग्रन्थबारे थाहा थिएन र उनी द लाइट आफ एसिया एक पटक पढ्ने विचारमा रहेछन् । आर्नोल्डको कृतिले तुलनात्मक रूपले नेपालजस्तो एकलासको देशलगायत विश्वभरका बौद्धमार्गीलाई कसरी प्रभाव पारेको रहेछ भन्ने थाहा पाउन मलाई यस घटनाले मद्दत गर्यो । काव्य लेख्दाको जेलका पछिल्ला पाँच वर्षमा चित्तधरलाई धार्मिक पुस्तकहरू पढ्ने अनुमति दिइयो । त्यसैले, द लाइट अफ एसिया को हिन्दी अनुवादलाई उनको जेलसम्मको यात्रा गर्न निकै सम्भव देखिन्छ ।"
गरिब केटीको प्रेम,"रातको खानापछि सिकारको मौसमबारे गफ चलिरहेको थियो । मार क्विस डी बरट्रस र पाहुनाहरू खाना खाने टेबलवरिपरि मैनबत्ती बालेर गोलो घेरा बनाई बसिरहेका थिए । टेबल फूलहरू र अनेक फलले सजिएको थियो ।कुराकानी प्रेमको विषयमा केन्द्रित भयो, जसमाथि लामो बहस चल्यो । मान्छेले सच्चा प्रेम एकचोटि मात्रै गर्न सक्छ वा बारम्बार भन्नेमा टुङ्गो नलाग्ने बहस भयो । एकपल्ट मात्रै सच्चा प्रेम गर्ने व्यक्तिहरूका उदाहरण धेरैले दिए । यसले ती व्यक्तिलाई उत्तेजित पारेको थियो, जसले एकपल्टभन्दा बढी प्रेम गरेका थिए । बहसमा सहभागी खासगरी पुरुषहरूको जोड के थियो भने प्रेमको छालले मान्छेको जिन्दगीमा कैयन् पटक असर गर्न सक्छ । प्रेममा व्यवधान गर्नेहरूलाई उनीहरू जरैदेखि समाप्त पार्न चाहन्छन् । बहसको यस पाटोमा कुनै विवाद थिएन । महिलाहरूको विचार अनुभवभन्दा बढी भावुकतामा आधारित थियो । तिनका विचारमा गहिरो र सच्चा प्रेम कुनै पनि मान्छेको जीवनमा केवल एकपल्ट हुन सक्छ, त्यो पनि वज्रजस्तै । जसको मन यस प्रकारको प्रेमको संसर्गमा आउँछ, त्यस्तो स्पर्शपछि खाली, शून्य र बिरानो हुन्छ । कतिसम्म भने त्यसपछि कुनै ठूलोभन्दा ठूलो अनुभूति र रङ्गीन सपनाले पनि तिनमा खुसी ल्याउन सक्दैन । बारम्बार प्रेममा परेको मारक्विसले अत्यन्त रोचक तरिकाले यस्तो विश्वासमाथि सन्देह प्रकट गर्यो, म भन्छु, मानिसहरू जिन्दगीमा पूरै इमान र दिलको गहिराइमा पुगेर कैयन्पल्ट प्रेम गर्न सक्छन् । तपाईं मलाई त्यस्तो व्यक्तिको उदाहरण दिनुस्, जसले जीवनमा फेरि अर्कोपल्ट प्रेमको भाग्य जुर्दैन भनेर पहिलो असफल प्रेमका कारण जीवन समाप्त गरेको होस् । आत्महत्या, बेवकुफी वा भयानक गल्ती गरेर उनीहरूले जीवनमा यस्तो अवसर फेरि आउने सम्भावनालाई हमेसा समाप्त गरिदिएका छन् । सायद तिनको घाउ निको हुन्थ्यो र फेरि आफ्नो प्राकृतिक मृत्यु नआउन्जेल सानदार जीवन बाँच्न पाउने थिए । एकपल्ट रक्सीको स्वाद चाख्नेले बारम्बार पिउँछ । त्यसैगरी एकपल्ट प्रेम गर्नेले फेरि प्रेम गर्छ, बारम्बार गर्छ । यही आदिम प्रकृति हो ।उनीहरूले एक जना बूढो डाक्टरलाई निर्णायक मत प्रकट गर्न अनुरोध गरे । डाक्टरको विचारमा मारक्विसले भनेजस्तै यी सब व्यक्तिगत स्वभाव र प्रकृतिका कुरा हुन् ।मेरो कुरा के छ भने, डाक्टरले भन्यो, मलाई केवल एउटा अनौठो प्रेमकथाबारे थाहा छ, जो पचपन्न वर्षसम्म निरन्तर, एक दिन पनि नरोकिई चलिरह्यो । त्यो क्रम मृत्युपछि मात्रै सकियो ।मारक्विसकी पत्नीले आफ्ना दुवै हात टपक्क कसी, यो गजब कुरा आयो, कस्तो अनौठो ! पचपन्न वर्षसम्म यस्तो जीवन्त र अनवरत प्रेम हुनु कति सुखद कुरा ! त्यो जीवन कति सौभाग्यशाली होला, जहाँ यति गहिरो प्रेमको सरोवर थियो ।हाँस्दै डाक्टरले भन्यो, ठीक भन्नुभयो महोदया ! तर, यहाँ प्रेमपात्र केवल पुरुष थिए । उनलाई तपाईंहरू सबै जना चिन्नुहुन्छ । उनी थिए, गाउँका औषधि पसले अर्थात् महाशय चौकट । ती महिलालाई पनि चिन्नुहुन्छ । उनी कुर्सी मर्मत गर्ने गरिब आइमाई थिइन्, जो हरेक वर्ष यही गाउँमा आउँथिन् ।भद्र महिलाजनको उत्साह त्यसै मरेर गयो । निन्दा र उपेक्षा भावले केहीले निधार खुम्च्यिाए किनभने तिनलाई गरिब र साधारण मान्छेको प्रेमकथामा कुनै रुचि थिएन । डाक्टरले कथाको पोयो फुकायो, तीन महिनाअघि मृत्युशय्यामा रहेकी तिनै महिलाकहाँ मलाई बोलाइयो । पादरीले मलाई उनीकहाँ पुर्याए । उनले हामीलाई आफ्नो इच्छापत्र लेखाउन चाहेकी थिइन् । इच्छापत्रबारे प्रस्ट पार्न उनले आफ्नो रामकहानी सुनाइन् । अहो, कति नितान्त निजी, अनुपम र मर्मभेदी प्रेमकथा थियो ! उनका आमाबाबु दुवै जना कुर्सी मर्मत गर्थे । उनीहरूको घर थिएन । भोकग्रस्त, झुत्री र फोहोरी ती फुच्ची बाबुआमासँगै भौंतारिन्थिन् । उनीहरू गाउँ, सहर र बस्तीका कुनै पनि सडकछेउ रोकिन्थे । बाबुआमाले कुर्सी मर्मत गरुन्जेल घोडा, गाडा र कुकुर त्यहीँ छाडिन्थे । बच्ची एक्लै त्यहीँ घाँसमा खेलिरहेकी हुन्थिन् । बाबुआमाको बोली विरलै सुनिन्थ्यो । बस्तीमा ती केवल कराइरहेका हुन्थे, लौ कुर्सी मर्मत गराउनुस् हजुर !खेल्दाखेल्दै बच्ची जब टाढा पुग्थिन्, उनको बाबु धोद्रो स्वरले हकार्दै बोलाउँथ्यो । उनले कहिल्यै मायालु बोली सुन्न पाइनन् । ठूली भएपछि उनले बिग्रेका कुर्सीहरू बोकेर ल्याउन थालिन् । उनी वरिपरि बस्तीका बच्चाहरूसँग मित्रता गाँस्थिन्, तर उनीजस्ती नाङ्गो खुट्टा हिँड्ने गरिब केटीसँग खेलेकोमा तिनका बाबुआमा हकार्दै उनीहरूलाई बोलाउँथे । केटाहरू उनलाई ढुङ्गाले हिर्काउँथे । एकपल्ट एउटी दयालु महिलाले उनलाई केही पैसा दिएकी थिइन् । तिनले जतन गरेर राखिन् ।उनी एघार वर्षकी हुँदा एकपल्ट ग्रामीण बजारको बाटो हिँडिरहेकी थिइन् । त्यसैबेला चिहानघारीको पछाडिपट्टि चौकट परिवारको फुच्चे केटो रोइरहेको थियो । साथीले उसको बगलीबाट दुई सिक्का चोरेर भागेको थियो । कहिल्यै दुःख नभोगेजस्तो लाग्ने त्यो सुकिलो र खानदानी बालकको आँसुले उनलाई विचलित बनायो । उनी त्यसको नजिक गइन् । बालकको दुःखको कारण बुझेपछि उनले आफूले जतनसँग राखेको सबै पैसा उसको खल्तीमा राखिदिइन् । उसले चुपचाप पैसा लियो र आँसु पुछ्यो । खुसीले पागल भएकी बच्चीले उसको गालामा म्वाइँ खाइन् । केटो पैसा गन्न व्यस्त थियो अतः उसले कुनै विरोध जनाएन । यो देख्दा अझै उत्साहित भएर केटीले उसलाई अँगालो हालिन् र टाप कसिन् । उनको दिमागमा के कुरा खेलिरहेको थियो ? केले यस्तो गर्न उत्साहित गरेको थियो ? आफ्नो सारा बचत मायालु केटोलाई सुम्पेकोमा वा जिन्दगीमा पहिलो पटक चोखो म्वाई खान पाएकोमा ? यो कुरा केटाकेटी वा जवान सबैमा उसैगरी लागू हुन्छ । महिनौंसम्म उनले चिहानघारीनिरको त्यो घुम्ती र फुच्चे केटोलाई सपनामा देखिरहिन् । केटोलाई फेरि दिन भनेर उनले कहिले किनमेल गर्दा अनि कहिले बाबुआमाको खोकिलाबाट झिकेर पैसा जोगाउन थालिन् । चिहानघारीनिर फेरि पुग्दा उनको खोकिलामा दुई फ्रेङ्क थियो । तर, केटो त्यहाँ थिएन । उसको बाबुको औषधि पसलको बाटो भएर हिँड्दा तिनले उसलाई काउन्टरपछाडि देखिन् । ऊ रातो र निलो ग्लोबको बीचमा बसिरहेको थियो । यी सानदार रङ्गीन ग्लोबहरूको बीचमा बसेको त्यो केटो उनलाई झनै सुन्दर र प्रिय लाग्यो । यो दृश्य सधैंका लागि उनले आफ्नो हृदयमा सुरक्षित राखिन् । अर्को वर्ष तिनले उसलाई स्कुलनजिकै गुच्चा खेलिरहेको अवस्थामा भेटिन् । तिनी उसको सामु गइन् र हात फैलाएर उसलाई अँगाल्दै प्रेमपूर्वक म्वाई खाइन् । केटो डरले चिच्यायो । उसलाई चुप लगाउन तिनले आफूसँग भएको सबै पैसा दिइन् । तीन फ्रेङ्क र चानचुन । रकम ठूलै थियो । केटो विस्फारित नजरले हेर्न थाल्यो ।यसपछि उसले तिनलाई चाहेजति म्वाई खान दिइरह्यो । त्यसपछिका चार वर्ष उनले आफ्नो सबै बचत उसलाई दिइरहिन्, जुन केटोले जतनपूर्वक खोकिलामा राख्यो र बदलामा म्वाई खान दिइरह्यो । एकपल्ट तीस सु, अर्कोपल्ट दुई फ्रेङ्क । फेरि अर्कोपल्ट मात्र बाह्र सु । पैसा थोरै दिनुपर्दा तिनी दुःखी भएर रुँदै भन्थिन्, यसपालि पैसा जोगाउनै पाइनँ प्रिय ! अर्कोपल्ट पाँच फ्रेङ्कको एउटै सिक्का दिन पाउँदा उनी खुसीले मस्त भएर हाँसिन् । तिनले अब त्यो केटोबाहेक अरू केही सोचिनन् । केटो पनि अधीर भएर उनको प्रतीक्षा गरिरहन्थ्यो । कहिलेकाहीँ त तिनलाई भेट्न दौडिएर पुग्थ्यो । त्यसले उनको ढुकढुकी झनै बढ्थ्यो । यस्तैमा केटो एकाएक गायब भयो । ऊ बोर्डिङ स्कुल भर्ना भएको थियो । सावधानीपूर्वक सोधखोज गरेर यो कुरा तिनले पत्तो लगाइन् । बिदाको समय पारेर तिनले आफ्ना बाबुआमालाई चलाखीपूर्वक उसको घरको बाटो भएर काममा जान मनाइन् । एक वर्ष लामो चलाखीपछि बल्ल उनी सफल भइन् । दुई वर्षदेखि नदेख्दा मुस्किलले तिनले उसलाई चिनिन् । ऊ पूरै परिवर्तित भएको थियो अग्लो, राम्रो र पित्तलको टाँकयुक्त कोटमा निकै व्यक्तित्वयुक्त देखिन्थ्यो । उसले तिनलाई देखे नदेख्यै गर्यो र एकै नजर नहेरी गयो । दुई दिनसम्म तिनी रोइरहिन् र यो दुःखले तिनलाई कहिल्यै छाडेन ।प्रत्येक वर्ष ऊ घर आउँथ्यो । तिनी उसलाई देख्ने लोभले पुग्थिन् तर आँखा उठाउन सक्दिनथिन् । उसले कहिल्यै तिनलाई फर्केर हेरेन । तिनले उसलाई पागलसरि प्रेम गरिरहिन् । उनले भनिन्, संसारमा मैले देखेको पुरुष उही एक जना हो । अरू पनि छन् भन्ने मेरो दिमागमा कहिल्यै आएन ।उनका बाबुआमा बिते । उनले तिनको बिँडो सम्हालिन् ।उनको दिल त त्यही गाउँमा बसेको थियो । एक दिन उनले देखिन्, फार्मेसीबाट बाहिर निस्किरहेको चौकटको पाखुरामा एउटी राम्री तरुनी बेरिएकी थिई । त्यो उसकी पत्नी थिई । त्यसै रात उनी नदीमा हाम्फालिन् । एउटा जँड्याहाले बचायो र त्यही केटोको मेडिकलमा लगिदियो । गाउन लगाएको तरुण चौकटले उनलाई जाँच्यो । बिरामी को हो भन्ने ख्याल नगरी तिनको लुगा माथि सार्यो, प्रेमपूर्वक मुसार्दै थिचेर पेटको पानी निकालिदियो । अनि रूखो स्वरमा भन्यो, मूर्ख आइमाई ! यस्तो पनि गर्ने हो ?उसको यति शब्द तिनलाई लाख भयो । त्यही कुराले लामो समयसम्म उनी उल्लासित भइरहिन् । उसले जाँचेको पैसा लिन मानेन, तर उनले खुबै कर गरेकी थिइन् ।यसरी नै उनको उमेर बित्दै गयो । उसैलाई सम्झेर तिनले काम गरिरहिन् । केही नहुँदा पनि तिनले उसको पसलबाट औषधि किन्न थालिन्, जसले गर्दा ऊसँग कुरा गर्न र उसलाई नजिकबाट हेर्न मौका मिल्थ्यो । यसरी तिनी उसलाई पैसा दिइरहन पाउँथिन् ।गएको चैतमा उनी मरेको कुरा मैले तपाईंहरूलाई भनिसकेँ । आफ्नो मर्मभेदी कहानी सुनाइसकेपछि उनले आफ्नो जीवनभरको कमाइ त्यही बैगुनी प्रेमीको हातमा दिन मसँग अनुनय गरिन् । उसलाई केही दिन सकियोस् ताकि उनको मृत्युपछि भए पनि उसले तिनलाई सम्झियोस् भनेरै तिनले निरन्तर काम गरिन् र चुइयाँ भएर बचत गरिरहिन् । तिनको अन्तिम संस्कारका लागि मैले पादरीलाई १५ फ्रेङ्क दिएँ । भोलिपल्ट म चौकट दम्पतीलाई भेट्न गएँ । भर्खरै बिहानको खाना खाएर उनीहरू उल्लासित मुद्रामा आमनेसामने बसिरहेका थिए । उनीहरूले मलाई कफी पिलाए । मैले अप्ठ्यारो मान्दै उनको कहानी सुनाएँ । त्यसले तिनीहरूको हृदय पगाल्ला र आँसु झार्न बाध्य पार्ला भन्ने मलाई लागेको थियो । तर, एउटी घरबारविहीन, कुर्सी मर्मत गर्ने तुच्छ आइमाईले चौकटजस्ता खानदानी व्यक्तिलाई प्रेम गरिरहेकी थिई भन्ने सुन्दा उसले आफ्नो जीवनभन्दा पनि प्रिय इज्जत, व्यक्तित्व र आत्मसम्मानमा कलङ्क लागेको महसुस गर्यो । रिसले पागल भएकी उसकी स्वास्नी बारम्बार घृणामिश्रित स्वरमा भनिरहेकी थिई, भिखारी ! बेस्से !गाली गर्ने उचित शब्द नभेट्दा चौकट तनावले रन्थनियो । भकभकाउँदै बोल्यो, यसभन्दा ठूलो कलङ्क अरू के होला डाक्टरसाप ! साँच्ची, त्यो मगन्ते जिउँदै हुँदा थाहा पाएको भए म त्यसलाई झ्यालखाना जाकिदिने थिएँ । उम्कने त चानसै थिएन ।म स्तब्ध भएँ । अब कसरी भनूँ ? दोधारमा परेँ । तर, मैले आफ्नो जिम्मेवारी पूरा गर्नैपर्थ्यो । तिनै अभागी घरवारविहीन महिलाले मसँग आफ्नो अन्तिम इच्छा जाहेर गरेकी थिइन्, मैले भनेँ, उनको सारा बचत म तपाईंलाई हस्तान्तरण गरूँ, जुन जम्माजम्मी ३५ सय फ्रेङ्क छ । तपाईंका लागि सायद यो अस्वीकार्य होला, सायद गरिबहरूलाई बाँडिदिनु तपाईंलाई ठीक लाग्ला ।ती दम्पतीले अचम्भित र अवाक् भएर मलाई हेरे । मैले गोजीबाट हजार फ्रेङ्कका केही नोट निकालेँ । कठै त्यो गरिब आइमाईले अति कष्टसाथ बचत गरेको रकम ! नोट र चानुचुन सिक्काहरू ! मैले सोधेँ, के छ तपाईंको विचार ?पहिले उसकी स्वास्नी बोली, हेर्नुस् डाक्टरसाप ! मृत महिलाको अन्तिम इच्छा नै यस्तो भए त्यसलाई हामीले अस्विकार्नु जायज हुँदैन । लाजले अनुहार रातो पार्दै लोग्नेले पनि भन्यो, ठीक छ, त्यो रकमले हामी हाम्रा बच्चाहरूलाई केही किनिदिउँला ।मैले पनि रूखो स्वरमा भनिदिएँ, लौ, तपाईंको जो इच्छा !उसले भन्यो, यो जिम्मेवारी उनले तपाईंलाई सुम्पेकी रहिछन् । ठीक छ, पैसा हामीलाई दिनुहोस् । हामी यसलाई कुनै असल काममा खर्च गर्छौं ।मैले रकम उनीहरूलाई दिएँ र अभिवादन गरेर फर्किएँ ।भोलिपल्ट चौकट मकहाँ आयो र रुखो स्वरमा सोध्यो, त्यो आइमाईको एउटा गाडा पनि थियो नि ! के छ ? के गर्नुहुन्छ त्यो गाडालाई ?किन र ? तपाईंलाई चाहिन्छ भने लैजानुस् ।हजुर ! मैले यही चाहेको ।ऊ हिँड्यो । मैले उसलाई फेरि बोलाएँ । तिनको एउटा बूढो घोडा र दुई कुकुर पनि छन् । चाहिन्छ भने ती पनि लैजानुस् !अचम्भित नजरले उसले मलाई हेर्यो, ए, पर्दैन । तिनलाई लगेर के गर्नु ! तिनको व्यवस्था तपाईंले नै गर्नुहोला ।ऊ ठूलो स्वर निकालेर हाँस्यो र बिदाइको हात अगाडि बढायो । मैले ऊसँग हात मिलाएँ । म के गर्न सक्थेँ ! यस्तो गाउँठाउँमा डाक्टर र औषधिवालाबीच वैरभाव हुनु हुँदैन । पुजारीले घोडा लिएर गयो । गाडा चौकटलाई काम लाग्यो र त्यो रकम उसले रेलवेको सेयर किन्नमा खर्च गर्यो । मैले जीवनमा देखेको त्यही, केवल त्यही सच्चा र इमानदार प्रेम थियो ।उदासीमा डाक्टरले माथितिर नजर उठायो । मारक्विसका आँखामा आँसु भरियो । निःश्वास लिँदै उसले भन्यो, सत्य हो, प्रेम कसरी गरिन्छ, त्यो केवल नारीले जान्दछन् ।"
अमेजन रेनफरेस्ट अर्थात् आदिमानव,भो मलाई नपढाऊ !म हुँ यो धरतीको आदिमानवनसिकाऊ मलाई सभ्यताको पहेंलो पाठ ।
भत्काऊ साहित्यका सीमा,"अन्य अनुकरणीय अभ्यास साहित्य, कला, संगीत, सिनेमा समीपवर्ती विधा हुन् । एउटा विधाले अर्कोबाट सिकेर आफ्नो विधालाई समृद्ध बनाउन सक्छ । यसै सन्दर्भमा सिनेमा क्षेत्रमा प्रचलनमा रहेको क्रिटिक च्वाइस अवार्डबाट साहित्यले केही सिक्न सक्छ । बढीभन्दा बढी दर्शकले हेरेको खण्डमा मात्रै त्यो सिनेमा राम्रो मान्ने प्रचलनलाई क्रिटिक च्वाइस अवार्डले चुनौती दिन्छ । बक्स अफिसको नापोले भन्दा फरक मापनले हेर्नुपर्ने यसका पक्षधरको आग्रह छ । हाम्रोमा साहित्य, तर यस्ता पद्धतिप्रति सधैं उदासीन रह्यो । पचासौं साहित्यिक संस्था छन् । तिनले दर्जनौं सम्मानपुरस्कार बर्सेनि वितरण गर्दै आएका छन्, तर कस्तो मूल्यांकन पद्धति प्रयोग गर्छन् ? रहस्यमयी छ । साहित्यले क्रिटिक च्वाइस अवार्डजस्तो मूल्याङ्कन पद्धतिको सिको गरेको भए साहित्यमा व्याप्त एकरसता विगतमै भत्किने थियो । उही बासी अनुहारको साम्राज्य अघि नै विस्थापित भइसक्थ्यो । कतिपय पुस्तकहरू छापाका हेडलाइनबाट ओर्लिसकेका हुन्थे । प्राज्ञिक क्षेत्रको उदाहरण त अझै र्याडिकल छ । फरक क्षेत्रका प्रयोग र प्रचलन छन् । सिक्नलाई जहाँबाट पनि सकिन्छ । राम्रा दर्जाका अन्तर्राष्ट्रिय जर्नलमा अन्वेषण, अनुसन्धानसम्बन्धी लेख पठाएपछि सम्पादकले लेखकको पाण्डुलिपिलाई (म्यानुस्क्रिप्ट) रिभ्युअरकहाँ पठाउँछ । रिभ्युअरलाई लेखकबारे जानकारी दिइँदैन । लेखकलाई त रिभ्युअरबारे थाहा हुने सवालै भएन । दुवै पक्षलाई अनभिज्ञ बनाई गरिने यस समीक्षा पद्धतिलाई डबल ब्लाइन्ड भनिन्छ । मनोगत् मूल्याङ्कनलाई रत्तीभर ठाउँ नदिन यस्तो प्रबन्ध गरिएको हो । हाम्रा पुरस्कार गुठीले निर्णायकमण्डललाई लेखकबारे कुनै जानकारी नदिई पाठ मात्र वा अडियो दिएर मूल्यांकन गराउने हो भने निष्पक्षता आउने थियो । पाठको गुणवत्तामा सम्बन्धको बुईचढी हट्ने थियो । समीक्षा कृतिगत हुनुपर्छ भनेको यही होइन र ? कहिले हामी यस्तो साहस जुटाउन सकौंला ? रोडम्याप समकालीन साहित्यमा कस्तो रोडम्याप आवश्यक हो ? अहिले कुनै रोडम्याप पनि छ वा छैन ? वा कुनै अनौपचारिक किन नहोस्, फ्रेमवर्क वा पद्धतिले काम गरिरहेको छ ? प्रश्न उभिन्छ । यी प्रश्नको जवाफ खोज्नुअगावै हामीले अहिलेसम्म प्रयोग गरेका रोडम्याप, फ्रेमवर्क, प्रवृत्ति वा पद्धति जे भनौं, त्यसले हामीलाई समग्रमा कहाँ पुर्यायो ? भन्ने प्रश्न बढी महत्त्वको छ । यसको विवेचना नगरी अगाडिको यात्रा कसरी थाल्ने ? भन्न कठिन छ । केही पक्षमा ध्यान दिँदा, त्यसले साहित्यलाई पक्कै टेवा दिनेछ । प्रथम, गुरुकुल स्कुलिङको धङधङी त्याग्ने । कुनै एक व्यक्तिलाई गुरु थापेर, त्यो परम्पराप्रति आज्ञाकारी बन्ने, अन्य ज्ञानपरम्परा (संकायहरू) प्रति अनदेखा गर्ने प्रवृत्तिलाई सच्याउने । नेपाल गज्जबको देश हो । यहाँ हिउँको मात्र होइन, विडम्बनाको पनि सगरमाथा छ । गुरुपूर्णिमामा सामाजिक सञ्जाल गुरुभक्तिले छपक्कै भरिन्छ । गुरुभक्तिमा हाम्रो शिर त्यसैत्यसै निहुरिन्छ । मेरो जीवनमा असलभन्दा खराब गुरु अधिक छन् । पढाउन मन नगर्ने, जवाफ गलत हुँदा झ्यापु लगाइहाल्ने, साहित्य पढेको थाहा पाउँदा विद्यार्थी बिग्रेको मान्ने, क्याम्पसकालमा परियोजनाको पछाडि दगुर्ने र जाँचअघि ह्यान्डआउट दिएर झारा टार्ने अनेकौं गुरु छन् । यस्ता खराब गुरु पनि गुरुपूर्णिमाको लहरमा हाम्रो उदारमनाको फाइदा लिँदै मिस्सिएकै छन् । खराब र असल छुट्याउन सक्नु पो उपलब्धि ! विद्याकी देवी सरस्वतीको भव्य पूजा यहीँ लाग्छ । तर विद्या, विज्ञान र प्रविधिमा हामी नै पछाडि ? केही पक्कै नमिलेको छ । भक्तिभाव र विज्ञान्विपरीत दिशाका यात्री हुन् । जति चाँडो यसमा हामी प्रस्ट हुन सक्यौं, त्यति नयाँ यात्रालाई बल पुग्छ । दोस्रो, स्वतन्त्र चिन्तनलाई सर्वोपरि मान्ने । भीडको सुरक्षा दीर्घकालीन हुँदैन भनेर बुझ्न अबेर नगर्ने । अप्रिय लागे पनि सत्य हो बहस, परिमार्जन र उन्नत विचारको सोपान चढेर नै विचारको परिष्कार सम्भव हुन्छ । इतिहासको नजिर त्यस्तै छ । विज्ञानप्रविधिमा जस्तै सृजना क्षेत्रमा (सृजनामा झन् बढी कारण, यहाँ सृजनशीलता र नवीनताको अधिक अपेक्षा गरिन्छ) सृजनात्मक ध्वंसको (क्रियटिभ डिस्ट्रक्सन) नियम लागू हुन्छ । विचार र शैलीको नवीन गोरेटो जसले कोर्न सक्यो, हिँड्न सक्यो वा अग्रजको बाटोको सीमामा नबाँधिएर त्यसलाई फराकिलो बनाउन सक्यो, ट्रेन्ड उसैले बनाउने हो । प्रयोगधर्मिताको स्वीकार्यताले नै परम्परा बन्ने हो । तर, सफलताको जोखिम पनि छ । सफल भएपछि, लेखक उही विषयवस्तु वा शैलीलाई दोहोर्याउन खोज्छ । कन्फर्ट जोनबाट ऊ निस्कन सक्दैन वा चाहँदैन । कतिपय नाम चलेका लेखकमा पुनरावृत्तिदोष देख्न धामा गर्नु पर्दैन । स्वाभाविक मान्नुपर्छ, सचेत लेखकहरू आफ्नै सीमा र पूर्ववर्त्ती लेखकहरूले निर्माण गरेका सीमा नाघ्न चाहन्छन् । फरक पहिचानको खोजीमा लाग्छन् । अग्रजबाट धेरै प्रभावित नभई पृथक् बाटाको यात्री हुन चाहन्छन् । नवीन बाटो खन्न दुष्कर छ । कष्टसाध्य छ । तर, दुष्कर भएकैले सीमा भत्काउनु राम्रो होइन भन्ने निष्कर्ष सही ठहरिँदैन । हामीले अग्रज लेखकको घरको पर्खालमा घन बजार्ने भनेर कहाँ बुझेका छौं र ? बरु स्कुलमा कालोपाटीमा कोरिएको धर्कालाई नमेटीकन सानो कसरी बनाउने भन्ने प्रश्नमा छेवैमा त्यसभन्दा लामो धर्का कोर्ने अर्थमा सीमा भत्काउने संकथनलाई बुझौं । नयन दाइ ! अग्रजले कोरेको सीमा भत्काउनुस् भन्ने तपाईंको सुझावप्रति मेरो सहमति छ । आफ्ना सीमाहरू अनुज लेखकले सृजनात्मक ढंगले भत्काउँदा हर्षित बन्ने लेखकहरू नै वास्तवमा सम्मानका हकदार छन् । अघि जन्मेकैले, पुरस्कार पाएकैले, पुस्तक प्रकाशन गरेकैले र पाठ्यक्रममा रचना समाविष्ट भएकैले लेखकले सम्मान पाउनुपर्छ भन्नुको के अर्थ छ ? सम्मान् त आर्जन गर्ने कुरा हो । सम्मान कसैको अधिकार होइन । अपमान पो गर्नु भएन । म झन् एक कदम अघि गएर सोच्छु कसैलाई म सम्मान गर्दिनँ, निरपेक्ष बस्छु भन्न पनि मिल्छ । त्यसले व्यक्तिको खराबपनबारे केही बताउँदैन । कसैलाई मन पराउनेनपराउने सन्दर्भमा, आफ्नो निर्णयलाई थाती राख्न मान्छे उत्तिकै स्वतन्त्र छ ।"
