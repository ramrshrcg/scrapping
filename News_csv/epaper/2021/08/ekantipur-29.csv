शीर्षक,विवरण
कतारमा १० वर्षमा १८ सय नेपालीको मृत्यु,"तर, त्यो पैसाले परिवारमा झगडाको बीउ रोपियो । उहाँ बित्नुभएपछि परिवारका अन्य सदस्यले धेरै ऋण देखाइदिनुभयो । ४ लाख रुपैयाँ घरको ऋण तिर्नुपर्यो, उनले भनिन् ।दोहास्थित नेपाली दूतावासका अनुसार पछिल्लो एक दशक (२०१० देखि २०२०) मा ७४५ प्रतिशत नेपाली कामदारले तुलबहादुरले जस्तै मृत्यु बेहोरेका छन् । सो अवधिमा १ हजार ८ सय ८४ जना नेपाली श्रमिकको मृत्यु भएको छ । जसमा ८ सय ९४ जनाको मृत्यु तुलबहादुर जस्तै छ । दूतावासका अनुसार मेदेखि सेप्टेम्बर महिनासम्ममा मृत्युदर निकै उच्च छ । यो अवधिमा हरेक दिनजसो एक जना कामदार सुतेको अवस्थामै मृत भेटिएका थिए । अरू समयमा भने महिनाको ७ देखि १५ जनाको मृत्यु भएको थियो । त्यसो त कतारले कामदारको स्वास्थ्य सुरक्षाको कारण देखाएर जुन १५ देखि ३१ अगस्टको बीचमा दिउँसोको समय (बिहान ११ बजेदेखि ३ बजेसम्म) घरबाहिर काम गर्न प्रतिबन्ध लगाएको छ । सन् २०२१ मेमा कतारले गर्मीमा काम गर्ने समयको प्रतिबन्ध जुन १ देखि १५ सेप्टेम्बरसम्म बढायो । चर्को गर्मी र आद्रता ३२ डिग्री पुग्दा बाहिरी काम गर्न निषेध गर्नेलगायत अन्य आवश्यकता लागू गरिएको थियो । नयाँ कानुनले श्रमिकलाई अत्यधिक गर्मी भएमा काम गर्न बन्द गर्ने र प्रशासनिक विकास, श्रम तथा सामाजिक मामिला मन्त्रालयमा गुनासो पेस गर्ने अधिकार पनि दिएको छ । तर, व्यवहारमा लागू भएको देखिँदैन । जसले गर्दा प्रतिकूल कार्यस्थल वातावरणका कारण बर्सेनि नेपालीहरूले ज्यान गुमाइरहेका छन् । कतारको कानुनमा प्राकृतिक कारणले मृत्यु भए परिवारलाई क्षतिपूर्ति दिने प्रबन्ध छैन । त्यस्तै, एम्नेस्टीले प्रतिवेदनमार्फत अकाल मृत्यु र असुरक्षित काम गर्ने वातावरणबीच सम्बन्ध रहेको प्रमाण हुँदाहुँदै पनि हजारौं आप्रवासी श्रमिकहरूको मृत्युको अनुसन्धान गर्न कतारी अधिकारीहरू असफल रहेको आरोपसमेत लगाएको छ । कतारमा कार्यस्थलजन्य दुर्घटना परी ज्यान गुमाउने नेपालीको संख्या भने कम छ । एक दशकको अवधिमा १ सय ८४ जना (९७ प्रतिशत) को ज्यान गएको हो । तीमध्ये अधिकांशको कार्यस्थलमा उच्च तापक्रमकै कारण ज्यान गएको हो । एम्नेस्टीले श्रमिकको मृत्युको पूर्ण छानबिन गर्न कतारी अधिकारीहरूलाई आग्रहसमेत गरेको छ । श्रमिकहरू अत्यधिक गर्मी जस्ता खतरनाक अवस्थाको सामना गर्दै आएका छन् र मृत्युको अन्य कुनै कारण स्थापित गर्न सकिँदैन भने कतारले पीडित परिवारहरूलाई पर्याप्त क्षतिपूर्ति दिनुपर्छ । अन्य श्रमिकको सुरक्षालाई सुदृढ पार्न तत्काल कदम चाल्नुपर्छ । आप्रवासी श्रमिकहरूको मृत्युको छानबिन, कानुनी उपचार र रोकथाम गर्न नसक्नु बाँच्न पाउने अधिकारलाई सुरक्षित र सुनिश्चित राख्ने कतारको दायित्वको उल्लंघन हो, एम्नेस्टीले भनेको छ । सन् २०१९ मा कतार सरकारले ग्रीसबेस फेम प्रयोगशालामार्फत एक अध्ययन नै गराएको थियो । अध्ययनले विश्वकप परियोजनाअन्तर्गत उच्च सुरक्षा वातावरणमा काम गर्ने श्रमिकको तुलनामा सामान्य वातावरणमा काम गर्ने श्रमिकहरू हृदयाघातको उच्च जोखिममा रहेको देखाएको थियो । त्यस्तै कार्डियोलोजी नामक जर्नलमा प्रकाशित सन् २०१९ मा गरिएको एक अध्ययनले कतारमा नेपाली श्रमिकको गर्मी र मृत्युबीचको सम्बन्ध रहेको पत्ता लगाएको थियो । सन् २००९२०१७ को मुटुको समस्याका कारण ५ सय ७१ नेपाली आप्रवासी श्रमिकले ज्यान गुमाएका थिए ।"
"विमानस्थलबाट चिम्पान्जी छिराइए, तस्करलाई अदालतको सहुलियत","तस्करहरूले नाइजेरियाबाट ल्याएका वन्यजन्तु र चराचुरुंगी त्रिभुवन विमानस्थल काठमाडौंबाट सुरक्षित रूपमा बाँसबारी पुर्याएका थिए । प्रहरीले बरामद गरेका वन्यजन्तु र पशुपन्छी परीक्षणका लागि राष्ट्रिय विधिविज्ञान प्रयोगशालामा पठाएकोमा चिम्पान्जी २, मोना प्रजातिका बाँदर ८, गोल्डेन फिजन्ट चरा ७, रिङनेक चरा २, परेवा ३८ र सुगा ६५ भएको पुष्टि भएको थियो ।प्रहरीले सञ्जीव भारी र राजकुमार तिवारी गरी दुई जना नेपाली, मोहम्मद फईम, मोहम्मद उस्मान र मोहम्मद सरिफ सहिद गरी तीन जना भारतीय र पाकिस्तानी नागरिक जावेद अस्लम खानलाई पक्राउ गरेको थियो । त्रिभुवन अन्तर्राष्ट्रिय विमानस्थलका थप १४ जना कर्मचारीविरुद्ध पनि यो संगठित गिरोहलाई सहयोग गरेको भन्दै काठमाडौं जिल्ला अदालतमा अभियोजन दर्ता गरिएको थियो । जसमा झापाको भद्रपुरका चूडामणि दाहाल, अछाम साँफेबगरका धीरेन्द्रबहादुर शाह, संखुवासभा पाथीभराका आशुतोष राई, पर्सा वीरगन्जका भन्सार एजेन्ट राजेशकुमार वैद्य छन् । त्रिभुवन विमानस्थल भन्सार कार्यालयका अधिकृतहरू नवराज चौलागाईं र उदयसिंह विष्ट तथा नायब सुब्बाहरू लीलादेवी पनेरु, प्रकाश गौतम, पार्वता पोखरेल (सिटौला), तुल्सीराम बस्याल, वसन्तराज ढकाल र विष्णुप्रसाद अर्याललाई पनि मिलोमतो गरेको भन्दै प्रहरीले मुद्दा चलाएको थियो । विमानस्थलको भन्सार कार्यालयका कार्यालय सहयोगी प्रल्हादबहादुर खड्का र नेपाल वायुसेवा निगमको स्थायी लोडर गणेशबहादुर खतिवडाविरुद्ध पनि अभियोजन गरिएको थियो । प्रहरीले घटनास्थलबाट वन्यजन्तुसहित अमेरिकी र क्यानेडियन डलर, साउदी रियाल, थाई भाट, तुर्किस लायर पनि बरामद गरेको थियो । पक्राउ परेका व्यक्तिहरूबाट भारत, पाकिस्तान नाइजेरिया, पोल्यान्ड, इजिप्ट, रसिया, लेबनान, ब्रुनाई र इटलीको मुद्रा पनि बरामद भएको थियो । २०७४ असोज ३१ मा पक्राउ परेका ६ जनासहित काठमाडौं विमानस्थलमा कार्यरत कर्मचारीमाथि अनुसन्धान गर्न सीआईबीले जिल्ला वन कार्यालय काठमाडौंलाई बुझायो । हाम्रो अनुसन्धानबाट यो संगठित अपराध नै भएको खुल्यो । सरकारी वकिलको रायपछि संगठित अपराधमा पनि अनुसन्धान गर्न पुनः सीआईबीलाई नै पठाएका थियौं, वन कार्यालयका एक वरिष्ठ अधिकारीले भने, सीआईबीले वन्यजन्तु अपराधसँगै संगठित अपराधमा पनि मुद्दा चलाएको थियो ।पक्राउ परेका व्यक्तिहरूले जिल्ला वन कार्यालय काठमाडौं र सीआईबीसमक्ष भारत पुर्याउने उद्देश्यले वन्यजन्तु र पन्छी नेपाल ल्याइपुर्याएको र त्यसमा आफूहरू संलग्न भएको स्वीकार गरेका थिए । साइटिसको अनुसूचीमा सूचीकृत संरक्षित वन्यजन्तुको अन्तरदेशीय तस्करी गरेको, धेरै देशका व्यक्ति संलग्न भएको, विदेशी मुद्रा बरामद भएको, वन्यजन्तुको स्रोत र गन्तव्य मुलुक फरकफरक रहेको जस्ता आधार देखाउँदै प्रहरीले संगठित अपराधमा मुद्दा चलाएको थियो ।संकटापन्न वन्यजन्तु तथा वनस्पतिको अन्तर्राष्ट्रिय व्यापार नियन्त्रण ऐन २०७३ ले संरक्षित वन्यजन्तुको अन्तरदेशीय ओसारपसारमा संलग्न व्यक्तिलाई ५ देखि १५ वर्षसम्म कैद वा ५ लाखदेखि १० लाख रुपैयाँसम्म जरिवाना वा दुवै सजाय हुने व्यवस्था गरेको छ । संगठित अपराध निवारण ऐन, २०७० मा संगठित रूपमा अपराध गरे थप ५० प्रतिशत सजाय हुने व्यवस्था छ । ऐनको दफा ३ मा कसैले आपराधिक समूहको लाभका लागि, आपराधिक समूहको निर्देशनमा, आपराधिक समूहका तर्फबाट, आपराधिक समूहसँग मिलेर वा आपराधिक समूहको सदस्य भएर गम्भीर अपराध गरेमा संगठित अपराध गरेको मानिने व्यवस्था गरेको छ । कानुनमा तीन वर्षभन्दा बढी कैद सजाय हुने सूचीमा रहेको कसुरलाई ऐनले गम्भीर अपराध भनी परिभाषित गरेको छ । काठमाडौं जिल्ला न्यायाधीश पुष्पराज थपलियाले २०७६ मंसिर २२ मा यो मुद्दा संगठित अपराधमा नपर्ने फैसला गरे । पक्राउ परेका तीन भारतीय र एक पाकिस्तानी नागरिकलाई उनले साइटिस ऐनले निर्धारण गरेकोमध्ये सबैभन्दा कम पाँच वर्षको कैद सजाय सुनाए । वन्यजन्तु लुकाइराखेका घरधनी सञ्जीव भारीलाई सहयोगी मात्रै ठहर्याउँदै साढे दुई वर्ष मात्र कैद सुनाए । बाँकी १५ जनालाई सफाइ दिए । संकटापन्न वन्यजन्तुको संरक्षण र त्यसको अन्तर्राष्ट्रिय व्यापारलाई नियमन तथा नियन्त्रण गर्न गरिएको महासन्धिको नेपाल पक्ष राष्ट्र हो । महासन्धिको कार्यान्वयन गर्न नेपालले २०७३ सालमा साइटिस ऐन बनाएको हो । न्यायाधीश थपलियाले मोहम्मद उस्मान, मोहम्मद फइम, चाँदबाबु मोहम्मद सरिफ सहिद र जावेद अस्लाम खानले चिम्पान्जीलगायतका अफ्रिकाका दुर्लभ वन्यजन्तु भारत निकासी गर्ने उद्देश्यले ल्याएको देखिएको त ठहर्याए, तर संगठित अपराधमा पनि उनीहरूलाई दोषी पाएनन् । न्यायाधीशले अपराधको प्रकृति र गम्भीरतालाई विचार गर्दा पाँच वर्ष कैद सजाय गर्नु तार्किक, विवेकसम्मत एवं न्यायसंगत हुने फैसला दिए । न्यायाधीश थपलियाले जरिवानासमेत गरेनन् । यसविरुद्ध सरकारी वकिलले उच्च अदालत पाटनमा पुनरावेदन गरे । उच्च सरकारी वकिलको कार्यालय पाटनका प्रमुख सहन्यायाधिवक्ता सूर्यराज दाहालका अनुसार पुनरावेदनमा सबै अभियुक्तहरूलाई सजाय हुनुपर्ने र संगठित अपराधमा पनि अतिरिक्त ५० प्रतिशत सजाय हुनुपर्ने माग राखिएको थियो । तर, उच्च अदालत पाटनले पनि यो मुद्दामा संगठित अपराध ठहर गरेन । न्यायाधीशद्वय रामबहादुर थापा र माधवप्रसाद पोखरेलले गत चैतमा गरेको फैसलाको पूर्णपाठ भदौ पहिलो साता तयार भएको छ । फैसलामा जिल्ला अदालतले गरेका सबै ठहरलाई कायम राख्दै साढे दुई वर्ष कैद सजाय पाएका भारीको सजाय बढाएर पाँच वर्ष पुर्याइएको छ । उच्च अदालतले यो मुद्दामा सर्वोच्च अदालतमा पुनरावेदन गर्न सरकारी वकिललाई जानकारीसमेत दिएको छैन । संगठित अपराध निवारण ऐन आएपछि त्यसबारेमा सर्वोच्च अदालतले स्पष्ट व्याख्या गरेको युनुस अन्सारीको खोटा चलन मुद्दामा हो । उक्त मुद्दामा सर्वोच्च अदालतले तीन वा त्यसभन्दा बढी व्यक्तिहरूको संलग्नतामा भएको तीन वर्षभन्दा बढी कैद सजाय हुने आपराधिक कार्यलाई संगठित अपराध मान्नुपर्ने मापदण्ड स्थापित गरेको छ । यो नजिरअनुसार पनि चिम्पान्जीलगायतका वन्यजन्तुको अन्तरदेशीय तस्करी संगठित अपराधको परिभाषामा पर्ने देखिन्छ । तर, यसलाई संगठित अपराध नमान्दा अधिकतम साढे २२ वर्ष जेल बस्नुपर्ने व्यक्तिहरू पाँच वर्षको न्यून सजायबाटै अर्को वर्षको असोजमा छुट्नेछन् ।"
नेपाल र यादवलाई मन्त्री छान्न मुस्किल,"(काठमाडौं)  कांग्रेस सभापति शेरबहादुर देउवाको नेतृत्वमा गठबन्धन सरकार बनेको ४७ दिन बितिसक्दा पनि मन्त्रिपरिषद्ले पूर्णता पाएको छैन । महत्त्वपूर्ण मन्त्रालयहरू नेतृत्वविहीन रहँदा सरकारका कामकारबाही लथालिंग भएका छन् । सत्ता गठबन्धनमा रहेका नेकपा (एकीकृत समाजवादी) र जनता समाजवादी (जसपा) मा मन्त्रीका आकांक्षी मिलाउन नेतृत्वलाई हम्मेहम्मे परेको छ । एमालेको औपचारिक विभाजनलगत्तै सरकारको काम तीव्र पार्ने बताएका सत्ता गठबन्धनका नेताहरूले मन्त्रिपरिषद् विस्तारमा अझै दुईतीन दिन लाग्ने संकेत गरेका छन् । कुन दलले कति मन्त्रालय लिने टुंगो लागे पनि कसले कुन मन्त्रालय लिने भन्ने पनि मिलिसकेको छैन । मन्त्रिपरिषद् विस्तारलाई लिएर प्रधानमन्त्री देउवा र माओवादी केन्द्रका अध्यक्ष पुष्पकमल दाहालबीच शनिबार बिहान छलफल भए पनि कहिलेसम्म विस्तार गर्नेबारे ठोस सहमति बनेको छैन । प्रधानमन्त्रीनिकट एक नेताका अनुसार कांग्रेस र माओवादीमा धेरै समस्या नदेखिए पनि एकीकृत समाजवादी र जसपामा आन्तरिक मतभेद हुने सम्भावना रहेकाले मन्त्रिपरिषद् विस्तार उनीहरूले नाम दिएलगत्तै गर्ने तयारी छ ।जसपा अध्यक्ष उपेन्द्र यादवले मन्त्रिपरिषद् विस्तार केही दिनभित्रै हुने र त्यसपछि सरकारको काम प्रभावकारी हुने बताए । अब धेरै ढिला हुन्न । केही दिनभित्रै विस्तार होला, उनले भने, त्यसपछि सरकारको काम चुस्त हुन्छ । स्रोतका अनुसार जसपाका नेताहरू दल विभाजनसम्बन्धी अध्यादेश फिर्ता नगरी मन्त्रिपरिषद् विस्तारमा जाँदा पार्टीभित्र समस्या आउन सक्ने बुझाइमा छन् । खास गरेर जसपा र एकीकृत समाजवादीमा मन्त्रीका आकांक्षी धेरै छन् । महन्थ ठाकुर पक्षका सांसदहरूले मन्त्रीकै लोभमा कित्ता परिवर्तन गरेका थिए । तत्कालीन केपी ओली नेतृत्वको सरकारमा सहभागी भएका आठ सांसद पनि मन्त्रीकै आसमा माधव नेपालतिर लागेका थिए ।सत्तारूढ दलहरूभित्रै मन्त्रीका आकांक्षीको चित्त बुझाउन नसक्दा पनि अलमल भइरहेको नेताहरूले बताएका छन् । नेकपा एकीकृत समाजवादीका स्थायी कमिटीका एक सदस्यले भने, हामीले सरकारमा पठाउने पात्रको विषयमा शुक्रबार छलफल गरेका छौं । आकांक्षी धेरै देखिएका छन्, कसरी व्यवस्थापन गर्ने भन्ने समस्या परेको छ । तर, ती नेताले विवादका बीच पनि मापदण्ड बनाएर नाम टुंग्याउनुको विकल्प नरहेको बताए । सरकारमा जाने औपचारिक निर्णय गरिसक्यौं, व्यक्तिव्यक्तिका अनुहार हेर्ने हो भने सबै उस्तै देखिन्छन्, त्यसकारण मापदण्ड बनाउने र टुंग्याउने भन्नेछ, त्यसो गर्दा विवाद पनि कम हुन्छ, ती नेताले भने ।अहिलेसम्म युवा र महिलाको नेतृत्व गर्दै रामकुमारी झाँक्रीलाई मन्त्री बनाउने भन्नेमा करिबकरिब सहमति जुटेको उनले बताए । त्यसबाहेक प्रदेश १ बाट भवानी खापुङले दाबी गरेका छन् भने वाग्मती प्रदेशबाट विरोध खतिवडा र जीवनराम श्रेष्ठको दाबी छ । गण्डकी प्रदेशबाट किसान श्रेष्ठको मुख्य दाबी छ । सुदूरपश्चिम प्रदेशबाट शेरबहादुर कुँवर र प्रेम आलेले दाबी गरेका छन् । उनका अनुसार एकीकृत समाजवादीले उपसभामुखमा पनि दाबी गरेको छ । उपसभामुख पाए प्रदेश २ बाट एक जना महिलालाई अघि सार्ने तयारी छ ।माओवादी केन्द्रका नेता नारायणकाजी श्रेष्ठले गठबन्धनले छिटोभन्दा छिटो मन्त्रिपरिषद् विस्तार गरी सरकारका प्राथमिकतालाई अगाडि बढाउने बताए । मन्त्रिपरिषद्ले पूर्णता पाउन ढिलाइ हुनु उचित होइन, छिट्टै पूर्णता दिएर काम अगाडि बढाउनुपर्छ, उनले भने । गठबन्धनमा कांग्रेसले प्रधानमन्त्रीसहित सात, माओवादी, एकीकृत समाजवादी र जसपाले पाँचपाँच मन्त्रालय पाउने मोटामोटी सहमति छ । माओवादीले ६ मन्त्रालय दाबी गरेमा जसपाले चार मन्त्रालय र एक राज्यमन्त्री पाउनेछ । कांग्रेसले एक राज्यमन्त्री बनाइसकेको छ । बाँकी एक राज्यमन्त्रीमा माओवादी वा एकीकृत समाजवादीले लिने समझदारी भएको छ ।देउवा नेतृत्वको सरकार गठन भएको तीन सातापछि साउन २४ मा गठबन्धनका शीर्ष नेताहरूले विभिन्न प्राथमिकतासहित सरकारको साझा न्यूनतम कार्यक्रम सार्वजनिक गरेका थिए । उनीहरूले उक्त कार्यक्रम थाती राखेर एमालेको विभाजनलाई मुख्य एजेन्डा बनाएका थिए । देउवानिकट एक नेताका अनुसार सरकारको काममा प्रभावकारिता नदेखिनुमा प्रधानमन्त्री स्वयंको व्यस्तता पनि कारण हो । देउवा सरकारभन्दा पार्टीको आसन्न महाधिवेशनमा बढी व्यस्त हुन थालेका कारण समस्या देखिएको उनले बताए । देउवाले पार्टीको १४ औं महाधिवेशनबाट नेतृत्वमा दोहोरिन चाहेका छन् । प्रधानमन्त्रीले महाधिवेशनमा आफ्नो पोजिसन बलियो बनाउने कुरालाई प्राथमिकतामा राख्नुभएको छ, त्यही कारण हो, सरकार सुस्त देखिएको । त्यसबाहेक माधवजीहरूको पार्टी दर्ता प्रक्रियामा केन्द्रित भएकाले पनि मन्त्रिपरिषद् विस्तारमा ढिलाइ भएको हो, ती नेताले भने ।कांग्रेस नेता मीन विश्वकर्माले सरकारका काम अनपेक्षित रूपमा ढिला भएको बताए । सरकारले तत्काल गर्नुपर्ने महत्त्वपूर्ण काम हुँदाहुँदै पनि अनपेक्षित रूपमा ढिला हुन गएको छ, उनले भने, त्यसमा हामीलाई पनि दुःख लागेको छ तर अब चाँडै प्रक्रिया पुर्याएर सरकार विस्तार गर्छौं । सरकारका पक्षमा बहुमत पुगेकाले अब दुईचार दिनमा मन्त्रिपरिषद्ले पूर्णता पाउने जसपा नेता राजेन्द्र श्रेष्ठले बताए । जबसम्म गठबन्धन सरकारको बहुमत हुँदैन, तबसम्म हाउस अनिर्णयको बन्दी हुन्छ, हाउसमा बहुमत भएन भने तीन वर्षदेखि अलपत्र परेका विधेयक पास हुने सम्भावना थिएन, हाउसलाई अनिर्णयको बन्दी बन्न नदिने गठबन्धनको जोड थियो, उनले भने, अब गठबन्धनको बहुमत पुगेकाले दुईचार दिनमै मन्त्रिपरिषद्ले पूर्णता पाउँछ र सरकारले युद्धस्तरमा काम अगाडि बढाउँछ ।"
हाम्रो विवाद विभाजनका लागि थिएन,"तपाईंहरू एमालेमा एकता भयो भन्दै हुनुहुन्छ तर पार्टी फुटेर नयाँ दल बनेको छ । खासमा एकता भएको कि विभाजन ? एमाले विभाजित भएको हो । विभाजन उपयुक्त थियो वा थिएन ? विभाजित पार्टीले के गर्ला ? यी तमाम विषयमा प्रश्न होलान् । यो विभाजनका लागि कति छलफल भयो, ती संस्थागत भए वा भएनन्, छलफल हुन सक्छ । माधवकुमार नेपाल पक्षको संसदीय दलमा २० प्रतिशत पुगेन, केन्द्रीय कमिटीमा मात्र केही बढी प्रतिशत रह्यो । यो कस्तो विभाजन हो ? केन्द्रीय कमिटीका साथीहरूले २० प्रतिशत पुर्याएर निर्वाचन आयोगको प्रक्रियाअनुसार विभाजन गर्नुभएको हो । म मन्त्रिपरिषद्मा हुँदा विभाजनका लागि केन्द्रीय कमिटी वा संसदीय दलमा ४० प्रतिशत राख्ने अध्यादेशको विरोध गरेको हो । भोलि कसैले २० प्रतिशत वा १० प्रतिशत ल्याएर संसद् जोगिन्छ कि जोगिँदैन, दलीय व्यवस्थामा यसका के प्रभाव हुन्छ भन्ने विषयमा उहाँहरूले पुष्टि गर्नुपर्ने हुन्छ । कमरेड ओलीसँगका असहमतिहरू थिए र छन् । त्यही कारण पार्टी विभाजनको तहसम्म जानुपर्ने हुन्थ्यो कि हुँदैनथ्यो ? त्यो पनि पुष्टि गर्नुपर्नेछ । लामो समयसम्म नेपालसँग बसेर ओलीसँग अन्तरसंघर्ष गर्नुभयो, अहिले नेपाललाई किन चटक्कै छाडिदिनुभयो ? हाम्रो विवादको सुरुवात विभाजनका लागि थिएन । कमरेड ओलीले फागुन २८ मा आफ्नो टिमका साथीहरूको बैठक गर्नुभयो र त्यसलाई नै पार्टीको निर्णय भनिदिनुभयो । आधाजति साथी बाहिर रहेर त्यो कसरी पार्टी कमिटीको निर्णय हुन्छ भन्ने एउटा सामान्य बहसबाट यसको सुरुवात भएको हो । अहिले हामी फागुन २८ भन्दा अघि पुगेका छौं । विवाद सुरु भएपछि राष्ट्रिय कार्यकर्ता भेला, स्थायी कमिटी, केन्द्रीय कमिटीका बैठक गर्यौं । झलनाथ खनालमाधवकुमार नेपाल समूहको संस्थागत निर्णय भनेको केही समस्या छन् तर पनि एकता नै समाधान हो भन्ने थियो । खासगरी फागुन २८ गते गरिएका निर्णयहरूले उत्पन्न गरेका समस्यालाई पार्टीभित्रै समाधान गरिनुपर्छ भन्ने सर्त थियो । फागुन २८ मा जजसलाई स्थायी कमिटीमा थपिएको थियो, उहाँहरूसँगै तपाईंहरू बैठकमा बस्नुभयो नि ? दसबुँदे सहमति गरिसकेपछि एमालेको एउटा स्थायी कमिटीको बैठक भयो । एकताका लागि त्यो बैठक नगर्नुहोस् भनेर हामीले अनुरोध गरेका थियौं । त्यतिखेर र त्यसपछि पूर्वमाओवादीबाट आएका साथीहरूलाई कमिटीमा राख्ने प्रक्रिया पूरा गरिएको रहेछ । हामीले १० बुँदे सहमति गरेपछि ती कमरेडहरू प्रक्रिया पूरा गरेर आए । अहिले हामीले तपाईंहरू बाहिर बस्नुहोस् भन्नु मानवीय पनि हुँदैनथ्यो । त्यसकारण त्यसलाई विवादको विषय बनाएनौं । पुस ५ मा ओलीले गरेको प्रतिनिधिसभा विघटनलाई प्रतिगमन भन्नुभयो । स्वार्थ मिलेपछि अब प्रतिगमन स्वतः सच्चिएको हो ? म मात्रै मिलेको भन्ने अर्थमा लिइयो भने सञ्चारमाध्यम र सामाजिक सञ्जालमा आएको जस्तो टाङमुनि छिरेको वा इत्यादि कुरा आउँछ । तर यही प्रश्न कमरेड ओलीलाई पनि हुन्छ । मिल्न जानुभयो भन्ने होइन, हामी सबै मिल्यौं भन्ने हो । हामीले त्यसलाई प्रतिगमन भन्यौं र कमरेड ओलीले त्यसलाई संवैधानिक अधिकारको प्रयोग अर्थात् संविधानको अभ्यास भन्नुभयो । यसमा विवाद थियो, अदालतले टुंग्याइदियो । दोस्रो पटकको विघटन पनि अदालतले असंवैधानिक हो, यो प्रधानमन्त्रीले गर्न पाउने होइन र छैन भन्यो । त्यस फैसलालाई मैले ठीक भनेर आधारभूत रूपमा स्वागत पनि गरें । यसले पार्ने प्रभावका अन्तरकुन्तरका विषय अरू होलान् । यी सबै विषयमा हामी यथोचित समयमा छलफल गर्नेछौं । त्यो भनेको महाधिवेशन हो । त्यसैबाट टुंगो लगाउँछौं । ओलीका लागि संसारमा ॅचाकर वा ॅशत्रु मात्रै छन् भन्नुभएको थियो, तपाईंहरू अब चाकर हो कि शत्रु ?हिजो ओलीको आँखामा दुई प्रकारको मानिस छन् भनेको हो । बोलेको कुरा आज होइन भन्दिनँ । यो विषयको जिम्मा लिन्छु । हिजोको सन्दर्भमा बोलेको हो, आज छाडिदिउँ पनि भन्दिनँ । अहिले पार्टीको ढोका खुलेको छ, त्यसैले यो सबै कुरा लिएर पार्टीमा जानेछु । यथोचित समयमा सबैसमक्ष प्रस्तुत हुनेछु । वरिष्ठ नेता झलनाथ खनालले तपाईंहरूलाई ॅमध्यपन्थी, ॅअवसरवादी भन्नुभएको छ नि ? उहाँले हामीलाई इंगित गरेर मध्यपन्थी, अवसरवादीको आयु हुँदैन भन्नुभयो होला विश्वास गर्दिनँ । हामीकहाँ जे हुँदै छ, त्यसमा वास्तविक सूचना पाउनुभएको रहेनछ भन्ने दाबाका साथ भन्छु । तपाईं अवसरका लागि पार्टीमा समाहित हुनुभएको हैन ? मैले अहिलेसम्म डर र लोभले कुनै निर्णय गरेको छैन भन्ने कुरा यो दुनियाँले मानिदेला भन्ने लाग्छ । त्यसैले लोभ र अवसरको कुरा गर्दै नगरौं । भविष्यमा यो विषयलाई अझै राम्रोसँग पुष्टि गर्नेछौं । यो विभाजनमा तपाईंको भूमिकाको कुनै अंश छ कि छैन ? छ । यसको धेरै जिम्मा लिन्छु तर सबैभन्दा धेरै मैले लिन्छु भन्ने होइन । भूमिका ठीक थियो कि गलत भन्नेमा मेरा दाबी छन् । एमालेको विभाजनमा देशीविदेशी शक्तिको भूमिका छ ? हाम्रोजस्तो भूराजनीतिमा कुनै न कुनै हिस्सामा संलग्नता हुन्छ । हेरिरहेको एउटा दर्शकको हिसाबले, एउटालाई एक थोक भन्ने अर्कोलाई अर्को थोक भनेर खेलिरहेको सक्रिय सूचकको हिसाबले, बढी नै प्रभावित पारेर एजेन्डा बाहिरबाट ल्याएको हिसाबले, दुईवटालाई विभिन्न एजेन्डामा लडाइरहेको हिसाबले कुनै न कुनै रूपमा हामीकहाँ प्रभाव छ भन्नेचाहिँ मलाई लाग्छ । यसमा भूराजनीतिक दबाबहरू छन् । हाम्रो राष्ट्रिय राजनीतिमा प्रभावित पार्ने शक्तिहरू कुनै न कुनै रूपमा थोरै वा धेरै, सक्रिय वा निष्क्रिय हिसाबले संलग्नसहभागी छन् । केही सिनियर नेता विभाजनको प्रक्रियाबाट अलग हुनुभयो । अब महाधिवेशनमा अध्यक्ष फेरि पनि ओलीलाई बनाउने हो कि नयाँ पुस्ताबाट कोही आउनुहुन्छ ?महाधिवेशनको मुद्दा अहिलेको प्रमुख बनेको छ । उपलब्धि र सत्यनासको यो विरोधाभासको निकट इतिहासमा एमाले छ । यो सन्दर्भमा हामीले संसद् विघटन गरेको, अदालत गएको, आफ्नै अध्यक्षविरुद्ध मुद्दा हालेको, राष्ट्रपतिकामा गएको, संसद्मा अनुपस्थित भएको, अध्यक्षले बैठक नडाकेको, डाकेको बैठकमा पनि आफैं अनुपस्थित भएको, एक्लै संसद् विघटन गरेको यो सबै कुरामा मूल्यांकन र त्यसको समुचित समीक्षा र त्यसको आधारमा ठीक बाटो लिने कुराका लागि महाधिवेशन प्राथमिक विषय हो । यसका आधारमा मात्रै आगामी नेतृत्व को हुन्छ भन्ने विषय हो । यो सबै कुराले गर्दा एक दिन भए पनि म निलम्बित हुन चाहन्छु । जजसको भागमा जतिजति पर्छ, त्यो भोग्न सबै तयार हुनुपर्छ । सत्ता गुमाए पनि नेपाल वा तपाईंहरूको कदमले अध्यक्षमा ओली झन् शक्तिशाली हुनुभयो होइन ?सामान्यतया कुनै पनि व्यक्ति एक्लो हुँदैन । त्योसँग परम्परा, इतिहास, समाज, समूह, परिवार छ । एमाले पनि त्यस्तै हो । एमालेलाई बाँध्ने विधान छ । कमरेड ओली, नेपाल रहने वा नरहने भन्ने कुराले होइन । नेपाल हुनुभएको भए पनि ओलीलाई बाँध्नु हुन्थेन । नेपालसमेत भएको विधिले ओलीलाई बाँध्थ्यो । कमरेड ओलीलाई केही स्वतन्त्रता र सीमा छन् । गणतान्त्रिक लोकतान्त्रिक पार्टीमा कोही सर्वेसर्वा हुँदैन । नेपालको नेतृत्वको नयाँ दलको भविष्य कस्तो हुन्छ भन्ने लाग्छ ?यो मैले भन्ने कुरा होइन र अहिले भन्न पनि चाहन्नँ । तत्कालै एकता हुने वा चुनावमा कार्यगत एकताको सम्भावना छ ?सम्भावना छ भन्नुको अर्थ असम्भव छ भनेको पनि हो । त्यसमाथि राजनीतिमा असम्भव भन्ने कुरा केही पनि छैन भन्ने थेगो नै चलेको छ । हाम्रो आन्दोलनलाई निर्णायक रूपमा प्रभावित पार्ने शक्ति कमरेड नेपालको पार्टी होइन । त्यो पार्टीको निर्णयले आजको वामपन्थी आन्दोलनलाई निर्देशित गर्दैन ।प्रस्तुति ः दुर्गा खनाल र मणि दाहाल"
के गर्दै छन् सीके राउत ?,"(वीरगन्ज)  अमेरिकाबाट फर्केका इन्जिनियर सीके राउतले पृथकतावादी नारा दिँदै तराईमधेसमा अभियान चलाउँदा सबैलाई झस्काएको थियो । गैरसंवैधानिक गतिविधिका कारण उनी र उनका कार्यकर्ता पटकपटक पक्राउ पर्दै छुट्ने गरेका थिए । राउत आफैं झन्डै ५ महिना हिरासत बसेपछि सरकारसँग सहमति गरेर मूलधारको राजनीतिमा आए । २०७५ फागुन २४ मा खुला राजनीतिमा आएपछि उनको समूह मधेस राजनीतिको तेस्रो धार बन्न सक्ने आकलन गरिएको थियो । तर पछिल्लो समय राउत खासै चर्चामा छैनन् । राष्ट्रिय राजनीतिका मुद्दामा पनि उनका क्रियाप्रतिक्रिया उति सुनिँदैनन् । साढे दुई वर्ष अगाडि सरकारसँग ११ बुँदे राजनीतिक सहमति गरेका राउतले सिरहाको लहानमा राष्ट्रिय परिषद् बैठक गरेर आफ्नो नेतृत्वमा २०७५ चैत ४ मा जनमत पार्टी गठन गरेका थिए । त्यसअघि उनी स्वतन्त्र मधेस गठबन्धनका नाममा राजनीति गर्थे । जनमत पार्टी २०७६ जेठ ६ मा निर्वाचन आयोगमा दर्ता भइसकेको छ । उक्त पार्टीको गत चैत अन्तिम साता भएको महाधिवेशनले राउतलाई निर्विरोध अध्यक्ष चुनेको थियो । मूलधारमा आएपछि ओझेलमा परेको र पुराना कार्यकर्ताले पार्टी छाडेको चर्चा मधेसको राजनीतिक क्षेत्रमा भइरहेको छ । पहिले विखण्डनको पाठ रटाएका आफ्ना युवा पंक्तिलाई अहिले सम्झाउन राउतका लागि चुनौती रहेको विश्लेषकको बुझाइ छ । जनमत पार्टीका नेताहरू भने संगठन विस्तारमा केन्द्रित भइरहेको बताउने गरेका छन् । जनमत पार्टीका महासचिव चन्दन सिंहले चुनाव नजिकिँदै गरेका पार्टीको आन्तरिक गृहकार्यमा आफूहरू लागेको बताए । अबको ६ महिनापछि स्थानीय चुनावको वातावरण बन्न थाल्छ, कान्तिपुरसँग फोनमा महासचिव सिंहले फोनमा भने, त्यसपछि अरू चुनाव पनि हुन्छन् । त्यहीअनुसार संगठनको तयारी भइरहेको छ । प्रत्येक जिल्लाको ग्रासरुट लेभलमा बुथ समिति निर्माण गर्ने अभियानमा केन्द्रित छौं । उनले संगठन शुद्धीकरणसँगै पालिका र वडास्तरमा अधिवेशन गरिरहेको जानकारी दिए । हामी लक्ष्यबाट विचलित भएका छैनौं, उनले भने । पुराना माग र मुद्दा छाडेर मूलधारको राजनीतिमा आएपछि जनमत पार्टीप्रति युवाको आकर्षण कम भएको टिप्पणीप्रति महासचिव सिंहले असहमति प्रकट गरे । युवाको झुकाव अहिले पनि सीके राउतप्रति नै छ, उनले भने, हामीसँग पढेलेखेका हजारौं युवाको जमात छ । केही मान्छेले दिग्भ्रमित गरेका मात्र हुन् । मधेसमा विकासको राजनीतिक वातावरण युवाले नै तयार गर्ने उल्लेख गर्दै उनले भने, हामीसँग विदेशमा पढेर, काम गरेर फर्केका युवा छन् । विदेशमै बसेका पनि छन् । ती युवाको भरोसाको केन्द्र सीके राउत हुन्, जनमत पार्टी हो । जनमत पार्टीका पूर्वकेन्द्रीय सदस्य सञ्जय साहले पुराना मुद्दा छाडेपछि कृपावाद हाबी हुनाले २०७७ जेठमा आफूलगायत ७ केन्द्रीय सदस्यले पार्टी छाडेको बताए । त्यतिबेला पार्टीको ३५ सदस्यीय केन्द्रीय समिति थियो । जेलनेल भोगेका कार्यकर्तालाई पाखा लगाएर नातावाद र जातिवादका आधारमा कार्यकारिणी समिति निर्माण हुन थालेपछि हामीले राजीनामा दियौं, उनले भने, ग्रासरुटमा काम गर्ने कार्यकर्ताको मूल्यांकन छैन । जनता राज ल्याउने नारा भए पनि गतिविधिचाहिँ अन्य पार्टीजस्तै छ । उनले राउतले नेतृत्व गरेको अभियानमा आफू २०७१ सालमा सामेल भएको जानकारी दिए । २०७७ चैत २८ मा जनकपुरको बाह्रबिघामा जनमत पार्टीको प्रथम महाधिवेशन भएको थियो । २५ सदस्यीय केन्द्रीय कार्यसमितिका लागि भएको निर्वाचनमा ४ हजार ५ सय प्रतिनिधिले मतदान गरेका थिए । गत वैशाख ९ र १० मा धनुषाको हारसर जीवन केन्द्रमा बसेको केन्द्रीय समितिको विस्तारित बैठकले जनमत पार्टीका आगामी निर्वाचन लक्षित प्रचारप्रसारका कार्यक्रम वडा स्तरसम्म चलाउने निर्णय गरेको थियो । निर्वाचन आयोगको मतदाता नामावलीमा नाम छुटेकाहरूको नाम दर्ता गराउने अभियान हरेक वडामा चलाइने निर्णय पनि गरिएको थियो । पार्टीका कार्यकर्ताले जनतामाझ पुगेर गाउँघर सरसफाइ कार्यक्रम, प्रभातफेरी, जनचेतनामूलक नाटकलगायत सञ्चालन गर्ने पनि उक्त पार्टीको निर्णय छ । हरेक वडाबाट कम्तीमा ३० जना स्वयंसेवकको सूची केन्द्रीय सचिवालयलाई उपलब्ध गराउन निर्देशनसमेत दिइएको थियो । जनमत पार्टीले स्थानीय तहको उपनिर्वाचनमा भाग लिएको थियो । तर कोही पनि विजयी हुन सकेनन् । महासचिव सिंहले भने उपनिर्वाचनमा सांकेतिक रूपले केही ठाउँमा वडा अध्यक्ष र एउटा गाउँपालिकामा अध्यक्ष पदका लागि पार्टीले उम्मेदवार खडा गरेको बताए । पार्टी बनेको केही महिना मात्र भएकाले जित हासिल गर्न सकिएन, उनले भने, भोट भने राम्रो आयो । आगामी चुनावमा हाम्रो राम्रो उपस्थिति हुन्छ । राजनीतिक विश्लेषक विनोद गुप्ताले तराईमधेसका जनताले मूलधारकै राजनीतिलाई रुचाउने बताउँछन् । सरकारसँग सहमति गरेर मूलधारमा आए पनि सीके राउतले अप्रत्यक्ष रूपले जनमतसंग्रहको माग गर्दै आएका छन्, त्यही भएर नरुचाइएका हुन् । मधेसका जनता नेपालको मूलधारको राजनीतिबाट अलग बस्न रुचाउँदैनन्, उनले भने । अमेरिकाको नासामा काम गरेर फर्किएकाले राउतप्रति एउटा तप्काको आकर्षण बढेको उनको बुझाइ छ । नासामा काम गरेर आएकाले केही विशेषता होला भनेर पनि लगाव थियो, पढेलेखेका मानिसले राउतको राजनीति बुझिसकेका छन्, उनले भने ।"
इच्छुमती उद्यान र टुकुचा करिडोर तयार,"काठमाडौं (रासस) इच्छुमती उद्यान र टुकुचा करिडोर तयार भएको छ । काठमाडौं महानगरपालिकाका प्रमुख विद्यासुन्दर शाक्यले झिगु इच्छुमती पार्क र प्रदेशसभा सदस्य केशव स्थापितले शंकरदेव क्याम्पसबाट प्रदर्शनी मार्ग जोड्ने टुकुचा करिडोरको शनिबार उद्घाटन गरेका छन् । उद्यान महानगरपालिकाको ३७ लाख ७० हजार र करिडोर प्रदेशसभा सदस्य स्थापितको संसदीय विकास कोषको एक करोड ३८ लाखको लागतमा निर्माण भएको हो । करिडोर १४० मिटर लम्बाइको छ । प्रमुख शाक्यले भने, रानीपोखरीको पहिलो चरणको काम सम्पन्न भएको छ । दोस्रो चरणमा शान्तिबाटिका विकास गर्दैछौं । वडा नम्बर १ मा कमलपोखरीको पहिलो चरणको काम सकिएको छ । दोस्रो चरणको काम हुँदै छ । प्रदेशसभा सदस्य स्थापितले टुकुचामाथि घर बनाउनेको घर भत्काउनुपर्ने बताउँदै टुकुचा जहाँजहाँ बगेको छ, त्यहाँत्यहाँ करिडोर बनाउनुपर्ने बताए ।"
ग्रामीण सडक फेरि ठप्प,"(सिन्धुली)  यातायात सञ्चालनमा आएको दुई साता नहुँदै सिन्धुलीमाडीचकमके सडक बाढीपहिरोले लथालिङ भएको छ । लगातारको वर्षापछिको बाढीपहिरोले क्षति पुगेको हो । सिन्धुलीमाडीचकमके सडकअन्तर्गत कमलामाई नगरपालिकाको एकपाखेमा पहिरोले करिब सय मिटर सडक झरेको छ । स्थानीयको घर नै जोखिममा पर्ने गरि खसेको पहिरोले सडकको निसानै नराखेको तीनपाटन गाउँपालिका१ चन्द्रावती मावि बेलघारीका शिक्षक जर्नादन कोइरालाले बताए ।असारमा आएको बाढीपहिरोले बिगारेको सडकमा दुई साताअघिबाट यातायात सञ्चालनमा आएको थियो । सडक फेरि भत्किएपछि यतायात सञ्चालन हुने टुंगो नभएको उनले बताए । सदरमुकाम सिन्धुलीमाडीसँग तीनपाटन गाउँपालिका केन्द्र जोड्ने एकमात्र चकमके सडक छियाछिया भएपछि स्थानीयलाई सास्ती भएको छ । सदरमुकामबाट तीनपाटन गाउँपालिका केन्द्र ४० किलोमिटर टाढा छ । तीन दिनको वर्षाले ५० स्थानमा सडक बिगारेको छ । संघ, प्रदेश र स्थानीय तहको करोडौं रकम उक्त सडकमा खर्चिएको छ । बर्सेनि बजेट सडक निर्माणमा खर्च हुन्छ, तर दिगो भएन, स्थानीय श्रीनाथ दाहालले दुखेसो पोखे । तीनपाटनबाहेक जिल्लाका सबै स्थानीय तह राजमार्गको सडक सञ्जालमा जोडिएका छन् । उनले भने, तर निर्माण सुरु भएको तीन दशक हुन लाग्दासमेत यो सडक दिगो कहिल्यै बनेन । सदरमुकामबाट तीनपाटन गाउँपालिका केन्द्र ४० किलोमिटरको दूरीमा रहेको छ । तीन दिनको वर्षाले ५० स्थानमा सडक बिगारेको दाहालले बताए । तीनपाटन क्षेत्रको सडक खुलेको चार दशक जति भयो । धेरै पछि खोलिएका बाटाहरूमा कालोपत्रे भइसके तर हाम्रो बाटोको हालत दिनानुदिन खस्किँदो छ, उनले थपे ।महाभारत क्षेत्रका उत्तरतर्फका सडकहरू लगातारको वर्षाले पहिरो खस्दा सबैजसो बन्द भएका छन् । रतनचुरा हुँदै तीनकन्या पुग्ने सडकको २५ किलोमिटर पार गर्न अझै तीन घण्टा जति सवारीसाधनमै खर्च हुने गरेको स्थानीय नेत्रविक्रम थापाको भनाइ छ । लगातारको वर्षापछि बीपी राजमार्गको पीपलभन्ज्याङहायुटार सडकको दर्जनौं स्थानमा पहिरो खस्दा घ्याङ्लेख गाउँपालिकासँग सडक सम्बन्ध टुटेको छ । गाउँपालिकाका प्रमुख प्रशासकीय अधिकृत रामकुमार कार्कीका अनुसार सडक मर्मत गरेर गाउँपालिकाले खुलाउने प्रयास गरिरहे पनि धेरै स्थानमा पहिरो गएकाले कठिन भएको छ । सुनकोसी, फिक्कल, मरिण र हरिहरपुरगढीका ग्रामीण सडकहरू वर्षाका कारण सबैजसो अवरुद्ध छन् । ३८ करोडको लागतमा निर्माणाधीन आडगढीजलकन्यामझुवा सडकको हालत पनि वर्षाले उस्तै भएको स्थानीय शिक्षक खिलराज देवकोटाले जानकारी दिए । सडकको धेरैस्थानमा पहिरो झरेकाले यातायात पूरै अवरुद्ध भएको छ ।"
५ कार्यविधि पारित,"चितवन (कास) भरतपुर महानगरपालिकाले विपद् व्यवस्थापनसम्बन्धी ५ वटा कार्यविधि पारित गरेको छ । महानगरले आपत्कालीन पूर्वतयारी तथा प्रतिकार्य योजना, विपद् व्यवस्थापन कोष सञ्चालन कार्यविधि, राहत मापदण्ड र आपत्कालीन पूर्वतयारी तथा प्रतिकार्य पूर्वाभ्यास निर्देशिका कार्यपालिकाबाट पारित गरेको हो । आपत्कालीन कार्य सञ्चालन केन्द्रको कार्यविधि पनि पारित गरिएको छ । केन्द्रका सम्पर्क व्यक्ति बालकृष्ण थपलियाले पारित कार्यविधिले आपत्विपत्को छरितो व्यवस्थापनमा सहयोग पुग्नुका साथै विपद्का घटना र जोखिम कम गर्न सहयोग पुग्ने बताए ।"
बाढीपीडितलाई छाक टार्ने चिन्ता,"नवीन पौडेल (परासी), मनोज पौडेल (कपिलवस्तु), सन्जु पौडेल (लुम्बिनी), राजकुमार कार्की (सिन्धुली) र भवानी भट्ट (कञ्चनपुर)"
हेर्दाहेर्दै बस्ती डुब्यो,"कञ्चनपुरको दोदा नदीमा जलस्तरले खतराको सतह नाघेको शुक्रबार बिहान ४ वजेतिर फोनबाट खबर पाएपछि पुनर्वास५ सिमरीका हरिद्वारी राना घरका सामान अग्लो ठाउँमा सार्न थाले । दोदाको भेलको आवाज आउन थालिसकेको थियो । त्यतिकैमा साइरन पनि बज्यो । हेर्दाहेर्दै घरभित्रै पानी पसिहाल्यो । सबैको भागाभाग हुन थाल्यो । भित्रका सामान जस्ताका तस्तै रहे । आधा घण्टामा सिमरी गाउँ जलमग्न भयो । घरभित्र तीनचार फिटसम्म पानी भरियो । सबै जना निस्किसकेका थियौं, रानाले भने, दुईतीन जना बूढापाकाहरूलाई प्रहरी र स्थानीय युवाले उद्धार गरेर सुरक्षित निकाले । चुरे क्षेत्रमा भएको अविरल वर्षापछि दोदा नदीमा आएको बाढीले सिमरी गाउँ डुबानमा परेको हो । शुक्रबार दिनभरि उक्त बस्ती जलमग्न रहृयो । रातिदेखि पानी घटे पनि घरभित्र हिलो भरिएका छन् । घर छाडेर सडकमा रात बिताएको स्थानीय पदम रानाले बताए । लालझाडी१ नौरंगाबाट दोदा नदी सिमरी बस्तीमा पसेको थियो । उक्त क्षेत्रमा तटबन्ध नहुँदा बर्सेनि बाढी बस्तीमा पस्ने गरेको छ । बाढीका कारण सिमरीमा मात्रै ६० परिवार विस्थापित भएका छन् । दिनदयाल रानाले भने पानी घटे पनि घरमा हिलो छ, आँगनमा पनि हिँड्न सकिँदैन । यस्तो अवस्थामा सर्पको समेत डर हुन्छ । विस्थापित परिवार भीमसेन मन्दिरमा बसेका छन् । उनीहरूलाई सोही क्षेत्रमा नगरपालिका र विभिन्न संघसंस्थाले खाना खुवाउनेदेखि बसोबासको व्यवस्था गरेका छन् । शुक्रबारको बाढीले उक्त क्षेत्रमा निर्माणाधीन हुलाकी सडक पनि बगाएको छ । तटीय क्षेत्रका धानबाली पुरिएको छ । सिमरीको आधा गाउँ विस्थापित भएको छ, पुनर्वास५ का वडाध्यक्ष वीरबहादुर बोगटीले भने ।"
असन्तुष्ट सभापतिहरूको अनशन स्थगित,"(काठमाडौं)  कांग्रेसको क्रियाशील सदस्यता विवाद हटेपछि स्थानीय तहका अधिवेशन भदौ १८ देखि हुने निश्चित भएको छ । सदस्यतासम्बन्धी आशंकालाई लिएर चार दिनदेखि रिले अनशनमा रहेका संस्थापनबाहेकका जिल्ला सभापतिहरूले शनिबार रातिबाटै आन्दोलन अन्त्य गरेपछि महाधिवेशनको अन्योल हटेको हो । आइतबारदेखि नै अधिवेशनको तयारीका लागि जिल्ला पुग्ने उनीहरूले जनाएका छन् । पार्टीको क्रियाशील सदस्यता सार्वजनिक हुनुपर्ने र जिल्ला सभापतिको उम्मेदवारका लागि एउटै मापदण्ड लागू गर्नुपर्ने माग राखेर जिल्ला सभापतिहरू अनशनमा बसेका थिए ।प्रधानमन्त्री निवास बालुवाटारमा शनिबार बसेको शीर्ष तहको बैठकले सदस्यता र जिल्ला सभापतिले उठाएको विषयलाई सम्बोधन गरेपछि महाधिवेशन नहुने सबै आशंकाहरू हटेका छन् । जिल्ला सभापतिहरूले उठाउनुभएका चासो र मागलाई सम्बोधन गर्ने गरी समझदारी भएको छ । यसले अब महाधिवेशन हुने निश्चित बनाएको छ, पार्टीका वरिष्ठ नेता रामचन्द्र पौडेलले भने, संवैधानिक समयसीमाभित्रै अब महाधिवेशनको प्रक्रिया सुरु हुन्छ । कांग्रेस महामन्त्री पूर्णबहादुर खड्काले पनि भदौ १८ को वडा अधिवेशनबाट केन्द्रीय महाधिवेशनको प्रक्रिया सुरु हुने निश्चित भएको बताए । अब कुनै बहानामा महाधिवेशन रोकिने अवस्था आउँदैन, आउने कुनै कारण पनि छैन, उनले भने । कांग्रेसले यसअघि संवैधानिक समयसीमाभित्र वडा अधिवेशन सुरु गरेर केन्द्रीय महाधिवेशन मंसिर ९१३ मा गर्ने कार्यतालिका ल्याएको थियो । संविधानले साढे पाँच बर्षभित्र पार्टीको केन्द्रीय पदाधिकारी र सदस्यहरूको निर्वाचन गर्नुपर्ने व्यवस्था गरेको छ । कोरोना महामारी र क्रियाशील सदस्यता विवादले साढे पाँच वर्षभित्रै केन्द्रीय पदाधिकारीको चयन गर्न नसकेपछि समयसीमाभित्र प्रक्रिया भने सुरु हुने निश्चित भएको छ । समायोजनसँग सम्बन्धित सदस्यता विवाद मिलाउन बनेको तीन सदस्यीय समितिका संयोजक कृष्णप्रसाद सिटौलाले बाँकी रहेका सानातिना समस्या सोमबारसम्म टुंगो लगाएर ७७ जिल्लाकै क्रियाशील सदस्यताको सूची सार्वजनिक हुने बताए । शनिबारसम्म ५३ जिल्लाको सदस्यता सार्वजनिक भइसकेको छ । सिद्धान्तः सबै मिलिसकेको छ । त्यसलाई कार्यान्वयनमा लैजान दुई दिन लाग्न सक्छ, सिटौलाले भने, मुख्य अविश्वास हटिसकेको छ । वडाले क्षेत्रीय प्रतिनिधि चयन गर्ने र तीनै क्षेत्रीय प्रतिनिधिले केन्द्रीय महाधिवेशनका मतदाता (महाधिवेशन प्रतिनिधि) चयन गर्ने भएकाले भदौ १८ देखि सुरु हुने स्थानीय तहका अधिवेशनप्रति केन्द्रीय नेताहरूकै चासो बढेको छ । संघीय निर्वाचन क्षेत्रको अधिवेशनले केन्द्रीय महाधिवेशनका लागि ४ हजार १ सय २५ सदस्य निर्वाचित गर्छ । पदेन, भ्रातृ तथा शुभेच्छुक संस्था र जनसम्पर्क समितिबाट आउनेसमेत गर्दा करिव ४५ सय केन्द्रीय महाधिवेशनका मतदाता हुन्छन् । निर्वाचन समितिका संयोजक महादेवप्रसाद यादवले शनिबारसम्म ४८ जिल्लामा मतदाता अधिकृत खटाएको बताए । समयभित्रै मतदाता (क्रियाशील सदस्यता सूची) र मतदान अधिकृत जिल्लामा पुग्न सकेको ठाउँमा त्यही दिनमा हुन्छ । पुग्न नसके, बाढीपहिरोले रोकिनुपर्ने अवस्था आए अर्को दिन हुन्छ, यादवले भने । भदौ १४ सम्म ७७ जिल्लाकै क्रियाशील सदस्यता सार्वजनिक गर्ने कार्यक्रम छ । गाउँनगरको अधिवेशन भदौ २७, प्रदेश क्षेत्रको असोज १ र संघीय निर्वाचन क्षेत्रको असोज ५ मा हुने तालिका छ । एक मात्रै संघीय निर्वाचन क्षेत्र रहेको जिल्लाको अधिवेशन पनि असोज ५ मै हुनेछ ।"
काबुलमा नेपाली 'सुरक्षित,"नयाँदिल्ली (कास) गैरकानुनी रूपमा अफगानिस्तान पुगेका ३४ नेपालीको उद्धार गर्न राष्ट्रसंघीय निकायहरूसमेतको सुरक्षामा संलग्न रहेको आईडीजी सेक्युरिटी ले जिम्मा लिएको छ । शुक्रबारसम्म काबुलस्थित गुरुद्वारामा शरण लिइरहेका ३४ नेपालीलाई शनिबार अपराह्न आईडीजीले जिम्मा लिएको र उनीहरू तीन दिनभित्र नेपाल फर्किने भएका छन् । नेपालीको समुहलाई सुरक्षित रूपमा आईडीजीको क्वाटरमा स्थानान्तरण गरिएको छ, एक अधिकारीले भने । दिल्लीस्थित नेपाली दूतावासका उपनियोग प्रमुख राम सुवेदीका अनुसार सम्पर्कमा आएका सबै नेपाली सुरक्षित छन् ।"
सरकारले छिनाएको भरोसाको तुइन,"महाकाली नदी तर्दै गर्दा गत साउन १५ गते भारतीय सीमा सुरक्षा बल (एसएसबी) ले तुइन खुस्काइदिए पछि एक नेपाली युवा बेपत्ता बनेको घटना स्वयंमा जति भर्त्सनायोग्य छ, यसबारे आफ्नातर्फबाट सत्यतथ्य प्रकाशमा ल्याउन र न्यायको बाटो समाउन विलम्ब गरी नेपाल सरकारले नै सम्पूर्ण काण्डलाई त्यसै थामथुम पार्न गरेको प्रयास त्यसभन्दा बढी निन्दनीय छ । घटनाबारे सत्य अन्वेषण गरी दोषीलाई कारबाही गर्नुपर्ने दायित्व अवश्य पनि भारतको हो, तथापि उसलाई यो जिम्मेवारीबाट पन्छिन वा भाग्नबाट रोक्ने दायित्व भने निःसन्देह नेपाल सरकारकै हो । तर त्यसका निम्ति आवश्यक कूटनीतिक प्रतिवाद नगरी घटनालाई त्यत्तिकै सामसुम बनाउन खोजेर नेपाल सरकारले नागरिक भरोसाको तुइन नै छिनाएको छ । भरिरहनु पर्दैन पराई प्रशासनको थिचोमिचो र अत्याचारभन्दा त्यसैलाई बल पुर्याउने गरी आफ्नै देशले देखाएको यस्तो प्रवृत्ति निकै घातक छ । तसर्थ, महाकालीमा खसेर हराएका जयसिंह धामीसितै न्यायलाई पनि बेपत्ता हुन नदिन नेपाल सरकार प्रयत्नशील बन्नैपर्छ । निश्चय पनि परराष्ट्र मामिला संवेदनशील हुन्छ, लामो खुला सीमा भएका दुई छिमेकी मुलुकबीचको सम्बन्ध त झनै संवेदनशील हुन्छ, तर यसका लागि आफ्ना नागरिकको जीवनको मूल्य नै फिक्का बनाउने गरी अर्को मुलुकका सबै कर्तुत बिर्सिदिनुपर्छ भन्ने होइन । फेरि, जति नै संवेदनशील भए पनि कूटनीति भनेको आफ्नै देशको राष्ट्रिय हितको विस्तारित स्वरूप मात्र हो । र, जुनसुकै मूल्यमा पनि आफ्ना नागरिकको जीवनको सुरक्षा गर्नु हरेक देशको प्राथमिक दायित्व हो । त्यसैले यस अर्थमा आपसी सम्बन्धको संवेदनशीलताप्रतिको चिन्ता काठमाडौंले जति गर्नुपर्छ, दिल्लीलाई पनि त्यति नै हुनुपर्छ । दार्चुला तुइनकाण्डप्रति संवेदनशील बनेर भारत आफैं जवाफदेह बनिदिएको भए अर्थात् उसले यसबारे सार्वजनिक रूपमै विश्वस्त प्रमाणहरू पेस गरिदिएको भए आज परिस्थिति बेग्लै हुन्थ्यो, तर घटनाबारे गैरजिम्मेवार बन्दै उसले पिठ्यूँ फर्काएकाले नेपाल सरकारले आवश्यक पाइला चाल्नैपर्छ । यसका निम्ति परराष्ट्र मन्त्रालयको समेत जिम्मेवारी सम्हालेका प्रधानमन्त्री शेरबहादुर देउवाले यथोचित कूटनीतिक अग्रसरता देखाउनुपर्छ ।घटनाको छानबिनका लागि गृह मन्त्रालयका सहसचिवको संयोजकत्वमा गठित छानबिन समितिको अवधि यसबीचमा तीन पटक थपिएको छ । सुरुमा १० दिनको म्याद पाएको समितिले तेब्बर समय पाउँदा पनि तथ्य र रायसुझावसहितको प्रतिवेदन पेस गरेको छैन । पछिल्लो समय त सदस्यहरू बिदामा भएको भन्दै प्रतिवेदन रोक्न लगाइएको छ । बरु, घटनाको चार सातापछि मन्त्रिपरिषद्ले गत बिहीबार बेपत्ता युवाको परिवारलाई १० लाख रुपैयाँ दिने निर्णय गरेको छ । समितिबाट भारतीय सुरक्षाकर्मी प्रत्यक्ष संलग्न रहेको निष्कर्ष आउने ब्रिफिङ भएपछि नेपाल सरकारले प्रतिवेदन लेखनमै जानाजान ढिलाइ गराउँदै पीडित परिवारलाई राहत रकम दिएर अनुसन्धान मत्थर बनाउने कोसिस गर्नु सर्वथा आपत्तिजनक छ । भारतलाई दबाब दिएर जवाफदेह बनाउनुको सट्टा स्वयं नेपाल सरकार नै घटनालाई सामसुम गर्न लाग्ने गलत बाटो हिँड्नु भविष्यका निम्ति समेत प्रत्युत्पादक हुन सक्छ । त्यसैले समितिले समयसीमाभित्रै आफूले पहिल्याएको सत्यतथ्य प्रतिवेदन सरकारलाई बुझाउनुपर्छ र सोबमोजिम सरकारले भारतसित अविलम्ब सार्थक संवाद थाल्नुपर्छ ।द्विपक्षीय मामिलामा कुनै पनि घटनाबारे सत्यतथ्य बाहिर ल्याइएन र सही निदान खोजिएन भने त्यसले परराष्ट्र सम्बन्धमा प्रतिकूल अवस्था निम्त्याउन सक्छ, दार्चुला काण्डमा त्यस्तो हुन नदिन दुवै देश सजग रहनुपर्छ । भारतीय पक्षले देखाइरहेको व्यवहार र त्यसप्रति नेपाली पक्षको लामो मौनताले भने सुखद संकेत गरिरहेको छैन । कार्यक्षेत्रमा खटिएका कर्मचारीबाट भएगरेका घटनाप्रति जिम्मेवारी लिन भारत सरकार थप हिचकिचाइरहनु हुँदैन । आफ्नोतर्फबाट अनुसन्धान गरेर भारतले भएको के हो अविलम्ब स्पष्ट पार्नुपर्छ । र यसमा संलग्न दोषीलाई कारबाही गरी पीडित परिवारलाई क्षतिपूर्ति दिनुपर्छ । एउटा सत्य के हो भने नयाँदिल्लीले जति नेपाल र नेपालीप्रतिको हेपाहा दृष्टिकोणमा परिवर्तन ल्याउँछ, सीमानाकामा खटिएका उसका सुरक्षाकर्मीहरूको व्यवहार पनि त्यत्ति नै सुध्रन्छ, जसले दुई देशको सम्बन्धलाई अझ न्यानो तुल्याउँछ । भारत आफैंले यसबारे ध्यान नदिएपछि उसलाई यस्तो यथार्थबोध गराउने जिम्मा भने फेरि पनि नेपाल सरकारकै हो । नेपाली नागरिकले कुनै अमुक देशको मुख ताक्ने होइन, आफ्नै सरकारको भर पर्ने हो । परस्पर सम्मान र न्यायको बाटो नहिँडेर अपराध र अत्याचारलाई पर्दाले ढाकेर भट्याइने सुमधुर सम्बन्धको बनावटी भाष्यले दुवै देशलाई फाइदा गर्दैन । आफ्ना नागरिकहरू पीडित भैरहेको सन्दर्भमा यो शैलीले बढी घाटा नेपाललाइ नै पुर्याउँछ । त्यही भएर, आफ्ना नागरिकको सुरक्षा सवाललाई नेपाल पक्षले उठाउँदै नउठाउने वा फितलो ढंगले उठाउने गल्ती लम्ब्याइरहनु हुँदैन । सरकार स्पष्ट हुनुपर्छ दण्डहीनताको अन्त्यबाट मात्र अत्याचारको उपचार सम्भव हुन्छ, त्यसै छोपछाप पारिएका सुषुप्त अवस्थामा दुखिरहने घाउहरू झनै पीडादायी हुन्छन् । त्यसैले, सरकारले तुइन घटनालाई अनावश्यक टाउकोदुखाइको विषयका रूपमा नभएर नागरिकप्रतिको अनिवार्य दायित्वका रूपमा लिनुपर्छ । यस्तो गम्भीर सवालमा सरकारले नै लत्तो छाड्यो भने नागरिकमन केहीले पनि सिउन नमिल्ने गरी फाट्न सक्छ । सरकारले त्यसो हुन नदेओस्, र नागरिकमाझ भरोसाको पुल हालोस् ।"
मिलनविछोडको बाध्यता,"कहीँ मिलन, कहीँ विछोड समाचारले अहिलेको एमाले राजनीतिको लेखाजोखा गरेको छ । तत्कालीन नेकपाकै पालामा केपी शर्मा ओलीको स्वेच्छाचारी कार्यशैलीप्रति असन्तुष्ट घनश्याम भुसालसहितका नेताहरू अहिले एमालेलाई बलियो बनाउन लागि परेका छन् । गत असार २७ गते ओली र माधव नेपालबीच १० बुँदे सहमति भएको थियो, जसअनुसार पार्टीका सबै तहका कमिटी, निकाय र जनसंगठनहरू नवौं महाधिवेशनको राजनीतिक कार्यदिशा र विधानबमोजिम २०७५ जेठ २ को संगठनात्मक अवस्थाबाट क्रियाशील हुनुपर्ने थियो । आफैंले सहमति गरे पनि कार्यान्वयनमा ओलीले ढिलाइ मात्र गरेनन्, उल्टै नेपाल समूहलाई धम्की र गालीगलौजमा उत्रे । अहिले फेरि त्यही सहमति लागू भयो भन्दै नेपाल समूहका नेताहरू ओली समूहमा सामेल भएका छन् । सायद उनीहरूलाई आफ्नो राजनीतिक भविष्य जोगाउने बाध्यताले यसो गराएको हुनुपर्छ । गत फागुन २८ पछि आफूले चालेका कदमहरू र आफूलाई प्रशंसा नगर्नेलाई विरोधी ठान्ने, पार्टीलाई निजी कम्पनी बनाउने, आफूलाई सर्वेसर्वा ठान्ने ओलीले वार्ता र सहमतको नाटक गर्दै नेपाल समूहलाई गाली गर्न कुनै कसर बाँकी राखेनन् । त्यति बेला नेपाल समूहका मध्यमार्गी धारका नेताहरू सम्मिलित कार्यदल बने पनि त्यसको सिफारिस मान्न ओली तयार भएनन् । अहिले फेरि उही सहमतिमा ओली राजी भएका छन् । अचेल नेता नेपाललाई एकता प्रक्रिया भाँडेको आरोप लगाइरहेका छन् । नेकपालाई सर्वोच्चले विघटन गरिदिएपछि नेपाल पक्षले ओलीसँग संघर्ष गरेरै अगाडि बढ्ने धारणा राख्दै आएका थिए । ओलीले पार्टी र सरकार विधिपद्धतिबाट चलाउनुपर्ने माग गर्दा दुई पटक संसद् विघटन गरेका थिए । संसद्मा विश्वासको मत नपाउँदा समेत सरकारमै टाँसिइरहन खोजेका थिए । उनलाई सरकारबाट निकाल्नमा नेपालको भूमिका अहं थियो । भन्ने एउटा गर्ने अर्को उनको प्रवृत्तिले एकता प्रक्रिया भाँडिएकोमा दुईमत छैन । ओलीको अराजक गतिविधि मात्र होइन राजनीतिक मुद्दामा पनि विमति भएकाले नेपालले अलग्गै पार्टी बनाएका हुन् । उनका स्वेच्छाचारी कामहरू सहन नसकेपछि कम्युनिस्ट राजनीति फरक ढंगले अघि बढाउन नेपाल बाध्य भएका हुन् । नेपालको नयाँ पार्टी भविष्यमा कस्तो हुनेछ, अहिल्यै भन्न सकिने अवस्था छैन । तर, उनको यो कदमले राजनीति नयाँ तरिकाले अघि बढ्न भने मद्दत गर्नेछ । गंगाराज अर्याल, पाणिनि८, अर्घाखाँची"
मोटरसाइकल प्रयोगकर्ताहरूको कष्ट,"अर्बौंको पार्टपुर्जा आयात गरी करोडौं राजस्व छुट लिएको मोटरसाइकल एसेम्बलिङ उद्योगले, आफ्नो उत्पादन बजारमा उतार्दा उपभोक्तालाई कुनै राहत दिएको छैन । दैनिकीलाई सजिलो बनाउन मोटरसाइकल निकै उपयोगी छ । अझ कोरोना महामारीमा सार्वजनिक यातायातबाट हुन सक्ने जोखिमलाई कम गर्न मोटरसाइकलले सघाएको छ । तर, यसका प्रयोगकर्ता सरकारको नजरमा विलासी भएका छन्, सरकारले यस्तो उपयोगी साधनमा भारी भन्सार र अन्य शुल्क लगाउँदा भरतीय बजारभन्दा तीन गुणा बढी मूल्य उपभोक्ताले तिर्नुपरिरहेको छ । उपभोक्ताहरूलाई राहत दिलाउने उद्देश्यले खोलिएका एसेम्बलिङ उद्योगहरूले सरकारी छुटको एकलौटी लाभ कुम्ल्याँउदासमेत सरकार मौन बस्नु राम्रो भएन । यस्ता वस्तुहरूको स्वदेशमै उत्पादन हुनुपर्छ र नागरिकले त्यसको अनुभूति पनि प्राप्त गरून्, त्यसका लागि अनुगमन, करराजस्व छुटको पुनरवलोकन र विशेषखाले औद्योगिक नीति ल्याउनु आवश्यक छ । महेन्द्रसिंह बम, टीकापुर१, कैलाली"
१२ को परीक्षा मात्रै रोकियो,"विश्वभरि कोरोनाको सन्त्रास केही मात्रामा कायमै छ । तर अहिले पहिलाजस्तो भयावह अवस्था छैन । वातावरण सहज बन्दै गएको पनि छ । यातायातका साधन पुनः सुचारु भएका छन् । कलकारखानालगायत अतिआवश्यक सेवाहरू सुचारु गरिएको छ । अझै पनि विद्यालय तथा कलेजहरू बन्द छन्, तर रोकिएका धेरै परीक्षा सम्पन्न भइसके । त्रिभुवन विश्वविद्यालय र लोकसेवाबाट स्थगित गरिएका परीक्षा भइसके । स्नातक तहको परीक्षा पनि गरियो । लोकसेवा आयोगको स्थगित परीक्षा भयो । कक्षा ११ का विद्यार्थीहरूको पनि वैकल्पिक माध्यमबाट होस् या जसरी होस् परीक्षाको विकल्प दिइयो । बजारमा भीडभाड उस्तै छ, जात्रा उत्सव चलेकै छन् तर कक्षा१२ को परीक्षा मात्र रोकिएको छ । एकपटक परीक्षा समयतालिका आएर विद्यार्थी परीक्षाका लागि तयारी अवस्थामा रहेका बेला एकाएक अनिश्चितता देखिएपछि लाखौं विद्यार्थीको मनोदशा र भविष्य कतातिर गएको छ, यसबारे राष्ट्रिय परीक्षा बोर्ड र सरकारले गम्भीरताका साथ सोच्नुपर्ने होइन र ? समय असामान्य भएर पनि परीक्षा स्थगित गरियो होला तर स्वास्थ्य मापदण्ड, खोप र उचित स्वास्थ्य व्यवस्थापन गरी परीक्षा समयतालिका पुनः निर्धारण गरियोस् र शीघ्र परीक्षाको निकास खोलियोस् । चर्चिता आधिकारी, चाबहिल"
सार्कको अध्यक्ष नेपाल निष्क्रिय,"सार्कको अध्यक्ष नेपाल, अफगानिस्तान घटनामा भूमिकाविहीन समाचारले सही विषय उठाएको छ । अफगानिस्तानमा भैरहेको राजनीतिक फेरबदलमा सार्कको अध्यक्ष राष्ट्रको हैसियतमा नेपालले लिनुपर्ने अग्रसरता शून्यप्रायः छ । यसबारे अझै आधिकारिक धारणासमेत आउन सकेको छैन । तालिबानहरूले अफगानिस्तान सरकार कब्जामा लिइसकेका छन् । अफगानिस्तान सार्कको सदस्य राष्ट्र हो । त्यहाँ भइरहेको राजनीतिक गतिविधिप्रति अध्यक्ष राष्ट्रको हैसियतले नेपाल मुकदर्शक हुनु विडम्बनापूर्ण छ । मानव अधिकारका सवालको त कुरै छोडौं, आफ्नै नागरिकलाई समेत सुरक्षित रूपमा नेपालले फिर्ता ल्याउन सकेको छैन । नेपाल सरकारले आफ्नो भूमिकालाई बुझेर सोहीअनुसार कामकारबाही गर्नुपर्ने हो । आफूलाई चलायमान बनाउनुपर्ने हो, अन्य सार्कका सदस्य राष्ट्रहरूसँग यसबारेमा छलफल चलाउनुपर्ने हो । तर, आजको आवश्यकताअनुरूप काम गर्न नेपाल सरकार पूर्ण रूपमै असफल भइरहेको छ । अफगानी संकटमा छन् । यो समयमा कम्तीमा सार्क राष्ट्रहरूको एउटा बैठक त आयोजना गर्न सकिन्थ्यो नि ! बाँकी कसको सरकार रहने, नरहने त अफगानीलाई छाडौं । आउने दिनमा अफगानिस्तानमा कस्तो सरकार बन्छ, त्यसले अफगानिस्तानलाई कसरी अगाडि लैजान्छ, त्यहाँ मानव अधिकारको अवस्था कस्तो हुनेछ, अब अफगानी स्वतन्त्र भएर बाँच्न पाउँछन् वा पाउँदैनन् भन्न सक्ने परिस्थति छैन । अफगानी देश छाड्न चाहिरहेका छन् । यस्तो संकटमा नेपालले आफ्नो उपस्थति देखाउन सक्नुपर्छ । सार्कले आफ्नो सार्थकता पुष्टि गर्ने अवसर पनि हो यो । यसको फाइदा उठाउन सकिएन भने, भूमिकाविहीन पदमा किन बसिरहने वा यसको आवश्यकतै किन पर्छ र ? राजीनामा दिए भइहाल्यो नि ! रामकृष्ण बराल, जोरपाटी५, काठमाडौं"
ज्ञानको उपहास,"ज्ञानको कदर नगर्ने देश सम्पादकीय पढेपछि शासकीय निकम्मापनमाथि क्षोभ प्रकट नगर्ने व्यक्ति कमै होलान् । अचेलका शासकहरूको ज्ञानको केन्द्र मानिने पुस्तकालयहरूमाथि भएको प्रहार, उपेक्षा शब्दमा वर्णन गर्न सकिँदैन । यसको ज्वलन्त उदाहरण राष्ट्रिय पुस्तकालय बनेको छ, यतिबेला । भूकम्पले भत्किएका विभिन्न संरचनाको मर्मत संहार कार्यमा सरकारको ध्यान पुगे पनि राष्ट्रिय पुस्तकालयको विजोग हेर्न नसकिने अवस्थामा पुग्दा पनि सत्ताधारी चुपचाप देखिन्छन् । भत्किएको पुस्तकालय भवन बन्ने सुरसारसम्म नभएको स्थितिमा त्यहाँका ऐतिहासिक तथा दुर्लभ पुस्तकहरू बोरामै कुहिन थालेका छन् । उता पुल्चोकस्थित हरिहर भवन भत्केसँगै त्यहाँ रहेका पुस्तकहरू ६ वर्षदेखि बोरामा कोचेर असुरक्षित तरिकाले थन्क्याइएका छन् । कुन पुस्तक कुन बोरामा छ भन्ने अत्तोपत्तो कसैलाई छैन । भूकम्पपछि ८० हजार थान पुस्तक बिरालोले बच्चा सारेझैं कहिले कता कहिले कता लगेर असरल्ल छोड्ने गरिएको छ । जमलमा निर्माण गरिने भनिएको राष्ट्रिय पुस्तकालयबारे अचेल केही सुनिँदैन । यसको त कुरै छाडौं, सञ्चालनमा रहेका चर्चित पुस्तकालयहरूको हरिविजोगमाथि समेत सरकारको ध्यान नपुग्नुले सत्ताधारीको चेतना, चिन्तन, दृष्टिकोण र प्राज्ञिकस्तर शून्यको हाराहारीमा रहेको देखाउँछ । यसबाट एकातिर पाठकहरू पुस्तक, पठन सामग्री पढ्नबाट वञ्चित छन्, अर्कातिर पुस्तक थन्क्याइएको बोराहरूमा ढुसी पलाएको, बोरासहित पुस्तकहरू सड्न लागेको दयनीय स्थिति छ । केही पानीले भिजेका, धमिरा लागेर धूलो बनेका, धुजाधुजा भएका अवस्थामा छन् । यता तीन सय वर्षसम्म पुराना हस्तलिखित ग्रन्थलाई कपडाले बेरेर अस्तव्यस्त पारिएको, नेपाली, अंग्रेजी, हिन्दी, संस्कृत, मराठी, पालि, फ्रेन्च, जापानी, थाई, मलेसियाली र नेपालमा बोलिने विभिन्न भाषाका पुस्तक, सामग्रीसमेत भद्रगोल तरिकाले बोरामै खाँदिएका छन् । सत्ताधारीबाट यसरी पुस्तक र पुस्तकालयमाथि भएको उपहासको जति भर्त्सना गरे पनि कम हुन्छ । पुस्तकालयमा भएका पुराना पुस्तकहरूको संकलन राणाहरूले नै गरेका हुन् । अचेलका शासकहरूलाई नयाँ थप्न त परे जाओस् भएकाहरूको संरक्षण गर्न पनि सकस भइरहेको छ । तिनले पुस्तकहरूको महत्त्व बुझेकै छैनन् । ज्ञानको खडेरीले घेरिएका अहिलेका शासकलाई पत्रकार, विद्यार्थी, बुद्धिजीवी, प्राज्ञिक जगत्ले बारम्बार नघच्घच्याएसम्म घैंटामा घाम लाग्ने देखिँदैन । भुवनेश्वर शर्मा, चन्द्रागिरि२, काठमाडौं"
"नेपाली वामपन्थीको मनोविश्लेषण, सप्रेम","टुटफुटका नरोकिने शृंखलाले त्यसै मर्माहत भएको नेपाली वामपन्थी पंक्तिलाई यस्तो बेला धेरै कडा प्रश्न सोध्नु पनि गैरमार्क्सवादी अन्यायजस्तो लाग्न सक्छ । पूरै पथभ्रष्ट भइनसकेकामध्ये धेरै वामपन्थी दलका औपचारिक बन्धनमा भन्दा बरु बुद्धिजीवी समुदाय र अन्यत्र बाहिरै होलान् । मार्क्सवादी हुनुका नाताले तिनले आत्मामा विश्वास नगर्लान्, तैपनि त्यस्तो पंक्तिका केही पंक्तिकारका आत्मीय मित्र पनि छन् । नेपालमा आफू वामपन्थी नै हुँ भनेर आफैंसँग प्रतिबद्घता गरेर बाँच्नु कति कठिन काम होला भन्ने अनुमान गर्दा पनि त्यसै सहानुभूति जाग्छ । जो आफू हुँदै होइन, आफू त्यही नै हुँ भन्ने विभाजित व्यक्तित्व बोकेरै पनि समाजमा आत्मविश्वासका साथ बोलिराख्ने हिम्मत राख्न त फेरि वामपन्थी नै हुनाले सम्भव भएको हुनुपर्छ । यस्तो मनोवैज्ञानिक भारी बोकेर उभिएको समुदायलाई २०३२ सालदेखिको कोअर्डिनेसन केन्द्रको मूलधार नै विभाजित भएका बेला बौद्घिक रूपमा मात्र जिस्काउन पनि अलिकति सोच्नैपर्ने हुन्छ । एमाले बनेपछिका ३० वर्षमध्ये आधा समय त्यसको नेतृत्व गरेका माधव नेपाल र केपी ओलीको निकट अगाडिका अध्यक्ष झलनाथ खनालले पार्टीलाई विभाजन नै गरेको सन्दर्भ वामपन्थी शुभचिन्तकका लागि चिन्ताको विषयभन्दा पनि अरू नै बढी केही हुनुपर्छ । यस्तो बेला नेपाली वामपन्थी ग्रन्थिको मनोविश्लेषण गर्नुपर्ने कुरा प्रासंगिक त छ नै, तर यो सतर्कतासाथ सप्रेम गर्नुपर्ने घडी छ । आखिर कठोर हुने पनि किन ? लोकतान्त्रिक विचारधाराका मानिसजस्तै उनीहरू पनि यो देशलाई बदल्छु भनेरै आन्दोलनमा लागेका हुन् । समाजमा अन्याय देखेरै होमिएका हुन् बलिदानका निम्ति । होलटाइमर हुन नसकेकाहरू पनि आफू जो जहाँ थिए त्यहीँबाट योगदान गर्छु भनेर लागेकै हुन् । त्यसमाथि, पंक्तिकारका लागि वामपन्थी कहिल्यै पराई लागेनन् । सबै हारेका (वा हराइएका, सर्वहारा) र उत्पीडित वर्गसमुदायका लागि लड्ने उनीहरूको आदर्श सुन्दा आहा, जीवन उत्सर्ग गर्न अर्को कुन उद्देश्य योभन्दा महान् होला र जस्तो कुनै बेला लागेकै हो । तर आफू जे हुँ भन्ठानिन्छ र वास्तविकतामा आफू जे हो, त्यहीबीचको असीमित अन्तरिक्षमा नेपाली कम्युनिस्टहरूको आम चरित्रको विरोधाभासको कथा लुकेको छ । आफ्नै युवावस्थादेखिका आस्था र अनास्थासँग जोडिएका अनुभव र संसर्गले गर्दा पनि होला, जसले आफूलाई आजीवन (आफ्नो सांस्कृतिक चरित्र अर्कै भइसक्दा पनि) वामपन्थी नै हुँ भन्ठान्छ, उसको मनोभाव परीक्षण गर्ने उत्सुकता पंक्तिकारमा तीन दशकदेखिको हो । कोही व्यक्ति आचरण र सिद्धान्त दुवैमा वामपन्थी रहन छाडिसकेको छ तर पनि उसले आफूलाई वामपन्थी नै किन भनिमानिरहेको हुन्छ ? के साँच्चै उसले आफू वामपन्थी बाँकी नरहेको थाहै नपाएर होला त ? हो, उसले त्यो थाहै पाएको हुँदैन । आन्दोलनमा लाग्नेहरू प्रायः तन्नेरी छँदै त्यता होमिएका हुन्छन् । कतिलाई व्यक्तिगत उत्पीडनको अनुभवले त्यता जोडेको होला, कतिलाई अग्रजको प्रेरणाले । तर जब ऊ प्रशिक्षित हुन थाल्छ, उसले के दीक्षा पाउँछ भने, समाजमा जुन अन्यायउत्पीडन छ त्यसलाई फेर्न क्रान्ति गर्नुपर्छ । र त्यो क्रान्तिमा उसको ठूलो योगदान हुनेछ । यसरी सुरु त राम्रै आशयका लागि भएको हुन्छ । तर त्यो प्रक्रियामा के भइदिन्छ भने, त्यसरी संगठित हुनेहरूमा आफूहरू उत्पीडितको मुक्तिदाता हौं भन्ने मनस्थिति हुर्कंदै जान्छ । अर्थात्, आफू त एक विशेष मान्छे हो जसले व्यक्तिगत जीवन अरूका लागि बलिदान गर्दै छ । बलिदान गरेको पनि साँचो हो, जेलनेल सबै यथार्थ हो । तर त्यो प्रक्रियामा उसले आफूलाई अर्कै पेडस्टल मा पुर्याइसकेको हुन्छ । उसले सोच्न थाल्छ समाजप्रति मेरो जिम्मेवारी अरूको भन्दा विशेष छ । लोकतन्त्रवादी, पुँजीवादी, शोषक सामन्त, धार्मिक आदि सबै मान्छे समाजका लागि खराब हुन् । ऊ र उसका सहयोद्घा कामरेड मात्र असल मान्छे हुन् । नेपालमा खुला राजनीति सुरु भएकै दशकौं भइसक्यो । अरू खराब सँग व्यक्तिगत संगत भएकै वर्षौं भइसक्यो । आफू पथभ्रष्ट भएकै वर्षौं भइसक्यो । तर सुरुका दिनमा अरू खराब हुन् भन्ने यति गहिरोसँग प्रशिक्षित गरिएको थियो कि माथिका सबै कुराका बावजुद अधिकतम वामपन्थीहरूमा अझै त्यही मनोविज्ञान देखिन्छ । कोही मान्छे लोकतान्त्रिक कित्ताको हो भने ऊ त एक हिसाबमा खराब वा खतरनाक मान्छे हो । समाजका लागि आफू नै खतरा भइसकेको चेत आफैंसँग छैन । वर्षौंपहिले आफू मुक्तिदाता र अरू दुस्मन हुँदाको चेतले अहिले पनि खाइरहेको छ । त्योसँगै, आफू वामपन्थी भएका कारण उसले गरेका सबै कुरा जनताका लागि मात्र हुन् भन्नेमा ऊ भित्रैदेखि आश्वस्त हुन्छ । त्यस क्रममा ऊ भ्रष्ट पनि हुन्छ । तर उसले साँच्चै सोच्न थालिसकेको हुन्छ यो सबै उसले अझै पनि क्रान्तिका लागि गरेको हो । उसले सबै भौतिक सुखसुविधा भोग गर्न थाल्छ ताकि त्यो सम्पन्नताको सोफामा बसेर सर्वहाराको सेवा गर्न उसलाई सजिलो होस् । आफू युवा छँदै अरूको मुक्तिका लागि हिँडेको योद्धा हुँ भनेर हुर्केको मनोविज्ञानका कारण ऊ आफूले जे गरे पनि त्यो नैतिक नै हो भन्ठान्छ । नत्र पुष्पकमल दाहाललाई बदनाम ठेकेदारको विलासी घरमा अपारदर्शी तरिकाको आफ्नो बसोबासलाई जनताले कसरी हेरेका होलान् भन्ने थाहा नभएको होला र ? तर त्यो उनले सुनेको नसुन्यै गर्छन् किनकि नेपालमा अझै क्रान्ति गर्नु छ जसका लागि नेतृत्वले त्यक्तिको ठाउँमा बस्नु औचित्यपूर्ण छ । आफ्ना कतिपय राम्रै चिनजानका मान्छेहरू भ्रष्टाचारमा चुर्लुम्म डुबेको अख्तियारले नदेखे पनि हामी धेरैले आफ्नै वरपर देखेकै हुनुपर्छ । तर तिनीहरूले आफू भ्रष्ट भएँ भन्ने आत्मस्वीकारोक्ति गरेका हुँदा रहेनछन् । सम्बन्धित पात्रले मात्र होइन, उसको परिवारका चरित्रवान् सदस्यले समेत आफ्नो मानिस भ्रष्ट भएको थाहै पाएको हुँदो रहेनछ । किनकि जे गरिएको छ त्यो भ्रष्टाचार होइन भन्ने एउटा पारिवारीक भाष्य बनाइएको हुन्छ । कहाँ यस्तोलाई भ्रष्टाचार भन्नु ! हेर त उसको, त्यो पो हो भ्रष्टाचार ! मेरो त मिहिनेत गरेको, अलिकति यताउता लिन्नँ भन्दा पनि त्यसै आएको मात्र हो । भ्रष्टाचारीको यो प्रसंग निकालेको पनि कामरेडहरूकै कुरा गर्नका लागि हो । कामरेड त समाज सुधार्ने जिम्मा बोक्ने हिम्मत भएको विशेष मान्छे, राष्ट्रियताको पहरेदार, कट्टरपन्थीलाई ठीक पार्ने प्रगतिशील भन्नेजस्ता विशेषणले यसरी आफैं आभूषित भएको हुन्छ कि विदेशी खुफियासँग रातभर जे वाचा गरे पनि बिहान उठ्दा उसलाई साँच्चै त्यो देशको हितका लागि गरेको जस्तो लाग्छ । महिलाका अधिकारका बारेमा पूर्वमण्डले र आफ्नो विचारमा केही फरक छैन तर पनि राष्ट्रियता जोगाउन नागरिकतामा कडा प्रावधान राख्नैपर्ने अडानलाई उसले प्रगतिशील नै मानेको हुन्छ । अर्थात्, कोही व्यक्ति पथभ्रष्ट त्यति बेला भएको हुन्छ जति बेला उसले आफू पथभ्रष्ट भएँ भन्ने थाहा पाउने क्षमता नै गुमाएको हुन्छ । ओलीलाई साँच्चै किञ्चित् भ्रम नहोला, चितवनको ठोरीमा राम जन्मभूमिको अजेन्डा जगाउनु मार्क्सवादसम्मत छैन भनेर । जो वाम आन्दोलनका लागि चौध वर्ष जेल बस्यो, उसले पनि यस्तो गल्ती गर्न सक्छ ? अहिलेको समयमा जडसूत्रवादी भएर हुन्छ ? लामो समय माधव नेपालको साथमा रहेका दोस्रो पुस्ताका नेता हरू, जो केही महिनापहिलेसम्म ओलीको कदमलाई प्रतिगामी भनेर नेपालले भन्दा चर्को भाषण गर्थे, किन ओलीकै शरणमा गएका होलान् ? मनोवैज्ञानिक कोणबाट हेरियो भने यसमा पनि अचम्म मान्नुपर्ने केही छैन । अहिले उनीहरूलाई ओलीका त्यति बेलाका कदम प्रतिगामी नै थिएनन् भन्ने लाग्न थालेको हुन सक्छ । राजनीतिमा यत्रो लगानी गरे, अब करिअर असुरक्षित देखेर ओलीसँगै आत्मसमर्पण गरेका हुन् भन्ने त बाहिरकाले देख्ने न हो । उनीहरूलाई लागेको हुन सक्छ जनताको मुक्तिका लागि त्यत्रो बलिदान गरेर आएको व्यक्तिले कसरी राजनीतिलाई पेसा ठान्न सक्छु ? कालो र सेतो छुट्याउने विवेकको दृष्टि नै बिस्तारै यसरी कमजोर भएको हुन्छ, माथि भनेजस्तै, भ्रष्टाचारीले पनि आफू भ्रष्ट छु भनेर विरलै स्विकार्छ । शान्ति प्रक्रियाका मर्मका आधारमा परिवर्तनका मुद्दा आत्मसात् गर्ने वाम बौद्धिक र नागरिक समाजको तप्काका धेरै धारणा समान छन् । नेपालको वर्तमानमा अग्रगमन र प्रगतिशीलता के हो भन्ने मूल भावनामा वाम बुद्धिजीवी र लोकतान्त्रिकबीच दृष्टिकोणमा खासै अन्तर छैन । तैपनि लोकतान्त्रिक कित्ताका सदस्यसँग बढी हिमचिम भएर आफू बिग्रेको हुँ कि भन्ने ग्रन्थि कतिपय वाम बौद्धिकमा अझै देखिन्छ । अहिले धेरै वाम बौद्घिकहरू बीपी कोइरालालाई पढेर भित्रभित्र उनको ठूलो प्रशंसक भएका छन् । तर तुरुन्तै सोच्छन् जस्तो लाग्छ शिव शिव (अर्थात् मार्क्स) ! यो पाप अब कसरी स्विकार्नु कि आफूले जिन्दगीभर बोकेको (बोकाइएको) सत्य फगत एउटा भ्रम थियो । कम्युनिस्ट नेतृत्वमा यतिका धेरै सरकार बने, ३० वर्षमाÙ कुनै कम्युनिस्ट सरकार त्यस्तो देखियो जुन बीपीको ६० वर्षपहिलेको डेढवर्षे सरकारजति समाजवादी थियो ? आफ्ना निजी इच्छाआकांक्षा, जीवनशैली सबैमा ऊ कुनै नवउदारवादीभन्दा फरक छैन । संगत तिनैको छ । तर पनि आफू जे भइसकेको छ, मनोविज्ञानले यसरी थिचेको छ कि म त त्यो होइन भनेर आफूलाई सधैं इन्कार गर्नुपरेको छ । प्रश्न पूरै अस्तित्ववादी तहमा पुगेको छ म छु किनकि म वामपन्थी हुँ । म वामपन्थी हुँ, तसर्थ म अस्तित्वमा छु । निष्कर्ष के हो भने, उनीहरू जे भइसके त्यो उनीहरूलाई नै थाहा छैन । थाहा हुनेवाला पनि छैन ।"
अफगान परकम्पको भूराजनीतिक असर,"अफगानिस्तानको भोलिको राजनीति ?अफगानिस्तानको राजनीति कता जाला, यसै भन्न सकिने अवस्था छैन । त्यो किनभने, ४०५० वर्षको अवधिमा बाह्य र भित्री कारणहरूले अफगान समाज विभिन्न रूपमा विभाजित छ । अफगानिस्तानमा जातीय, धार्मिक, भौगोलिक र रणनीतिक स्वार्थका आधारमा बाह्य र आन्तरिक शक्तिहरूका कारण युद्ध सरदारहरू उत्पन्न भएका छन् र अहिले अफगानिस्तानमा कम्तीमा छवटा यस्ता लडाकु समूह छन् जसले आफ्नो हिसाबले राजनीतिलाई अगाडि बढाउने कोसिस गर्दै छन् । चीन, अमेरिका र पाकिस्तान तथा अरू राष्ट्रले यी संगठनहरूलाई परिचालन गर्छन् र यी सबैलाई एउटै छातामा ल्याउन तालिबानले स्थापना गरेको इस्लामिक इमिरेट लाई त्यति सजिलो हुनेछैन । आन्तरिक रूपमा तालिबान कट्टर रूपमा प्रस्तुत भएमा त्यसको अर्कै असर पर्न जानेछ । २० वर्षमा अफगानिस्तानमा पनि एउटा यस्तो समूहको निर्माण भएको छ जसले बाह्य सहयोगमा तालिबानविरुद्ध आवाज पनि उठाउनेछ । यसो भयो भने अफगानिस्तान पूर्ण रूपमा गृहयुद्धमा धकेलिनेछ ।अन्त्यमा, आखिर संसारको पुरातन तथा इन्डससारस्वत सभ्यताको केन्द्रविन्दु तथा नेपालजस्तै स्वतन्त्रता दिवस नभएको राष्ट्र कसरी यस्तो द्वन्द्वको चक्रव्यूहमा फस्न गयो त ? यो सबैका लागि चासोको विषय हो । चरम राजनीतिक अस्थिरता तथा सरकारी भ्रष्टाचारले मुलुक कहाँसम्म पुग्न सक्छ भन्ने पाठ अफगानिस्तानको वर्तमान परिस्थितिबाट सिक्न सकिन्छ । शक्तिराष्ट्रहरूसँगको सहकार्य, सहयोग र वैचारिक सम्बन्धलाई सही रूपमा व्यवस्थापन गर्न सकिएन भने त्यसको परिणाम कस्तो हुने रहेछ भन्ने पाठ पनि अफगानिस्तान घटनाले सिकाउँछ । अन्तिम जिज्ञासा, यस्तो अवस्थामा सार्कको भूमिका के हुन सक्छ ? त्यसो त पछिल्ला दिनहरूमा क्षेत्रीय संगठनहरू शक्तिराष्ट्रको चंगुलमा पर्न गएका छन् र क्षेत्रीय संगठनहरूको शक्तिमा क्षयीकरण हुँदै आएको छ । अफगानिस्तानजस्तो भूराजनीतिमा जकडिएको विषय यस्ता संगठनहरूमा छलफल गर्न सकिन्छ तर समस्याको समाधान यिनको क्षमताभन्दा बाहिरको कुरा हो ।"
मास्क खोइ ?,"को भिडबाट जोगिने सबैभन्दा प्रभावकारी, सजिलो, सस्तो र वैज्ञानिक उपाय हो मास्क लगाउनु । यसले कोभिड बिरामीको सम्पर्कमा आए पनि, तिनको थुक तथा र्याललाई नाकसम्म आउन दिँदैन । कसैको शरीरमा रोग छ भने, भाइरसयुक्त छिटा कम निस्की अरू संक्रमित हुने सम्भावना घट्छ । लक्षण नभएका व्यक्तिले पनि भाइरस सार्न सक्ने भएकाले मास्कले सबैलाई सुरक्षित राख्छ । आर्थिक गतिविधिहरू सहज हुन्छन् । कोभिड मात्र नभई अन्य हावाबाट सर्ने सरुवा रोग, धूलो, धूवाँबाट पनि बचिने भएकाले मास्क लगाउँदा शरीर स्वस्थ हुन्छ । साथीभाइ भेट्ने, कार्यालय जानेजस्ता क्रियाकलापमा सहभागी हुन मास्क लगाउँदा सहज हुन्छ, यसले सामाजिक जीवनलाई सुचारु गर्न पनि मद्दत गर्छ । तर, प्रहरीलाई देखाउनका लागि मात्र मास्क लगाउनेहरू टन्नै भेटिन्छन् । प्रहरीहरू नै भन्छन्, हाम्रा लागि मात्र मास्क लगाइदिएको जस्तो गर्छन्, नागरिकहरू । यसले आमनागरिक अझै मास्क लगाउनुपर्छ भन्नेमा सजग छैनन् भन्ने देखाउँछ । मास्क लगाइहाले पनि कतिपयले बोल्दा चिउँडोमा झार्छन्, साथीहरू भेट्दा खोलेरै गफ गर्छन्, कोही त अझै मास्क धोएरै लगाउँछन् । मैले लगाएको मास्क मेरै सुरक्षाका लागि हो भन्ने चेत अझै नागरिकमा आएको छैन । स्वास्थ्य तथा जनसंख्या मन्त्रालयले साउन २३ देखि २९ सम्म देशभरि महामारी नियन्त्रण र रोकथाममा मेरो प्रतिबद्धता, मास्क लगाउनु नै आजको आवश्यकता नाराका साथ मास्क अभियान सञ्चालन गर्यो । नागरिकहरूले मास्क लगाउन लापरबाही गरेकाले उनीहरूको व्यवहारमा परिवर्तन गर्न यो अभियान सञ्चालन भएको थियो । यस्तो अभियान सफल हुने आशा गरियो, त्यस बेला । अभियानका क्रममा हरेक साँझ काठमाडौंको धरहरामा दीप प्रज्वलन गर्ने देशभरिका स्थानीय तहबाट मास्क वितरण गर्ने सामाजिक सञ्जालमा यसबारे सचेतना जगाउने, सूचना दिने, मास्कको प्रयोगबारे सार्वजनिक यातायातमा पर्चापम्प्लेट टाँस्नेजस्ता कार्यक्रम सञ्चालन गरे पनि नागरिकमा अझै चेतना पलाएको छैन । निषेधाज्ञा खुकुलो छ, बजारमा भीडभाड बढ्दो छ, आपसी भेटघाटमा हेलचेक्य्राइँ छ, कतिपयलाई खोप लगाएको छु, सक्रमण हुँदैन भन्ने भ्रम छ । खोपको सफलता शतप्रतिशत नभएको उत्पादक कम्पनीहरूले बताइरहेका छन् । त्यसैले अहिलेको टड्कारो आवश्यकता नागरिकलाई मास्क लगाउन बानी पार्नु हो । खोप अभियानलाई मात्र होइन, मास्क अभियानलाई पनि तीव्रता दिनुपर्छ । मेरो मास्कले तिमीलाई सुरक्षा दिन्छ, तिम्रोले मलाई नारालाई सरकारले नीतिमै अवलम्बन गर्नुपर्छ । स्वास्थ्यको ख्याल गर्ने पहिलो दायित्व नागरिक स्वयंको हो, त्यसपछि मात्र सरकारको । मास्क नलगाउनेहरूलाई जरिवाना नतिराउन र उभ्याएर नराख्न सर्वोच्च अदालतले २०७८ जेठ ४ मा अन्तरिम आदेश दिएको थियो । संविधानतः आधारभूत स्वास्थ्य सेवा निःशुल्क हुने व्यवस्था भएकाले विपन्न नागरिकका लागि मास्कको सहज आपूर्ति तथा निःशुल्क वितरणसमेतमा ध्यान दिनू भन्ने आदेश दिइएको छ । ट्राफिक प्रहरीले मास्क खोइ ? भन्दै अभियान चलाउँदै छन् । तर, यसको अपेक्षित प्रभाव आमजनतामा पर्न सकेको छैन । अभियानको प्रभाव कस्तो पर्यो भन्ने लेखाजोखा कागजमा त भएकै होला । तर, यसलाई व्यवहारमै सफल बनाउन चोकचोकमा निःशुल्क मास्क वितरण गर्ने मास्क बुथ सेन्टरहरू बनाउनुपर्छ । सबै स्वास्थ्य संस्थाबाट निःशुल्क मास्क वितरण गर्नुपर्छ । औषधि, उपकरण, परीक्षण तथा खोपमा अर्बौं खर्च गर्न वा ऋण लिन सक्ने सरकारले दुई रुपैयाँ पर्ने मास्कको उत्पादनका लागि लगानी गर्न किन सक्दैन ? बुढाथोकी नेपाल चिकित्सक संघका केन्द्रीय कोषाध्यक्ष हुन् ।"
कहिले होला बीपी अस्पतालको उपचार,"बीपी कोइराला स्वास्थ्य विज्ञान प्रतिष्ठानको जग यसलाई अखिल भारतीय आयुर्विज्ञान संस्थान (एम्स) जस्तै गरी सञ्चालन गर्ने, त्यस्तै गुणस्तरीय र प्रतिष्ठित बनाउने ध्येयले हालिएको थियो । एम्ससँग प्राविधिक आदानप्रदान तथा सहयोगका लागि समझदारीसमेत भएको थियो । यहाँ एम्सको सन्दर्भ किनभने, उक्त अस्पताल गुणस्तरीय स्वास्थ्य सेवा र जनशक्ति उत्पादनमा विश्वमै गणनामा आउँछ । सुरुसुरुमा बीपी प्रतिष्ठान पनि नेपालको मात्र होइन, दक्षिण एसियाकै प्रतिष्ठित अस्पताल हुने सम्भावना देखिएको थियो । धरानस्थित यस प्रतिष्ठानमा चिकित्सा शिक्षा पढ्न पाउनु गौरवको विषय थियो (पंक्तिकारमध्ये एक जना त्यहीँको उत्पादन हो) । विदेशी विद्यार्थीहरू पनि चिकित्सा शिक्षा अध्ययनका लागि आउन थाले । तर उपकुलपति नियुक्ति हुँदै छिरेको राजनीतिले यस प्रतिष्ठानको प्रतिष्ठालाई धूलिसात् पार्दै लग्यो । प्रतिष्ठानका उच्च पदहरूमा नियुक्ति सुरुदेखि नै राजनीतिक दलसँगको आबद्धताका आधारमा गरिए । प्रथम उपकुलपति थिए डा शेखर कोइराला, जो नेपाली कांग्रेसमा आबद्ध थिए । उनका पालामा भौतिक संरचना निर्माणमा राम्रो काम भए पनि नियुक्ति गलत तरिकाको थियो । गलत तरिका अपनाउँदा सही नतिजा आए पनि त्यसलाई राम्रो मान्न सकिन्न किनकि त्यस्तो नियुक्तिबाट राम्रो परिणाम आउनु अपवाद मात्र हुन्छ । त्यस्तै विगतका कारण बीपी प्रतिष्ठान केही वर्षयता बेथिति, बदमासी र भ्रष्टाचारको अखडा नै बन्दै आएको छ । प्रतिष्ठानमा प्राज्ञिक समस्या पनि रहिरहेकै छ । पाठ्यक्रम समयअनुकूल बन्न सकेको छैन । समयसँगै पाठ्यक्रम परिमार्जन नगरेका कारण सन् २०२३ देखि यहाँबाट दीक्षित विद्यार्थीले अन्तर्राष्ट्रिय रूपमा मान्यता नपाउने अवस्था छ । यो हेर्दा बीपी प्रतिष्ठान भीरबाट खस्ने अवस्थामा पुगेको छ । महालेखापरीक्षकको प्रतिवेदनले यहाँ हुने बेरुजुलाई जहिल्यै औंल्याउँदै आएको छ । खरिदमा भएका भ्रष्टाचारसम्बन्धी समाचार र चासो सञ्चारमाध्यममा उति नै आइरहेका हुन्छन् । साउन १४ मा कान्तिपुरमा छापिएको समाचारमा उस्तै प्रयोजनका दसथरी उपकरण खरिद गर्दा बीपी प्रतिष्ठान र काठमाडौंको सहिद गंगालाल राष्ट्रिय हृदय केन्द्रले तिरेको मूल्यको तुलना गरिएको छ । त्यसअनुसार २४ करोड ७७ लाख रुपैयाँको खरिदमा बीपीले ११ करोड ३४ लाख रुपैयाँ बढी तिरेको छ । एउटा उपकरणमा त बीपीले २८ गुणासम्म बढी मूल्य तिरेको देखिएको छ । मोडुलर अपरेसन थिएटर गंगालालले ३ करोड ७४ लाख रुपैयाँमा किनेको छ भने बीपीले त्यसैलाई ८ करोड ५० लाख रुपैयाँ हालेको छ । अर्कातिर, ७६ करोड रुपैयाँ लागतको भवन २ अर्ब ३३ करोडमा ठेक्का भई म्याद थप्दा पनि निर्माण सम्पन्न हुन सकेको छैन । मुलुककै सबभन्दा ठूलो अक्सिजन प्लान्ट भएको बीपी प्रतिष्ठानले आफैं अक्सिजन उत्पादन नगरी बाहिरबाट किनेको छ भने, २०७५ मा जडित मेसिनको मर्मतमा ३ वर्ष नहुँदै ८० लाख रुपैयाँभन्दा बढी खर्च भैसकेको छ । तर पनि अवस्था सुधार्न सम्बद्ध निकाय तात्न सकेको छैन । सरोकारवालाहरू मानौं कानमा तेल हालेर बसिरहेका छन् । यद्यपि स्वास्थ्य उपकरणको मूल्य फरक पर्नुमा त्यसको स्पेसिफिकेसन (मोडल, कार्य सम्पादन क्षमता), मर्मतसम्भार, वारन्टी अवधि, प्राविधिक तालिम आदि जस्ता कारक हुन सक्छन् । त्यस्तै, कुनै भवितव्य परेर निर्माण अवधि लम्बिन सक्छ र समय बढेसँगै लागत पनि । तर बीपी प्रतिष्ठानका उच्चपदस्थहरूको कार्यशैली हेर्दा ती लागत र समय युक्तिसंगत छन् भन्न सकिने आधार छैन । खरिद र लागतमा सुधार नगरी बीपी प्रतिष्ठान सुध्रिनेवाला छैन । र, यसका लागि निम्नलिखित काम गर्न सकिन्छ (क) व्यवस्थापन क्षमता हेरी नेतृत्व छनोट र स्वायत्तता बीपी प्रतिष्ठानमा भएका भ्रष्टाचारको छानबिन गरी सुझाव दिन बनेको समितिले हालका उपकुलपति, रेक्टर, रजिस्ट्रार र निर्देशकलाई हटाउन सिफारिस गरेको छ । तर हालका पदाधिकारी हट्ने र उस्तै तवरले कसैलाई नियुक्ति दिइयो भने प्रतिष्ठान पतनतर्फको यात्रामै रहनेछ । नेमप्लेट फेर्दैमा यहाँ केही हुनेछैन । कुलपति रहेका प्रधानमन्त्रीले उपकुलपति नियुक्ति गर्ने भएकाले त्यसमा राजनीतिक पक्षधरताले ठाउँ पाउँदै आएको हो । व्यवस्थापन प्रमुखको नियुक्तिको मूल आधार पेसागत दक्षता तथा व्यावसायिकता नभई राजनीतिक पक्षधरता हुनाले संस्थाहरूमा क्षयीकरण भइरहेको हो । त्यसैले देशको प्राज्ञिक संस्थाको नेतृत्वलाई कुत्सित राजनीतिक तुष्टिको प्यादा बनाउने कमजोरी हटाउनु जरुरी छ । उपकुलपति नियुक्त हुने व्यक्तिको व्यावसायिक वा पेसागत विशिष्टता, हिजो गरेको काम, पदीय जिम्मेवारी निर्वाह गर्दा अपनाउन चाहेको नवीन विचार, रणनीति, कार्यनीति आदि हेर्नुपर्छ । उम्मेदवार सिफारिस समितिले प्रतिष्ठानमा रहेका वा बाहिरका व्यक्तिबाट आवेदन माग्ने वा सूची आफैं तयार गर्ने, सम्भावित उम्मेदवारप्रति सरोकारवालाको धारणा बुझ्ने, सुनुवाइ गर्ने, धेरै आपत्तिजनक र अक्षमता देखिने आरोप लागेका सम्भावित उम्मेदवारलाई प्रतिस्पर्धाबाट हटाउने अनि वस्तुगत आधारमा छनोट गरी प्रधानमन्त्रीसमक्ष नाम सिफारिस गर्ने गर्नुपर्छ । नियुक्त हुने व्यक्तिले बीपी प्रतिष्ठानको स्वाभिमान, गौरव जगाउन सक्नुपर्छ । (ख) आन्तरिक प्रणाली सुधार प्रतिष्ठानमा पारदर्शी हिसाबले नियुक्त भएका उच्चपदस्थहरूले निम्नलिखित काम गर्नुपर्छखरिद क्षमता वृद्धि ः प्रतिष्ठानमा निकै ठूलो परिमाणमा खरिद हुने र त्यसमा ठूलो हिस्सा स्वास्थ्य सामग्रीको हुने हुँदा सहसचिव वा उपसचिवसरहको अधिकारीको नेतृत्वमा खरिद शाखा वा महाशाखाको व्यवस्था हुनुपर्छ । बिग्र्रेको खरिद संस्कार बदल्न खरिदमा उच्च ज्ञान र सीप भएको एक परामर्शदाता नियुक्त गर्नुपर्छ, जसको सहमतिमा मात्र खरिद प्रक्रिया अगाडि बढाइनुपर्छ । प्रतिष्ठानमा धेरै वर्षदेखि खरिदमा बेथिति भैरहेकाले सम्बद्ध व्यक्तिहरूमा खरिदमार्फत कमाउने र अवाञ्छित कामलाई पनि सामान्य मान्ने प्रवृत्ति आइसकेको हुँदा त्यसलाई प्रतिकार गर्न उच्च व्यावसायिकता र इमानदारी भएको, अडान राख्न सक्ने परामर्शदाता चाहिन्छ । खरिदसम्बन्धी मार्गदर्शक पुस्तिका बनाउनुपर्छ ।खरिद योजना बनाउने ः वैकुण्ठ अर्याल नेतृत्वको छानबिन टोलीले प्रतिष्ठानको रणनीतिक योजना, खरिद योजना नरहेको प्रतिवेदन दिएको छ । बीपी प्रतिष्ठानजस्तो महत्त्वपूर्ण संस्थाले यस खाले तयारी नगरी काम गर्नु ठूलो व्यवस्थापन कमजोरी हो । खरिद योजना बनाउनुपर्छ भनेर त खरिद कानुनले समेत भनेको छ । खरिद योजना बनाउने प्रक्रिया आफैंमा सहभागितामूलक हुनुपर्छ । कुन सामग्री कहिले खरिद गर्ने, सुनिश्चित हुनुपर्छ । जस्तो प्रतिष्ठानमा एमआरआई मेसिनका लागि भवन तयार भइसक्यो, तर मेसिन खरिद भएको छैन । बजार अध्ययन तथा उपयुक्त खरिद विधि अवलम्बन ः प्रतिष्ठानले किन्नुपर्ने कतिपय उपकरण एकै उत्पादकका मात्र हुन सक्छन् । कुनै पनि अग्रणी स्वास्थ्य संस्थाले नवीनतम प्रविधि भित्र्याउनुपर्छ र त्यस्तो प्रविधि अर्थात् उपकरण कुनै एक उत्पादकले अनुसन्धान गरेर उत्पादन गरेको हुन सक्छ । त्यसैले बजार एकलौटी रहेको अवस्थामा प्रतिस्पर्धा गराउनु भनेको निरर्थक हो । यसले प्रक्रिया लम्ब्याउँछ भने खर्च पनि बढाउँछ । त्यस्तोमा बजार अध्ययन गरी, प्रतिस्पर्धा हुन नसक्ने अवस्थामा उत्पादक वा आपूर्तिकर्तासँग सीधा खरिद गर्नु बेस हुन्छ । खरिद कानुनले एक मात्र आपूर्तिकर्ता रहेकामा सीधा खरिद गर्न सकिने बाटो दिएकै छ ।"
लकडाउनको डरले सस्तोमै काँचो स्याउ बिक्री,"(जुम्ला)  जुम्लाका किसानले बगैंचाको स्याउ नपाक्दै बजार पठाउन थालेका छन् । कोरोना संक्रमण बढेर फेरि लकडाउन भए स्याउ बिक्री नहुने भन्दै किसानले धमाधम काँचो स्याउ बजार पठाइरहेका हुन् । कृषि विकास कार्यालयले भदौ तेस्रो सातापछि मात्रै स्याउ टिप्न आग्रह गरे पनि किसानले स्याउ बजार पठाइसकेका छन् । काँचो स्याउ बजारमा जाँदा जुम्ली स्याउको पहिचान गुम्ने र गुणस्तर खस्कने खतरा बढेको कृषि विज्ञहरू बताउँछन् । अहिले जिल्लाको काँचो स्याउ सदरमुकाम खलंगा, सुर्खेत, नेपालगन्जलगायत बजारमा पुगिसकेको छ । व्यापारीले पनि बगैंचामै पुगेर स्याउ किनिरहेका छन् । जुम्लाका किसानको प्रमुख आयस्रोत नै स्याउ बिक्री हो । स्याउ बिक्रीबाट आम्दानी लिन नसके जीविकोपार्जनमा समस्या हुन्छ, स्थानीय किसान माया बुढाले भनिन्, कोरोना संक्रमण दिनदिनै बढिरहेकाले लकडाउनको हल्ला छ, त्यसैले काँचो स्याउ बजार पठाइरहेका हौं । उनका अनुसार अहिले स्याउ बिक्री नभएपछि कुहिने डर पनि हुन्छ । निषेधाज्ञा भए पनि निश्चित समय बजार खुलेको मौकामा स्याउ बिक्री गर्न थालेको उनले बताइन् ।अहिले स्याउ टिपेर बिक्री गर्नुको विकल्प नभएको अर्का किसान करवीर शाहीले पनि भनाइ छ । यहाँ स्याउ भण्डार गरेर राख्ने ठाउँ पनि छैन, उनले भने, अहिले काँचै भए पनि बिक्री गरे ढुक्क हुन्छ । स्याउ किन्न व्यापारी बगैंचामै आइरहेको उनले जानकारी दिए । व्यापारीले प्रतिकिलो ५० रुपैयाँमा स्याउ किनिरहेका छन् । कोल्डस्टर भएको भए स्याउ भण्डारण गरी राख्दा पछि प्रतिकिलो ८०९० रुपैयाँसम्ममा बिक्री हुने किसानको भनाइ छ । बगैंचामा त्यत्तिकै कुहिएर जानुभन्दा ५० रुपैयाँ किलो भए पनि बेचिरहेको अर्का किसान कमल देवकोटाले बताए । अहिले खलंगा आसपासका क्षेत्रका स्याउ बगैंचा खाली हुन थालेका छन् । अधिकांश स्याउ जिल्ला बाहिर गइसक्यो, उनले भने, अब धेरै बोट हुने किसानको स्याउ मात्र बजार जान बाँकी छ । सरकारले स्याउको बजारीकरणमा सहयोग नगरेको देवकोटाको गुनासो छ । जुम्लाको स्याउ प्रांगारिक भएकाले स्याउमा पूर्ण रूपमा कलर नभरिएको कृषि विकास कार्यालय प्रमुख बालकराम देवकोटाले बताए । स्याउमा गुलियो मात्रा पनि कम छ, उनले भने, भदौ तेस्रो सातासम्म स्याउ रूखमै भयो भने बल्ल त्यो पाकेर खानलायक हुन्छ । पटकपटक किसानलाई स्याउ पूर्ण रूपमा पाक्न दिनुपर्छ भने पनि बेवास्ता भएको उनको भनाइ छ । नपाकेको स्याउ बजारमा पुर्याउँदा किसानलाई पनि फाइदा नहुने उनको दाबी छ । नपाकेको स्याउ जिल्लाबाहिर लैजान नदिन सडक सञ्जालसँग जोडिएका पालिका र प्रहरी चौकीलाई कृषि विकास कार्यालयले अनुरोध गरेको थियो । किसान र व्यापारीको अटेरीपनले जुम्लाको स्याउको पहिचान गुम्ने चिन्ता बढेको कृषि कार्यालय प्रमुख देवकोटाले बताए । भदौ तेस्रो सातादेखि मात्र जुम्ली स्याउ परिपक्व हुन्छ । एउटा स्याउमा हुनुपर्ने गुलियोपनाले पूर्णता पाउँछ, स्याउमा पूरै कलर भरिन्छ, उनले भने, तर जुम्ली स्याउ हरियो कलरमा र टर्रो स्वादमा बिक्री हुन थाल्यो । जिल्ला बाहिर स्याउ पठाउन सम्बन्धित नगरपालिका, गाउँपालिका र वडा कार्यालयको सिफारिस अनिवार्य गरिएको छ । तर स्थानीय पालिकाहरूले स्याउ पाकेनपाकेको ख्याल नगरेर सिफारिस दिँदा समस्या भएको देवकोटाको भनाइ छ । जिल्लाको स्याउ सुर्खेत र नेपालगन्जमा प्रतिकिलो १ सय १० रुपैयाँसम्ममा बिक्री भइरहेको छ । अहिले जुम्लामा ३ हजार ८ सय हेक्टर क्षेत्रफल जमिनमा स्याउखेती भइरहेको छ । यो वर्ष १ हजार ६ सय हेक्टरमा लगाइएको स्याउले उत्पादन दिएको कार्यालयले जनाएको छ । यो वर्ष झन्डै १६ करोड रुपैयाँको स्याउ बिक्री हुने अनुमान गरिएको देवकोटाले बताए ।"
रेल नचल्दै सकिन लाग्यो वारेन्टी,"(काठमाडौं)  सरकारले दुईवटा रेल सेट ल्याएको समय आउँदो असोजमा एक वर्ष पुग्दै छ । जयनगरदेखि कुर्थासम्म चल्ने गरी ल्याइएका रेलको वर्ष दिन पुगेसँगै वारेन्टी पनि सकिँदै छ । तर रेल चलाउने सुरसार छैन । सरकारको आवश्यक तयारी पनि त्यति देखिएको छैन । रेलसम्बन्धी कानुन नबनी रेल चलाउन सक्ने अवस्था नरहेको शुक्रबार नेपाल रेलवे कम्पनी कार्यालयमा पदभार ग्रहण गरेका नवनियुक्त महाप्रबन्धक निरञ्जन झा बताउँछन् । जब कि भौतिक पूर्वाधार तथा यातायात मन्त्रालयले केही समयअघि विभागीय मन्त्री आउनासाथ रेल चलाउने भनेको थियो । कानुनबारे उसले केही बोलेको थिएन । कानुनबिना रेल चलाउन सकिन्न, महाप्रबन्धक झाले भने, कर्मचारी नियुक्तिदेखि सबै काम गर्न कानुन नै पहिलो आवश्यकता हो । अहिले रेलवेसम्बन्धी कानुन नहुँदा समस्या छ । रेलवे ऐन २०२० खारेज भइसकेको छ । २०७० मा आएको रेलवेसम्बन्धी अध्यादेश पास भएन, उनले भने । गत वैशाख २२ मा अघिल्लो सरकारले ल्याएको अध्यादेशको म्याद कामै नभई गुज्रिएको छ । यता रेलवे विधेयक भने राष्ट्रिय सभाबाट सर्वसम्मतिले पास भई प्रतिनिधिसभामा पुगेको छ । विधेयक संसद् चल्नेबित्तिकै पास गराउने हिसाबले लागिपरेका छौं, झाले भने । यसअघिका महाप्रबन्धक गुरुप्रसाद भट्टराईले दैनिक ज्यालादारीमा १ सय ५१ जना कर्मचारी नियुक्त गरेर गएको र उनीहरूलाई तलब खुवाउन पनि कम्पनीसँग उपयुक्त स्रोत नभएको झाको दाबी छ । अहिले कामबिनै कर्मचारीलाई तलब खुवाउनुपरेको छ, रेल पनि अझै रेलवे कम्पनीको स्वामित्वमा आइसकेका छैनन्, उनले भने, असोजमा रेल आएको एक वर्ष पुग्दै छ, वारेन्टी पनि त्यति समयसम्मलाई मात्र छ । भारतको कोंकण रेलवे कर्पोरेसन लिमिटेडले दुवै रेल सेट ८४ करोड ६५ लाख रुपैयाँमा तयार गरेर दिएको हो । २०७६ जेठ ३२ मा काठमाडौंमा कोंकणसँग रेल खरिद सम्झौता भएको थियो । सम्झौताअनुसार एक वर्षसम्म कम्पनी वारेन्टी दिइएको थियो । यस अवधिमा रेलमा कुनै समस्या आए वारेन्टीअनुसार कोंकणले मर्मतसम्भार गर्छ । पालले छोपेर राखिएको रेलको जाँच अहिले कोंकणकै प्राविधिकले गरिरहेका छन् । रेल सञ्चालन आदि विषयमा केही दिनभित्र कम्पनीले यथार्थ विवरण पेस गर्ने झाले बताए । रेलको ट्र्याक बनेको छ, रेल आयो, चलाउन के गाह्रो भयो भन्ने आम सर्वसाधारणलाई लाग्न सक्छ, उनले भने, तर त्यसो होइन, रेल हाम्रो स्वामित्वमा आइसकेको छैन, स्वामित्व रेल विभाग र कोंकणबीच सम्झौता भएअनुसार नै छ । सबै प्राविधिक पक्ष नजाँची रेलको स्वामित्व लिए भविष्यमा समस्या निम्तिन सक्ने उनको भनाइ छ । विगतदेखि नै रेलवे कम्पनी घाटामा रहेको झाले बताए । यसलाई राम्रोसँग चलाउनुपर्ने अभिभारा आफूमा आएको उनको भनाइ छ । यी सबै कुरा अवगत हुँदाहुँदै पनि यसअघिका महाप्रबन्धकले कर्मचारी भर्ना गर्नु जरुरी थिएन, उनले भने, कर्मचारी भर्ना नाटकै हो । कानुनबिना केही हुँदैन भन्दाभन्दै आफ्ना मान्छे भर्ती गर्न उहाँले यो सबै काम गर्नुभयो । कानुन आएपछि मात्र आफूहरूले स्वामित्व लिने उनको भनाइ छ । एक वर्षसम्म दक्ष जनशक्ति परिचालन, रेल सर्भिसिङ आदि कामका लागि कोंकणलाई ३५ करोड रुपैयाँ दिने रेल सञ्चालन सम्झौता छ । यो सम्झौता भएको चार महिना भइसकेको छ । सोहीअनुसार भारतीय प्राविधिकले रेल सञ्चालनका लागि नेपाली कर्मचारीलाई तालिम दिनेछन् । एक वर्षपछि नेपाली कर्मचारी नै दक्ष बन्ने र त्यसपछि उनीहरूबाटै रेल चलाइने मन्त्रालयका सहसचिव एवं प्रवक्ता केशवकुमार शर्माले बताए । अहिले २६ जना भारतीय प्राविधिक राख्ने प्रक्रिया भने सकिएको छ । यता कोंकणले भने सम्झौताअनुसार भुक्तानी मागेको दुई साता बितिसकेको छ । तर रेलवे कम्पनीले भुक्तानी दिन सकेको छैन । सम्झौताअनुसार कम्पनीले पहिलो किस्ताका रुपमा ७ करोड २० लाख रुपैयाँ (साढे चार करोड भारु) भुक्तानी दिनुपर्नेछ ।"
कोभिडकालमै भक्तपुरका होटलमा लगानी थप,"(भक्तपुर)  २०७२ वैशाखको भूकम्पले थिलथिलो बनेको होटल व्यवसाय लयमा फर्किंदै गर्दा सरकारले भ्रमण वर्ष घोषणा गर्यो । सरकारीस्तरबाटै तामझामसाथ भ्रमण वर्ष २०२० सुरु भए पनि विश्वव्यापी महामारीका रूपमा फैलिएको कोभिडका कारण स्थगन भयो । २० लाख पर्यटक भित्र्याउने सरकारी घोषणासँगै नयाँनयाँ होटल, रिसोर्ट अनि रेस्टुराँ खुलाउन उत्साहित व्यवसायी निराश भए । झन्डै डेढ वर्ष ठप्पप्रायः बनेको होटल व्यवसाय कोभिड कहरबीच जुर्मुराउन थालेको छ । होटल कोरोनाका कारण बन्द भए पनि नयाँ लगानी भने थपिइरहेको व्यवसायी बताउँछन् । होटलबाहेकका अन्य पर्यटन पूर्वाधारमा समेत लगानी थपिएको छ ।पर्यटकीय गन्तव्य भक्तपुर दरबार स्क्वायर, रानीकोट, घ्याम्पेडाँडा र नगरकोटमा होटल थपिने क्रम बढ्दो छ । सूर्यविनायक गणेश मन्दिर, राधेराधेलगायत क्षेत्र पनि व्यापारिक केन्द्रका रूपमा विकास हुँदै गएका छन् । कोरोना महामारीकै बीच आन्तरिक तथा बाह्य पर्यटकलाई लक्ष्य गरेर करोडौं रुपैयाँ लगानीमा होटल सञ्चालनमा आएका छन् । कोरोना कहर सधैं रहन्न, अब युवापुस्ता पर्यटन प्रवर्द्धनमा लाग्ने बेला आएको छ, व्यवसायी विज्ञान राईले भने, आन्तरिक तथा बाह्य पर्यटकलक्षित एडभेन्चर गेमसहितका होटल व्यवसाय थालेका छौं । करिब ३५ करोड रुपैयाँ लगानीमा सूर्यविनायक७ पाइलट बाबा गुन्डुमा होटल निर्माण थालिएको उनले जानकारी दिए । कोभिडको अहिलेकै अवस्थामा बाह्य पर्यटक घुम्न आइहाल्दैनन् । पर्यटन व्यवसायी भने आन्तरिक पर्यटकलक्षित प्याकेज ल्याएर पर्यटन प्रवर्द्धनमा लागिपरेका छन् । कोरोना कहरका कारण तत्काल बाह्य पर्यटक आउने अवस्था छैन, होटल व्यवसायी सुरेन्द्र प्रजापतिले भने, आन्तरिक पर्यटकलाई ल्याउन होटलमा प्याकेजको व्यवस्था भने गरेका छौं । करिब ८ करोड रुपैयाँ लागतमा इन्द्रेणी बुटिक होटल सञ्चालनमा ल्याइएको उनले जानकारी दिए । कोरोना कहरकै बीच बाह्य पर्यटक भित्रिए पनि उनीहरूलाई कसरी गन्तव्यसम्म सुरक्षित पुर्याउने भन्ने योजना सरकार र पर्यटन व्यवसायीले बनाउन भने सकेका छैनन् । भ्रमण वर्ष २०२० को सुरुमै सञ्चालनमा ल्याउने तयारी भए पनि कतिपय होटल कोरोना महामारीका कारण गत फागुनदेखि मात्र सञ्चालनमा आएका छन् । यी होटमा एडभेन्चर गेम, स्पा, जिमहाउस, स्वीमिङ पुल, ग्रिन गार्डेनलगायत सुविधा छन् । लकडाउनपछि जिल्लामा सञ्चालित ३ वटा होटल बन्द भएका होटल एसोसिएसन नेपाल भक्तपुरका अध्यक्ष सत्यराम सुवालले जानकारी दिए । लगानी थप्ने व्यवसायीको संख्या भने त्यसको दोब्बर छ । होटल एसोसिएसन भक्तपुरमा जिल्लाका ६२ वटा होटल आबद्ध छन् । लकडाउनअघि बाह्य पर्यटकलक्षित होटल व्यवसायीले समेत कोरोना कहरकै बीच आन्तरिक पर्यटकलाई समेत आकर्षित गर्न प्याकेजको व्यवस्था गरेका छन् । भक्तपुर नगरमा नाइट स्टे को भने अझै विकास हुन नसकेको व्यवसायीको गुनासो छ । एक रात भक्तपुरमै बसेर विश्व प्रसिद्ध सम्पदाको अवलोकन गर्ने, मौलिक खानाको स्वाद लिने अवस्था अझै आएको छैन, सुवालले भने, स्थानीय तहले पर्यटन प्रवर्द्धनका लागि पर्यटकलाई दुई दिनसम्म नगरमै राख्ने कार्यक्रम ल्याउनु जरुरी छ । मठमन्दिर, पदमार्ग लगायतमा बत्तीको व्यवस्था गर्न सके साँझ घुम्ने पर्यटकलाई सहज हुने र पर्यटन प्रवर्द्धनमा टेवा पुग्ने उनको सुझाव छ ।"
अजोडको भित्री कारोबारबारे सेबोनलाई स्पष्टीकरण,"त्यसको भोलिपल्ट मात्र कम्पनीले साधारणसभाको मिति तोक्नुका साथै सेयरधनीलाई ५० प्रतिशत हकप्रद सेयर वितरण गर्ने घोषणाको सूचना निकाल्यो । उक्त सूचना अघिल्लो दिनै पाएपछि केही लगानीकर्ताले ठूलो संख्यामा अजोडको सेयर कारोबार गरे । उक्त कम्पनीको ८ करोड ९५ लाख ६७ हजार रुपैयाँ बराबरको कुल १ लाख १७ हजार ५ सय ६६ कित्ता सेयर कारोबार भएको थियो । उक्त दिनको कुल कारोबारमध्ये करिब ४० प्रतिशत अर्थात् ४७ हजार ३८ कित्ता सेयर ब्रोकर नम्बर ३४ बाट कारोबार भएको थियो । सो दिनको बाँकी कारोबार ब्रोकर नम्बर ५० बाट भएको थियो । उक्त कम्पनीबाट ११ हजार २ सय १९ कित्ता सेयर किनबेच भएको थियो । ब्रोकर नम्बर ३३ बाट पनि १० हजार ८ सय ४० कित्ता सेयर किनबेच नेप्सेको तथ्यांक छ । ब्रोकर नम्बर ५० र ३३ बाट भएको कारोबार उक्त दिन अजोड इन्स्योरेन्सको कुल सेयर कारोबारको करिब १०१० प्रतिशत हो । सो दिन यो कम्पनीको धेरै सेयर कुमारी बैंक र कुमारी क्यापिटलले खरिद गरेको देखिन्छ । भित्री सूचनाका आधारमा कुमारी बैंक र कुमारी क्यापिटलले सेयर खरिद गरेको भेटिएपछि त्यसको छानबिन गर्न अर्थ मन्त्रालयले चैत २४ मा निर्देशन दिएको थियो । निर्देशनमा उक्त कारोबार बारे छानविन गरी अबिलम्ब अर्थ मन्त्रालयलाई जानकारी पठाउने भन्ने उल्लेख थियो । तर, सेबोनले गत सातासम्म जानकारी पठाएको थिएन । सोही निर्देशनपछि सेबोनले निर्देशकको संयोजकत्वमा अध्ययन समिति बनाएर अनुसन्धान थालेको थियो । समितिले करिब २ महिनाअघि नै अनुसन्धान सकेको थियो, स्रोतले भन्यो, प्रारम्भिक प्रतिवेदन सेबोन अध्यक्षलाई बुझाइएको थियो । त्यहाँबाट केही प्रतिक्रिया नआएपछि थप काम अघि बढेको थिएन । अहिले अर्थ मन्त्रालयले पत्र काटेपछि सोही प्रतिवेदनलाई अन्तिम रुप दिएर पठाइएको स्रोतले बतायो । तयारी अवस्थामा रहेको प्रतिवेदन किन लुकाइयो ? स्रोतले भन्यो, तयारी नभएको भए अर्थ मन्त्रालयको पत्र आएकै भोलिपल्ट पठाउन कसरी सम्भव भयो ? सेबोनका यी गतिविधि शंकास्पद रहेको स्रोतको दाबी छ । अनुसन्धानमा पूर्वसूचनाकै आधारमा कुमारी बैंक र कुमारी क्यापिटलले ठूलो परिणाममा अजोड इन्स्योरेन्सको कारोबार गरेको भेटिएको छ, स्रोतले भन्यो, कुमारी क्यापिटल र बैंक कर्मचारीका श्रीमतीका नाममा सेयर खरिद भएको छ । स्रोतका अनुसार सो अनुसन्धानमा सकेसम्म कुमारी क्यापिटल र कुमारी बैंकको नामसमेत उल्लेख नगर्न बोर्ड नेतृत्वबाटै अध्ययन समितिलाई दबाब गएको थियो । तर अर्थ मन्त्रालयमा पठाइएको प्रतिवेदनमा अनुसन्धानमा भेटिएका सबै विवरण उल्लेख रहेको स्रोतले बताएको छ ।अर्थ मन्त्रालयले के भन्छ, त्यसकै आधारमा कारबाही अघि बढाउनेनबढाउनेबारे निर्णय होला, स्रोतले भन्यो, अनुसन्धानमा भने भित्री कारोबार स्पष्ट रूपमा पुष्टि भएको छ । अजोड इन्स्योरेन्सको भित्री कारोबारपछि नियामक निकाय बिमा समितिले पूर्वस्वीकृतिबिना बिमा कम्पनीहरूले हकप्रद सेयर निष्कासन गर्न नपाउने व्यवस्था गरेको छ । बिमा कम्पनीमा मनपरी रूपमा हकप्रद सेयर निष्कासन गर्ने प्रवृत्ति बढेपछि उक्त व्यवस्था गरिएको थियो । यसअघि यस्तो व्यवस्था थिएन ।"
"छेला औद्योगिक क्षेत्रको शिलान्यास भयो, काम भएन","(कञ्चनपुर)  अढाई दशकअघि नै कञ्चनपुरको वेदकोट नगरपालिका२ को छेलामा औद्योगिक क्षेत्र स्थापनाको चर्चा सुरु भएको हो । काम थाल्न दबाबका निम्ति स्थानीय स्तरमा विभिन्न समितिहरू बनाइए । त्यही दबाब र अध्ययनपछि औद्योगिक क्षेत्र व्यवस्थापन लिमिटेड बालाजुले औद्योगिक क्षेत्र स्थापनाको तयारी थाल्यो । गत फागुन दोस्रो साता तत्कालीन प्रधानमन्त्री केपी शर्मा ओलीले शिलान्यास पनि गरे । तर २ वर्षभित्र उद्योग स्थापना गरिने लक्ष्यका साथ शिलान्यास भए पनि पछिल्लो ६ महिनामा केही रूख छपान गर्नेबाहेक कुनै भौतिक प्रगति भएको छैन ।जुन तामझामका साथ शिलान्यास भएको थियो, त्यसअनुसार काम अघि बढेन, दैजी छेला औद्योगिक क्षेत्र स्थापनाका लागि गठित संघर्ष समितिका अध्यक्ष रामदत्त जोशीले भने, शिलान्यासपछि हामी डेलिगेसनसहित काठमाडौं पुग्यौं । काम तत्काल अघि बढाउन आग्रह गर्यौं तर पनि हालसम्म ठोस रूपमा कुनै काम भएको छैन । कोरोना महामारीका कारण रूख छपानको काम वैशाखदेखि रोकिएको छ । हालसम्म करिब तीनचार हजार रूख मात्रै छपान गरिएको छ, वेदकोट२ का वडाध्यक्ष नरेशबहादुर सिंहले भने, औद्योगिक क्षेत्र व्यवस्थापन लिमिटेडको क्षेत्रीय कार्यालय नेपालगन्जबाटै सबै कामको रेखदेख भइरहेको छ ।तत्काल काट्नुपर्ने रूखमध्ये ४० प्रतिशत मात्रै छपान भएको लिमिटेडका योजना विकास विभाग डिभिजन प्रमुख सञ्जय मानन्धरले बताए । छपानको काम सकिएर मन्त्रिपरिषद्बाट भोगाधिकार प्राप्त भएपछि मात्रै रूख कटानदेखि अन्य संरचना निर्माणको काम अघि बढ्नेछ । भोगाधिकार प्राप्त गर्नै एक डेढ वर्ष लाग्छ, मानन्धरले भने, वातावरणीय प्रभाव मूल्यांकनको काम पनि भर्खरै सकिएको छ । अहिले करिब ३ सय बिघा क्षेत्रमा मात्रै औद्योगिक क्षेत्र स्थापना गरिनेछ । त्यसपछि आवश्यकताअनुसार क्षेत्रफल बढाउँदै लगिने उनले बताए । यहाँ साना, मझौला र ठूला गरी १ सय २४ उद्योग स्थापना गर्न सकिनेछ, उनले भने ।छेलामा औद्योगिक क्षेत्र स्थापनाको चर्चा २०५१ देखि सुरु भएको हो । तत्कालीन सरकारले सम्भाव्यता अध्ययनका लागि २ लाख रुपैयाँ बजेटसमेत छुट्याएको थियो । त्यसयता औद्योगिक क्षेत्र व्यवस्थापन लिमिटेडले बेलाबेलामा अध्ययन गर्दै आएको थियो । यस क्षेत्रका उद्योगी, व्यवसायी र संघ संस्थाहरूले औद्योगिक क्षेत्र स्थापनाका लागि निरन्तर दबाबसमेत दिँदै आएका थिए । गत फागुनमा शिलान्यासका क्रममा लिमिटेड अध्यक्ष नन्दकिशोर बस्नेतले २ वर्षभित्र उद्योग स्थापना गर्ने र ५ वर्षभित्र औद्योगिक क्षेत्रको काम सक्ने लक्ष्य सुनाएका थिए । औद्योगिक क्षेत्र स्थापनाका लागि वेदकोट२ स्थित जनचेतना सामुदायिक वन र वडा३ स्थित वेदकोट सामुदायिक वनका २५ हजार रूख काट्नुपर्ने भए पनि तत्काल भौतिक संरचना निर्माण हुने स्थानमा मात्रै रूख काटिने उनले बताएका थिए । तर लक्ष्यअनुसार काम भने हुन सकेको छैन । उद्योग स्थापनाका लागि ९ अर्ब बजेट सुनिश्चित भएको छ ।"
सरकारलाई थाहै नदिई मणिपाल किनबेच,"(पोखरा)  नेपाल सरकारको संलग्नताबिनै पोखराको मणिपाल शिक्षण अस्पताल बिक्री भएको छ । ४९ वर्षपछि सरकारलाई स्वामित्व हस्तान्तरण गर्ने द्विपक्षीय सम्झौताविपरीत मणिपाल एजुकेसन एन्ड मेडिकल ग्रुपले बापो (बतासपौडेल) होल्डिङ्सलाई मेडिकल कलेज बिक्री गरेको हो । निर्माणसञ्चालनहस्तान्तरण (बुट) मोडलमा बनेको अस्पतालले सरकार पक्षलाई थाहै नदिई शुक्रबार भर्चुअल माध्यमबाट सेयर खरिद सम्झौता (एसपीए) गरेको छ । यसअनुसार ३ अर्ब २५ करोड रुपैयाँ लिएर भारतीय समूहले बापो होल्डिङ्सलाई मणिपाल सुम्पिएको छ । होल्डिङ्समा आनन्दराज बतास अध्यक्ष रहेको बतास अर्गनाइजेसनको ६० प्रतिशत र नारायण पौडेल अध्यक्ष रहेको अटोवेज ग्रुपको ४० प्रतिशत लगानी छ । मेडिकल कलेज र अस्पतालको कुल मूल्यांकन २ अर्ब २५ करोड रुपैयाँ छ भने करबापत बुझाउनुपर्ने झण्डै १ अर्ब रुपैयाँ छ । अस्पतालको अध्यक्षमा बतास र उपाध्यक्ष पौडेल छन् । बतास समूहका प्रबन्ध निर्देशक शान्तराज बतास तथा निर्देशक वीपेन्द्रराज बतास बोर्ड सदस्य छन् ।२०४६ सालमा प्रजातन्त्रको पुनर्बहालीपछि बेलायत पुगेका गिरिजाप्रसाद कोइरालाले भारतीय लगानीकर्ता समूह मणिपाल ग्रुपका अध्यक्षलाई भेटी नेपालमा मेडिकल कलेज खोल्न आग्रह गरेका थिए । भारतका विभिन्न सहरमा मेडिकल कलेज सञ्चालन गरेको ग्रुप सन् १९९२ मा नेपाल प्रवेश गर्यो । मेडिकल कलेज सञ्चालन गर्ने सम्बन्धमा उक्त वर्ष अक्टोबर १८ मा शिक्षा, संस्कृति तथा समाज कल्याण मन्त्रालयमार्फत मणिपाल ग्रुपसँग सम्झौता भयो । तत्कालीन शिक्षा मन्त्री गोविन्दराज जोशी र मणिपाल ग्रुपका अध्यक्षबीच सम्झौता भएको थियो । २०४९ पुस २० मा गिरिजाप्रसाद कोइराला नेतृत्वको मन्त्रिपरिषद् बैठकले रक्षा मन्त्रालयअन्तर्गत पोखराको फूलबारी ब्यारेकले सुटिङ रेन्जका लागि प्रयोग गर्दै आएको जग्गा ४९ वर्षका लागि मणिपाललाई भाडामा दिने निर्णय गर्यो । उक्त निर्णय र तत्कालीन शिक्षा मन्त्रालय र मणिपालबीच भएको सम्झौताका आधारमा जंगीअड्डा र मणिपालबीच २०५२ साउन ३ (सन् १९५५ जुलाई १७) मा रक्षा मन्त्रालयमा अर्को सम्झौता भयो । रक्षा मन्त्रालयले ६ कित्ताको १ सय ९३ रोपनी जमिन प्रतिरोपनी वार्षिक ८० हजार रुपैयाँका दरले भाडा लिने गरी मणिपाललाई दियो । बुट मोडेलअन्तर्गत निर्माण भएकाले सन् २०४४ भित्र यो अस्पताल सरकारलाई हस्तान्तरण गर्नुपर्छ । तर, सम्झौता सकिनु २३ वर्षअगावै मणिपाल ग्रुपले सरकार पक्षलाई थाहै नदिई बिक्री गरेको छ । मणिपाल स्थापना हुँदाको सम्झौतामा सरकार पहिलो पक्ष भएकाले किनबेचमा सरकारको सहभागिता हुनुपर्ने सरोकारवाला बताउँछन् । मणिपाल किनबेचबारे सरकारलाई कुनै जानकारी नभएको शिक्षा, विज्ञान तथा प्रविधि मन्त्रालयका सचिव रामप्रसाद थपलियाको भनाइ छ । मैले पनि सञ्चारमाध्यममा आएपछि मात्रै थाहा पाएँ, उनले भने, यसबारे मलाई केही थाहा छैन । औपचारिक रूपमा कुनै जानकारी आएको छैन । मणिपाल ग्रुपले गुपचुपमै अस्पताल बिक्री गर्नुलाई रहस्यमय मानिएको छ । स्वयं अस्पतालको व्यवस्थापन र कर्मचारीले पनि मणिपाल विक्री भएको सञ्चारमाध्यमबाट थाहा पाएका थिए । किनबेचबारे अस्पतालका सिनियर म्यानेजर गौरव यादवले पनि अनभिज्ञता प्रकट गरे । हामीले पनि मिडियाबाट नै सुन्यौं, उनले भने, हेड अफिसबाट कुनै जानकारी आएको छैन । भारतको बैंग्लोरस्थित कर्पोरेट अफिसमै खरिदबिक्रीबारे डिल भएको अस्पतालका एक कर्मचारी दाबी गर्छन् । कर्मचारीको आन्दोलनलाई दोष लगाइए पनि निःशुल्क हस्तान्तरण गरेर जानुपर्ने डरले मणिपाल ग्रुपले अहिले नै बिक्री गरेको उनको भनाइ छ । १० वर्षअघि नै नेपाली चिकित्सकले भारतीय सरह सेवासुविधा पाउनुपर्ने माग राख्दै आन्दोलन गरेपछि मणिपालले केही समय अस्पताल बन्द गरेको थियो । नेपाली चिकित्सकले अन्य निजी क्लिनिक तथा अस्पतालमा पनि काम गर्ने तर भारतीय चिकित्सकले त्यसो नगर्ने भएकाले बढी सेवासुविधा दिएको तर्क गर्दै आएको थियो । त्यतिबेलैदेखि मणिपाल ग्रुपले अस्पतालबाट हात झिक्ने मनस्थिति बनाएको थियो । मणिपाल खरीद गर्ने विभिन्न समूहको इच्छा हुँदाहुँदै पोखराको बापो होल्डिङ्सले बाजी मारेको हो ।अस्पताल हस्तान्तरण गर्ने सन्दर्भमा भने यो समूहले फरक तर्क प्रस्तुत गरेको छ । हाल अस्पतालको मुख्य संरचना रहेको ४० रोपनी जमिनको लालपुर्जा मणिपालकै नाममा छ । बाँकी १ सय ९३ रोपनी सरकारी जमिनमा होस्टल, कर्मचारी क्वार्टर, खेलकुद मैदानलगायत संरचना छन् । सम्झौताअनुसार सरकारी जमिनमा बनेका संरचना मात्रै हस्तान्तरण हुने होल्डिङ्सको तर्क छ । रक्षा मन्त्रालयसँगको सम्झौतामा उक्त जग्गामा निर्मित भौतिक सुविधा मणिपालले अरूलाई हस्तान्तरण गर्न नपाउने गरी यथास्थितिमै छाड्नुपर्ने उल्लेख छ । १ सय ९३ रोपनी जग्गा मणिपालले सरकारसँग भाडामा लिएकोले २३ वर्षपछि पुनः म्याद थप्ने होल्डिङ्सको दाउ छ । स्रोतका अनुसार ४० रोपनी निजी जग्गामा बनेको संरचना सरकारले दाबी गर्न मिल्ने कानुनी आधार नरहेको तर्क उक्त समूहको छ । मणिपालले सरकारी जग्गामा सबै संरचना बनाउँदा निःशुल्क हस्तान्तरण गर्नुपर्ने भएपछि अस्पतालसहितको मुख्य संरचना भने निजी जमिनमा बनाएर बठ्याइँ गरेको देखिन्छ । जोशीपछि शिक्षामन्त्री भएका मोदनाथ प्रश्रीतको पालामा त्यस्तो सम्झौता भएको बताइन्छ । यद्यपि तत्कालीन समयमा सरकार र मणिपाल ग्रुपबीच भएको सम्झौता दुवै पक्षले सार्वजनिक गरेका छैनन् । सम्झौताअनुसार कानुनी रूपमा किनबेच गर्न मिल्ने भएरै मणिपाल खरीद गरेको लगानीकर्ताले बताएका छन् । वैदेशिक लगानीको सेयर किनबेच गर्दा सरकारसँग भएको सम्झौतामा कुनै परिवर्तन नआउने शिक्षा मन्त्रालयका प्रवक्ता दीपक शर्माको भनाइ यछ । मणिपाल किनबेचका सन्दर्भमा भने मन्त्रालयलाई कुनै जानकारी नआएको उनले स्विकारे । होल्डिङ्सका उपाध्यक्ष पौडेलले कानुनबमोजिम नीति नियमभित्र रहेरै काम गर्ने बताए । २७ वर्षअघि सरकार र मणिपाल ग्रुपबीच भएको सम्झौताको आधारमै हाल खरिद गरेको उनको भनाइ छ । कानुनबमोजिम जाँदा निजी जग्गा र त्यहाँ बनेका संरचनाको हस्तान्तरण नहुने उनको तर्क छ । अस्पतालको सेवा सर्वसुलभ नै हुने उनको दाबी छ । उनका अनुसार अस्पतालमा सुविधा थपिनेछन् । हृदयाघात र मस्तिष्कघात हुँदा हेलिकप्टरमा काठमाडौं लैजानुपर्ने बाध्यताको अन्त्य हुनेछ । सेवासुविधा थपिएपछि निश्चित रूपमा शुल्क पनि फरक लाग्छ, उनले भने, यहाँका बिरामीले अत्याधुनिक सेवा पाउनेछन् । बापो होल्डिङ्सले डेढ महिनाभित्र मणिपाललाई पूर्ण रूपमा आफ्नो स्वामित्वमा ल्याउनेछ । त्यतिन्जेल उद्योग मन्त्रालयअन्तर्गत उद्योग विभागमा खरिदबिक्रीको कागजात बुझाउने तयारी कम्पनीको छ । त्यसो त, महानगरमा नक्सा पास र सम्पत्ति कर बुझाउनेबारे मणिपालले अदालतमा दायर गरेको मुद्दा विचाराधीन अवस्थामा छ । होल्डिङ्सले नेपाल सरकारलाई बुझाउनुपर्ने करबापतको झन्डै १ अर्ब रुपैयाँ बुझाउने बताए पनि पोखरा महानगरपालिकाको जिम्मा भने नदिने भएको छ । हालै सार्वजनिक महालेखा परीक्षकको प्रतिवेदनअनुसार आर्थिक वर्ष २०७६७७ सम्म नक्सा पास, वातावरण शुल्क र सम्पत्ति करबापत २८ करोडभन्दा बढी रुपैयाँ महानगरलाई बुझाउनुपर्नेछ । मणिपालले भने भवन निर्माण सम्पन्न भएको चार वर्षभित्रै नक्सापास शुल्क बुझाए पनि तत्कालीन उपमहानगरपालिकाको कार्यालयले सम्पन्नताको प्रमाणपत्र नदिएको दाबी गर्दै आएको छ । निजी जमिनको सम्पत्ति कर बुझाए पनि सरकारी जग्गाको सम्पत्ति कर नबुझाउने मणिपालको अडान छ । यी दुवै कर कसले बुझाउने भन्ने टुंगो नलगाई मणिपाल खरिदबिक्री भएको हो । मणिपालले जनकपुरमा मेडिकल कलेज र इन्जिनियरिङ कलेज खोल्न ४० बिघा जमिन खरिद गरेको थियो भने २० बिघा सरकारी जग्गा भाडामा लिएको थियो । पोखराको अस्पताल बिक्रीसँगै ४० बिघा जमिनसमेत बापो होल्डिङ्सको नाममा हुनेछ । पोखरामा कलेज सञ्चालनमा आएपछि सन् १९९८ मा ७ सय ५० बेडको अस्पताल स्थापना भएको थियो । हाल ९ सय बेडको यो प्रदेशकै ठूलो निजी अस्पताल हो । यहाँ झन्डै १ हजार १ सय कर्मचारी कार्यरत छन् । काठमाडौं विश्वविद्यालयबाट सम्बन्धनप्राप्त मेडिकल कलेजमा वार्षिक १ सय जना विद्यार्थीले एमबीबीएस पढ्न पाउँछन् । एमडीएमएस र नर्सिङका कोर्स पनि कलेजले सञ्चालन गर्छ ।"
नयाँ टाटा सफारी अब नेपालमा,"काठमाडौं (कास) टाटा मोटर्सको नेपालका लागि एक मात्र आधिकारिक वितरक सिप्रदी ट्रेडिङ प्रालिले टाटाको नयाँ गाडी ल्याएको छ । कम्पनीले प्रिमियम एसयूभी नयाँ टाटा सफारी सार्वजनिक गरेको हो । यस नयाँ टाटा सफारीको सुरुवाती म्ल्यू ८१ लाख ९९ हजार रुपैयाँ छ । यसमा सात सिट क्षमताले ग्राहकलाई आकर्षित गर्ने कम्पनीको भनाइ छ । टाटा सफारीमा २० लिटरको इन्जिन छ । साथै चौडा ह्विल बेस, म्याजिस्टिक प्यानोरोमिक सन् रुफ, यासवुड फिनिस्ड् ड्यासबोर्ड र ८८ इन्चको फ्लोटिङ आइज्ल्यान्ड इन्फोटेन्मेन्ट सिस्टम यसको विशेषता रहेको कम्पनीले जानकारी दिएको छ ।"
बूढानीलकण्ठमा एभरेस्टको शाखा,काठमाडौं (कास) एभरेस्ट बैंकले काठमाडौंको बूढानीलकण्ठमा आफ्नो १०५औं शाखा सञ्चालनमा ल्याएको छ । बिहीबारदेखि बैंकले उक्त शाखा उद्घाटन गरी सञ्चालनमा ल्याएको हो । बैंकका कार्यवाहक प्रमुख कार्यकारी अधिकृत सन्धिरकुमार र बूढानीलकण्ठ नगरपालिकाका३ का वडाध्यक्ष बालकृष्ण श्रेष्ठले शाखा कार्यालयको संयुक्त उद्घाटन गरे ।
सहिद गंगालाललाई हिमालयनको ६ लाख,काठमाडौं (कास) हिमालयन बैंकले बाँसबारीस्थित सहिद गंगालाख राष्ट्रिय हृदय केन्द्रलाई आर्थिक सहयोग गरेको छ । बैंकले सो अस्पतालका वार्ड मर्मत तथा सम्भारका लागि ६ लाख ९२ हजार ९ सय ६२ रुपैयाँ सहयोग गरेको हो । बैंकले आफ्नो सामाजिक उत्तरदायित्वअन्तर्गत अस्पताललाई सो सहयोग गरेको जानकारी दिएको छ ।
बूढानीलकण्ठमा चारतारे होटल,"काठमाडौं (कास) बूढानीलकण्ठ नगरपालिकामा चारतारे होटल पवेरा सञ्चालनमा आएको छ । आधुनिक सुविधा र संस्कृतिसहित एक पहिचान स्थापित गर्न परम्परागत नेपाली बुटिक होटल सञ्चालन गरिएको होटलले जानकारी दिएको छ । होटल पवेराले आन्तरिक पर्यटकलाई लक्ष्य गरी अतिरिक्त सुविधासहितको आकर्षक प्याकेज ल्याएको छ । होटलमा रोयल लुक्स सामग्री, स्थानीय उत्पादन, हस्तकला र आधुनिक बाथ टब, सातौं तलामा स्विमङ पुल, जिम खाना, आकर्षक मनोरम दृश्यलगायत विशेषता रहेको होटलका प्रबन्ध निर्देशक राधेश्याम थापाले जानकारी दिए ।"
सिटी एक्सप्रेस र ए वान एक्चेन्जबीच रेमिट सम्झौता,काठमाडौं (कास) सिटी एक्सप्रेस मनी ट्रान्सफर र कुवेतको ए वान मुल्लाह एक्सचेन्जबीच रेमिट्यान्स कारोबारसम्बन्धी सम्झौता भएको छ । सम्झौताअनुसार कुवेतमा रहेका नेपालीले उक्त रेमिट्यान्समार्फत नेपालमा सजिलै रकम पठाउन सक्छन् ।
नेपाल एसबीआई र सिप्रदी ट्रेडिङबीच कर्जा सम्झौता,काठमाडौं (कास) नेपाल एसबीआई बैंक र सिप्रदी ट्रेडिङ प्रालिबीच सिप्रदीका ग्राहकलाई टाटा गाडीको खरिदमा हायर पर्चेज कर्जा उपलब्ध गराउने सम्झौता भएको छ । बैंकका रिटेल तथा एसएमई प्रमुख बद्रीलाल अमात्य र सिप्रदीका महाप्रबन्धक अनुपमणि ढकालले सम्झौतापत्रमा हस्ताक्षर गरे ।
एनएमबी र ऊर्जा प्रवर्द्धन केन्द्रबीच सम्झौता,काठमाडौं (कास) एनएमबी बैंकले दोस्रो कार्यकालका लागि ह्यान्डलिङ बैंकको विशिष्टीकृत सेवा प्रदान गर्न वैकल्पिक ऊर्जा प्रवर्द्धन केन्द्रकेन्द्रीय नवीकरणीय ऊर्जा कोषसँग सम्झौता गरेको छ । बैंकले २०१८ को जनवरीदेखि केन्द्रीय नवीकरणीय ऊर्जा कोषका लागि ह्यान्डलिङ बैंकको भूमिकामा कार्य गर्दै आएको छ ।
मेगाका ग्राहकलाई ओममा १० प्रतिशत छुट,काठमाडौं (कास) मेगा बैंक नेपालका ग्राहकले काठमाडौंको चाबहिलस्थित ओम अस्पताल तथा रिसर्च सेन्टरमा छुट पाउने भएका छन् । बैंक र अस्पतालबीच भएको सम्झौताअनुसार ग्राहकले बैंकका डेबिट तथा क्रेडिट कार्डको प्रयोगमा १०५० प्रतिशतसम्म छुट पाउनेछन् ।
आरबीबी म्युचुअल फन्ड१ नेप्सेमा सूचीकृत,काठमाडौं (कास) राष्ट्रिय वाणिज्य बैंक (आरबीबी) को कोष प्रवर्द्धक रहेको आरबीबी म्युचुअल फन्ड१ नेपाल स्टक एक्सचेन्ज (नेप्से) मा सूचीकृत भएको छ । बैंकको उक्त फन्डअन्तर्गत सञ्चालित पहिलो बन्दमुखी योजना आरबीबी म्युचुअल फन्ड१ प्रतिइकाइ १० रुपैयाँका दरले एक अर्ब २५ करोड रुपैयाँ नेप्सेमा कारोबार हुन सक्ने गरी सूचीकृत भएको हो । यसका लागि नेप्सेका निमित्त प्रमुख कार्यकारी अधिकृत निरञ्जन फुँयाल र आरबीबी मर्चेन्ट बैंकिङ लिमिटेडका प्रमुख कार्यकारी अधिकृत बद्रीप्रसाद प्याकुरेलले सम्झौतापत्रमा हस्ताक्षर गरे ।
भारतको लज्जास्पद हार,"लिड्स (एएफपी) ओली रोबिन्सनले ५ विकेट लिएपछि इंग्ल्यान्डले शनिबार भारतलाई तेस्रो टेस्टमा एक इनिङ्स र ७६ रनले पराजित गरेको छ । चौथो दिनको खेलमै विजय हात पारेर इंग्ल्यान्डले ५ टेस्टको शृंखला ११ को बराबरीमा ल्याएको छ । इंग्ल्यान्डले लर्डसको दोस्रो टेस्ट १ सय ५१ रनले जितेको थियो । भारतले २१५२ बाट शनिबार खेल सुरु गरेको थियो र १९३ ओभर खेलेपछि टोलीले बाँकी रहेको ८ विकेट ६३ रनमै गुमायो । रोबिन्सनले ६५ रन खर्चेर ५ विकेट लिए । पहिलो इनिङ्समा २ विकेट लिएका उनी म्यान अफ द म्याचमा चुनिए । भारतको दोस्रो इनिङ्स २ सय ७८ रनमा समेटिएको थियो । जबकि पहिलो इनिङ्समा भारतले टस जितेपछि ७८ रनमात्र बनाउन सकेको थियो । जेम्स एन्डरसनले ६ रनमा भारतको सुरुआती ३ विकेट लिएर पहिलो इनिङ्स भत्काएका थिए । स्टुवार्ट ब्रोड, जोफ्रा आर्चर, मार्क उड, क्रिस वोक्स र ओली स्टोन चोटका कारण खेल्न नसकेको अवस्थामा चौथो टेस्ट खेलिरहेका रोबिन्सनले इंग्ल्यान्डको तीव्र गतिको बलिङमा आफ्नो बलियो उपस्थिति देखाए । अलराउन्डर बेन स्टोक्स पनि मानसिक स्वास्थ्यको कारण देखाएर नखेलेका अवस्थामा रोबिन्सन चम्किएका हुन् । यसै वर्ष अन्तर्राष्ट्रियस्तरमा उदाएको मात्र अवस्थामा उनीमाथि विगतमा गरेको रंगविरोधी ट्वीटका कारण ८ खेलको प्रतिबन्ध लगाइएको थियो, त्यसमा ५ खेलको निलम्बन समय फैसला आउनुअघि नै सकिसकेको थियो । दिनको सुरुआतबाटै इंग्ल्यान्डले नयाँ बल लिएको थियो । चेतेश्वर पुजाराले आफ्नो अघिल्लो दिनको स्कोर ९१ रनमा कुनै रन थप्न सकेनन् । पुजाराले छाडेको बलमा रोबिन्सनले उनलाई एलबीडब्लू आउट गरे । त्यसलगत्तै कप्तान विराट कोहली ५५ रनमा आउट भएपछि इंग्ल्यान्डले टेस्ट पूर्णरूपमा आफ्नो नियन्त्रणमा लियो । कोहलीले शृंखलामा पहिलो अर्धशतक बनाएका हुन् । सन् २०१९ को जनवरीमा अस्ट्रेलियाविरुद्ध सिड्नीमा १ सय ९३ रन बनाएयता पुजाराले शतक बनाउन सकेका छैनन् । रोबिन्सनको बल छाडेको अवस्थामा बल प्याडमा लागेपछि पुजारा आउट भए । अम्पायरले त्यसमा नटआउटको निर्णय दिए । तर रोबिन्सनले इंग्ल्यान्डका कप्तान जो रुटसँग परामर्श गरी रिभ्यु लिएपछि पुजाराको १ सय ८९ बलको इनिङ्स रोकिएको थियो । एन्डरसनले कोहलीलाई ४६ रनमा आउट गरे, तर कोहलीले रिभ्यु लिँदा बल ब्याटमा नभई प्याडमा लागेको देखिएको थियो । रोबिन्सनले कोहलीलाई पहिलो स्लिपमा रुटको हातबाट क्याच गराए । उपकप्तान अजिन्क्या रहाने १० रनमा एन्डरसनको बलबाट यस्तै तरिकाले आउट भए । रहानेले विकेटकिपर जोस बटलरलाई क्याच थमाए । ऋषभ पन्त स्टम्पबाहिरको बल हान्न खोल्दा १ रनमै रोबिन्सनको बलमा क्रेग ओभरटनबाट तेस्रो स्लिपमा समातिए । अब प्रश्न यतिमात्र थियो भारतले भोजनपछि पनि खेल लम्ब्याउन सक्छ कि सक्दैन । भारतका तल्लोक्रमका ब्याट्सम्यानले शनिबार खेलमा माथिल्लोक्रमका ब्याट्सम्यानले भन्दा राम्रो खेले पनि भ्रमणकारी टोली भोजनअगाडि नै अलआउट भयो । रवीन्द्र जडेजाले छिटो गतिमा ३० रन बनाए । मोहम्मद सिराजलाई स्लिपमा क्याच गराएका ओभरटनले ४७ रन खर्चेर ३ विकेट लिए । यो टेस्ट व्यक्तिगत रूपमा रुटका लागि विशेष थियो । योर्कसायरको आफ्नो मैदानमा उनकै १ सय २१ रन मदतमा इंग्ल्यान्डले पहिलो इनिङ्समा ४ सय ३२ रन बनाएको थियो । शृंखलामा यो उनको तेस्रो र वर्षको छैटौं टेस्ट शतक हो । ओपनरद्वय रोरी बनर्स र हसिब हमिदले बाहेक डम सिब्लीको स्थानमा ल्याइएका डेविड मालनले ७० रन बनाए । चौथो टेस्ट बिहीबार ओभलमा सुरु हुनेछ ।"
म्याकफेडनलाई १८ औं पदक,"टोकियो (एएफपी) ह्वीलचियर रेसिङकी अमेरिकी महान् खेलाडी तात्याना म्याकफेडनले शनिबार १८ औं पारा ओलम्पिक पदक जितेकी छन् । फेन्सिङकी विश्वविख्यात इटलियन खेलाडी बेट्रिस (बेबे) भियोले स्वर्ण रक्षा गरेकी छन् । प्रतियोगिताको चौथो दिन शनिबार कुल ५४ स्वर्ण पदकको छिनोफानो भयो । त्यसमध्ये ओलम्पिक रंगशालामा एथलेटिक्सको मात्र १७ स्पर्धाको फाइनल भएको थियो । म्याकफेडनले टी ५४ अन्तर्गत ५ हजार मिटर ह्वीलचियर रेसिङमा कांस्य पदक जितिन् । सन् २००८ यता हरेक ओलम्पिकमा उनले पदक विजेता भएर पोडियममा उभिने सौभाग्य पाइरहेकी छन् । उनले टोकियोमा प्रतिस्पर्धा गर्न सक्नु नै आफ्ना लागि सबैभन्दा ठूलो जित भएको प्रतिक्रिया दिएकी छन् । सन् २०१७ मा हाइपरकोगुलेबल स्टेट्स (रगतको जम्ने विकारसम्बन्धी रोग) पत्ता लागेपछि निको हुन दुई वर्ष लागेको थियो । मेरो खुसीको सीमा छैन, ३२ वर्षीया म्याकफेडनले भनिन् । जो रुसमा जन्मिएकी थिइन् र ६ वर्षको उमेरमा अमेरिकी आमाबाबुले धर्मपुत्रीका रूपमा स्वीकार गर्नुअघिसम्म अनाथलयमा बसेकी थिइन् । थपिन्, म विल्कुलै एक अँध्यारो ठाउँमा पुगिसकेकी थिएँ किनभने मलाई सन्चो हुन २० महिना लागेको थियो र त्यो २० महिनामा धेरैले आफूलाई तयार गरिसकेका थिए । उनले आफ्नै टिमकी सुजाना स्कारोनीले स्वर्ण जित्दा आफूले कांस्य जित्न सकेकामा आश्चर्यजनक भाव प्रकट गरेकी थिइन् । नेदरल्यान्ड्सकी लेउर जोङले महिला टी ६४ लङजम्पमा स्वर्ण जितेकी छन् । ६१६ मिटर जम्प गरी उनले साबिक विजेता फ्रान्सेली मारी एमिली ली फुरलाई हराइन् । तीनपल्टकी पारा ओलम्पिक स्वर्ण विजेता ली फुरले प्रतियोगितापछि संन्यास घोषणा गरेकी छन् । टोकियोमा मैले आफ्नो करिअर अन्त्य गर्ने समय आएको ठानेको छु, ३२ वर्षीया ली फुरले भनिन्, मलाई मेरो यो प्रदर्शन र यी असाधारण प्रतिस्पर्धीहरूप्रति गर्व छ । कुनै पछुतो छैन । ट्र्याकबाट टाढा इटालीकी भियोले ह्विलचियर फेन्सिङतर्फ व्यक्तिगत फोइलमा स्वर्ण रक्षा गरी प्रतियोगिताको सुरुआत गरेकी छन् । उनी विश्वकै चर्चित पारा खेलाडीमध्येकी एक हुन् । ११ वर्षको उमेरमै मेनेन्जाइटिसका कारण दुवै खुट्टा र दुवै हातको कुहिनासम्मको भाग गुमाएकी भियो प्रारम्भिक चरण र क्वाटरफाइनलका सबै खेल जितेर सेमिफाइनल पुगेकी थिइन् । त्यसपछि स्वर्ण जित्न उनलाई कठिन भएन । स्पेनमा एक चिकित्सकको रूपमा कोरोना महामारीविरुद्धको कठिन लडाइँ लडेकी सुसाना रोड्रिग्वेजले पीटीभीआई ट्रायथलनमा स्वर्ण पदक जितिन् । बिरामीलाई गम्भीर रोगमुक्त बनाउन सहयोग गर्ने जिम्मेवारीबाट बचेको समयमा अभ्यास गर्ने सुसानाले आइतबार ओलम्पिक रंगशालामा १५ सय मिटर दौडमा पनि प्रतिस्पर्धा गर्नेछिन् ।"
आर्सनलमाथि सिटी हाबी,"म्यानचेस्टर (एएफपी) म्यानचेस्टर सिटीले शनिबार इंग्लिस प्रिमियर लिगमा आर्सनललाई ५० ले पराजित गरेको छ । आर्सनलको सन् १९५४ यताको यो सबैभन्दा खराब सुरुआत हो । सिजनको पहिलो तीन प्रिमियर लिग खेल हारेको आर्सनलले त्यसमा कुनै गोल गरेको छैन । यसले आर्सनलका व्यवस्थापक मिकेल अर्टेटामाथि ठूलो दबाब तेर्स्याएको थियो । सिटीका पूर्वसहायक व्यवस्थापक अर्टेटाले सशक्त आक्रामक भएको टोलीविरुद्ध ब्याक थ्री खेलाउने निर्णय महँगो परेको थियो । टोटेनहमका कप्तान ह्यारी केन र युभेन्ट्सबाट पोर्चुगिज स्टार क्रिस्टियानो रोनाल्डोलाई भित्र्याउन असफल भए पनि सिटीले उपाधि रक्षाका लागि आफ्नो बलियो दाबेदारिता देखाएको छ । इल्काय गुन्डोगनले सातौं मिनेटमा खोलेको सिटीको खातामा फेरान टोरेजले १२ औं मिनेटमा दोस्रो गोल थपे । जाओ क्यान्सेलोमाथि दुवै खुट्टाले ट्याकल गरेपछि ग्रान्ट साकालाई ३५ औं मिनेटमा सिधा रातो कार्ड दिइएको थियो । आर्सनलमा छैटौं वर्ष खेलिरहेका उनले क्लब फुटबलमा १२ औं पटक रातो कार्ड पाएका हुन् । मध्यान्तरपूर्व सिटीबाट ग्याब्रियल जेससले तेस्रो गोल गरे । दोस्रो हाफमा रोड्रिगो र टोरेजले गोल थपे । प्रिसिजनदेखि सिटी मैदानबाहिर बढी चर्चामा रहिरह्यो । ज्याक ग्रेलिसलाई १० करोड पाउन्डमा एस्टन भिल्लाबाट लिए पनि केनलाई सिटीसँग जोडेर धेरै हेरिएको थियो । तर, सिटीले लिन नसकेका इंग्ल्यान्डका कप्तान केन यो सिजन टोटेनहममै रहने जनाइसकेका छन् । अर्को सनसनी चर्चा रोनाल्डो इतिहाद आउने कारण भएको थियो । तर अघिल्लो दिन रोनाल्डो पनि सिटीको सहरी प्रतिद्वन्द्वी युनाइटेड फर्किसकेका छन् । केभिन डी ब्रुयन र रहिम स्टर्लिङ घाइते रहेको अवस्थामा रियाद महारेजलाई बेन्चमा राखे पनि पेप ग्वार्डिओलासँग बलियो अग्रपंक्ति रहेको थियो । जबकि अर्टेटाले प्रिसिजनमा नयाँ खेलाडी किन्न १३ करोड पाउन्ड खर्च गरिसकेका छन् । नयाँ अनुबन्धित मार्टिन ओडगार्डलाई उनले पहिलो रोजाइमा उतारेका थिए भने आरोन राम्सडेल, नुनो टाभारेज र अल्बर्ट साम्बी लोकोन्गालाई बेञ्चमा राखेका थिए । ५ करोड पाउन्डमा ल्याइएका बेन ह्वाइट कोभिड१९ का कारण आर्सनल टोलीबाहिर थिए । अर्टेटाको ब्याक थ्री सिड कोलासिनक, रोब होल्डिङ र कालुम चेम्बर्सको रक्षापंक्तिलाई गुन्डोगनले सातौं मिनेटमा हेड गोल गर्दै भत्काइदिएका थिए ।"
