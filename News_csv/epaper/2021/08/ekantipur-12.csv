शीर्षक,विवरण
गोर्खामाथि दुई शताब्दीदेखि विभेद,"साथै, गोर्खा सैनिकहरूलाई नेपालका मित्रराष्ट्रका विरुद्ध युद्धमा प्रयोग गरिने छैन भन्ने पनि लेखिएको छ । तर, बेलायत स्वयंले भाडाका सेनाजस्तो व्यवहार गरेको भन्दै भूपू गोर्खा आहत छन् । गोर्खा भूतपूर्व सैनिक संघ (गेसो) का सभापति कृष्णकुमार राईका अनुसार गोर्खा सैनिकले भन्दा बेलायतीले २ सय ९८ प्रतिशत बढी रकम पाउँछन् । हामीसँग लड्ने बेलायतीले करिब २ लाख ४० हजार रुपैयाँ पेन्सन पाउँछन् भने हामीले महिनामा ६० हजार मात्र पाउँछौं । यो पैसाको मात्र होइन, आत्मसम्मानको पनि विषय हो । बेलायती सेनामा भर्ती भएका सबैलाई समान पेन्सन र सुविधा, समान निःशुल्क स्वास्थ्य सुविधा, चित्तबुझ्दो क्षतिपूर्ति, वयस्क छोराछोरीलाई बेलायतमा निःसर्त आवासीय भिसा र विधवालाई समान पेन्सनको व्यवस्थालगायत माग राख्दै आएका छन् । तर, बेलायत सरकारले यस विषयमा कुनै प्रतिक्रिया दिएको छैन ।गोर्खा सैनिकको पछिल्लो आन्दोलनका विषयमा चासो राख्दै नेपालको परराष्ट्र मन्त्रालयले संयुक्त संघर्ष समितिलाई आइतबार पत्र पठाउँदै अनशन नगर्न भनेको छ । समस्याको दिगो समाधानका लागि वार्ता नै एक मात्र विकल्प हो भन्नेमा नेपाल सरकार र पूर्वगोर्खा सैनिकका प्रतिनिधि संस्थाबीच मतैक्य रहँदै आएको छ । तर, हालै प्रारम्भ भएको रिले तथा आमरण अनशनजस्ता विरोध कार्यक्रमले समस्याको कूटनीतिक समाधान खोज्ने प्रयास सार्थक हुन नसक्ने हुँदा विरोध कार्यक्रम फिर्ता लिइदिनुहुन निर्देशानुसार पुनः अनुरोध छ, पत्रमा भनिएको छ ।त्यस्तै, प्रतिनिधिसभा अन्तर्राष्ट्रिय सम्बन्ध समितिको सोमबार बसेको बैठकले भूतपूर्व ब्रिटिस गोर्खा सैनिकको माग सम्बोधन गर्न बेलायतसँग कूटनीतिक वार्ताका लागि उच्चस्तरीय समिति गठन गर्न सरकारलाई निर्देशन दिएको छ । अनशनको गाम्भीर्यलाई ध्यानमा राखी समितिले उच्चस्तरीय वार्ता समिति गठन गरी बेलायत सरकारसँग अविलम्ब वार्ता थाल्न सुझावसहित निर्देशन दिएको छ, समितिकी सभापति पवित्रा निरौला खरेलले कान्तिपुरसँग भनिन् ।परराष्ट्र मन्त्रालयले २०७६ माघ २९ मा नेपालस्थित बेलायती दूतावासलाई भूतपूर्व ब्रिटिस गोर्खा सैनिकको गुनासाबारे कूटनीतिक नोट पठाएको थियो । त्यो नोटमा गुनासा समाधान गर्न नेपाल सरकार र बेलायत सरकारबीच औपचारिक रूपमा छलफल गरी त्रिपक्षीय (नेपालभारतबेलायत) सन्धि पुनरावलोकन गर्न चाहेको स्पष्ट पारेको थियो । नेपाली पक्षले उक्त पत्र पठाएको डेढ वर्ष भइसक्दासमेत बेलायती पक्षले कुनै प्रतिक्रिया नदिएपछि नेपालले फेरि पत्राचार गरेको छ । संघर्ष समितिलाई लेखिएको पत्रमा भनिएको छ, संयुक्त प्राविधिक समितिको प्रतिवेदनका आधारमा आगामी चरणको वार्ता गर्न अनुरोध गर्दै बेलायत सरकारलाई आजै पत्राचार गरिएको छ । ब्रिटिस गोर्खा सैनिकबारे बेलायत सरकारले पनि विभिन्न समयमा विभिन्न अध्ययन टोली बनाएर प्रतिवेदनसमेत सार्वजनिक गरेको छ । सन् २०१८ मा नेपाल सरकार, बेलायती सरकारको ब्रिटिस गोर्खा भेट्रानको संयुक्त प्राविधिक कमिटी र सन् २०१४ मा सांसद ज्याकी डोलेप्रिइसको नेतृत्वमा गठित बेलायती संसदीय समूहले गोर्खाली विषयमा प्रतिवेदन तयार गरेका थिए ।बेलायतले नेपालमा गोर्खा भर्ती गर्ने र नेपाली गोर्खालाई प्रशिक्षणपछि सिधै सिंगापुर र ब्रुनाईमा लगेर काम लगाउने गर्दै आइरहेको छ । सुरक्षा प्रदान गरेबापत बेलायतले सिंगापुर र ब्रुनाईसँग बढी रकम लिएर नेपाली गोर्खालाई कम रकम दिने गरेको छ ।बेलायतले अहिले १४ हजारसम्म नेपाली नागरिकलाई भर्ती गर्न सक्ने प्रावधान बनाएको छ । सन् २०१५ देखि बेलायती सरकारले अब सेनालाई पेन्सन नदिने नियम ल्याएपछि भर्ती हुने घरेलु तथा विदेशी नागरिकहरूमा कमी आएको छ, संयुक्त संघर्ष समितिनेपालका महासचिव एसबी घिसिङ भन्छन् । बेलायतले कमनवेल्थ (उपनिवेश भएका मुलुक) बाट सैनिक भर्ती गर्ने गरेको थियो तर सन् २०१५ पछि भर्ना हुनेको संख्यामा कमी भएको छ । संसद्को अन्तर्राष्ट्रिय सम्बन्ध समितिले सन् २०१९ मार्च १५ मा पनि भूतपूर्व गोर्खा सैनिकका गुनासालाई प्राथमिकताका साथ अघि सम्बोधन हुने वातावरण मिलाउन नेपाल सरकारलाई निर्देशन दिएको थियो । तत्कालीन प्रधानमन्त्री केपी शर्मा ओलीले सन् २०१९ जुन ११ मा बेलायत भ्रमण गर्दा समकक्षी थेरेसा मेसँगको भेटमा दुई मुलुकबीच छलफल गरेर भूतपूर्व गोर्खा सैनिकका गुनासा समाधान गर्नुपर्ने धारणा व्यक्त गरेका थिए । नेपालले पत्रमार्फत स्मरण गराउँदा पनि बेलायत सरकारले यो विषयमा ठोस प्रतिक्रिया दिएको छैन ।"
चुनौतीपूर्ण पुनरागमन,"विगतमा भएका गलत काम सच्याउने, राम्रा कामलाई अघि बढाउने नयाँ कार्यक्रम र भिजनसहित प्राधिकरण फर्किएको उनले टिप्पणी गरे । २०७३ भदौमा पहिलो पटक प्राधिकरणको कार्यकारी निर्देशक नियुक्त भएका घिसिङ गत भदौमा बिदा भएका थिए । आफूले नेतृत्व सुरु गर्दा ३५ अर्ब सञ्चिति घाटामा रहेको प्राधिकरणलाई आफ्नो कार्यकालको अन्तिम वर्षमा उनले सरकारी संस्थानमध्ये सबैभन्दा बढी नाफा कमाउने निकाय बनाएका थिए । घिसिङले आफ्नो चारवर्षे कार्यकालमा विद्युत् चुहावटलाई २६ बाट १५ प्रतिशतमा झारेका थिए । गत आर्थिक वर्षमा प्राधिकरणले १० अर्ब ९० करोड नाफा गर्ने अनुमान गरिएको भए पनि आर्थिक वर्ष सकिँदा प्राधिकरणको नाफा ३ अर्ब ३८ करोडमा सीमित भएको छ भने चुहावट बढेर १७ प्रतिशत पुगेको अनुमान छ । दोस्रो कार्यकाल सुरु गरेलगत्तै कान्तिपुरसँगको कुराकानीमा घिसिङले विगतमा भएका राम्रो निर्णयलाई निरन्तरता दिने र गल्ती भएको रहेछ भने सच्याउने बताए । मन्त्रिपरिषद्को सोमबारको निर्णयअनुसार घिसिङ दोस्रो पटक कार्यकारी निर्देशकमा नियुक्त भएका हुन् । उनलाई प्राधिकरण भित्र्याउन सरकारले प्राधिकरणका पूर्वकार्यकारी निर्देशक हितेन्द्रदेव शाक्यलाई जल तथा ऊर्जा आयोगमा सरुवा गरेको छ । सोमबारकै मन्त्रिपरिषद् बैठकले शाक्यलाई प्राधिकरणको कार्यकारी निर्देशककै सरह सेवासुविधा दिने गरी आयोगमा नियुक्त गर्ने निर्णय गरेको हो । सोमबार प्राधिकरणबाट बिदा भएका शाक्यले नयाँ जिम्मेवारी सुरु गरेका छैनन् ।"
प्राधिकरण बिग्रिए धेरै क्षेत्र बिग्रिन्छ,"दीर्घकालीन रूपमा विद्युत्मा आत्मनिर्भर बन्नका लागि स्वदेशी लगानीमा ठूल्ठूला आयोजना बनाउनुपर्छ । यसका लागि धेरै योजना अघि बढाउनुपर्नेछ । जलाशययुक्त आयोजनाहरू तत्काल सुरु गर्नुपर्छ । यसलाई प्राथमिकता दिएर अघि बढ्छौं । अहिले दूधकोसी, बूढीगण्डकी, पश्चिम सेतीजस्ता केही आयोजनाहरू निर्माणमा जान सक्ने अवस्थामा छन् । यीबाहेक अपर अरुण, तामाकोसी५, चैनपुर सेती, फुकोट कर्णालीलाई अघि बढाउनुपर्नेछ । दीर्घकालीन रूपमा विद्युत् माग धान्न ठूला परियोजना सुरु गर्नुपर्ने बेला भइसकेको छ । प्रसारण लाइनका धेरै परियोजना पूरा गर्नुपर्नेछ । विद्युत् माग बढाउन वितरण लाइनको विस्तार पनि आवश्यक छ । वितरणलाई अटोमेसन गर्ने र स्मार्ट मिटर प्रयोग गरेर उपभोक्तालाई दिइने सेवा प्रवाहमा चुस्तता ल्याउने पनि मेरो प्राथमिकता हुनेछ । प्राधिकरणमा प्रविधिको हस्तक्षेप नगरी दीर्घकालीन रूपमा चल्न सक्दैन । कर्मचारीको कल्चर, मान्यतालाई पनि परिवर्तन गर्नुपर्छ । प्राधिकरणलाई प्रविधिमा आधारित बनाउन पनि मेरो ध्यान हुनेछ । देशभर विद्युतीकरण गर्ने कामलाई २ वर्षभित्र सम्पन्न गर्ने पनि प्राथमिकता हुनेछ । योबाहेक काठमाडौंमा तार भूमिगत गर्ने कामलाई तीव्रता दिनुपर्नेछ । दोस्रो कार्यकाललाई जीवनकै ठूलो चुनौती भन्नभयो, किन ?हिजोको अवस्थामा जे काम गरेर एउटा उचाइ बनाएको छु । त्योभन्दा माथि जानका लागि मैले धेरै काम गर्नुपर्ने छ । मेरा लागि हिजो र आजको परिस्थिति पनि सहज नहुन सक्छ । हिजोको एउटा टिम थियो । आज नयाँ टिम बनाउनुपर्ने हुन्छ । पहिलाका टिममा भएका धेरै साथीहरू रिटायर हुनुभएको छ । राजनीतिक र सामाजिक वातावरण पनि चुनौतीपूर्ण हुन सक्छ । ठूला आयोजनाहरू अघि बढाउन सबैको सहयोग आवश्यक पर्छ । हिजो लोडसेडिङ अन्त्य गर्न सबैले सहयोग गर्नुपर्ने अवस्था थियो, यस्तै सहयोग पाउन मैले फेरि काम गर्नुपर्छ । हिजोको दिनमा बनेको मेरो विश्वसनीयताको रक्षा आगामी दिनको कामले गर्नेछ । यी सबै चुनौती स्वीकार गरेर आएको हुँ । सरकारले दिएको जिम्मेवारी पूरा गर्नेछु । सरकारले मलाई यहाँ उपयुक्त देखेर जिम्मेवारी दिएको हो । तपाईंले विगतको गल्ती सच्याउने भन्नुभयो ? विगतमा के गल्ती भएको थियो ? हिजोको दिनमा निर्णय प्रक्रियामा केही गल्ती भएर प्राधिकरण तल गएको रहेछ भने त्यसलाई सच्याउने भनेको हो । हिजोको व्यवस्थापनले गरेको राम्रो कामलाई निरन्तरता दिने र गल्ती भएको रहेछ भने सच्याउने हो । अहिले झ्यापझ्याप बत्ती जाने गुनासो धेरै छ । तपाईं आएपछि कति दिनमा यो समस्या समाधान होला ? कहाँकहाँ समस्या छ भनेर हामी बुझ्दै छौं । छलफल गरिरहेका छौं । मैले भरपर्दो र गुणस्तरीय विद्युत् प्रवाहलाई प्राथमिकतामा राखेको छु । समस्या पहिचान गरेर अघि बढ्छौं ।"
कोभिडमा झन् ठूलो भीड,"(काठमाडौं)  खोप लगाएको प्रमाण क्यूआर कोड लिन दैनिक एक हजारभन्दा बढी निवेदन पर्न थालेका छन् । तर, स्वास्थ्य सेवा विभागले अनलाइन फाराम भर्नेमध्ये दिनमा एक सय मात्र कोड वितरण गरिरहेको छ । त्यसैले विदेश जाने युवा अत्तालिएका छन् । सर्वसाधारणलाई खोपको प्रमाणीकरण गर्न मात्रै होइन, राहदानी लिन पनि उस्तै सास्ती खेप्नुपर्ने अवस्था छ । निषेधाज्ञा खुकुलो भएसँगै मेसिन रिडेबल पासपोर्ट (एमआरपी) लिनेको संख्या ह्वात्तै बढेको छ । राहदानी विभागमा राहदानी लिनेको लाम दिनहुँ तन्किँदो छ ।स्वास्थ्य सेवा विभागको एकीकृत स्वास्थ्य सूचना व्यवस्थापन शाखाले क्यूआर कोड वितरण गर्छ । अनलाइनबाट मात्र दिनमा हजार आवेदन पर्छन् तर अनलाइनको भर नपर्ने र भर्न नजान्नेहरू सिधै विभागमा जान्छन् । त्यहाँ झन् ठूलो भीड छ । स्वास्थ्य तथा जनसंख्या मन्त्रालयले बुधबार सूचना जारी गरी थप आवेदन अनलाइनबाट मात्रै लिने जनाएको छ । विभागको परिवार कल्याण महाशाखाका प्रमुख डा तारानाथ पोखरेलका अनुसार जनशक्ति पर्याप्त नभएका कारण अनलाइनबाट क्यूआर दिने प्रक्रिया केही ढिलो भइरहेको हो । एकै चोटिमा धेरै जनाले अनलाइन फाराम भरेको र हामीसँग जनशक्ति सीमित रहेकाले ढिलाइ भएको हो, उनले भने, १० हजारभन्दा बढीले अनलाइन फाराम भरिसके । सबै जना क्यूआर कोडतर्फ आकर्षित हुँदा ढिलाइ भएको उनी बताउँछन् । बाँके कोहलपुरका लक्ष्मण योगी टेकुस्थित शुक्रराज ट्रपिकल तथा सरुवा रोग अस्पतालमा बिहान ११ बजेदेखि लाइनमा बसिरहेका थिए । उनको पछाडि उभिएका थिए नेपालगन्जकै शेख नज्रु । वैदेशिक रोजगारीमा साउदी अरब जान खोप प्रमाणीकरण पत्र चाहिने भएपछि उनीहरू लाइनमा बसेका हुन् । श्यामकाजी गुरुङ खोप प्रमाणीकरणका लागि कुदेको दुई दिन भयो । हिजो कीर्तिपुरको आयुर्वेदिक अस्पताल गएँ, क्यूआर कोडसहितको कागज लिन साँझ आउनुभन्यो तर पाइएन, उनले दुखेसो पोखे । खोप प्रमाणीकरण गर्दा उडान तालिकाअनुसार प्राथमिकतामा राख्नुपर्ने उनको भनाइ छ । यहाँ भरे उडान हुनेले पाएका छैनन्, उनले भने, पर्याप्त समय भएकाले भने पहिले नै पाएका छन् ।शुक्रराज अस्पतालले खोप प्रमाणीकरण व्यवस्थित गर्न टोकन प्रणाली लागू गरेको छ तर त्यो व्यवहारमा प्रभावकारी भएको छैन । विभागको परिवार कल्याण महाशाखाअन्तर्गत खोप शाखाका प्रमुख डा झलक गौतमले पहिले घण्टौं लाइन बसेर प्रमाणीकरण गर्नुपर्ने बाध्यता भए पनि पछिल्ला दिन त्यस्ता गुनासा नआएको दाबी गरे । खोप प्रमाणीकरणका लागि धेरै अस्पताललाई अनुमति दिइएको छ, उनले भने, त्यस्तो अवस्था छ भनेर खबर आएको छैन, भीडभाड त नहुनुपर्ने हो । सशस्त्र प्रहरी बल अस्पताल, बलम्बुमा खोप प्रमाणीकरणकै लागि दैनिक २ सय जना पुग्ने गरेका छन् । अस्पतालले प्राथमिकताका आधारमा पत्र दिइरहेको कोभिड फोकल पर्सन डा प्रवीण नेपालले बताए । टिकट र भिसासहितको कागजात बुझाउनेले त्यही दिन ४ बजेसम्म खोप प्रमाणीकरण पत्र पाउँछन्, उनले भने । विभागले अनलाइन फाराम भर्न नसक्नेको हकमा राष्ट्रिय आयुर्वेद अनुसन्धान तथा तालिम केन्द्रमा गई कागजात दर्ता गर्नुपर्ने भनिए पनि मंगलबारदेखि यो सेवालाई विभागमै सारेको थियो । कोभिड फोकल पर्सन डा जितेन्द्र श्रेष्ठले सेवाग्राहीको संख्याका कारण निकै भीडभाड बढेपछि सेवा स्थगित गरिएको हुन सक्ने बताए । हामीले ठाउँ मात्र उपलब्ध गराएका हौं, स्वास्थ्य सेवा विभागकै टोली आएर क्यूआर कोडसहितको प्रमाणीकरणको काम गर्थ्यो, उनले भने, देशभर भौतिक रूपमै क्यूआर कोडसहितको प्रमाणीकरण गर्ने केन्द्र एउटा मात्र छ ।आयुर्वेद केन्द्र टाढा भएपछि टेकु विभागबाटै सेवा दिन थालेको स्वास्थ्य सेवा विभाग परिवार कल्याण महाशाखाका प्रमुख डा तारानाथ पोखरेलले बताए । अनलाइन फर्म भरेपछि दर्ता नम्बर दिइन्छ, क्यूआर कोड जेनेरेट भएनभएको हेर्न दर्ता नम्बर राखेर खोज्न सकिने उनले जानकारी दिए । तर, अनलाइन फाराम भर्नेले चार दिनसम्म पनि क्यूआर कोड सहितको प्रमाणपत्र पाएका छैनन् । बुटवलका चन्द्रबहादुर खड्काले कुवेत जान भन्दै आफ्ना कागजात बुझाएका छन् तर क्यूआर कोडसहितको प्रमाणपत्र रुजु गरेर कुवेतको स्वास्थ्य मन्त्रालयले प्रमाणित गरिसकेपछि मात्र प्रक्रिया अघि बढ्ने उनले बताए । अनलाइन फाराम भरेर रजिस्ट्रेसन भइसकेपछि दुई दिनपछि दिएको लिंक खोल्न र केही समस्या भएमा म्यासेज गर्न भन्दै फोन नम्बर दिएको हुन्छ, उनले भने, तर, चार दिन बित्दा पनि उक्त लिंकमा थिच्दा डाटा भेटिएन भन्छ, तल दिइएको नम्बरमा म्यासेज गर्दा पनि रिप्लाई आउँदैन ।वीर अस्पतालका डा सुधांशु केसीले बिहीबार क्यूआर कोडका लागि अनलाइन फाराम भरे । अनलाइनबाट सहजै लिन पाउने भएपछि उनले फाराम भरे पनि अहिलेसम्म पाएका छैनन् । सरकारले भनेको जस्तो काम भएको छ कि छैन भनेर अनलाइन फाराम भरेको हो, उनले भने, तर, काम भएको रहेनछ । त्यस्तै बागलुङका विष्णुप्रसाद शर्माको पनि समस्या उस्तै छ । शर्माले गत शुक्रबार अनलाइन फाराम भरे पनि मंगलबार साँझसम्म पनि क्यूआर कोड पाएका छैनन् । सरकारले साउन २१ देखि क्यूआर कोडसहितको विद्युतीय खोप प्रमाणपत्र दिन थालेको हो । यसका लागि भ्याक्सिन डट एमओएचपी डट जीओभी डट एनपीमा जानुपर्छ । त्यहाँ रहेको प्रमाणीकरण आवेदन फाराममा क्लिक गरेपछि मागिएको सम्पूर्ण विवरण तथा कागजातहरू अपलोड गर्नुपर्छ । कबुलियतनामा फाराम भने डाउनलोड गरेर भरेपछि पुनः फोटो खिचेर अपलोड गर्नुपर्छ । सबै प्रक्रिया पुर्याएर पेस गरिसकेपछि रजिस्ट्र्रेसन नम्बर दिइन्छ । दुई दिनपछि अनलाइन फाराम भरेकै साइटको सर्च मा गई आफ्नो दर्ता नम्बर राखेर क्यूआर कोडसहितको प्रमाणपत्र तयार भएनभएको हेर्न सकिनेछ ।त्यसैगरी, निषेधाज्ञा खुकुलो भएसँगै नारायणहिटीस्थित राहदानी विभागमा मेसिन रिडेबल पासपोर्ट (एमआरपी) लिनेको संख्या ५ गुणा पुगेको छ । इजरायलमा करिब एक हजार जनालाई रोजगारी खुलेपछि यो संख्या ह्वात्तै बढेको हो । लकडाउन र निषेधाज्ञाबाहेक अन्य सामान्य अवस्थामा दिनमा बढीमा ६ सयसम्म एमआरपी जान्थ्यो, राहदानी विभागका निर्देशक तथा प्रवक्ता राजेन्द्र पाण्डेले भने, तर, अहिले राहदानी विभाग, मुलुकभरका जिल्ला प्रशासन कार्यालयहरू र विदेशस्थित नेपाली मिसनहरूबाट गरी दिनमा ३ हजारसम्म एमआरपी वितरण भएको छ ।इजरायलमा कामदारका लागि आवेदन खुलेकाले एमआरपी लिन भीड बढेको उनले बताए । तर, मुख्य गरी लकडाउन खुलेपछि एमआरपी लिने बढेका देखिन्छन्, उनले भने । विभागका अनुसार साउन १२ देखि त्योभन्दा अघि विभागबाट वितरण भएको पासपोर्टभन्दा दोब्बर भएको हो । एक दिनमा हजारभन्दा बढी त विभागको कार्यालयबाट वितरण भइरहेको छ । त्यसपछि जिल्ला प्रशासन कार्यालय र नेपालका विदेशस्थित मिसनहरूबाट पासपोर्ट बनाउन थप आएका हुन् ।सरकारले कात्तिक १५ सम्ममा नयाँ ईपासपोर्ट (विद्युतीय राहदानी) ल्याउने सम्झौता गरेको छ । अघिल्लो सरकारले सुरुआतमा नेपालमै प्रिन्टिङ मेसिन ल्याएर एमआरपी छाप्ने भने पनि पछि टेन्डर आह्वानबाटै काम अघि बढाएको हो । सरकारले तीन पटक टेन्डर आह्वानपछि अक्टोबरमा फ्रेन्च कम्पनी आइडिमियासँग नयाँ एमआरपी छाप्न सम्झौता भएको थियो । उक्त सम्झौताअनुसार यही कात्तिक १५ भित्रमा नेपालमा ५० लाख ईपासपोर्ट आउनुपर्छ । फ्रेन्च कम्पनीसँग भएको सम्झौताअनुसारै काम हुने अपेक्षा छ, पाण्डेले भने । नेपालमा सन् २०१० को डिसेम्बर २६ देखि हस्तलिखित पासपोर्टलाई हटाएर एमआरपीलाई लागू गरिएको हो । नेपालले एमआरपी लागू गरेका बेलामा कूटनीतिक, पदाधिकारी, साधारण र ट्राभलतर्फ गरी जम्मा ७० लाख एमआरपी छापेको थियो । त्यसमध्ये अझै दुई लाख एमआरपी बाँकी रहेको र यसले कात्तिक १५ सम्म पर्याप्त हुने पाण्डेले बताए । तीन महिनामा २ लाख एमआरपीले पुग्छ, उनले थपे । कोरोना भाइरस संक्रमणका कारण श्रम गन्तव्यमा जान गाह्रो भएपछि एमआरपीको वितरणमा पनि कमी आएको थियो ।"
बोक्सी आरोपमा घिसार्दै कुटपिट,(इटहरी)  छोराबुहारी बिहानै काममा निस्किएका थिए । साँझ ५ बजेतिर ५० वर्षीया मिथिला सरदार (परिवर्तित नाम) सिकुवामा बसेर तरकारी केलाउँदै थिइन् । त्यहीबेला आफन्त पर्ने तीन जना महिला आक्रोशित हुँदै आए र एकाएक बोक्सी आरोप लगाउँदै उनीमाथि हातपात गर्न थाले । एक्ली वृद्धा के गर्न सक्थिन् र ! कपाल समातेर घिसार्दै घरबाट डेढ किलोमिटर टाढाको मन्दिरसम्म पुर्याइयो । उनीलाई डेढ किमिसम्म घिसार्दा पनि गाउँले कसैले प्रतिकार गरेनन् ।मिथिलालाई बोक्सी आरोपमा निर्घात कुटिएको यही साउन १७ गते साँझ पहिलोपटक थिएन । एकल महिला रहेकी उनलाई दशकअघि पनि छिमेकीले बोक्सी आरोपमा यसैगरी कुटपिट गरेका थिए । उनीमाथिको यातनाको खबर प्रहरीसम्म पुग्न दिइएन । गाउँमै मिलापत्र गरियो । यसपटक भने उजुरी गर्न परिवारका सदस्यसहित उनी प्रहरी कार्यालय पुगिन् । तर प्रहरीले ३ दिनसम्म उजुरी लिन मानेन । उनी र परिवारले अडान नछाडेपछि चौथो दिन वडाका जनप्रतिनिधि र स्थानीय बासिन्दाको रोहबरमा पीडकले माफी माग्ने सहमतिमा घटना सामसुम बनाइयो । झाँक्रीले बोक्सी किटान गरेपछि उनीमाथि कुटपिट भएको हो । कुटपिटमा संलग्न एक महिलाका श्रीमान् चार महिनादेखि बिरामी छन् । मिथिलाले बोक्सी लगाएपछि उनी बिरामी भएको झाँक्रीले बताएपछि छिमेकी कुटपिटमा उत्रिएका थिए । बोक्सी आरोपमा दुर्व्यवहार र कुटपिट भोग्ने महिला मिथिला एक्ली होइनन् । मिठुदेवी शर्मा (नाम परिवर्तन) अर्की पीडित हुन् । २०७६ वैशाख १२ मा इनरुवामा आफन्तको बिहेमा भोज खान तथा गीत गाउन उनलाई निम्तो थियो । साँझ ६ बजेतिर घरबाट निस्केकी उनलाई बोक्सी भन्दै कुटपिट गरियो । उनको उजुरीपछि कुटपिटमा संलग्न इनरुवा१० का ५८ वर्षीय पवन शर्मालाई प्रहरीले पक्राउ गरी मुद्दा चलायो । जिल्ला अदालत सुनसरीले दोषी ठहर गरेपछि उनी ६ महिना जेल परे । अन्धविश्वासका कारण अझै पनि बोक्सी आरोपमा महिलामाथि अमानवीय व्यवहार नरोकिएको मानव अधिकारकर्मी शान्ति गजमेरले बताइन् । तर यस्ता अधिकांश घटनाबारे उजुरी नै हुँदैन । कपितय घटना गाउँघरमै सामसुम परिन्छ । आफूमाथि बोक्सीे आरोप लागेमा ९० दिनभित्र उजुरी दिन सकिने महिला सेलकी सई बिनु बस्नेतले बताइन् । बोक्सीको आरोप (कसुर र सजाय) ऐन २०७२ अनुसार कसुर गर्ने व्यक्तिलाई ६ महिनादेखि ८ वर्षसम्म कैद र पाँच हजारदेखि एक लाख रुपैयाँसम्म जरिवाना हुनेछ । यस्तै बोक्सी आरोपसम्बन्धी कसुरमा सजाय पाइसकेका व्यक्तिले पुनः कसुर दोहोर्याएमा जरिवाना र सजाय दोब्बर हुन्छ ।
ज्वाइँविरुद्ध दुरुत्साहन,"राजविराज (कास) सप्तरीको सुरुंगा७ का प्रमोद पासवानले ज्वाइँविरुद्ध आत्महत्या दुरुत्साहन मुद्दामा कारबाहीका लागि जाहेरी दिएका छन् । ज्योति पासवानका बाबु प्रमोदले कृष्ण मिश्रविरुद्ध इलाका प्रहरी कार्यालयमा जाहेरी दर्ता गराएका हुन् । एउटै गाउँका कृष्ण र ज्योतिबीच एक वर्षदेखि प्रेम सम्बन्ध थियो । तर, कृष्णका परिवार दुसाधकी छोरीलाई ब्राह्मणको घरमा बुहारी स्वीकार्ने पक्षमा थिएनन् । इच्छा अनुकूल नहुने भएपछि आफ्नो सम्पत्ति नलिने भन्दै बाबुसँग कागज गर्दै कृष्ण गत फागुनमा ज्योतिलाई लिएर भागेका थिए । असार २ मा लहानको पुष्पाञ्जली होटलमा ज्योतिलाई राखेर कोठा खोज्न भनी गएका कृष्ण फर्केर आएनन् । पछि प्रहरीले उद्धार गरी ज्योतिलाई माइतीको जिम्मा लगाएको थियो । ज्योतिले शनिबार माइतीको भान्सा कोठामा सलको पासो लगाई आत्महत्या गरेकी थिइन् । छोरीलाई प्रेमजालमा फसाई यौनशोषण गर्नुका साथै यातना दिएकाले आत्महत्या गरेको दाबी बाबु प्रमोदले जाहेरीमा उल्लेख गरेका छन् । फरार रहेका कृष्णको खोजी भइरहेको प्रहरीले जनाएको छ ।"
सञ्जुमाया चेपाङ ए प्लस,"(चितवन)  सञ्जुमाया चेपाङलाई शिक्षक र साथीहरू बधाई दिन चाहन्छन् । भेट्न जाऊँ विकट गाउँ । फोन गरौं नेटवर्क नै टिप्दैन । सम्पर्क हुन सकेन भन्ने सूचना सुनेर उनीहरू दिक्क छन् । गाउँ नछाडेको भए उनले पाँच कक्षाभन्दा माथि पढ्ने अवसर सायदै पाउने थिइन् । तर गाउँदेखि निकै टाढा बसेर पढेको प्रतिफल सञ्जुलाई प्राप्त भएको छ । यसपालि एसईईमा उनले ३६ जीपीए (ए प्लस) ल्याइन् । जुन सफलतामा उनले भरपुर खुसी साट्ने मौका भने पाइनन् । उनको घर चितवनको विकट पहाडी क्षेत्र लोथरको कान्दा गाउँमा छ । त्यहाँबाट गाडी चल्ने ठाउँसम्म पुग्न कम्तीमा ३ घण्टा उकालोओरालो पैदल पार गर्नुपर्छ । गाडीमा पनि करिब ४ घण्टामा मात्रै सदरमुकाम भरतपुर आइपुगिन्छ । गाउँकै कान्देश्वरी विद्यालयबाट सञ्जुले कखरा सिकिन् । कान्दा गाउँमा यसअघि दुई जनाले मात्रै एसईई उत्तीर्ण गरेका थिए । यो वर्ष सञ्जुसहित ६ जनाले पास गरे, कान्देश्वरी विद्यालयका प्रधानाध्यापक बालकृष्ण थपलियाले भने, ती सबै गाउँदेखि टाढा गएर पढ्नेहरू हुन् । कान्देश्वरी २०५८ सालमा खुलेको हो । अर्को वर्षदेखि थपलिया त्यहाँका प्रधानाध्यापक छन् । एक कक्षामात्रै पढाइ हुने स्कुललाई उनले सात कक्षासम्म पढाइ हुने बनाएका छन् । पाँचभन्दा माथि पढाइ हुन अरु स्कुल निकै टाढा छन् । यसअघि एसईई उत्तीर्ण गर्ने बुद्धिमाया चेपाङ र शोभा चेपाङ भरतपुर र रत्ननगर बसेर पढेका थिए । थपलियाले भने, गाउँमा माथिल्लो कक्षाका स्कुल भए पो पढ्नु । पढ्नकै लागि गाउँ छाड्ने चलन थिएन । सञ्जुलाई भने एउटा अवसर जुट्यो । २०६७ जेठमा जंगली च्याउ खाएर कान्दामा एकै घरका आठ जना बिते । समाचार संकलन गर्न पुगेका पत्रकार एकल सिलवाल कान्दा रूपान्तरण अभियानमा लागे । उनको मितेरी फाउन्डेसन नामक संस्थाले पढ्न इच्छुक बालबालिकालाई काठमाडौं लैजाने भयो । सञ्जुसहित १२ जना जान तयार भए । उनीहरू कीर्तिपुर भत्केपाटीस्थित कोट्स (चिल्ड्रेन अफ दि स्ट्रिट्स) नामक संस्थाले सञ्चालन गरेको होस्टेलमा बसे । पढ्नेलगायत सबै खर्च संस्थाले बेहोर्दै आयो । घर छाडेको झन्डै १० वर्षपछि सञ्जुले विकट चेपाङ गाउँलाई अहिले एउटा गतिलो उपहार दिएकी छन् । उनको रुचि कम्प्युटरमा छ । कम्प्युटरको पढाइलाई राम्रोसँग अघि बढाउने कुरा गर्छिन्, कोट्सका अध्यक्ष हरिप्रसाद शर्माले भने, नागरिकतालगायत कागजपत्र बनाउन गाउँ पठाएको थिएँ । अहिले घरमै छिन् । तर, त्यहाँ पटक्कै फोन पनि नलाग्ने रहेछ । सञ्जु कीर्तिपुरको ग्रिन भिलेज एजुकेसन फाउन्डेसनमा पढेकी हुन् । सीमान्तकृत वर्गमा पर्ने चेपाङहरूको चितवनसहित मकवानपुर, धादिङ र गोरखाका पहाडी भेगमा मुख्य बसोबास छ । उपल्लो कक्षाको पढाइ हुने विद्यालय गाउँनजिक नहुँदा मावि तह पार गर्ने चेपाङको संख्या नगण्य छ । कान्दा राप्ती नगरपालिका१३ मा पर्छ । तर त्यहाँ मावि पढाइ हुने स्कुल नै छैन । कान्देश्वरीमा लक्ष्मी प्रतिष्ठानले छात्रावास राखेको छ । त्यहीं बसेकाहरू मावि पढ्न काभ्रे गएका थिए । मनीषा चेपाङ, रविलाल, संगम, मंगल र गणेश चेपाङले पनि यसपालि एसईई उत्तीर्ण गरे । मावि पढाउने स्कुल नहुँदा काभ्रे ल्याएर राख्नुपरेको प्रतिष्ठानका अध्यक्ष विष्णु गौतमले बताए ।"
शृंखलाबद्ध सत्ता गुमाउँदै एमाले,"(काठमाडौं)  वाम गठबन्धनको बलमा गत निर्वाचनमा अभूतपूर्व शक्तिसहित संघ र प्रदेशमा सरकार बनाएको एमालेले एकपछि अर्को सत्ता गुमाउँदै गएको छ । चुनावपछि एकीकृत बनेको नेकपा विघटनको पाँच महिनामै एमालेले संघ, गण्डकी प्रदेश र लुम्बिनी प्रदेशमा सत्ता गुमाएको छ । बुधबार लुम्बिनी प्रदेशका मुख्यमन्त्री शंकर पोखरेलले राजीनामा दिएपछि एमाले नेतृत्वको सरकार प्रदेश १ र वाग्मतीमा मात्रै छ । अध्यक्ष केपी शर्मा ओलीले पार्टीभित्रको अन्तरविरोध व्यवस्थापन गर्न नसक्दा एमालेले सत्ता गुमाउँदै गएको देखिएको छ । गत निर्वाचनमा गठबन्धन बनाएका एमाले र माओवादी केन्द्र अहिले बेग्लाबेग्लै कित्तामा छन् । संघमा ओलीलाई सत्ताच्युत गर्न एमालेकै वरिष्ठ नेता माधवकुमार नेपालको समूहले निर्णायक भूमिका निर्वाह गरेको थियो । ओलीलाई सत्ताबाट बहिर्गमन गराउन नेपाल समूहले कांग्रेस, माओवादी केन्द्र र जसपासँग गठबन्धन नै बनाएको थियो । ओलीपक्षीय मुख्यमन्त्री रहेका प्रदेश १ र वाग्मतीमा नेपाल समूह निर्णायक अवस्थामा छ । राजनीतिक विश्लेषक श्याम श्रेष्ठ एमालेले प्राप्त गरेको तागत ओलीले सम्हाल्न नसक्दा एकपछि अर्को गरी सत्ता गुमेको बताए । सत्ताको शिखरमा पुगेपछि त्यो तागतलाई सम्हालेर लैजाने र व्यवस्थापन गर्ने नेतृत्वदायी खुबी नेतामा हुनुपर्छ । नेकपा झन्डै दुई तिहाइको नजिकमा थियो । त्यसलाई सम्हालेर लाने क्षमता केपी ओलीसँग रहेन, उनले भने । श्रेष्ठले पार्टीभित्र झगडाको आगो ओलीले नै सल्काएको टिप्पणी गरे । झगडामा अरू पनि जिम्मेवार छन् तर त्यो मिलाएर लैजाने काम मूलतः नेतृत्वको हो । त्यो नेतृत्वदायी भूमिका ओलीले देखाउन सकेनन् र संघदेखि प्रदेशसम्म सत्ता गुमाउँदै गए, उनले भने । ओलीनिकट एमाले स्थायी कमिटी सदस्य पृथ्वीसुब्बा गुरुङ तत्कालीन नेकपा विवादको असर अहिले सबैतिर देखिएको बताउँछन् । यो घटनाक्रमको पीडित म आफैं हो, उनले भने, अध्यक्ष र वरिष्ठ नेताको महत्त्वाकांक्षा र पदलोलुपताका कारण पार्टीभित्रै प्रधानमन्त्री र अध्यक्ष फेर्ने, पार्टीकै विरुद्ध विपक्षी दलसँग साँठगाँठ गरेर गठबन्धन बनाउने काम भयो । दुई तिहाइ बहुमतसहित सत्तारोहण गरेका ओलीले साढे ३ वर्षमै सत्ताबाट बाहिरिनुपर्यो । जेठ ८ मा दोस्रोपटक गरिएको प्रतिनिधिसभा विघटनको निर्णयलाई जेठ २८ मा सर्वोच्च अदालतले बदर गरेपछि ओली प्रमुख प्रतिपक्षी दलको नेताको हैसियतमा छन् । आफ्नै पार्टीको सरकार ढालेको भन्दै ओलीनेपाल समूहप्रति आक्रोशित छन् । यसले एमालेको आन्तरिक एकता प्रक्रियालाई जटिल बनाएको छ । ओली सत्ताच्युत हुनु एक महिना अगाडि उनका विश्वासपात्र पृथ्वीसुब्बा गुरुङको मुख्यमन्त्री पद गुमेको थियो । कांग्रेस, माओवादी, जनमोर्चा, जसपा र स्वतन्त्र सांसदले गठबन्धन बनाएपछि गण्डकी प्रदेशमा गुरुङ अल्पमतमा पुगेका थिए । गण्डकीमा जेठ २९ देखि कांग्रेसका कृष्णचन्द्र नेपाली पोखरेल मुख्यमन्त्री छन् । सुदूरपश्चिम र कर्णाली प्रदेशमा भने माओवादी केन्द्रका मुख्यमन्त्रीलाई एमालेको नेपाल समूहका सांसदले विश्वासको मत दिएका छन् । कर्णालीमा एमाले एकल बहुमत भए पनि अन्तरविरोधले सत्ताको नेतृत्वमा पुग्न नसकेको हो । कर्णाली प्रदेशमा गत वैशाख ३ मा नेपाल समूहले फ्लोर क्रस गरेर मुख्यमन्त्री महेन्द्रबहादुर शाहीलाई विश्वासको मत दिएपछि एमालेमा अन्तरविरोध चर्किएको थियो । त्यसपछि पार्टीबाट सांसदलाई कारबाही गर्ने र सर्वोच्च अदालतले पुनर्बहाली गर्ने शृंखला चल्यो । फ्लोर क्रस गरेका सांसदको रिट सुनुवाइकै क्रममा सर्वोच्च अदालतले महाधिवेशन आयोजक कमिटीलाई केन्द्रीय कमिटीले सरह निर्णय (कारबाही) गर्न नमिल्ने आशयको फैसला गरेको थियो । त्यसपछि एमालेले महाधिवेशन आयोजक कमिटीलाई केन्द्रीय कमिटीमा रूपान्तरण गरेको छ । प्रदेश२ मा एमाले सुरुदेखि नै सत्तामा छैन । एमालेभित्र अन्तरविरोध बढ्दै गए वाग्मती र प्रदेश १ को सत्ताबाट पनि ओली पक्ष बाहिरिने अवस्था छ । सत्ता गठबन्धनले ओली सरकारका पालामा नियुक्त प्रदेश प्रमुख पनि हेरफेर गरिरहेको छ । साउन १२ मा लुम्बिनी प्रदेशमा धर्मनाथ यादवलाई हटाएर अमिक शेरचन तथा गण्डकीमा सीताकुमारी पौडेललाई हटाएर पृथ्वीमान सिंह गुरुङलाई प्रमुख बनाइएको छ । सरकारले अन्य प्रदेश प्रमुख पनि हेरफेरको कार्यसूची बनाएको छ । ओलीका पालामा भएका राजनीतिक नियुक्ति पनि देउवा सरकारले उल्ट्याउँदै छ । ओलीनिकट एमाले केन्द्रीय सदस्य एवं वाग्मती प्रदेशसभा सांसद आनन्द पोखरेल वरिष्ठ नेता नेपालको मुख्य भूमिकाका कारण पार्टी सत्ताबाहिर हुन पुगेको बताउँछन् । वरिष्ठ नेता माधवकुमार नेपालले लामो समय नेतृत्वमा रहेर पार्टी चलाउनुभयो तर उहाँ नै झुन्ड तयार गरेर आफ्नै पार्टीको प्रधानमन्त्रीलाई विश्वासको मत नदिने, विपक्षी दलको नेतालाई प्रधानमन्त्री बनाउन हस्ताक्षर गर्नेमा लाग्नुभयो । प्रदेशमा पनि त्यस्तै देखियो, उनले भने, यी सबै घटनाको समीक्षा पार्टीले गर्नैपर्छ । नेपालनिकट नेताहरू भने ओलीको राजनीतिक वैचारिक विचलन र कार्यशैलीगत समस्याका कारण सत्ता गुमेको तर्क गर्छन् । ओलीले समाजवादका आधार निर्माण गर्ने कार्यदिशा छाडेको, महाधिवेशनबाट पारित नीति र विधिअनुसार पार्टी नचलाएको, करिब दुई तिहाइ बहुमतको सरकार बनाउने अवसर दुरुपयोग गरेको र जनताको अपेक्षाअनुसार काम नगरेको हुनाले उनी कमजोर भएको निष्कर्ष वरिष्ठ नेता नेपालको छ । नेपालले आफ्नो समूहका लागि तयार पारेका दस्ताबेजहरूमा आफ्नो प्रधानमन्त्री पद गुम्ने जस्तो भएपछि ओलीले प्रतिनिधिसभा नै विघटन गरेको, संघीय लोकतान्त्रिक गणतन्त्रलाई समाप्त गर्ने र नेपाली कम्युनिस्ट आन्दोलनलाई विसर्जनको दिशामा धकेल्ने काम गरेको तथा पार्टीलाई विभाजित हुने स्थितिमा पुर्याएको उल्लेख गरेका छन् । अहिले केपी ओली जुन भाषा बोल्दै छन्, जसरी संसद्बाट आफ्नै पार्टीका नेता र अरूलाई चुनौती दिँदै छन्, त्यसले वाग्मती र प्रदेश १ मा पनि सरकार गुमाउने सम्भावना छ, विश्लेषक श्रेष्ठले भने, उनमा नम्रताको कुनै भाषा छैन । आधा समस्या केपी ओलीको अहंकार र हठले पैदा गरेको छ ।ओलीनिकट नेता गुरुङ भने वाग्मती र प्रदेश १ मा एमालेकै सरकार रहने दाबी गर्छन् । गण्डकी र लुम्बिनी प्रदेशमा पार्टीको स्पष्ट बहुमत नभएकाले सरकार ढले । पार्टीको आन्तरिक एकता कायम रह्यो भने वाग्मती र प्रदेश १ मा कसैले केही गर्न सक्दैन, उनले भने ।"
एमसीसीमा दलहरूबीच सहमति बनोस्,"काठमाडौं (कास) सभामुख अग्निप्रसाद सापकोटाले अमेरिकी सहयोग निकाय मिलेनियम च्यालेन्ज कर्पोरेसन (एमसीसी) सँगको सम्झौता अनुमोदनका लागि दलहरूबीच सहमति हुनुपर्ने बताएका छन् । उनले यसमा सके राष्ट्रिय सहमति, त्यो नभए प्रतिनिधिसभामा प्रतिनिधित्व गर्ने दलहरूबीच सहमति होस् भन्ने आफूले चाहेको बताए । त्यसो हुन नसके सत्तारूढ गठबन्धनबीच गम्भीर छलफल भएर निष्कर्ष निस्कियोस्, उनले भने । अनुमोदनका लागि प्रतिनिधिसभामा २०७६ असार ३० गते दर्ता भएर अघि बढ्न नसकेको एमसीसी सम्झौताबारे राष्ट्रिय राजनीतिमा विवाद र बहस जारी रहेका बेला सभामुखको यस्तो धारणा आएको हो । एमसीसी सम्झौताका विषयमा सत्ता गठबन्धनमै एकमत छैन । मतैक्य नहुँदा सत्तारूढ दलहरूले साझा न्यूनतम कार्यक्रममा यसबारे केही उल्लेख गरेका छैनन् । सरकारको नेतृत्व गरिरहेको कांग्रेस एमसीसी सम्झौता अनुमोदनको पक्षमा छ । सत्ता साझेदार माओवादी केन्द्रले परिमार्जनबिना पारित गर्न नहुने अडानमा छन् । जसपाले यसबारे आफ्नो धारणा स्पष्ट पारिसकेको छैन । सभामुख सापकोटाले एमसीसी सम्झौताका विषयमा जनताको तहसम्म पुगेको शंका निवारण गर्नुपर्नेमा जोड दिएका छन् । एमसीसी सम्झौता देशको भाग्य र भविष्यसित प्रत्यक्ष सरोकार राख्ने विषय भएको भन्ने बुझाइ जनतामा रहेको हुनाले आफूले पनि विज्ञका कुरा सुनिरहेको उनले बताए । यसलाई निष्पक्ष ढंगले हेरिरहेको छु । खुला दिमागले अध्ययन गरिरहेको छु, सभामुख सापकोटाले बुधबार पत्रकारहरूसँग भने । प्रमुख प्रतिपक्षी दलका नेता केपी शर्मा ओलीले मंगलबार प्रतिनिधिसभा बैठकमा एमसीसी सम्झौताका विषयमा सत्तारूढ गठबन्धनले साझा न्यूनतम कार्यक्रममा केही उल्लेख नगरेको भन्दै प्रधानमन्त्री शेरबहादुर देउवासँग स्पष्ट धारणा माग गरेका थिए । सभामुख सापकोटाले भने प्रतिपक्षी दलका नेता ओलीले भनेको कुरा सदनले सुनेको प्रतिक्रिया दिए । निवर्तमान प्रधानमन्त्रीको कुरा सदनले सुनेको छ । सदनमै छलफल भए सबैतिर जान्छ, उनले भने । सापकोटाले ओली प्रधानमन्त्री भएका बेला पनि आफूले एमसीसी सम्झौताका विषयमा सहमति कायम गर्न सुझाव दिएको बताए । एमसीसी सम्झौताका विषयमा तत्कालीन सत्तारूढ नेकपामा स्पष्ट दुई धार थियो । ओलीपक्षीय नेता हुबहु अनुमोदन गर्नुपर्ने पक्षमा थिए । इतरपक्षले भने परिमार्जनपछि मात्र अनुमोदन हुनुपर्नेमा जोड दिएको थियो ।"
जलवायु परिवर्तन : सन्निकट संकट,"जलवायु परिवर्तन नेपालका लागि नखाएको विष हो भन्न थालेकै धेरै भइसक्यो, अहिले त यो आफैंले खाएझैं गरी लाग्दै छ । विश्वमा कतिलाई अझै पनि काल्पनिकजस्तो लाग्ने यो परिवर्तनको असर हामीले महसुस हुनेगरी नै भोग्न थालिसकेका छौं । हिउँदमा समेत मुलुकभर लागेका सयौं डढेलोदेखि केहीअघि मनाङ र मुस्ताङमा परेको आरीघोप्टे वर्षा र मेलम्चीहेलम्बुमा आइरहेको निरन्तरको अप्रत्याशित बाढीसम्मको एउटा कारण यही भएको विज्ञमत छ । सोचनीय के छ भने, यो त केवल खतराको घण्टी मात्र हो, अझ डरलाग्दा दिन त आउनै बाँकी छन् । विश्व तापमान वृद्धि कम गर्न यसको कारक मानिएका विकसित राष्ट्रहरू एकजुट भएनन् भने भविष्यमा हामीले अझ भयावह परिस्थितिको सामना गर्नुपर्ने निश्चित छ । त्यसैले अब हामीले जलवायु परिवर्तन अनुकूलनका पक्षमा ध्यान दिनु त पर्छ नै, भोलिका दिनमा बेहोर्नुपर्ने जलवायुजन्य हानिनोक्सानीबाट जोगिन विश्व जगत्मा आफ्नो आवाज बुलन्द पनि बनाउनुपर्छ । जलवायु परिवर्तनसम्बन्धी अन्तरसरकारी प्यानल (आईपीसीसी) ले सोमबार एक वैज्ञानिक प्रतिवेदन सार्वजनिक गर्दै चेतावनी दिइसकेको छ पृथ्वीको औसत तापक्रम सन् २०३० भित्रै १५ डिग्री सेल्सियस पुग्नेछ । यसअघिको वैज्ञानिकअनुमानभन्दा एक दशकअगाडि नै यो अनुपातमा तापक्रम बढ्ने संकेत देखिनुलाई सम्पूर्ण विश्वले गम्भीरतापूर्वक लिनुपर्छ । हाम्रा निम्ति त झनै यो चिन्ताको विषय बन्नुपर्छ, किनभने यही कारण हिमालय क्षेत्र, हिमताल, हिमनदी पग्लिने क्रम बढ्दो छ, तालहरू पुरिँदै छन्, मौसमी गतिविधिमा चरम उतारचढाव आइरहेको छ । यही गतिमा तापक्रम बढ्ने र हिउँ पग्लने क्रम जारी रहे हिमाल नांगा हुने र समुद्री सतह तीन मिटरसम्म बढ्ने प्रतिवेदनको चेतावनी चानचुने पक्कै होइन ।वैज्ञानिक प्रतिवेदनहरूलाई पर राख्दा पनि पछिल्लो दुईतीन पुस्ताले स्थानीय हावापानीको चरित्रमा उल्लेख्य फेरबदल आएको देखेभोगेका नै छन् । अहिले जीवित पुस्ताले नै खाइखेली गरेका कैयौं खानेपानीका मुहान सुकिसकेका छन् । हामीले देख्दादेख्दै चाँदीझैं टल्कने हाम्रा हिमालहरू जलप खुइलिएका जस्ता हुन थालेका छन् । डढेलोका घटना बढेका छन् । मौसमी फलफूलहरू चाँडै पाक्नफुल्न थालेका छन् । बेंसीमा मात्र हुने फलफूल उँभोउँभो पनि सर्दै छन् आँप, केरा, गोलभेंडाजस्ता फलफूल उहिलेउहिले नहुने ठाउँमा पनि फल्न थालेका छन् । कीरा प्रजाति पनि माथिमाथि चढ्दै छन् । पहाडमा गर्मी बढ्दै छ । वर्षाको चरित्र जताततै बदलिएको छ । यही वर्षको जुन र जुलाईमा औसतभन्दा बढी पानी परेको छ, मुलुकका २५ वटा स्टेसनमा आरीघोप्टे वर्षा (क्लाउड ब्रस्ट) भएको छ । छोटो अवधिमा धेरै वर्षा भएका क्षेत्रमा बाढी र पहिराले क्षति निम्त्याएका छन् । दुई वर्षअघि अन्तर्राष्ट्रिय एकीकृत पर्वतीय विकास केन्द्र (इसिमोड) ले सार्वजनिक गरेको अध्ययन प्रतिवेदनले पनि सन् २१०० मा विश्व वायुमण्डलको औसत तापक्रम १५ डिग्रीले बढ्यो भने हिमाली क्षेत्रमा तापक्रम वृद्धि १८ डिग्रीले हुने बताएको थियो । सन् २१०० सम्ममा एकतिहाइ हिमनदी मासिने र विश्व वायुमण्डलको तापक्रम २ डिग्री बढेमा दुईतिहाइ हिमनदी मासिने आकलन गरेको थियो । अहिले नेपालको औसत तापक्रम बर्सेनि ००५६ डिग्रीले बढिरहेको छ, हिमाली क्षेत्रमा यो दर अझ बढी भएको जनाइन्छ । विश्व ताममान वृद्धि रोक्न कार्बन उत्सर्जनको मात्रा घटाउनुपर्छ, जसमा नेपालजस्ता अल्पविकसित देशको हात नगण्य छ । विकसित मुलुकहरूले हरितगृह ग्यास उत्सर्जन कटौती नगर्ने हो भने पृथ्वीको तापक्रम ६ वर्षअघि पेरिस सम्झौताले निर्धारण गरेको थ्रेसहोल्ड अर्थात् १५ डिग्रीभन्दा माथि जाने आईपीसीसीप्रतिवेदनको ठम्याइ छ । हरितगृह उत्सर्जनमा चीन पहिलो, अमेरिका दोस्रो र भारत तेस्रो स्थानमा छन् । अमेरिकाले सन् २०५० सम्ममा कार्बन उत्सर्जन शून्यमा सीमित गर्ने प्रतिबद्धता जनाए पनि उदीयमान अर्थतन्त्रहरू चीन, भारत र साउदी अरबले अहिलेसम्म त्यस्तो लक्ष्य पेस गरेका छैनन् । विकसित तथा उदीयमान राष्ट्रहरूले पृथ्वी र मानव सभ्यता जोगाउने युगीन जिम्मेवारी पूरा गर्न अब आफ्ना विनाशकारी गतिविधि घटाउनुपर्छ र परम्परागत कोइला उत्सर्जन कटौतीमा नयाँ लक्ष्य घोषणा गर्नुपर्छ । आईपीसीसीप्रतिवेदनबाट उनीहरू झकझकिनुपर्छ । आगामी नोभेम्बरमा स्कटल्यान्डको ग्लास्गोमा हुने जलवायु वार्ता (कोप२६) मा शक्ति राष्ट्रहरूबाट हरितगृह ग्यास कटौतीमा थप प्रतिबद्धता आउनुपर्छ । नेपालसमेत आबद्ध अति कम विकसित मुलुकहरू (एलडीसी) ले त्यसका लागि झकझक्याउनुपर्छ । जलवायु परिवर्तनको कारणबाट नेपालजस्ता जोखिमपूर्ण देशहरूमा जुन खतरा देखिएका छन्, कार्बन उत्सर्जक मुलुकहरूले दिनेजस्तै ठूलो आर्थिक सहयोगले पनि त्यो क्षतिको पूर्ति गर्दैन । त्यसैले जोखिमपूर्ण भूगोलमा अवस्थित नेपालले उपयुक्त रणनीति अवलम्बन गर्नुपर्छ । अरू राजनीतिक, सामाजिक र आर्थिक मुद्दासितै जलवायु परिवर्तनलाई पनि उत्तिकै प्राथमिकतामा राख्नुपर्छ । नेपालले कार्बन उत्सर्जन गर्दैन भन्दाभन्दै पनि पछिल्लो समय यसको मात्रा दुई गुणा बढेको छ । आफैंले भोग्नुपरेका अप्ठ्यारासित जुध्न मात्र होइन, संसारमाझ आफ्नो आवाज बलियो बनाउन पनि हामीले यो मात्रा घटाउनुपर्छ । नेपालले वार्षिक २८ हजार १ सय ६६०६ गिगाग्राम हरितगृह ग्यास उत्सर्जन गर्छ, जुन विश्व परिमाणमा ००५६ प्रतिशत (वार्षिक) मात्रै हो । अर्थात्, ९९९४४ प्रतिशत अरूले गरेका गल्तीको मार हामीले खेपिरहेका छौं । विकसित र उदीयमान अर्थतन्त्रले गरिरहेको चमत्कारको मूल्य हामीले चुकाइरहेका छौं । नेपालले सन् २०५० सम्ममा शून्य कार्बन उत्सर्जनको लक्ष्य लिएको छ । त्यसका लागि सन् २०३० सम्ममा दुईपांग्रेसहित सबै निजी सवारीसाधनको बिक्रीमा विद्युतीय गाडीको हिस्सा ९० प्रतिशत पुर्याउने लक्ष्य राखेको छ विद्युतीय चारपांग्रे सार्वजनिक साधनको बिक्री ६० प्रतिशत पुर्याउने भनेको छ । व्यवहार भने कागजअनुरूप छैन । त्यसैले, भनाइ र गराइमा एकरूपता ल्याउनुपर्छ, कार्बन उत्सर्जनमा उल्लेख्य भूमिका खेल्ने जीवाष्म इन्धनमा आधारित ऊर्जाको खपत घटाउनुपर्छ, स्वच्छ ऊर्जाका उपायहरू खोज्नुपर्छ । प्रकृतिले नै प्रशस्त जलस्रोत दिएको नेपालका निम्ति यस्तो ऊर्जा असम्भव छैन, यसका लागि खालि नेतृत्वसित दूरदृष्टि र इच्छाशक्ति चाहिन्छ ।"
जनभावनाको कदर,"लोडसेडिङमुक्त नेपाल बनाउन प्रमुख भूमिका खेलेका कुलमान घिसिङलाई पुनः अवसर दिएर शेरबहादुर देउवा सरकारले जनताको मन जित्ने काम गरेको छ । लाखौं जनताले विगत एक वर्षदेखि उठाइरहेको आवाजलाई सुनेर गरेको यो निर्णय स्वागतयोग्य छ । सक्षम, कर्मठ र काम गरेरै नेपालीको मन जितेका पात्र कुलमानलाई पुनः अवसर दिनु असल कामको सुरुआत हो । कुलमानले दिनरात खटेर र राम्रो व्यवस्थापन गरेर लोडसेडिङ अन्त गरेका थिए । घाटामा गएको विद्युत् प्राधिकरणलाई ११ अर्बसम्मको नाफामा पुर्याएका थिए । चिलिमेलाई सफल आयोजनामा रूपान्तरण गरेर देखाएका थिए । धेरै अधुरा आयोजनालाई पूरा गराउन सक्रिय भएका थिए । ती सबै कामले गर्दा उनले जनताको मन जितेका हुन् । यसर्थ पुनः चार वर्षका लागि उनलाई अवसर दिनुपर्ने जनआवाज उठेको थियो । तर, पूर्वप्रधानमन्त्री केपी शर्मा ओलीले जनभावना पटक्कै बुझेनन् । अहिले नयाँ सरकारले त्यो जनभावनाको कदर गरेको छ । यसले सरकारको छवि राम्रो बन्नुको साथै भोट बैंक पनि बढाएको छ । अब पहिलेको भन्दा राम्रो काम होला भन्ने अपेक्षा जनताले गरेका छन् । गोपाल देवकोटा, जोरपाटी, काठमाडौं"
भागबन्डामा व्यस्त नेताहरू,"डोजरे विकासले हरिया बस्तीहरू पहिरो र बगर भएका छन् । वातावरणीय प्रदूषणको ग्राफ निरन्तर माथि उक्लिएको छ । मल र विषादीको अत्यधिक प्रयोगले माटोको शुद्धता र पानीका स्रोतहरू खलबलिएका छन् । बजार भाउ अनियन्त्रित ढंगले बढेको छ । बाढीपहिरो तथा कोरोनापीडितहरू लगायत अधिकांश नागरिक राज्यप्रति आशावादी भए पनि राज्य निरोझैं सत्ता र शक्तिको भागबन्डाको बाँसुरी बजाइरहेको छ । समग्रमा आमनागरिक धैर्यवान र सहनशील छन् । अन्तिम अवस्था नआएसम्म नेता र राज्यप्रति औंला उठाउँदैनन् । तर अति भएपछि विद्रोह गर्छन् । अहिलेका यी यावत् समस्यामा राज्य मूकदर्शक छ र सबैजसो दलका नेताहरू आफ्ना दलमा शक्ति हत्याउनका लागि हिलो छ्यापाछ्याप गरिरहेका छन् । यही कारण राज्यले सार्थक समृद्धिका लागि फड्को मार्न सकिरहेको छैन । यो विषयमा अब नेताहरूले समय र स्रोतको दुरुपयोग नगरून् अनि पद र शक्तिको छिनाझपटीबाट माथि उठेर देशवासीको आवश्यकतालाई गम्भीरतापूर्वक सम्बोधन गर्न ढिला नगरून् । असल नियतका साथ फुकीफुकी पाइला चालेमा देशवासीको समस्यालाई क्रमैसँग सम्बोधन गर्न सकिन्छ । अहिले बिग्रिएको त जाँगर, तत्परता र ढंग नभएरै हो । अब दल र नेताहरू सजग भएर अगाडि बढून्, उनीहरूको घैंटामा घाम लागोस् । कृष्ण कुम्पुरे, आदमटार, धादिङ"
संसद्मा ओलीको समालोचना,"आफूले दुई पटक विघटनको सिफारिस गरेको संसद्मा उभिएर केपी शर्मा ओलीले संयुक्त सरकारले सार्वजनिक गरेको साझा कार्यक्रमको अक्षरशः समालोचना गर्न भ्याएका छन् । एउटा कुशल वक्ता तर असफल नेता ओलीको तीनवर्षे कार्यकालमा संविधानमाथि भएका प्रहार र भ्रष्टहरूप्रतिको उदारतालाई जनताले कहिल्यै बिर्सनेछैनन् । राष्ट्रपतिसँगको असंवैधानिक गठजोड र अदालतका न्यायाधीशप्रति धम्कीपूर्ण अभिव्यक्तिलाई चटक्कै बिर्सिएर फेरि संसद्मा उभिएर ज्ञानगुनका कुरा पस्किन थोरै मात्र पनि अप्ठेरो नमान्नुले ओलीको दोहोरो चरित्र छताछुल्ल भएको छ ।दुईतिहाइको सरकारलाई सम्हाल्न नसकेर सत्ताच्युत हुनुपरेको पीडा र आफ्नै पार्टीलाई समेत एक राख्न नसकेको यथार्थलाई स्विकार्दै सदनमा उभिएर आफूले गरेको गल्तीका लागि माफी माग्नुको बदलामा ओलीको गर्जन अर्थहीन र अस्वाभाविक रह्यो । बजेट प्रस्तुत गर्नुअघि आधा रातमा संसद्को विघटन गर्दै अध्यादेशबाट बजेट प्रस्तुत गर्नु तथा कोरोनाको संक्रमणलाई मजाकमा उडाउँदै कहिले बेसारपानी त कहिले अम्बाको पात खान सुझाउने ओलीले वर्तमान सरकारको खोप अभियानलाई व्यंग्य गर्न सुहाउला त ? ओली वर्तमान नेपाली राजनीतिका खलपात्र हुन् । संविधानमाथिको प्रहार र राष्ट्रपति संस्थालाई निकम्मा बनाउन उनले खेलेको भूमिका नेपालको इतिहासले अंकित गर्ने नै छ । लोकतन्त्र र गणतन्त्रको पर्खाल भत्काउन ओलीले कुनै कसर बाँकी राखेनन् । आफैंले घाँटी निमोठेको संसद्को रोस्ट्रममा उभिने नैतिक अधिकार उनमा छैन । उत्तम पुडासैनी, जोरपाटी, काठमाडौं"
१२ को परीक्षा मात्रै किन रोकिएको ?,"२०७८ सालको कक्षा १२ को साधारण तथा प्राविधिक विषय समूहतर्फका नियमित, ग्रेडवृद्धि एवं आंशिक परीक्षार्थीहरूको वार्षिक परीक्षा २०७८ जेठ २६ बाट सुरु हुने गरी राष्ट्रिय परीक्षा बोर्डले २०७७ माघ २५ मै सूचना जारी गरी समयतालिका निकालेको थियो । तर, कोभिडका कारण, राष्ट्रिय परीक्षा बोर्डले २०७८ वैशाख २७ गते सूचना जारी गरी उक्त परीक्षा स्थगित भएको घोषणा गर्यो । स्थगित भएको परीक्षा २०७८ साउन ३१ बाट सुरु गरिने समयतालिका निकालियो । तर, फेरि यही साउन २३ को राष्ट्रिय परीक्षा बोर्डको निर्णयअनुसार, पछिल्लो समय तालिकाले पनि काम गरेन । अब विद्यार्थीहरूले उक्त परीक्षा कहिले होला भनेर सरकार र राष्ट्रिय परीक्षा बोर्डतर्फ हेरेर बस्नुपरेको छ ।कोरोना महामारी भए पनि अत्यावश्यक काम रोकिने कुरा भएन । स्वास्थ्य मापदण्ड पालना गरी, सार्वजनिक यातायात मजासँग चलिरहेको छ । त्रिवि र लोकसेवाले लिने परीक्षाहरू रोकिएका छैनन् । तर, कक्षा १२ को परीक्षा मात्रै किन रोकिएको ? कि यो उमेर समूहका विद्यार्थीहरूको कोरोना फैलाउने स्वभाव र दर बढी हुन्छ ? यसरी कक्षा १२ को परीक्षा रोकिँदा, एमबीबीसको इन्ट्रान्स परीक्षा पछाडि ढकेलिएको छ । विदेश पढ्न चाहने विद्यार्थीहरूलाई पनि समस्या छ । स्नातक तहमा पढ्न पाउने अवसर पनि एक वर्षका लागि सरेको छ । अरू परीक्षा स्थगित नगर्ने अनि कोरोना महामारी फैलन्छ भनेर कक्षा १२ को मात्र परीक्षा रोक्ने, यो कस्तो सरकारी नीति हो ? इन्द्रकुमार श्रेष्ठ, भक्तपुर"
हुलाकको विगत र वर्तमान,"देशकै सबैभन्दा जेठो सञ्चार हुलाक सेवाको स्थापना राणा प्रधानमन्त्री रणोद्दीप सिंहको पालामा १९३५ सालमा भएको थियो । पहिलेपहिले गाउँघरमा पञ्चायत बस्नुपरे कटुवालले भन्ज्याङबाट ठूलो स्वरमा त्यसको समय र स्थानबारे भन्ने चलन थियो । त्यसैका आधारमा गाउँलेहरू भेला हुन्थे । त्यस्तै टिकट टाँसेर चिठीपत्रमन्जुषामा खसालेपछि ल है चरी यो पत्र छिट्टै पठाइदेऊ भनेर फर्कने चलन थियो । खसालेको महिना दिनमा पत्रको जवाफ आउँदा हामी दंग परेर धेरै पटक पढ्थ्यौं । अनि पाएका सबै पत्रलाई सिरानीमुनि वा बाकसमा सञ्चित गरेर राख्निथ्यो । त्यसमा साटासाट भएका भावना कतिको घरमा त अझै सुरक्षित होला । ३० वर्षअघिसम्म हुलाकको निकै महत्त्व थियो । टेलिफोन, मोबाइल, इन्टरनेट र इमेलको आगमनले हुलाकलाई लगभग मेटाइदियो । के सहर के गाउँ, अहिले सबैतिर एकैछिनमा मोबाइलबाटै हालचाल बुझिन्छ । अझ इन्टरनेट चल्ने ठाउँमा एकअर्कालाई हेर्दै कुरा पनि गर्न पाइन्छ । अहिले ठाउँठाउँबाट हुलाकको बाकस हटाइसकियो । विभिन्न जिल्लामा हुलाकका कार्यालय भने अझै छ । सर्वसाधारणको दैनिकीबाट चिठी आदानप्रदानको चलन हराइसक्यो । पछिल्लो समय हुलाक कार्यालय पनि जीर्ण भइसके । हुलाक सञ्चार नै नहुने भएपछि अब तिनको जीर्णोद्धार गर्नुपर्ने आवश्यकता नहोला । नागरिकलाई हुलाक कार्यालयमा अहिले के काम हुन्छ होला भन्ने जिज्ञासा छ किनभने हरेकसँग आफ्नो हुलाक मोबाइलमै छ । इन्टरनेटको जमानामा हुर्केका नयाँ पुस्तालाई त झन् हुलाकको अर्थ नै थाहा छैन । अहिले पनि चल्तीमा रहेको हुलाक कार्यालयहरूले के काम गर्छ होला भन्ने कौतूहल छ, आमनागरिकमा । आफ्नो ठेगानामा हुलाक पनि थप्न केही संस्थाले यसको प्रयोग गरिरहेका छन्, तर व्यवहारमा सबै काम इमेलबाटै भइहाल्छ । सर्वसाधारणले भने यसको प्रयोगै गर्दैनन् भन्दा पनि हुन्छ । हुलाक कार्यलयहरूको रुग्ण भवनबाटै यसको अवस्था अनुमान लगाउन सकिन्छ । यस्ता कार्यालयहरूलाई परिमार्जन गरी सर्वसाधारणको पनि प्रयोगमा ल्याउने रणनीति सरकारले अपनाए कति राम्रो हुने थियो । साथै यसको संवर्द्धन र संरक्षण सरकारको जिम्मेवारी हो । केपी अधिकारी, भैंसेपाटी, ललितपुर"
अनुसन्धान वातावरण सुधार्ने उपाय,"अनुसन्धान प्राथमिकता निर्धारण अनुसन्धानको मुख्य उद्देश्य नयाँ ज्ञान उत्पादन गर्नु हो जसले तत्कालीन समस्याको समाधान गर्न, नयाँ नीति बनाउन, निर्णयहरू गर्न सघाउँछ । साथै भविष्यमा आर्थिक क्षेत्र बन्न सक्ने क्षेत्रको पहिचान गर्न मद्दत गर्छ । उत्पादित ज्ञानमा विश्वसनीयता (क्रेडिबिलिटी), वैधता (लेजिटिमेसी) र प्रासंगिकता (रेलेभेन्सी) भएमा मात्रै त्यो ज्ञान उपयोगी (युजेबल नलेज) हुन्छ । अक्सर नेपालमा अनुसन्धानबाट उत्पादित ज्ञान समाजोपयोगी बन्न नसक्नुको कारण यिनै पक्षको अभाव हो । यहाँको अनुसन्धान कि अनुसन्धानकर्तानिर्देशित छ कि त निर्णयकर्तानिर्देशित । ज्ञान उत्पादन गर्ने र त्यसको प्रयोग गर्नेका बीचमा समस्याको पहिचान, समाधानका विधि र निराकरणको उपाय खोज्न बृहत् छलफल र बहस गर्दै निर्मित सहउत्पादित ज्ञानले मात्रै प्रासंगिकता र वैधता हासिल गर्न सक्छ । प्रासंगिकता नभएको र वैधता गुमाएको ज्ञान जति नै विश्वसनीय भए पनि दराजमा थन्किन्छ । अनुसन्धानबाट उत्पादित ज्ञानलाई समाजोपयोगी बनाउन मात्रै होइन, अनुसन्धानको विषय र विधा छनोटमा पनि सरोकारवालाहरू बसेर प्राथमिकता निर्धारण गर्न आवश्यक छ । राष्ट्रिय विज्ञान नीतिले नेपालका छवटा प्राथमिक क्षेत्रहरूको पहिचान गरेको छ (क) औद्योगिक उत्पादन र उत्पादकत्व वृद्घि, (ख) कृषिको व्यवसायीकरण र भूमि उपयोग, (ग) दिगो पूर्वाधार विकास, (घ) जैविक र बहुमूल्य खनिज स्रोतको दिगो उपयोग, (ङ) वातावरण, जलवायु परिवर्तन र विपत् जोखिम न्यूनीकरण, (च) सुशासन, सेवा प्रवाह, साइबर र राष्ट्रिय सुरक्षा । यदि हाम्रो निश्चित समयभित्रका प्राथमिकता क्षेत्रहरू यिनै हुन् भने त्यसका आधारमा देशलाई चाहिने अनुसन्धानका परियोजनाहरू छनोट, जनशक्ति निर्माण र उत्प्रेरणा प्रणालीको विकास गरिहाल्न जरुरी छ । विडम्बना, विज्ञान नीतिमा मात्रै होइन, सबैजसो नीतिमा दशकौंदेखि हाम्रो प्राथमिकतामा कृषि उत्पादन बढाउनेछ तर देशको कृषि वैज्ञानिक संस्था नार्कमा आर्थिक र सामाजिक उत्प्रेरणाको अभावमा अनुसन्धानकर्ताहरू आकर्षित छैनन् र भएकाहरूको संख्या पनि घट्दो छ । कुनै क्षेत्रलाई सुधार्ने हो भने त्यसमा लाग्नेलाई आर्थिक उत्प्रेरणासँगै त्यसलाई सामाजिक सम्मान दिनुपर्छ । यसपालिको ओलम्पिकमा जमैकाका धावकहरूले एकलौटी वर्चस्व राखे । त्यसको गुह्य कुरा, जमैकामा दौडलाई धर्मजस्तै ठानेर पुजिन्छ र दौडिनेलाई उच्च सम्मान दिइन्छ । अन्त्यमा, नेपालमा अनुसन्धानको वातावरण बदल्न प्रतिस्पर्धी अनुसन्धान सहायताको निर्माण र अनुसन्धान संस्थानहरूको पुनःसंरचनासँगै आगामी केही वर्षसम्म देशलाई आवश्यक ज्ञान उत्पादनका लागि चाहिने अनुसन्धानका परियोजनाको छनोट र त्यसको प्राथमिकता निर्धारण अपरिहार्य छ । त्यसका लागि अध्ययनअनुसन्धानमा लागेका पेसागत संस्था, एकेडेमी, अनुसन्धानकर्ता, विश्वविद्यालयका उच्च नेतृत्व, विदेशमा अनुसन्धानरत नेपाली र अनुसन्धानबाट प्राप्त ज्ञानको उपयोग गर्ने सरोकारवालाहरू बसेर उद्देश्यकेन्द्रित छलफल किन नगर्ने ?"
"तिम्रो स्वतन्त्रता, हाम्रो स्वतन्त्रता","नेपालभारत सम्बन्ध दुई राज्यको सम्बन्ध हो, तर राज्यको सम्बन्ध भन्दाभन्दै पनि त्यसको निरन्तरताको कडी जनता हो । दुइटै राज्यले आधुनिक स्वरूप ग्रहण गर्नुभन्दा अगाडिदेखिको सम्बन्ध हो यो । नेपालभारत सम्बन्ध शासकहरूको स्वार्थबाट निर्देशित भइरहेको छ कि जनताको आकांक्षालाई केन्द्रविन्दुमा राखेर अघि लम्किँदै छ ? नेपालभारत सम्बन्धको इतिहास यस्तो छ जहाँ जहिले पनि राज्य र जनतालाई हेर्ने नाउँमा शासकहरूलाई हेर्ने परिपाटी बस्यो । यही कारण रोटीबेटी सम्बन्धको जयजयकारबीच जहिले पनि अलमल र बाधाअड्चन देखिन्छ । नेपालभारत सम्बन्ध प्रायः पारस्परिक हार्दिकता, सामञ्जस्य र सहयोगको सरलरेखामा हिँड्ने गरेको छैन । बेलाबखत शासकहरूले अंकमाल गरेका दृश्यहरू हेर्दाहेर्दै पुस्तौं बिते पनि सम्बन्धको गर्भनाल शासक कि जनता भन्ने प्रश्न जहाँको तहीँ छ ।नेपालसँग भारतको कस्तो ऐतिहासिक सम्बन्ध छ, त्यो बताइरहनुपर्दैन । तर पनि नेपाल पक्षमा आशंका र द्विविधा रहिरहेकै छ । स्वतन्त्र भारतका शासकहरूले आफूलाई ब्रिटिस भारतका उत्तराधिकारीको मानसमा राख्न खोजे र त्यसैलाई राज्य सम्बन्धको निरन्तरता ठाने । तर राज्यराज्य सम्बन्धमा केही आधारभूत मान्यताहरू हुने गर्छन् र त्यो यी दुई अभिन्न छिमेकीको जनसम्बन्धमार्फत परिभाषित भइराख्नुपर्थ्यो । नेपाल र भारतको जनस्वार्थ उस्तैउस्तै छ भन्ने सत्य न विगतमा नेपालले भारतलाई प्रस्टताका साथ बुझाउन सक्यो, न भारतले नै बुझ्न सक्यो । अभाव, गरिबी, पछौटेपन, अन्धविश्वास, प्राकृतिक प्रकोपजस्ता समस्या समान छन् । दुवै मुलुक यस्ता समस्याहरूबाट मुक्तिका लागि अनेकौं आन्तरिक प्रयोग गर्दै आआफ्ना स्तरमा सफलताको सिँढी उक्लिँदै छन् । तर नेपाल आफ्नो राजनीतिक स्थिरताबाट मात्रै भारतको जनहितमा सहयोगी बन्न सक्ने यथार्थबोध भारतीयले गरिदेऊन् भन्ने सोच राख्छ । नेपालमा संघीय लोकतान्त्रिक गणतन्त्र छ, जुन प्रभावकारी र परिमार्जित हुँदै गए भारतीय राज्यका हित र चासोको भरपर्दो सम्बोधन हुन सक्ने सोच राख्नुको सट्टा भारतले, लोकतन्त्रमा पनि, यसको वा त्यसको पक्षधरता लिने गर्दै आएको छ । फलानो भारतीय पक्षको वा अर्को कुनै पक्षको चर्चा चल्ने गर्छ, छोटो समयान्तरमा । आफ्नो स्वतन्त्रता र ऐक्यबद्धताको लामो अभ्यास गरिसकेर विशेष पहिचान बनाइसकेको भारतले नेपालको विकसित राजनीतिक परिवेश र सम्बन्धप्रतिको दृष्टिकोणमा तालमेल प्रतिध्वनित गर्न नसक्दा नेपाली विमर्श डेभिएट हुने गर्छ । एक्काइसौं शताब्दीमा लोकतन्त्रका एकभन्दा बढी मोडल विकसित भैसकेका छन् तर यीभित्र स्वतन्त्रताको मात्रामा गहिरो भिन्नता छ । कतै निर्वाचित सरकार भएर पनि त्यसलाई प्रश्न गर्न सकिँदैन तर भारतभित्र अझै सडकदेखि संसद्सम्म जुनसुकै कुरा सोध्न सकिन्छ । सरकार चाहे नेपालको होस् वा भारतको, जनसम्बन्धको कोणबाट प्रश्नहरू सधैं पानीझैं उम्लिँदै गर्नुपर्छ । विश्वविख्यात भारतीय कवि रवीन्द्रनाथ ठाकुरको एउटा काव्यपंक्ति छ, जहाँ मन होस् भयबाट मुक्त र शिर गर्वले उचो । यो कविता नेपालभारत जनसम्बन्धको सबैभन्दा सुन्दर सम्भावित अवस्थाका सन्दर्भमा जोडिन सक्छ । यो अवस्था मूलतः युटोपिया होइन, एउटा सपना हो । खुला आँखाले देख्न सकिने सपना । परिपक्व आँखाको सपना । सिद्ध नेत्रहरूको सपना ।तुइन घटना अनुसन्धानमा भारतको असहयोग आशयका समाचारहरू त्यतिखेर प्रकाशित भैरहेका छन् जतिखेर भारत स्वतन्त्रताको ७५ औं उत्सव मनाउने तयारीमा छ । भनिन्छ, दार्चुला सदरमुकाम खलंगा जान साउन १५ गते व्यास गाउँपालिका२, खाङदाङ (मालघाट) मा रहेको तुइनबाट महाकाली नदी तर्ने क्रममा ३३ वर्षीय जयसिंह धामी खसेर बेपत्ता भएका थिए । यसको सत्य निरूपणमा तदारुकताका साथ भारतीय पक्षको समन्वयसहयोग हुन सक्नुपर्थ्यो । जनजनको सम्बन्ध हो भने जनलाई प्रत्यक्ष मार्का परेको सवालमा तत्काल सुनुवाइ हुनुपर्थ्यो । यस विषयमा अलमल गर्नुको तुक नै थिएन । यो त सीमावर्ती जिल्ला प्रशासनकै समन्वयमा फत्ते हुने विषय हो । रिक्तता कहाँ छ ? त्यो बाहिर आउन सक्छ । सीमाञ्चल सम्बन्धको माधुर्य भनेकै तत्काल जनसवाललाई सम्बोधन गर्ने थिति कायम रहनु हो । भारतीय तन्त्रभित्र कहाँ के छ, नेपालभित्र एकदमै होहल्ला नभएसम्म साना घटनाहरूप्रति समेत तिनीहरू हेलचेक्य्राइँ गरिरहन्छन् । नेपालभारत जनसम्बन्ध प्रगाढ, आधुनिक र न्यायमुखी तब मानिन्छ जब त्यसको लाभ समाजमा माथिबाट तल होइन पीँधबाट टुप्पोमा पुग्छ । काठमाडौं र दिल्लीका अभिजातहरू जस्तोसुकै परिस्थितिमा लाभग्राही नै हुने गर्छन्, पिल्सिने त अनामहरू नै हुन् । नेपालभारत सम्बन्ध स्थिर र विश्वासिलो बनाउन भारतले आफ्ना तन्त्रभित्रका किलाकाँटालाई ठीक पार्न ढिलाइ गर्नु हुँदैन । धरातलीय यथार्थमा उभिएर नै सम्बन्धको यथोचित निर्वहन गर्न सकिन्छ ।भारतीय स्वतन्त्रता आन्दोलनमा नेपालीहरूको महत्त्वपूर्ण योगदान छ । एकअर्को मुलुकमा जनस्वतन्त्रताका लागि सहयोगको सुरुआत नेपाली सीमाञ्चलका बासिन्दाहरूका तर्फबाट भएको हो । एउटा अधिनायकतावादी शासकले अर्को अधिनायकलाई जनआकांक्षा कुल्चिने क्रममा सहयोग गरेर जनसम्बन्धको लोकतान्त्रिक अध्याय लेखनको सुरुआत नेपालका तर्फबाट भएको हो । सन् १९४२ को भारत छोडो आन्दोलनका क्रममा त्यहाँका तेजस्वी नेताहरू जयप्रकाश नारायण, डा राममनोहर लोहिया, सुरजनारायण सिंहहरू हजारी बाग जेल तोडेर भूमिगत रूपमा नेपाल आइपुगे । यहाँ सप्तरीका अग्रणी युवाहरूले तिनलाई आश्रय दिए, राजनीतिक सम्मेलनको चाँजोपाँजो मिलाइदिए र तिनीहरूकै चाहनाबमोजिम गुरिल्ला युद्धका निम्ति प्रशिक्षणको बन्दोबस्त गरिदिए । अन्ततोगत्वा भारतको अंग्रेज सरकारको दबाबमा राणा सरकारले यी भूमिगत भारतीय आन्दोलनकारीलाई पक्राउ गरी हनुमाननगर गोश्वाराको कारागारमा बन्दी बनायो । पछि स्थानीय नेपालीहरूको सहयोगमा ती नेताहरूलाई जेलमुक्त गरी सकुशल भारत पठाइयो । तर यता सहयोग गरेका नेपाली नागरिकमध्ये कैयौंलाई राणा प्रशासनले जेलमा थुन्यो, यातना दियोÙ कोही जेलमै बिते, कैयौंको सम्पत्ति हरण भयो, कोही भारत निर्वासित भए, भूमिगत भए ।यसरी नेपाली सीमाञ्चलका बासिन्दाहरूका तर्फबाट पुर्याइएको योगदानलाई भारतीयहरूले बिर्सेनन् । राणाशाहीविरुद्धको सशस्त्र संघर्षमा भारतीय समाजवादी नेता डा कुलदीप झाले शहादत नै दिए । भारतमा आपत्काल लागू हुँदा कैयौं भारतीय नेता नेपालको सीमाञ्चलमा ओत लागे । जनस्तरबाट यी दुवै मुलुकमा जनस्वतन्त्रता स्थापित गर्न एकअर्कालाइ सहयोग पुर्याउने परम्परा नै चल्यो । यसलाई क्रान्ति को सम्बन्ध भनेर चिनाइन्छ । यहाँनिर उल्लेख गर्नुपर्ने पक्ष हो, रोटीबेटी वा क्रान्तिको सम्बन्ध कुनै शासकले इच्छाएर होइन कि समयको हाँक र बासिन्दाहरूको स्वस्फूर्त सहयोगको संकल्पबाट स्थापित भएको हो । हनुमाननगरदेखि भारतीय स्वाधीनता आन्दोलनलाई सहयोग गर्ने नेपालीजनको चाहनाले गर्दा भारतकै जेलमा कतिपय नेपालीजन थुनिए, अनन्त दण्ड भोगे । यस कोणबाट भारतको स्वतन्त्रता संघर्ष नेपाली सपनाको संघर्ष पनि हो ।यो स्वतन्त्रताको सपना, साधना र सिद्धिसम्म आइपुग्दा यसले जनसम्बन्धलाई सहज बनायो कि जटिल ? विगतको अनुभव र ठूलोसानो भन्ने मनोविज्ञानले कतै अविश्वासको स्थिति खडा गरिदियो कि ? नेपाल र नेपालीहरूले भारतका विभिन्न क्षेत्रमा गरेको योगदानलाई भारतले भुल्यो कि ? यता नेपालले पनि सीमाञ्चलका भारतीयहरूले विभिन्न जनसंघर्षमा गरेको मद्दतलाई बिर्सेर भारतलाई जहिले पनि शंकाको दृष्टिले नै हेर्ने गरेको छ कि ? आज नेपाल र भारतमा यस्ता सार्वजनिक बुद्धिजीवीहरूको खाँचो छ जसले जनसम्बन्धको धरातलमा उभिएर स्वतन्त्रताको उच्चतम उपयोग गर्दै आवश्यक परे आफ्नो सरकारको समेत आलोचना गर्न सकून् । नेपालको भारत नीति निर्माणमा केकस्ता प्रवृत्तिहरू हावी छन् ? भारतले नेपालसम्बन्धी परराष्ट्र नीति तयार गर्दा उसलाई केकेबाट आवश्यक सहयोग आउँछ ? यी दुई राज्यलाई एकअर्काप्रति नीति बनाउन कसले निर्देशित गर्छ ? यिनले कस्ता संस्थाहरू, कस्ता व्यक्ति र निकायहरूबाट सुझाव ग्रहण गर्छन् र नीति निर्माणमा जान्छन् ? थिंक ट्यांक फोरमहरूको गुणस्तर केकस्तो छ ? सार्वजनिक विमर्शका लागि प्राप्त हुने सूचनाहरू कति भरपर्दा छन् ? काठमाडौंले दिल्लीको र दिल्लीले काठमाडौंको नाडी कसरी छाम्छन् ? विचार गरिनुपर्छ । भारत र नेपाल निकै विविधतापूर्ण छन् । हाम्रो सम्बन्धको स्वरूप प्याजको पत्रजस्तै छ । विभिन्न सामाजिक वा वैचारिक समूहहरू एकआपसमा जेलिएका छन् । दुवैतिर त्यसको व्यवस्थापनमा खासखास समयमा समस्या र चुनौती आउने गरेका छन् । तर आधुनिक समयमा दुवै राज्यले लोकतन्त्रलाई बलियो बनाउने चेष्टा गर्नुपर्छ । लोकतन्त्रमा समेत यो दल वा त्यो नेताअनुकूलको छ भनेर हुँदैन । नेपालको संघीय लोकतान्त्रिक गणतन्त्रका कठिनाइहरू केकस्ता छन्, यसलाई केकस्तो सहयोग आवश्यक पर्छ ? यसबारेमा भारतमा विश्लेषण भएको पाइँदैन । त्यसैले नेपालबाट कोही कुम्भ स्नान गर्न जाँदैमा र त्यहाँ तिनले न्यानो स्वागत पाउँदैमा नेपालभित्र अफवाह, आशंका र अनुमानको खेती सुरु भैहाल्छ । हरेक चीजमा दिल्ली देख्ने हाम्रो प्रवृत्ति पनि दोषी छ । भारतको एकता र स्वतन्त्रताको आधार त्यहाँको संविधान हो । अहिले त्यहाँ लोकतन्त्रका नाममा प्रयोग भैरहेका अभ्यासहरू कस्ता छन् ? भारतको स्थायित्वका निम्ति हाम्रो आन्तरिक एवं द्विपक्षीय राजनीतिको स्थायित्व जरुरी छ । घरीघरी बल्झिरहने समस्याहरूलाई थाती राख्न छाडेर हामी खुला संवाद किन गर्दैनौं ? नेपालभारतबीच अनेकौं विषयगत समितिहरू छन् । हामी राजनीतिक स्तरका कुरा कूटनीतिमा गाँस्छौं र कूटनीतिक विषयलाई राजनीतिक खपतका लागि प्रयोग गर्छौं । गंगा गए गंगादास, जमुना गए जमुनादास भनेझैं सत्तामा हुँदा अनुकूलता हेरीहेरी कहिले आक्रामक त कहिले नरम हुने फेरि त्यही व्यक्ति विपक्षमा हुँदा अर्कै उखान कथ्ने विरोधाभास यथावतै छ । प्रश्न गर्न पाउने स्वतन्त्रता सबैभन्दा ठूलो स्वतन्त्रता हो । नेपाल होस् वा भारत, जनसंघर्षको साझा इतिहासलाई स्मृतिमा राख्दै आआफ्ना देशका सरकारसँग प्रश्न गर्न सक्नुपर्छ, जब कुनै जनसाधारणले एकअर्को मुलुकमा आफ्नो हित असुरक्षित ठान्छ । यही नै हो असली मित्रता । जनस्तरमा चनाखोपन नभए शासकहरूले आआफ्ना राज्यको स्वार्थको भाष्य रच्दै कठोर धरातल निर्माण गर्दै जान्छन् नै, त्यतिखेर रोटीबेटी वा सँगसँगै क्रान्ति गरेका किस्साहरूले सम्बन्धको जटिलतालाई कम गर्न पनि सक्दैनन् । वेदको एउटा कथन छ मृत्यो मुक्षीय मामृतात् । अर्थात्, क्लेश र विनाशबाट निस्किएर अमृततर्फ बढौं, अमरतातर्फ बढौं । नेपालभारत जनस्तरबाट यस्तै संकल्पको आवश्यकता छ ।"
बौद्धिक अपांगता भएकाहरूको बेवास्ता,"स्थानीय सरकारले पूर्वाधार विकासलाई मात्र ध्यान दिँदा सामाजिक विकास ओझेलमा परेको छ । यसमा पनि प्राथमिकतामै नपर्ने पाटो हो बौद्धिक अपांगताका सवाल । अपांगता भएका व्यक्तिको अधिकारसम्बन्धी ऐन२०७५ ले अपांगतालाई दस वर्गमा छुट्याएको छ, जसमा बौद्धिक अपांगता एक हो । ऐनले उमेरको वृद्धिसँगै सचेतनाको विकास हुन नसकी बौद्धिक विकास नभएका कारण उमेर र वातावरणसापेक्ष क्रियाकलाप गर्न समस्या हुने अवस्थाको व्यक्तिलाई बौद्धिक अपांगता भएका व्यक्तिका रूपमा परिभाषित गरेको छ । त्यस्ता व्यक्तिहरू उमेरसापेक्ष राम्ररी बोल्न, अरूले बोलेको बुझ्न, सुन्न र हिँडडुल गर्न सक्दैनन्Ù स्मरणशक्ति पनि कमजोर हुन्छ । राष्ट्रिय जनगणना२०६८ अनुसार, अपांगता भएका व्यक्तिहरू ५ लाख १३ हजार ३२१ छन्, जसमध्ये १४ हजार ८८८ बौद्धिक अपांगता भएका छन् । समग्र अपांगता भएका व्यक्तिको तुलनामा यिनीहरूको दैनिकी कठिन हुन्छ । खाना खान, दिसापिसाब गर्न पनि सहयोगी चाहिन्छ । सहयोगीहरूले महिनावारीका बेला महिलाहरूको झनै ख्याल राख्नुपर्ने हुन्छ । कीर्तिपुर नगरपालिका७ की लक्ष्मी काफ्लेले अपांगताको सवाल र सरकारले दिने सेवासुविधाबारे निरन्तर पैरवी गर्दै आइरहेकी छन् । उनी बौद्धिक अपांगता भएका व्यक्तिकी अभिभावक हुन् र पालिका तहको अपांग समन्वय समितिकी प्रतिनिधि पनि । अघिल्ला वर्ष नगरपालिकाले ज्येष्ठ नागरिक, महिलासम्बन्धी कार्यक्रमहरूका लागि बजेट छुट्याए पनि अपांगता क्षेत्रलाई भने दिएको थिएन । उनले पालिका बैठकमा यस वर्ष अपांगताका लागि प्रत्येक वडामा कम्तीमा एक लाख रुपैयाँ छुट्याउन माग राखिन् । तर, चार वडाले मात्र बजेट छुट्याए । बौद्धिक अपांगताका सवालहरूमा वडातहका जनप्रतिनिधिहरू नै उत्तरदायी बन्न नसकेको तीतो अनुभव उनले बटुलिन् ।रसुवाको आमाछोदिङ्मो गाउँपालिका५ की ११ वर्षीया बालिका, जो बौद्धिक अपांगता भएकी हुन्, पालिकाबाट परिचयपत्र नपाउँदा छात्रावास सुविधाबाट वञ्चित छिन् । परिचयपत्रका लागि उनका अभिभावक वडाको सिफारिससहित धाउन थालेको चार वर्ष भैसक्यो । तर परिचयपत्रको साटो आश्वासन मात्रै पाइरहेका छन् । जबकि स्थानीय सरकार सञ्चालन ऐन२०७४ अनुसार, अपांगता भएका व्यक्ति तथा असहायको लगत अद्यावधिक, परिचयपत्र वितरण र सामाजिक सुरक्षा तथा सुविधाको व्यवस्थापन स्थानीय सरकारकै कार्यक्षेत्रमा पर्छ ।राष्ट्रिय योजना आयोगको हालैको बौद्धिक अपांगता भएका व्यक्तिलाई प्रदान गरिएको सेवा प्रवाहको प्रभावकारितासम्बन्धी अध्ययन प्रतिवेदन२०७७ मा पनि सम्बद्ध व्यक्तिहरूले सरकारी सेवासुविधा तथा परिचयपत्र पाउने क्रममा बाधाअड्चन भोग्नुपरेको उल्लेख छ । जीवननिर्वाहमा सहजताका लागि सरकारले दिँदै आएको सामाजिक सुरक्षा (अपांगता) भत्ता परिचयपत्र भए मात्रै पाइन्छ । होम्स् एट अल नामक गैरसरकारी संस्थाले सन् २०१८ मा गरेको सर्वेक्षणले अपांगता भएका ८३ प्रतिशत व्यक्तिसँग परिचयपत्र नभएको देखाउँछ । अर्कातर्फ, त्यही सर्वेक्षणअनुसार, ३० देखि ६० प्रतिशतसम्म त्यस्ता व्यक्तिहरूले परिचयपत्र भएर पनि भत्ता पाउन सकिरहेका छैनन् । अपांगता परिचयपत्रसमेत दिन नसक्नु स्थानीय सरकारको गैरजिम्मेवारी हो । अपांगता भएका अधिकांश व्यक्तिका परिवारलाई राज्यबाट सेवासुविधा कसरी र कहाँ पाइन्छ भन्ने ज्ञानसम्म छैन । उनीहरूलाई यस्ता सूचना दिन विभेदरहित बाँच्ने वातावरण बनाइदिन शिक्षा, स्वास्थ्य, रोजगारी तथा स्वरोजगारीलगायत अपांगतालक्षित कार्यक्रम र योजना दिन नसक्नु पनि स्थानीय सरकारकै असंवेदनशीलता हो । बौद्धिक अपांगताका अभिभावक महासंघ नेपालका अध्यक्ष राजु बस्नेतका अनुसार, राज्यको नीति निर्माण तहमा अपांगहरूको सहभागिता नहुनु, सरकार र मातहतका निकायले बौद्धिक अपांगता भएका व्यक्तिका समस्या र आवश्यकता महसुस गर्न नसक्नुले यस्तो बेथिति भैरहेको छ । सरकारले पन्ध्रौं योजनामा पूर्ण अशक्त अपांगता, अति अशक्त अपांगता, अटिज्म, डाउनसिन्ड्रोम, बौद्धिक अपांगता भएका व्यक्तिका लागि शिक्षा, स्वास्थ्य सुविधासहितको पुनःस्थापना सेवा उपलब्ध गराउने रणनीति तयार पारेको छ । तर, रणनीति बनेको दुई वर्ष बितिसक्दा पनि लागू भएको छैन । अपांगता भएका व्यक्तिको अधिकारसम्बन्धी ऐन२०७४ मा महिला, बालबालिका तथा ज्येष्ठ नागरिक मन्त्रालयका मन्त्रीको अध्यक्षतामा अपांगता भएका व्यक्तिको अधिकार, सेवासुविधा र संरक्षणसम्बन्धी कामकारबाहीमा समन्वय र रेखदेखका लागि अपांगता राष्ट्रिय निर्देशन समिति को व्यवस्था गरिएको छ । राष्ट्रिय योजना आयोगको प्रतिवेदनमा यो समिति निकै महत्त्वपूर्ण भए पनि यसको नियमित बैठक नै हुन नसकेको उल्लेख छ । स्थानीय जनप्रतिनिधिहरू बौद्धिक अपांगताका सवालमा अनभिज्ञ छन् भने स्थानीय तहको नीति तथा कार्यक्रममा पनि अपांगता क्षेत्र प्राथमिकतामा पर्न सकेको छैन । नेपालका समुदायकेन्द्रित कानुनी प्रावधानहरूको प्रभावकारी कार्यान्वयन हुँदैन भन्ने एउटा उदाहरण हो यो । समानताको हकले अपांगता भएका व्यक्तिको संरक्षण, सशक्तीकरण तथा विकासलाई विशेष महत्त्व दिएको छ । प्रत्येक नागरिकलाई सम्मानपूर्वक बाँच्न पाउने संवैधानिक हक छ । राज्यले बौद्धिक अपांगता भएका व्यक्तिहरूले बोल्न, बुझ्न तथा दबाव सृजना गर्न सक्दैनन् भन्ने सोचेर यसरी बेवास्ता गरिरहन मिल्दैन । उनीहरूको जटिलतालाई झन् संवेदनशील भएर हेर्नुपर्छ । बौद्धिक अपांगता भएका व्यक्ति र उनका परिवारलक्षित रोजगार तथा स्वरोजगारका कार्यक्रम ल्याउनुपर्छÙ सहुलियत ऋण, लघुउद्यम तथा बजारीकरण र क्षमता विकास तथा सीपमूलक कार्यक्रमहरूलाई स्थानीय तहको बजेट, नीति तथा कार्यक्रम र आवधिक योजनामा प्राथमिकता दिनुपर्छ ।"
सधैं अनुकूल रहँदैन युवा जनसंख्या,"नेपालको निर्धारित बाह्रौं जनगणना हालै स्थगित गरियो । नीति निर्माणमा महत्त्वपूर्ण प्रभाव राख्ने अपेक्षा गरिएको संघीय नेपालको पहिलो जनगणना देशको आधुनिक इतिहासको सबैभन्दा समावेशी र महत्त्वाकांक्षी अभ्यास हुने अपेक्षा गरिएको छ । यो जनगणना सम्पन्न भएसँगै, नेपालमा युवा जनसंख्याको अधिकता छ भन्ने हाम्रो एक दशकदेखिको भनाइ थप प्रस्ट हुनेछ । अहिले १० जनामध्ये कम्तीमा ४ जना युवा उमेर समूहको संख्या रहेको अनुमान गरिँदै आएको छ । युवाको संख्या पहिलेभन्दा बढेको मात्रै होइन, कार्य उमेरको जनसंख्या अनुपात आश्रित उमेरको जनसंख्या अनुपातभन्दा धेरै सकारात्मक छ । यो अनुपातलाई विकास योजना तथा नीति निर्माणको महत्त्वपूर्ण विशेषता मानिन्छ र यसमा आउने कुनै पनि परिवर्तनबाट सरकारको रणनीतिक छनोट प्रभावित हुन्छ ।नेपालको सकारात्मक जनसंख्या अनुपातको वर्तमान अवस्था तीव्र आर्थिक वृद्धि तथा स्थायित्वका लागि निकै अनुकूल छ । गत शताब्दीको पछिल्लो आधा समयको पूर्वी एसियाली अर्थतन्त्रहरूको सन्दर्भलाई यसको उदाहरणका रूपमा लिन सकिन्छ । यो जनसांख्यिक अवसरको संघारमा रहेका देशहरूको अर्को पाटो भनेको धेरै जनसंख्या भएको देशमा बेरोजगार युवाहरूको वृद्धि हुँदा त्यसले द्वन्द्वको जोखिमसमेत बढाउन सक्छ । पछिल्ला वर्षहरूमा राष्ट्र संघ तथा नेपालको राष्ट्रिय योजना आयोगले युवाहरूमा समयोचित लगानी गर्दा हुने लाभबारे ध्यानाकर्षण गराउन थालेका छन् । युवाहरूमा तत्कालै लगानी गर्न किन आवश्यक छ भने, सन् १९९२ देखि सुरु भएको जनसांख्यिक लाभको यो अवस्था २०४७ अन्त्यसम्म अर्थात् ५५ वर्षसम्म रहनेछ । बाह्रौं जनगणनाका विवरणहरू जहिले उपलब्ध भए पनि सन् २०२१ नेपालको जनसांख्यिक लाभको मध्यविन्दु भएकामा दुईमत नहोला । यस्तो बेला नेपालका राजनीतिक दलहरू र सरकारले युवा जनसंख्यालाई गम्भीर रूपमा लिएका छन् कि छैनन् एवं नेपाली युवाले के सोच्छन् भन्ने प्रश्न महत्त्वपूर्ण छन् । नेपालको सार्वजनिक नीतिमा बारम्बार दोहोरिने विकास र देश निर्माणमा युवालाई समावेश गर्ने नारा हेर्दा युवाहरूलाई देशको बहुमूल्य सम्पत्ति का रूपमा आत्मसात् गरिएको देखिन्छ । त्यस्तै संविधानको मार्गनिर्देशक सिद्धान्त, नीतिहरू र राज्यको दायित्व पनि राष्ट्रिय विकासमा युवा सहभागिता अभिवृद्धि गर्दै राजनीतिक, आर्थिक, सामाजिक र सांस्कृतिक अधिकारहरूको पूर्ण उपयोगको वातावरण सृजना गर्नेÙ युवा सशक्तीकरण र विकासका लागि शिक्षा, स्वास्थ्य, रोजगारीलगायतका क्षेत्रमा विशेष अवसर प्रदान गर्दै व्यक्तित्व विकास गर्ने तथा राज्यको सर्वांगीण विकासमा योगदानका लागि उपयुक्त अवसर प्रदान गर्ने रहेको छ । यी सिद्धान्तहरूका आधारमा जारी राष्ट्रिय युवा परिषद् ऐन२०७२ ले युवाहरूको आकांक्षालाई संरक्षण तथा प्रवर्द्धन गर्दै समृद्ध देश निर्माणको तयारी गरेर सक्षम नागरिक तयार गर्ने परिकल्पना गरेको छ । युथ भिजन सन् २०२५ को उद्देश्य नेपाली युवालाई उनीहरूको नेतृत्व क्षमताको प्रवर्द्धन तथा सार्थक सहभागिताका माध्यमबाट आधुनिक, न्यायसंगत, समृद्ध नेपाल बनाउनका लागि शक्तिशाली, सक्षम, प्रतिस्पर्धी र आत्मनिर्भर युवा निर्माण गर्ने रहेको छ । यसको ठीक विपरीत, नेपाली युवाहरूका लागि राष्ट्रिय परिकल्पना र हालै देशभरिका दुई हजार युवाबीच गरिएको सर्वेक्षणको निष्कर्षलाई सँगसँगै राख्ने हो भने, सो उमेर समूहमा निराशा व्याप्त छ । महामारीमा सरकारको भूमिकाप्रति त्यो समूह निकै नकारात्मक रहेको छ । सरकारी संयन्त्रमा विश्वासको संकटले निकै महत्त्वपूर्ण जनसांख्यिक खण्ड र राज्यबीचको खाडल गहिरिँदै गएको देखाउँछ । स्मरणीय छ, करिब चार वर्षअघि संघीय र प्रदेश सरकारका लागि भएको चुनावमा सहभागी मतदातामध्ये आधाभन्दा बढी १८ देखि ४० वर्ष उमेर समूहका थिए । अहिलेको प्रक्षेपणअनुसार, यो मतदाताको संख्या सन् २०२२ र २०२३ मा हुने चुनावमा झनै बढी हुने देखिन्छ । सन् १९९० को दशकसम्म निरंकुश शासनको विरोधमा रहेका र सन् २००० को सुरुमा गणतान्त्रिक व्यवस्थामा जोड दिएका युवाहरूले धेरै राजनीतिक आन्दोलन र त्यसपछिको नेपालको आधुनिक इतिहासको रूपान्तरणमा महत्त्वपूर्ण भूमिका खेलेका छन् । यसबाहेक पछिल्लो समयमा उनीहरूले कोभिड महामारीमा सरकारका कामकारबाहीका विषयमा उत्तरदायित्व र पारदर्शिताको माग गर्दै विरोध प्रदर्शन गरेका छन् । देशैभरि कोभिड प्रभावित परिवारहरूलाई खाद्यान्न, अक्सिजन र औषधिउपचारको आपत्कालीन सुविधा उपलब्ध गराउन उनीहरू अग्रपंक्तिमा रहे । युवा उद्यमीहरूले जनस्वास्थ्यको यस्तो संकटमा आफ्ना कामदारहरूलाई सहयोग गरेÙ ठूला, साना र मझौला उद्यमहरूबाट सामाजिकआर्थिक उपक्रम चलाइरहे । सन् २०१५ को भूकम्पपछिको स्वयंसेवाजस्तै उनीहरूले सुरु गरेको प्रयासले तत्कालै स्वीकार्यता, माग र गति प्राप्त गर्नुले युवाहरू सामाजिक कल्याण तथा शासनसँग जोडिएको देखाउँछ ।केही वर्षदेखि जनसांख्यिक प्रमुखता र नागरिक सक्रियता देखाए पनि नेपाली युवाहरू त्यति राम्रो अवस्थामा भने छैनन् । युवा बेरोजगारीको अवस्था सरकारको औपचारिक धारणाभन्दा ठीक विपरीत छ (बेरोजगार नेपालीमध्ये करिब ६९ प्रतिशत १५ देखि ३४ वर्षका छन्), युवाहरू न्यून गुणस्तरको वैदेशिक रोजगारीमा धेरै निर्भर छन् (वैदेशिक रोजगारीमा जाने कामदारमध्ये ८० प्रतिशतभन्दा बढी १८ देखि ३५ वर्षका छन्), नेपालको अनौपचारिक क्षेत्रका कामदारमा युवाको संख्या धेरै छ (१५ देखि ३४ वर्षका करिब ५८ प्रतिशत युवा अनौपचारिक क्षेत्रमा रोजगार छन्) जहाँ ज्याला न्यून छ र रोजगारीको सुरक्षा कमजोर । युवाहरूको बाहुल्य रहेको अनौपचारिक क्षेत्र कोभिड महामारीबाट सबैभन्दा बढी जोखिममा र नराम्रोसँग प्रभावित रह्यो । नेपाल श्रम शक्ति सर्वेक्षण२०१७१८ ले श्रम शक्तिको २०३ प्रतिशत १५ वर्षदेखि २४ वर्ष उमेर समूहका छन्, तीमध्ये १८ प्रतिशत मात्रै रोजगारीमा समेटिन सकेका छन् । रोजगारीमा रहेका १५ देखि २४ वर्ष उमेर समूहका युवाहरूमध्ये ६५ प्रतिशत अनौपचारिक क्षेत्रमा छन् । त्यस्ता युवाहरूले तोकिएको न्यूनतम ज्यालाभन्दा कम पाउने सम्भावना निकै हुन्छ र कुनै पनि औपचारिक करार वा सामाजिक सुरक्षाबिना काम गर्छन् । उपयुक्त रोजगारीको अभाव रहेको नेपालले युवाहरूलाई वैदेशिक रोजगारीतर्फ धकेलिरहेको छ । सन् २०२० को नेपाल श्रम आप्रवासन प्रतिवेदनअनुसार, सन् २००८९ यता नेपाल वैदेशिक रोजगार विभागले ४० लाख नेपाली कामदारलाई श्रम स्वीकृति प्रदान गरेको छ, जसको औसत उमेर २८ वर्ष छ । २०१८१९ मा, कुल आप्रवासी कामदारमध्ये ३९ प्रतिशत युवा (१८ देखि २४ वर्ष) थिए । तीमध्ये धेरैजसो श्रम शोषणको जोखिममा पर्ने गरेका छन् ।अर्कातर्फ प्रधानमन्त्री रोजगार कार्यक्रम वा युवा तथा साना उद्योग स्वरोजगार कोषजस्ता सरकारी कार्यक्रममा युवा विशेष गरी महिला, आदिवासी समुदायका सदस्य र वैदेशिक रोजगारीबाट फर्किएकाहरूको सूचनाको कमी, पक्षपात र भेदभावका कारण पहुँच पुग्दैन ।साथै उच्चस्तरको बेरोजगारी, वैदेशिक रोजगारीमा निर्भरता वा अनौपचारिक क्षेत्रको रोजगारीले गर्दा युवाहरू थप जोखिममा रहेको कोभिड महामारीमा पनि पुष्टि भएको छ । त्यस्तै स्वास्थ्य सेवामा पनि तिनले सहज पहुँच पाउन सकेका छैनन् । ऐतिहासिक रूपमा, विगतदेखिको स्वास्थ्य सेवा बालबालिका तथा वृद्धवृद्धामा प्रत्यक्ष रूपमा केन्द्रित हुँदै आएको छ । तर, युवाहरूमा अझै पनि एचआईभी र क्षयरोगजस्ता अति संवेदनशील रोगहरू खतराको स्तरमै छन् । कोभिड महामारीको सुरुआतताका संक्रमितमध्ये करिब ९० प्रतिशत वैदेशिक रोजगारीबाट फर्केकाहरू थिए, जसमा करिब ७० प्रतिशत युवा थिए । अहिले कोभिडको नयाँ प्रजातिबाट युवाहरू झनै बढी संक्रमित भएका छन् जसका कारण धेरैको स्वास्थ्य जटिल भयो र मृत्यु पनि भयो । नेपाली युवामा मानसिक स्वास्थ्यको समस्या व्यापक छ, महामारीले मनोसामाजिक सक्रिय बनाउने कारक र जोखिमहरूलाई झनै बढाएको छ । अहिले आत्महत्या दर दैनिक औसत करिब १७ पुगेको छ, मृत्यु भएकामध्ये ५७ प्रतिशत व्यक्ति १६ देखि ३५ वर्षका छन् । युवा स्वास्थ्यको यो दुःखद तथ्यांकले राज्यको तयारी तथा नेपालको सबैभन्दा महत्त्वपूर्ण जनसांख्यिक समूहका बारेमा जायज चासो उत्पन्न गर्छ । नेपालको युवा जनसंख्यामा ७ प्रतिशतले वृद्धि हुने प्रक्षेपण गरिएको छ, जुन सन् २०२१ मा कुल जनसंख्याको ४४ प्रतिशत हुनेछ । विकास र राजनीति दुवैतर्फ अत्यावश्यक हुने प्रमुख जनसांख्यिक समूहलाई नेपाल सरकार र राजनीतिक दलहरूले बेवास्ता गरिरहन मिल्दैन । नेपालको शासन रूपान्तरणका लागि युवालाई विकास र राजनीतिमा केन्द्रित गर्न आवश्यक छ । सरकार र राजनीतिक दलहरू युवाको प्रतिनिधित्व र आकांक्षा पर्याप्त प्रतिविम्बित गराउनतर्फ सचेत हुनुपर्छ । युवाहरूलाई सरकारी र गैरसरकारी क्षेत्रबाट गुणस्तरीय शिक्षा, स्वास्थ्य, मर्यादित रोजगारी, रोजगारीका अवसरहरू, सार्वजनिक जीवन र नीति निर्माणका विभिन्न मञ्चमा सहभागिता एवं अन्य विषयको खाँचो पर्छ । रोग, गरिबी र अन्य आवश्यकताका क्षेत्रमा युवाहरूलाई जोखिम कम गर्न तत्तत् क्षेत्रमा तीव्र र व्यवस्थित सेवा प्रवाह जरुरी हुन्छ । न्यून गुणस्तरीय वैदेशिक रोजगारीमा निर्भरता कम गर्न र त्यताबाट फर्किएकाहरूलाई समायोजन गर्न सरकारका कार्यक्रममा सुधार गरी संस्थागत र सामाजिक अवरोधहरूलाई हटाउँदै देशभित्र रोजगारीका अवसर सृजना गर्नुपर्छ ।सरकार तथा विकास साझेदारहरूले युवाकेन्द्रित कार्यक्रममा लगानी गर्दा विवेकी भएर यो जनसांख्यिक समूहबाट यथाशीघ्र लाभ लिनेबारे सोच्नुपर्छ । किनकि सधैं यस्तै जनसांख्यिक अवस्था रहँदैन । यसका लागि युवाका संघसंस्था र सञ्जालहरूसँग राम्रो समन्वय, राजनीतिक प्रक्रिया र राजनीतिक दलहरूमा युवा आकांक्षाको बढी प्रतिनिधित्व, सार्वजनिक प्रकृतिका समस्या समाधान गर्न औपचारिक रूपमा युवा सहभागिता खुला गर्न आवश्यक छ ।बरगिस नीति फाउन्डेसनका वरिष्ठ रणनीतिक सल्लाहकार हुन् भने हवार्ड अन्तर्राष्ट्रिय श्रम संगठन नेपालका निर्देशक ।"
सरकार किन अघि बढाउँदैन विधेयक ?,"(काठमाडौं)  प्रतिनिधिसभाको चालु अधिवेशनअन्तर्गत मंगलबारसम्म सातौं बैठक बसिसकेको छ । यस अवधिमा कुनै पनि विधेयकमा सदनले छलफल गरेको छैन । संसदीय समितिले टुंग्याएर पेस गरिएका विधेयकले समेत सदनमा प्रवेश पाएका छैनन् । सदनलाई बिजनेसविहीन बनाएको भन्दै प्रमुख प्रतिपक्षी दलले आलोचना गर्न सुरु गरिसकेको छ । प्रतिनिधिसभामा ४१ र राष्ट्रिय सभामा १४ वटा विधेयक छन् । सदनमा पेस भएका १५ वटा अध्यादेश पनि स्वीकार वा अस्वीकार के गर्ने भन्ने विषयमा छलफल भएको छैन । संसद् सचिवालयका एक अधिकारीले पारित हुनेमा सरकार विश्वस्त नभएकाले विधेयक अघि नबढेको बताए । प्रमुख प्रतिपक्षले विधेयक फेल गराएर सरकारको हैसियतमाथि नै प्रश्न उठाउन सक्ने डर सरकारमा डर देखियो । यस्तो थिएन भने समितिबाट पारित भएको विधेयकलाई सरकार किन अघि बढाउन चाहँदैन त ?, उनले भने ।सभामुख अग्नि सापकोटा पनि विधेयक बहुमतले पारित हुने निश्चित नभएसम्म सरकारले अघि बढाउने छाँटकाँट नभएको बताउँछन् । मत विभाजन माग गरेको अवस्थामा मैले पनि जबर्जस्ती गर्न सक्दिनँ । त्यसैले सहमतिबाट विधेयक अघि बढाउन सरकारलाई घचघच्याइरहेको छु, उनले भने । माओवादीका प्रमुख सचेतक देव गुरुङले दलहरूबीच सहमति हुनेबित्तिकै विधेयक अघि बढाउनुपर्ने बताए । आन्तरिक कोर्स पूरा नहुनाले र विभागीय मन्त्री नभएर रोकिएको हो, उनले भने । विधेयकमाथि मत विभाजन हुँदा दलको ह्वीप लाग्न सक्छ । दलसम्बन्धी ऐनको दफा २८ मा राष्ट्रिय र सार्वजनिक महत्त्वको विषयमा ह्वीप लाग्न सक्ने उल्लेख छ । एमालेको माधवकुमार नेपाल समूहको साथ नपाउँदा विधेयक पारित नहुने डर सरकारलाई छ । प्रमुख प्रतिपक्ष एमालेका नेता केपी शर्मा ओलीले सरकारलाई विधेयक पेस गरेर पारित गर्न चुनौती दिइसकेका छन् । तपाईंले कानुन ल्याउन सक्नु हुन्न प्रधानमन्त्रीज्यू, तपाईंको गठबन्धनले जनताको समस्या समाधान गर्न सक्दैन । विधेयकहरू पास गर्नुस्, उनले मंगलबार संसद्मा भने, एमसीसी यही टेबलमा छ । ल्याएर पास गर्नुस् । १ सय ६५ जना त आफैंसँग छ, निर्णयार्थ पेस गर्छु भनेपछि ताली बजिहाल्छ । आफू सत्तामा रहेका बेला लामो समयसम्म संसद्लाई बिजनेसविहीन बनाएका ओलीले नै अहिले सरकारले प्रतिनिधिसभालाई कामविहीन बनाएको टिप्पणी गरेका थिए । अघिल्लो सरकारले जारी गरेको अध्यादेशमा निर्णय गर्न र संसदीय समितिबाट पारित भइसकेको विधेयकलाई पारित गरेर कानुनको रूप दिन छाडेर प्रतिनिधिसभा शोक प्रस्ताव पारित गर्ने र सांसदहरूको निर्वाचन क्षेत्रको गुनासो सुनाउने थलो मात्रै भएको छ । ओली सरकारका पालामा जारी भएका १५ वटा अध्यादेश पहिलो बैठकमै पेस गरिएका हुन् । यसमा छलफल सुरु भएकै छैन । गठबन्धनको साझा कार्यक्रममा संसद्मा विचाराधीन विधेयक टुंगो लगाउने भनेर राखिएको रहेछ । यो एक महिनासम्म के हेरेर बस्नुभयो ? संसद्मा बिजनेस नपाएर अवस्था यस्तो छ, ओलीले मंगलबार संसद्मा भनेका थिए, हप्ता१० दिनमा एकपटक बैठक बस्छ । बधाई शुभकामनाको ओइरो आउँछ । विधेयक किन पेस नगरेको, किन पास नगरेको ? सदनलाई बिजनेस दिने काम सरकारको हो । सभामुख अग्निप्रसाद सापकोटाले मंगलबार प्रधानमन्त्री शेरबहादुर देउवालाई सदनलाई बिजनेस दिन आग्रह गरेका छन् । प्रधानमन्त्रीसँगको भेटमा सदनलाई प्रभावकारी बनाउने, विधेयकहरूलाई अघि बढाउनेलगायत विषयमा छलफल भएको सभामुख सापकोटाले जानकारी दिए । पहिलो पटक गरिएको प्रतिनिधिसभा विघटनको निर्णय सर्वोच्च अदालतले बदर गरेपछि गत फागुन २३ गते अधिवेशन सुरु भएको थियो । तर त्यतिबेला पनि ओली सरकारले सदनलाई बिजनेस दिएको थिएन । दोस्रो पटकको पुनःस्थापनापछि पनि प्रतिनिधिसभाले कानुन निर्माणको प्रक्रिया सुरु गर्न सकेको छैन । अधिवेशन आह्वान भएको ६० दिनभित्र अध्यादेश स्वीकार गरेर प्रतिस्थापन विधेयक ल्याइसक्नुपर्ने संवैधानिक प्रावधान छ । कुनकुन अध्यादेश छन् ? ओली सरकारले संसद् नरहेका बेला शपथसम्बन्धी अध्यादेश, रेलवे अध्यादेश, औषधि तेस्रो संशोसन अध्यादेश, कोभिड१९ संकट व्यवस्थापन अध्यादेश, स्वास्थ्यकर्मी तथा संस्थाको सुरक्षासम्बन्धी पहिलो अध्यादेश, सामाजिक सुरक्षा पहिलो अध्यादेश, नेपाल प्रहरी र प्रदेश प्रहरी कार्य सञ्चालन सुपरिवेक्षण र समन्वय, तेजाब तथा अन्य घातक रसायनिक पदार्थ नियमन अध्यादेश, नेपाल नागरिकता पहिलो संशोधन अध्यादेश ल्याएको थियो । त्यस्तै बेपत्ता पारिएका व्यक्तिको छानबिन, सत्यनिरूपण तथा मेलमिलाप आयोग तेस्रो संशोधन अध्यादेश, यौन हिंसाविरुद्धका केही ऐनलाई संशोसन गर्ने अध्यादेश, फौजदारी कसुर तथा फौजदारी कार्यविधिसम्बन्धी केही ऐन संशोधन गर्ने अध्यादेश पनि ल्याइएको थियो । आर्थिक, विनियोजन र राष्ट्र ऋण उठाउने अध्यादेश तत्कालीन ओली सरकारले ल्याएको थियो । ती अध्यादेश संसद्मा पेस भइसकेका छन् ।"
यस्ता छन् पीडा,"ब्रिटिस सेनामा भर्ती भएको ९ वर्ष पुग्न थालेको थियो, अचानक मान्छे धेरै भए भनेर हामीलाई फिर्ता गरियो, ५२ वर्षअघिको कथा सम्झिँदै जगनाथ तामाङ भन्छन्, मैले त्यतिखेर ३ सय ३५ पाउन्ड पाएँ । नेपाली रुपैयाँ १४ हजार मात्रै हुन्थ्यो । मैले त्यसपछि कुनै पेन्सन, सेवा, सुविधा केही पनि पाएको छैन । १७ वर्षकै उमेरमा बेलायती सेनामा भर्ती भएका जगनाथ सेभेन जीआरमा कार्यरत थिए । भोजपुरका उनी सन् १९६२ मा धरान डिपोबाट ठेगिएका थिए । झल्झली सम्झिरहेका छन्, काँधमा रासन, हातमा राइफल र बमफोक (खुकुरीजस्तै धारिलो हतियार) ले मलाया (हालको मलेसिया) को घना जंगल छिचोल्दै युद्धमा होमिएको । राइफल पोजिसन लिएर बम्फोकले बाक्लो झाडी छिचोल्दै जाँदै थियौं, भन्छन्, पौडी खेल्न नजान्दा हामीजस्ता पहाडे जवानको ज्यान जंगलबीचको तलाउमा गयो । कतिपय ठाउँमा अजिंगरले निल्न लाग्दा पछाडि फर्किनुपरेको थियो । हाकाहाकी भन्दा मिलिसिया विद्रोहीलाई जसले भेट्यो उसले हान्ने हो । सिमसार धापमा भासिएर आपत्विपत् परेको हिजो जस्तै लाग्छ । अहिले ७९ वर्ष छन् । बेलायत सरकारले आफूलगायत सयौं ब्रिटिस गोर्खामाथि अन्याय गरेको महसुस गरिरहेका छन् । उनी ललितपुरको लगनखेलमा बसोबास गर्दै आएका छन् । सानो उमेरमा भर्ती भइयो, जगनाथ सम्झिन्छन्, कलिलो बुद्धि कति तलब, सेवा सुविधा पाइन्छ भन्ने केही थाहा थिएन । उतिखेर नेपालका पूर्वपश्चिम गरी २ हजार ४ सय जना भर्ती भएको उनी सम्झन्छन् । भर्ती भएपछि कोलकाताबाट उनीहरूलाई मलेसियाको सुँघाइपटानी उडायो । त्यहाँ ९ महिना तालिम दिएपछि युद्धमा पठाइयो । त्यतिबेला ब्रुनाईमा विद्रोह चलेको रहेछ, उनी भन्छन्, त्यहाँको सुल्तान (राजा) लाई नेपालीले बचायौं । चार वर्षमा पहिलो छुट्टी आएँ । एक हजार रुपैयाँको बुङ र र साढे दुई तोला सुन ल्याएर आमालाई दिएको थिएँ । यतिखेर उनलाई छरछिमेक, चिन्नेजान्नेले लाहुरेबा भन्छन् । लडाइँ सकिएपछि फिर्ता पठाइएका उनी पेन्सनबाट पनि विमुख भए ।हरिबहादुर राई, गोर्खा सैनिक । सन् १९७६ अक्टोबर २७ तारिख धरान घोपा क्याम्पबाट भर्ती भएका थिए । काठमाडौंबाट सिधै हङकङको सेकोङ पुर्याइयो । दसमहिने तालिम सम्पन्न भएपछि सेभेनजीआर र पछि फस्ट सेभेनजीआरमा खटाइयो । ब्रुनाई, बेलायत, बेलिज, फिजीलगायत देशमा खटाइयो । फकल्यान्डको लडाइँमा परियो, उनी सम्झन्छन्, धन्न बाँचियो । पछि वार मेडल दिएर पठाए तर पेन्सनपट्टा दिएनन् ।उनी ६४ वर्ष पुगेका छन् । ब्रिटिस गोर्खा भएको सबै प्रमाणहरू हातैमा छ । फौजमा भएजस्तै जोस अझै छ तर छैन पेन्सन । ओखलढुंगा मानेभन्ज्याङ३ स्थायी घर भएका उनी न्याय पाउने आसमा ललितपुरको इमाडोलस्थित भाइको घरमा बस्दै आएका छन् । घरीघरी भूपू ब्रिटिस गोर्खा सैनिकले आयोजना गर्ने न्यायिक आन्दोलनमा सहभागी हुन्छन् । उनी भन्छन्, हाम्रो बटालियन टिम सुटिङ प्राक्टिस गर्न जंगल गएर साँझ ढल्किएपछि फर्किएको थियो । क्याम्पमा छिर्नासाथ कम्पनी मेजरले सबैले गरिसके, तँ पनि गर् भनेर एउटा कागजमा सही गरायो । त्यसको भोलिपल्ट हामीलाई निकालियो । सन् १९८७ मार्च १२ तारिखको घटना थियो त्यो । जसलाई हवाई काण्ड भनेर चिनिन्छ । पल्टनमा एक जना लिम्बू र एक जना राई प्रमोसन हुनबाट रोकिएको थियो । एक हूलले पल्टनका गोरा मेजरलाई कुटपिट गरेका थिए । हामी भरखर सुटिङबाट आएकालाई जबर्जस्ती सही गर्न लगाए, त्यसअघि कतिपय अफिसरले आफ्नो मान्छेलाई भगाएछन्, पल्टन घरको सम्झना गर्दै राई भन्छन्, त्यो हूलदंगामा हाम्रो कुनै संलग्नता थिएन । पहिले १७ जना दोषी छन् भनियो । पछि सात जना भनेका थिए । जबर्जस्ती सही गराएर मलगायत १ सय ११ जना रित्तो हात फर्काए ।"
आधाभन्दा धेरै कर्जा वाग्मतीमा,"(काठमाडौं)  मुलुक संघीयतामा गए पनि वित्तीय सेवा अझै विकेन्द्रित हुन नसकेको राष्ट्र बैंकको एक अध्ययन प्रतिवेदनले देखाएको छ । राष्ट्र बैंकले गरेको गत आर्थिक वर्षको पहिलो ६ महिनाको आर्थिक गतिविधि अध्ययनले उक्त तथ्य देखाएको हो । प्रतिवेदनमा सो अवधिमा बैंक तथा वित्तीय संस्थाले प्रवाह गरेको कुल कर्जामा वाग्मती प्रदेशको हिस्सा सबैभन्दा बढी ५६९ प्रतिशत रहेको देखाएको छ । कर्जा उपयोगको हिसाबले कर्णाली प्रदेश सबैभन्दा पछि छ । कर्णालीको हिस्सा कुल कर्जाको १२ प्रतिशत मात्र छ ।वाग्मती प्रदेशपछि धेरै कर्जा उपयोग लुम्बिनी प्रदेशले गरेको छ । गत आर्थिक वर्षको पहिलो ६ महिनासम्म बैंक तथा वित्तीय संस्थाले प्रवाह गरेको कुल कर्जामध्ये यो प्रदेशमा १२ प्रतिशत लगानी भएको छ । यस्तै, प्रदेश १ मा कुल कर्जाको १०७ प्रतिशत, प्रदेश २ मा ८७ प्रतिशत, गण्डकी प्रदेशमा ७४ प्रतिशत र सुदूरपश्चिम प्रदेशमा ३४ प्रतिशत कर्जा उपयोग भएको छ ।यस्तै, २०७७ पुससम्म कुल कर्जामध्ये सेवा क्षेत्रमा प्रवाहित कर्जाको अंश ३९८ प्रतिशत छ । सेवा क्षेत्रमा प्रवाह भएको कर्जामध्ये थोक तथा खुद्रा विक्रेता उपक्षेत्रमा सबैभन्दा बढी ५०१ प्रतिशत कर्जा प्रवाह भएको छ । वित्त, बिमा तथा अचल सम्पत्ति उपक्षेत्रमा २०६ प्रतिशत, पर्यटन उपक्षेत्रमा ११ प्रतिशत, यातायात, भण्डारण र सञ्चार उपक्षेत्रमा ६६ प्रतिशत र अन्य सेवा उपक्षेत्रमा ११७ प्रतिशत कर्जा प्रवाह भएको प्रतिवेदनमा उल्लेख छ । उक्त अवधिमा वाणिज्य बैंकका ४ हजार ६ सय १३, विकास बैंकका १ हजार ४८, वित्त कम्पनीका २ सय ५४ र लघुवित्त वित्तीय संस्थाका ४ हजार २ सय ७२ गरी जम्मा १० हजार १ सय ८७ शाखा सञ्चालनमा आएका छन् । तीमध्ये वाग्मतीमा सबैभन्दा बढी २ हजार ६ सय ४० र कर्णालीमा सबैभन्दा कम ३ सय ९९ शाखा सञ्चालनमा रहेका जनाइएको छ । बैंक तथा वित्तीय संस्थाले परिचालन गरेको कुल निक्षेपमा पनि वाग्मतीको हिस्सा सबैभन्दा धेरै छ । जसअनुसार वाग्मतीको हिस्सा ६८ प्रतिशत र कर्णालीको सबैभन्दा कम १ प्रतिशत छ ।सरकार र राष्ट्र बैंकद्वारा ल्याइएका सस्तो ब्याजदरका कर्जा सुविधा (पुनर्कर्जा, ब्याज अनुदान कर्जा, विपन्न वर्ग कर्जा आदि) उपयोगमा पनि काठमाडौं उपत्यका (वाग्मती प्रदेश) नै सबैभन्दा अघि छ । यसले पनि वित्तीय सेयर विकेन्द्रित हुन नसकेको पुष्टि हुने जानकारहरू बताउँछन् । जसअनुसार गत पुससम्ममा ६० हजार ८ सय ७९ ऋणीलाई सहुलियतपूर्ण कर्जा प्रवाह भएको थियो । ती ऋणीको १ खर्ब ३७ करोड रुपैयाँ बक्यौता रहेको थियो । त्यसमध्ये सहुलियतपूर्ण कर्जामा वाग्मतीको अंश ३८९ प्रतिशत छ भने कर्णालीको सबैभन्दा कम १२ प्रतिशत छ । त्यस्तै, प्रदेश १ को अंश १६९ प्रतिशत, प्रदेश २ को अंश ८६ प्रतिशत, गण्डकीको अंश १४२ प्रतिशत, लुम्बिनीको अंश १५४ प्रतिशत र सुदूरपश्चिमको अंश ४८ प्रतिशत रहेको देखिन्छ ।उक्त अवधिमा बैंक तथा वित्तीय संस्थाबाट २ खर्ब ३८ अर्ब २६ करोड रुपैयाँ विपन्न वर्ग कर्जा प्रवाह भएको छ । प्रवाहित कुल विपन्न वर्गकर्जामध्ये वाग्मतीको अंश ३८९ प्रतिशत छ । यस्तै, प्रदेश १ मा यो कर्जाको अंश १३९ प्रतिशत, प्रदेश २ मा ७७ प्रतिशत, गण्डकीमा १० प्रतिशत, लुम्बिनीमा १११ प्रतिशत, कर्णालीमा २७ प्रतिशत र सुदूरपश्चिममा ३९ प्रतिशत अंश छ । राष्ट्र बैंकबाट सहुलियत दरमा प्रदान गरिने पुनर्कर्जा गत पुससम्म ६९ अर्ब ९६ करोड लगानीमा रहेको थियो । कुल पुनर्कर्जा उपयोगमा पनि वाग्मतीको अंश सबैभन्दा बढी ५८९ प्रतिशत छ, प्रतिवेदनमा भनिएको छ, कर्णालीमा १७ प्रतिशत पुनर्कर्जा प्रवाह भएको छ ।कोरोना महामारीबाट पर्यटन क्षेत्र सबैभन्दा बढी प्रभावित भएको हुँदा यस क्षेत्रलाई पुनरुत्थान गर्नु प्रमुख चुनौती रहेको प्रतिवेदनले औंल्याएको छ । सार्वजनिक यातायात र मनोरन्जनका क्षेत्रहरू पनि प्रभावित भएका छन् । यसको पुनरुत्थान गरी रोजगारी संरक्षण गर्न चुनौतीपूर्ण छ, प्रतिवेदनमा भनिएको छ, गुणस्तरीय र भरपर्दो यातायात सेवाको विकास गर्नु, वित्तीय पहुँच विस्तार तथा वित्तीय साधनको सन्तुलित वितरण गर्नु, तुलनात्मक रूपमा बढी उत्पादनशील र रोजगारी सिर्जना हुने क्षेत्रमा वित्तीय स्रोत प्रवाह गर्नु चुनौती छ ।"
चार महिनामा ७७ करोडको आँप भित्रियो,"(काठमाडौं)  स्वदेशी उत्पादनले नपुग्दा गत आर्थिक वर्षका चार महिनामा करोडौं रुपैयाँको आँप भित्रिएको छ । आव ०७७७८ का चैत, वैशाख, जेठ र असारमा ७७ करोड ७७ लाख ७५ हजार रुपैयाँ बराबरको १ करोड ५४ लाख ९४ हजार एक सय २ किलो आँप आयात भएको भन्सार विभागको तथ्यांक छ । अघिल्लो आव ०७६७७ को यही अवधिमा भने २० करोड ३२ लाख २९ हजार रुपैयाँ बराबरको २५ लाख ९८ हजार ५ सय ३५ किलो आँप आएको थियो । आँप मुख्यतः चीन, भारत, फिलिपिन्स, थाइल्यान्ड र भियतनामबाट आउने गरेको छ ।गत आवको असारमा सबैभन्दा बढी ४८ करोड ६५ लाख २९ हजार रुपैयाँ बराबरको ९४ लाख ४३ लाख १ सय एक किलो आँप भित्रिएको देखिन्छ । जेठमा १८ करोड ४३ लाख २९ हजार रुपैयाँ बराबरको ३६ लाख ९९ हजार ९ सय ५१ किलो, वैशाखमा ८ करोड १४ लाख २१ हजार रुपैयाँ बराबरको १७ लाख ४८ हजार ६ सय ३२ किलो र चैतमा २ करोड ५४ लाख ९५ हजार रुपैयाँ बराबरको ६ लाख २ हजार ४ सय १८ किलो आँप आयात भएको विभागले जनाएको छ । यी चार महिनामा आँप आयातबाट मात्रै विभागले ७ करोड ७ लाख ९४ हजार रुपैयाँ राजस्व उठाएको छ । यो वर्ष सबैभन्दा धेरै आँप चीन र भारतबाट आयात भएको छ ।गत आवभर भने १ अर्ब १७ करोड ८४ लाख ४४ हजार रुपैयाँ बराबरको २ करोड ४० लाख ९३ हजार २ सय ३६ किलो आँप भित्रिएको छ । अघिल्लो आवमा ५५ करोड ४० लाख ८४ हजार रुपैयाँ बराबरको १ करोड २५ लाख ५० हजार ९ सय ७४ किलो आँप आयात भएको विभागको तथ्यांक छ । नेपालको उत्पादनले नपुग्ने भएकाले बाहिरबाट आयात गर्नुपरेको कृषि तथा पशुपन्छी विकास मन्त्रालयका सहसचिव हरिबहादुर केसीले बताए । बढी मात्रामा भारतबाट आँप आयात हुने गरेको छ, उनले भने ।विभागका अनुसार नेपालबाट आँप निर्यातसमेत हुने गरेको छ । गत आवमा ६ लाख ४० हजार रुपैयाँ बराबरको २० हजार किलो र आघिल्लो आवमा एक करोड ८ हजार रुपैयाँ बराबरको ३ लाख १२ हजार ७ सय ६५ किलो आँप निर्यात भएको छ । यी आँप भारतमा मात्र बिक्री भएको हो ।कृषि मन्त्रालयले प्रकाशन गरेको नेपाली कृषिसम्बन्धी तथ्यांकीय जानकारी २०७६७७ अनुसार नेपालमा ४२हजार एक सय ९७ हेक्टर क्षेत्रफलमा आँप खेती गरिएको थियो । जहाँ ४ लाख ५३ हजार ४ सय १७ मेट्रिक टन आँप उत्पादन भएको थियो । मन्त्रालयको नेपाली कृषिउत्पादनसम्बन्धी नोटबुक २०२१ अनुसार मुलुकको कुल गार्हस्थ्य उत्पादन (जीडीपी) मा कृषिमध्ये आँपको १०१ प्रतिशत योगदान छ ।"
खोप किन्न सरकार र एडीबीबीच ऋण सम्झौता,काठमाडौं (कास) कोभिड१९ विरुद्धको खोप खरिदका लागि सरकार र एसियाली विकास बैंक (एडीबी) बीच १९ अर्ब ५८ करोड रुपैयाँको सहुलियतपूर्ण ऋण सम्झौता भएको छ । बुधबार अर्थ मन्त्रालयमा सरकारका तर्फबाट अर्थसचिव मधुकुमार मरासिनी र एडीबीका कन्ट्री डाइरेक्टर आनो कुस्वाले सम्झौतापत्रमा हस्ताक्षर गरे । यो सहुलियत ऋण सहायताबाट १ करोड ५९ लाख मात्रा खोप खरिद गरिने बताइएको छ । यसबाट ६८ लाख जनसंख्या लाभान्वित हुने सरकारको अपेक्षा छ । कार्यक्रममा अर्थसचिव मरासिनीले नेपाललाई सुरक्षित र प्रभावकारी खोपको उपलब्धताको सुनिश्चितताका लागि बैंकको यो सहायता महत्त्वपूर्ण हुने उल्लेख गरे । साथै खोप अभियानले नागरिक जीवनको सुरक्षा गरी अर्थतन्त्रको पुनरुत्थानमा मद्दत पुर्याउने विश्वास पनि व्यक्त गरे । एडीबीका कन्ट्री डाइरेक्टर कुस्वाले यो सम्झौता कोभिड१९ को चक्र तोडेर नागरिक जीवनको रक्षा गरी आर्थिक एवं सामाजिक पुनरुत्थानतर्फ अघि बढ्न सहयोगीसिद्ध हुने बताए ।
निजी क्षेत्रलाई करको दायरा कम गर्छौं : पौडेल,"काठमाडौं (कास) राष्ट्रिय योजना आयोगका उपाध्यक्ष विश्व पौडेलले निजी क्षेत्रलाई करको दायर कम गर्ने बाटोमा अघि बढ्ने बताएका छन् । पौडेलले दीर्घकालीन राजस्वका स्रोत खोज्ने र सरकारको खर्च कम गर्ने बताए । उद्यमीले सस्तोमा उत्पादन गर्न नसके प्रतिस्पर्धात्मक क्षमता विकास गर्न सक्दैनन्, नेपाल उद्योग परिसंघले आयोजना गरेको सम्मान कार्यक्रममा पौडेलले भने, सरकारले सहज व्यवसायका लागि नियामकीय दायरा खुला बनाई खुला प्रतिस्पर्धात्मक बजार निर्माणमा सहयोग गर्नुपर्छ ।"
बूढीगण्डकीको ६ अर्ब बजेट फिर्ता,"(गोरखा)  ह्रासकट्टी विवादले बूढीगण्डकी जलविद्युत आयोजनाका लागि गत आर्थिक वर्ष ०७७७८ मा विनियोजित ६ अर्ब रुपैयाँ फिर्ता भएको छ । आयोजनाको वातावरण, मुआब्जा वितरण, पुनर्वास तथा पुनःस्थापना इकाइका लागि पुँजीगततर्फ ७ अर्ब ६४ करोड ६० लाख रुपैयाँ छुट्याइएको थियो । जसमध्ये १३४४१० रोपनी जग्गाको मुआब्जा वितरणका लागि १ अर्ब ६१ करोड ६५ लाख ९० हजार ८ सय २६ रुपैयाँ खर्च भएको आयोजनाका इन्जिनियर रितेष रावलले बताए । यो पुँजीगततर्फको २१ प्रतिशत मात्र हो । यसबाहेक करिब डेढ अर्ब कार्यालय सञ्चालन तथा सर्भेको काममा खर्च भएको छ । आयोजनाबाट प्रभावित हुने अधिकांश भौतिक संरचनाको लगत संकलन भए पनि ह्रासकट्टी विवादले मुआब्जा वितरण अलमलमा पर्दै आएको छ । नेपाल सरकारको भवनसम्बन्धी प्रचलित कार्यवधिमा भौतिक संरचनाको ह्रासकट्टा गर्नुपर्ने प्रावधान छ । तर प्रभावितहरू ह्रासकट्टी गरे आफूहरू मर्कामा पर्ने भन्दै मुआब्जा रकम नै नलिने अडानमा छन् । आयोजनाको स्वीकृत ईआए प्रतिवेदनमा ह्रासकट्टी नगरी क्षतिपूर्ति भुक्तानी हुन आवश्यक देखिएको उल्लेख छ । संरचना अधिग्रहण गर्दा ह्रासकट्टी नगरी क्षतिपूर्ति भुक्तानी दिन ऊर्जा र अर्थ मन्त्रालयसँग आयोजनाले माग गर्दै आए पनि ठोस निर्णय हुन सकेको छैन । एकाइ प्रमुख कृष्ण कार्कीका अनुसार भौतिक संरचना र बोटबिरुवाको मुआब्जा वितरणका लागि आएको रकम फिर्ता भएको हो । गत आवमा संरचनामा ह्रासकट्टीको विषय नटुंगिँदा आएको बजेट पनि वितरण गर्न सकेनौं, उनले भने, नत्र रकम वितरणमा समस्या थिएन । संरचना र बोटबिरुवाको मुआब्जा वितरणका लागि मात्र १० अर्ब खर्च हुने अनुमान छ । गोरखा र धादिङ दुवै जिल्लामा बोटबिरुवा र संरचनाको लगत संकलन पनि अन्तिम चरणमा पुगेको एकाइले जनाएको छ । जग्गाको मुआब्जा वितरण भने अन्तिम चरणमा पुगेको छ । आव ०७३७४ बाट बूढीगण्डकी आयोजना प्रभावितका लागि मुआब्जा वितरण सुरु भएकामा हालसम्म ३३ अर्ब ८८ करोड ८३ लाख ८० हजार ७ सय ७९ रुपैयाँ मुआब्जा वितरण भइसकेको छ । आयोजनाले डुबानमा पर्ने धादिङ र गोरखाको ४८ हजार ७ सय ८३ रोपनी क्षेत्रफल आयोजनाको स्वामित्वमा आइसकेको छ । अब अदालतबाट रोक्का भएका, वैदेशिक रोजगारमा रही निवेदन नदिएका, लालपुर्जा नभएको तर फिल्डबुक कायम भएका, गुनासो, रोक्का भएका जग्गाको मुआब्जा वितरण बाँकी रहेको एकाइले जनाएको छ । चालु वर्ष आयोजनाका लागि ७ अर्ब ९७ करोड रुपैयाँ विनियोजन भएको छ । बाँकी जग्गा, संरचना र बोटबिरुवाको मुआब्जा वितरणका लागि उक्त रकम विनियोजन भएको कार्कीले बताए । मुआब्जा वितरणपछि मोडालिटी तयार गरी जतिसक्दो चाँडो निर्माणको चरणमा आयोजनालाई लैजान माग उठ्दै आएको छ । आयोजनाको जलाशयको क्षेत्रफल नै ६३ वर्गकिलोमिटर हुनेछ । डुबानमा पर्ने सरकारी संरचना भने पुनःस्थापनागर्ने एकाइले जनाएको छ । सरकारी विद्यालय, स्वास्थ्य चौकीलगायत सरचना बस्ती पुनर्वास गरिएको ठाउँमा स्थानान्तरण गर्ने योजना रहेको कार्कीले बताए ।"
महिनामा २० युनिटसम्म निःशुल्क विद्युत् : ऊर्जामन्त्री,"काठमाडौं (कास) विद्युत् खपत बढाउन महसुल घटाउन लागिएको ऊर्जामन्त्री पम्फा भुसालले बताएकी छन् । बुधबार मन्त्रालयको प्राथमिकता सार्वजनिक गर्दै मन्त्री भुसालले महसुल समायोजन गर्ने निर्णय प्राधिकरणको सञ्चालक समितिबाट पारित भइसकेको जानकारी दिइन् । गत आर्थिक वर्षमा १ खर्ब ६० अर्ब बराबरको पेट्रोलियम पदार्थ आयात भएको जनाउँदै उनले पेट्रोलियम पदार्थ र ग्यास आयातलाई प्रतिस्थापन गर्नु सरकारको प्राथमिकता रहेको स्पष्ट पारिन् । इन्धनबाट चल्ने सवारीलाई विस्थापित गर्दै विद्युतीय सवारीको प्रयोग बढाउन विद्युत् महसुल घटाउन लागिएको उनले बताइन् । मासिक २० युनिटसम्म विद्युत् खपत गर्ने ग्राहकलाई निःशुल्क ऊर्जा उपलब्ध गराउने निर्णय भइसकेको छ, अब नियमन आयोगले निर्णय गर्ने वित्तिकै कार्यान्वयनमा जान्छ, उनले भनिन् । महिनामा २० युनिटसम्म विद्युत् उपभोग गर्ने ग्राहकले डिमान्ड शुल्कबापत ३० रुपैयाँ भने तिर्नुपर्ने हुन्छ । हाल मासिक १० युनिटसम्म विद्युत् खपत गर्नेले यो सुविधा पाइरहेका छन् ।आगामी २ वर्षभित्र मुलुकभर पूर्ण रूपमा विद्युतीकरण गरिसक्ने मन्त्रालयको प्राथमिकता रहेको उनले बताइन् । साना किसानले सिँचाइका लागि स्यालो ट्युवेलको प्रयोग गर्दा लाग्ने विद्युत् शुल्क विद्युत्को उच्च माग हुने समयमा ८० प्रतिशत र अन्य समयमा शतप्रतिशत छुट दिइने तयारी भएको पनि उनले जानकारी दिइन् ।"
क्वारेन्टाइन हटाउन पर्यटन सम्बद्ध १२ संस्थाको माग,"काठमाडौं (कास) कोरोनाविरुद्ध खोपको मात्रा पूरा गरी शरदयाममा नेपाल आउन योजनामा रहेका विदेशी पर्यटकलाई अनिवार्य क्वारेन्टाइन बस्नुपर्ने हालको नियम हटाउन १२ वटा पर्यटन सम्बद्ध संघसंस्थाले माग गरेका छन् । कोरोनाका कारण शिथिल बनेको नेपालको पर्यटन उद्योगलाई उकास्नमा सहयोग गर्न सरकारसँग माग गर्दै उनीहरूले यो व्यवस्थाले पर्यटकहरू अन्यत्रै मोडिने खतरा बढेको जनाएका हुन् । हामी पनि पर्यटकमार्फत कोभिड फैलियोस् भन्ने चाहँदैनौं, ट्रेकिङ एजेन्सिज एसोसिएसन अफ नेपाल (टान) का अध्यक्ष खुमबहादुर सुवेदीले बुधबार कान्तिपुरसँग भने, तर भ्याक्सिनको डोज पूरा गरिसकेका पर्यटकलाई एक साता लामो क्वारेन्टाइनमा राख्ने निर्णय वैज्ञानिक देखिँदैन । नेपाल घुम्न आउने पर्यटकको सरदर बसाइ एक साता हाराहारी हुने भएकाले व्यवसायीहरूले यो नियम हटाउनुपर्ने माग यसअघि प्रधानमन्त्री शेरबहादुर देउवासमक्ष पनि राखेका थिए । व्यवसायीहरूले त्रिभुवन अन्तर्राष्ट्रिय विमानस्थल र अन्य पर्यटक प्रवेश गर्ने सीमा बिन्दुमा पनि पीसीआर जाँच गर्ने व्यवस्था मिलाउन पनि आग्रह गरेका छन् । देशभर अग्रपंक्तिमा खटिएका पर्यटन सेवाप्रदायक व्यवसायी, कामदार र कर्मचारीलाई आगामी ३० दिनभित्र खोप उपलब्ध गराइदिन पनि उनीहरूले माग गरेका छन् ।विज्ञप्ति जारी गर्नेमा ट्राभल्स एजेन्टस्, होटल संघ, पदयात्रा व्यवसायी, पर्वतारोहण संघ, राफ्टिङ एजेन्सी, टुर अपरेटर्स, टुरिस्ट बस एसोसिएसन, हिमालय उद्धार संघ, पर्यटक यातायात व्यवसायी, एक्सपिडिसन अपरेटर्स एसोसिएसनलगायत संघसंस्था छन् ।"
केजी इन्टरकन्टिनेन्टलको एसवाईएम सोरुम उद्घाटन,काठमाडौं (कास) केजी इन्टरकन्टिनेन्टल प्रालिले नेपाली बजारमा भित्र्याएको एसवाईएम कम्पनीको मोटरसाइकलको सोरुम बिहीबार उद्घाटन गरेको छ । एसवाईएम बाइक भित्रिएसँगै कम्पनीले पहिलो सोरुम कमलपोखरीमा सञ्चालनमा ल्याएको हो । एसवाईएम ताइवानको उत्पादन हो ।
लक्ष्मी बैंकको १३३ औं शाखा,काठमाडौं (कास) लक्ष्मी बैंकले १३३ औं शाखा सञ्चालनमा ल्याएको छ । बैंकले काठमाडौंको क्षेत्रपाटीमा आफ्नो शाखा विस्तार गरेको हो । यो शाखामार्फत बैंकले ग्राहकहरूको वित्तीय आवश्यकता पूरा गर्न बैंकिङ सुविधाहरू उपलब्ध गराउने जनाएको छ ।
ओरिएन्टलको नवीकरण बिमा शुल्क खल्तीबाट तिर्न सकिने,काठमाडौं (कास) खल्ती डिजिटल वालेटले ओरिएन्टल इन्स्योरेन्स कम्पनीको नवीकरण बिमा शुल्क तिर्न सकिने सुविधा सञ्चालनमा ल्याएको छ । डिजिटल कारोबारलाई प्रोत्साहन गर्न तथा सबै प्रकारको भुक्तानी सहजै तिर्न सकियोस् भन्ने उद्देश्यका साथ यो सेवा थालिएको खल्तीले जनाएको छ ।
पीडीलाइटको एरलडाइट नेपालमा,"काठमाडौं (कास) पीडीलाइट इन्डस्ट्रिजले नेपाली बजारमा एरल्डाइजको इपोक्सी एड्हेसिभको रेन्ज बिक्री सुरु गरेको छ । पीडीलाइटले हालै मात्र अमेरिकाको हन्ट्समेन ग्रुपबाट भारत र नेपालमा एरल्डाइटको बजार पाएको हो । एरल्डाइटमा इपोक्सी एड्हेसिभको रेन्ज विभिन्न औद्योगिक तथा अन्य प्रायोजनमा रुचाइएको कम्पनीको दाबी छ । नेपाली बजारमा एरलडाइट स्ट्यान्डर्ड १३, ३६, १८० र ४५० ग्राममा साथै एरल्डाइट केलियर १०, ९० र १८० ग्राममा उपलब्ध छ । एरल्डाइट एडब्लू १०६ एक केजी र एरल्डाइट एचभी ९५३ आठ सय ग्राममा उपलब्ध छन् । पीडीलाइट इन्डस्ट्रिज लिमिटेड भारतको एड्हेसिभ तथा सिलेन्ट, निर्माण केमिकल, शिल्प कलाका वस्तु र पोलिमर इमल्सन बनाउने कम्पनी हो ।"
भर्जिन 'लक्की ड्र को चौथो विजेता घोषणा,काठमाडौं (कास) भर्जिन गोल्डको भर्जिन गोल्ड लक्की ड्र योजनाको चौथो विजेता घोषणा गरेको छ । विजेता काठमाडौंस्थित बसर्पाकमा रहेको स्याङ्जा खाजा घरले एक तोला सुनको सिक्का प्राप्त गरेको छ । कम्पनीले आइतबार विजेता घोषणा गरेको हो । योजनामा भर्जिन गोल्डको खरिदमा प्राप्त कुपन भरेर सहभागी हुन सकिन्छ ।
खाद्य व्यवस्था कम्पनीको दुई वर्ष पूरा,काठमाडौं (कास) खाद्य व्यवस्था तथा व्यापार कम्पनीले आफ्नो स्थापनाको दुई वर्ष पूरा गरेको छ । साविक नेपाल खाद्य संस्थान र नेशनल ट्रेनिङ लिमिटेडलाई मिलाएर गठन गरिएको खाद्य कम्पनीले स्थापनाको दुई वर्ष पूरा गरेको हो । कम्पनीले प्रिमियम बासमती तथा स्टिम चामल र मार्सी चालमलगायत अन्य खाद्य वस्तुहरू बिक्री गर्दै आइरहेको छ ।
एकै दिन ७५ युनिट स्कोडा कुशाकको डेलिभरी,"काठमाडौं (कास) नेपालका लागि स्कोडाको आधिकारिक बिक्रेता एमएडब्लु इन्टरप्राइजेजले बुधबार काठमाडौंलगायत देशभरका सोरुमबाट एकै दिन ७५ वटा नयाँ स्कोडा कुशाक डेलिभरी दिएको जनाएको छ । दुई साताअघि सार्वजनिक गरिएको स्कोडा कुशाकलाई नेपाली अटोबजारमा राम्रो प्रतिक्रिया मिलेको कम्पनीको दाबी छ । यो एक्टिभ, एम्बिसन र स्टाइल गरी तीन भेरिएन्टमा उपलब्ध छ । यसको सुरुवाती मूल्य ४९ लाख ९० हजार रुपैयाँ कायम गरिएको छ ।"
बस्तीतिर सोझिँदै हात्ती,"(काठमाडौं)  उनलाई अचेल लाग्न थालेको छ हात्ती बलियो भनेको त, मान्छेले पो आफूलाई ऊभन्दा शक्तिशाली ठानिरहेका रहेछन् । हात्तीमानव द्वन्द्वको कारण खोतल्ने क्रममा मान्छेकै क्रियाकलापगतिविधि एउटा प्रमुख कारक भएको पत्ता लागेपछि नरेन्द्रमान बाबु प्रधानले मान्छेलाई हात्तीभन्दा शक्तिशाली ठानेका रहेछन् । मान्छेले गर्ने लापरबाही र व्यवहार नबदलेसम्म जंगली हात्तीले गर्ने क्षति न्यून गर्न सकिँदैन, हात्तीमा विद्यावारिधि गरेका उनले भने, त्यसैले हामीले बर्दियामा हात्ती मेरो साथी भनेर चेतनामूलक अभियान नै सुरु गरेका छौं । हात्तीले समस्या गरेको बर्दिया, खाता क्षेत्रमा टावरमा बत्ती बाल्ने, घण्टी बजाउने र हात्तीबारे ज्ञान बाँड्न सुरु गरिएको हो । मान्छेले आनीबानी नबुझ्दा, लखेट्न जाँदा, घेरा हाल्दा, बाटोमा रोकछेक गर्दा नै हात्तीले आक्रमण गर्ने गरेको उनले बताए । मान्छेले हात्तीको आनीबानी बुझेको भए धेरै घटनाहरू नै हुने थिएनन्, उनले भने, त्यसैले अब सरकारले पनि स्थानीय बासिन्दाहरूलाई हात्ती र उसका आनीबानी बुझाउनेतिर ध्यान दिनुपर्ने देखिन्छ । पछिल्लो अध्ययनले चुरेतराई क्षेत्रमा हात्तीले वर्षमा औसत २० जनामाथि आक्रमण गर्ने गरेको देखाएको छ । निजी र सफारीमा प्रयोग भएकाबाहेक नेपालभर जंगली रैथाने हात्तीको संख्या २ सय २७ को हाराहारी छ । यीबाहेक १००१५० को संख्यामा बसाइँ सरेर भारतबाट नेपाल भित्रिन्छन् । समूहमा भित्रिने त्यस्तै हात्तीले बस्ती पसेर वितण्डा मच्चाउने गरेका छन् । प्रधानको तर्कलाई हात्तीमा विद्यावारिधि गरिरहेका अशोककुमार रामको अध्ययनले पनि पुष्टि गर्छ । हात्तीको आक्रमण बढ्नुमा मानवीय क्रियाकलाप प्रमुख कारक बनेको देखिन्छ, उनले भने । मुलुकमा हालसम्म हात्तीबाट मारिएकामध्ये १ सय ३ जनालाई लखेट्ने क्रममा आक्रमण गरेको देखिन्छ । केही वर्षयता हात्तीले मान्छेलाई आक्रमण गरेका घटना बढेको देखिन्छ, उनले भने, टहरा र फुसका घरमा बस्नेहरू नै बारम्बार पीडित भएका छन् ।रामको अध्ययनअनुसार चुरे र तराईका जिल्लाहरूमा सन् २००० देखि सन् २०२० सम्म नेपालमा ४ सय १२ जना हात्तीको आक्रमणमा परेका छन् । आक्रमणबाट २ सय ७४ जनाको ज्यान गएको छ भने १ सय ३८ जना घाइते भएका छन् । हात्तीको निसानामा पर्नेमा पुरुष बढी छन् । आक्रमणमा परेर १ सय ५८ जना पुरुषको मृत्यु भएको छ भने १ सय जना घाइते भएका छन् । १ सय १६ जना महिला मारिएका र ३८ जना घाइते भएका छन् । रामको यो अध्ययन हात्तीको बासस्थान रहेको चुरेतराईको ४६ हजार वर्गकिमि क्षेत्र र २४ वटा जिल्लामा केन्द्रित थियो । अध्ययनमा आक्रमणका धेरै घटना निकुञ्जआरक्ष तथा मध्यवर्ती क्षेत्रभन्दा बाहिरको वन र बस्ती नजिक भएको देखाएको छ । निकुञ्जआरक्षमध्यवर्ती क्षेत्रभित्र १ सय ११ जनाको मृत्यु भएको तथ्यांक छ, उनले कान्तिपुरसित भने, त्यो बाहिरको वन क्षेत्र र बस्ती आसपासमा १ सय ६३ जनाको मृत्यु भएको छ । सुरुमा हात्ती मान्छेदेखि डराउँछ, धेरै जिस्क्यायो भने रिसाउँछ र आक्रमणमा उत्रन्छ । उनले भने, जम्काभेट भयो र भाग्ने उपाय छैन भने आक्रमण गर्छ । १८८ देखि ४०० वर्गकिमि क्षेत्रलाई आफ्नो विचरण क्षेत्र बनाउने हात्तीले दैनिक १ सय ४० देखि २ सय १० किलो आहार खान्छ । पानी मात्रै दैनिक दुई सय लिटर पिउँछ । हात्तीको तौल ५ देखि ६ हजार किलो हुन्छ । विश्वमा एसियाली र अफ्रिकी गरी हात्तीका दुई प्रजाति छन् । नेपालमा पाइने एसियाली हुन् । एसियालीभित्र पनि तीन उपप्रजाति छन् श्रीलंकन, इन्डियन र इन्डोनेसियन (सुमत्रन) । आक्रमणमा परेकामध्ये ८८ प्रतिशतभन्दा बढी मान्छेहरू एकदमै कम शिक्षित देखिन्छन्, उनले भने । जंगलदेखि ५ सय मिटरभित्र १ सय ८३ जनाको ज्यान गएको र ९३ जना घाइते भएको देखिन्छ । त्यस्तै, १ किलोमिटर दूरीमा ५२ जनाको ज्यान गएको र १६ जना घाइते भएको देखिन्छ । यसले के पुष्टि हुन्छ भने विगतमा वन क्षेत्र भएकै स्थानमा पछि बसेका बस्तीहरू बढी जोखिममा छन्, उनले भने । तथ्यांक अनुसार ज्यान गुमाउनेमध्ये १ सय ८७ जना कच्ची घर भएकाहरु छन् । हात्तीले रक्सी राखेको घर र पिएका मान्छे टाढैबाट थाहा पाउँछन् । हात्ती सयौं वर्षदेखि एउटै बाटो हिँड्छन् । पूर्वदेखि पश्चिमसम्मै हात्तीको हिँड्ने बाटो र बासस्थान खलबलिएको छ, प्रधानले भने, हामीले हात्ती बस्ती छिर्यो भन्छौं, वास्तवमा उनीहरू आफ्नै परम्परागत बाटोमा हुन्छन् । सरकारले अघि बढाएका विकास आयोजनाले पनि हात्तीको आवागमन मा अवरोध भएको बहस सुरु भएको छ । राष्ट्रिय निकुञ्ज तथा वन्यजन्तु संरक्षण विभागका सूचना अधिकारी इकोलोजिस्ट हरिभद्र आचार्य बासस्थान खण्डीकरण नै हात्तीको मुख्य समस्या देखिएकाले अब हुने विकास आयोजनालाई वन्यजन्तुमैत्री बनाउन निर्देशिका तयार गरिएको बताउँछन् ।"
आरभ्याल्यु ले देखायो जोखिमको संकेत,"(काठमाडौं)  कोभिड१९ का बिरामीले एकभन्दा धेरैलाई संक्रमण सार्ने क्रम बढिरहेकाले आगामी दिनमा महामारी तीव्र रूपमा फैलने संकेत देखिएको छ । केही दिनयताको कोभिडको आरभ्याल्यु (रिप्रोडक्सन रेट) ले त्यस्तो संकेत देखाएको हो । एक जनाबाट कति व्यक्तिमा संक्रमण विस्तार भइरहेको छ भनेर आरभ्याल्युले देखाउँछ । नेपालमा कोभिडको आरभ्याल्यु औसत ११५ छ । जबकि भारतमा त्यो दर १० मात्र छ । आरभ्याल्यु १ भन्दा कम हुनु वा कम हुँदै जानु संक्रमण घट्दै जानु हो । आर भ्याल्यु २ छ भने यसको अर्थ एक जना संक्रमित व्यक्तिले अन्य दुई जनालाई संक्रमण सारेको बुझिन्छ । दादुरा अत्यन्त संक्रामक भएकाले यसको आर भ्याल्यु करिब १८ हुन्छ । अर्थात् एक जना दादुरा संक्रमितले १८ जनासम्मलाई संक्रमण फैलाउन सक्छन् । असारको पहिलो साता दोस्रो लहर उच्च बिन्दुमा पुगेर ओरालो लागेका बेला आर भ्याल्यु ०६ सम्म झरेको थियो, इपिडिमियोलोजी तथा रोग नियन्त्रण महाशाखा (ईडीसीडी) का निर्देशक एवं स्वास्थ्य मन्त्रालयका प्रवक्ता डा कृष्णप्रसाद पौडेल भन्छन्, पछिल्लो केही दिनमा आरभ्याल्यु करिब दोब्बर भएको छ । उनका अनुसार दोस्रो लहर उच्च हुँदा आर भ्याल्यु २ भन्दा बढी देखिएको थियो । त्यसबेला ७५ जिल्लामै निषेधाज्ञा लगाइएको थियो । चीनको वुहानमा भेटिएको कोभिड भेरिएन्टमा आर भ्याल्यु २६ सम्म देखिएको थियो । अल्फा भेरिएन्टमा ४ देखि ५ र हाल विश्वमा आक्रामक रूपले फैलिरहेको डेल्टा भेरिएन्टमा आरभ्याल्यु ५ देखि ८ सम्म हुन सक्ने विज्ञको भनाइ छ । नेपालमा करिब शतप्रतिशत संक्रमितमा डेल्टा भेरिएन्ट देखिएको डा पौडेलले बताए । गत असार ३१ गते गरिएको पछिल्लो जिनोमिक सिक्वेन्सिङमा शतप्रतिशत नमुनामा डेल्टा भेरिएन्ट देखिएको थियो । त्यसमध्ये करिब ८ प्रतिशतमा डेल्टा प्लस (एवाई१) समेत फेला परेको थियो । निषेधाज्ञा खुल्नासाथ अनियन्त्रित रूपमा भीडभाड, मास्कको प्रयोगमा हेलचेक्य्राइँ र स्वास्थ्य मापदण्ड पालनामा लापरबाहीजस्ता कारणले आर भ्याल्यु बढेको विज्ञहरूको भनाइ छ । उनीहरूका अनुसार विश्वभरि नै चिन्ताको विषय बनेको डेल्टा भेरिएन्टका कारण पछिल्ला दिनमा आर भ्याल्युमा वृद्घि देखिएको हो । ईडीसीडीका पूर्वनिर्देशक डा जीडी ठाकुरले आर भ्याल्युलाई १ भन्दा बढ्न नदिनु नै उपयुक्त हुने बताए । नत्र संक्रमण पछि हुने मृत्यु र अस्पतालमा बिरामीको संख्यामा वृद्घि हुन्छ, उनले भने । मंगलबार असारयता सबैभन्दा बढी ४ हजार ९ सय ४ जनामा संक्रमण देखिएको थियो । उक्त दिन १९ हजार १ सय २३ जनाको पीसीआर र एन्टिजेन परीक्षण गरिएको थियो । वरिष्ठ जनस्वास्थ्यविद् डा राजेन्द्र बीसी हाल सरदर चार जनाको परीक्षण गर्दा एक जनामा कोभिड पोजिटिभ देखिएको छ । सरकारले परीक्षण जति बढाउँछ, त्यति धेरै संक्रमित देखिने अवस्था मंगलबारको तथ्यांकले देखाएको उनले बताए । एक सातायता दैनिक संक्रमण पुष्टि दर २४२५ को हाराहारीमा छ । सक्रिय संक्रमित पनि करिब ८ प्रतिशतले बढेको डा बीसीले बताए । हाल एक जना संक्रमितले पहिलेको दाँजोमा बढीलाई रोग सारिरहेको यिनै तथ्यांकले स्पष्ट गरिरहेका छन्, उनले भने । हाल संक्रमण तीव्र रूपमा विस्तार भइरहेकाले परीक्षण बढाएर संक्रमितलाई आइसोलेसनमा राखेर महामारी नियन्त्रण गर्न विज्ञहरूको सुझाव छ ।"
"३४८१ थपिए, ३० को मृत्यु",काठमाडौं (कास) पछिल्लो २४ घण्टामा १६ हजार ६ सय ५६ जनाको पीसीआर र एन्टिजेन परीक्षण गर्दा ३ हजार ४ सय ८१ जनामा कोरोना संक्रमण पुष्टि भएको छ । सोही अवधिमा ३० जनाको मृत्यु र १ हजार ८ सय ८५ जना निको भएका छन् । हाल सक्रिय संक्रमित ३८ हजार ३३ अर्थात् ५२६ प्रतिशत रहेको स्वास्थ्य मन्त्रालयले जनाएको छ । आईसीयूमा ७ सय ९६ र भेन्टिलेटरमा १ सय ८४ संक्रमित उपचाररत छन् ।
खुसी छन् त मेसी ?,"अन्तर्राष्ट्रिय उपाधिकोपा अमेरिका (२०२१)ओलम्पिक स्वर्ण (२००८)यू२० विश्वकप (२००५)क्लब उपाधि४ च्याम्पियन्स लिग१० ला लिगा ७ स्पेनिस कप३ युरोपियन सुपर कप८ स्पेनिस सुपर कप३ क्लब विश्वकपव्यक्तिगत उपाधिछपल्ट बालोन डीओरछपल्ट गोल्डेन बुटदुईपल्ट यूईएफए प्लेयर अफ द इयरबेस्ट प्लेयर, विश्वकप २०१४बेस्ट प्लेयर, कोपा अमेरिका (२०१५, २०२१)छपल्ट सर्वाधिक गोलकर्ता, च्याम्पियन्स लिगआठपल्ट सर्वाधिक गोलकर्ता, स्पेनिस लिगबेस्ट प्लेयर, ओलम्पिक २००८बेस्ट प्लेयर, यू२० विश्वकप २००५सर्वाधिक गोल४७४ स्पेनिस लिग इतिहासकै ६७२ बार्सिलोना क्लब इतिहासकै २६ एल क्लासिको (बार्सिलोनारियल म्याड्रिड)७६ अर्जेन्टिनाका लागि (२००६ देखि हालसम्म)९१ एकै सिजन (२०१२)"
मिसन च्याम्पियन्स लिग,"पेरिस (एएफपी) पेरिस सेन्ट जर्मेन (पीएसजी) को खेलाडीको रूपमा बुधबार सार्वजनिक भएपछि लियोनल मेसीले च्याम्पियन्स लिग उपाधि लक्ष्य लिएको बताएका छन् । मेसी सार्वजनिक कार्यक्रममा सयौं संख्याका पीएसजी समर्थक आफ्नो नयाँ आइडल को स्वागतमा रंगशालाबाहिर भेला भएका थिए । अघिल्लो दिन पेरिस पुगेर अन्तिम वर्षमा विकल्पसहितको तीनवर्षे सम्झौता गरेपछि ३४ वर्षीय अर्जेन्टिनी सुपरस्टारलाई पार्क डेस प्रिन्सेसमा पत्रकार सम्मेलन गरी सार्वजनिक गरिएको हो । पछिल्लो साता बार्सिलोनाबाट अप्रत्याशित बहिर्गमनलगत्तै मेसीलाई भित्र्याउन पीएसजीले हरसम्भव प्रयास गरेको थियो । पीएसजी आगमनसँगै उनले पाँचौं च्याम्पियन्स लिग उपाधिमा आफ्नो नजर लगाउन सुरु गरिसकेका छन् । बार्सिलोनामा रहँदा चारपल्ट च्याम्पियन्स लिग उपाधि जितेका मेसीले सन् २०१५ यता यो सफलता पाउन सकेका छैनन् ।मैले धेरैपल्ट भन्दै आएको छु, मेरो सपना धेरैभन्दा धेरै च्याम्पियन्स लिग जित्नु हो । मेरो विचारमा त्यो अवसर प्राप्तिका लागि म उपयुक्त स्थानमा छु, श्रीमती एन्टोलिना, तीन छोरा, बुबा तथा एजेन्ट जर्जसहित विश्वभरका पत्रकारले खचाखच भरिएको हलमा मेसीले भने । गत सिजनको च्याम्पियन्स लिग क्वाटरफाइनलमा मेसी र बार्सिलोनालाई स्तब्ध पार्दै पीएसजी सेमिफाइनल पुगेको थियो । सन् २०२० को सिजनमा त पीएसजीले फाइनलसम्म यात्रा तय गरेको थियो । पीएसजी अहिलेसम्म च्याम्पियन्स लिगमा उपाधिविहीन छ । कहिलेकाहीं तपाईंसँग विश्वको उत्कृष्ट टिम भए पनि जित निकाल्न सकिँदैन, बार्सिलोनाका लागि ३५ उपाधि जितेका मेसीले भने, च्याम्पियन्स लिग जित्न कति कठिन छ भन्ने कुरा हामीलाई थाहा छ, पीएसजीलाई पनि थाहा छ । हालका वर्ष यो टोली उपाधिको निकै नजिक आएको छ । यो एउटा यस्तो प्रतियोगिता हो जहाँ सर्वश्रेष्ठ टोलीको सहभागिता रहन्छ तर त्यो टोलीले सधैं जितिरहन सक्दैन । पीएसजीले मेसीका लागि वार्षिक ३५ मिलियन युरो खर्चेको बताइन्छ । मेसीले पीएसजीमा ३० नम्बरको जर्सी लगाउने छन् । सोही नम्बरको जर्सी उनले बार्सिलोनाका सुरुआती दिनमा लगाउँथे । राजधानी पेरिसका पसलहरूमा बुधबार बिहानैदेखि मेसीको नाम र नम्बर अंकित जर्सी खरिद गर्न समर्थकको घुइँचो लागेको छ । मलाई पीएसजीको खेलाडीका रूपमा मेसीलाई सार्वजनिक गर्न पाउँदा गर्व महसुस भएको छ, पीएसजीका कतारी मालिक नासेर अल खलिफीले भने, यो क्लबका लागि एक अद्भुत र ऐतिहासिक दिन हो । यो विश्व फुटबलजगतकै लागि ऐतिहासिक दिन हो । पछिल्लो साता बार्सिलोनाबाट १७ वर्षे करिअर समाप्त गरी बिदा हुँदै गर्दा निकै नै भावुक देखिएका मेसीले बुधबार भने उत्साहमात्र देखाए । उनले आफ्नो नयाँ घरमा प्रशिक्षण सुरु गर्न उत्सुक रहेको समेत बताए । सबैलाई थाहा छ बार्सिलोनाबाट मेरो बहिर्गमन सहज थिएन । किनभने मैले त्यहाँ धेरै वर्ष बिताएको थिएँ । तर जब म यहाँ आएँ मलाई धेरै खुसी मिलेको छ, क्याटलन क्लबका लागि ७७८ खेलमा ६७२ गोल गरेका मेसीले भने, म प्रशिक्षण सुरु गर्न आतुर छु । अघिल्लो महिना कोपा अमेरिका जितेपछि छुट्टीमा रहेका मेसीले प्रिसिजन तयारी गरेका छैनन् । त्यसैले पीएसजीले उनलाई डेब्यु गराउने हतारो गर्ने छैन । माउरिसियो पाचेटिनोको टोलीले फ्रेन्च लिग वानअन्तर्गत शनिबार घरेलु मैदानमा स्ट्रासबर्गसँग खेल्दै छ ।"
ब्याडमिन्टनको निर्णायक कोर्स,"काठमाडौं (कास) दक्ष जनशक्ति उत्पादन गर्ने उद्देश्यमा नेपाल ब्याडमिन्टन संघले आयोजना गरेको भर्चुअल ब्याडमिन्टन राष्ट्रिय निर्णायक कोर्स बुधबार सकिएको छ । पहिलो पटक राष्ट्रिय निर्णायक कोर्स गरिएपछि संघसँग आबद्ध प्रत्येक जिल्लामा अब कम्तीमा दुई निर्णायक स्थानीय हुने संघले जनाएको छ ।साउन १७ देखि २७ सम्म दुई चरणमा सञ्चालित कोर्समा सहभागी निर्णायकलाई ब्याडमिन्टन एसियाका मान्यताप्राप्त अम्पायर दीपक थापा, एक्रिडिएटेड अम्पायर सुमित शाक्य, समन इकवाल र कृतन खड्काले प्रशिक्षित गरेका थिए । ४५ जिल्ला, एपीएफ, आर्मी, त्रिवि स्पोर्टस साइन्सका गरी ९७ जनाको सहभागिता थियो ।"
