शीर्षक,विवरण
आयोग किन अनिर्णयको बन्दी ?,"तर, आयोगले अर्को पक्ष (ओली समूह) लाई पत्राचार गरेको छैन । आयोगका सीमित केही पदाधिकारीबीच अनौपचारिक कुराकानीमा नेकपाभित्र प्रतिनिधिसभा विघटन गरिएकै दिन पुस ५ गते विवाद प्रारम्भ भएको र दाहालनेपाल पक्षको मागदाबी माघ २० मा आएको हुनाले कानुनले दिएको ३० दिनको समयको हदम्याद गुज्रिसकेको कोणबाट छलफल भएको स्रोतले उल्लेख गरेको छ । अर्कोतिर, निर्वाचन अवधिमा राजनीतिक दलको विवाद निरूपणमा हात हाल्न नसकिने राजनीतिक दलसम्बन्धी नियमावलीको प्रावधानलाई नेकपाको विवाद समाधानको बाधकका रूपमा आयोगले अर्थ्याउन खोजेको छ । जबकि आयोग आफैंले पुस १९ मा नेकपाको विवादलाई नसल्टाईकन निर्वाचनमा जान सकिँदैन भन्ने सकारात्मक आशयले नियमावलीको नियम २३(६) को उक्त प्रावधान संशोधन गरी हटाएको थियो । तर, सरकारले आयोगको निर्णयलाई राजपत्रमा प्रकाशन गर्नबाटै रोकेपछि संशोधन कार्यान्वयनमा ल्याउन समस्या छ । ऐनमा रहेको विवाद प्रारम्भ भएको ३० दिनभित्र दाबी पेस गर्नुपर्ने तथा निर्वाचनको अवधिमा दलको विवाद हेर्न नमिल्ने दुइटा आधार बनाएर नेकपाको विवाद यथास्थितिमा राख्न खोजिएको छ, आयोग स्रोतले भन्यो, आयोगले त्यस्तै खालको निर्णय गर्यो भने आश्चर्य नमाने हुन्छ । गत साता आयोगमै पुगेर प्रधानमन्त्री केपी शर्मा ओलीले ऐन र नियममा रहेको त्यही प्रावधानतर्फ प्रमुख आयुक्त र आयुक्तहरूको ध्यानाकर्षण गराएका थिए । उनको प्रस्ट आशय थियो ऐन, नियमलाई आधार मानेर दाहालनेपाल पक्षको आधिकारिकता मागदाबीसम्बन्धी निवेदनलाई अगाडि नबढाइयोस् । दाहालनेपाल पक्षको मागदाबीसम्बन्धी निवेदनलाई हद म्याद गुज्रेका कारण कानुनी प्रक्रियामा लैजान नसकिने निर्णय दिने र त्यो अवस्थामा उक्त पक्ष अदालत जान बाध्य हुने बुझाइ पनि आयोगमा छ । नेकपाका दुवै पक्षबाट चर्को दबाबमा रहेको आयोगले आफ्नो जिम्मेवारी अदालततिर पन्छाउन खोजेको स्रोतले उल्लेख गरेको छ । पूर्वप्रमुख निर्वाचन आयुक्त अयोधीप्रसाद यादव राजनीतिक दलको विवादमा अदालतसरह अधिकार प्रयोग गर्ने आयोग नेकपाको विवादबाट पन्छिन नमिल्ने बताउँछन् । राजनीतिक दलसम्बन्धी ऐनको दफा ५१ अनुसार दलमा हेरफेरको विवरण अद्यावधिकसम्बन्धी विवाद टुंग्याइसकेपछि आयोगमा फरक किसिमको दोस्रो विषयले प्रवेश पाएको छ, उनले भने, अब एउटा पक्षले ऐनको दफा ४३ र ४४ अनुसार दलको मान्यतासम्बन्धी विवाद निरूपणको मागदाबी गरेको छ । त्यसलाई त्यही किसिमले किनारा लगाउनुपर्छ । आयोगले मागदाबीको निवेदनलाई निरूपण नगरी हदम्यादभित्र नआएको भनेर कारबाहीमा नलगे नेकपाको विभाजनले वैधानिकता पाउने छैन । पार्टीको विवाद छर्लङ्ग भइसकेको अवस्थामा, आयोगले विवाद नै छैन भनेर जान नमिल्ने यादवले उल्लेख गरे । हदम्याद गुज्रेर आएको निवेदन थियो भने त्यसलाई दर्ता नगरीकन त्यही बेला आयोगले यो मिल्दैन भनेर दरपीठ गर्नुपर्थ्यो, उनले भने, निवेदन लिइसकेपछि नेकपाको चिह्न, झन्डा, केन्द्रीय समिति, विधान कुन पक्षले पाउने हो, आयोगले त्यो प्रस्ट गरिदिनुपर्छ ।दाहालनेपाल पक्षले आयोगको पछिल्लो निर्णयलाई विवादको बिन्दु बनाएको छ । केन्द्रीय समितिको बहुमत सदस्यको निर्णयअनुसार पार्टी अध्यक्ष केपी शर्मा ओलीलाई हटाइएकामा आयोगले अद्यावधिक नगरिदिएपछि विवाद सिर्जना भएको दाबी दाहालनेपाल पक्षले निवेदनमा उल्लेख गरेका छन् । आयोगले माघ ११ मा ओली तथा दाहालनेपाल दुवै पक्षले पुस ५ यता गरेका निर्णयलाई अवैधानिक भन्दै अद्यावधिक गर्न मानेको थिएन । पूर्वप्रमुख आयुक्त यादवले राजनीतिक दलमा अनेक थरी विवाद हुने गरेको अवस्थामा एउटै विवादलाई आधार मानेर आयोग जान नमिल्ने बताउँछन् । अर्का पूर्वप्रमुख निर्वाचन आयुक्त उप्रेती पनि आयोगले नेकपाको विवादमा निर्णय दिनुपर्ने बताउँछन् । दलको मान्यतासम्बन्धी विवादमा निवेदन आइसकेपछि आयोग चुप लागेर बस्न मिल्दैन, उनले भने, पार्टी दुईवटा भएको हो भने त्यसको किनारा लगाएर विवादलाई क्लियर कट गरेर जानुपर्छ । ओलीले गरेको केन्द्रीय समिति विस्तारलाई आयोगले माघ ११ गतेको निर्णयबाट अस्वीकार गरेर एकीकरण हुँदाको बखत कायम रहेको ४ सय ४१ सदस्यीय समितिलाई नै मान्यता दिएको छ । दाहालनेपाल पक्षले उक्त संख्याको झन्डै दुई तिहाइ सदस्य आफूहरूको पक्षमा रहेको भन्दै आएको छ । पुस ७ मा ओलीलाई अध्यक्षबाट हटाउने निर्णयमा २ सय ८४ जना सदस्यको हस्ताक्षरसहितको विवरण उनीहरूले आयोगमा बुझाइसकेका छन् । राजनीतिक दलसम्बन्धी ऐनले केन्द्रीय समितिमा बहुमत हुने पक्षले विवाद हुनुअघिको दलको मान्यता पाउने भनेको छ । अर्को पक्षलाई छुट्टै दलको मान्यता दिई आयोगले दर्ता गर्न सक्ने कानुनी व्यवस्था छ । दाहालनेपाल पक्षका नेताहरूले बहुमत केन्द्रीय सदस्यलाई लाइन लगाएरै आयोगमा उपस्थित गराउन सक्ने भन्दै आएका छन् । तर, त्यो प्रक्रियामै जानलाई आयोग अनिच्छुक देखिएको छ । एक पूर्वकानुन सचिवले दाहालनेपाल पक्षको निवेदनलाई आयोगले अस्वीकार गरेर जान सक्ने अवस्था नरहेको बताए । मुद्दाका रूपमा विषयले प्रवेश गरिसकेपछि त्यसमाथि आयोगको सामान्य बैठकबाट होइन, इजलास गठन गरेरै निर्णय दिनुपर्ने उनले उल्लेख गरे । ऐनको दफा ४५ ले विवाद निरूपणका लागि आयोगले प्रमुख निर्वाचन आयुक्त र आयुक्तहरू रहेको इजलास कायम गर्नुपर्ने भनेको छ । इजलासले विवादका पक्षहरूको सुनुवाइ गर्नुपर्ने प्रावधान छ । विवादका पक्षले आयोगको इजलाससमक्ष आफ्नो कुरा राख्नका लागि कानुन व्यवसायी तोक्न सक्छन् । नेकपाको विवाद सरकारले वैशाखमा गराउने भनिएको निर्वाचनसँग पनि प्रत्यक्ष जोडिएकाले यसलाई उच्च प्राथमिकतामा राखेर छिटो निर्णय दिनुपर्ने पूर्वप्रमुख आयुक्तहरूको भनाइ छ । कानुनी समस्या आए त्यसको बाधा अड्काउ फुकाएर भए पनि सल्टाउनुपर्ने उप्रेतीको भनाइ छ । नियमावली संशोधनलाई राजपत्रमा किन प्रकाशन गरिएन भनेर आयोगले सरकारलाई किन सोध्न नसकेको हो ? उनले भने, निर्वाचनका बेला आयोग सबैभन्दा शक्तिशाली निकाय हो, उसले सरकारलाई निर्देश गर्ने हो । सरकारले असहयोग गरेको विषयमा आयोग बोल्न सक्नुपर्छ । त्यसमा संलग्न कर्मचारीलाई कारबाहीको दायरामा ल्याउनुपर्छ । लोकतन्त्र र निर्वाचनलाई प्राथमिकतामा राख्ने हो भने यो वा त्यो नाममा ठूलो दलको विवादलाई यथास्थितिमा राखेर होइन कि, समाधान गरेर मात्रै निर्वाचनमा जानुपर्ने उनको सुझाव छ । नेकपाको विवाद नसल्टिएकै कारण निर्वाचन प्रयोजनका लागि आयोगले दल दर्ताको सूचना निकाल्न सकेको छैन । नेकपाका नाममा दुई पक्ष आयोगमा दल दर्ताका लागि आउने र त्यो अवस्थामा कसलाई दर्ता गर्ने चुनौती आयोगलाई हुने अवस्था छ । दुवै पक्ष वा कुनै एक पक्षको दल दर्ता हुन नसके चुनाव हुने वातावरण नै नहुने उप्रेतीले बताए । दल दर्ता एउटा नेकपा मात्रै हुने हो । एउटै नामबाट दुइटा दलको दर्ता हुन सक्दैन, उनले भने, आयोगले नै अहिलेको अवस्थामा नेकपा दर्ताका लागि दुवै अध्यक्ष (ओली र दाहाल) को संयुक्त हस्ताक्षर चाहिन्छ भनिसकेको छ । तर, त्यो परिस्थिति छैन । त्यसको मतलब अघिल्लो निर्वाचनबाट ठूलो पार्टी बनेको नेकपा चुनावभन्दा बाहिर रहनु हो । त्यो अवस्थामा चुनावको सम्भावना रहन्छ ?"
आधिकारिकता नपाए आयोग घेर्छौं,"धनकुटा (कास) नेकपा दाहालनेपाल समूहका अध्यक्ष माधवकुमार नेपालले पार्टीको आधिकारिकता नपाए निर्वाचन आयोग घेराउ गर्ने बताएका छन् । आफू र पुष्पकमल दाहाल नेतृत्वको नेकपा नै आधिकारिक हुने पक्का रहेको उनले दाबी गरे । तर सर्वत्र सेटिङ गरेको भरमा गलत निर्णय लिए ३ सय केन्द्रीय सदस्य हातमा नागरिकता लिएर आयोग घेर्न जान्छौं, धनकुटामा शनिबार आयोजित विरोधसभामा नेपालले भने । नेपालले चुनाव चिह्न सूर्यसमेत आफ्नो पक्षमा हुने दाबी गरे । ओलीसँग बयलगाडामात्र हुनेछ, उनले भने । वर्षौं संगत गर्दा पनि नचिनेको उल्लेख गर्दै उनले पछिल्ला १५ वर्ष केपी शर्मा ओलीले आफूलाई दिनुसम्म दुःख दिएको आरोप लगाए । अपराधका अधिकांश घटनामा बालुवाटार (प्रधानमन्त्री निवास) को संरक्षण रहेको जनाउँदै उनले भने, कतिले सजाय पाए ओलीसँग जवाफ छ ? ओली नेतृत्वको सरकारका पालामा मुलुकभर बलात्कारका १४ हजार घटना भएको उल्लेख गर्दै सरकारले दोषीलाई कारबाही गर्न नसक्नु दुःखद रहेको बताए ।"
आफ्नै बस चलाउँदै प्रदेश २ सरकार,"(धनुषा)  प्रदेश २ सरकारले सार्वजनिक यातायातका लागि पाँचवटा बस चलाउने भएको छ । जनकपुरवीरगन्ज, जनकपुरराजविराज र वीरगन्जराजविराज रुटमा प्रदेश परिवहनको बस सेवा सुरु गर्न लागिएको हो ।भौतिक पूर्वाधार तथा विकासमन्त्री जितेन्द्र सोनलले शनिबार बस सार्वजनिक गर्दै फागुनभित्र सञ्चालन गरिसक्ने बताए । त्यसका लागि कार्यविधि तयार रहेको र सञ्चालक समिति गठन प्रक्रिया अन्तिम चरणमा पुगेको उनको भनाइ छ । प्रदेश सरकारले आफ्नै सार्वजनिक बस सेवा सञ्चालनमा ल्याएको यो नै पहिलो हो, मन्त्री सोनलले भने, प्रदेशका हरेक जिल्लामा गुड्ने बस सेवाले यात्रुलाई सहज हुनेछ ।मन्त्रालयले बसको भाडा र चालक तथा अन्य कर्मचारी नियुक्तिका लागि मन्त्रिपरिषद्मा छिट्टै प्रस्ताव लैजाने तयारी गरेको छ । मन्त्रालय स्रोतका अनुसार बसको भाडा अन्य सार्वजनिक र निजी बस सेवाभन्दा सस्तो हुनेछ । भारतको नयाँदिल्लीमा बनाइएका ५० सिट क्षमताका बस आरामदायी र आधुनिक रहेको प्रदेश सरकारको दाबी छ । बसमा जीपीएससमेत जोडिएको छ । तीन महिनाअघि किने पनि नीतिनियम नबनेकाले चलाउन ढिलाइ भएको मन्त्रालयले जनाएको छ । बस सञ्चालनमा आएपछि केही बिसौनीमा रिफ्रेसमेन्ट हाउस बनाउने योजना पनि छ, मन्त्री सोनलले भने, ठाउँठाउँमा शौचालय पनि बनाइनेछ । मन्त्रालयको वार्षिक समीक्षात्मक कार्यक्रममा जनशक्ति अभाव भए पनि विकास निर्माणलाई गति दिइएको उनले दाबी गरे । दुई आर्थिक वर्षको बजेट सञ्चालन गर्दै प्रदेशको नीतिअन्तर्गत प्रदेश परिवहन सञ्चालनदेखि सडक, सिँचाइ, दलित छात्रावास, ज्येष्ठ नागरिक आवास, जनता आवास र पुल निर्माण गरिएको मन्त्री सोनलले बताए । दुई आर्थिक वर्षमा ३ सय ५६ किलोमिटर सडक निर्माण र प्रदेशका ८ वटै जिल्लामा सिँचाइका योजना सम्पन्न हुने अवस्थामा छन्, मन्त्री सोनलले भने । निर्माणाधीन १० झोलुंगे पुलमध्ये तीनवटा सम्पन्न भएको मन्त्रालयले जनाएको छ ।"
६ महिनामै फेरिन्छन् प्रशासकीय अधिकृत,"(काठमाडौं)  स्थानीय तह निर्वाचन भएको साढे तीन वर्षको अवधिमा काठमाडौंको बूढानीलकण्ठ नगरपालिकामा सातौं प्रमुख प्रशासकीय अधिकृतका रूपमा वैकुण्ठप्रसाद सापकोटा कार्यरत छन् । विनोदकुमार खड्का जनकपुरधाम उपमहानगरपालिकाका आठौं कार्यकारी अधिकृत हुन् । उनलाई गत मंसिरमा उद्योग मन्त्रालयबाट सरुवा गरिएको हो । राजेन्द्र कार्की चन्द्रागिरि नगरपालिकामा प्रमुख प्रशासकीय अधिकृतको रूपमा सात महिनादेखि कार्यरत छन् । उनी उक्त नगरपालिकाका सातौं कार्यकारी अधिकृत हुन् । यस अवधिमा उनी स्थानीय तहमै तीन पटक सरुवा भइसकेका छन् ।६६ महिनामा हुने प्रमुख प्रशासकीय अधिकृतको सरुवाले स्थानीय तह सञ्चालनमा कठिनाइ मात्र परेको छैन, कर्मचारीसमेत कति बेला कहाँ जानुपर्ने हो भन्ने अन्योलमा काम गर्न बाध्य छन् । कतिपय स्थानीय तहमा कर्मचारी जानै नमान्ने र गए पनि जनप्रतिनिधिसँग मिलेर काम गर्न नसक्ने समस्या झांगिँदै गएको छ । संघीय मामिला तथा सामान्य प्रशासन मन्त्रालयका अधिकारीहरूका अनुसार स्थानीय तहमा ६५ हजार कर्मचारी आवश्यक छ । अहिले ७ सय ५३ मध्ये १ सय ५ नगरपालिकाउपमहानगरपालिका र ८८ गाउँपालिका निमित्त प्रशासकीय अधिकृतको भरमा सञ्चालन भइरहेका छन् । कतिपय नगर र गाउँपालिकामा लेखा अधिकृतसमेत नभएको गुनासो जनप्रतिनिधिको छ । जनकपुरधामका नगर प्रमुख लालकिशोर साहले डेढ वर्षसम्म लेखा अधिकृत नहुँदा सास्ती पाएको सुनाए । लेखा कर्मचारी नहुँदा कोष तथा लेखा नियन्त्रक कार्यालयको सहयोगमा आर्थिक कारोबार गर्नुपर्यो, उनले भने, पुरानो नगरपालिकामा त यो अवस्था छ भने अन्यत्र कस्तो होला ? कलैया उपमहानगरपालिकामा प्रल्हादप्रसाद वर्नवाललाई प्रमुख प्रशासकीय अधिकृतको जिम्मेवारी दिइएको छ । उक्त नगरपालिकामा सहसचिवको दरबन्दी छ तर सहसचिव बस्न मान्दैनन् । वर्नवालले भने, सहसचिव किन बस्दैनन् ? मन्त्रालयले किन सरुवा गर्छ ? त्यो माथिल्लो निकायलाई नै सोध्नुपर्छ । जनकपुरधाम र कलैया मात्र होइन, प्रदेश २ का धेरैजसो नगरपालिका निमित्तका भरमा चलेका छन् । महानगरपालिका र उपमहानगरपालिकामा सहसचिव र नगरपालिकामा उपसचिवको दरबन्दी रहने व्यवस्था छ । गाउँपालिकामा भने अधिकृतको दरबन्दी छ । मन्त्रालयका अनुसार एकातिर स्थानीय तहमा पठाउने कर्मचारीको अभाव छ, अर्कातर्फ सरुवा भएर जानै नमान्ने, गएकाहरू बस्न नमान्ने र बसेकाको मेलमिलाप जनप्रतिनिधिसँग हुन नसक्ने समस्याका कारण परिस्थिति असहज बन्दै गएको हो । स्थानीय तहमा जनप्रतिनिधि र प्रशासकीय अधिकृतबीचको सम्बन्ध बिग्रँदै जाँदा सरुवा हुने र गराउने परिस्थिति निर्माण भएका घटना मन्त्रालयका अधिकारीहरूको छ । स्थानीय तहका प्रशासकीय अधिकृतले जनप्रतिनिधिले आफूलाई नियमविपरीत जबर्जस्ती काम गराउन दबाब दिएको बताउने गरेका छन् । जनप्रतिनिधिले भने कर्मचारीले निर्वाचित संरचनालाई अटेर गरी अनावश्यक नियम झिकेर अल्झाउने गरेको बताउँछन् । एक प्रशासकीय अधिकृत भन्छन्, यस्तै यस्तै घटनाले जनप्रतिनिधि र कर्मचारीबीच दिन प्रतिदिन द्वन्द्व बढ्दै गएर सरुवामा ठोकिने गरेको छ । सधैं सरुवाको मानसिकतामा बसेका कर्मचारीबाट काम लिन नसकिने मन्त्रालयका अधिकारीहरू बताउँछन् ।मन्त्रालयका प्रवक्ता तथा सहसचिव वसन्त अधिकारीका अनुसार २ सय ७६ नगरपालिकामध्ये १ सय ८ वटामा प्रमुख प्रशासकीय अधिकृत निमित्त छन् । ११ वटा उपमहानगरमध्ये ४ वटामा निमित्त प्रशासकीय अधिकृत छन् भने ६ वटा महानगरपालिकामध्ये वीरगन्ज निमित्तले सञ्चालन गरिरहेका छन् । गाउँपालिका ४ सय ६० मध्ये ८८ वटामा निमित्त छन् । एकातिर स्थानीय तहमा पठाउने कर्मचारीको अभाव छ भने सरुवाको माग गर्दै मासिक ७ सयभन्दा बढी कर्मचारीले संघीय मामिला मन्त्रालयमा निवेदन दिने गरेका छन् । प्रवक्ता अधिकारीका अनुसार कर्मचारी अभावले पनि मागअनुसारका प्रशासकीय अधिकृत पठाउन नसकिएको हो । अब केही समयमा संघअन्तर्गत करिब ४ सय अधिकृतले लोक सेवा उत्तीर्ण गर्ने भएकाले उनीहरूलाई नै स्थानीय तहमा पठाउन खोजिएको जानकारी उनले दिए । डेढ वर्षअघि नियुक्त भएका स्थानीय तहका ९ हजारभन्दा बढी कर्मचारीले आफूहरूमाथि पेसागत विभेद गरेको र अपमान सहेर काम गर्नुपरेको गुनासो गर्दै आएका छन् । उनीहरूले स्थानीय तहमा हाजिर नगराउने, अस्थायीको मातहतमा राखेर स्थायीलाई काम लगाउने, सरुवा नगर्ने, कानुनविपरीत काम गर्न दबाब दिने तथा भौतिक आक्रमणको समेत सामना गर्नुपर्ने अवस्था रहेको बताउने गरेका छन् ।जनकपुरधाम उपमहानगरपालिकाका निमित्त कार्यकारी अधिकृत खड्काले स्थानीय तहका कर्मचारीहरू राजनीतिकर्मी, मिडिया र आर्थिक नियमावलीको त्रिपक्षीय दबाबमा पर्ने गरेको बताए । आर्थिक उत्तरदायित्व प्रमुख प्रशासकीय अधिकृतले लिनुपर्ने भएकाले जथाभावी काम गर्दा आफैं कारबाहीमा पर्ने उनले बताए । कामका सिलसिलामा त्रिपक्षीय दबाब थेग्न नसक्दा सरुवाको अवस्था आउने गरेको छ, उनले भने । कर्मचारीको मनोबल खस्कँदै गएको भन्दै स्थानीय तहमा कार्यरत कर्मचारीले संघीय मामिला तथा सामान्य प्रशासनमन्त्री गणेशसिंह ठगुन्नालाई दुई साताअघि सिंहदरबारमा ज्ञापनपत्र बुझाए । उनीहरूले स्थानीय तहमा हाजिर नगराउने, अस्थायीको मातहतमा राखेर स्थायीलाई काम लगाउने, सरुवा नगर्ने, कानुनविपरीतका काम गर्न दबाब दिने तथा भौतिक आक्रमणको समेत सामना गर्नुपर्ने अवस्था रहेको जानकारी मन्त्रीलाई गराएका थिए । २०७६ जेठमा नियुक्त भएका ९ हजारभन्दा बढी स्थानीय तहका कर्मचारीले आफूहरू कानुनी रूपमा अभिभावकविहीन भएको गुनासो गरेका छन् । लोक सेवाबाट नियुक्त भएका कर्मचारीलाई स्थानीय तहले हाजिर गर्न नदिएको, पदीय जिम्मेवारीबाट विमुख बनाइएको, निवृत्तिभरण कोष कट्टा नगरिएको र गरेकाको पनि रकम कहाँ छ जानकारी नभएको, सरुवा, अध्ययन, तालिम, भ्रमणजस्ता विषयमा विभेद गरेको लिखित जानकारी मन्त्रीलाई गराएका थिए । उनीहरूले संघ, प्रदेश र स्थानीय तहले आफूहरूलाई अभिभावकत्व नदिएको र पेसागत एवं सेवागत विभेद गरेको बताए । बाराको आदर्श कोतवाल गाउँपालिकाका अधिकृत देवराज अधिकारीले स्थानीय तहमा कार्यरत कर्मचारीको मनोबल धेरै खस्केको बताए । एकातिर सेवा, सुविधा र सरुवा, बढुवाको सन्दर्भमा प्रस्ट व्यवस्था छैन । अर्कातर्फ स्थानीय तहले भर्ना गरेका अस्थायी कर्मचारीको मातहतमा लोक सेवाले नियुक्ति गरेकाले हीनताबोध सहेर काम गर्नुपर्ने अवस्था छ, अधिकारीले भने । कसैको निवेदन दिएको सात महिनामा पनि सरुवा नहुने र संघीय मन्त्रालयमा आफ्नो मान्छे हुनेहरूको धमाधम काज सरुवा हुने गरेको आरोप एकाथरी कर्मचारीको छ । एक अधिकृतले भने, असारसाउनमा दिएको सरुवाको निवेदनमाथि कारबाही भएको छैन । कसैको निवेदन दिएको एक हप्तामै काज सरुवा हुने गरेको छ । मन्त्रालयमा सात सयभन्दा बढी सरुवाको निवेदन दर्ता भए पनि कारबाही भएको छैन । निजामती कर्मचारी विधेयक संघीय संसद्बाट पारित भएर प्रदेश र स्थानीय तहलाई आवश्यक कानुन बन्न नसक्दा एउटा स्थानीय तहबाट अर्कोमा सरुवा गर्नसमेत नमिल्ने मन्त्रालयले जनाएको छ । राज्यव्यवस्था तथा सुशासन समितिले संघीय निजामती सेवाको गठन, सञ्चालन र सेवासर्तसम्बन्धी विधेयक तत्कालीन सामान्य प्रशासनमन्त्री हृदयेश त्रिपाठी तथा सत्तारूढ र प्रतिपक्षका सांसदकै असहमतिमा गत असार १५ गते पारित गरेको थियो । समितिबाट पारित भएको विधेयक पेस हुनै नपाई प्रतिनिधिसभा बैठक १८ गते अन्त्य गरिएको थियो । गत पुस ५ गते प्रतिनिधिसभा विघटन गरेपछि अब उक्त ऐन अध्यादेशबाट मात्र ल्याउन सकिन्छ । संघीय निजामती ऐन निर्माण भएपछि मात्र संघ, प्रदेश र स्थानीय तहका कर्मचारीको व्यवस्था हुने मन्त्रालयका अधिकारीहरू बताउँछन् तर संघीय निजामती ऐनअनुसार स्थानीय तह र प्रदेश निजामती ऐन बनाउनुपर्छ । संघीय ऐनलाई आधार मानेर प्रदेश र स्थानीय तहको निजामती ऐन ल्याउनुपर्छ । मन्त्रालयका प्रवक्ता अधिकारीले स्थानीय तहका कर्मचारीले उठाउँदै आएका सवाल जायज भए पनि कानुनको अभावमा तत्काल कार्यान्वयन गर्नै नसकिने बताए । उनले भने, संघीय निजामती ऐनकै आधारमा प्रदेश र स्थानीय तहका कर्मचारीको सरुवा, सेवासुविधालगायत विषय यकिन गरिने व्यवस्था छ । मन्त्रालयले सरुवा गरेका कर्मचारीलाई हाजिर नगराउने ३५ वटा स्थानीय तहको अनुदान नै कटौती गरिएको उनले बताए ।ॅकर्मचारीको असहयोगले स्थानीय तह चल्दैन गाउँपालिका महासंघका महासचिवसमेत रहेका सिन्धुपाल्चोकको इन्द्रावती गाउँपालिका अध्यक्ष वंशलाल तामाङ कर्मचारीले असहयोग गरेमा स्थानीय तह चल्न नसक्ने बताउँछन् । जनप्रतिनिधि र प्रशासकीय अधिकृत भनेको प्रधानमन्त्री र मुख्य सचिवजस्तै हो, उनले भने, तीनतीन महिनामा कर्मचारी सरुवा गर्ने मन्त्रालयको रबैया ठीक भएन । प्रशासकीय अधिकृत सरुवा गर्न संघीय र प्रदेश सांसदले नै दौडधुप गरेको उदाहरण दिँदै उनले यसको सबै जिम्मा संघीय मन्त्रालयले लिनुपर्ने बताए । के प्रधानमन्त्रीले भनेको नमान्ने मुख्यसचिवबाट काम हुन सक्छ ? उनले भने, आआफ्नो ठाउँमा रहेर काम नगरेसम्म समस्या जस्ताको तस्तै रहन्छ । मोरङको सुन्दरहरैंचाका नगर प्रमुख शिवप्रसाद ढकालले तीन वर्षमा कार्यकारी अधिकृत छैटौंपटक सरुवा भएको बताए । निश्चित मापदण्ड बनाएर सरुवा गर्ने नीति नबनाएसम्म समस्या उस्तै रहेको उनको भनाइ छ । काठमाडौं बूढानीलकण्ठका नगर प्रमुख उद्धवप्रसाद खरेल भने कर्मचारीको नियतका कारण ६६ महिनामा सरुवा गर्नुपर्ने अवस्था आएको बताउँछन् । उक्त नगरपालिकामा साढे तीन वर्षयता कार्यकारी अधिकृत सातौं पटक सरुवा भएका छन् । अन्यत्र के छ थाहा छैन, मेरो अनुभवमा कर्मचारी कमाउ मनस्थितिमा बढी देखिएकाले छिटोछिटो सरुवा गर्नुपर्ने अवस्था आएको हो, उनले भने ।संघीय मन्त्रालयका प्रवक्ता अधिकारी स्थानीय तहमा समस्या बढेपछि छिटोछिटो हुने सरुवा रोक्न नयाँ नीति ल्याउन लागेको बताउँछन् । सरुवा भएपछि अब कम्तीमा एक वर्ष बस्नैपर्ने नीति लागू गर्न लागेको जानकारी अधिकारीले दिए । उनले यसबाट सरुवाको समस्या केही हदसम्म रोक्न सकिने बताए । अहिले पनि सामान्यतया निजामती कर्मचारीलाई सरुवा भएको ठाउँमा दुई वर्ष राख्ने चलन छ तर त्यो नीति लागू हुन सकेको छैन । प्रवक्ता अधिकारीका अनुसार कर्मचारी आफैं सरुवा हुन चाहने, सरुवा गराएर लैजाने, कसैलाई कार्यरत स्थानबाट हटाउन चाहनेजस्ता विविध कारणले स्थानीय तहमा कर्मचारी परिचालन असहज भएको हो ।"
जाजरकोटका सातै स्थानीय तह निमित्तका भरमा,"जाजरकोट (कास) नलगाड नगरपालिकाको कार्यालय स्थापनादेखि नै शाखा अधिकृत सुरेन्द्र सिंह निमित्त प्रमुख प्रशासकीय अधिकृत छन् । सदरमुकामस्थित भेरी नगरपालिकाको कार्यालयमा अधिकृत दलबहादुर घर्ती निमित्त प्रमुख प्रशासकीय अधिकृत छन् । यी दुई मात्रै होइन जाजरकोटका सातवटै स्थानीय तह निमित्त प्रमुख प्रशासकीय अधिकृतको भरमा छन् । तोकेको दरबन्दीका उपसचिव र अधिकृतले स्थानीय तहमा नआएपछि तल्लो तहका कर्मचारीको जिम्मामा सञ्चालन भइरहेका हुन् । भेरी, नलगाड र छेडागाड नगरपालिकामा प्रशासनतर्फको उपसचिव तहको दरबन्दी छ । छेडागाडमा निमित्त प्रमुख प्रशासकीय अधिकृत झलक खत्री छन् । बारेकोट गाउँपालिकाले पनि दुई वर्षदेखि गोविन्दबहादुर सिंहलाई निमित्त प्रमुख प्रशासकीय अधिकृतको जिम्मेवारी दिएको छ । सिंह पशु प्राविधिक समूहको छैटौं तहका कर्मचारी हुन् । शिवालय गाउँपालिकामा खिम पाण्डे, कुशेमा मानबहादुर गिरी र जुनीचाँदेमा दीपक शाही निमित्त प्रमुख प्रशासकीय अधिकृतको जिम्मेवारीमा छन् । गिरी र शाही विद्यालय निरीक्षक हुन् । भेरीमा उपसचिवस्तरको कर्मचारी आए पनि ४५ महिनाभन्दा बढी टिकेनन् । स्थानीय तहका जनप्रतिनिधिले आफूअनुकूल काम गर्ने कर्मचारीलाई कार्यालय प्रमुख बनाउँदा स्थानीय तह निमित्तकै भरमा सञ्चालन भएको नागरिक अगुवा केशवजंग शाह बताउँछन् । राजनीतिक नाता सम्बन्धका आधारमा कर्मचारीलाई रबर स्ट्याम्प बनाइँदा यस्तो भएको हो । प्रमुखको जिम्मेवारी दिन योग्यता नपुग्ने कर्मचारीलाई पनि निमित्त बनाइएको छ, उनले भने, दरबन्दीका कर्मचारी आए पनि एकदुई महिनामै सरुवा हुन्छन् । भेरी नगरपालिकामा नीति, नियमअनुसार काम गर्न खोज्दा अवरोध भएपछि चार महिनामै सरुवा हुनुपरेको उपसचिव ध्रुव कोइरालाले बताए । स्थानीय तहमा नीति नियमअनुसार तटस्थ भएर काम गर्ने वातावरण नै छैन, उनले भने, जनप्रतिनिधिको दबाब थेक्न नसक्दा सरुवा हुनुपर्यो । स्थानीय तहका प्रमुखहरूले भने दुर्गममा दरबन्दीअनुसारका प्रमुख नआउँदा निमित्तको भरमा पालिका सञ्चालन गरेको दाबी गरेका छन् । संघीय सरकारले दुई वर्षयता प्रमुख प्रशासकीय अधिकृत नपठाएको बारेकोट गाउँपालिका अध्यक्ष महेन्द्रबहादुर शाहले बताए ।"
"आधार एउटै, धार फरक","(काठमाडौं)  २०७४ फागुन २ गते पनि भ्यालेन्टाइन्स डे नै थियो । तत्कालीन एमाले र माओवादी नेताहरूबीच सत्ता सहकार्य गर्ने र एमाले अध्यक्ष केपी शर्मा ओलीलाई माओवादीले प्रधानमन्त्रीमा समर्थन गर्ने समझदारी बन्यो । वाम गठबन्धनबाट झन्डै दुई तिहाइ बहुमत ल्याएका यी दुई दलले चुनाव जितेको दुई महिनापछि सरकार बनाउने सहमतिमा पुगेको त्यो दिनलाई एकताको आधारका रूपमा व्याख्या गरे । सायद त्यसै कारण दुई अध्यक्षले आपसमा गुलाफको फूल साटे, उनीहरूबीचको प्रेम जुगसम्म कायम रहोस् भन्ने कामना अरू नेताले गरे । फागुन ३ गते ओली प्रधानमन्त्रीमा निर्वाचित भइहाले ।पुष्पकमल दाहाल ओलीसँग मिलेर शक्तिशाली नेकपा बनाउने अभियानमा दौडिरेहका बेला उनैले नेतृत्व गरेको माओवादीलाई भूकम्पले थिलोथिलो पारेर रातो स्टिकर टाँसेको घर भन्दै छोडेका बाबुराम भट्टराईको नयाँ शक्ति टुकुर टुकुर हिँड्दै थियो । २०७४ को प्रतिनिधिसभा चुनावमा भट्टराईले गोरखा२ बाट जिते पनि देशभरमा उनको पार्टीलाई जम्मा ८२ हजार मत आयो, जसले भट्टराईले तामझामसहित खोलेको नयाँ शक्तिलाई राष्ट्रिय दल बन्ने उचाइ प्राप्त भएन ।शान्ति प्रक्रियामा आएको सुरुवाती दिनमा नयाँबजारस्थित एउटा घरको तल्लोमाथिल्लो फ्ल्याट सेयर गरेर बसेका दाहाल र भट्टराई एकअर्काका लागि बिरानो बन्दै गए । प्रतिनिधिसभामा एक सिटमात्रै रहेका भट्टराई र दुई तिहाइको नेतृत्वकर्ता दाहालका बीचमा यो अवधिमा हार्दिकतापूर्ण सम्बन्ध पनि रहेन । एउटै मुहानबाट उदाएका यी दुई नेताको धार विस्तारै छुट्टिँदै गयो । उनै दाहाल र भट्टराई शनिबार एउटै मञ्चमा देखिए । उक्त क्षणलाई दाहालले विशेष र अर्थपूर्ण भनेका छन् । २०५२ सालमा सत्तालाई ४० बुँदे मागपत्र बुझाएर नेकपा माओवादीले सशस्त्र संघर्ष सुरु गर्यो । संघर्ष सुरु भएको फागुन १ लाई उसले जनयुद्ध दिवस का रूपमा मनाउन थाल्यो । सशस्त्र संघर्ष सुरु भएको २५ वर्ष पुगेकै दिनको छेको पारेर जनता समाजवादी पार्टीका संघीय परिषद् अध्यक्षसमेत रहेका भट्टराईले संस्मरणात्मक किताब गुमनाम आमाहरूको कथा सार्वजनिक गर्न दाहाललाई बोलाए । त्यही कार्यक्रममा दाहालले भट्टराईसँगको सम्बन्धको स्मरण गरे । उनीहरूले जनयुद्ध को गलत व्याख्या गरिएको भन्दै संयुक्त रूपमा मन दुखाए पनि । सशस्त्र संघर्षको अवधिमा दाहाल सुप्रिम कमान्डर भए तापनि वैचारिक हिसाबले भट्टराईको चर्चा धेरै हुन्थ्यो । त्यसैले माओवादीले सशस्त्र संघर्ष थालेको एक वर्षमा केन्द्रीकृत नेतृत्व हुनुपर्ने कुरामात्रै उठाएन, अध्यक्ष दाहालको फोटोसमेत सार्वजनिक गर्ने निर्णय गर्यो । अध्यक्षको जुन लाइन हुन्छ, पार्टीका अरू नेताहरू पनि त्यही बोल्नुपर्ने कडा अनुशासन पार्टीभित्र थियो तर भट्टराई आफ्ना विचार स्पष्ट राख्नुपर्छ भन्ने लाइनमा थिए । त्यसैले दाहाल र भट्टराईका बीचमा बारम्बार वैचारिक मतभेद भयो । मणि थापा, रवीन्द्र श्रेष्ठजस्ता नेताहरूले माओवादीले भट्टराईको बौद्धिकताको दोहन गरेको तर उनलाई स्पेस नदिएको भनेर नेतृत्वको आलोचना गरिरहन्थे । २०६१ मा रुकुमको लावाङमा भएको बैठकमा भट्टराई कारबाहीमा परे । २०६२ को चुनबाङ बैठकमा शान्ति प्रक्रियामा जाने र दलहरूसँग सहकार्य गर्ने निधो भएसँगै दाहाल र भट्टराईबीच फेरि एकता भयो । भट्टराईको कारबाही पनि फुकुवा भयो तर उतारचढावपूर्ण सम्बन्धको सिलसिला भने सकिएन । शान्ति र संविधान कसको एजेन्डा हो भन्ने विषयमा समेत यी दुई नेताबीच टकराब देखापर्यो । यद्यपि २०६४ को संविधानसभा चुनावमा माओवादी ठूलो पार्टी भएपछि दाहालको नेतृत्वमा सरकार बन्यो । त्यतिखेर भट्टराई अर्थमन्त्री थिए । यो बेला पनि प्रधानमन्त्रीभन्दा अर्थमन्त्रीको कामको धेरै चर्चा भयो । दाहाल नेतृत्वको पहिलो सरकारको पहिलो मन्त्रिपरिषद् बैठकले जनयुद्ध र जनआन्दोलनका सहिदहरूलाई राष्ट्रिय सहिद घोषणा गर्ने निर्णय गरेको थियो । यद्यपि त्यो निर्णय कार्यान्वयन हुन भने सकेन ।पार्टीकै अन्तरसंघर्षमा दाहालभट्टराईको उतारचढावपूर्ण सम्बन्ध २०७२ असोज ९ देखि भने औपचारिक रूपमा टुंगियो । त्यसयता विचारका हिसाबले एकै ठाउँमा नदेखिएका यी दुईको एजेन्डा पुस ५ गते प्रधानमन्त्री केपी शर्मा ओलीले प्रतिनिधिसभा भंग गरेसँगै फेरि मिल्न थालेको छ । युद्धकालीन साझेदार र भट्टराईभन्दा पुराना साथी रामबहादुर थापा सत्तामा बसेर आफैंमाथि जाइलाग्दा ओलीको कदमविरुद्ध सँगै अघि बढ्नुपर्छ भन्ने भट्टराईको अभिव्यक्तिबाट पछिल्लो समय दाहालले केही राहत महसुस गरेका छन् । उनले शनिबार भट्टराईको किताब विमोचनका क्रममा पनि यसको संकेत गरेका छन् । उनले इतिहासको आआफ्नै कर्मका कारण टाढा हुन खोजे पनि परिस्थितिले नजिक ल्याइदिएको बताएका थिए । इतिहासको आफ्नो कर्मको कारणले हामी अलग हुन खोज्दा पनि चुम्बकले तानेजस्तो हामीलाई जुटाई नै राखेको छ । हामीलाई अलग हुन दिँदैनन्, ती हजारौं सहिद, बेपत्ता, घाइते, अपांगहरूले अलग हुन दिन्नन्, दाहालले भने, त्यतिबेलाका हाम्रा उन्नत विचारहरू, मानवीय संवेदनाका अनुभूतिको तीव्रताका सबै दृष्टिकोणले उच्चता छोएका ती दिनहरूले हामीलाई फेरि पनि एकै ठाउँमा आउन प्रेरित गरिरहेका छन् ।दाहालले बाबुराम र आफ्नो एउटै मञ्चमा उपस्थिति सामान्य प्राविधिक घटनामात्रै नभएको बताए । जनयुद्ध दिवसकै दिन यो उपस्थिति विशिष्ट अर्थ र महत्त्वको छ, आउने दिनमा यसले सकारात्मक परिणाम ल्याउनेछ भन्ने विश्वास छ, उनले भने । प्रधानमन्त्री ओलीले संसद् विघटन गरेपछि सबै राजनीतिक दलले संयुक्त आन्दोलन गर्ने कुराकानी पनि अगाडि बढेको थियो तर कांग्रेस सभापति शेरबहादुर देउवाको अनिच्छाका कारण त्यो सम्भव हुन सकेन । जसपामा समेत ओली कदमको विरोध गर्ने या सर्वोच्चको फैसला कुर्ने भन्नेबारेमा मतभेद छ । भट्टराई ओलीविरुद्ध खरो उत्रिने नेताहरूमध्येमै पर्छन् । त्यसमाथि युद्धकालीन मुद्दा ब्युँत्याउने चर्चाहरू आइरहँदा दाहाल र भट्टराई दुवैलाई चस्का पस्नु स्वाभाविक पनि हो । त्यसैले पनि एकै ठाउँमा बसेर आन्दोलन गरौं भन्ने आह्वान दाहालले गरेका हुन् ।उनीहरूबीच गत माघ ९ मा उपराष्ट्रपति नन्दबहादुर पुनसहित उपराष्ट्रपति निवासमा छलफलसमेत भयो । एजेन्डा र कुराकानीका हिसाबले नजिक देखिए पनि पार्टीका पुराना कमरेडहरू फेरि एकै ठाउँमा हुने सम्भावना भने नरहेको भट्टराईको भनाइ थियो । मैले माओवादी पार्टी परित्याग गर्नुको अर्थ माओवादी आन्दोलन त्याग गरेको हैन, जनयुद्ध परित्याग गर्यो भनेर धेरैले भ्रम छर्न खोज्नुहुन्छ, त्यो ठीक होइन, भट्टराईले भने, हामी जहाँबाट टुक्रेका छौं, सबै एक ठाउँमा आइदिए हुन्थ्यो भन्ने साथीहरूको अत्यन्त बालसुलभ बुझाइ र पवित्र भावनाले भनिएको कुराको म सम्मान गर्न चाहन्छु तर त्यो आवश्यक छैन, सम्भव हुँदैन र उपयुक्त पनि हुँदैन भन्ने मलाई लाग्छ । तर जनयुद्ध बारेको बुझाइ भने सबैको एकै किसिमको हुनुपर्ने भट्टराईको भनाइ थियो ।तीन वर्षअघिको भ्यालेन्टाइन्स डेमा फूल साटेर सुरु भएको ओलीदाहाल सम्बन्ध अहिले बिग्रिएर वाक्युद्धको चरणमा पुगेको छ । २६ वर्षअघि सुरु गरेर १० वर्षसम्म सशस्त्र संघर्ष गर्दाका दाहालका सारथि अहिले उनको दायाँबायाँ देखिन्नन् । सहिद र बेपत्ताका परिवारका थरीथरीका कार्यक्रम भ्याउन हस्याङफस्याङ गरिरहेका दाहाललाई उनकै पूर्वसहकर्मी टोपबहादुर रायमाझीले माओवादी लडाकुको नाममा भ्रष्टाचार भएको भन्दै त्यसको हिसाबकिताब मागिरहेका थिए । यता भट्टराईलाई दाहालको अपिल थियो, सबै घटनाले हामीलाई फेरि एकचोटि गम्भीर आत्मसमीक्षा गर्नुपर्ने देखाएको छ । देशको अवस्थाबारेमा गम्भीर विमर्श गरेर अग्रगमनका लागि फेरि एकपल्ट मोर्चा कसेर अगाडि बढ्नुपर्ने आवश्यकता महसुस गरेको छु । २०४० सालमा पहिलो पटक गोरखपुरमा भेट्दा यिनीहरूको साझा शत्रु पञ्चायती व्यवस्था थियो, अहिले केपी ओली छन् । सशस्त्र संघर्षका बेला उतारचढावपूर्ण सम्बन्धमा रहेका दाहालभट्टराईको जोडी शान्ति प्रक्रियाका बेला खुब जमेको थियो, त्यतिखेर उनीहरू केही समय एउटै घरको तल्लोमाथिल्लो फ्ल्याटमा डेरा गरेर पनि बसे । समयक्रममा यी दुई एउटै पार्टीमा रहन सकेनन् । शनिबारको जमघटलाई भने दाहालले प्राविधिक घटनाका रूपमा मात्रै नबुझ्न अपिल गरेका छन् तर त्यसको अप्राविधिक पाटो भने दुवैले खोलेनन् ।"
अनिश्चित बन्दै महाधिवेशन,"(काठमाडौं)  कांग्रेस केन्द्रीय कार्यसमितिको २०७६ पुस ११ को निर्णयअनुसार पार्टी महाधिवेशन एक सातापछि सुरु गर्नुपर्ने हुन्छ । उक्त बैठकले यही फागुन ७१० गते महाधिवेशन हुने तालिका ल्याएको थियो । महाधिवेशनको मिति तोकिए पनि तयारी त्यसअनुसार हुन सकेन । कांग्रेसले महाधिवेशनको अर्को तालिका पनि तोकेको छैन । केन्द्रीय कार्यसमिति बैठकमा गत माघ १३ गते महाधिवेशन कहिले गर्ने भन्नेमा सभापति शेरबहादुर देउवा र वरिष्ठ नेता रामचन्द्र पौडेलबीच केहीछिन सवालजवाफ चलेको थियो । पौडेलले बैठकमै महाधिवेशन चाँडै गर्न नेतृत्वको ध्यानाकर्षण गराउँदा देउवाले आफूले कार्यवाहक भएर कहिले महाधिवेशन गराएको हो र भनेर पौडेललाई नै प्रश्न गरेका थिए । पाँच वर्षअघि १३ औं महाधिवेशन गराउँदा पौडेल कार्यवाहक सभापति थिए । सुशील कोइरालाको निधनपछि पौडेल पार्टी नेतृत्वमा थिए । संविधान निर्माणको आखिरी समय परेकाले पाँच वर्षभित्र पार्टी महाधिवेशन गराउन नसक्दा संविधानमै थप ६ महिनाको समय राख्नुपरेको थियो । अहिले त्यही नजिरलाई देउवाले समातेका छन् । पार्टी विधानको व्यवस्थाअनुसार चार वर्षमा महाधिवेशन गराउनुपर्छ । तोकिएको समयमा गराउन नसक्ने असाधारण स्थितिमा मात्रै थप एक वर्ष समय बढाउन सकिन्छ । कांग्रेसले थपेको एक वर्ष पनि फागुन १९ मै सकिँदै छ । विधानले तोकेको समयभित्र महाधिवेशन नहुने भएपछि कांग्रेस फेरि पनि संवैधानिक सहारा लिनुपर्ने ठाउँमा आइपुगेको छ । संविधानको धारा २६९ को उपधारा ४ (२) (ख) मा राजनीतिक दलको विधानमा कम्तीमा पाँच वर्षमा एकपटक सो दलको संघीय, प्रदेश तहका प्रत्येक पदाधिकारीको निर्वाचन हुने व्यवस्था हुनुपर्छ भन्ने व्यवस्था छ । विशेष परिस्थिति उत्पन्न भएर समयमा गर्न नसके थप ६ महिनाभित्र गर्न सकिने व्यवस्था संविधानमा छ । संविधानले दिएको ६ महिनाभित्र पनि महाधिवेशन गराउन नसके पार्टीको वैधतामाथि नै प्रश्न उठ्छ । उपसभापति विमलेन्द्र निधिले अर्को तालिका कहिले राख्ने भन्नेबारे वरिष्ठ नेता पौडेलसँग छलफल भइरहेको बताए । सभापति देउवासहित संस्थापन समूह पार्टीका सुरु मतदाता रहने क्रियाशील सदस्यताकै टुंगो लाग्न नै अझै केही महिना लाग्ने कारण देखाउँदै भदौमा गर्ने गरी महाधिवेशनको तालिका तोक्नुपर्ने पक्षमा छ । पौडेल र पूर्वमहामन्त्री कृष्णप्रसाद सिटौला पक्षले भने भदौमा पनि महाधिवेशन नगराउने जोखिम बढेको बताउन थालेका छन् । प्रतिनिधिसभा विघटन हुनु अघिसम्म पौडेल र सिटौला पक्षले वैशाखजेठमा महाधिवेशन गराउनुपर्ने पक्षमा अडान राख्दै आएका थिए । पार्टीलाई संवैधानिक संकटमा पुर्याएर वर्तमान कार्यसमितिलाई निरन्तरता दिन खोजिएको आशंका पौडेल पक्षको छ । प्रतिनिधिसभा विघटनपछि महाधिवेशन प्राथमिकतामा परेको देखिँदैन । नेतृत्वलाई दबाब दिन पौडेल पक्षले आगामी ५ गते आफ्नो पक्षका जिल्ला सभापतिहरूसहितका नेता सहभागी हुने गरी भेला बोलाएको छ । महामन्त्री शशांक कोइरालाको महाराजगन्जस्थित निवासमा शनिबार बसेको पौडेल पक्षको बैठकले उक्त भेलामा आफ्ना पक्षका पूर्वसांसद, पूर्वमन्त्री, पूर्वकेन्द्रीय सदस्यसमेतलाई आमन्त्रण गर्ने निर्णय गरेको केन्द्रीय सदस्य नवीन्द्रराज जोशीले बताए । उपसभापति निधिले फागुन ६ गते नै नयाँ कार्यतालिकाबारे जानकारी गराउन पदाधिकारी र पूर्वपदाधिकारीको बैठक बस्न छलफल भइरहेको जानकारी दिए । फागुन ६ गतेअघि नै केन्द्रीय कार्यसमिति बैठक बस्न असम्भव जस्तै छ । पूर्वपदाधिकारी र पदाधिकारीको बैठक बसेर नयाँ कार्यतालिकाको जानकारी गराउने र पछि बस्ने बैठकले अनुमोदन गराउनेबारे छलफल चलिरहेको छ, उनले भने, फागुन ७ गतेअघि नै नयाँ कार्यतालिका तोक्छौं । कार्यतालिका तोकेर मात्रै महाधिवेशनको सुनिश्चितता नहुने पौडेल पक्षको भनाइ छ । व्यवस्थापकीय कमजोरी, कोरोना र पछिल्लोपटक प्रतिनिधिसभा विघटनका कारण महाधिवेशनमा ढिलाइ हुन पुगेको संस्थापन पक्षका नेता एनपी सावदले बताए । पार्टीको आन्तरिक तयारीले पनि वैशाखजेठमा महाधिवेशन हुन नसक्ने उनको भनाइ छ । सावदका अनुसार पार्टीको क्रियाशील सदस्यता कतिपय जिल्लामा वितरण र नवीकरण नै सुरु भएको छैन । तीन जिल्लामा पुरानो संरचना नै कायम छ । ती जिल्लाले केन्द्रबाट क्रियाशील सदस्यता नै पाएका छैनन् । समायोजन सम्पन्न भएपछि मात्रै उनीहरूले सदस्यताको फाराम पाउँछन् । सदस्यताको विवाद छानबिनमा पनि केही महिना लाग्छ । अघिल्लो महाधिवेशनमा ६ महिनाभन्दा बढी समय लागेको थियो । यसपटक छानबिन गर्न कम्तीमा डेढ महिना लाग्छ, सावदले भने, भदौयता महाधिवेशन गर्न सकिने परिस्थिति अब छैन ।पौडेलपक्षीय नेता जोशीले महाधिवेशन हुने सुनिश्चित आधारसमेत तयार नभएको बताए । पार्टीको महाधिवेशन प्राथमिकतामा छैन, यसले केन्द्रदेखि तलसम्मका साथीमा अन्योल खडा गरेको छ, उनले भने, देशमा संविधान र पार्टीभित्रै विधानको रक्षा गर्नुपर्ने अवस्था बनेको छ । उनका अनुसार फागुन ५ को भेलामा महाधिवेशनका लागि जिल्ला सभापतिहरूको सुझाव मागिनेछ । उक्त मुद्दामा पौडेल पक्षसँगै अघि बढ्ने तयारीमा सिटौला समूह देखिएको छ । यसअघिको केन्द्रीय कार्यसमिति बैठकमा सिटौलाले वैशाखजेठमा महाधिवेशन गर्न प्रस्ताव गरेका थिए । सिटौला समूहमा रहेका केन्द्रीय सदस्य प्रदीप पौडेल महाधिवेशनका विषयमा नेतृत्वले हेलचेक्र्याइँ गर्दा पार्टी नै वैधानिक संकटमा पुग्ने जोखिम बढेको बताउँछन् । पार्टीको अधिवेशन प्राथमिकतामा छैन । सरकारले असंवैधानिक कदम चाल्यो भनेर विरोधमा उत्रने तर आफैं पार्टी विधानअन्तर्गत नचल्ने भनेर हामीमाथि नै प्रश्न आउँदा के हुन्छ ? उनले भने, एक वर्ष काम नै नगरी बस्ने अनि विशेष कारण पर्यो भनेर समय थप्दै जाने ? अहिले विधानको व्यवस्थालाई खिल्ली उडाउने काम भएको छ । कांग्रेसको ०७६ पुस ११ को केन्द्रीय कार्यसमिति बैठकले महाधिवेशनको कार्यतालिका ल्याएको थियो । उक्त तालिकाअनुसार महाधिवेशन नहुने भएपछि फागुन ७१० गतेसम्मको तालिका यथावत् राखेर ०७७ असार २२ गते बसेको बैठकले स्थानीय तहको अधिवेशनको मिति संशोधन गरेको थियो । संशोधित तालिका पनि प्रभावित भइसकेको छ । अर्को तालिका पनि आएको छैन । पार्टीको क्रियाशील सदस्य नै महाधिवेशनका सुरु मतदाता हुन् । महाधिवेशनलाई लक्ष्य गरेर पार्टीले ०७६ माघदेखि क्रियाशील सदस्यता वितरण थालेको थियो । क्रियाशील सदस्यताको टुंगो ०७७ वैशाखभित्र लगाउने लक्ष्य थियो तर माघ बित्दासम्म पनि टुंगो लागेको छैन । गत पुस १३ को बैठकले सदस्यताको वितरण र नवीकरणका लागि माघ मसान्तसम्म समय दिएको थियो । केन्द्रीय कार्यालयका सचिव प्रेम केसीले ४५ वटा जिल्लाबाट मात्रै क्रियाशीलको टुंगो लगाएको खबर आएको बताए ।"
मान्छे होइन भोट गनेर देखाऊँला : ओली,"(रूपन्देही)  प्रधानमन्त्री एवं नेकपा अध्यक्ष केपी शर्मा ओलीले मान्छे देखाउन र टाउको गन्नभन्दा चुनावमा गएर भोट गन्न अर्का अध्यक्ष पुष्पकमल दाहाल र उनी पक्षधरलाई आग्रह गरेका छन् । बुटवलमा शनिबार आफ्नो पक्षको लुम्बिनी प्रदेश कमिटीले आयोजना गरेको जनसभालाई सम्बोधन गर्दै उनले कति मान्छे ल्याउने र देखाउने भन्ने होडबाजीमा नलाग्न आग्रह गरे । उहाँहरूले मान्छे हेर मान्छे हेर भन्नुभएको छ । मान्छे किन हेर्नुपर्यो ? उनले भने, वैशाखमा चुनाव गराऊँला र बाकसबाट भोट नै गनेर देखाउँला नि ! उनले अबको चुनावमा ५० लाख समानुपातिक मत र प्रत्यक्षमा बहुमत ल्याउने भन्दै सक्ने भए आफ्नो भोट घटाएर देखाउन दाहालनेपाललाई चुनौती दिए । प्रधानमन्त्री ओलीले प्रतिनिधिसभा विघटन गरेपछि दुवै समूहले एकपछि अर्को प्रतिस्पर्धात्मक रूपमा सभा गर्दै आएका छन् । माघ १५ गते दाहालनेपाल समूहले बुटवलमा सभा गरेपछि ओली समूहले शनिबार जनयुद्ध दिवस को अवसर पारेर सभा एवं प्रदर्शन आयोजना गरेको हो । बुटवल उपमहानगरपालिका७ दीपनगरस्थित सिद्देश्वर माविको प्रांगणमा आयोजित सभामा तयार गरिएको मञ्च र साउन्ड सिस्टममा मात्र लाखौं लगानी गरिएको थियो । फूल, ब्यानर, झन्डा र गमलाले मञ्च र अगाडिको भाग झकिझकाउ थियो । कार्यक्रम स्थलमा चारवटा मञ्च निर्माण गरिएको थियो । आकर्षक र खर्चिलो गरी सजाइएको मुख्य मञ्चमा प्रधानमन्त्री ओली, अर्थमन्त्री विष्णु पौडेल, उद्योगमन्त्री लेखराज भट्ट, ऊर्जा तथा जलस्रोत मन्त्री टोपबहादुर रायमाझी, लुम्बिनी प्रदेशका मुख्यमन्त्री शंकर पोखरेल, प्रदेशका उद्योग, पर्यटन, वन तथा वातावरणमन्त्री एवं नेकपा ओली समूहका प्रदेश अध्यक्ष लीला गिरीलगायत थिए । अर्को मञ्च केन्द्र र प्रदेशका सांसददेखि केन्द्रीय र जिल्ला नेताले भरिभराउ थियो । पत्रकारका लागि झन्डै ५० जना अट्ने र मुख्य मञ्चको ठीकअगाडि कलाकारका लागि अर्को मञ्च थियो । मैदानको २० प्रतिशत भागमा त मञ्चमात्रै सजाइएको थियो । मञ्च व्यवस्थापन समितिका एक सदस्यका अनुसार मञ्च र साउन्ड सिस्टमका लागि मात्रै झन्डै १४ लाखको सम्झौता गरिएको छ । साउन्ड सिस्टमका सञ्चालकले आफूसँग ४ लाख रुपैयाँमा सहमति गरेको बताए । मेरो साउन्ड सिस्टमको ४ लाख हो, उनले भने, मञ्च व्यवस्थापन अर्कैको हो, त्यसको खर्च छुट्टै छ । प्रधानमन्त्री ओली आफू बोल्ने पालो आउनुभन्दा ९ मिनेटअघि मञ्चमा देखिए । तीन दिनअघि देशभरिबाट मान्छे जम्मा गरेर हेर्न आऊ भनेछन्, आज म देशभरिको होइन, लुम्बिनी प्रदेशको यो बुटवलमा आयोजित सभामा हेर्न आउनका लागि उहाँहरूलाई आग्रह गर्न चाहन्छु, उनले भने, आउनूस् जनसमर्थन, जनसहभागिता कस्तो हुन्छ, हेर्नूस् । १ घण्टा ७ मिनेट बोलेका ओलीले पहिला प्रतिनिधिसभाको विघटन र पार्टी फुटका विषयमा धारणा राखे । प्रतिनिधिसभा चल्नै नसक्ने अवस्था भएपछि संविधानअनुसार नै विघटन गरेको उनको दाबी थियो । देशमा आन्दोलन विभाजित भएको, कुनै पार्टी मजबुत नभएका बेला ५० वर्षअगाडि एकता र एकीकरणको एउटा अभियान सुरु गरेको उनले बताए । तीन वर्षअघि नेकपा एमाले र माओवादी केन्द्रलाई मिलाएर सशक्त कम्युनिस्ट पार्टी नेकपाको निर्माण गर्ने पहल गरेको तर केही मानिसले देश बनाउने होइन आफू बन्ने उद्देश्य नछोड्दा अहिलेको अवस्था आएको सुनाए । आन्दोलन बलियो बनाउने र देश बलियो बनाउने होइन, उनले भने, आफ्नो गुट बनाउने अभियान छाडेनन्, त्यस्ता गलत अभ्यासबाट अघि बढ्दै गएर उनीहरू नै अहिले पार्टी छाड्ने अवस्थामा पुगेका छन्, पार्टी छाडेर हिँडेका छन् । प्रधानमन्त्री ओलीले तीन वर्षमा देशमा थुप्रै विकासका काम भएको र धेरै सुरुवात भएको भन्दै फेहरिस्त सुनाए । खर र फुसका छाना हटाएर टिनका छाना लगाएको, सिंहदरबार पुनर्निर्माण, धरहरा निर्माण अन्तिम चरणमा रहेको भन्दै उनले २०७८ साललाई भिखमंगा नभएको देशका रूपमा घोषणा गर्न लागिएको बताए । तीन वर्षमा हामीले देशलाई दुनियाँमा चिनिने र सुनिने लायक बनाएका छौं, उनले भने, त्यसको फेहरिस्त फागुन ३ गते सिंहदरबारबाट बिहान ११ बजेदेखि प्रत्यक्ष प्रसारणमार्फत दिँदै छौं, सुन्नुहोला । दिनभरिमा सकिन्छ कि सकिँदैन । राष्ट्रियता, राष्ट्रिय स्वाधीनता, नेपाली भूमि गाभेर बनाएको नक्सा र संविधानमा उल्लेख गरेको कुरा सत्तापक्षकै आफ्नै नेता र विपक्षले कतै उच्चारण गर्न नसकेको उनको गुनासो थियो । हाम्रा विपक्षीसँग भएका यति धेरै कामको कुनै विषय छैन, एउटै विषय मात्र छ विकासको नेतृत्व गर्ने, विकासको अगुवाइ गर्ने केपी ओलीलाई लखेटौं, उनले भने ।ॅहत्यारा पक्राउ पर्छन्प्रधानमन्त्री ओलीले भागरथी भट्ट र निर्मला पन्त हत्याका अपराधी केही समयमै पक्राउ पर्ने दाबी गरे । हामी विश्वास गर्छौं, केही समयभित्रै अपराधीलाई अदालतको कठघरामा उभ्याएर सजाय दिनेछौं, अपराधबाट तिनीहरू उम्किन पाउने छैनन्, उनले भने । हत्याकाण्डका दोषीलाई पानीमुनि गए पनि नछाड्ने उनको भनाइ थियो । तपाईंहरूका अगाडि म भन्न चाहन्छु, निर्मलालाई बलात्कार गरेर हत्या गर्ने कुरा होस् अथवा भागरथी हत्याकाण्ड होस्, यस्ता हत्याकाण्डका अपराधीहरूलाई पानीमुनि गए पनि छाडिने छैन ।"
पूर्वकमान्डरका द्वन्द्वकालीन स्मृति पुस्तकमा,"(काठमाडौं)  स्कुले विद्यार्थी छँदै बर्दियाका दुर्गाबहादुर थारूलाई माओवादीको आशंकामा प्रहरी पक्रन आयो । पक्राउ पर्नुभन्दा भूमिगत हुनै जाती ठानेर उनी सशस्त्र संघर्षमा होमिए । झन्डै ८ वर्ष बन्दुक बोकेरै बिते । पटकपटक मृत्युको मुखबाट फर्किए, सँगै हिँडेका साथी मारिएको, बेपत्ता पारिएको र महिला लडाकुमाथि यौन दुर्व्यवहार भएको पनि देखे, जसको स्मृति उनको मानसपटलबाट कहिल्यै मेटिएन । तिनै दुर्गाबहादुर बारबर्दिया नगरपलिकाको प्रमुखमा निर्वाचित भए । त्यसलगत्तै लागे युद्धकालका स्मृतिहरूलाई सँगालेर प्रकाशन गर्न । राज्य र विद्रोही दुवै पक्षबाट मारिएका, बेपत्ता पारिएका तथा सहिद, घाइते र अपांगको सूची बनाए ।राष्ट्रसंघको सन् २०१२ मा प्रकाशित नेपाल कन्फ्लिक्ट रिपोर्ट मै पनि छ, सशस्त्र द्वन्द्वमा बर्दियामा सबैभन्दा धेरै मानिस बेपत्ता पारिए, त्यसमध्ये पनि शीर्षमा थिए थारूहरू । सहिद हुने, मारिने र घाइते हुनेको सूची पनि यहाँ कम रहेनछ, उनी भन्छन्, लाग्यो स्थानीय सरकारको हैसियतले मैले यो सब विवरणलाई प्रकाशमा ल्याउनैपर्छ । उनलाई यसमा उपप्रमुख अञ्जु दहितले साथ दिइन् । अञ्जु पनि किशोरावस्थामै भूमिगत भएकी थिइन् । त्यसबेलै पति कृष्णप्रसाद थारूलाई गुमाइन् । संघर्षका अनेक सम्झना सार्वजनिक दस्ताबेजमा समेट्दा अञ्जुलाई पनि खुसी लाग्ने नै भयो । बर्दियाका ३२८ सहिद, २५० बेपत्ता पारिएका र मारिएका १०२ गरी कुल ६८० जनाको अभिलेख तयार पार्न पूर्वकमान्डर रहेका उनीहरूलाई ३ वर्ष लाग्यो । त्यसैलाई जीवनगाथा नाम राखी पुस्तकको रूप दिए र शनिबार नेकपा अध्यक्ष पुष्पकमल दाहालका हातमा थमाइदिए । सबैभन्दा इमानदार, मिहिनेती तर सबैभन्दा बढी उत्पीडनमा परेको थारू समुदाय जनयुद्धमा लाग्नु इतिहासको आवश्यकता थियो, केही भावुक देखिएका दाहालले भने, युद्धको परिकल्पनाकारका हैसियतले मैले त भूमिका खेल्ने मौका पाएको मात्रै हो, जनयुद्धमार्फत भएको त उत्पीडित समुदायको विद्रोह नै हो ।"
बन्द समाज चाहिन्न,"सामाजिक सञ्जालमा लेखेको कुरा, सरकारी कर्मचारीको तजबिज र आदेशमा हटाउनुपर्नेजस्ता प्रावधान राखिएको सामाजिक सञ्जाल नियमनसम्बन्धी निर्देशिका२०७७ ले नागरिकको संविधानप्रदत्त अभिव्यक्ति स्वतन्त्रतालाई कुण्ठित पार्न खोजेको छ । लोकप्रिय सामाजिक एपका माध्यमबाट आफ्ना अनुभूतिहरूलाई एकआपसमा बाँड्ने, प्रतिक्रिया व्यक्त गर्ने र संघसंस्था र सरकारलाई सचेत गराउने, सामाजिक कुरीति र अन्यायको विरोध गर्नेजस्ता कार्यलाई सरकारले अनुकूल नठाने स्वव्याख्या गरी मेटाउन लगाउने, मुद्दा चलाउनेजस्ता कुराले नागरिकको अभिव्यक्ति स्वतन्त्रतामा लगाम लगाउन खोजेको छ । प्रतिनिधिसभा निष्क्रिय रहेको अवस्थामा ऐनमार्फत आउनुपर्ने कुरालाई निर्देशिकामार्फत सरकारले ल्याउनुपछाडिको उद्देश्य, आलोचना सहन नसक्नु र गलत क्रियाकलापहरूलाई ढाकछोप गर्नु रहेको छ । महेन्द्रसिंह बम, टीकापुर१, कैलाली"
सरकारको प्राथमिकताबाट दूरदराज हराउँदै,"गोविन्द केसीको न्याय र बरबादीको दोबाटामा हामी लेख महत्त्वपूर्ण लाग्यो । लेखमा केसीले ओली सरकारको प्राथमिकतामा मजदुरी गरेर बिहानबेलुकाको छाक टार्नेहरूको समस्या कहिल्यै नपरेको र पर्ने आशा पनि नभएको विषयलाई उठाएका छन् । प्रधानमन्त्री ओलीले सुखी नेपाली, समृद्ध नेपाल को जति नै मिठा भाषण गरेर जनतालाई छल्न खोजे पनि वास्तविकता निकै तितो छ । संविधान कुल्चिएर ताजा जनादेश भन्दै चुनावको ढोल पिटेर भोका जनताको पेट भरिन्न । चुनावका लागि अर्बौं खर्च जुटाउन सक्ने प्रधानमन्त्री ओलीले हिजो राधा सदाहरूले काँचो आप खानुपर्दा उनीहरूको छाप्रोमा अन्न किन पुगेन भनेर मातहतका संयन्त्रहरूलाई कहिल्यै प्रश्न गरेको सुनिएन । भेन्टिलेटर र आईसीयू नपाएर कोरोना महामारीले छट्पटाएका जनता मृत्युको मुखमा जानुपरेको दृश्य सबैमाझ ताजै छ । श्रमिक र हुँदा खाने जनताको पीडा बोध गर्न नसक्ने नेतृत्वबाट सुखी नेपालीको सपना कहिल्यै पूरा हुन नसक्ने तर्क केसीले गरेका छन् । अझै पनि दूरदराजका स्वास्थ्य चौकीहरूमा सिटामोल पाइन्न । तर, ओली सरकारको प्राथमिकतामा भ्युटावर, सभाहल, सुनको गजुर, मन्दिर बनाउने योजना पर्नुले पनि सरकारको उल्टो गतिलाई प्रस्ट पारेको छ । कोरोनाले निजी र सरकारी क्षेत्रको अवस्था थिलोथिलो भएको छ । अर्थतन्त्र लयमा आउन सकेको छैन । जनतालाई राहत व्यवस्था गरौं भन्दा बजेट हुँदैन, खोलामा तुइन हटाएर पुल हाल्नुपर्यो भन्दा सरकारसँग पैसा हुन्न, दूरदराजका जनतालाई फाइदा पुग्ने गरी देशैभरिका अस्पतालहरूको स्तरोन्नति गरौं न भन्दा बजेट हुँदैन र सामुदायिक शिक्षाको अवस्था बजेट अभावले सुध्रिन सकेको छैन । भएका अस्पतालहरूमा अर्बौंका एक्सरे मेसिन थन्किएका छन् । सामान्य सिटिस्क्यान गर्नुपरेमा निजीमा महँगो शुल्क तिर्न जनता बाध्य छन् । सरकारी क्षेत्रका अस्पताल, विद्यालय, खानेपानी, सार्वजनिक महत्त्वका वस्तुहरूको अवस्था नाजुक छ । नेपालका अमूल्य जडीबुटीहरू अन्य मुलुकले सस्तोमा लगेर औषधि बनाई महँगोमा हामीलाई नै बेचिरहेको हुन्छ, यस्ता विषयमा सरकारको ध्यानै छैन । भ्युटावरमा अर्बौं खर्च गर्नुभन्दा त्यो रकमले कुनै सरकारी उद्योग खोल्ने हो भने हजारौं बेरोजगारका लागि रोजगारीको अवसर सृजना हुन्थ्यो । यो कुरामा सरकारले कहिल्यै सोचेन । गर्मीका लागि पानी र पंखा दुवै आवश्यक हो तर पहिला पानी अनि पछि पंखाको व्यवस्था गर्दा उपयुक्त हुने नेतृत्वले बुझ्न जरुरी छ । रातारात कायापलट नभए पनि विकासको जग बसाउने आधारहरू थुप्रै थिए । तर, यसमा प्रधानमन्त्री ओलीको ध्यान कहिल्यै गएन र जाने छाँट पनि छैन । गोविन्द विक, बूढानीलकण्ठ१२, काठमाडौं"
राष्ट्रपतिको मर्यादा र अभिव्यक्ति स्वतन्त्रता,"महामहिम राष्ट्रपति विद्यादेवी भण्डारीज्यू, हामी तपार्इंसमेतको सहभागितामा निर्मित लोकतान्त्रिक गणतन्त्रात्मक संविधानभित्र छौं । यो संविधानले यसको भावना र मर्मविपरीतको कार्य जोसुकैले गर्दा पनि जनताले प्रश्न उठाउन पाउने अधिकारलाई सुनिश्चत गरेको छ । ओली सरकारले संविधानविपरीतको काम गरिरहेको छ । प्रधानमन्त्री केपी शर्मा ओलीको असंवैधानिक कदमविरुद्ध जनताले सडकबाटै विमति राखिरहेका छन् । प्रधानमन्त्री ओलीले आफ्नो गुटको स्वार्थ र प्रधानमन्त्री पदको सुरक्षाका लागि संविधानले दिँदै नदिएको अधिकार प्रयोग गरेर प्रतिनिधिसभा विघटन गर्ने सिफारिस राष्ट्रपतिसमक्ष गरेका थिए । र, अन्य सिफारिसजस्तै गरी यसलाई पनि प्रक्रिया पूरा नगरी हठात् राष्ट्रपतिले स्वीकृत गर्नुभयो । राजाले समेत उनकै निर्देशन र मातहतका सरकार र प्रधानमन्त्रीले गरेका सिफारिसहरूउपर अन्य सरोकारवाला राजनीतिक शक्ति र कानुनविद्को सहमति लिएर निर्णय लिन्थे । राष्ट्रपति भण्डारीले यति गर्न पनि आनाकानी गर्नुभयो । यसले कतै राष्ट्रपति प्रधानमन्त्रीका निरंकुश योजनाहरूका सहायक पो बनिरहनुभएको छैन भन्ने आशंका पैदा भएको छ । राष्ट्रपति बन्नुअघि भण्डारी सम्बद्ध राजनीतिक दलभित्रका अनेक गुटउपगुटमध्ये एक प्रधानमन्त्री ओलीको गुटसँग निकट रहनुभएकाले प्रतिनिधिसभा विघटनप्रति नरम भएको पो हो कि ! राष्ट्रपतिजस्तो व्यक्तित्वलाई यसो भनिरहँदा साह्रै दुःख लागेको छ । यस्ता आशंका गर्ने दिन आउला भनेर संविधानले कल्पनै गरेको थिएन । संविधानको संरक्षक राष्ट्रपति हुन् । प्रधानमन्त्रीका सिफारिसहरूलाई संविधान र कानुनको कसीमा राखेर हेर्ने दायित्व र अधिकार राष्ट्रपतिलाई संविधानले दिएको छ । प्रधानमन्त्री ओलीको प्रतिनिधिसभा विघटनको सिफारिसलाई राष्ट्रपति भण्डारीले पदीय जिम्मेवारी र दायित्वको कोणबाट नहेरी कार्यकारी प्रमुखको नियतलाई कार्यान्वयन गर्ने गरी मात्र हेरेको जस्तो देखियो । राष्ट्रपतिको नियतलाई विपक्षी पार्टी र विरोधीहरूले मात्र होइन आमजनताले पनि प्रश्न उठाएका छन् । हाम्रा राष्ट्रप्रमुख जिम्मेवार र पदीय हैसियतअनुरूप काम गरून् भन्ने आग्रहका साथ जनताले प्रश्न गरेका हुन् । कतिपयले राष्ट्रपति भण्डारीको राजनीतिक पृष्ठभूमि र नेपाली राजनीतिमा उनको परिवारले पुर्याएको योगदानको दृष्टिकोणबाट पनि हेरेका छन् । राष्ट्रपति भण्डारीका पति मदन भण्डारी नेपाली राजनीतिमा अति लोकप्रिय थिए उनले कम्युनिस्टले जनतालाई केन्द्रमा राखेर शासन चलाउनुपर्छ भन्थे । उनले प्रतिपादन गरेको राजनीतिक सिद्धान्त अझै पनि सान्दर्भिक छ । ०४६ सालमा प्रजातन्त्र आएसँगै मदन भण्डारीले तत्कालीन राष्ट्राध्यक्ष राजा वीरेन्द्र शाहलाई हिम्मत भए श्रीपेच खोलेर चुनाव लड्न आऊ, नत्र आफ्नो मर्यादा र संवैधानिक दायित्वभित्र बस भनेर खुल्लमखुला चुनौती दिएका थिए । समय यसरी परिवर्तन भयो कि राष्ट्रपति भण्डारीलाई जनताले सडकबाट यही भन्नुपरिरहेको छ । हिजो पञ्चायतकालमा राजाका निरंकुश गतिविधिविरुद्ध व्यंग्यात्मक अभिव्यक्तिसमेत दिन नपाइने बन्धनका विरुद्ध उत्रिएर जनताले लोकतन्त्र ल्याए । अहिले जनता नै यो देशको राष्ट्राध्यक्ष हुन पाउँछन् । यही आन्दोलनले राष्ट्रपति भण्डारीलाई त्यहाँ पुर्याएको हो । जनताले मदन भण्डारीको आदर्शको प्रतिविम्ब राष्ट्रपति भण्डारीमा खोजेकाले यो प्रसंग आएको हो । हिजो मदन भण्डारीले राजालाई मर्यादामा बस भन्दा उनलाई कारबाही गरिएन । आज यही कुरा नेकपा नेता रामकुमारी झाँक्रीले भन्दा उनलाई गिरफ्तार गरियो । जनताले यो कदमको विरोध गरेपछि नेता झाँक्रीलाई छोडियो । अभिव्यक्ति स्वतन्त्रतालाई बन्देज लगाउने यस्ता हर्कत लोकतान्त्रिक समाजमा मान्य छैन । राष्ट्राध्यक्षको भूमिकालाई लिएर असन्तुष्टि राख्नेहरूले प्रयोग गरेका भनिएको भाषा, शब्द र शैली आफैंले निर्वाचित गरेको राष्ट्राध्यक्षले बाटो बिराउँदाको स्वाभाविक आक्रोश र आवेग हो । नेता झाँकीको अभिव्यक्ति राष्ट्रप्रतिको द्रोह हुँदै होइन । हिजोको राजाले जस्तो कानुन र जनभावनाको सापेक्षतामा नभई व्यक्तिगत सनक र इच्छाका आधारमा निर्णय र आदेश दिने काम जननिर्वाचित राष्ट्राध्यक्षले गर्नु हुन्न । त्यसो गरे निरंकुश राजतन्त्रको अवशेष अझै रहेछ भन्ने पर्छ । के जननिर्वाचित राष्ट्रपतिलाई यति पनि सुझाव दिन नपाउने ? राष्ट्राध्यक्षबाट जिम्मेवार भूमिकाको अपेक्षासहित गरिएका सानातिना टिप्पणीहरूलाई सहजै ग्रहण गरी राष्ट्रपति पद र संस्थालाई सन्देहमुक्त गर्दै लानु गणतन्त्रको हितमा छ । जगन निरौला, सिकागो, अमेरिका"
राजनीति अँध्यारो सुरुङमा पसेकै हो ?,"नेकपा विवाद चुलिन थालेपछि गत वैशाखदेखि नै प्रधानमन्त्री केपी ओलीनिकट केही मानिस चेतावनीको भाषामा भन्दै थिए राजनीति अँध्यारो सुरुङतिर जाने सम्भावना छ है ! करिब यस्तै कुरा प्रतिगमन आधा सच्चियो भनेर ज्ञानेन्द्रराजमा मन्त्री भएकाहरूबाट पनि सुनिन्थ्यो । त्यतिखेर उनीहरू भन्थे, अझ कडा हुनेवाला छ । त्यसको केही महिनापछि माघ १९ आयो । राजनीति सडकबाटै फैसला हुने अवस्थामा पुग्यो । यो पुस ५ पछि राजनीति फेरि सडकमा पुगेको छ । यसको एउटा पाटो अदालतमा पनि छ । तर प्रश्न यथावत् छ के राजनीति अँध्यारो सुरुङमा पसेकै हो ? अहिले राजनीतिका तीनवटा दृश्य हाम्रासामु आउँछन् । पहिलो, प्रतिनिधिसभाको पुनःस्थापना । यसले राजनीतिलाई फेरि संविधानको बाटामा फर्काउँछ । त्यसपछि कुन दल सत्तामा पुग्छ, को प्रधानमन्त्री हुन्छ वा फेरि प्रतिनिधिसभा विघटन हुन्छ, संविधानले नै सबै विकल्प दिएको छ । दोस्रो, प्रधानमन्त्री ओलीले देखाएको चुनावको बाटो जसमा ओलीबाहेक अरू कोही विश्वस्त देखिन्नन् । तेस्रो, अहिले सडकमा चर्चा पनि छ, तेस्रो जनआन्दोलन । पहिलोबाहेक पछिल्ला दुई विकल्पको बाटो प्रस्ट छैन । दृश्यहरू धमिला छन् । यसैमा थप विमर्श गर्नु सान्दर्भिक होला ।राज्य चलाउनेहरूको काम र व्यवहार हेर्दा नेपालको संविधान छ कि छैन, छ भने यो कागजको खोस्टो हो कि के हो, छुट्याउन नसकिने भएको छ । प्रधानमन्त्री ओली आफूलाई जे अनुकूल छ वा हुन्छ, बिनारोकतोक त्यो गर्न पाउनुमै संविधानको अर्थ र औचित्य देख्छन् । अर्थात्, संविधान भनेको सत्ताधारीको लाइसेन्सप्राप्त हँसिया, हथौडा हो, यसले जे काटे पनि हुन्छ, जसरी चिरे पनि हुन्छ, जता फोरे पनि हुन्छ । अघिल्लोपटक प्रधानमन्त्री हुँदा यो कुरा त्यति परीक्षण हुन पाएको थिएन । यद्यपि अल्पमतमा परेपछि पनि उनले प्रधानमन्त्री पद छोड्ने बाटो संविधानले दिएको छैन भनेर राजीनामा गर्नुपहिले राष्ट्रपतिबाट बाधाअड्काउ फुकाउने आदेश जारी गर्न लाएका थिए । हेर्दा सूक्ष्म तर संविधानअनपेक्षित प्रयोगको एउटा टड्कारो दृष्टान्त थियो त्यो । संसदीय निर्वाचन र एमालेमाओवादीको कथित एकतापछि त फ्रान्सेली बादशाह लुई चौधौंको जस्तो म नै राज्य हुँ भन्ने शैलीमा शासन चलाउन थालेको कुरा अब भनाइ मात्र होइन, भोगाइ नै भएको छ ।पार्टीभित्र आलोचित भएपछि र अल्पमतमा परेपछि ओलीले पार्टीको संसदीय दल वा संसद् सामना गर्नुको सट्टा संविधानले अनुमति नदिएको बाटो समाते, प्रतिनिधिसभा विघटन गरे । सरकारका लागि अब संविधानको कुनै छेकबार बाँकी रहेन । पछिल्ला उदाहरण हुन् संवैधानिक नियुक्ति, महिलाको विदेश भ्रमण र सामाजिक सञ्जाल नियन्त्रण गर्ने थप तरखर । सरकारले राजनीतिक वैधता गुमाएको र संसद् विघटन गरेको अवस्थामा यी सब चटारो किन पर्यो ? नागरिकका अभिव्यक्ति स्वतन्त्रताप्रति सरकार असहिष्णु बनेका उदाहरण दिनहुँ थपिँदै छन् । महिलाका सम्बन्धमा त यो निर्देशिका अधिकारको उल्लंघन मात्र होइन, अपमान नै हुनेछ । सरकार नियमन होइन, नियन्त्रण गर्न चाहन्छ । ऐननियमलाई सबैभन्दा ठूलो चुनौती त सरकारमै बसेर ओली गुटले दिइरहेको छ, साइबर सेनाको धम्की देखाएर । एउटा नरभक्षी बाघ बस्तीमा पसेको जस्तो अवस्था छ । गत साता राजनीतिक दलसम्बन्धी एउटा संवादमा हामी एक दर्जनजति मान्छे चर्चा गर्दै थियौं, हाम्रा दलहरू किन आफ्नो गन्तव्य र उद्देश्यबाट विचलित भइरहेका छन् भन्नेबारे । प्रश्न थियो किन यो लोकतन्त्र हुनुको साटो दलतन्त्र भइरहेछ ? मेरो उत्तर थियो दलतन्त्र पनि होइन, दलको नाउँमा गुटतन्त्र र गुटको आडमा व्यक्तितन्त्र चलिरहेछ अहिले । राजनीति भन्नु नै दलकब्जाको दौड भएको छ । जसले कब्जा गर्न सक्यो, उसकै हालीमुहाली छ । यसैका लागि कार्यकर्ताको ठूलो भीड जुटाउनु नै पार्टी र नेताको सामर्थ्य ठहरिएको छ । अहिले यो खेलको चरमोत्कर्षमा नेकपा छ । यस्तै दौड र चलखेलले भरिएका छन्, हाम्रा प्रायः राजनीतिक दलका इतिहास पनि । संसद् पुनःस्थापना होस् वा चुनाव वा आन्दोलन नै, यसलाई नतोडेसम्म दलको आवरणमा निकृष्ट व्यक्तितन्त्र चलिरहन्छ । तोड्नका लागि पार्टीसम्बन्धी हिजोका भ्रमबाट नेता मात्र होइन, यसका बौद्धिक व्याख्याताविश्लेषक पनि मुक्त हुनु आवश्यक छ । पार्टीसम्बन्धी सिद्धान्त र मान्यता एवं संगठन संरचनामै पुनरवलोकन र परिवर्तन आवश्यक छ । शताब्दी पुरानो बुझाइको अब काम छैन । पार्टीका नेतालाई आफैंले बन्दोबस्तीका साथ जम्मा गरेको भीडबाट मुक्त गरेर सोझै मतदाताप्रति उत्तरदायी नबनाएसम्म पार्टीतन्त्र वा त्यसको आडमा चलेको व्यक्तितन्त्र रोकिँदैन । किन चाहियो नेता बन्न कार्यकर्ताको भीड ? जबकि अहिले सूचना प्रविधि र सञ्चारमाध्यमबाट सेकेन्डभरमा आम जनतासँग सम्पर्क गर्न सकिन्छ, विचार प्रवाह र संवाद गर्न सकिन्छ ।अहिले राज्यका सबै प्रमुख पदाधिकारी र राजनीतिक दलका नेताहरू अदालतमा आरोपित छन् । राष्ट्रपति, प्रधानमन्त्री, सभामुख, राष्ट्रिय सभाका अध्यक्ष, दलका प्रमुख नेताहरू मात्र होइन, स्वयं प्रधानन्यायाधीशका विरुद्ध समेत डेढ दर्जनभन्दा बढी मुद्दा सर्वोच्च अदालतमा पुगेका छन् । अध्यादेश र संवैधानिक नियुक्तिका विरुद्ध छुट्टै मुद्दाहरू छन् । यी सबै मुद्दाहरूको स्रोत नेकपाको द्वन्द्व र प्रतिनिधिसभा विघटन नै हुन् । विघटनकै मुद्दा गह्रौं भएका बेला यति विधि ठूलो राजनीतिक भारी अदालतले बोक्न सक्ने हो कि होइन ? अदालत आफैं पनि मानहानिको गोलचक्करमा पसेर कतातिर वाण सोझ्याउँदै छ, दिशाभ्रम हुन थालेको छ । अदालतले विघटन सदर गरे पनि निर्धारित मितिमा चुनाव हुनेमा कोही ढुक्क देखिन्नन् । चुनाव हुँदैमा पनि राजनीति फेरि संविधानको ट्र्याकमा फर्किन्छ वा फर्किंदैन, संशय त छँदै छ । जुन विकल्प रोजे पनि राजनीति डेड एन्ड मा पुग्यो भन्ने तर्क बलशाली बन्दै गएको छ । गम्भीर राजनीतिक दुर्घटना हुन लागेको संकेत हो यो । लोकतन्त्रको नाउँमा चुनावतन्त्र वा दलतन्त्र मात्र भयो भन्ने प्रश्न विश्वव्यापी छ । अझ कतिपय देशहरूमा त चुनाव नै पनि हिंसात्मक राजनीतिको उर्वर भूमि बनेको छ । चुनावमा पनि विश्वासको संकट बढ्दो छ । आफ्नो अनुकूल परिणाम नआउनेबित्तिकै त्यसलाई अस्वीकार गर्ने र सडकमा जाने प्रवृत्ति छ । योपटक अमेरिकी राष्ट्रपतिको चुनावमा बहालवाला राष्ट्रपति डोनाल्ड ट्रम्पले हार स्वीकार गर्न मानेनन्, बरु अमेरिकाको संसद् भवन (क्यापिटल हिल) नै सशस्त्र कब्जा गर्न आफ्ना समर्थकहरूलाई हौस्याए । चुनाव हारेपछि र पदावधि सकिएपछि पनि डोनाल्ड ट्रम्पलाई दोस्रोपटक महाभियोग किन लगाइरहेछ अमेरिकी संसद् (कंग्रेस) ले ? यो हाम्रा लागि पनि सिक्नलायक पाठ हो । केपी ओलीको मात्र कुरा होइनÙ नेताले जे गरे पनि हुन्छ भनेर दण्डहीनतालाई राजनीतिक दलहरूले नै काँध थापेर हिँडेका छन् । राजनीतिमा दण्डहीनताको अन्त्य अदालतबाट सहज छैन, पार्टी र संसद्बाटै खोज्नुपर्छ ।यतिखेर नेपालको राजनीतिक मञ्च कि सडकमा छ, कि त अदालतमा । यी सब कुराको, समस्याको केन्द्रमा राजनीतिक दलहरू छन्, तिनका नेताको व्यवहार छ । के यसमाथि कुनै लगाम लगाउन सकिन्न ? दलको अगाडिका अनुहार अर्थात् नेता र तिनका पछाडि दौडिने कार्यकर्तालाई यो प्रश्न अनपेक्षित होला तर हामी नागरिकका लागि यो सबैभन्दा ठूलो प्रश्न भएर आएको छ । नागरिक आन्दोलनको अग्रपंक्तिमा हिँडेका सबैले यो प्रश्नको सामना गर्नुपरेको छ अहिले । लोकतन्त्रमा राजनीतिक दलहरू भनेको राजनीतिकसंवैधानिक प्रक्रियालाई सहजीकरण (फ्यासिलिटेट) गर्ने माध्यम हुन् । नागरिकलाई शासन प्रणालीमा जोड्ने काम दलहरूको हो । शासनमा जनताको पहुँच पुर्याउने हो । यो अवधारणामा काम गर्न युरोप, अमेरिकालाई सजिलो भयो । किनकि त्यहाँ राजनीतिकसंवैधानिक अभ्यासका क्रममा दलहरूको निर्माण भएको हो । त्यहाँ कम्युनिस्ट पार्टीबाहेक प्रायः दलहरू राजनीतिकसंवैधानिक अभ्यासकै उपज हुन् । पृष्ठभूमि त लोकतान्त्रिकसमाजवादी वा लेबोर पार्टीहरूको पनि फरक थियो, तर उनीहरू संवैधानिक प्रक्रियामा यसरी समाहित भए, त्यसकै उत्पादनसरह भए । कम्युनिस्ट पार्टीहरूले भने त्यहाँको राजनीतिकसंवैधानिक प्रणालीमा अझै स्वतन्त्र अस्तित्व राख्न सकेका छैनन् । एक प्रकारले सत्तरी वर्षको सोभियत प्रयोग र आधा शताब्दीभन्दा लामो कम्युनिस्ट शासन भोगेको पूर्वी युरोपले संस्थागत निरन्तरताको इतिहास रच्न सकेनन् । केही देशमा ती समाजवादीवामपन्थी गठबन्धनको एउटा सानो हिस्सामा सीमित छन् ।एसिया, अफ्रिका, ल्याटिन अमेरिकामा पार्टीको उद्भव र भूमिका फरक छ । कम्युनिस्टलगायत यहाँका पार्टीहरू पनि विचार सिद्धान्त, संरचना सबै कुरामा उतैका कपीपेस्ट हुन् । तर यहाँ राजनीतिक दलहरू नै साम्राज्यवादउपनिवेशवादका विरुद्ध राष्ट्रिय स्वतन्त्रता आन्दोलन होस् वा आन्तरिक निरंकुशताविरुद्ध लोकतन्त्रको आन्दोलन, यसका कारक, वाहक र नेतृत्वदायी शक्ति हुन् । त्यसैले यहाँ उनीहरू संविधान र लोकतन्त्रभन्दा जेठा छन्, त्योभन्दा आफू अग्लो छु भन्ने मानसिकता छ । यो मानसिकता केपी ओलीको मात्र होइन । कृष्णप्रसाद भट्टराई, मनमोहन अधिकारीहरू केही अपवाद होलान्Ù बाँकी सबैको मानसिकता यही हो । यो जेठो हुँ भन्ने मानसिकताले नेताहरूमा चाल नपाएर पनि काम गरिरहेको छ । यो संविधान कायमै रहेछ भने पनि यसका निर्माताहरूको एउटा पुस्ता झन्डै अर्को आधा शताब्दी, कम्तीमा पनि ३०४० वर्ष राजनीतिमै रहनेछ । राजनीतिक दलमा मात्र होइन, राज्यका अरू कैयौं अंगमा पनि संविधानभन्दा पहिलो हुँ भन्ने अहंकार देखिन्छ । निष्ठायुक्त संवैधानिक संस्कृति नबनेसम्म यस्तो प्रवृत्ति रहिरहन्छ ।संविधान आफैंमा कहिल्यै पूर्ण दस्तावेज होइन । संसारको कुनै पनि संविधान पूर्ण छैन । यो विवादरहित आदर्शले भरिपूर्ण दस्तावेज पनि होइन । २३२ वर्षदेखि अभ्यासमा रहेको अमेरिकी संविधान विश्वमै सबैभन्दा छोटो संविधान हो, त्यो पूर्ण हुने कुरै भएन । त्यसमा संशोधन पनि धेरै भएको छैन, जम्माजम्मी २७ वटा संशोधन भएका छन । तीमध्ये १० वटा त संविधान जारी भएको महिनादिनभित्रै भएका थिए । भारतको संविधान विश्वमै सबैभन्दा बृहत् आकारको हो । त्यो पनि पूर्ण छैन । त्यसमा विगत ७० वर्षमा १०४ वटा संशोधन भइसके, संशोधनका अरू कैयौं माग थाती छन् । अमेरिका र भारतको यो विषम दृष्टान्तबाट संविधानको लिखतभन्दा अभ्यास प्रमुख होÙ त्यसमा पनि प्रयोगकर्ताको बुझाइ, व्यवहार र निष्ठा ठूलो हो भन्ने स्पष्ट हुन्छ ।लिखित संविधानअभ्यासले सात दशक पार गरिसक्दा पनि हामी किन घण्टको रालोजस्तो घरी यता घरी उता ठोक्किरहेका छौं ? संवैधानिक संस्कृति नै बस्न सकेन । राष्ट्रपति, प्रधानमन्त्रीजस्ता नेतृत्वदायी जिम्मेवारीमा पुगेकाहरू आफैं संविधानको पथप्रदर्शक बन्नयोग्य छैनन् भने संवैधानिक संस्कृति बस्ने कल्पना पनि गर्न सकिन्न । नेल्सन मण्डेलाले आफूले नेतृत्व गरिरहेको पार्टी, अफ्रिकी नेसनल कंग्रेसमा गरेको बिदाइ भाषण र प्रणव मुखर्जीको हालै प्रकाशित राष्ट्रपति हुँदाका अनुभवहरूसम्बन्धी पुस्तक संवैधानिक राजनीतिक संस्कृतिका उदाहरणीय नमुना हुन् । हाम्रा नेताहरूका लागि पनि ती उत्तिकै पठनीय र मननीय छन् ।पुस ५ पछि एउटा मानसिकता बन्न थालेको छ । यो संविधानको औचित्य सकियो, यो असफल भइसक्यो, अब नयाँ संविधान बनाउनुपर्छ भन्ने आवाजहरू फेरि उठ्न थालेका छन् । तेस्रो जनआन्दोलनको जुन चर्चा छ, त्यसले अपेक्षा गरेको संविधान कस्तो हो ? सडकमा एउटा आवाज सुनिन्छ, पहिलो संविधानसभा विघटनदेखि नै प्रतिगमन भएको हो । अहिले जे भएको छ, त्यसैको उत्कर्ष हो । प्रतिगमनवालालाई यतिले पुगेको छैन । उनीहरू भन्छन् राजा नै चाहिन्छÙ हिन्दु राज्य नै चाहिन्छ । अर्थात्, २०६२६३ को आन्दोलनदेखिको गति नै उल्ट्याउनुपर्छ । ओलीको बहिर्गमन त करिब निश्चितप्रायः छ, केही महिना यता वा उताको कुरा होला, तर अगाडिका चुनौतीलाई बेहोर्न के पटकपटक डामिइसकेका उनै अनुहारले सक्लान् ? संसद् पुनःस्थापनापछि रजगजबाहेक के छ उनीहरूसँग राजनीतिक मार्गचित्र ?"
निगरानीपुँजीवादमा ईनागरिक,"विकासको अवधारणा नयाँ होइन, केवल शब्द नयाँ हो । मानव उन्नतिको पश्चिमा नमुनालाई विकास भनेर आम रूपमा बुझिन्छ । एक्काइसौं शताब्दीका मानिसले खोजेको पनि त्यस्तै विकास हो । हामी पनि त्यस्तै विकासको पछि लागेका छौं । समाजवादी आदर्शलाई चिन्तनमनन गर्ने राजनीतिज्ञहरू पनि पश्चिमा शैलीको विकासको प्रतिफल बाँड्ने आश्वासनसहित सत्तारोहण गर्छन् । यातायात र सञ्चारको बेजोड विस्तारले गर्दा यो काम तुलनात्मक रूपमा सजिलो छ । मौलिक अवधारणा र तिनको कार्यान्वयनको जरुरत पर्दैन । एउटा निश्चित समयमा तोकिएका क्षेत्रमा आवश्यक लगानी गर्ने हो भने रोजगारी सृजना हुन्छन् । आम्दानीले सामान्य दैनिक आवश्यकता पूरा हुँदै गएपछि मान्छेले अन्य सृजनात्मक विषयमा ध्यान दिन सक्छ, जसले विभिन्न नवीन कर्महरूको थालनी हुने सम्भावना बढाउँछ । त्यहीँबाट सुरु हुन्छ विकासको यात्रा । दुर्भाग्य, नेपालमा त्यति पनि हुन सकेन । सन् १९९० को दशकमा धेरै मुलुक विकासमा पछाडि थिए । पूर्वी एसियाका धेरै मुलुकमा प्रचुर गरिबी थियो । अफ्रिकी महादेश पूरै अँध्यारो थियो । दक्षिण कोरिया पार्क चुङहीको सत्र वर्ष लामो अधिनायकवादी शासनपछि खुला हुँदै अगाडि बढ्दै थियो भने, चीनमा बिस्तारै आर्थिक विकासको जग बस्दै थियो । नेपालले भने अभूतपूर्व रूपमा अगाडि बढेको उद्घोष गरेको थियो । जनआन्दोलनबाट जनताको सर्वोच्चता कायम भएको थियो । समाज तीव्र रूपमा खुला र संवादमैत्री भएको थियो भने, राज्यले विकास र बजारका काममा निजी क्षेत्रलाई सहभागी गराउने नीति अंगीकार गरेको थियो । मेरो पुस्ता आमाबाबुको हात समाएर टुकुटुकु हिँड्न खोज्दै थियो । मुलुकभरि सार्वजनिक र निजी विद्यालयहरू धमाधम खुल्दै थिए । सुनसान गाउँहरू गुलजार बन्दै थिए । फाँटहरू सहर बन्ने क्रम भर्खर थालनी भएको थियो । अनि एक्कासि बन्दुक पड्क्यो ।मुलुकमा गुन्जिँदै गरेको विकासको सुमधुर ध्वनि बिस्तारै बन्द भयो । आर्थिक असमानता नै नेपालको अविकास र पछौटेपनको प्रमुख र एक मात्र बाधक हो भन्ने भाष्य जबरजस्ती थोपरियो । जेएनयूमा क्षेत्रीय विकास योजनामा विद्यावारिधि गरिरहेका एक विद्यार्थीले राजनीतिक आँगनबाट यस्तो अवधारणा अगाडि सारे, जसलाई बराबरी रूपमा टक्कर दिने राजनीतिक हैसियतको अर्को विद्वान् मुलुकमा भएन । बिस्तारै त्यही अवधारणालाई माओवादी जनयुद्धको बन्दुक बोक्ने झोला बनाइयो । मेधावी कहलिएका नेपाली विद्यार्थीले जेएनयूको प्रांगणबाट अगाडि सारेको भाष्यको रोमाञ्चमा मुलुकका नागरिक समाज, प्राविधिक विद्वद्वर्ग र सञ्चारक्षेत्र एकैचोटि भावुक भइदिए । मुलुक सबै काम छाडेर रुने धन्दामा लाग्यो । मुलुक सशस्त्र द्वन्द्वको भुंग्रोमा पर्यो । दुनियाँ भने यही समयमा अगाडि लम्क्यो । यही अवधिमा अविच्छिन्न रूपमा दोहोरो अंकको आर्थिक वृद्धिदर कायम गर्न सफल मुलुकहरू सन् २००० को सुरुआततिर आइपुग्दा मध्यआय मुलुकको सूचीमा दर्ज भए । सन् १९९० को दशकभरि जग बनाउनमा खर्चेका धेरै अफ्रिकी मुलुक सन् २००० को सुरुआतदेखि नै आर्थिक विकासमा अगाडि बढ्न थाले । अहिले नेपालभन्दा धेरै अघि छन् । दक्षिणपूर्वी एसियाका इन्डोनेसिया, सिंगापुर, भियतनाम, मलेसिया, फिलिपिन्स र थाइल्यान्ड लगायतले विकासको गति समाते पनि ती मुलुकमा विद्यमान राजनीतिक प्रणाली र सामाजिक व्यवस्था हाम्रा लागि स्वीकार्य नहुन सक्छ । तर नेपालमा जति पनि नेता सत्तामा पुगे, उनीहरूले निरन्तर मुलुकलाई सिंगापुर बनाउँछौं भनिरहे । हामीले हुन्छ भनिरह्यौं । थप उत्साहित भइरह्यौं । अर्कातिर, सिंगापुरमा जे छैन त्यसका लागि भनेर निरन्तर आन्दोलन गरी पनि रह्यौं । चतुर राजनीतिज्ञहरूले यही अन्तर्द्वन्द्वमा खेले । सत्तामा पुगे । हामी अझै विकासविकास भन्छौं । पछिल्लो समय बंगलादेशबाट सिकौं भन्छौं । तर बंगलादेशले आर्थिक वृद्धिका खातिर के गुमाइरहेको छ र नागरिकले कहाँनेर सम्झौता गरिरहेका छन् भन्ने हेर्दैनौं ।पश्चिमा मुलुकहरूले जति बेला औद्योगिक उन्नति गर्दै थिए, तब न त समानता ठूलो मुद्दा थियो न विकासका विविध आयाम मूल लक्ष्यभन्दा बढी हावी हुन पाउँथे । उनीहरूले एकांकी रूपमा इँटा थप्दै गए । स्रोतसाधनमा समान पहुँच भन्ने अवधारणाले जरा गाड्नुभन्दा अगाडि नै आधारभूत काम सम्पन्न गरेर बसेका ती मुलुकमा नयाँनयाँ ज्ञान थपिँदै गए । विद्वान् तथा वैज्ञानिकले परीक्षणका लागि स्रोतको सुनिश्चितताको दाबी गर्न थाले । राज्यले त्यसको यथोचित व्यवस्था गरिदियो । उनीहरू बाहिर निस्के । हामीलाई थोरै भए पनि स्रोत चाहिएको, उनीहरूलाई प्रयोगशाला । दोहोरो संयोग मिल्यो । तर, तन्नम मुलुकका केही नागरिकले रोटी र रोजगारी पाए पनि मुलुकको रणनीतिक विकासमा तिनको योगदान हुनुपर्छ भन्ने आग्रह नै गलत हो । कुनै पनि मुलुक गरिब रहिरहनुमा त्यही देशका नागरिक र नेता नै जिम्मेवार हुन्छन् ।२००७ कात्तिक २१ गते राजा त्रिभुवन काठमाडौंस्थित भारतीय दूतावास प्रवेश गरे । त्यहीँबाट भारत प्रस्थान गरेका राजा त्रिभुवनले मुलुकलाई राणाको हातबाट भारतलाई सुम्पेका थिए । तर भारतका तत्कालीन प्रधानमन्त्री पण्डित जवाहरलाल नेहरूले नेपालको स्वतन्त्रता अखण्ड राख्ने नीति अख्तियार गरे । किनभने उनी अन्तर्राष्ट्रियवादी, सिद्धान्तनिष्ठ नेता थिए । उनकै क्याबिनेट मन्त्रीहरू सरदार पटेल र मौलाना आजाद लगायतले नेपालको सार्वभौमिकता र अखण्डतामा आँच आउने खालको व्यवहार गर्न प्रेस वक्तव्य नै जारी गरेर उक्साए पनि पण्डित नेहरू त्यस्ता दुष्ट सोचबाट प्रभावित भएनन् (सरदार भीमबहादुर पाँडे, त्यस बखतको नेपाल, भाग ४) । हामी हाम्रा पूर्वराजा र नेताले मुलुक बचाएका हुन् भन्ने जुन भ्रममा छौं, त्यो सम्पूर्णतः यथार्थ होइन । धेरै राष्ट्रिय तथा अन्तर्राष्ट्रिय राजनीतिक दाउपेच, भूराजनीतिक सुसंयोग र नेपाली जनताको स्वभावका कारण आजपर्यन्त नेपालको अस्तित्व रहेको हो । अब यो देशको विकास नहुनुमा धेरै कारण छन् । हर कारणको सही व्यवस्थापन गर्नेभन्दा पनि राजनीतिक नेतृत्वहरूले तीमाथि राजनीति मात्र गरिरहे । आर्थिक असमानताको मुद्दामा सशस्त्र आन्दोलन गर्नेभन्दा पनि त्यसलाई सम्बोधन गर्ने अन्य बाटा समात्न सक्थ्यौं । आज पनि हामीले उदाहरणका रूपमा प्रस्तुत गर्ने मुलुकहरूमा हेरौं, आर्थिक असमानता कति भयावह छ र मौलिक हकअधिकार कति छन् ।अब त हामी निगरानीपुँजीवाद अर्थात् सर्भेलन्स क्यापिटलिजम (नयाँ आर्थिक व्यवस्था जसले मानवजन्य अनुभव र संवेदनालाई व्यापारिक प्रयोजनका लागि उत्खनन, बिक्रीवितरण गर्न सकिने कच्चा पदार्थका रूपमा प्रस्तुत गर्छ ः प्राध्यापक सोसाना जुबोफ, हार्वर्ड विश्वविद्यालय) को युगमा छौं । हाम्रो मात्र होइन, मानव जातिकै भविष्यमाथि कसको कस्तो प्रकृतिको वर्चस्व हुने हो भन्नेमा कोही जानकार छैन । पुँजीवादी व्यवस्थाविरुद्ध शंखनाद गर्ने युरोपेली दार्शनिक कार्ल मार्क्स नै असान्दर्भिक हुँदै छन् । सबै मुलुकका राजनीतिक नेतृत्वहरूले राष्ट्रवादको मुद्दा अघि सारे पनि अन्ततः निगरानीपुँजीवादमा को विजेता हुने भन्ने खेलमा ठूला राष्ट्र लागेका छन् । हामीले गर्न सक्ने भनेको मुलुकको भन्दा पनि नागरिकको भविष्यबारे ज्यादा चिन्ता गर्ने हो । विश्वव्यापी डिजिटल मुद्राको अवधारणा अगाडि आइसकेको छ । योसँगै आर्थिक रूपमा सम्पन्न वर्ग संसारको जुन कुनामा बसेर पनि अन्तर्राष्ट्रिय गुणस्तरको सेवा तथा वस्तुको उपभोग गर्न सक्ने हुन्छ । यसरी बिस्तारै एउटा विश्वव्यापी वर्ग खडा हुनेछ । त्यो वर्गलाई अघोषित डिजिटल राष्ट्र का ईनागरिक भन्दा पनि फरक पर्नेछैन । त्यसपछि उनीहरूलाई गरिब मुलुकको राहदानीभन्दा बढी त्यो स्वैरकल्पित मुलुकको सदस्यताले संसारभर सहज पहुँच उपलब्ध गराउनेछ ।अहिले पनि हाम्रो प्रमुख प्राथमिकता भनेको आधारभूत आवश्यकताको सुनिश्चितता नै हो । अन्तर्राष्ट्रिय विकासका वाहकहरू, जस्तो संयुक्त राष्ट्रसंघ र विश्व बैंकसहित अन्य क्षेत्रीय विकास बैंकहरू दिगो विकास का नाममा स्रोतसाधनको वितरण र विभिन्न कार्यक्रम सञ्चालन गरिरहेका छन् । मुलुकको प्राथमिकता अगाडि सार्ने र विकासका मुद्दा तय गर्ने निकाय राष्ट्रिय योजना आयोग दिगो विकासका लक्ष्य हासिल गर्नमा कटिबद्ध भएर लागेको छ । सन् २०३० सम्म तुलनात्मक सुधार होला, अहिलेभन्दा धेरै मानिसको दैनिक गुजारा थप सहज होला, तर फड्को मार्ने रणनीतिक महत्त्वका कामहरू सकिने लक्षण छैन । हामीले मुलुकका एजेन्डागत प्राथमिकता नै परिवर्तन गर्ने गरी काम गर्न सकेका छैनौं । र, यो अवस्था निरन्तर नै रहनेछ ।श्रम र पुँजी नै पुनर्परिभाषित भइरहेको समयमा हामीले हिजोका मानकलाई आधार मानेर तीन दशक (सन् २०५० सम्म) का लागि विकासका लक्ष्यहरू अगाडि सारेका छौं । ती लक्ष्य कथंकदाचित् हासिल गर्यौं भने पनि विकासको पिरामिड मा हामी तल नै हुने निश्चित छ । यसर्थ हामीले समानान्तर रूपमा नवीन काम र सोचलाई उत्तिकै जोडतोडका साथ प्रश्रय दिनुपर्छ ।शिक्षा क्षेत्रमा उल्लेख्य लगानी, सार्वजनिक सेवा प्रवाहमा आधुनिकीकरण, नागरिकका मौलिक हकको सुनिश्चितता, सञ्चार र यातायातका क्षेत्रमा ठूला परियोजना निर्माण, कर्मचारीतन्त्रको क्षमता अभिवृद्धि, व्यवस्थित राजनीतिक परिपाटी र अन्ततः विश्वव्यापी विकासका नयाँ लहरमा सामेल हुने लगायतका काम गर्नु आवश्यक छ । नेपाल राज्यको अवधारणालाई एउटा जड विम्ब नभएर लचक लहराका रूपमा प्रस्तुत गर्यौं भने यहाँबाट धेरै सम्भावना निःसृत हुन सक्छन्, जसमा टेकेर हामी अगाडिको बाटो तय गर्न सक्छौं । राज्यका अगाडि सधैं चुनौती हुन्छन् । तिनको व्यवस्थापन थप राष्ट्रवादी भएर होइन कि व्यावहारिकताको कसीमा गर्दै जानुपर्ने हुन्छ, तब मात्र हामीले आउँदो पुस्ताका आकांक्षालाई समेट्न सक्नेछौ । अन्यथा नेपालको भावी पुस्ताले या त अरू नै देश रोज्नेछ, होइन भने स्वैरकल्पित डिजिटल राष्ट्र को ईनागरिकता प्राप्त गर्न लामबद्ध हुनेछ ।जेएनयूका तत्कालीन छात्र बाबुराम भट्टराईले औंल्याएको असमानता आज पनि विद्यमान छ र भोलि झनै बढ्नेछ । वर्गीय विभेदको अन्त्य नहुने तर यसका लागि मानव समुदायभित्रको अन्तरसंघर्ष निरन्तर जारी रहनेछ । आखिर कार्ल मार्क्सले आफ्नो कृति क्यापिटल को पहिलो अध्यायमै मानवको लघुताभासको सन्दर्भ निकाल्दै एक वा अर्को प्रकारको वस्तुबाट सन्तुष्ट हुने जाति भएकाले वर्गीय समानताप्राप्ति एक मृगतृष्णा रहने संकेत गरेका छन् ।"
उत्पीडितहरूका अधिकारमा प्रतिगमन,"ऐतिहासिक एकता र संघर्षइतिहासको खासखास कालखण्डमा उत्पीडित समुदायहरूले राजनीतिक परिवर्तन र जनअधिकारका पक्षमा महत्त्वपूर्ण भूमिका खेल्दै आएका छन् । ओली सरकारले संविधानमाथि धावा बोल्दै गणतन्त्र, संघीयता, धर्मनिरपेक्षता र समानुपातिक समावेशितामाथि कू गर्दै छ । संविधानलाई कुल्चिनु भनेको उत्पीडित समुदायको अधिकारमाथिको नांगो हस्तक्षेप हो । संविधान च्यात्नु भनेको उत्पीडित समुदायलाई अधिकारविहीन बनाउनु हो । संविधानमा हुँदै नभएको अधिकार प्रयोग गरेर संसद् भंग गरिँदा प्रतिनिधिसभा मात्रै भंगजस्तो देखिए पनि यसले सारमा श्रमजीवी जनता र उत्पीडित समुदायका थोरबहुत संवैधानिक अधिकार पनि कटौती गर्दै छ । सेतो बाख्रा खाने बाघले कालो पाठी त झन् नखाने कुरै आउँदैन भनेझैं संविधानलाई त ठाडै निल्न खोज्ने प्रवृत्तिले उत्पीडित समुदायको अधिकार राख्ने भन्ने प्रश्नै आउँदैन । उत्पीडित समुदायको अधिकारप्रति व्यंग्य गर्दै धन्न, पौडी खेलमा आरक्षण दिइएनछ भन्ने ओलीको अभिव्यक्तिले पनि संकेत गर्छ सीमान्तकृत समुदायका अधिकारप्रति उनको बुझाइ कति निम्छरो र टीठलाग्दो छ !जोकसैले पनि अग्रगामी कदम चाल्दा उत्पीडित समुदायले हौसिएर साथसहयोग दिनुपर्छ । यति बेला ओली सरकारले पश्चगामी कदम चालेर संविधानलाई निकम्मा पार्न खोजेकाले हामी उत्पीडित समुदाय प्रतिरोध गर्न बाध्य छौं । हामी प्रतिगामी कदमको विपक्षमा र संवैधानिक हकअधिकारको पक्षमा दृढतापूर्वक उभिनुपर्छ । मुलुकमा संवैधानिक संकट आइपरेका बेला उत्पीडित समुदायहरूले एकताबद्ध भएर घनीभूत संघर्ष गर्नु ऐतिहासिक आवश्यकता बनेको छ ।रम्तेल दलित मुक्ति संगठनका नेता हुन् ।"
"चिउराभुजा, मटर छोला","मैले परम्परागत खाजाको प्रवर्द्धनका लागि अघोषित अभियान सञ्चालन गरेको दुई दशकभन्दा बढी भयो । सञ्चारमाध्यममा लेखेर, अभिभावक र विद्यार्थीलाई अभिमुखीकरण गरेर यस अभियानलाई निरन्तरता दिइरहेकी छु । मैले आफ्ना विद्यार्थीलाई आलुदम, चिउराभुजा, मटर छोला, खिचडी, कोदोको सेल, खीर, परौठा, हलुवा रोटीजस्ता परम्परागत खाजा खुवाउन थालेको पनि निकै भयो । तयारी खाजालाई विस्थापित गर्न साताका पाँच दिन परम्परागत परिकारको मेनुसहित खाजा खुवाउन थालेपछि अभिभावक र विद्यार्थीहरूमा यसको सकारात्मक प्रभाव पर्न थालेको छ । साताको एकदुईपटक साना विद्यार्थीहरू र अभिभावकलाई भेला पारेर तयारी खाजाको दुष्प्रभाव र परम्परागत खाजाको फाइदाबारे हामी शिक्षकले बताउने गरेका छौं । यसरी औपचारिक र अनौपचारिक तरिकाले परम्परागत खाजाको महत्त्वबारे जति नै भने पनि अधिकांश अभिभावक अझै यसको आवश्यकताबारे अनभिज्ञ छन् । साथै यसको सेवनले पार्ने सकारात्मक प्रभाव थाहा नहुँदा छोराछोरीलाई तयारी खाजा खुवाउनमै बढी जोड दिन्छन् । यसले तयारी खाजाको बजार फस्टाएको छ ।परम्परागत खाजा खाएर हुर्केका बुबा र हजुरबुबा पुस्ता अचेल सहरबासी भएपछि आधुनिक जीवनशैलीमा रमाएका छन् । र, उनीहरू आफ्ना छोरानाति पुस्ताको स्वास्थ्यबारे त्यति चिन्तित र सचेत देखिँदैनन् । हुनेखानेदेखि हुँदाखानेसम्मका प्रायः अभिभावकको प्राथमिकतामा बालबालिकाको स्वास्थ्य पर्दैन र जे खाए पनि पेटै भर्ने त हो भन्ने मानसिकता व्याप्त छ । हुनेखाने अभिभावकहरूसँग पैसा हुँदाहुँदै पनि स्वास्थ्य चेतना नभएका कारण छोराछोरीमा तयारी खाजाको बानी पारिदिएका छन् । हुँदाखाने अभिभावकहरू भने सस्तो र सुलभताका कारण छोराछोरीलाई बजारका खाजा खुवाउन बाध्य छन् । त्यसो त सहरबजारको मात्र के कुरा गर्नु, गाउँगाउँमा पनि तयारी खाजाको लोकप्रियता बढेको बढ्यै छ । यसो हुनुमा सञ्चारमाध्यमहरूको महत्त्वपूर्ण भूमिका रहँदै आएको छ । पछिल्लो समय तयारी खाजाको बजारीकरणका लागि राष्ट्रिय तथा अन्तर्राष्ट्रिय कम्पनीहरूले सञ्चारका सबै माध्यमलाई प्रयोग गरिरहेका छन् । यसले सबै वर्ग, समुदाय र जातजातिलाई प्रभावित पारिरहेको छ । विशेष गरी टेलिभिजनमा आउने तयारी खाजाको विज्ञापनले ससाना कलिला मस्तिष्कमा नकारात्मक प्रभाव पारिरहेको देखिन्छ ।कतिपय बालबालिकालाई बिहानैदेखि चाउचाउ, बिस्कुट, मिठाई, भुजिया र चोकोफन नभई हुँदैन । हुनेखाने अभिभावकहरूले चामलदालजस्तै यस्ता तयारी खाजा महिनाभरिका लागि किनेरै राखिदिने गरेका छन् । यस्ता घरका बालबालिका हुर्किसकेपछि पनि बिहानबेलुकी दालभाततरकारी खान मन पराउँदैनन् । तयारी खाजाले परम्परागत खाजालाई विस्थापित गर्न थालेको सामान्यजस्तै लाग्न थाले पनि पछिल्लो समय यसले दालभातलाई समेत विस्थापित गर्न थालेको छ । तयारी खाजाप्रति बढ्दो परनिर्भरता र आकर्षणले अन्ततः हाम्रो परम्परागत खाजा र मौलिक खानालाई विस्थापित गर्दै छ । प्रत्येक घरमा अचेल परम्परागत खानाको चलन कमजोर भइरहेको छ । यसो हुनुमा आधुनिक जीवनशैली र परम्परागत खाजाप्रतिको अनभिज्ञता मुख्य कारण हो । तयारी खाजाप्रति आकर्षण बढ्नुमा उपभोक्ता मात्र दोषी छैनन्, यसमा सरकार र सञ्चारजगत् पनि उत्तिकै दोषी छन् । सरकार र सञ्चारमाध्यमहरूले तयारी खाजाले स्वास्थ्यमा पार्ने नकारात्मक र दूरगामी प्रभावबारे उपभोक्तालाई सचेत गराउनुपर्ने हो तर व्यवहारमा त्यस्तो देखिँदैन ।सञ्चारमाध्यमहरूको आम्दानीको मुख्य स्रोत तयारी खाजाको विज्ञापन भएकाले सामाजिक उत्तरदायित्वबाट पन्छिएको देखिन्छ । सरकारको फितलो अनुगमनले पनि तयारी खाजाको बजार दिनानुदिन फस्टाइरहेको छ । यद्यपि रेडियो नेपालबाट कहिलेकाहीँ तयारी खाजाको दुष्प्रभाव र परम्परागत खाजाको गुणगान मिसिएको गीत प्रसारण हुने गरेको छ, जुन सकारात्मक छ । यसबारे अभिभावक र विद्यार्थीहरूलाई सचेत बनाउन विद्यालयहरूले त्यति मिहिनेत गरेजस्तो देखिन्न । केही समययता कतिपय विद्यालयले स्वास्थ्यकर्मीहरूलाई बोलाएर स्वास्थ्य सचेतनालगायत तयारी खाजाले पार्ने दुष्प्रभावबारे अभिभावक र विद्यार्थीहरूलाई अभिमुखीकरण गर्न थालेका छन् । तर, त्यसको प्रभाव कस्तो परिरहेको छ भन्ने थाहा पाउन सकिएको छैन । औंलामा गन्न सकिने स्वास्थ्यकर्मीहरूले यसबारे लेखरचना र पुस्तकसमेत प्रकाशित गर्दै आएका छन् । स्वास्थ्य अभियन्ता अरुणा उप्रेतीले तीन दशकदेखि परम्परागत खाजाको पैरवी र तयारी खाजाको दुष्प्रभावबारे कलम मात्रै चलाइरहनुभएको छैन, यही विषयमा देशका विभिन्न स्थानका विद्यालयमा पुगी अभिभावक र विद्यार्थीलाई साथमै राखेर कक्षा पनि लिइरहनुभएको छ । विद्यालयमा पुगेर स्वास्थ्यकर्मीले यसको महत्त्वबारे कक्षा लिएर मात्र पनि समस्याको समाधान हुन्न । परम्परागत खाजाको प्रवर्द्धन गर्न विद्यालयले योजना बनाउन पनि जरुरी छ । त्यसो त, सरकारले पनि खाद्य प्रविधि तथा गुण नियन्त्रण कार्यालयजस्ता आफूमातहतका निकायमार्फत परम्परागत खाना र खाजाको प्रवर्द्धन गर्न बेलाबेला खाद्य प्रदर्शनीजस्ता कार्यक्रम गर्दर् ैआएको छ । यस्ता कार्यक्रमबाट जातिविशेषको परम्परागत खानालाई प्रवर्द्धन गर्न धेरथोर मद्दत पुगेको पनि छ, तर परम्परागत खाजाप्रतिको आकर्षणमा वृद्धि हुन सकेको छैन । बोल्नेको पीठो बिक्छ नबोल्नेको चामल पनि बिक्दैन भन्ने लोकोक्ति परम्पारगत खानाको सन्दर्भमा मेल खान्छ । यसको महत्त्व र फाइदाका बारे प्रचारप्रसार गर्ने माध्यमहरू कमजोर छन् । भइरहेका प्रचारप्रसार पनि व्यापक रूपमा हुन सकेको छैन । उपभोक्तालाई तयारी खाजाले पार्ने दुष्प्रभावबारे जानकारी दिएर मात्र हुँदैन, यसको विकल्पमा खुवाउन सकिने परम्परागत खाजाका बारेमा पनि चर्चा हुनु जरुरी छ । तयारी खाजा विस्थापित गर्न जनस्तरमा केकस्ता परम्परागत खाजा खुवाउने भन्नेबारे छलफल हुन सके यसप्रतिको आकर्षण बढ्ने निश्चित छ । सचेतना फैलाउन रेडियो नेपालले मात्रै गीत बजाएर पुग्दैन, निजी सञ्चारमाध्यमहरूले पनि होस्टेमा हैँसे गर्न जरुरी छ । र, तयारी खाजा किन नखाने अनि परम्परागत खाजा किन खाने भन्नेबारे उदाहरणसहित बहस गर्ने खालका कार्यक्रमको उत्पादन र सञ्चालन आवश्यक छ । सञ्चारजगत्ले जस्तै तीनै तहका सरकारले पनि विशेष रणनीतिक योजना बनाई तयारी खाजाले पार्ने दुष्प्रभावबारे जनचेतना जगाउने कार्यक्रम सञ्चालन गर्न जरुरी छ ।"
'प्रमाण संकलन गरिरहेका छौं,"अपराध अनुसन्धानमा यतिउति प्रगति भयो भन्न उचित हुँदैन, अपराधी पक्राउ परेका दिन अनुसन्धानले शतप्रतिशत पूर्णता पाउँछ, पक्राउ नपरेसम्म शून्यमै हुन्छ । भागरथी भट्टको हत्या प्रकरणमा संलग्नलाई छिट्टै कानुनी दायरामा ल्याउँछौं । अनुसन्धानमा एकरत्ति पनि कमी र कमजोरी नहुने गरी प्रमाण संकलन गरिरहेका छौं । अनुसन्धान जारी रहेका कारण अभियुक्त पक्राउ गर्न बाँकी हो । शव भएको र वरपर तथा चिकित्सकीय विधिबाट संकलित प्रमाणहरू वैज्ञानिक परीक्षणका लागि काठमाडौं पठाएका थियौं, ती तथ्य र प्रमाण कतिपय आउने क्रममा छन् । कति आइसके ।विषयको संवेदनशीलतालाई हेरेरै प्रदेश प्रहरी प्रमुख (डीआईजी उत्तमकुमार सुवेदी) पनि घटना भएको जिल्ला (बैतडी) मै बसेर अनुसन्धानलाई प्रभावकारी बनाउन लागिरहनुभएको छ । जिल्ला अस्पताल र जिल्ला सरकारी वकिलको कार्यालयका प्रमुखसहित प्रमुख जिल्ला अधिकारी स्वयं पनि यसअघि नै घटनास्थल पुगिसक्नुभएको थियो । विषयलाई हामीले कति संवेदनशील रूपमा लिएका छौं भन्ने त यसले पनि देखाउँछ । अहिले एसएसपी (जनकराज पाण्डे) को कमान्डमा समग्र अनुसन्धान भइरहेको छ । त्यसमा प्रदेश, जिल्ला र केन्द्रीय अनुसन्धान ब्युरो (सीआईबी) बाट आएको टोलीलाई एकीकृत रूपमा खटाइएको छ । अनुसन्धानमा खटिएका अधिकृत तथा जवानहरूले मिहिनेतका साथ काम गरिरहनुभएको छ । अनुसन्धानमा केकस्ता मिहिनेत गरिएको छ भन्ने विषय अपराधमा संलग्न पक्राउ परेपछि छर्लंग भइहाल्छ । अनुसन्धान सफलतातर्फ उन्मुख छ । अपराधीको नजिक पुगिसकेका छौं । अनुसन्धानमा भएका कतिपय कुरा मानिस पक्राउ नपरेसम्म बाहिर ल्याउन पनि मिल्दैन । यस्ता तथ्य र प्रमाण बाहिर नआएका कारण अपराधीले उन्मुक्ति पाउने पो हो कि भन्ने आशंका, चासो र चिन्ता जनमानसमा रहेकामा हामी जानकार छौं र ज्यादै संवेदनशील पनि । सँगसँगै सबैलाई विश्वास दिलाउन पनि चाहन्छौं अपराधमा संलग्नलाई जसरी पनि कानुनी दायरामा ल्याइछाड्छौं । अहिलेसम्म अपराधमा संकलित र परीक्षणका क्रममा भएका तथ्यप्रमाणहरू जुटाइसकेपछि क्लोज सर्भिलेन्स मा राखिएका व्यक्तिलाई नियन्त्रणमा लिएर अर्को स्टेपमा प्रवेश गर्छौं । त्यतिबेलासम्म सबैबाट धैर्यताका लागि अनुरोध पनि गर्छौं ।(कान्तिपुरकर्मी मातृका दाहालले टेलिफोनमा गरेको कुराकानी)"
'शिवरात्रिसम्म सुनको जलहरी,"(काठमाडौं)  पशुपति क्षेत्र विकास कोषले पशुपतिनाथको शिवलिंगमा सुनको जलहरी राख्ने काम अघि बढाएको छ । जलहरीका लागि चाहिने १ सय ८ किलो सुनमध्ये ६० किलो खरिद भइसकेको छ । कोषले १ सय ४२ किलो सुन किनेर जलहरीसहित मन्दिरको बसाह र छानो राख्ने योजना बनाएको हो । त्यसमध्ये जलहरीका लागि मात्र १ सय ८ किलो सुन खर्च गर्न लागिएको हो । पशुपति मन्दिरको उत्तरतिरको रुद्र गाडेश्वरमा जलहरी बनाउन टहरा बनाइएको छ । त्यही टहरामा लकर बनाएर राखिएको सुनलाई नेपाली सेनाले सुरक्षा दिएको छ । जलहरी बनाउने ठाउँ वरपर सर्वसाधारण जान निषेध गरिएको छ । शिवरात्रिसम्ममा लगाइसक्ने गरी काम अघि बढेको छ, कोषका सदस्य सचिव प्रदीप ढकालले भने, सुनको जलहरी राख्नु राम्रो हो । धेरैतिरबाट प्रशंसा नै भएको छ । बिहीबार सुन ल्याएर शुक्रबार बिहानैदेखि पगाल्न सुरु गरिएको उनले बताए । काम सुरु गर्न संस्कृति पर्यटन तथा नागरिक उड्डयनमन्त्री भानुभक्त ढकाल, संस्कृति सचिव यादव कोइराला, पुरातत्त्व विभागका महानिर्देशक दामोदर गौतमलगायत पशुपति पुगेका थिए । मन्त्री ढकालसमक्ष सुनको जलहरी राख्ने कामको विरोध गर्दै आएका पशुपतिका भण्डारीले काम अघि नबढाउन आग्रह गरेका थिए । पशुपतिका पालोवाला भण्डारी केदार भण्डारीले यहाँको पुरातात्त्विक, धार्मिक र सांस्कृतिक महत्त्वको वास्तै नगरी हचुवामा काम गरेको भन्दै आपत्ति जनाए । भण्डारीलाई ढकालले आफू मन्त्रालयमा भर्खरै आएकाले धेरै बुझ्न बाँकी रहेको र छलफल गरेर अघि बढ्ने आश्वासन दिएका थिए । छलफलका लागि मन्त्रीले बोलाउनुभएको छ, भण्डारीले भने, यहाँ सबै विधि नपुर्याई काम गरिएको छ । विश्व सम्पदा सूचीमा परेको मन्दिरमा हचुवामा काम गर्नु हुँदैन भनेर मन्त्रीलाई भनेको छु । हामी काम रोक्न ज्ञापन बुझाउँछौं । पशुपतिका सामानको रेखदेख गर्ने जिम्मेवारी भण्डारीको हुन्छ तर कुनै पनि प्रक्रियामा भण्डारीलाई सहभागी नगराएको उनले गुनासो गरे । पशुपति क्षेत्र भण्डारीको जिम्मामा हुन्छ । मन्दिरमा केही भयो भने त्यसको जिम्मा हामीले लिनुपर्छ तर भण्डारीलाई बाहिरै राखेर सुन राख्न लागियो, अर्का पालोवाला भण्डारी हरिशरण राजभण्डारीले प्रश्न गरे, हामीसँग सल्लाह गर्नु नपर्ने तर राखेपछि जिम्माचाहिँ हामीले लिनुपर्ने ? प्रत्येकपटक पुजारी बाहिर जाँदा भण्डारीले नै शरीर जाँच गर्छन् । गहनाको सुरक्षा गर्न यस्तो परम्परा सुरु गरिएको हो । गहनाको सुरक्षा गर्ने काम पनि पालोवाला भण्डारीको हो । बहुमूल्य धातु भएकाले खिइयो भने कसले तिर्ने भनेर पनि आफूहरू चिन्तित भएको केदार भण्डारीले बताए । मन्दिरमा सुन राख्नु व्यावहारिक दृष्टिले पनि ठीक नभएको उनले तर्क गरे । सुन हो, खिइन्छ । गुह्येश्वरीमा सुन घट्यो भनेर त्यहाँका पुजारीलाई दोष दिइयो, उनले भने, यहाँ पनि पञ्चामृत चढाउँदा, पूजा गर्दा सुन त घोटिइन्छ अनि पछि तौल कम भयो भनेर भण्डारीलाई तिराउने ? २०७६ भदौमा गुह्येश्वरीमा ३ सय ७९ तोला रहेको सुन अहिले २ सय ९४ तोला मात्रै बाँकी रहेको भन्दै कोषले पुजारीलाई बाँकी सुन बेहोर्न पत्र लेखेको थियो । कोषका पूर्वकोषाध्यक्षसमेत रहेका वाग्मती प्रदेशसभा सदस्य नरोत्तम वैद्यले कोषले प्राचीन स्मारक संरक्षण ऐनविपरित जबर्जस्ती काम अघि बढाएमा आफू आमरण अनशनसमेत बस्ने घोषणा गरेका छन् । मैले निरन्तर खबरदारी गर्दै आएको छु । यहाँका जनता र भण्डारी पनि विरोधमा छन् । यति गर्दा पनि कोषले सुनेन भने म अदालत जानेदेखि अनशनसमेत बस्न सक्छु, उनले एक कार्यक्रममा घोषणा गरे । पशुपतिनाथमा जलहरी राख्नु विश्व सांस्कृतिक एवं प्राकृतिक सम्पदा संरक्षणसम्बन्धी बडापत्रले समेत निषेध गरेको छ । बडापत्रअनुसार विश्व सम्पदामा सूचीकृत हुँदा जस्तो स्वरूप थियो, त्यही स्वरूपमा संरक्षण गर्नुपर्ने उल्लेख छ । पशुपतिनाथको शिवलिंगको पिँधमा रहेको चाँदीको जलहरी जीर्ण भएपछि त्यसलाई सुन लगाएर फेर्ने योजना कोषले २०७० सालमै ल्याएको थियो तर सरोकारवालाको विरोधले अघि बढ्न सकेको थिएन । गत माघ १२ गते प्रधानमन्त्री केपी शर्मा ओली पशुपतिनाथमा पूजा गर्न गएपछि सुनको जलहरी राख्न ३० करोड रुपैयाँ दिने भएपछि कोषले प्रक्रिया अघि बढाएको हो ।"
खोपको दोस्रो मात्रा दुईदेखि तीन महिनाभित्र,"(काठमाडौं)  सरकारले कोभिड१९ विरुद्घको खोपको दोस्रो मात्रा पहिलो मात्रा लगाएको दुईदेखि तीन महिनाभित्र दिने तयारी थालेको छ । यसअघि दोस्रो मात्रा चार सातापछि लगाउनुपर्ने तय भए पनि ढिलो लगाउँदा राम्रो नतिजा देखिएको स्वास्थ्य मन्त्रालयले जनाएको हो ।विश्व स्वास्थ्य संगठन (डब्लूएचओ) सल्लाहकार समूहले समेत दुई खोपबीचको समय बढाउन प्रस्ताव गरिसकेको स्वास्थ्य सेवा विभागका महानिर्देशक डा दीपेन्द्र रमण सिंहले बताए । खोप कार्यक्रमको हिसाबले सजिलो हुने गरी दोस्रो मात्रा खोप २ देखि ३ महिनाभित्र लगाउने तयारी थालेका छौं, उनले भने । यसबारे आइतबार मन्त्रालयले निर्णय गर्ने स्वास्थ्य मन्त्रालय स्रोतको भनाइ छ ।कोभिसिल्ड खोप उत्पादन गर्ने सिरम इन्स्टिच्युट अफ इडिया (एसआईआई) को तथ्यपत्रमा समेत यो खोपको पहिलो मात्रा ०५ मिलिलिटर लगाएपछि दोस्रो मात्रा ४ देखि ६ सातामा दिन सकिने उल्लेख छ । सिरमको प्रतिवेदनमा विदेशमा भएका अध्ययनहरूमा उपलब्ध तथ्यांक र जानकारीअनुसार पहिलो मात्रा लगाएको १२ सातासम्म दोस्रो मात्रा दिन सकिने जनाइएको छ । अक्सफोर्डअस्ट्राजेनेकाको एजेडडी १२२२ खोपलाई एसआईआईले भारतमा कोभिसिल्डको नाममा उत्पादन गरिरहेको छ । एसआईआईको प्रतिवेदनअनुसार क्लिनिकल ट्रायलमा देखिएअनुसार दुई मात्रा कोभिसिल्ड लिएपछि कोभिडबाट सुरक्षित हुन सकिन्छ । कोभिसिल्डको दोस्रो मात्रा लिएको चार सातापछि शरीरमा कोभिडविरुद्घ एन्टिबडी बन्न थाल्ने प्रतिवेदनमा उल्लेख छ ।डब्लूएचओस्थित विशेषज्ञहरूको रणनीतिक सल्लाहकार समूह (एसएजीई) ले गत बुधबार पत्रकार सम्मेलनमा अक्सफोर्डअस्ट्राजेनेका खोपको दुवै मात्राबीच ८ देखि १२ साताको अन्तर राख्नु महत्त्वपूर्ण हुने जनाएको थियो, जसले खोपको प्रभावशीलता बढाउने बताइएको छ । दोस्रो मात्रा खोपमा अन्तराल बढाउँदा प्रतिरोधात्मक क्षमता हासिल हुने भएकाले समय बढाउने कुरा आएको हो । एसएजीईका प्रमुख डा आलेहान्द्रो क्रेबिओतोका अनुसार कुनै ठाउँमा कुनै खास प्रकारको कोरोना भाइरसको विस्तार भइरहेको छ भने पनि अस्ट्राजेनेकाको खोप उपयोग गर्न सकिन्छ । यसको उपयोगले जनसंख्यामा गम्भीर रोगको स्तर घटाउन मद्दत मिल्छ । स्वास्थ्य मन्त्रालयको परिवार कल्याण महाशाखाका निर्देशक डा तारानाथ पोखरेलका अनुसार कोभाक्स सुविधामार्फत पहिलो चरणमा नेपालमा अक्सफोर्डअस्ट्राजेनेका को २२ लाख ५६ हजार मात्रा खोप फ्रेब्रुअरी अन्तिमसम्म आउन सक्छ । कोभाक्सले नेपाललाई चार चरणमा २० प्रतिशत जनसंख्याका लागि निःशुल्क खोप दिनेछ ।"
स्थानीयद्वारा अरुण३ ठप्प,"संखुवासभा (कास) अरुण तेस्रो आयोजनाको टिपरको ठक्करबाट मृत्यु भएका खड्गबहादुर राईका आफन्तले आयोजनाको काम ठप्प पारेका छन् । क्षतिपूर्ति र घाइतेको उपचार माग गर्दै स्थानीयले आयोजनाको काम रोकेका हुन् । उनीहरूले शनिबार उत्तरदक्षिण कोसी सडक पनि अवरुद्ध पारेका छन् । शुक्रबार आयोजनामा कार्यरत ठेकेदार कम्पनी जेपी एसोसिएटले प्रयोग गर्ने भारतीय नम्बर प्लेटको टिपरले ठक्कर दिएपछि मोटरसाइकलमा सवार राईको घटनास्थलमै मृत्यु भएको थियो । घाइते भएकी राईकी श्रीमती प्रेमकुमारीलाई उपचारका लागि काठमाडौं लगिएको छ । स्थानीयले क्षतिपूर्ति माग गर्दै शवसमेत उठाएका छैनन् । स्थानीयले भारतीय नम्बर प्लेटको एउटा गाडी, टिपर र कम्पनीको कार्यालयमा तोडफोड र आगजनीसमेत गरेको प्रहरीले जनाएको छ । डीएसपी नवराज मल्लले टिपरसहित चालक काभ्रे नमोबुद्ध६ का सुवास चौलागाईंलाई नियन्त्रणमा लिइसकेको बताए ।"
शैक्षिक सत्र अन्त्य र एसईई जेठमा,"काठमाडौं (कास) शिक्षा, विज्ञान तथा प्रविधि मन्त्रालयले चालु शैक्षिक सत्रलाई जेठसम्म लम्ब्याउने तयारी गरेको छ । मन्त्रिपरिषद्ले गत सोमबार केन्द्रबाटै एसईई र शिक्षा नियमावली संशोधन गरेर शैक्षिक सत्र कायम गर्न स्वीकृति दिएको थियो । मन्त्रिपरिषद्को निर्णयअनुसार शैक्षिक सत्र लम्ब्याउने तयारी थालिएको हो ।नियमावलीमा वैशाख १ गते नयाँ शैक्षिक सत्र सुरु हुने र चैत मसान्तमा सकिने उल्लेख छ । कोरोना महामारीले पठनपाठन प्रभावित भएकाले चालु शैक्षिक सत्रमा दुई महिना थप गर्न लागिएको हो । शैक्षिक सत्र लम्बिए विद्यालय तहका सबै कक्षाका वार्षिक परीक्षा जेठको अन्तिममा हुनेछ भने असारमा नयाँ शैक्षिक सत्र सुरु हुनेछ । शिक्षा सचिव गोपीनाथ मैनालीले मन्त्रिपरिषद्को निर्णयअनुसार नियमावली संशोधनको प्रक्रिया सुरु गरिएको जनाए । सरोकारवाला र शिक्षाविद्हरूले जेठसम्म शैक्षिक सत्र लम्ब्याउन सुझाव दिएका छन्, उनले भने, कानुन मन्त्रालयको स्वीकृति पाएपछि नियमावली संशोधन गरेर निर्णय लिन्छौं । कोरोनाले शैक्षिक क्षति भएका कारण चालु शैक्षिक सत्रलाई १४ महिनाको बनाउनुपर्ने र आगामी शैक्षिक सत्रलाई १० महिनाभित्रै सिध्याउनुपर्ने सुझाव शिक्षाविद्हरूको छ । आगामी शैक्षिक सत्रको हिउँदे र बर्खे बिदासमेत कटौती गरेर शैक्षिक सत्र पूरा गर्न मन्त्रालयमा छलफल चलिरहेको छ ।शैक्षिक सत्र र विद्यार्थी स्थानान्तरणको विषयमा नियमावली संशोधन गरी एकैचोटि टुंगो लाग्ने मैनालीले जनाए । उनले एसईई परीक्षा, शैक्षिक सत्रलगायत विषयमा रहेको अन्योल अन्त्य भएको बताए । एसईई परीक्षा कहिले सञ्चालन गर्ने भन्ने विषयमा भने राष्ट्रिय परीक्षा बोर्डले निर्णयसहित समयतालिका प्रकाशित गर्नेछ । शिक्षा मन्त्रालयले कोरोनाले प्रभावित विद्यार्थीलाई विद्यालय परिवर्तन गर्न लचिलो व्यवस्था गर्न लागेको छ । कक्षा १० मा विद्यालय स्थानान्तरण गर्न चाहने विद्यार्थीका लागि नियमावली संशोधन गरेर सजिलो व्यवस्था गरिने भएको छ । परीक्षा बोर्ड परीक्षा नियन्त्रण कार्यालय कक्षा १० ले आवेदन संकलन गरिरहेको छ । परीक्षाका लागि आवेदन दिने म्याद फागुन ६ गतेसम्म तोकिएको छ । कोरोनाका कारण कक्षा ९ मा पढेभन्दा फरक विद्यालयमा अध्ययन गरेका विद्यार्थीलाई सोही विद्यालयबाट एसईईमा सहभागी हुन पाउने व्यवस्था गर्न लागिएको हो ।"
जोशी दम्पतीद्वारा शरीर दानको घोषणा,"ललितपुर (कास) वरिष्ठ संस्कृतिविद् सत्यमोहन जोशी र उनकी पत्नी राधादेवी जोशीले मरणोपरान्त आफ्नो शरीर दान गर्ने घोषणा गरेका छन् । ललितपुर महानगरपालिकाको कार्यालयमा शुक्रबार सम्पन्न एक समारोहबीच जोशी दम्पतीले आफ्नो शेषपछि किस्ट मेडिकल कलेजलाई अध्ययनका लागि शरीर दान दिने घोषणा गरेका हुन् । संस्कृतिविद् जोशीले एक सय वर्षको उमेर कटिसकेपछि शरीरको अवस्था कस्तो हुँदोरहेछ भन्ने जानकारी चिकित्सा क्षेत्रका विद्यार्थीहरूले अध्ययन गरेर पत्ता लगाऊन् भन्ने उद्देश्यले दान गर्न लागिएको बताए । आफ्नो दीर्घजीवन र ऊर्जाका बारेमा अनुसन्धान गर्न सके चिकित्सा विज्ञान अध्ययनका लागि सहयोगी हुनेछ, उनले भने ।"
जापानमा ७१ म्याग्निच्युडको भूकम्प,"टोकियो (एजेन्सी) जापानको पूर्वी तटीय क्षेत्रमा शनिबार शक्तिशाली भूकम्प गएको छ । जापानी सञ्चारमाध्यमका अनुसार उत्तरपूर्वी क्षेत्र फुकुसीमा क्षेत्रमा ७१ म्याग्निच्युडको भूकम्प गएको हो । स्थानीय समयअनुसार शनिबार राति ११ बजेर ४ मिनेटमा गएको भूकम्पको धक्का राजधानी टोकियोसम्म पनि महसुस गरिएको थियो । उक्त क्षेत्र टोकियोबाट २ सय २५ किलोमिटर टाढा पर्छ । अमेरिकी भूगर्भ निकायका अनुसार पृथ्वीको सतहबाट करिब ५४ किलोमिटर तल केन्द्रबिन्दु बनाई भूकम्प गएको हो । अधिकारीहरूले भूकम्पपछि सुनामीको कुनै खतरा नरहेको जनाएका स्थानीय सञ्चारमाध्यमले उल्लेख गरेका छन् । यद्यपि, तटीय क्षेत्रनजिकका बासिन्दालाई अग्लो स्थानमा सर्न आग्रह गरिएको छ । जापानी प्रसारण संस्था एनएचकेले भूकम्पका कारण भएको क्षतिबारे पूर्ण विवरण नआइसकेको जनाएको छ । सरकारले घटनाबारे थप अध्ययन गर्न कार्यदल गठन गरिएको एनएचकेले उल्लेख गरेको छ । मन्त्रिपरिषद्का प्रमुख सचिव कात्सुनोबु कातोले भूकम्पपछि करिब ८ लाख ६० हजार घरमा विद्युत् आपूर्ति बन्द भएको जनाएका छन् । उनका अनुसार उक्त क्षेत्रमा रेल सेवा प्रभावित भएको छ । टोकियो विश्वविद्यालयस्थित भूकम्प अनुसन्धान इन्स्टिच्युटका प्राध्यापक ताकासी फुरुमुराले दुई वा तीन दिनसम्म शक्तिशाली पराकम्पहरू जान सक्ने जनाएका छन् । भूकम्पपछि फुकुसीमाको परमाणु केन्द्रमा भने कुनै क्षति नपुगेको जनाइएको छ । सन् २०११ को मार्चमा ११ मा भूकम्पपछि आएको सुनामीका कारण फुकुसीमाका तीनवटा परमाणु केन्द्रमा ठूलो क्षति पुगेको थियो ।"
ट्रम्पमाथि बदलाको अभियान चलाइयो,"वासिङ्टन (एजेन्सी) अमेरिकी पूर्वराष्ट्रपति डोनाल्ड ट्रम्पका वकिलहरूले उनीविरुद्ध डेमोक्रेटिक दलले बदलाको अभियान चलाइएको आरोप लगाएका छन् । अमेरिकी माथिल्लो सदन सिनेटमा ट्रम्पविरुद्ध चलिरहेको महाभियोगसम्बन्धी सुनुवाइका क्रममा उनका वकिलहरूले यस्तो बताएका हुन् । ट्रम्पविरुद्ध सिनेटमा महाभियोग लगाउनुपर्ने कारणहरू प्रस्तुत गर्ने क्रममा डेमोक्रेटिक दलका नेताहरूले संसद् भवनमा आक्रमण गरिएको समय खिचिएका विभिन्न भिडियो प्रदर्शन गरेका थिए । ट्रम्प समर्थकहरूले जनवरी ६ मा वासिङ्टनस्थित अमेरिकी संसद् भवनमा आक्रमण गरेका थिए । अमेरिकामा नोभेम्बरमा भएको राष्ट्रपतीय चुनावमा धाँधली भएको ट्रम्पको दाबीपछि त्यसको विरोधमा उनका समर्थहरूले क्यापिटल हिलमा आक्रमण गरेका थिए । आक्रमणअघि ट्रम्पले आफ्ना समर्थकहरूलाई हिंसाका लागि उक्साएका भन्दै उनीविरुद्ध महाभियोग लगाउनुपर्ने प्रस्ताव गरिएको हो । उक्त प्रस्ताव अमेरिकी तल्लो सदन हाउस अफ रेप्रिजेन्टेटिभ्सले पारित गरिसकेको छ । ट्रम्प समर्थकहरूको आक्रमणका क्रममा एक प्रहरी अधिकारीसहित ५ जनाको मृत्यु भएको थियो । त्यस क्रममा केही सांसदहरू भवनभित्र लुक्न बाध्य भएका थिए । एक महिना लामो अनुसन्धानपछि आक्रमणमा संलग्न रहेको आरोपमा २ सय २१ जनाविरुद्ध मुद्दा चलाइएको अधिकारीहरूले जनाएका छन् । पूर्वराष्ट्रपति ट्रम्प भने सुनुवाइमा अनुपस्थित भएका छन् । आफू उक्त आक्रमणका लागि जिम्मेवार नरहेको उनको दाबी छ । ट्रम्पका वकिलहरूले विपक्षी दल डेमोक्रेटिकका सिनेटरहरूले पेस गरेका तर्कको प्रतिवाद गर्न केही घण्टा मात्र लिएका थिए । संसद् आक्रमणका लागि समर्थकहरूलाई उक्साएको आरोप खण्डन गर्दै वकिलहरूले ट्रम्पको अभिव्यक्ति अमेरिकी संविधान अनुकूल रहेको दाबी गरेका बीबीसीले जनाएको छ । त्यसका साथै डेमोक्रेटिक दलका सिनेटरहरूले ट्रम्पमाथि लगाएका आरोप भयानक झूट भएको समेत वकिलहरूको भनाइ छ । माइकल भान डर भिनले समग्र महाभियोग सुनुवाइ नै डेमोक्रेटहरूको राजनीतिक पूर्वाग्रह प्रेरित कारबाही भएको दाबी गरे । पूर्वराष्ट्रपतिले हिंसात्मक व्यवहार चाहेको वा समर्थकलाई उक्साएको भन्ने दाबी नै भयानक झूट हो, उनले भने । संसद् भवनमा समर्थकहरू अनधिकृत रूपमा प्रवेश गर्नेबित्तिकै ट्रम्पले ट्वीटरमार्फत सन्देश दिँदै आफ्ना समर्थकलाई शान्तिपूर्ण रहन तथा कानुन पालना गर्न आग्रह गरेका भिनको दाबी छ । महाभियोग पारित गर्नुपर्ने पक्षमा रहेका डेमोक्रेट दलका नेताहरूले ट्रम्पलाई जवाफदेही नबनाएको खण्डमा त्यस्तै प्रकृतिका घटना फेरि दोहोरिने चेतावनी दिएका थिए ।"
नयाँ भाइरस रोक्न झन् कठोर बन्दै बेलायत,"(लन्डन)  बेलायत सरकारले घातक ठानिएको कोरोना भाइरसको नयाँ प्रजाति (भेरियन्ट) भित्रन नदिन थप कडाइ गर्ने भएको छ । त्यसका लागि सरकारले यही सोमबारदेखि अनिवार्य होटल क्वारेन्टाइनको नयाँ नियम लागू गर्ने भएको हो । यात्रासम्बन्धी नयाँ नियम उल्लंघन गरेको पाइए १० हजार पाउन्डसम्म जरिवाना र १० वर्ष जेलसजाय हुन जनाइएको छ । उक्त नियम विशेष गरी कोरोना भाइरसको नयाँ भेरियन्ट फैलिएको ठानिने साउथ अफ्रिका, ब्राजिल, दुबईसहित रेड लिस्ट मा रहेका ३३ देशबाट बेलायत फर्किएका बेलायती र आइरिस नागरिकका हकमा लागू हुनेछ । उक्त लिस्टमा नेपाल भने समावेश छैन । तर नेपालबाट बेलायत आउने यात्रुलाई १० दिन होम आइसोलेसनमा भने बस्न अनिवार्य छ । नयाँ नियमअनुसार अति जोखिमयुक्त मुलुकहरूबाट स्वदेश फर्किएका बेलायती र आइरिस नागरिकले १० रातसम्म होटल क्वारेन्टाइन बस्नुपर्नेछ । उक्त अवधिभर सुरक्षाकर्मीको रेखदेखमा बस्नुपर्ने पनि नयाँ नियममा उल्लेख छ । यात्रुहरूले बेलायतमा रहने ठेगाना तथा सम्पर्क नम्बरलगायत विवरणहरू अनिवार्य रूपमा उपलब्ध गराउनुपर्नेछ । यसपछि उनीहरू सेल्फ आइसोलेसन क्षेत्रसम्म जान सक्नेछन् । उच्च जोखिमको सूचीमा परेका मुलुकबाट बेलायत आउने यात्रुले होटल क्वारेन्टाइनका लागि १ हजार ७ सय ५० पाउन्ड तिर्नुपर्ने जनाइएको छ । क्वारेन्टाइनका लागि सरकारले १६ वटा होटलमा ४ हजार ६ सय कोठा तयार गरेको स्वास्थ्यमन्त्री म्याट ह्यानककले जनाएका छन् ।बेलायतमा करिब १ सय ४७ जनामा भाइरसको साउथ अफ्रिकी भेरियन्ट देखिएको बताइएको छ । बेलायतस्थित कोभेन्ट्री विश्वविद्यालयमा इपिडिमियोलोजी तथा हेल्थ केयर रिसर्च विषयका सहप्राध्यापक डा ओम कुर्मीका भनाइमा साउथ अफ्रिकी भेरियन्ट ५०१ डट भी२ अर्थात् बीडटवानडट३५१ ले दुईपटक (एन५०१ वाई र ई४८४ के) का रूपमा स्वरूप परिवर्तन गरिसकेको छ । उनले एन५०१ वाई म्युटेसनले संक्रमण छिटो गर्ने र ई४८४ के ले मानिसको रोगसँग लड्ने प्रतिरोधात्मक क्षमता घटाउने बताए । उनले साउथ अफ्रिकी भेरियन्टसँग जुध्न हाल प्रयोगमा आएका खोपमध्ये मोडेर्ना उस्तै प्रभावकारी तर जानसेन र नोभाभ्याक्स केही कम प्रभावकारी देखिएको पनि बताए । अक्सफोर्डअस्ट्राजेनेकाले विकास गरेको खोप नयाँ भेरियन्टसँग लड्न कति प्रभावकारी हुन्छ भन्नेबारे भने विस्तृत अध्ययन भइसकेको छैन । यसैबीच, बेलायत प्रवेश गर्ने सम्पूर्ण यात्रुहरूले क्वारेन्टाइन अवधिभर दुईपटक कोरोना परीक्षण गराउनुपर्ने सरकारले बताएको छ । जसअनुरूप होटल वा होम आइसोलेसन जहाँ भए पनि यात्रुहरूले बेलायत प्रवेश गरेको दोस्रो र आठौं दिनमा अनिवार्य कोरोना परीक्षण गराउनुपर्नेछ । जोखिमको सूचीबाहेकका मुलुकबाट आउने यात्रुहरूले पाँचौं दिनको परीक्षणमा नेगेटिभ देखिएमा घरैमा आइसोलेसनमा बस्न सक्ने नयाँ नियम टेस्ट टु रिलिज स्किम मा उल्लेख छ । हाल रेल, डुंगा वा उडानमार्फत बेलायत प्रवेश गर्ने यात्रुहरूले कोरोना परीक्षण नेगेटिभ भएको प्रमाणपत्र पेस गर्नुपर्नेछ । जुन प्रमाणपत्र उडान भर्नुभन्दा ७२ घण्टाअघिको हुन जरुरी छ । कोरोना परीक्षणको प्रमाणपत्र पेस गर्न नसके ५ सय पाउन्डसम्म जरिवाना तिर्नुपर्नेछ । ओरालो लाग्दै संक्रमणबेलायतमा पछिल्लो लकडाउनपछि नयाँ संक्रमित हुने र मृत्यु हुनेको संख्या घटेको अधिकारीहरूले जनाएका छन् । ब्रिटिस वैज्ञानिकहरूले अहिले बेलायतमा आर नम्बर १ भन्दा तल झरेको जनाएका छन् । उनीहरूका अनुसार अहिले बेलायतभर आर नम्बर ०७ देखि ०९ को बीचमा छ । एक जना संक्रमित व्यक्तिले कति जना व्यक्तिसम्मलाई रोग सार्न सक्छ, त्यो संख्यालाई रिप्रोडक्सन नम्बर वा आर भनिन्छ । उदाहरणका लागि दादुराको आर नम्बर १५ हो । यसको अर्थ दादुरा लागेको एक व्यक्तिले १५ जनासम्मलाई सो रोग सार्न सक्छन् । रोकथामका कुनै उपाय नअपनाउने हो भने सामान्यतः कोरोना भाइरसबाट संक्रमित एक जना संक्रमित व्यक्तिले तीन जनासम्मलाई भाइरस सार्न सक्छ । हाल इंग्ल्यान्ड र वेल्समा करिब १७ लाख जना सेल्फ आइसोलेसनमा रहेका विवरण सार्वजनिक भएको छ । बेलायतको एनएचस कोभिड१९ एप्स ले ती मानिसलाई सेल्फ आइसोलेसनमा बस्न भनेको बताइएको छ । उक्त एप्सका माध्यमले ६ लाख संक्रमित केस घटेको सरकारी अधिकारीले जनाएका छन् । हाल १ करोड ६५ लाख मानिसले उक्त एपको कन्ट्याक्ट ट्रेसिङ टुल प्रयोग गरिरहेको पनि समाचारमा छ । कोरोना भाइरस प्रभावित देशको सूचीमा चौथो स्थानमा रहेको बेलायतमा २३ लाख ८५ हजारभन्दा बढी संक्रमित छन् ।"
अक्सफोर्ड खोप बालबालिकामा परीक्षण गरिँदै,लन्डन (एजेन्सी) बेलायतको अक्सफोर्ड विश्वविद्यालयले कोरोना भाइरसविरुद्धको खोप पहिलोपटक बालबालिकामा परीक्षण गर्न लागेको जनाएको छ । अस्ट्राजेनेकासँग मिलेर निर्माण गरेको खोप बालबालिकाका लागि उपयोगी तथा सुरक्षित भएनभएको बारे परीक्षण गर्न लागिएको विश्वविद्यालयले शनिबार जनाएको हो । विश्वविद्यालयका अनुसार पहिलो चरणमा ६ देखि १७ वर्ष उमेर समूहका बालबालिकामा खोप परीक्षण गर्न लागिएको हो । परीक्षणका लागि ३ सय जना स्वयंसेवीहरू तयार पारिएको र उनीहरूलाई फेब्रुअरी महिनाभित्रै खोपको पहिलो मात्रा दिइने पनि अक्सफोर्डले जनाएको छ । हाल विश्वका कैयौं देशले अक्सफोर्डअस्ट्राजेनेका खोप आपत्कालीन प्रयोगका लागि अनुमति दिइसकेका छन् । अन्य खोपको तुलनामा सस्तो र वितरणका लागि सहज भएका कारण अक्सफोर्डअस्ट्राजेनेकालाई विश्वको खोप का भन्ने गरिएको छ । अस्ट्राजेनेकाले यो खोप यस वर्षभित्र ३ अर्ब मात्रा उत्पादन गर्ने बताएको छ । त्यसमध्ये २० करोड मात्रा अप्रिलभित्र उत्पादन भइसक्ने कम्पनीको दाबी छ ।
इन्टरनेटका सामग्री नियन्त्रण गर्न एक अर्बमा फिल्टर प्रविधि,"(काठमाडौं)  इन्टरनेटका सामग्री फिल्टर गर्ने प्रविधिका लागि सरकारले १ अर्ब रुपैयाँ खर्चिने भएको छ । समाजमा नकारात्मक असर पार्ने इन्टरनेट सामग्री रोक्ने भन्दै सरकारले यस्तो योजना बनाएको हो । नेपाल दूरसञ्चार प्राधिकरणले इन्टरनेटमा कन्टेन्ट फिल्टरिङ गर्ने भन्दै चालु आर्थिक वर्षको आफ्नो बजेटमा १ अर्ब रुपैयाँ छुट्याएको गरेको छ ।प्रविधि पत्रकार मञ्च (टीजेएफ) ले आयोजना गरेको इन्टरनेटमा कन्टेन्ट फिल्टरिङ नेपालका लागि कति आवश्यक विषयक भर्चुअल कार्यक्रममा प्राधिकरणका निर्देशक विजयकुमार रोयले कन्टेन्ट फिल्टरिङ प्रणाली लागू गर्न आवश्यक अध्ययन भइरहेको जानकारी दिए । अहिले हामी नेपालमा विभिन्न नाकाबाट भित्रिने ब्यान्डविथको ट्राफिकबारे अध्ययन गरिरहेका छौं, उनले भने, त्यसै आधारमा इन्टरनेटमा आउने सामग्री नियन्त्रण गर्ने गरी यो योजना अगाडि बढेको छ ।कार्यक्रमका अन्य वक्ताले भने सरकारले गर्न खोजेको इन्टरनेट सामग्रीको फिल्टरिङ प्रस्ट नभएको भन्दै आलोचना गरे । इन्टरनेट सेवा प्रदायक संघ नेपाल (आइस्पान) का पूर्वअध्यक्ष दिलीप अग्रवालले इन्टरनेट सामग्री फिल्टरिङ वा नियन्त्रण गर्ने विषयमा सरकार नै स्पष्ट हुन नसकेको आरोप लगाए । सरकारले गर्न खोजेको के हो, त्यो नै स्पष्ट छैन, उनले भने, कन्टेन्ट हटाउने हो भने फेसबुकको सामग्री लुकाउन सक्नुपर्छ । तर त्यो फेसबुक आफैंले नगर्दासम्म असम्भव छ । कन्टेन्ट फिल्टरिङमा प्राविधिक सीमितता रहेको उल्लेख गर्दै उनले अहिले पनि सरकारले अश्लील सामग्री भएका सयौं साइट ब्लक गर्न इन्टरनेट सेवा प्रदायकलाई निर्देशन दिएको स्मरण गरे । सरकारले म्यान्मारमा जस्तो ठूलो मात्रामा सामग्री नियन्त्रण गर्न खोजे यसले मुलुकको इन्टरनेट व्यवसायलाई समेत असर पुर्याउने उनको दाबी छ । सूचना प्रविधिसम्बन्धी कानुनका जानकार अधिवक्ता बाबुराम अर्यालले हरेक सरकार आउँदा इन्टरनेटका सामग्री नियन्त्रणका विषय उठ्ने गरेको बताए । अहिले भइरहेको कानुनकै प्रयोगमार्फत यसको समाधान खोज्नुपर्ने उनको भनाइ छ । अहिले भएका कानुन प्रयोग गर्नेभन्दा पनि थप नियन्त्रणमा सरकारको चेष्टा हुने गरेको देखिन्छ, उनले भने, यो प्रवृत्ति अहिलेको मात्र होइन, हरेक सरकारमा छ । अहिले पनि नेपालमा कुन सामग्री अश्लील हो, कुन होइन भनेर स्पष्टतासाथ भन्न सक्ने आधार नभएको अर्याल बताउँछन् । यस्तो अवस्थामा कन्टेन्ट फिल्टरिङ कसरी हुन्छ भन्नेमा शंका उत्पन्न हुने उनको भनाइ छ । निर्वाचन नजिकिएकाले आफूविरुद्ध इन्टरनेटमा आउने सामग्री नियन्त्रणको प्रयास गर्ने चाहना सरकारको हुन सक्ने अर्यालको बुझाइ छ । हानिकारक सामग्रीलाई सैद्धान्तिक तरिकाबाटै सम्बोधन गर्नुपर्छ । तर त्यसको आधार के हो ? कानुनी आधार के हो प्रस्ट हुनुपर्छ, अर्यालले भने, अतिरिक्त चाह राखेर इन्टरनेटका सामग्री नियन्त्रण गर्न खोजियो भने नागरिक स्वतन्त्रता हनन हुन्छ । सरकारले यस्तो प्रविधिमा लगानी गर्नुभन्दा पहिला फिल्टरिङ के हो र यो सम्भव छ कि छैन भन्नेमा प्रस्ट हुन आवश्यक रहेको नेपाल इन्टरनेट एक्सचेन्ज (एनपीआईएक्स) का बोर्ड सदस्य इन्डिभर बडालले बताए । सरकारले अहिले अश्लील साइट सेवा प्रदायकमार्फत बन्द गराइरहेको भए पनि इन्टरनेट सामग्री फिल्टर गर्ने प्रविधि निकै खर्चिलो हुने गरेको उनको भनाइ छ । पाकिस्तान अर्बौं रुपैयाँ खर्च गरेर समेत इन्टरनेटका सामग्री नियन्त्रणमा सफल हुन सकेको छैन । चीनले त झन् डीपीआई, मेटा डेटा, आईपी फिल्टरिङजस्ता सबै किसिमका फिल्टरिङ प्रयोग गरिरहेको छ । त्यसैको लागि उसले हरेक वर्ष अर्बौं डलर खर्च गर्ने गरेको भए पनि उक्त कार्य पूर्ण रूपमा सफल हुन नसकेको बडालले बताए । सरकारले समेत डीपीआई तहमा पुगेर सामग्री नियन्त्रण गर्न खोजे जस्तो देखिएको उनको बुझाइ छ । यसका लागि सरकारले १ अर्ब रुपैयाँ छुट्याएको पनि छ, उनले भने, तर त्यसले डीपीआई प्रविधिमार्फत इन्टरनेट सामग्री नियन्त्रण गर्न एक छेउ पनि पुग्दैन । हेर्न चाहने मान्छेले भीपीएनजस्ता प्रविधि प्रयोग गरेर कन्टेन्ट फिल्टरिङलाई सहजै बाइपास गर्न सक्ने भन्दै उनले त्यसमा गर्ने खर्च इन्टरनेट सामग्रीसम्बन्धी जनचेतना अभिवृद्धिमा प्रयोग गर्न सुझाए ।कार्यक्रममा क्यान फेडेरेसनकी पूर्वउपाध्यक्ष सुनैना पाण्डेले इन्टरनेट सामग्री नियन्त्रण आवश्यक रहेको दाबी गरिन् । नेपालमा बढ्दो साइबर अपराधको उदाहरण दिँदै उनले सामग्रीहरूको वर्गीकरण गरेर नियन्त्रण गर्नुपर्नेमा जोड दिइन् ।"
प्रदेश १ मा ५४ हजार हेक्टर धान खेत घट्यो,"(विराटनगर)  डेढ दशकअघिसम्म प्रदेश १ का १४ जिल्लामा ३ लाख ६६ हजार हेक्टरमा धान खेती हुन्थ्यो । त्यस बेला साढे १६ लाख टनसम्म धान उत्पादन भएको तथ्यांक छ । अहिले ३ लाख १२ हजार हेक्टरमा धान खेती सीमित हुँदा उत्पादन घटेर १२ लाख टनमा झरेको छ ।प्रदेश भूमि व्यवस्था, कृषि तथा सहकारी मन्त्रालयका अनुसार डेढ दशकको अवधिमा प्रदेश १ मा ५४ हजार हेक्टर धान खेत घटेको छ । खेतीयोग्य जमिन घटेसँगै उब्जनी पनि घट्दा खाद्यान्नमा परनिर्भरता बढ्दो छ । अन्नको भण्डार मानिने तराईका जिल्लामा खेतीयोग्य जमिनलाई घडेरीमा परिणत गरिँदा र पहाडी जिल्लामा जमिन बाँझो राख्ने प्रवृत्ति बढेसँगै प्रदेश १ मा यस अवधिमा करिब ५४ हजार हेक्टर खेतीयोग्य जमिन घटेको मन्त्रालयका प्रवक्ता राजेन्द्र उप्रेतीको भनाइ छ । तराईका धान खेतीको पकेट क्षेत्र मानिएका मोरङ, सुनसरी र झापामा बढी घटेको हो । उप्रेतीका अनुसार २०६२६३ अघि मोरङमा ९८ हजार हेक्टरमा धान खेती हुन्थ्यो । अहिले घटेर ८२ हेक्टरमा सीमित भएको छ । त्यसैगरी सुनसरीमा ६१ हजारबाट ४५ हजार हेक्टरमा झरेको छ । झापामा ९२ हजार हेक्टरमा धान खेती हुँदै आएकामा अहिले ८३ हजार हेक्टरमा सीमित भएको उनले बताए । पहाडी क्षेत्रमा मजदुर अभाव र कृषि उपकरण नपुग्दा सबै जिल्लामा खेतबारी बाँझो राख्ने प्रवृत्ति बढेको छ । तराईका जिल्लामा हरेक वर्ष खेतीयोग्य जमिन प्लटिङ गर्ने चलन बढ्दो छ । प्रवक्ता उप्रेतीले भने यही अवस्था कायमै रहे प्रदेश १ कृषि उपजमा बाह्य निर्भरता अझै बढ्ने खतरा छ । प्रदेश १ को कुल गार्हस्थ्य उत्पादनमा समग्र कृषि क्षेत्रको योगदान ३६ र धानको योगदान १९ प्रतिशत छ ।हरेक वर्ष धान खेत घटेसँगै प्रदेश १ मा भारतबाट धान, चामल, गहुँ र मकै आयात हुने क्रम बढ्दो छ । चालु आर्थिक वर्षको ६ महिनामा प्रदेशका जोगबनी र काँकडभिट्टा नाकाबाट १ अर्ब ५४ करोड रुपैयाँ बराबरको ९२ हजार किलो चामल आयात भएको भन्सारको तथ्यांक छ । चामल आयात गत वर्षको तुलनामा दोब्बर पुगेको छ । गत आर्थिक वर्षको ६ महिनामा जोगबनी नाकाबाट ७३ करोड ३० लाखको १६ हजार ८ सय टन चामल आयात भएकामा यस वर्ष १ अर्ब ३२ करोड ४४ लाखको ३० हजार ८ सय टन चामल आयात भएको छ । चालु आर्थिक वर्षको ६ महिनामा काँकडभिट्टा नाकाबाट २२ करोड मूल्यको चामल आयात भएको छ । गत आर्थिक वर्षको सोही अवधिमा १५ करोडको चामल आएको थियो । नेपालको तुलनामा भारतमा सस्तोमा चामल पाइन्छ । आयात गर्दा कृषि सेवा शुल्क पनि कम लाग्छ । त्यसैले यताका उद्योगले भारतबाट चामल आयात गरेर आफ्नो उद्योगका नाममा प्याकिङ गरेर बेच्ने गरेका छन् । चालु आर्थिक वर्षको ६ महिनामा जोगबनी नाकाबाट १ अर्ब १० करोड २७ लाख मूल्यको ४० हजार टनभन्दा बढी धान आयात भएको छ । गत वर्ष सोही अवधिमा १ अर्ब ३३ करोडको आएको थियो । यो नाकाबाट गहुँ र मकै आयात पनि गत वर्षको तुलनामा यस वर्ष चार गुणा बढेको छ । गत वर्षको ६ महिनामा जोगबनी नाकाबाट ३ करोड १७ लाख मूल्य बराबरको ९ हजार ५ सय ४५ टन गहुँ आयात भएकामा यस वर्ष सोही अवधिमा १ अर्ब १९ करोड ६२ लाख मूल्यको ३९ हजार ८ सय ५५ टन गहुँ आयात भएको विराटनगर भन्सारको तथ्यांक छ ।"
भ्यालेन्टाइन्स डेले होटल र रेस्टुराँमा चहलपहल,"(तिलोत्तमा)  रूपन्देहीको तिलोत्तमा७ स्थित हिडन प्यालेसलाई अहिले राता बेलुन र विभिन्न रंगीचंगी वस्तुले सिंगारिएको छ । मुख्य गेटदेखि भवनका विभिन्न स्थान आकर्षक तुल्याइएको छ । नयाँ शुभारम्भ भएको होटलले प्रेम दिवस (फेब्रुअरी १४) लाई लक्ष्य गरेर यस्तो तयारी गरेको हो । होटलको शुभारम्भ भएको केही दिनमै भ्यालेन्टाइन्स डे परेकाले डिजे नाइटसहित साताव्यापी कार्यक्रम राखिएको हो, व्यवस्थापक विनोद ज्ञवालीले भने, काउन्टरमै खाजा तथा खानाका परिकार र सांगीतिक कार्यक्रममा रमाउने व्यवस्था गरेका छौं । होटलमा रात बिताउने जोडीका लागि ६ हजार रुपैयाँमा भ्यालेन्टाइन्स स्पेसल डेकोरेटेड रुम, खाना, लाइभ म्युजिक र स्न्याक्सको व्यवस्था गरिएको उनले जानकारी दिए । त्यस्तै बुटवलस्थित कन्सेप्ट पब एन्ड रेस्टुराँमा प्रणय दिवसका अवसरमा विशेष लाइभ म्युजिक कार्यक्रम गरेको छ । पबको तेस्रो वार्षिकोत्सव र प्रणय दिवस एकैसाथ परेकाले पनि कार्यक्रम विशेष हुने सञ्चालक अतित थापाले बताए । काठमाडौंका अनुप्रस्था ब्यान्ड र आत्मासर्ग ब्यान्डको प्रस्तुति रहनेछ, उनले भने, मायालु जोडीका लागि प्रेम खेल तथा आकर्षक उपहारसमेत राखेका छौं । उपहारमा रुम फ्री, मिठाई, फूललगायत राखिएको उनको भनाइ छ । कोरोनाका कारण सुस्ताएको व्यवसाय उकास्ने उद्देश्यले कार्यक्रम गरिएको हो । गत वर्षको तुलनामा यस पटक धेरै ग्राहक रेस्टुराँमा आउने विश्वास रहेको र भ्यालेन्टाइन्स डेका लागि रेस्टुराँको सजावटसमेत गरिसकेको उनले जानकारी दिए । भ्यालेन्टाइन्स डेकै लागि सिद्धार्थनगर८ नारायणपथको होटल क्रसले पनि विशेष तयारी गरेको छ । लाइभ म्युजिकका साथ फ्री डिनर अफरसहित भ्यालेन्टाइन्स डे स्पेसल बनाउँदै छौं, सञ्चालक यादवप्रसाद आचार्यले भने, टिकट अफर र उपहारसमेतको व्यवस्था छ । होटलमा आउने जोडीमध्ये १ जोडीलाई २ हजार रुपैयाँको टिकट रहे पनि समूहगत तीन जोडीलाई ५ हजार तथा पाँच जोडीलाई ८ हजार मात्र लाग्ने उनले जानकारी दिए । दिवसका दिन होटलले क्रस स्पेसल नाम दिएको चिकेन आइटम ग्राहकलाई चखाउने उनले बताए । होटलमा जोडीको फोटो सुटका लागि समेत क्षेत्र छुट्याई सजाइएको छ । अन्य समयमा होटल तथा रेस्टुराँमा सदाबहार ग्राहक आइरहने र विशेष अवसरमा विशेष कार्यक्रमले नयाँ ग्राहकलाई रेस्टुराँको स्वाद चखाउन सकिने तिलोत्तमास्थित बोधीभिला रेस्टुराँका कार्यकारी सेफ यादव पराजुलीले बताए । बोधी भिलामा प्रणय दिवसको अवसरमा आठ दिन नै स्पेसल फुड आइटम र सजावटसहित ग्राहकलाई स्वागत गरिरहेका छौं, उनले भने, रातो रङमा हार्ट सेप पिज्जा, बर्गरलाई भ्यालेन्टाइन्स डे स्पेसल फुडका रूपमा पस्केका छौं । १४ फेब्रुअरीका लागि नाद ब्यान्डको लाइभ प्रस्तुति र जोडीलाई हरेक टेबलमा क्यान्डल लाइट डिनर हुने गरी सजाइएको पराजुलीले जानकारी दिए । भ्यालेन्टाइन्सका लागि यहाँको लाइम एन्ड लेमन रेस्टुराँले ५ हजार, १० हजार र १५ हजार रुपैयाँको जोडी प्याकेज ल्याएको सञ्चालक सागर पौड्यालले बताए । उनका अनुसार सिल्भर, गोल्ड र डाइमन्ड नाम दिइएको विशेष अफरमा मेन्युदेखि कुनै पनि परिकार रोजेर खान पाइनेछ । रेस्टुराँमा आउने ग्राहकमध्ये बेस्ट कपल ड्रेस र बेस्ट कपल डान्सलाई उपहार दिइने उनले जानकारी दिए ।कोरोनाकै कारण थलिएको व्यवसाय उकास्न दिवस र पर्व पर्खिरहनुपर्ने अवस्था अन्त्य हुन आवश्यक रहेको होटल तथा रेस्टुराँ व्यवसायी महासंघका सल्लाहकार देवीकुमार श्रेष्ठले बताए । आन्तरिकसँगै बाह्य पर्यटक आए हाम्रो व्यवसाय फस्टाउँछ, उनले भने, सीमा नाकालाई केही खुकुलो बनाई हामीलाई सहयोग गर्न राज्य तत्पर हुनुपर्छ । होटल तथा रेस्टुराँलाई प्याकेज राहतको व्यवस्था अझै पनि आवश्यक रहेको भन्दै भविष्यमा आइपर्ने यस्तै विपत्तिका लागि सरकारले पूर्वतयारी गरी व्यावसाय सञ्चालन गरिरहने अवस्था बनाइदिनुपर्ने उनको भनाइ छ । आन्तरिक पर्यटकले मात्र व्यवसाय सञ्चालन गर्न सकिने अवस्था नरहेको उनले बताए । कोरोनाका कारण असरमा परेका यहाँका प्रायः होटल तथा रेस्टुराँले प्रणय दिवसमा कार्यक्रम आयोजना गरी ग्राहक तान्ने उपाय अपनाउँदै छन् । यीबाहेक अमाजोन रेस्टुराँ, ग्यालेक्सी क्याफे, डल्ले रेस्टुेराँ, ओजस, स्पाइस लाउन्ज, किङ्स प्यालेसलगायतका होटल तथा रेस्टुराँमा समेत विभिन्न ब्यान्डको प्रस्तुति र कपल गेमसहित आकर्षक उपहारको अफर राखिएको छ । १७ करोड लगानीमा होटल भैरहवा आन्तरिक र बाह्य पर्यटकलाई लक्ष्य गर्दै रूपन्देहीको भैरहवाबुटवल सडक खण्डको मध्यभागमा पर्ने भलबारीमा पर्यटकीय होटल हिडन प्यालेस प्रालि सञ्चालनमा आएको छ । करिब १७ करोड रुपैयाँ लागतमा सञ्चालनमा आएको उक्त होटल लुम्बिनीको पर्यटन प्रवर्द्धनमा विकास पुर्याउने मुख्य लक्ष्य रहेको प्रालिकी अध्यक्ष अञ्जु शर्मा खनालले बताइन् । उनका अनुसार भैरहवामा निर्माणाधीन गौतम बुद्ध अन्तर्राष्ट्रिय विमानस्थल सम्पन्न भएपछि लुम्बिनी आउने पर्यटकलाई लक्ष्य गर्दै होटल निर्माण गरिएको हो । पहिलो चरणमा होटलमा ३४ वटा कोठा, अल डे डाइनिङ रेस्टुराँ र सेमिनार हल उपलब्ध छन् । वैशाखसम्म ३ सय ६० भ्यु वार हाउस (डोम), ब्याङक्वेट हल, स्विमिङ पुललगायत संरचना तयार पारिने खनालले बताइन् । एक वर्षभित्र हेल्थ क्लब, जिम हाउस, फनपार्कलगायत संरचना तयार पारिने प्रालिका प्रबन्ध निर्देशक आभूषण खनालले जानकारी दिए ।"
केबलकारबाट जोडिँदै बुटवलवसन्तपुर,"बुटवल (कास) बुटबलबाट पर्यटकीय स्थल पाल्पाको वसन्तपुर पुग्न लुम्बिनी केबलकार निर्माण सुरु भएको छ । प्रधानमन्त्री केपी शर्मा ओलीले शनिबार विशेष समारोहबीच बुटवलको बम्घाटमा केबलकार शिलान्यास गरेका हुन् । पर्यटन विकास देशको मेरुदण्ड रहेको बताउँदै प्रधानमन्त्री ओलीले अब नयाँ मोडलमा पर्यटन प्रवर्द्धन गरिने बताए । बुटवलपाल्पा केबलकारले राष्ट्रिय पर्यटनलाई जोड्ने र यो लुम्बिनी आउने स्वदेशीविदेशी पर्यटकको आकर्षणको केन्द्र बन्ने उनले बताए । तराईमा प्रचण्ड गर्मी हुँदा पहाडमा जाने र शीतल खाने केन्द्रका रूपमा यसलाई विकास गर्न सकिनेछ, उनले भने, नेपाल मात्र होइन, भारतको उत्तर प्रदेशसम्मका पर्यटक तान्ने माध्यम बनाउन सकिनेछ ।सेनवंशीय किल्लाका रूपमा रहेको ऐतिहासिक किल्ला वसन्तपुरलाई देशकै उपयुक्त हिल स्टेसनका रूपमा विकास गर्न लुम्बिनी प्रदेशका मुख्यमन्त्री शंकर पोखरेलले आग्रह गरे । यति छोटो दूरीमा तराई र पहाडको मौसमको अनुभूति गर्ने हिलस्टेसनलाई अर्थतन्त्र विकासमा टेवा पुर्याउने गतिलो माध्यमका रूपमा उपयोग गर्न उनको सुझाव छ । यसले नेपाल मात्र नभई उत्तर प्रदेशका धेरै पर्यटकलाई समेत तान्न सक्छ, उनले भने । लुम्बिनी केबुलकार प्रालिले निर्माण थालेको केबलकारले बुटवलको चिडियाखोलादेखि पूर्वी पाल्पाको वसन्तपुरसम्म जोड्नेछ । केबुलकारको बुटवल३ बम्घाटमा तल्लो स्टेसन र पाल्पाको तिनाउ गाउँपालिका३ वसन्तपुरमा माथिल्लो अन्तिम स्टेसन छ ।तीन किलोमिटर दूरीमा केबलकार ओहोरदोहोर गर्ने लुम्बिनी प्रालिका सञ्चालक तेजबहादुर विश्वकर्माले जानकारी दिए । ३ अर्ब ५२ करोड रुपैयाँ लागतमा निर्माणको काम सम्पन्न हुनेछ । कम्पनीले केबलकारको अन्तिम स्टेसन पाल्पाको वसन्तपुरमा रिसोर्टसमेत निर्माण गर्नेछ । वसन्तपुरमा एक वर्षभित्र कामाख्यादेवीको मन्दिरसहित केबलकार र रिसोर्टका सबै काम सक्ने उनले बताए । सरकारले लुम्बिनी केबलकार प्रालिलाई बुटवलदेखि वसन्तपुरसम्मको वन क्षेत्र उपयोग गर्न पाउने गरी स्वीकृति प्रदान गरेको छ । हालै बसेको मन्त्रिपरिषद् बैठकले रूपन्देही र पाल्पा जिल्लाअन्तर्गत उक्त क्षेत्रमा पर्ने ६ दशमलव २७ हेक्टर वन क्षेत्र २५ वर्षका लागि भोगाधिकार गर्न स्वीकृति दिएपछि केबलकार निर्माणको बाटो खुलेको हो । यस वन क्षेत्रमा १ हजार ३ सय ३८ वटा रुख छन् । ती रुख हटाउनसमेत स्वीकृति दिएको विश्वकर्माले बताए ।"
गरिमाको अध्यक्षमा बस्याल,"कास्की (कास) गरिमा विकास बैंकको अध्यक्षमा श्यामप्रसाद बस्याल निर्वाचित भएका छन् । पोखरामा शुक्रबार बसेको बैंकको १४औं साधारणसभाले बस्याललाई अध्यक्षमा चुनेको हो । बस्याल बैंक स्थापनादेखि निरन्तर सञ्चालक समितिमा छन् । कार्यसमिति सदस्यमा आनन्द श्रेष्ठ, दीपेन्द्र श्रेष्ठ, विमल पाण्डे, सञ्जीव ढकाल, सरस्वती पाठक र कुन्जराज थापा निर्वाचित भएका छन् । साधारणसभाले सेयरधनीलाई १३५ प्रतिशत बोनस र कर प्रयोजनका लागि ०७१ प्रतिशत नगद लाभांश गरी १४२१ प्रतिशत लाभांश वितरण गर्ने प्रस्ताव पनि पारित गरेको छ ।"
कीर्तिपुरका बसमा मेट्रो कार्ड,"काठमाडौं (कास) कीपु बस सेवा कम्पनीले कीर्तिपुर नगरपालिकासँगको समन्वयमा मेट्रो कार्ड अर्थात् डिजिटल पेमेन्ट स्किम ल्याएको छ । कार्ड लागू भएसँगै यात्रु ठगिन, बिल, खुद्रा पैसा फिर्ता नपाउने, चालक सहचालकसँग हुन सक्ने विवादलगायत समस्या समाधान भएको कम्पनीले बताएको छ । कार्ड उपत्यकाका तीनै जिल्लामा सञ्चालनमा रहेका सार्वजनिक यातायातमा क्रमशः लागू गर्दै जाने योजना रहेको कम्पनीका व्यवस्थापक महेश्वर महर्जनले जानकारी दिए । उक्त कार्ड वृद्धभत्ता वितरणलगायत बहुमुखी प्रयोजनमा ल्याउने पनि योजनामा छौं, उनले भने । कम्पनीले पहिलो चरणमा ५० र १ सय रुपैयाँ रिर्चाजसहित दुई सय वटा कार्ड निःशुल्क वितरण गरेको छ । दोस्रो चरणमा थप वितरण गर्दै जाने कम्पनीको योजना छ । कार्ड सामान्य, विद्यार्थी र ज्येष्ठ नागरिक तथा असक्तता भएका व्यक्तिलाई लक्ष्य गरी बनाइएको छ । विद्यार्थी र ज्येष्ठ नागरिकले यात्रा गर्दा राज्यले दिएको सुविधा कार्डमा समावेश गरिएको कम्पनीले बताएको छ ।यातायातलाई थप व्यवस्थित बनाउन खाल्डाखुल्डी पुर्ने र सडक विस्तार गर्ने कीर्तिपुर नगरपालिकाका मेयर रमेश महर्जनले प्रतिबद्धता जनाए । कार्डले चुवाहट नियन्त्रण गर्न पनि मद्दत गर्नेछ, उनले भने । कीर्तिपुर क्षेत्रमा दैनिक १ सय ७५ वटा सार्वजनिक यातायातबाट २० हजारभन्दा बढी यात्रु ओहोरदोहोर गर्छन् । कार्डका लागि कम्पनीले पहिलो चरणमा २५ लाख लगानी गरेको बताएको छ ।"
रानाथारू होमस्टेमा एक वर्षपछि पाहुना,"(कञ्चनपुर)  शुक्लाफाँटा राष्ट्रिय निकुञ्ज छेउमै रहेको रानाथारू होमस्टे ११ महिनापछि सुरु भएको छ । कोरोना महामारीले लकडाउनसँगै बन्द भएको होमस्टे यसै सातादेखि पुनः सञ्चालन भएको हो ।रानाथारू समुदायको संस्कृति, रहनसहन र खानपानको आनन्द लिन सकिने होमस्टे सुरु भएपछि पाहुनाहरू पनि आउन थालेका छन् । अहिले यहाँ नेचर गाइडको तालिम चलिरहेको छ । तालिममा सहभागी २५ जना होमस्टेमै बसेका छन् । होमस्टे बन्द हुँदा बेरोजगार थियौं, घर खर्च चलाउन समस्या भइरहेको थियो, होमस्टे व्यवस्थापन समितिका अध्यक्ष पर्शुराम रानाले भने, अब थोरै भए पनि राहत हुनेछ । उनका अनुसार होमस्टेकै भरमा रहेका परिवारलाई झनै समस्या थियो । होमस्टेबाट एउटा परिवारले वर्षमा एकडेढ लाखसम्म आम्दानी गर्ने उनले बताए ।२०७३ देखि सुरु भएको होमस्टेमा वर्षमा डेढदुई हजारको संख्यामा पर्यटक आउँथे । घरमै उत्पादित तरकारीदेखि कुखुरा होमस्टेमा खपत हुँदै आएको थियो । लकडाउनले बाहिर काम पाइएन, घरमै भएको रोजगारी पनि खोसियो, समितिका सचिव चेतराम रानाले भने, लकडाउनमा त उत्पादन भएको तरकारी पनि बेच्न पाइएन । कञ्चनपुरको भीमदत्त नगरपालिका१४ र १६ मा पर्ने नयाँ कटानका रानाथारू समुदायका हरेक घरमा तरकारी खेती हुन्छ । होमस्टेमा प्रयोग गरेर बचेको तरकारी बेच्न उनीहरू आफैं बजार पुग्छन् ।यहाँका आठ परिवारले होमस्टे चलाएका छन् । हरेक घरमा दुईदुई कोठामा चारचार जना पाहुना राख्न सकिने अध्यक्ष रानाले जानकारी दिए । उनका अनुसार गत वर्ष नै होमस्टेका कच्ची घरहरू भत्काएर पक्की बनाइएको थियो । लगत्तै लकडाउन सुरु भएपछि ऋण तिर्नसमेत समस्या भएको अध्यक्ष रानाले बताए । शुक्लाफाँटामा पनि लामो समय पर्यटकको आवागमन बन्द भएको थियो । पछिल्लो समय निकुञ्ज पर्यटकका लागि खुला गरिएको छ । होमस्टेमा रानाथारूको परम्परागत पहिरनसँगै कला, संस्कृति पनि हेर्न पाइन्छ । पछिल्लो समय मौलिक पोसाकहरू लोप हुँदै गएपछि सामुदायिक भवनमा पाहुनालाई देखाउन पोसाक राखिएका छन् । यसैगरी सांस्कृतिक कार्यक्रम पनि हुने गरेका छन् । पर्यटकहरू हाम्रो संस्कृति र पहिरन हेर्न पनि आउने गरेका छन्, होमस्टे सञ्चालक समिति सदस्यसमेत रहेकी भीमदत्त नगरपालिकाको पर्यटन समिति सदस्य वसन्ती रानाले भनिन्, होमस्टेले आम्दानी मात्रै होइन, हाम्रो संस्कृति संरक्षणमा पनि सहयोग पुगेको छ ।"
गण्डकी च्याम्पियन,"(पोखरा)  टाइगर कप आमन्त्रित राष्ट्रिय क्लब भलिबल च्याम्पियनसिप सुरु हुनुभन्दा एक साताअघि मात्रै बन्द प्रशिक्षणमा बसेको थियो गण्डकी प्रदेशको पुरुष टिम । न सेट टिम थियो, न पर्याप्त प्रशिक्षण नै । जित्ने झिनो आशासाथ प्रतियोगितामा सहभागी भएको यो अन्डरडग टिमले अन्ततः तीन विभागीय क्लबलाई पछि पार्दै उपाधि जितेको छ ।शनिबार पोखरा रंगशाला भलिबल प्रशिक्षण केन्द्रको कोर्टमा गण्डकीले आर्मीलाई ३२ सेटले हरायो । खचाखच दर्शकको समर्थनले हौसिएको गण्डकीले प्रतिस्पर्धात्मक खेल खेल्यो । पहिलो सेटमा २५२२ को अग्रता बनाएको गण्डकीले दोस्रो सेट २१२५ ले आर्मीलाई सुम्पियो ।संघर्षपूर्ण हुँदा गण्डकीले तेस्रो सेट ३२३० मा टुंग्यायो । चौथो सेट २५२३ ले आर्मीले आफ्नो पक्षमा पारेपछि खेल बराबरीको अवस्था आयो । निर्णायक सेट भने गण्डकीले १५११ ले जितेर वर्षकै पहिलो उपाधि सुरक्षित गर्यो ।राउन्ड रोबिन लिगका आधारमा खेलाइएको प्रतियोगिताको पहिलो खेलमै पुलिससँग सोझो सेटमा हार भोगेपछि घरेलु भूमिमा गण्डकीबाट कम आशा गरिएको थियो । राष्ट्रिय खेलाडीले भरिएका तीन विभागीय टिमसामु गण्डकी निरीह बन्ने आकलन दोस्रो दिनमै गलत साबित भयो । दोस्रो खेलमा गण्डकीले आर्मीलाई ३१ को सेटमा हराएर आफू बलियो बनेको संकेत गर्यो । तेस्रो खेलमा अर्को विभागीय टिम एपीएफलाई ३० ले पराजित गरेर गण्डकी उपाधि यात्रामा लम्किएको हो । प्रशिक्षक रमेश केसी स्वयंले प्रतियोगितामा कुनै विधा जिते पनि पहिलो नै हुने सोचेका थिएनन् । पोखराबाहिर विभिन्न जिल्लामा आफ्नै काममा व्यस्त खेलाडीलाई जुटाएर टिम बनाउँदा सोचेजस्तो तयारी गर्न नपाएको उनी बताउँछन् । जति तयारी थियो, त्यतिमा सन्तुष्ट हुने ठाउँ थियो, उनले भने, दर्शकको हौसला र खेलाडीको मिहिनेतले उपाधि जित्न सफल भयौं ।महिलातर्फ विभागीय टिम पुलिसले एपीएफलाई २५२३, २५२२, २५२१ को सोझो सेटमा पराजित गर्दै उपाधि जितेर पोखरेली भूमिमा नयाँ इतिहास रच्यो । महिला भलिबलमा एपीएफको जगजगीलाई तोड्दै पुलिसले पहिलोपल्ट उपाधि जितेको हो । यसअघि लिग चरणमा पनि पुलिसले एपीएफलाई ३० को सोझो सेटमा हराएको थियो । विभागीयमध्ये कमजोर मानिने पुलिसले जित्दा युवा स्पाइकर उषा भण्डारी सर्वोत्कृष्ट खेलाडी घोषित भइन् । उत्कृष्ट ब्लकर एपीएफकी हीरा केसी, उत्कृष्ट सेटर पुलिसकी कमला पुन, उत्कृष्ट सर्भर न्यु डायमन्डकी प्रतिभा माली, उत्कृष्ट स्पाइकर एपीएफकी सरस्वती चौधरी, उत्कृष्ट डिफेन्डर पुलिसकी शान्तिकला तामाङ चुनिए । पुलिसका रूपेश विष्ट उत्कृष्ट प्रशिक्षक बने । पुरुषतर्फ भने गण्डकीका घनश्याम चौधरी सर्वोत्कृष्ट खेलाडी घोषित भए । उत्कृष्ट स्पाइकर आर्मीका धनबहादुर क्षेत्री, ब्लकर आर्मीकै हरि अधिकारी, सेटर गण्डकीका सुजन चोखाल, सर्भर आर्मीका शरण सामरी क्षेत्री, उत्कृष्ट ब्लकरम गण्डकीका राजन दर्लामी मगर भए । उत्कृष्ट प्रशिक्षकमा गण्डकीका रमेश केसी चुनिए । अंकका आधारमा पुरुषतर्फ पुलिस र महिलातर्फ न्यु डायमन्ड एकेडेमी तेस्रो भएका छन् । विजेता महिला तथा पुरुषले समान एक लाख ५० हजार, उपविजेताले ७५ हजार र तेस्रोले ३५ हजार रुपैयाँ पुरस्कार पाएका छन् । सर्वोत्कृष्ट महिला र पुरुष खेलाडीले २०२० हजार प्राप्त गरे ।"
चुक्यो चौदण्डीगढी,एपीएफको नवौं जितएकमात्र अपराजित टोली एपीएफले नवौं खेलमा स्याङ्जाको वालिङ नगरपालिका टोलीमाथि ६० को जित पाएको छ । एपीएफबाट भएका ६ मध्ये ५ गोल स्ट्राइकर सावित्रा भण्डारीले गरिन् । यो लिगमा उनको गोल संख्या ४३ पुगेको छ । अर्को एक गोल पहिलो हाफको इन्ज्युरी समयमा वैकल्पिक मिडफिल्डर प्रीति राईले गरेकी थिइन् । ९ खेलबाट टोलीको शतप्रतिशत २७ अंक भएको छ ।
जेसिका विजेता,"काठमाडौं (कास) एपीएफकी जेसिका गुरुङले चितवनमा भएको प्रथम प्रधानमन्त्री कप राष्ट्रव्यापी खुला ब्याडमिन्टनमा उपाधि जितेकी छन् । शनिबार फाइनलमा उनले राष्ट्रिय च्याम्पियन आर्मीकी रशिला महर्जनलाई २११८, १७२१, २११७ को प्रतिस्पर्धात्मक सेटमा हराएर महिला एकलको उपाधि जितिन् । अघिल्लो महिना पनि जेसिकाले १० औं पुष्पलाल स्मृति राष्ट्रिय र्याकिङ ब्याडमिन्टनमा रसिलालाई हराएर उपाधि जितेकी थिइन् । शनिबार सेमिफाइनलमा रसिलाले आर्मीकै अमिता गिरीलाई २११३, २११७ ले र जेसिकाले आर्मीकी अनुमाया राईलाई २११७, २११५ ले हराएर फाइनल तय गरेका थिए ।"
राजन र राजपुरा विजेता,(पोखरा)  त्रिभुवन आर्मीका धावक राजन रोकायले १५ औं सफल पोखरा म्याराथनको उपाधि जितेका छन् । भूतपूर्व खेलाडी मञ्च नेपालको आयोजनामा शनिबार पोखरामा भएको म्याराथनमा राजले २ घण्टा २८ मिनेट ५६ सेकेन्डमा ४२१९५ किलोमिटर दूरी पूरा गरेर दुई लाख रुपैयाँ पुरस्कार जितेका छन् । आर्मीका ज्ञानप्रसाद भट्टराईले २ घण्टा ३३ मिनेट ४८ सेकेन्डबाट दोस्रो हुँदै १ लाख जिते भने तेस्रो भएका आर्मीकै देवीराज बस्नेतले २ घण्टा ४२ मिनेट ३३ सेकेन्ड लगाए । उनले ७५ हजार प्राप्त गरे । पाँचथरका प्रदीप तामाङ २ घण्टा ५४ मिनेट ८ सेकेन्डबाट चौथो भएर २५ हजार जित्न सफल भए । पहिलोपल्ट प्रतियोगितामा राखिएको महिला हाफ म्याराथन (२१ किमि) नेपाल पुलिसकी राजपुरा पछाईंले जितेकी छन् । उनले १ घण्टा २७ मिनेट ८ सेकेन्डमा दूरी पार गर्दै १ लाख रुपैयाँ जितिन् । जुम्लाकी राममाया बुढाले १ घण्टा ३० मिनेट ५ सेकेन्डबाट दोस्रो भइन् । उनले ७५ हजार थापिन् । एपीएफकी बृन्दा श्रेष्ठले १ घण्टा ३१ मिनेट २ सेकेन्डबाट तेस्रो स्थान हुँदै ५० हजार प्राप्त गरिन् । पुलिसकी रेखा विष्टले १ घण्टा ३६ मिनेट २ सेकेन्डबाट चौथो स्थान प्राप्त गरिन् । उनले १५ हजार जितिन् । पोखरा रंगशालाबाट सुरु म्याराथन बजार विभिन्न क्षेत्र पुगेर पुनः रंगशालामै टुंगिएको थियो । म्याराथनमा २ सय ९ र हाफ म्याराथनमा २९ धावकले प्रतिस्पर्धा गरे । विगत संस्करणमा म्याराथनसहितका अन्य विधा एकै दिन हुँदै आएकामा यसपालि कोरोना संक्रमणको सम्भावित जोखिम मध्यनजर गर्दै अन्य इभेन्ट फरकफरक मितिमा आयोजना गरिने भएको छ ।
मनीषदीपेन्द्र ट्रफी क्रिकेट हुने,"विराटनगर (कास) मोरङ र सप्तरीमा क्रिकेट गतिविधि बढाउन र खेलाडी उत्पादन गर्न हरेक वर्ष पूर्वराष्ट्रिय खेलाडी मनीषराज पाण्डे र दीपेन्द्र चौधरीको नाममा मनीषदीपेन्द्र ट्रफी सिरिज हुने भएको छ ।मोरङ जिल्ला क्रिकेट संघका अध्यक्ष नवीन घिमिरे र सप्तरी क्रिकेट संघका अध्यक्ष आयुष श्रेष्ठले मनीष र दीपेन्द्रको उपस्थितिमा हरेक वर्ष पालैपालो प्रणालीमा सिरिज आयोजना गर्ने शनिबार विराटनगरमा सम्झौता गरेका हुन् । उनीहरूले यो सिरिजको आयोजना मुलुककै पहिलो हुने दाबी गरेका छन् ।यसपालि सिरिजको आयोजना फागुन अन्तिम साता सप्तरीमा हुने र त्यसको सम्पूर्ण व्यवस्थापन सप्तरी जिल्ला क्रिकेट संघले गर्ने मोरङ क्रिकेटका अध्यक्ष घिमिरेले बताए । उनका अनुसार अर्को वर्ष मोरङले सिरिज आयोजना र व्यवस्थापन गर्नेछ । मोरङ र सप्तरीका एकएक टिमको सहभागिता रहने सिरिजमा एक तीनदिवसीय खेल, तीन एकदिवसीय खेल र तीन ट्वान्टी२० खेल खेलाइने छ । सिरिज खेल्न मोरङको टिम फागुन अन्तिम साता सप्तरी पुग्ने र उनीहरूको खाने, बस्नेलगायत सबै व्यवस्था सप्तरी क्रिकेटले गर्ने घिमिरेले बताए । अर्को वर्ष यो जिम्मेवारी मोरङ क्रिकेटको हुनेछ ।"
सुदूरपश्चिम विजयी,कञ्चनपुर (कास) महेन्द्रनगरमा जारी तेस्रो सहाना प्रधान महिला राष्ट्रिय हक्की प्रतियोगितामा शनिबार सुदूरपश्चिम प्रदेश र प्रदेश २ विजयी भएका छन् । सुदूरपश्चिमले गण्डकीलाई २० गोलले पराजित गर्यो । सुदूरपश्चिमकी लक्ष्मी बम र सुनीता नेगीले ११ गोल गरे । अपराजित रहँदै सुदूरपश्चिमले लगातार तेस्रो जित पाएको छ । प्लेयर अफ द म्याच सुनीता नेगी भइन् ।प्रदेश २ ले प्रदेश १ टिमलाई १० गोलले हरायो । प्रदेश २ की गुडिया सर्राफले गोल गरिन् । उनी नै प्लेयर अफ द म्याच घोषित भइन् ।राउन्ड रोबिन लिगका आधारमा प्रतियोगितामा आर्मी र सुदूरपश्चिम अपराजित रहँदै ९९ अकंसाथ शीर्षस्थानमा छन् । तेस्रो स्थानमा रहेको प्रदेश २ ले ६ अकंसहित तेस्रो स्थानमा छ । गण्डकी र प्रदेश १ अंकविहीन छन् ।
