शीर्षक,विवरण
सीमाको वैज्ञानिक व्यवस्थापन हुनुपर्छ : सेना,"प्रधानसेनापति थापाले नेपालको अन्तर्राष्ट्रिय सीमा सुरक्षा तथा व्यवस्थापनका बारेमा प्रत्यक्ष तथा परोक्ष रूपमा नेपाल सरकारका करिब ३४ वटा निकाय संलग्न रहेको र यस जिम्मेवारीलाई कुशलतापूर्वक निर्वाह गर्न सबै निकायबीच निरन्तर समन्वय, सहकार्य तथा प्रस्ट कार्यविभाजन अपरिहार्य देखिएको बताए । उक्त समस्याको दीर्घकालीन समाधानका लागि अन्तर्राष्ट्रिय सीमालाई वैज्ञानिक ढंगबाट व्यवस्थापन गर्नुपर्ने महसुस आफूहरूले गरेको उनले बताए ।सीमा सुरक्षाका लागि सरकारले सशस्त्र प्रहरी बल (एपीएफ) लाई खटाउँदै आएको छ, तर त्यसअनुसार साधनस्रोत र जनशक्ति परिचालन प्रभावकारी हुन सकेको छैन । यही पृष्ठभूमिमा सेनाले सीमा सुरक्षा र व्यवस्थापनका लागि द्वन्द्व र सामान्य अवस्थामा छुट्टाछुट्टै नीति अपनाएर सुरक्षा व्यवस्थापन रणनीति लागू गर्नुपर्ने खाका ल्याएको हो । सेमिनार उद्घाटनमा प्रधानमन्त्री केपी शर्मा ओलीले सीमा सुरक्षाजस्तो गम्भीर तथा महत्त्वपूर्ण विषयमा आन्तरिक छलफल तथा विज्ञहरूबाट प्राप्त हुने रायसुझावबाट नीति निर्माण एवं सीमाको कुशल व्यवस्थापनमा महत्त्वपूर्ण योगदान पुग्ने बताएका थिए ।सीमाको चुस्त व्यवस्थापन गर्नकै लागि सेनाले प्रहरी, सशस्त्र प्रहरी र राष्ट्रिय अनुसन्धान विभागबाट समेत सुझाव मागेको छ । सोमबार सशस्त्र प्रहरी मुख्यालय हल्चोकमा हुने समापन कार्यक्रममा प्रहरी र सशस्त्रले सीमा सुरक्षा सम्बन्धमा आफ्नोतर्फबाट रायसुझाव दिनेछन् । सीमामा खटिने सबै सुरक्षा निकाय तथा अन्य सरकारी कार्यालयलाई समेत एकीकृत सीमा सुरक्षा तथा व्यवस्थापन रणनीति भित्रै राख्नुपर्ने सेनाको प्रस्ताव छ ।दुई वर्षयताका मन्त्रिपरिषद् र रक्षा मन्त्रालयका विभिन्न मितिका निर्णय पनि सेनालाई सीमामा बलियो बनाउने खालका छन् । २०७७ साउन ५ गतेको मन्त्रिपरिषद् बैठकले सेनामा सर्भे तथा सीमा अनुगमन निर्देशनालय गठनको निर्णय गरेको थियो । त्यसपछि जंगीअड्डाले सहायक रथीको नेतृत्वमा निर्देशनालयको संरचना बनाइसकेको छ । गत असार २३ को मन्त्रिपरिषद् बैठकले राष्ट्रिय सुरक्षा नीति२०७५ कार्यान्वयन मा लैजाने निर्णय गरेको थियो । मन्त्रिपरिषद्बाट पारित उक्त सुरक्षा नीति गोप्य छ । त्यसमा सीमा सुरक्षालाई व्यवस्थित, प्रभावकारी र सरकारी निकायहरूबीच उचित समन्वय गर्नुपर्ने उल्लेख रहेको रक्षा मन्त्रालयका एक अधिकारीले बताए । सीमा सुरक्षा तथा व्यवस्थापन अब इन्टग्रेटेड अप्रोच मा लैजानुपर्छ भन्ने प्रस्ताव सेनाबाट आएको थियो, सरकारबाट यसअघि भएका निर्णय पनि यसकै वरिपरि छन्, स्रोतले कान्तिपुरसँग भन्यो, त्यसमा राष्ट्रिय सुरक्षा परिषद् सचिवालयमा बृहत् छलफल र बहस पनि भयो, यो प्रस्ताव राष्ट्रहितमा छ, देशको सिमानाको रक्षा तथा त्यस क्षेत्रमा राज्यको उपस्थिति बलियो बनाउन फलदायी हुने पनि विश्वास छ । सेनाले सीमा सुरक्षा र व्यवस्थापनसम्बन्धी एकीकृत नीति तर्जुमा गर्ने सेमिनार इतिहासमै पहिलो पटक आयोजना गरिएको बताएको छ । नेपालको अन्तर्राष्ट्रिय सीमा व्यवस्थापनका लागि सेमिनार अत्यन्तै महत्त्वपूर्ण छ, सेनाले भनेको छ ।भारततर्फ नेपालको करिब १ हजार ८ सय ८० किमि खुला र चीनतर्फ १ हजार ४ सय १४ किमि लम्बाइको बन्द सिमाना छ । दक्षिणतर्फ नेपालीमाथि बर्सेनि हुने गरेका भारतीय ज्यादती र भूमि अतिक्रमण तथा उत्तरतर्फ विकट पर्वतीय भेगमा राज्यको कमजोर उपस्थितिका कारण नेपालविरुद्ध हुने गतिविधि तथा सीमा अपराध नियन्त्रण प्रमुख चुनौतीका रूपमा छ । सैनिक प्रवक्ता सहायक रथी सन्तोषबल्लभ पौडेलले पनि सामान्य र द्वन्द्वका बेला सीमा व्यवस्थापनमा छुट्टाछुट्टै रणनीति अपनाउने र एकीकृत अवधारणाअनुसार रणनीति तर्जुमा गर्नेसम्बन्धी विषयमा छलफल थालिएको बताए । सबै सुरक्षा निकायबीच सीमा सुरक्षा र व्यवस्थापनमा सामान्य र द्वन्द्वका बेला कसरी आपसी समन्वय, सहकार्य र परिस्थितिको सामना गर्ने किसिमको रणनीति अपनाउने भन्ने विषय नै सेमिनारको प्रमुख एजेन्डा हो, पौडेलले भने, राष्ट्रिय सुरक्षा परिषद्को सचिवालयले आयोजना गरेको कार्यक्रम भएकाले सीमा व्यवस्थापन र सुरक्षामा कुन निकायले सीमा सुरक्षा तथा व्यवस्थापनको नेतृत्व गर्ने भन्ने विषय मुख्य होइन । राष्ट्रिय सुरक्षा परिषद् प्रधानमन्त्री अध्यक्ष रहेको संवैधानिक संयन्त्र हो । सेमिनारको प्रधानमन्त्री ओलीले आइतबार जंगीअड्डामा उद्घाटन गरेका थिए भने समापन सोमबार सशस्त्र प्रहरी बल मुख्यालय हल्चोकमा गृहमन्त्री रामबहादुर थापाले गर्दै छन् । सीमा व्यवस्थापनका अन्तर्राष्ट्रिय प्रचलन, सीमा व्यवस्थापनमा जिम्मेवार राष्ट्रिय निकाय तथा सीमापारिका समकक्षीहरूसँगको समन्वयलाई प्रभावकारी बनाउन अपनाउनुपर्ने तरिका तथा सीमा व्यवस्थापनमा प्रविधिको प्रयोगजस्ता विषयवस्तुसमेत सेमिनारमा समेटिने छन्, सेनाले आइतबार साँझ जारी गरेको विज्ञप्तिमा छ ।सशस्त्र प्रहरी ऐन, २०५८ मा सीमा सुरक्षाको जिम्मा सशस्त्र प्रहरीको उल्लेख छ । अन्तर्राष्ट्रिय सीमा सुरक्षाका लागि सशस्त्र प्रहरीको बीओपी तैनाथ गराउँदै आएको छ । चीनतर्फ आधा दर्जन र भारतसँग करिब १ सय ९६ बीओपी छन् । भारतले नेपालसँग सीमा जोडिएको आफ्नो भूभागको सुरक्षामा सशस्त्र सीमा बलका करिब ५ सय ३० बीओपीमार्फत अर्धसैनिक दस्ता खटाएको छ । गृहमन्त्री थापाले प्रभावकारी सीमा सुरक्षा व्यवस्थापनमा कुनै कसर बाँकी नराख्ने बताए ।"
प्रधानन्यायाधीशको प्रश्न 'अहिलेको वातावरणमा निर्वाचन सम्भव छ ?,"मन्त्रिपरिषद्का निर्णय कार्यान्वयन गर्न दुई तिहाइको सरकार आवश्यक भएको उनको तर्क थियो । उनले संविधान संशोधनलगायत विभिन्न निर्णय कार्यान्वयनका लागि दुई तिहाइ आवश्यक परेको भनेपछि सिन्हाले आफ्नो प्रश्नको जवाफ दिनमा धेरै समय खर्च नगर्न आग्रह गरेका थिए । सरकारी वकिलहरूले बहस सकेपछि इजलासमा आएका प्रधानमन्त्रीका निजी वकिल रमेश बडालले राष्ट्रपति प्रणालीमा फिक्स्ड टर्म पार्लियामेन्ट (निश्चित कार्यकालको संसद्) हुने तर संसदीय व्यवस्थामा त्यस्तो नहुने बताएका थिए । चुनावमा हारेको व्यक्तिले विघटन गर्न मिल्ने तर चुनावमा जितेको र दुई तिहाइ भएको व्यक्तिले प्रतिनिधिसभा विघटन गर्न नमिल्ने भन्ने संविधानमा छैन । प्रधानमन्त्री नियुक्त हुन नसकेमा भन्नुको मतलब नहुने अवस्था भएमा भन्ने पनि हो, उनले भनेका थिए, आजका मितिसम्म ६४ प्रतिशत सांसद मेरो पक्षमा छन् भनेर प्रधानमन्त्रीले जवाफमा लेख्नुभएको छ । फाइलहरू श्रीमान्समक्ष पनि आइसकेका छन् । संसद् सचिवालयले पठाएको डकुमेन्टको कपी मसँग पनि छ । यसमा अहिले नेकपा एमाले र नेकपा माओवादीका गरी बनेको नेकपाका मात्रै सबै सांसद २ सय ७५ मध्ये १ सय ७४ जना वैधानिक सरकारको पक्षमा छन् । अब हामीले चुनावमा हारेको व्यक्तिले गर्न मिल्ने अनि चुनाव जितेको, बहुमत भएकाले चाहिँ गर्न नसक्ने भन्ने अधिकार संविधानले हामीलाई दिएको छैन । उनले पनि प्रधानमन्त्रीमा प्रतिनिधिसभा विघटन गर्ने निहित अधिकार रहेको तर्क गरेका थिए ।प्रधानमन्त्री ओलीको सिफारिसमा राष्ट्रपति भण्डारीले पुस ५ गते प्रतिनिधिसभा विघटन गरेकी थिइन् । आगामी वैशाख १७ र २७ गतेका लागि प्रतिनिधिसभाको निर्वाचन घोषणा गरिएको छ । प्रतिनिधिसभा विघटनविरुद्ध सर्वोच्च अदालतमा १३ मुद्दा परेका छन् । ती मुद्दामाथि ५ सदस्यीय संवैधानिक इजलासमा सुनुवाइ भइरहेको छ । माघ ४ गतेदेखि जारी निरन्तर सुनुवाइमा निवेदकका कानुन व्यवसायीले बहस सकेपछि केही दिनयता विपक्षीका वकिलले जवाफ दिइरहेका छन् । सोमबार पनि प्रधानमन्त्री ओलीका निजी वकिलहरूले बहस गर्नेछन् ।"
कतारमा न्यूनतम तलब मार्चदेखि,"(काठमाडौं)  कतारले नयाँ घोषणा गरेको न्यूनतम तलबलाई रोजगारदाताले मार्चदेखि अनिवार्य कार्यान्वयन गर्नुपर्ने जनाएको छ । कतारले ६ महिनाअगाडि अदक्ष श्रमिकको न्यूनतम तलब एक हजार रियाल घोषणा गरेको थियो । प्रशासनिक विकास, श्रम तथा सामाजिक मामिला मन्त्रालयले नेपाली समुदायका प्रतिनिधिसँग छलफल गरी यसबारे जानकारी गराएको हो । मार्चदेखि सबै रोजगारदाताले आफ्ना श्रमिकलाई कतार सरकारले तोकेको न्यूनतम तलब भुक्तानी गर्नुपर्छ, श्रम मन्त्रालयका सचेतना, निर्देशन तथा श्रम महाशाखा प्रमुख साल्ह अल खलाफले भने, हामी यसलाई कडाइका साथ कार्यान्वयन गर्नेछौं ।उनले रोजगारदाताले आफ्ना श्रमिकलाई बैंकमार्फत तलब दिनुपर्ने बाध्यकारी नियम बनाएको बताए । यो तलब कार्यान्वयन गर्न तपाईंहरू (नेपाली समुदाय) को विशेष भूमिका रहन्छ । तोकिएको तलब नपाएका कामदारले सहज रूपमा नेपाली भाषामै उजुरी दिन सक्ने गरी हामीले संयन्त्र बनाएका छौं । त्यस संयन्त्रमार्फत उजुरी दिन तपाईंहरू पनि प्रेरित गर्नुहोला, उनले भने ।कतारले २०२० को कानुन नम्बर १७ जारी गर्दै निजी क्षेत्रमा कार्यरत सबै श्रमिकको न्यूनतम तलब निर्धारण गरेको हो । घरेलु श्रमिकको हकमा पनि यो लागू हुने उनले बताए । उनका अनुसार तलब नपाउने श्रमिकले रोजगार परिवर्तन गर्नका लागि रोजगारदाताको अनुमति (रिलिज पेपर) चाहिने छैन, अब रोजगारदाताले न्यूनतम तलब एक हजार, खाना ३ सय र आवासबापत ५ सय रियाल दिनुपर्नेछ तर खाना र आवासको सुविधा दिए एक हजार रियाल तलब मात्रै दिए हुन्छ । यो तलब कार्यान्वयनमा आएपछि कतार सबैभन्दा बढी न्यूनतम तलब दिने रोजगारदाता मुलुक बन्नेछ । नेपालले २०१३ देखि अदक्ष श्रमिकका लागि न्यूनतम तलब ९ सय रियाल र खानाबापत तीन सय रियाल गरी १२ सय रियाल निर्धारण गरेको थियो । रोजगारदाता कम्पनीले नेपालले एकतर्फी रूपमा तलब निर्धारण गरेको भन्दै त्यसलाई पूर्ण रूपमा कार्यान्वयन गरेका थिएनन् । कतारले दुई वर्षअघि भने ७५० रियालभन्दा तलको करारपत्रलाई प्रमाणीकरण गर्न छाडेको थियो । खलाफले श्रम निरीक्षण प्रणालीलाई चुस्त बनाई कानुन उल्लंघन गर्नेलाई जरिवानासमेत गराउने बताए । गैरआवासीय नेपाली संघ कतारका अध्यक्ष मोहम्मद मुक्तदा मुसलमानले नयाँ तलब कार्यान्वयनमा आउने भएपछि आफूहरू उत्साहित रहेको बताए । कतार खाडीमै श्रमिकको न्यूनतम तलब तोक्ने पहिलो राष्ट्र बनेको छ, कहिलेदेखि यसलाई कार्यान्वयन गर्ने भनेर सबै श्रमिकले चासोपूर्वक हेरिरहेका छन्, मार्चदेखि नै यसलाई लागू गर्ने भएपछि श्रमिकलाई धेरै फाइदा पुगेको छ, मुसलमानले भने, यो कतारमा नयाँ आउने र कतारमा हाल कार्यरत दुवै थरी श्रमिकलाई दिइने जानकारी दिएका छन् ।कतारका लागि श्रम काउन्सिलर कृष्ण खनालले कतार सरकारले तोकेको न्यूनतम तलब दिन राजी भएका रोजगारदाता कम्पनीको मात्रै मागपत्र प्रमाणीकरण हुन थालेको बताए । अहिले मागपत्र प्रमाणीकरण गरे पनि भर्ना प्रक्रिया पूरा गरेर आउँदा मार्च नै लाग्छ । मार्चदेखि नयाँ तलबमान कार्यान्वयन हुने हुँदा हामीले पनि अनिवार्य गर्न लगाएका छौं, उनले भने, कतारबाटै न्यूनतम तलब घोषणा भइसकेकाले तलबको विषय अब सुरक्षित भइहाल्यो । यसले कम्पनीलाई श्रमिक ल्याउन अनुमति दिन पनि सजिलो भइदियो ।खनालका अनुसार एक महिनाको अवधिमा कतारमा झन्डै २५ हजार नेपाली ल्याउनका लागि रोजगारदातालाई अनुमति दिइसकेको छ । दूतावासले मागपत्र प्रमाणीकरण गर्ने कार्य सुरु गरेको जनाएको छ ।"
दोषी पत्ता नलागेसम्म शव नबुझ्ने अडान,"निष्पक्ष अनुसन्धान होस् ः साझा पार्टी साझा पार्टीले भागरथीको हत्या घटनाको ढिलो नगरी निष्पक्ष अनुसन्धान गर्न सरकारलाई आग्रह गरेको छ । पार्टीले आइतबार विज्ञप्ती जारी गर्दै विभत्स अवस्थामा शव भेटिएको घटनाले विवेकशील साझा पार्टी मर्माहत भएको जनाएको छ । हत्या हुनुअघि बलात्कारको आशंका गरिएको यो घटनाको यथाशीघ्र निष्पक्ष र वैज्ञानिक अनुसन्धान गरी दोषीलाई कानुनको दायरामा ल्याउन स्थानीय प्रशासन र सरोकारवाला सुरक्षा निकायहरूसँग विनम्र अनुरोध गर्दछौं, विज्ञप्तिमा छ । पार्टीले न्याय प्राप्तिका लागि बैतडी, कञ्चनपुर र देशैभरि भएका शान्तिपूर्ण नागरिक अभियानहरूमा आफ्नो ऐक्यबद्धता रहेको जनाएको छ । यस्ता घटनाहरूमा अवाञ्छित राजनीतीकरण हुने र दोषी पक्ष नै राज्यबाट संरक्षित हुने निकट विगत नदोहोरियोस् भन्नेमा विवेकशील साझा पार्टी सम्बन्धित अधिकारीहरूलाई सचेत गराउन चाहन्छ, विज्ञप्तिमा छ ।"
"साँझ छोरीको हत्या, राति घरमा आगजनी",बैतडी माइती आएकी छोरीको गोली हानेर हत्या गरेका पुर्चौडी नगरपालिका१० का धनसिंह महराले आफ्नै घरमा आगो लगाएका छन् । महराले शनिबार साँझ ४ बजेतिर २० वर्षीया छोरी बेलमतीको गोली प्रहार गरी हत्या गरेका थिए । छोरीको हत्यापछि बन्दुकसहित जंगलतिर भागेका महरा अझै फेला परेका छैनन् । घटनास्थलमा खटिएका प्रहरी निरीक्षक हरिशरण भट्टले खोजी भइरहे पनि महरा फेला पर्न नसकेको बताए । हतियारसहित भागेका महराले राति आएर आफ्नै पुरानो घरमा आगजनीसमेत गरेको प्रहरीले जनाएको छ । प्रहरीका अनुसार महराका दुई श्रीमती छन् । श्रीमतीहरूसँग दिनहुँ झगडा भइरहने हुँदा घरमा सधैंजसो किचलो हुने गरेको थियो । घरझगडा भइरहेका बेला माइती आएकी छोरीले बाबुलाई सम्झाउन खोज्दा आवेशमा भरुवा बन्दुकले गोली हानेर हत्या गरेको खुलेको प्रहरीले जनाएको छ ।
सत्तापक्षबाटै प्रदेशसभा अवरुद्ध,"(मोरङ)  मुख्यमन्त्री शेरधन राईविरुद्ध अविश्वासको प्रस्ताव पेस गर्ने कार्यसूची बनाएर आइतबार बोलाइएको प्रदेश १ सभाको बैठक सत्तापक्षले नै अवरुद्ध गरेको छ । सभामुख प्रदीपकुमार भण्डारीले प्रदेशसभा बैठक प्रारम्भ भएको घोषणा गर्न नपाउँदै मुख्यमन्त्री राई पक्षधर सांसदहरूले उठेर अवरुद्ध गरेका थिए । अवरोधपछि बैठक कार्यसूचीमा प्रवेश नै नभई फागुन ९ सम्म स्थगन गरिएको छ । बैठक सुरु हुनासाथ नेकपा (ओली समूह) का प्रमुख सचेतक बुद्धिकुमार राजभण्डारीले उठेर मुख्यमन्त्री राईले संसदीय दल सदस्यबाट तीन महिनाका लागि निलम्बन गरेका १६ जना सदस्यलाई बैठकबाट बाहिर निकाल्न माग गरेका थिए । उनी उठेलगत्तै मुख्यमन्त्री राईनिकट अन्य ५ जना सांसदले पनि उठेर अवरोध गरेका थिए । सभामुख भण्डारीले प्रदेशसभा सदस्यहरूलाई बस्न पटकपटक आग्रह गर्दा पनि नमानेपछि बैठक स्थगनको घोषणा गरेका थिए । सभामुख भण्डारीले प्रदेशसभा बैठक बस्नु अगाडि बिहान ११ बजे बोलाएको कार्यव्यवस्था परामर्श समिति बैठकमा राई पक्षधर सांसदहरूले प्रदेशसभा बैठक सूचना टाँसेर सहमतिमै स्थगन गर्न आग्रह गरेका थिए । तर प्रमुख प्रतिपक्षी दल कांग्रेस र नेकपा दाहालनेपाल समूहले मानेनन् । विवादकै बीच कार्यसूची तय गरेर झन्डै दुई घण्टा ढिलो प्रदेशसभा बैठक सुरु गरिएको थियो । बैठकमा मुख्यमन्त्री राईविरुद्धको अविश्वास प्रस्ताव पेस गर्ने कार्यसूची तय गरिएको थियो । नेकपा (ओली समूह) का प्रमुख सचेतक राजभण्डारीले नेकपा विभाजनको औपचारिक घोषणा नभएसम्म प्रदेशसभा बैठक बस्न नदिने बताए । नेकपाको औपचारिक विभाजनको प्रतीक्षा गर्न नसक्ने हो भने मुख्यमन्त्रीले १६ जना प्रदेशसभा सदस्यलाई गरेको कारबाही सभामुखले कार्यान्वयन गर्नुको विकल्प छैन, उनले भने । कांग्रेसका प्रमुख सचेतक केदार कार्कीले सभामुख भण्डारीले कार्यव्यवस्था परामर्श समितिमा गरेको सहमतिविपरीत प्रदेशसभा बैठकमा भूमिका निर्बाह गरेको आरोप लगाए । प्रदेशसभा बैठकमा सभामुख भण्डारीको भूमिका शंकास्पद देखियो, उनले भने, सभामुख भण्डारी सरकारको कठपुतली बनेको र उनले मुख्यमन्त्री राईसँग सेटिङ गरेको आभास भएको छ । आफूहरू २१ जना उठेर सदन अवरोध गर्न खोज्दा सभामुख भण्डारीले नगर्ने तर मुख्यमन्त्री पक्षधर ६ जनाले उठेर अवरोध गर्दा लामो समयसम्म सदन स्थगन गर्नुले सेटिङको आभास भएको कार्कीको भनाइ थियो । उनले सत्तापक्ष प्रदेशसभा बैठक अवरुद्ध गरेर नग्न रूपमा प्रस्तुत भएको टिप्पणी गरे । उनले तत्काल सदन सञ्चालन गर्न माग गरेका छन् । नेकपा (दाहालनेपाल समूह) का प्रदेशसभा सदस्य तथा पूर्वआर्थिक मामिला तथा योजनामन्त्री इन्द्रबहादुर आङ्बोले सत्तापक्षद्वारा सदन अवरोध हुनु लज्जास्पद भएको टिप्पणी गरे । आफैंले बोलाएको प्रदेशसभा बैठकमा सत्तापक्षबाटै भएको अवरोध प्रदेशसभाको इतिहासमा कालो दिनका रूपमा सम्झिइनेछ, उनले भने, सभामुख भण्डारीज्यूले कार्यव्यवस्था परामर्श समितिमा गरेको सहमतिविपरीत लामो समयसम्मका सदन स्थगन गर्नुभयो । यो हामीलाई मान्य छैन । संवैधानिक व्यवस्थाअनुसार प्रदेशसभामा दर्ता गरिएको मुख्यमन्त्री राईविरुद्धको अविश्वास प्रस्ताव सदनमा प्रवेश गराएर प्रक्रियागत रूपमा टुंगो लगाउनुपर्ने आङ्बोले बताए । यसअघि माघ ७ गतेको हिउँदे अधिवेशनको पहिलो बैठक पनि सभामुख भण्डारीले छलफलै नगरी १८ दिनसम्म सदन स्थगन गर्नु उचित थिएन, उनले भने । नेकपा (दाहालनेपाल समूह) ले ३७ जना प्रदेशसभा सदस्यको हस्ताक्षरसहित मुख्यमन्त्री राईविरुद्ध पुस १२ गते प्रदेशसभामा अविश्वासको प्रस्ताव दर्ता गराएका थिए । प्रधानमन्त्री केपी शर्मा ओलीनिकट मुख्यमन्त्री राईले अविश्वासको प्रस्तावमा हस्ताक्षर गरेका २० जनालाई २४ घण्टे स्पष्टीकरण सोधेर १६ जनालाई कुनै पनि संसदीय गतिविधिमा संलग्न हुन नपाउने गरी तीन महिना निलम्बन गरेका छन् । ९३ सदस्यीय प्रदेशसभामा नेकपाका ६७, कांग्रेसका २१, जनता समाजवादी पार्टीका ३, राष्ट्रिय प्रजातन्त्र पार्टी र संघीय लोकतान्त्रिक राष्ट्रिय मञ्चका ११ जना सांसद छन् । नेकपाका सांसदमध्ये २८ जना मुख्यमन्त्री राईको पक्षमा, ३४ जना दाहालनेपाल समूहमा, २ जना तटस्थ, १ जना फरार र २ जना सभामुख तथा उपसभामुख छन् ।"
मतदान तोकिएपछि कांग्रेसले निर्णय गर्ने,"(काठमाडौं)  नेकपा (ओली समूह) ले दुई प्रदेशका मुख्यमन्त्रीविरुद्ध परेको अविश्वासको प्रस्तावलाई अघि बढाउन अवरोध गर्दै कांग्रेसलाई आफ्नो पक्षमा ल्याउने प्रयत्न जारी राखेको छ । अविश्वासको प्रस्ताव तत्काल अघि बढाउँदा कांग्रेसले नेकपाको दाहालनेपाल समूहलाई साथ दिने सम्भावना बढेपछि ओली समूहले यस्तो रणनीति बनाएको हो । कांग्रेसले भने अविश्वासको प्रस्तावउपर मतदानको मिति तय नभएसम्म निर्णय नगर्ने जनाएको छ । ओली समूहकै दबाबले प्रदेश १ सभाको बैठक आइतबारबाट फागुन ९ गतेसम्म स्थगन गरिएको छ । यसअघि वाग्मती प्रदेशसभाको बैठक फागुन ५ गतेसम्म स्थगन गरिएको थियो । केपी शर्मा ओलीपक्षीय दुवै प्रदेशका मुख्यमन्त्रीविरुद्ध पुष्पकमल दाहाल र माधवकुमार नेपाल पक्षका सांसदले अविश्वासको प्रस्ताव दर्ता गराएका छन् । प्रदेशसभामा अविश्वासको प्रस्ताव मात्रै एजेन्डा भएको र अविश्वासको प्रस्तावलाई मतदानमा लगिहाल्दा सरकार गुम्ने जोखिम ओली समूहले देखेको छ । त्यसैले त्यतिञ्जेल कांग्रेसलाई रिझाउने प्रयासमा प्रधानमन्त्री ओली लागिरहेको स्रोतले बताएको छ । कांग्रेस सहमहामन्त्री प्रकाशशरण महत नेकपा विभाजन नभएको र जुनसुकै बेला मिल्ने सम्भावना कायमै रहेकाले कांग्रेसले निर्णय गर्न हतारो नगरेको बताए । उनले मतदानको मिति तय भएपछि भने कांग्रेसले निर्णय लिने बताए । कांग्रेसको निर्णय तत्काल नआउनु र नेकपाको दाहालनेपाल समूहसँगको गठबन्धनमा जाने दृष्टिकोणसमेत बनाइनसक्नुलाई ओली समूहले आफ्नो पक्षमा ल्याउन सकिने भनेर बुझेको छ । अविश्वासको प्रस्तावविरुद्ध जान कांग्रेस सभापति शेरबहादुर देउवालाई पार्टीभित्रै अप्ठ्यारो परेपछि निर्णयमा ढिलाइ गरेको बुझाइ ओलीपक्षका नेताहरूमा छ । नेकपाका दुवै समूह दुइटा प्रदेशमध्ये एउटामा मुख्यमन्त्री दिएर कांग्रेसलाई आफ्नो पक्षमा तान्ने कसरतमा छन् । दुवै प्रदेशमा सरकार बचाउन र फेरबदल गर्न कांग्रेस निर्णायक छ । कांग्रेस सभापति देउवाले केही दिनअघि कुन समूहसँग गठबन्धन गर्ने भन्नेबारे सम्बन्धित प्रदेशका केन्द्रीय सदस्यहरूसँग छलफल गरेका थिए । दुवै प्रदेशका अधिकांश सदस्यले ओली समूहसँग गठनबन्धन गर्न नहुनेमा जोड दिएका थिए । प्रतिनिधिसभा विघटन गर्ने प्रधानमन्त्री ओलीको कदमलाई असंवैधानिक मानेर सडक आन्दोलन गरिरहेका बेला प्रदेशमा ओली समूहसँगै गठबन्धन गर्न नैतिक र राजनीतिक रूपमा पनि नमिल्ने तर्क उनीहरूको थियो । ओली समूहसँग मिल्दा असंवैधानिक कदमलाई कांग्रेसले काँध थापेको सन्देश जाने भन्दै उनीहरूले दाहालनेपाल समूहसँगको गठबन्धनमा जोड दिएका थिए । देउवाले अझै केही दिन पर्ख र हेरकै अवस्थामा पार्टीलाई राख्न चाहेका छन् । कांग्रेसका संस्थापनइतर खेमाले समेत सभापतिको यो ढिलाइलाई ओलीसँग गठबन्धन गर्न चाहेको आशंका गरेको छ । प्रमुख प्रतिपक्षी दलले अविश्वासको प्रस्ताव आउँदा पछि धकेल्न नहुने हो । यसमा हाम्रै पार्टीको नेतृत्वको भूमिकाले पनि कतै न कतै काम गरेको छ, संस्थापनइतर खेमाका एक केन्द्रीय सदस्यले बताए । केन्द्रीय सदस्य मीनेन्द्र रिजालले संसद्को प्रतिपक्षी दलले अविश्वासको प्रस्ताव आउँदा विपक्षमा उभिन नमिल्ने बताए । सहमहामन्त्री महतले नेकपाका दुई समूहको आन्तरिक झगडाका कारण प्रदेश संसद् बैठक धकलिँदै गएकाले कांग्रेसले अहिल्यै निर्णय दिनु अपरिपक्व हुने बताए । अविश्वासको प्रस्ताव हामीसँग सोधेर राखेका पनि होइनन्, सभामुखले सोधेर बैठक स्थगन गरेका पनि होइनन् । उनीहरू (नेकपाका दुई समूह) बीचकै झगडाले अझै कहिले मतदान हुने ठेगान छैन, उनले भने, आफ्नो अनुकूलमा कांग्रेसले निर्णय गर्ला भनेर बैठक राख्ने नराख्ने कुरा उनीहरूले गरेका होलान् । सत्तामा हुनेलाई कांग्रेसले साथ दिए सरकार बचाउन सकिएला भन्ने होला । सत्तामा नहुनेले अविश्वासको पक्षमा मतदान गरिदिए सत्तामा जान पाइएला भन्ने आस गरेको होला । तर, अहिलेसम्म उनीहरू एउटै छन् । हामी हतार गरेर यता र उता कतै निर्णय गर्दैनौं । प्रदेश १ का कांग्रेस संसदीय दलका प्रमुख सचेतक केदार कार्कीले पनि अविश्वासको प्रस्ताव टेबुल भएपछि मात्रै केन्द्रसँग समन्वय गरेर निर्णय गर्ने बताए । कांग्रेस अनिर्णय भएकाले संसद् बैठक सरेको होइन । सरकार निर्लज्ज भएर आफैं बैठक अवरोध गरेको हो, उनले भने ।"
अधिग्रहणले उठीबास हुने चिन्ता,"(पर्सा)  चार दशकअघि उनी पर्सा, सिर्सिया खल्वाटोलमा बुहारी बनेर भित्रिइन् । दुई धुर जग्गामा रहेको फुसको घरमा चुलोचौका गर्दै ५८ वर्षीया तारा देवीको जीवन बित्यो । यसबीच जन्मिएका २ छोरा राजेश र राकेशले पनि घरजम गरिसके । अहिले नातिनातिना खेलाउने उमेरमा उनलाई पुर्ख्यौली थातथलोबाट उठीबास हुने चिन्ता छ । सरकारले सिर्सिया सुक्खा बन्दरगाह र एकीकृत सुरक्षा जाँच चौकी विस्तार गर्न घरघडेरी अधिग्रहण गर्न प्रक्रिया अगाडि बढाएपछि आउने मुआब्जा रकम झन्डै ७ लाख रुपैयाँ उनलाई निल्नु न ओकल्नु भएको छ । जाबो ७ लाख रुपैयाँले कति घडेरी किन्न सकिएला । छोराका लालाबालासहितको ठूलो परिवार च्यापेर म कहाँ जाऊँ ? सुकुम्बासी बनिने भइयो, उनले भनिन्, गाउँसमाज, छरछिमेक सबै छिन्नभिन्न हुने भए । ताराका छिमेकी रामाशिष राउत कुर्मीको कथा पनि उस्तै छ । सवा ५ धुर जग्गामा उनको छाप्रो छ । जसमा अंशियार उनका काका अमल राउत र भाइ महिन्दर राउत पनि छन् । अंश लगाउँदा ३ जना अंशियारको भागमा मुस्किलले पाउने २ धुर जग्गा हात लाग्छ । करिब ६ लाख रुपैयाँ मुआब्जा एक अंशियारले पाउँछन् । थोरै जग्गामा ठूलो परिवारसहित बस्दै आएका हामी जस्ताले २४ लाख रुपैयाँ लिएर कहाँ जानू ? रामाशिषले भने, गाउँकै छेउछाउमा प्रतिधुर जग्गाको मूल्य अहिले ६ लाख रुपैयाँ छ, त्यति पैसाले मुस्किलले एक धुर घडेरी पाइन्छ ।वीरगन्ज महानगरपालिका२५ मा पर्ने यो गाउँमा अहिले यस्ता घरपरिवार करिब सयको हाराहारीमा छन् । जसलाई अधिग्रहणबापत पाउने नाम मात्रको मुआब्जाले चिन्ता बढाएको छ । सरकारले अधिग्रहण प्रक्रिया अघि बढाएपछि पुस्तौंदेखि यो गाउँमा बस्दै आएका स्थानीय तनावमा परेका हुन् । सबैभन्दा बढी मर्कामा परेका छन् ५ धुर मुनि जग्गामा घर बनाएर बस्दै आएकाहरू । करिब सय यस्ता परिवार छन्, जसको खेतीपातीसमेत छैन । मुआब्जाबापत पाउने रकमले उनीहरूलाई अन्यत्र घरघडेरी खरिद गर्न मुस्किल पर्ने देखिन्छ ।सरकारको २०७३ पुस १७ को निर्णयले स्थानीयको जग्गा अधिग्रहण प्रक्रिया अघि बढेको हो । यसै वर्षको कात्तिक २७ गते मन्त्रिपरिषद्ले सिर्सिया खल्वाटोलावासीलाई मुआब्जा वितरण गर्ने निर्णय पनि गर्यो । सुक्खा बन्दरगाह र आईसीपीबीचमा २ सय ९७ जग्गा धनीको करिब १ हजार ४ सय कित्ता जग्गा छ । मुआब्जा वितरणका लागि जिल्ला प्रशासन कार्यालयमा करिब १ अर्ब ५० करोड रुपैयाँ केन्द्रबाट निकासा भइसकेको छ भने कतिपय स्थानीयले मुआब्जा लिन कागजी प्रक्रियासमेत सुरु गरिसकेका छन् । धेरै खेत र घडेरी हुनेका लागि अधिग्रहण प्रक्रिया लाभदायी भए पनि थोरै घडेरी भएका र खेतीपाती नभएकाहरूलाई अभिसाप भएको छ । सरकारले निर्धारण गरेको मापदण्डअनुसार यो गाउँमा मुआब्जा रकम सबैभन्दा बढी प्रतिकट्ठा ६७ लाख ७० हजार रुपैयाँ र सबैभन्दा कम प्रतिकट्ठा २४ लाख ६० हजार रुपैयाँ छ । ४ वर्षअघि स्थानीयको ६२ बिघा जग्गा अधिग्रहणका लागि रोक्का गरिएको थियो । स्थानीय प्रकाश तिवारीले नयाँ घर बनाएर सरेकै दिन जग्गा अधिग्रहणको सूचना आयो । घरघडेरी नै अधिग्रहण हुने भएपछि उनी तनावमा छन् । हामीलाई धेरै मर्का पर्यो, सरकारले अझै पनि घरको मुआब्जा निर्धारण गरिसकेको छैन, उनले भने । सरकारले निर्णयले वर्षौंदेखि एकआपसमा घुलमिल भएर बसेको एउटा सिंगो गाउँ छिन्नभिन्न हुन लागेको उनले बताए । हाम्रो उठीबास मात्र गरिँदै छैन, हाम्रो भावनामाथि पनि ठूलो चोट परेको छ, तिवारीले भने ।करिब डेढ दशकदेखि सञ्चालित सिर्सिया सुक्खा बन्दरगाह र ३ वर्षअघि स्थापित एकीकृत सुरक्षा जाँच चौकीको बीचमा खल्वाटोला गाउँ र स्थानीयको खेत पर्छ । यो टोललाई अधिग्रहण गरेपछि दुई ठूला संरचना एकअर्कासँग जोडिने छन् । बन्दरगाह पछिल्लो केही वर्षयता साँघुरो अनुभव गरिँदै छ । आईसीपी सञ्चालनमा आएपछि दुवै भन्सारबाट गरी हाल करिब १ हजार मालवाहक सवारीको आवागमन यस क्षेत्रमा भइरहेको छ । दुवै संरचना साँघुरो भएर पूर्ण उपयोगमा ल्याउन समस्या हुने भएकाले सरकारले जग्गा अधिग्रहण गर्ने योजना बनाएको हो ।"
कर्णालीमा कुपोषण भयावह,"स्थानीय खाना प्रवर्द्धन अभियान कुपोषण घटाउन खाँडाचक्र नगरपालिकाले स्वास्थ्यकर्मी खटाई स्थानीय खाना प्रवर्द्धन गर्दै आएको छ । सुनौला हजार दिन का आमा र बालबालिकामा हुने कुपोषण हटाउन ११ वटै वडामा कार्यक्रम लागू गरिएको नगरपालिकाले जनाएको छ । स्थानीय खाद्यवस्तुको संरक्षण गर्दै टोलटोलमा पकाउने र खाने विधि सिकाउँदै आएको नगर स्वास्थ्य शाखा प्रमुख रवीन्द्र सेजुवालले बताए । उनका अनुसार नगरपालिकाले हरेक बार, खाना चार अभियान पनि चलाएको छ । गाउँमा कोदो, फापरको ढिँडो, पाकेको फर्सी, हरियो सागको हलुवा, केरा, अन्डा पकाएर सुत्केरी तथा गर्भवतीलाई बाँडिरहेका छौं, उनले भने ।"
जग्गा वितरणमा विभेद को विरोध,"(भक्तपुर)  देकोमिबाइतापाके जग्गा एकीकरण आयोजनाले जग्गा वितरणमा विभेद गरेको भन्दै आइतबार जग्गाधनीहरूले भक्तपुर नगरपालिकाको कार्यालयमा धर्ना दिएका छन् । यो आयोजना पूर्वाधारसहितको एकीकृत बस्ती विकासका लागि भक्तपुर नगरपालिकाले सञ्चालन गरेको हो । साविक ५, १० र १५ नम्बर वडा तथा हालको २ र ६ मा पर्ने देकोचा, कासन, व्यासी, मिबाछें, इतापाके क्षेत्रको १ हजार ६ सय ५४६ रोपनी जग्गाका व्यवस्थापनका लागि आयोजना सञ्चालनमा छ ।जग्गाधनीले संघर्ष समिति गठन गरेर १६ बुँदे माग राखेका छन् । उपभोक्ताहरूले आइतबार आयोजनाको कार्यालय र नगरपालिकाको कार्यालयको प्रवेशद्वारमा नारा लगाउँदै धर्ना दिए । यसअघि नेपाल मजदुर किसान पार्टीका केन्द्रीय सचिव एवं सांसद प्रेम सुवाल, आयोजनाको उपभोक्ता समिति अध्यक्ष तुल्सीराम धुख्वा, सदस्यहरू आसकुमार कोजु र कृष्णभक्त सुवालको घरसँगै वडा २ र ६ को कार्यालयमा धर्ना दिँदै आएका थिए । सल्लाघारीनगरकोट खण्डमा आयोजना सुरु हुनुअगावै डिभिजन सडक कार्यालयको मापदण्डअनुसार सडक फराकिलो भएकाले सोहीबमोजिम कायम गर्नुपर्ने, हाल कायम भएको मापदण्डलाई लागू गरिनुपर्ने, जग्गा वितरण कार्यलाई आयोजनाले वैज्ञानिक एवं आधुनिक बनाउनुपर्ने, साबिकको कायमी बाटो यथास्थितिमै कायम गर्नुपर्ने, जग्गाधनीहरूको योगदान कट्टी प्रतिशत समानुपातिक रूपमा कायम हुनुपर्नेलगायतका विभिन्न १६ बुँदे माग राख्दै संघर्ष समितिले धर्ना दिएको हो । जिल्ला प्रशासन र नगरपालिकामा ज्ञापनपत्रसमेत बुझाएको समितिका सचिव विधान याकामीले बताए ।आयोजनाले हाल ११ मिटर कायम भएको सल्लाघारीनगरकोट सडकखण्डलाई ८ मिटर मात्रै कायम भएको आधार मानेर जग्गा एकीकरण आयोजना सञ्चालन गर्दा उक्त सडक खण्डका २ सयभन्दा बढी जग्गाधनीहरू मारमा परेको स्थानीय उपभोक्ता विकास बाटीले बताए । आयोजनाले हाल घरसमेत बनाई बसेका धनीहरूको जग्गा ५५ प्रतिशतदेखि ६५ प्रतिशतसम्म योगदान कट्टा गरेको जग्गाधनीहरूको आरोप छ ।यता आयोजनाले भने नगरकोट सडकसँग नापी नक्सामा कित्ता नजोडिएका तर नगरकोड सडक विस्तारपछि भौतिक रूपमा सडकसँग कित्ता जोडिइसकेका जग्गाधनी तथा मोहीहरूबाट प्लानिङ सुरु हुनुभन्दा पहिले नै २० मिटर बाटोको सुविधा भोगचलन गरिरहेको र नगरपालिका कार्यालयबाट नक्सापास गरी घर निर्माणसमेत गरिसकेको हुनाले आयोजनाबाट सो सडकका लागि योगदान प्रतिशत काटिनु ठीक नभएको भनी गुनासो पेस भएको जनाएको छ । आयोजनाबाट योगदान प्रतिशत कटाउँदा, बाटोको छेउबाट पहिलो १८ मिटर गहिराइसम्मको जग्गामा साविक बाटोको सुविधा दिइएको र त्यसपछिको अर्को १८ मिटर गहिराइसम्म गोरेटो बाटोको सुविधा, बाँकी गहिराइमा बाटो सुविधा नभएको मानी योगदान गरिएको आयोजना प्रमुख ओमहरि थाले बताए । जग्गाधनीको जायज मागलाई सम्बोधन गर्नेसमेत आयोजनाले जनाएको छ ।नगरपालिकाले जग्गा आयोजना २०७२ माघ २५ देखि सञ्चालनमा ल्याएको हो । तीन वर्षमा आयोजना सम्पन्न गर्ने भनिए पनि जग्गा विवाद र कोभिड१९ लगायतका कारण सम्पन्न हुन नसकेको आयोजना प्रमुख थाले बताए । भक्तपुरको सल्लाघारीदेखि देकोचासम्मको १६ सय ५४ रोपनी जग्गा एकीकरणपश्चात् किसानहरूलाई फिर्ता गर्ने तयारीमा छ । विवाद समाधानपछि करिब ६ महिनामा जग्गाधनीलाई जग्गा फिर्ता गर्ने जनाएको छ । जसमध्ये १७८ ब्लक र ३ हजार ५ सय २५ कित्ता जग्गा छन् । आयोजनाले उपभोक्ताको २ हजार २ सय ६७ कित्ता योगदान कट्टापछि फिर्ता गर्ने र १ सय १५ कित्ता जग्गा बिक्रीका लागि राखिने जनाएको छ ।"
एनसेलसँग कर नउठाउन अन्तरिम आदेश,काठमाडौं (कास) सर्वोच्च अदालतले एनसेलको कर विवादमा तत्काल कर असुल नगर्न सरकारका नाममा अन्तरिम आदेश जारी गरेको छ । न्यायाधीश प्रकाशकुमार ढुंगानाको इजलासले तत्काल कर विवादका विषयमा असुलउपरको प्रक्रिया अघि नबढाउन आदेश गरेको हो । आफूलाई कर निर्धारण गरिएको भनी एनसेल सर्वोच्च अदालत गएको थियो ।
वडा सदस्यको घरमा युवती मृत फेला,"धनगढी (कास) कैलालीको गौरीगंगा नगरपालिका३ का वडा सदस्य नीरज चौधरीको घरको कोठामा स्थानीय २३ वर्षीया सञ्चिता चौधरी मृत फेला परेकी छन् । वडा सदस्य नीरजको घरको कोठामा आइतबार बिहान युवती झुन्डिएको अवस्थामा फेला परेको कैलालीका डीएसपी प्रतीक विष्टले बताए । घटनास्थलमा मृतक झुन्डिएको कोठा बाहिरबाट बन्द र खुट्टा भुइँमा टेकेको अवस्थामा थियो । अनुसन्धान हुँदै छ । हत्या वा आत्महत्या भनेर अहिल्यै भन्न मिल्दैन, उनले भने । घटनाको अनुसन्धानका लागि प्रहरीले वडा सदस्यलाई नियन्त्रणमा लिएको छ ।"
फरार सूचीका अभियुक्त घरैमा,हेटौंडा (कास) विभिन्न मुद्दामा अदालतले सजाय फैसला गरे पनि प्रहरीलाई प्राप्त फरारको सूचीमा नाम भएकाहरू घरैबाट पक्राउ पर्न थालेका छन् । अदालतले फैसला कार्यान्वयन गराउन पठाउने सूचीमा नभेटिएका र फरार भनिएका अभियुक्त गाउँघरमै फेला पर्दा प्रहरी अधिकारीहरू छक्क परेका छन् । कर्तव्य ज्यान मुद्दामा कसुर प्रमाणित भएर २१ वर्ष ६ महिना कैद तोकिएका अभियुक्तलाई प्रहरीले गत सोमबार घरैबाट पक्राउ गर्यो । २१ वर्षदेखि फरार रहेको भनिएका मकवानपुरगढी८ का ७३ वर्षीय देवलाल रुम्बाको नाम फरारको सूचीमा थियो । २०५५ सालमा गाउँका एक व्यापारीको हत्या गरेको ठहर गर्दै जिल्ला अदालत मकवानपुरले २०५६ असार १६ उनलाई कैद सजाय फैसला गरेको थियो । यसैगरी सात वर्षदेखि फरार रहेको भनिएका डाँका मुद्दाका अभियुक्त हेटौंडा१६ का प्रेमबहादुर स्याङतानलाई पनि उनकै गाउँबाट गत बुधबार पक्राउ परे । २०७० असारमा गाउँमा डकैती गरेको कसुरमा जिल्ला अदालतले उनलाई ६ वर्ष कैद र २ लाख ६५ हजार जरिवानाको फैसला गरेको थियो ।
अनिश्चित बन्दै निर्वाचन,"(काठमाडौं)  प्रतिनिधिसभा विघटनसम्बन्धी सर्वोच्च अदालतमा विचाराधीन मुद्दा र नेकपाको आधिकारिकतासम्बन्धी विवाद टुंगो नलाग्दा वैशाखमा गर्ने भनिएको निर्वाचनको तयारी तथा कार्यक्रम प्रभावित हुन थालेका छन् ।निर्वाचन हुनेनहुने विषय सर्वोच्चको आदेशमा निर्भर हुन्छ । सर्वोच्चले निर्वाचनको आवश्यक तयारी रोक्न कुनै आदेश गरेको छैन । ठूलो धनराशि खर्चिएर तयारी गर्दा भोलि अदालतले निर्वाचन नहुने आदेश गरिदिए सबै शून्यमा पुग्ने अवस्था छ । एकातिर सर्वोच्चको आदेशमा भइरहेको ढिलाइ र अर्कोतिर सत्तारूढ दलमै कायम लफडाका कारण चुनावको वातावरण बनाउन सकिएको छैन, निर्वाचन आयोग स्रोतले भन्यो ।निर्वाचन सामग्री व्यवस्थापनका लागि अहिलेसम्म गरिसक्नुपर्ने टेन्डरका कामहरूमा आयोगले हात हाल्न सकेको छैन । आन्तरिक रूपमा निर्देशिका र नियमावली बनाउनेलगायत काम गरे पनि अरू धेरै काम अघि बढाउन नसकेको आयोग स्रोतले जनाएको छ । वैशाख १७ को निर्वाचनका लागि ८२ दिन मात्रै बाँकी छ । समयको हिसाबले आयोग दबाबमा छ । अबको दुई सातापछि सर्वोच्चले चुनावमा जाने निर्णय दियो भने पनि त्यो अवस्थामा आयोगले चुनाव गराउन सक्दिनँ भनेर हात उठाउनुपर्ने अवस्था आउँदैछ, आयोगका एक पदाधिकारीले भने, अर्कोतिर सत्तारूढ दल नेकपाको विवादले भद्रगोल स्थिति ल्याएको छ । त्यसले पनि चुनावमा जान दिँदैन । प्रतिनिधिसभा विघटनसम्बन्धी मुद्दामा अन्तिम निर्णय लिन अदालतले अझै डेढदुई साता लगाउने अनुमान छ । त्यस अवस्थामा फागुन पहिलो सातापछि मात्रै निर्वाचन हुनेनहुने टुंगो लाग्नेछ । निर्वाचनले अन्तर्राष्ट्रिय मान्यता पाउन पनि समयको चापले अप्ठ्यारो बनाउने अवस्था आउन थालेको ती आयुक्तले बताए । संयुक्त राष्ट्रसंघसहित विदेशी पर्यवेक्षकलाई कम्तीमा तीन महिनाअगाडि निम्तो गर्नुपर्छ, अनि मात्र उनीहरूले समयको व्यवस्थापन गर्न सक्छन्, नेपालमा टोली पठाउन सक्छन्, उनले भने, निर्वाचन हुनेनहुने अनिश्चितताले अहिलेसम्म विदेशी पर्यवेक्षकलाई खबर गर्ने अवस्था बनेको छैन । जतिसुकै राम्रो निर्वाचन भए पनि विदेशी पर्यवेक्षकले त्यसलाई राम्रो नभनिदिएसम्म निर्वाचनले अन्तर्राष्ट्रिय मान्यता नपाउने उनले उल्लेख गरे ।सत्तारूढ दल नेकपाभित्र कायम विवादका कारण आयोगले निर्वाचन प्रयोजनका लागि दल दर्ताको सूचना नै निकाल्न सकेको छैन । कारण हो एउटै नामको दल दर्ताका लागि आयोगमा आउन सक्ने दुई थरी निवेदन । आयोगले माघ १५ गतेबाट १५ दिनको समय दिएर दल दर्ताको सूचना निकाल्ने तयारी गरेको थियो तर त्यो रोकिएको रोकिएकै छ । आयोगमा १ सय ३१ वटा दल दर्ता छन् । तिनै दलमध्येबाट आगामी निर्वाचनमा भाग लिन चाहनेले आवश्यक प्रक्रिया र कागजात उपलब्ध गराएर आयोगले दिएको समयमा दल दर्ता गराउनुपर्छ । सत्तारूढ दल नेकपा पनि चुनावी प्रयोजनका लागि दर्ता हुनुपर्छ तर एउटै नामको दल दर्ता गराउन नेकपाकै दुई समूह आयोगमा आइपुग्ने निश्चित छ । आयोगले त्यो अवस्थामा हुने मुठभेडको आकलन गरेरै दल दर्ताको सूचना निकाल्न सकिरहेको छैन ।अहिलेकै अवस्थामा नेकपाको ओली वा दाहालनेपाल कुनै पनि पक्षलाई अलगअलग ढंगले दर्ता गर्न सकिने अवस्था छैन, आयोग स्रोतले भन्यो, दुवै समूह एक भएर आउनुपर्यो वा विभाजनको स्पष्ट दिशामा जानुपर्यो । नभए दल दर्ता कार्यक्रममा नेकपा छुट्नेछ । त्यसो हुँदा अघिल्लो निर्वाचनमा ६४ प्रतिशत मत ल्याएको सबैभन्दा ठूलो दललाई बाहिर राखेर चुनाव सम्भव होला ? भन्ने प्रश्न आयोगकै अधिकारीहरू गर्छन् । नेकपाको पुष्पकमल दाहाल र माधवकुमार नेपाल पक्षले दलको मान्यतासम्बन्धी दाबी गत मंगलबार आयोगमा पेस गरेका छन् तर आयोग त्यसमा प्रवेश गरिसकेको छैन ।निर्वाचनको अवधिमा दलको विवाद हेर्न मिल्ने गरी आयोगले राजनीतिक दलसम्बन्धी नियमावलीमा गरेको संशोधनलाई सरकारले राजपत्रमा प्रकाशित गरिदिएको छैन । अर्कोतिर विवाद प्रारम्भ भएको ३० दिनभित्र दाबी पेस गर्नुपर्ने ऐनको व्यवस्थालाई पनि सत्तारूढ पक्षले देखाइरहेको छ । आयोग यहाँनेर पनि चेपुवामा छ । आयोगले लिने कुनै पनि निर्णयले नेकपाको कुनै न कुनै पक्ष वा दुवै पक्षलाई असन्तुष्ट बनाउने अवस्था छ । त्यसले पनि चुनावी वातावरणलाई थप असहज बनाउने आयोगको आकलन छ ।पूर्वप्रमुख निर्वाचन आयुक्त भोजराज पोखरेल वैशाखको चुनावका लागि अहिलेको सबैभन्दा ठूलो चुनौती सत्तारूढ दलभित्रको झगडालाई देख्छन् । अर्कोतिर अदालतले के आदेश गर्छ र कहिले गर्छ, त्यसले पनि चुनावको अवस्था निश्चित हुने उनी बताउँछन् । सत्तारूढ दल मिलेरै आएको अवस्थामा निर्वाचनका केही कार्यक्रमलाई छोट्याएर पनि चुनावको सम्भावना रहला तर अहिलकै अवस्थामा चुनाव मुस्किल हुन्छ, उनले भने, सत्तारूढ दल एउटै नामबाट निर्वाचनमा जान नसक्ने र छुट्टाछुट्टै दलका रूपमा पनि आइनसकेको स्थिति चुनावको ठूलो चुनौती हो ।आयोगले माघ १६ मा नेकपाका दुवै पक्षलाई सँगै राखेर छलफल गर्न खोजे पनि दाहालनेपाल पक्ष अनुपस्थित भएपछि विफल भएको थियो । त्यसयता दुवै पक्षलाई साथमा राख्ने प्रयास गरेको देखिँदैन । अहिले नेकपा एकै भएर चुनावमा जान सक्ने अवस्था कुनै कोणबाट देखिएको छैन । समग्रमा नेकपाको विवाद नै टाउको दुखाइको विषय बनेको छ, विभाजनको प्रक्रियामा पसे पनि त्यसले कम्तीमा डेढदुई महिना लिन्छ । अर्कोतिर सरकार पक्ष चुनाव गराउन र अर्को पक्ष चुनाव हुन नदिन उद्यत रहेकाले झन् अप्ठ्यारो अवस्था छ, आयोग स्रोतले भन्यो, सत्तारूढ दलभित्र मात्रै होइन, अन्य दलमा पनि चुनावलाई लिएर कायम दुई थरी विचारले चुनावको वातावरण बन्न दिएको छैन ।राजनीतिक दलबीच कायम विभाजनको मानसिकताले चुनावलाई लिएर सुरक्षा चुनौती पनि बढ्ने आकलन आयोगको छ । एक आयुक्तका अनुसार सर्वोच्चको आदेशमा भएको ढिलाइ, नेकपाभित्रको विवाद, अन्य दलभित्र पनि निर्वाचनलाई लिएर फरकफरक धारणा, निर्वाचनको अन्तर्राष्ट्रिय मान्यता, समयको चाप, सुरक्षा चुनौती, मतदाताको सहभागितामा आउन सक्ने कमीलगायत कयौं कारणले वैशाखमा चुनाव नहुने वातावरण बनाउँदै लगेको छ ।पूर्वप्रमुख निर्वाचन आयुक्त पोखरेलले चुनाव हुन सक्नेनसक्ने वा चुनाव भए त्यसले निम्त्याउने जटिलतालगायत विषयमा आयोगले विश्लेषण गर्नुपर्ने सुझाए । जटिलताहरूको अध्ययन र विश्लेषण नगरी चुनाव गराउने विषय मात्रै सोच्दा त्यसले अपेक्षित परिणाम नदिन सक्छ । आयोगले त्यसतर्फ विचार पुर्याएर आवश्यक निर्णय लिन सक्नुपर्छ, उनले भने, आयोगले चुनाव गराउन सक्दिनँ भन्ने बेला त भइसकेको छैन तर अवस्थाको विश्लेषण गर्दै जानुपर्छ । जटिलतालाई व्यवस्थापन नगरी निर्वाचनमा जाँदा त्यसले पार्न सक्ने असरहरूको विषयमा आयोगले राम्ररी मूल्यांकन गर्दै जानुपर्छ । चुनाव हुन नसक्ने अवस्थामा त्यो पनि आयोगले भन्न सक्नुपर्छ । सरकारले २०६४ जेठमा संविधानसभा निर्वाचन गराउने घोषणा गरेको थियो तर त्यसका लागि सरकारबाट आवश्यक तयारी पूरा नगरिँदा आयोगले २०६३ चैत ३० मा आएर चुनाव गराउन नसकिने भनेको उदाहरणसमेत रहेको पोखरेलले सुनाए । अर्का पूर्वप्रमुख निर्वाचन आयुक्त अयोधीप्रसाद यादवले पनि सरकारमा रहेकै पार्टीभित्रको गम्भीर समस्याले राजनीतिक अस्थिरता बढाएको बताए । आयोगले नेकपालाई पूर्वअवस्थामा राखेको छ, आयोगको निर्णय आफ्नो ठाउँमा छ तर उनीहरूबीच दूरी बढेको छ, उनले भने, आयोग कर्तव्यविमूढ अवस्थामा पुगेको छ । राजनीतिक समस्याको समाधान आयोगले मात्रै दिन सक्दैन, दलहरूले नै दिनुपर्छ । उनले प्रतिनिधिसभा विघटनपछिको अवस्थामा एकाएक राजनीतिक सुनामी आएको बताए । पोलिटिकल जिकज्याक छ, सबै दल चुनावलाई लिएर आन्तरिक रूपमा विभाजित देखिएका छन्, उनले भने, कुनै पनि दलमा अहिलेको गतिरोधलाई लिएर साझा दृष्टिकोण छैन । यस्तो अवस्था चुनावका लागि चुनौतीपूर्ण हुन्छ । प्रमुख निर्वाचन आयुक्त दिनेशकुमार थपलियाले निर्वाचनका लागि चाहिने राजनीतिक वातावरण र समयको चापप्रति आयोग सचेत र संवेदनशील रहेको बताए । विगतमा ८४ दिनको अवधिमा पनि निर्वाचन सम्पन्न गरेको अनुभव आयोगसँग रहेकाले समयको हिसाबले अझै पनि निर्वाचन सम्भव रहेको उनले उल्लेख गरे ।"
दलहरू हेर्ने जिम्मा आयुक्त भण्डारीलाई,"काठमाडौं (कास) निर्वाचन आयोगले पाँच जना आयुक्तहरूको कार्यविभाजन नयाँ ढंगले गरेको छ । नवनियुक्त आयुक्त रामप्रसाद भण्डारीलाई राजनीतिक दलसम्बन्धी विषयको जिम्मेवारी दिइएको छ । दलको दर्ता, दलमा आउने विवादलगायत विषयलाई उनले हेर्नेछन् । भण्डारी कानुनी पृष्ठभूमिका हुन् । यसअघि उक्त विषयको जिम्मेवारी आयुक्त ईश्वरीप्रसाद पौडेलको थियो । त्यस्तै, अर्का नवनियुक्त आयुक्त जानकी तुलाधारलाई लैंगिक तथा समावेशी र सूचना सञ्चारलगायतको जिम्मेवारी दिइएको छ । गत बुधबार दुई जना नयाँ आयुक्तले पदभार ग्रहण गरेपछि यसअघि तीन आयुक्तको जिम्मेवारीमा रहेका विषयगत जिम्मेवारी पाँच जनामा बाँडिएको हो । यसबाहेक प्रमुख निर्वाचन आयुक्त दिनेशकुमार थपलियाले वैदेशिक सम्पर्क, जनशक्ति र आयोगका बैठकसम्बन्धी विषय हेर्नेछन् । आयुक्त नरेन्द्र दाहालले मतदाता नामावलीलगायत विषय तथा आयुक्त पौडेलले कानुन तर्जुमा र निर्वाचन सुरक्षाको विषयको कार्यजिम्मेवारी पाएका छन् । आयोग बैठकले गरेको निर्णयअनुसार यो सामान्य विषयगत कार्यविभाजन मात्रै रहेको एक जना आयुक्तले बताए । कुनै पनि विषयको अन्तिम निर्णय सिंगो बैठकबाटै हुने गरेको उनको भनाइ छ ।"
सभामुखको रिटमा अन्तरिम आदेश दिन अस्वीकार,"(काठमाडौं)  संवैधानिक निकायमा गत साता नियुक्त पदाधिकारीहरूलाई तत्काल कामकारबाही गर्न नदिनु भन्ने सभामुख अग्निप्रसाद सापकोटाको मागलाई सर्वोच्च अदालतले अस्वीकार गरेको छ । आइतबार न्यायाधीश प्रकाशकुमार ढुंगानाको इजलासले सभामुखको मागअनुसार अन्तरिम आदेश दिन अस्वीकार गरेको हो । सर्वोच्चले संवैधानिक पदाधिकारीको सिफारिस र नियुक्ति गर्नुको आधार पेस गर्न संवैधानिक परिषद्का पदाधिकारीलगायत माथि आदेश जारी गरेको छ । मुद्दालाई प्राथमिकता दिई अग्राधिकार पनि तोकेको छ । संवैधानिक पदाधिकारी सिफारिस गर्दा आफ्नो संवैधानिक हक हनन भएको दाबीसहित सभामुख सापकोटाले त्यसको बदर हुनुपर्ने माग राखी सर्वोच्चमा निवेदन दर्ता गराएका थिए । सभामुख सापकोटाले पदाधिकारीहरू सिफारिस र नियुक्ति गर्ने क्रममा कुनै न कुनै भूमिकामा रहेका राष्ट्रपतिको कार्यालय, प्रधानमन्त्री केपी शर्मा ओली, प्रधानन्यायाधीश चोलेन्द्रशमशेर जबरा, राष्ट्रिय सभाका अध्यक्ष गणेशप्रसाद तिमिल्सिना लगायतलाई विपक्षी बनाएका थिए ।"
विपद्मा परेकाको बिल्लीबाठ नहोस्,"गत मनसुनमा बाढीपहिरोबाट घरबारविहीन भएकाहरूले अहिलेसम्म दुःखसुख जीवन गुजारिहेका छन् । सिंगै वर्षायाममा मात्र होइन, यो जाडोमा पनि उनीहरू केवल पालमुनि रात कटाइरहेका छन् । एकाधबाहेकका पीडितले आफैं बन्दोबस्त गर्न सकेका छैनन् । तैपनि, पीडितको सुरक्षित बसोबासका लागि सहयोग गर्नुपर्ने सरकारले लामो समय यो या त्यो नामको प्रक्रियाकै अलमलमा बितायो । मनसुनजन्य विपद् प्रभावित निजी आवास पुनर्निर्माण तथा पुनःस्थापना अनुदान कार्यविधि समयमै पारित हुन नसक्दा खास लाभग्राही परिवार यकिन गरिएकै छैन । यही कारण, पीडितले कहिलेसम्म सहयोग पाउँछन्, टुंगो छैन । सरकार यही शैलीमा अघि बढ्ने हो भने आउँदो वर्षामा पनि पीडितहरू पालमुनि नै बस्न बाध्य हुनुपर्नेछ । तसर्थ, सरकारले अभरमा परेका आफ्ना नागरिकलाई अझै चरम बेवास्ता गरिरहनु हुँदैन । थप प्रक्रियागत कार्यहरू अविलम्ब टुंग्याएर सक्दो छिटो विपद्मा घरबार गुमाएकालाई सहयोग गर्न थाल्नुपर्छ । कतिसम्म भने, राष्ट्रिय विपद् जोखिम न्यूनीकरण तथा व्यवस्थापन प्राधिकरणले तयार गरेको फाइल मन्त्रिपरिषद्, गृह र अर्थ मन्त्रालयमा घुमाउँदाघुमाउँदै कार्यविधि पारित गराउनै पाँच महिना लागेको थियो । त्यही भएर, पीडितको नामावली संकलन गर्न गत ११ गते मात्रै सबै जिल्ला प्रशासन कार्यालयलाई पत्राचार गरिएको छ । जिल्ला प्रशासनलाई स्थानीय तहको सहयोगमा लगत संकलन गर्न निर्देशन दिइएको छ । यही प्रक्रियागत अलमलकै कारण, सुरक्षित बसोबासका लागि स्थान छनोटसमेत भैसकेको छैन । जबकि, क्षतिग्रस्त आवासलगायतका भौतिक पूर्वाधारहरू निर्माणका लागि सरकारलाई विश्व बैंकबाट सहयोग मिलिसकेको छ । विश्व बैंकले करिब ६ अर्ब रुपैयाँ सहयोग दिने सहमति जनाएकोमा त्यसको आधा जति रकम सरकारलाई प्राप्त भइसकेको छ । बजेट प्राप्त भैसक्दा पनि रकम वितरणमा यसरी विलम्ब हुनु सरकारी ढिलासुस्तीको चरम नमुना हो । सम्बद्ध सरकारी अधिकारीहरूले पीडितहरूको दुःखबोध गर्न किन सक्नुपर्छ भने, महिनौंसम्म सम्पूर्ण परिवारले पालमुनि जीवन गुजार्नु भनेको बिदा मनाउन अर्थात् सुखविलासका लागि कहीँ गएर अस्थायी शिविर बनाएर बस्नुजस्तो होइन । कमसल पालमुनि वर्षामा पानी चुहिन्छ, हिउँदमा शीत खस्छ । र, त्यहीँ बालबच्चा, वृद्धवृद्धादेखि बिरामी र सुत्केरीसम्मले रात कटाउनुपरिरहेको छ । तैपनि, नागरिकको यस्तो कष्टपूर्ण जीवनलाई सरकारले सहज बनाउन कत्ति पनि हतारो नदेखाउनु विडम्बनापूर्ण छ । पीडितलाई प्रक्रिया होइन, परिणामको मतलब हुन्छ । उनीहरूले जति चाँडो सरकारबाट सहयोग रकम प्राप्त गर्छन््, त्यति नै छिटो आफ्नो घर बनाउन सक्छन् । त्यसैले, सरकारले सक्दो चाँडो निजी घर बनाउन उपलब्ध गराउने भनिएको रकम जिल्लाजिल्लामा पठाउन सुरु गर्नुपर्छ । यसको मतलब प्रक्रियालाई पन्छाएर अघि बढ्नुपर्छ भनिएको होइन, तर यसैमा अलमलिएर परिणाम प्राप्त गर्ने समयलाई भने पन्छाइरहनु हुँदैन । प्रक्रियाका लागि प्रक्रियाभन्दा पनि व्यवस्थित, नियोजित तथा त्रुटिरहित नतिजाका लागि प्रक्रिया पछ्याइनुपर्छ, जुन झट्टै पनि हुनुपर्छ । गृह मन्त्रालयका अनुसार एक वर्षयता भारी वर्षाका कारण झन्डै एक हजार र पहिरोका कारण साढे सात सयभन्दा बढी परिवार प्रभावित छन् । गत वर्षायाममा सिन्धुपाल्चोक, सुर्खेत, बाजुरा, अछाम, बझाङ, दैलेख, बैतडीलगायतका जिल्ला बाढीपहिरोबाट बढी प्रभावित देखिएका छन् । गत पुस अन्तिम साता गृहमन्त्रीको अध्यक्षताको विपद् जोखिम कार्यकारी समिति बैठकले पारित गरेको कार्यविधिमा निजी आवास निर्माण, घडेरी खरिद र पुनर्वासका मापदण्ड एवं अनुदान सम्झौतासम्बन्धी विषय उल्लेख छन् । कार्यविधिअनुसार लाभग्राहीले घर पुनर्निर्माणका लागि हिमाल, पहाड र तराईमा क्रमशः ५, ४ र ३ लाख अनुदान किस्ताबन्दीमा पाउनेछन् । टेन्ट वा छाप्रामा बसेका पीडित परिवारलाई लाभग्राही सूचीमा परेपछि अस्थायी आवास बनाउन दुई किस्ता गरेर प्रतिपरिवार ५० हजार उपलब्ध गराइनेछ । र, तिनले स्थायी घर बनाउन रकम पाउनेछन् । तर लाभग्राहीको लगत विवरण प्राप्त नभई कार्यविधि कार्यान्वयन गर्न सकिने स्थिति छैन । कार्यविधिअनुसार लगत प्राप्त भएपछि आवास निर्माणका लागि प्राधिकरणले जिल्ला विपद् व्यवस्थापन कोषमा रकम उपलब्ध गराउनेछ । विगतमा बाढीपहिरो पीडितको उद्धार र राहतमा मात्र राज्यले ध्यान दिने गरेकामा अब घर नै बनाउन पनि सघाउने गरी नीतिगत व्यवस्था हुनु आफैंमा सकारात्मक पक्ष त हो, तर सहयोग रकम उपलब्ध गराउन पनि बेलैमा जोड दिनुपर्छ । विपद्का घटना भएकै बखतदेखि व्यवस्थित तथ्यांक राख्न थालिएको भए, अहिले को लाभग्राही हो, को होइन भनेर छुट्याउन समय लाग्ने नै थिएन । तसर्थ, सरकारको समग्र कार्यशैलीमै सुधार आवश्यक छ ।"
आधिकारिकताको विवाद र निर्वाचन आयोग,"पार्टी भनेको पार्टीको अध्यक्ष मात्र हो वा सिंगै पार्टी पंक्ति ? पार्टी निर्णय भनेको अध्यक्षको एकल निर्णय हो कि बहुमतको ? निर्वाचन आयोगका लागि अहिलेको यक्षप्रश्न हो, यो । नेकपा ओली समूहले जहाँ पार्टी अध्यक्ष र महासचिव हुन्छन्, त्यही मूल पार्टी हो भन्ने तर्क गरिरहेका छन् । अनि आयोग भने दुवै अध्यक्ष रहेको पार्टी नै नेकपा हो भनिरहेको छ । यी कस्ता तर्क हुन् ? तर्क हुन् कि कूर्तक ? बुझ्न सकिएको छैन । पार्टी पद्धतिमा व्यक्ति गौण हुन्छ । पार्टीका पदाधिकारीहरू आउँछन्, जान्छन् तर पार्टी सधैं रहिरहन्छ । प्रधानमन्त्री ओली र दाहाल भोलिका दिनमा नरहन पनि सक्छन् तर नेकपा हिजो पनि थियो, आज पनि छ र भोलि पनि रहिरहन्छ । कुनै अध्यक्ष वा महासचिव नहुनासाथ पार्टी नै रहँदैन भन्ने ओली पक्षको तर्क र आयोगको कामसँग सहमत हुन सकिने ठाउँ छैन । नेकपाको केन्द्रीय कार्यसमिति ४४१ जनाको छ । अध्यक्ष र महासचिव एकातिर अनि बाँकी ३३९ केन्द्रीय सदस्य अर्कोतिर भए मूल पार्टी कसलाई मान्ने ? के दुई व्यक्ति पार्टीको मूल अनि ३३९ जनाको कुनै अर्थ नहुने ? यस्तो पनि व्याख्या हुन्छ ? यसर्थ जता पार्टीको अध्यक्ष र महासचिव त्यही नै मूल बाँकी बहुमत सदस्य जता भए पनि त्यसको अर्थ हुँदैन भनेर आयोगले मान्यता बनाएमा, त्यो आयोगको ठूलो भूल हुनेछ र अदालतले त्यसलाई ठाडै बदर गर्नेछ । अब प्रश्न उठ्छ ओली, दाहालमध्ये कसलाई आयोगले मूल पार्टी ठान्ला? कसलाई सूर्य चिह्न देला ? बहुमतअल्पमतको निर्धारण कसरी र कुन आधारमा होला ? आयोगले नेकपाको ४४१ केन्द्रीय सदस्यलाई मान्यता दिइसक्यो । अब उनीहरूलाई आयोगमा बोलाएर जसको पक्षमा बहुमत पुग्छ, आधिकारिक पार्टी र चुनाव चिह्न उसैलाई दिँदा हुन्छ । यस आधारमा ६२ प्रतिशत केन्द्रीय सदस्य रहेको दाहालनेपाल समूह नै नेकपाको मूल पार्टी बन्छ र उसैले सूर्य चिह्न पाउँछ । यो नै अहिलेसम्म निर्वाचन आयोगले बनाएको परिपाटी हो । जसमा दायाँबायाँ हुनासाथ आयोगको निष्पक्षतामा प्रश्न उठ्नेछ । गोपाल देवकोटा, गोकर्णेश्वर८, जोरपाटी"
सडक सरकारका लागि होइन,"शुक्रबार सरकार समालिरहेको नेकपाको एउटा गुटले सत्ताको दुरुपयोग गरी शक्ति प्रदर्शन गर्यो । पाँच वर्ष शासन गर्न स्पष्ट म्यान्डेट पाएको नेकपाको एकीकरण लामो समय टिक्छजस्तो लागेको थिएन । तर, यो हदसम्म नेताहरू गिर्लान् भन्ने कल्पना गरिएको थिएन । संविधानले नदिएको अधिकार म सँग छभनेर जबर्जस्ती संसद् विघटन गरेका प्रधानमन्त्री केपी शर्मा ओलीले सडकमा मानिस उतार्न प्रतिस्पर्धा गरिरहेका छन् । विपक्षी दलहरू सडकमा आउनुनौलो विषय होइन तर यहाँ उल्टो भइरहेको छ । सत्तारूढ पार्टीका नेताहरू दुइटा गुट बनाएर पालैपालो सर्वसाधारणलाई दुःख दिइरहेका छन् । आमहडताल, बन्द वा शक्ति प्रदर्शन जे भने पनि दुःख जनताले नै पाइरहेका छन् । यी गुटैपिच्छेका प्रदर्शनले कोरोना महामारीको भुमरीमा पिल्सिरहेको जनजीवन झन् अस्तव्यस्त बन्न थालेको भान हुँदै छ । आमहडताल गर्नेहरू आलिसान गाडीमा हात हल्लाउँदै हुइँकिरहेका थिए भने शक्ति प्रदर्शनका नाइकेहरू सरकारी सुविधाको पूरापूर दुरुपयोग गरेर रातो कार्पेटमा सवार भइरहेका थिए । नेकपाभित्रको विवादले संविधानै संकटमा परिरहँदा विपक्षी दलहरू पनि प्रभावकारी देखिएका छैनन् । सत्ता र प्रतिपक्ष दुवैको भूमिका सत्ताधारी पार्टीका गुटहरूले समालिरहेका छन् । जनप्रदर्शनका नाममा मेचीमहाकालीबाट मानिस ल्याएर तमासा देखाउनुभन्दा सरकारले आफ्नो दैनिक कार्य सुव्यवस्थित रूपले गरे जनमत स्वतः बढ्थ्यो ।सरकार पक्षआफूले गरेका राम्रा काम जनतालाई बुझाउन आमसभा गरेको हास्यास्पद तर्क दिइरहेछ । के सरकारले भारतद्वारा अतिक्रमित लिपुलेक, लिम्पियाधुरालगायतको भूमि फिर्ता ल्याउने प्रयास गर्दा वाहवाही कमाएको थिएन ? सबै दल, संघसंस्था, देशविदेशमा रहेका सर्वसाधारणदेखि सारा विश्वले समर्थन गरेको होइन ? के त्यसका लागि आमसभा चाहिएको थियो ? थिएन । राम्रो कार्य गरेको व्यवहारले देखाउँछ,आमसभा तमासा मात्रै हो । तराईपहाडका जिल्लाबाट ओसारिएका मानिसलाई चिसो सडकमा दिनभर रिंगटा लाग्नेगरी उभ्याएर भाषण सुनाउनु नै शक्ति प्रदर्शन हो ? कुन अर्थमा शक्ति हो, यो ? अतः आपसी विवाद एकापसमै समाधान गरी संविधानप्रदत्त अधिकार मात्रै प्रयोग गरेर देशविकास गर्नसके सबैको भलो हुन्थ्यो । नेपाली राजनीतिको पर्याय नै अस्थिरता बनेको अवस्थामा स्थायी सरकार आयो भनेर आशावादी रहेका जनतालाई फेरि नेताले आफ्नो हैसियत देखाएका छन् । शिवप्रसाद घिमिरे, बानेश्वर, काठमाडौंविश्वका कुनै पनि मुलुकमा सरकार सडकमै आएर जनप्रदर्शन गरेको सायदैभेटिएला । तर, हाम्रीले गत हप्ता त्यस्तो देख्नुपर्यो । सत्तारूढ दलका नेता, कार्यकर्ता होइनन् स्वयं प्रधानमन्त्री नै दिनहुँ सडकमा आएर अरूलाई सत्तोसराप गर्न लालायित छन् । आफ्नो कार्यालय सिंहदरबार जान नसक्ने प्रधानमन्त्री ओली यसरी सडकमा ओर्लिरहनुको एउटै उद्देश्य देखिन्छ पूर्वसहकर्मीहरूलाई सराप्नु । जो चोर उसैको ठूलो स्वर भनेझैं हुँदा खाँदाको संसद् विघटन गरेर सडकमा मानिस उतार्नलाजसरम नभएकाले मात्र सक्छ, जुन ओलीले गरिरहेका छन् । सत्तामा बसेर देशको ढुकुटीका दाईं हालेर भत्ता दिँदै बलजफ्ती मानिस ओसार्ने कार्य ओलीले गरिरहेका छन् । यसरी ल्याइएकाहरूलाई देखाएर आफ्नो पक्षमा लाखौं मानिस छन् भनिरहेका छन् । दाहालनेपालको पक्षमा साँघुरो गल्लीमा दुईचार हजार मान्छे जम्मा हुने गरेका छन् भन्दै प्रधानमन्त्री ओलीले त्यसैलाई आधार मानेर पार्टीको आधिकारिकता दाबी गरिरहेका छन् । जबकि पार्टीको आधिकारिकता कसले पाउने भन्ने मुद्दा निर्वाचन आयोगमा विचाराधीन छ । सरकारले प्रतिपक्षसँग सवालजवाफ गर्ने थलो संसद् हो तर ओलीले त्यो थलोमा डोजर लगाए । संसद्मा उभिन नसकेर भत्काउने अनि नयाँ जनादेशबाट पुनः त्यही थलोमा जान देऊ भन्दै हिँड्नुबच्चा रुन्चे निस्कियो भनेर हत्या गरी फेरि अर्को बच्चा जन्माउन खोज्नु जस्तै हो । दुइटा दल मिल्दा नपुगेको दुईतिहाइ एक्लैले पुर्याउँछु भन्नु पनि मध्यदिनमा देखिने सपनासिबाय केही होइन । अहिलेसम्मको परिस्थिति हेर्दा आगामी वैशाखमा निर्वाचन हुन्छ भन्ने आधार छैन । निर्वाचन नै भइहाले पनि कुनै एक दलले नेकपाको जस्तो बहुमत प्राप्त गर्न सक्दैन । प्रधानमन्त्री ओलीले देश निर्वाचनमा गयो भन्दैमा निर्वाचन हुने होइन । एउटा दल मात्रै दौडिएर निर्वाचन हुँदैन । सरकारले यसरी सडकनै ठप्प पारेर जनतालाई सास्ती दिनु लोकतान्त्रिक व्यवस्थाको परिधिभित्र पर्दैन । सडक प्रतिपक्षका लागि हो,सरकारका लागि होइन । सरकारले जेजे गर्नु छ, त्यो संसद्बाट मात्र सम्भव हुन्छ । भइरहेको घर भत्काएर नयाँ घर बनाउन सहयोग गरिदेऊ भन्दै रोइलो गर्नु नौटंकीभन्दा अरू केही होइन । सुजन देवकोटा, पालुङ्टार४, गोरखा"
श्रीपेचसपना र मार्क्सवादी हिन्दुत्व,"कुन कुनामा छन् लोकतन्त्रवादी ?देशको राजनीति बहुल विचारको रंगभूमिबाट कम्युनिस्ट गुटहरूबीच अहं तुष्टिको रणभूमिमा अनुवाद भएको छ । केही कुरा प्रस्ट छन् । ओली र उनको अहंकारी राजनीतिको पनि धेरै दिन बाँकी छैन । तर, उनी जसरी पनि सत्ता नछोड्ने तयारीमा छन् । यो छिनाझपटीको पटाक्षेपअघिको सम्भावित राजनीतिक अनिश्चितता भने भयावह छ । संवैधानिक इजलासले प्रतिनिधिसभा विघटनको निर्णयलाई कदाचित् सदर गर्यो भने पनि वैशाखमा संघीय संसद्को चुनाव हुने सम्भावना, कैयौं कारणले, लगभग छैन । ओलीको मनसाय चुनाव गराउने पनि छैन । संसद् पुनःस्थापना हुँदा पनि ओलीको बहिर्गमनको प्रकृति कस्तो हुन्छ, त्यो निश्चित छैन । एउटा कारण, यसमा भूराजनीति असाध्यै नराम्ररी गिजोलिएको छ । कथम् चुनाव भयो भने त्यो निष्पक्ष नहुने धेरै आशंका छ ।मूल कुरा, यतिखेर सरकारमा, सरकारको मुख्य विरोध गर्दै सडकमा नाराजुलुस निकाल्नेमा र हतियार लिएर जंगलबाट गुरिल्ला युद्ध गर्ने सबै मोर्चामा भिन्नभिन्न रङका कम्युनिस्टहरू नै छन् । एजेन्डा र राजनीति उनीहरूकै कब्जामा छ । त्यस अतिरिक्त, राजतन्त्र र हिन्दु राष्ट्र फिर्ता गर्ने एजेन्डा बोकेका प्रतिगामीहरूको चहलपहल बढेको छ । यी सबै राजनीतिक खिचातानी र तर्कवितर्कमा, चिन्ता र चिन्तनको केन्द्रविन्दुमा मुलुकको लोकतन्त्रको भविष्य छैन । वास्तविक लोकतन्त्र स्थापनाको मुद्दा नागरिक आन्दोलनका एकाध अगुवाहरूको मुखबाट कहिलेकाहीँ मात्र सुनिन्छ । शुद्ध कम्युनिस्ट पार्टी बनाउने सडकदेखि सिंहदरबारसम्म ढाकेको, अन्तर्यमा लोकतन्त्रविरोधी कम्युनिस्ट दीक्षाको कोलाहलले त्यो मसिनो आवाजलाई खाइदिएको छ ।वास्तवमा, यो सिंगो आन्दोलनमा लोकतन्त्रवादी शक्ति र आवाज पूर्णतः छायामा परेका छन् । आफूलाई लोकतन्त्रवादी भन्ने प्रमुख प्रतिपक्षी दल नेपाली कांग्रेस शीतनिद्रामा छ । यसका प्रमुख नेताका केही नातेदार र लाभदाताहरूलाई केपी ओलीकै निगाहमा नियुक्ति दिलाएका कारण सिंगो कांग्रेस कम्पास हराएको नाविकजस्तो भएको छ । मुलुकमा लोकतन्त्र पक्षधर आवाज निकाल्ने समर्पित अर्को शक्ति उपस्थित नदेखिएका बेला कांग्रेसले मुलुक गम्भीर राजनीतिक संकटउन्मुख भएको अनुभूति गर्न नसक्नु र संकटापन्न लोकतन्त्र बचाउने आवाज पनि उठाउन नसक्नुको मूल्य मुलुक एवं सो दल दुवैले चुकाउनुपर्ने देखिन्छ । प्रस्ट के भएको छ भने, ओली वा दाहालमार्का कम्युनिस्ट जोसुकैले सरकार चलाए पनि लोकतन्त्र, स्वतन्त्र विचार र संविधानवाद पहिलो सिकार बन्ने पक्का छ । यस्तो बेला लोकतन्त्रवादीहरूको स्वर कतै नसुनिनु मुलुकको लोकतान्त्रिक भविष्यका लागि शुभसंकेत बिलकुलै होइन ।"
बदलिँदो भूराजनीति र भुटानी शरणार्थी,"भूराजनीतिक संवेदनशीलता बदलिँदो भूराजनीतिक परिदृश्यमा शरणार्थी समस्याले सामरिक आयामको रूप र आकार लिँदै छ । अनेक भूराजनीतिक र सुरक्षा संवेदनशीलताको चेपुवाका माझ शरणार्थीलाई मानवीय आधारमा आश्रय दिने नेपाल र पुनर्वासमा गएका शरणार्थीको प्रश्न नेपालका लागि अझै पेचिलो विषय बन्दै छ (कान्तिपुर सम्पादकीय, २०७७ मंसिर ८) । पुनर्वासको आश्रय दिने मुलुकसमेत शरणार्थी समस्यामा तानिने सम्भावना बढ्दै गएको छ । बसोबास गराइएका भुटानी नागरिकहरूले कुनै विन्दुमा गएर आफ्नो पुर्ख्योली थातथलो खोज्नेछन् । उनीहरूलाई वंशजको ख्याल आउनेछ । यस्तै निर्वासनको समस्याका कारण हिमालय क्षेत्र अशान्त र तनावपूर्ण हुँदै जाँदा पुनर्वास गराउने मुलुकहरूको भूराजनीतिक स्वार्थ शरणार्थीमार्फत प्रयोग नहोला भन्न सकिँदैन । नबिर्सौं, भूराजनीतिमा कुनै मूल्य, मान्यता, दया, करुणा, विचार, प्रजातन्त्र र मानव अधिकारभन्दा पनि खालि आफ्नो हित र स्वार्थ मात्र हुन्छ । मोरङको पथरी र झापाको बेलडाँगीमा रहेका बाँकी भुटानी शरणाथीहरूलाई एकै स्थानमा राखेर कडा सुरक्षा दिनुपर्ने अवस्था उत्पन्न भैरहेको छ । अन्यथा देशमा विकसित भएको रजानीतिक तरलता र संस्थागत रिक्तताका बीच भुटानी शरणार्थीमाथि शक्तिराष्ट्रहरूको चलखेल बढ्न सक्ने देखिन्छ । हिमालय क्षेत्रको दक्षिणमा पर्ने मुलुकहरूमा अशान्ति, अनिश्चितता र अस्थिरता बढ्दो छ । बढी फल्ट लाइन र फ्लास प्वाइन्ट यसै क्षेत्रमा पर्छन् । भुटानका दोकलाम र पङ्डा गाउँ, भारतका गलवान र लद्दाख, नेपालका कालापानी (दार्चुला) र नाम्खा गाउँ (हुम्ला) सीमा विवादको केन्द्रमा छन् । निकट भविष्यमा शरणार्थीहरू समस्याका रूपमा यसै क्षेत्रमा थप उजागर भएर आउन सक्छन् । त्यसैले शरणार्थीको सम्मानपूर्वक सुरक्षाका साथ घरफिर्तीको अडान नै दीर्घकालीन दिगो समाधान हो । स्थानीय बसोबास शरणार्थीको समस्या समाधानको विकल्प हुन सक्दैन । तेस्रो मुलुकको पुनर्वास अन्तरिम समाधान हो । बुझ्नुपर्ने के छ भने, पुनर्वास वा स्थानीय बसोबास गराउने भनेको द्वन्द्वको बीजारोपण मात्र हो । कुनै दिन यसले भूराजनीतिक अप्ठ्यारो निम्त्याउन सक्छ । पहाडी उचाइका लागि उपयुक्त ठानी गठन गरिएको स्पेसल फ्रन्टियर फोर्स (एसएफएफ) लाई भारतले चीनसँगको सीमा विवादमा प्रयोग गर्दा गत अगस्टमा तिब्बती लडाकु तेन्जिङ निमा मारिए । एसएफएफ तिब्बती शरणार्थीहरूको पारामिलिटरी (अर्धसैनिक ग्रुप) मानिन्छ । सैनिक सम्मानसाथ भएको अन्तिम संस्कारमा तेन्जिङलाई भारतीय र तिब्बती झन्डाहरू ओढाइएका थिए । भारतीय सत्तारूढ दलका सदस्य एवं भाजपा महासचिव राममाधव त्यो शवयात्रामा सहभागी थिए (रोयटर्स, १६ सेप्टेम्बरÙ फाइनान्सियल टाइम्स, २२ सेप्टेम्बर २०२०) । सीमा विवादमा तेन्जिङको सहभागिता र उनीप्रति श्रद्धाञ्जली शैलीले भूराजनीतिको नयाँ दिशा र गतिशीलतालाई अर्थ्याउँछ । विदेशी शरणार्थीको बढ्दो उपस्थिति, विदेशीको चासो र चिन्ताले हिमालय क्षेत्र नै अशान्त बन्नु, बृहत् भूराजनीतिक परिवेशमा भारत र चीनको बढ्दो भूमिका र मतभिन्नता अनि विवाद शुभसंकेत हैन । साना राज्यहरूको शक्ति क्षयीकरण, फितलो र निहित स्वार्थवशको शासन पद्धतिका कारण हिमालय क्षेत्रवरिपरि रहेका संवेदनशील स्थानहरू कति बेला कहाँ फुट्ने वा दन्किने हुन्, भन्न सकिन्न । तेन्जिङको शवयात्रामा सहभागीहरूले तिब्बती झन्डा बोक्नुले विभिन्न देशमा छरिएका तिब्बतीहरूबारे चीनलाई उच्च सतर्कता अपनाउन सन्देश दिएको छ । हालै अमेरिकाको विदेश मन्त्रालयले तिब्बतका बारेमा राजदूतस्तरको संयोजक नियुक्ति गर्नुका साथै तिब्बतसम्बन्धी अन्य राजनीतिक पहल पनि थालेको छ । सोह्र वर्षमा पहिलोपटक तिब्बतको निर्वासित सरकारका प्रतिनिधिलाई निवर्तमान अमेरिकी राष्ट्रपति ट्रम्पले ह्वाइट हाउसमा गरेको स्वागतले यस क्षेत्रप्रतिको सूक्ष्म निगरानी र संवेदनशीलतापट्टि संकेत गर्छ । बाइडेन प्रशासन पनि दक्षिण एसियामा स्पष्ट रूपले ट्रम्प नीतिकै निरन्तरताको पक्षमा देखिएको छ । यस्तो पृष्ठभूमिमा शरणार्थीर् समस्या समाधानका नाममा स्थानीय बसोबास मिलाउने, नागरिकता दिने प्रस्ताव कसरी स्वीकार्य हुन सक्छ ? नेपाल सरकारले गठन गरेको विशेष समितिले घुमाउरो भाषामा स्थानीय बसोबासका लागि उपयुक्त उपाय अवलम्बन गर्न सिफारिस गरेकाले पनि सरकार त्यतातिर उन्मुख रहेको देखाउँछ । यस सन्दर्भमा प्रधानमन्त्री केपी ओलीको २०७६ फागुन ५ गतेको धारणा पनि मिल्न जान्छ, जसमा उनले भनेका थिए, भुटानी समस्याको दीर्घकालीन समाधान खोजिनेछ । तेस्रो देशमा पुनर्वासपछि, नेपालमा बाँकी रहेका शरणार्थीहरूको दिगो व्यवस्थापन हुने गरी सरकारले कदम चालेको छ । नेपालीभाषी भएको कारणले उनीहरू भुटानबाट लखेटिए । भुटानले आफ्ना नागरिकलाई लखेट्न मात्र जान्यो, स्वदेश फर्काउन जानेन । संख्या थोरै या धेरैको हैन, नेपाल प्रवेश गर्नेलाई दिगो व्यवस्थापनका नाममा नागरिकता दिँदै गए कालान्तरमा परिणाम के होला, भन्न सकिँदैन । राज्यसंस्था र शक्तिको क्षयीकरण तीव्र छ । यस्तो भूराजनीतिक संवेदनशीलता नेपाल सरकारले बुझ्न सकेको खै ? जहाँको कार्यकारी प्रमुखले आफ्नो भूमि मिचेर विदेशीले बाटो बनाएको पत्तो पाउँदैनन्, त्यहाँ विदेशी र शरणार्थीलाई नागरिकता दिँदै जाँदा भोलि उनीहरूका माध्यमबाट हुनगरिन सक्ने प्रत्यायोजित कामको जिम्मा कसले लिने ? क्षणिक स्वार्थमा लालायित भैरहँदा देशको स्वाभिमान र दीर्घकालीन हित गौण हुन पुगेको छ । विदेशीहरूको बढ्दो प्रवेश र झाँगिँदै गएको शरणार्थी समस्याका कारण तेरो र मेरो, हामीहरू र तिमीहरू भन्ने भावना प्रबल हुँदै गए सदियौंदेखिको एकता, सामञ्जस्य र सहनशीलताको नेपाली संस्कार खलबलिन सक्छ । भूराजनीतिक बदलावको केन्द्रमा रहेका दुई उदीयमान छिमेकी राष्ट्रहरू र शरणार्थी बसोबास गराइएका मुलुकहरूको चासो, चिन्ता र प्रतिस्पर्धाबीच नेपालको सामरिक महत्त्व बढ्न पुगेको छ । हजारौं भुटानीका साथै तिब्बती, रोहिंग्या अनि हवाईमार्गबाट नेपाल प्रवेश गरेका सहरी शरणार्थीहरूको समस्या थुप्रिँदै जाँदा राष्ट्रिय सुरक्षा र विकासमा प्रतिकूल असर पर्नेछ । विडम्बना मान्नुपर्छ, झन्डै दुईतिहाइ बहुमतको सरकार भएर पनि, सरकार र पार्टी नेताको व्यवस्थापन गर्न असफल नेतृत्व अनि यसको दम्भ र अहंकारका कारण जनप्रतिनिधि संस्थाको विघटन हुनुका कारण बढ्दो भूराजनीतिक प्रतिस्पर्धाबीच नेपाल विदेशीको खेलमैदान बन्ने खतरा दिनानुदिन बढ्दै गएको छ । यसप्रति सरकारको बेवास्ता, बढ्दो संरचनात्मक भ्रष्टाचार, दिशाहीन राजनीतिक दलहरू, राजनीतिक तरलता, प्रतिनिधि संस्थाको रिक्तता, राज्यक्षमताको क्षयीकरण र उत्तरदक्षिण सीमामा देखिएका समस्याका कारण नेपालमा भूराजनीतिक जाल र षड्यन्त्रको नयाँ चक्र सुरु हुने संकेत देखिएको छ । भट्टराई राष्ट्रसंघीय जेनेभा नियोगका लागि नेपालका पूर्व स्थायी प्रतिनिधि हुन् ।"
राष्ट्रिय गालीदोहोरी प्रतियोगिता !,"पुस ५ देखि सुरु भएको राष्ट्रिय गालीदोहोरी प्रतियोगिता यति बेला उत्कर्षमा पुगेको छ । यस प्रतियोगितामा प्रमुख सहभागी छन् केपी ओली र प्रचण्ड । प्रतियोगिताको मुख्य उद्देश्य छ कसले कसलाई सबैभन्दा बढी होच्याएर बोल्ने, कसले कसलाई सबैभन्दा बढी तुच्छ र निम्नस्तरका शब्द प्रयोग गरेर गाली गर्ने, कसले कसको सबैभन्दा बढी उछित्तो काढ्ने अनि कसले कसको सकेसम्म बढी हुर्मत लिने । यसैका निम्ति अहिले यी दुई प्रतियोगीहरू तँछाडमछाड गरिरहेका छन् । प्रतियोगीमध्ये एकातिर ओली एक्लै देखिन्छन् भने, अर्कातिर प्रचण्ड र उनको दुई छेउमा दुई सहायक माधव नेपाल र झलनाथ खनाल छन् । तर पनि यी तीनै जनामाथि एक्ला ओली भारी परिरहेका देखिन्छन् । उनले प्रहार गर्ने शब्दवाणलाई उछिन्न हजार जिब्रा भएका शेषनागले त सक्दैनन् होला, बिचरा प्रचण्डमाधवहरूले के सकून् ! दुवै पक्षबीच कसले कति भीड जम्मा गर्ने र कसले कति धेरै टाउका गन्ने भन्नेमा पनि तीव्र प्रतिस्पर्धा चलिरहेको छ । कोरोना महामारीका कारण एक वर्षदेखि बेरोजगार युवाहरूलाई यस प्रतियोगिताले राम्रो रोजगारी दिएको छ । उनीहरू आआफ्ना पक्षका प्रतियोगीहरूको मञ्चसामु जम्मा भई गालीको प्रत्येक शब्दमा परर्र ताली पिटेर र सिटी बजाएर प्रतियोगीलाई अझ धेरै गाली गर्न हौस्याउने काममा अब्बल देखिएका छन् । यस्तो लाग्छ, उनीहरू ताली पिट्नै मात्र देशमा बसिरहेका हुन् ।बहुमतको सरकारका प्रधानमन्त्रीले आह्वान गरेको राष्ट्रिय गालीदोहोरी प्रतियोगिता अभूतपूर्व रूपमा अगाडि बढिरहँदा यही माघ १० गते त्रिभुवन अन्तर्राष्ट्रिय विमानस्थलमा मलेसियाबाट ल्याइएका डेढ दर्जन बाकसका लस्करको दृश्यका कारण धेरै नेपाली स्तब्ध भए, तिनको हृदय छियाछिया भयो । गरिबी, बेरोजगारी र राजनीतिक बेइमानीको चपेटामा पर्दापर्दा उठ्नै नसक्ने भएपछि अन्ततः चालीस कटेसि रमाउँला भन्दै आफ्ना मायालुहरूलाई सुदूर भविष्यका मीठामीठा सपना देखाएर वैदेशिक रोजगारीमा हान्निएका युवाहरू यसरी बाकसमा प्याक भएर फर्केको दृश्य देख्ने हामीजस्ताको पीडा त बयान गरिसाध्य छैन भने, बाकसमा फर्कनेहरूका ती मायालु, परिवार र आफन्तमा के बितिरहेको होला ? कल्पनै गर्न सकिँदैन । राजनीति हुँदो रहेछ बिलकुलै संवेदनाहीन, बिलकुलै गैरजिम्मेवार र बिलकुलै बेइमान ! राजनीतिका खेलाडीहरूलाई न त्यो दृश्यले छोयो, न दुःखी बनायो, न त संवेदनाका दुई शब्द खर्चन रोकियो उनीहरूको गालीदोहोरी प्रतियोगिता । साहूको ऋण उकास्न छोराले विदेशबाट पैसा कमाएर पठाउला भन्ने आशामा रहेका वृद्ध बाबुआमाले आफ्नो बुढ्यौलीको सहारा त्यही छोराको मृत शरीरलाई बाकसको ढक्कन खोलेर हेर्दाखेरिको दृश्य जस्तो देखिन्छ, ठीक त्यस्तै बनाएका छन् यो देशका भाग्यनिर्माता भनिएका राजनीतिका ठेकेदारहरूले अहिले नेपाल आमाको मुहार पनि । नागरिकलाई समृद्धिका सपना बाँडेर नथाक्ने यी ठेकेदारहरूले देशलाई युवाविहीन मात्र बनाएका छैनन्, बर्सेनि हजारौंको संख्यामा खाडी मुलुकबाट बाकसमा प्याक भएर आउने युवाहरू र तिनका परिवारका सपनाको मलामी पनि बनेका छन् । सधैं राजनीतिको मात्रै खेती गरिने यो देशका अधिकांश युवा या त तिनै राजनीतिक खेलाडीहरूको गोटी बनेर अघिपछि लागिरहेका छन् या भोकको आगो निभाउन र अवसरको खोजीमा बिदेसिन बाध्य छन् । देश बनाउने थुप्रै हातहरू यसरी बिदेसिएपछि बचेखुचेका हातहरूलाई आफ्नो रुचिअनुसार प्रयोग गर्न साम, दाम, दण्ड, भेद सबै प्रयोग गरेर तिनका दिमागलाई विवेकहीन बनाइएको छ । तिनले अलिकति विवेक पुर्याउन सके, दिनहुँजसो ओली र प्रचण्डहरूका आमसभामा थुप्रिएर तिनका गालीमा परर्र बज्ने ताली पिट्ने र तिनको जयजयकार गर्दै जिन्दावाद र मुर्दावादका नारासँगै उठ्ने हातहरू यो देशको दुर्दशाविरुद्ध उठ्ने थिए । युवाहरू कुनै पनि देशको वास्तविक भाग्यनिर्माता हुन् । विडम्बना, नेपालका सन्दर्भमा यस्तो कहिल्यै हुन सकेन । युवाहरू जहिल्यै राजनीति गर्नेहरूको पछि लागेर उही जिन्दावाद र मुर्दावादका नारा भट्याउँदै हिँडिरहेछन् । नेताहरूले जेजे गर भने, त्यहीत्यही गरिरहेछन् । सधैं दल र सत्ताका समस्या मात्र राजनीतिक मुद्दा बन्ने यो देशमा नागरिकका समस्याहरू कहिल्यै राजनीतिक मुद्दा बनेनन्, न त उनीहरूको पछि लाग्ने युवाहरूलाई यसमा चासो छ । बेरोजगारी अहिले युवाहरूको मुख्य समस्या भएको छ, नेताहरूका पछि लागेर जता थुप्रिन भन्यो उतै थुप्रिने यी युवाहरूले यसै गरी एक ठाउँ जम्मा भएर बेरोजगारीविरुद्ध आफ्ना हात उठाएर, मुट्ठी कसेर आवाज बुलन्द गरेको कहिल्यै देख्न पाइएन । यिनले हामीलाई अवसर र रोजगारी चाहियो भनेर यी नेता र सरकारलाई दबाब दिए हुँदैनथ्यो ? लाग्छ, यिनीहरूमा आफ्नै समस्या के हो भनेर छुट्याउने सामर्थ्य पनि छैन नत्र किन गालीमा ताली पड्काएर आनन्द लिन्थे होलान् ! साँच्चै, युवा जागे के सम्भव हुँदैन ? युवाहरूकै योगदान र बलिदानले देशमा कत्राकत्रा राजनीतिक परिवर्तन सम्भव भए, अहिले यी जागे भने देशले आर्थिक फड्को मार्न सक्दैन र ? भ्रष्टाचारले देश खोक्रो भएको छ तर खै युवाहरू यसबारे बोलेको ? देशमा भ्रष्टाचार बढ्यो, भ्रष्टाचारीहरूलाई कारबाही हुनुपर्यो भनेर युवाहरूले आवाज उठाएको प्रायः सुन्न पाइन्न । आर्थिक समृद्धिको प्रचुर सम्भावना बोकेको देशलाई किन दिनप्रतिदिन गरिबीले थिच्दै छ र यसको असली जिम्मेवार को हो भनेर प्रश्न गर्न युवाहरूलाई केले छेकेको छ ? यो देशका वास्तविक मुद्दाहरूमा युवाहरूको मौनताको कारण के हो ?माघ १० गते आएका १८ बाकस र एक अस्तु गएको डिसेम्बरमा मात्र मलेसियामा मृत्यु भएका युवाहरूको हो । जनवरीमा मृत्यु भएका १६ जना बाकसमा ल्याइन बाँकी नै छन् । मलेसियामा मात्र गत एक वर्षमा २७५ जनाले ज्यान गुमाएको रेकर्ड छ । सपनाका अनगिन्ती फूल फुलाउन वैदेशिक रोजगारीमा गएका नेपाली युवाहरू विभिन्न देशबाट बर्सेनि हजारौंको संख्यामा बाकसमा बन्द भएर फर्कन्छन् । कहीँ न कहीँ युवाहरूकै मौनताका कारण देशको यस्तो दुर्दशा भएको हो । यसमा प्रमुख जिम्मेवार त शासक नै हुन् तर पनि उनीहरूलाई यो दुर्दान्त दृश्यले छोएको पाइँदैन र त हमेसा सत्तास्वार्थको खेलमा रमाइरहन्छन् । यति बेला पनि देशको परिदृश्य उही छ । बाकसहरूको लस्करले शासक र नेताहरूलाई छोएको छैन अनि दिनदिनै चुट्किला र गाली प्रहसनबाट नागरिकलाई मनोरञ्जन दिनमा भुलिरहेका छन् । युवाहरूले कहिलेसम्म गालीमा ताली पड्काएर बस्ने ? कहिले युवाहरूले दलका गोटी बन्न छोडेर आम नागरिकका समस्यामा बोल्लान् ? कहिले यो देशले वास्तविक समृद्धिमा फड्को मार्ला र रोकिएला बाकसको यात्रा ? कहिले पूरा होलान् चालीस कटेसि रमाउने सबै साइँलीहरूका सपना ? कहिले बोल्लान् युवाहरू भ्रष्टाचार र लुटतन्त्रविरुद्ध ? यती र ओम्नीलगायत भ्रष्टाचारका कैयौं काण्डहरू बाहिर आएÙ अरू त अरू, कोभिड टेस्ट किट ल्याउने बेलामै भएको भ्रष्टाचारबारे त्यत्रो हल्ला भयो तर न युवाहरूले आवाज उठाए न त आज ओलीलाई एक नम्बरको भ्रष्टाचारी भन्दै गाली गरेर ताली खाने प्रचण्डमाधवहरू बोलेको सुनियो । मिलीजुली भाग खाने र सत्ताको स्वाद लिने बेलामा ओलीबाट भएगरेका सबै कुकर्म उनीहरूका लागि पञ्चामृत भए, तर अहिले सडकमा आएपछि आफूहरू सबै ठीक, ओली बेठीक भए ! आम नागरिकले यिनीहरू सबको मूल्यांकन गरिरहेका छन् । भीड जम्मा गर्दैमा र ताली खाँदैमा मक्ख नपरे हुन्छ । भीड र ताली त ज्ञानेन्द्रसत्ताका आमसभाहरूमा पनि उस्तै देखिएका थिए ।"
प्रतिबन्ध हटाउन इरानको माग,तेहरान (एजेन्सी) इरानी सर्वोच्च नेता आयतोल्लाह खामेनीले अमेरिकाले आफ्नो देशविरुद्ध लगाएका प्रतिबन्धहरू हटाए मात्र आफूहरूले सन् २०१५ को परमाणु सम्झौताको पूर्ण पालना गर्ने बताएका छन् । त्यसका लागि पश्चिमा देशले पहल गर्नुपर्ने खामेनीको भनाइ छ । खामेनीले हवाई सेनाका कमान्डरहरूलाई सम्बोधन गर्दै उक्त माग अघि सारेका हुन् ।
म्यान्मारमा चर्कियो प्रदर्शन,"यांगुन (एजेन्सीहरू) जननिर्वाचित सरकारलाई अपदस्थ गरी सेनाले शासनसत्ता हत्याएको विरोधमा म्यान्मारमा प्रदर्शन चर्कंदै गएको छ । लगातार दोस्रो दिन मुख्य सहर यांगुनमा भएको प्रदर्शनमा दसौं हजार मानिसहरू सहभागी भएका बीबीसीले जनाएको छ । सैनिक कु सँगै पक्राउ परेका नेसनल लिग फर डेमोक्रेसी (एनएलडी) नेताहरूको यथाशीघ्र रिहाइको माग गर्दै लोकतन्त्र पक्षधरहरू सडकमा उत्रेका हुन् । आइतबारको विरोध सन् २००७ को अगस्ट, सेप्टेम्बर र अक्टोबरमा लोकतान्त्रिक सुधारका लागि भएका प्रदर्शनयताकै ठूलो भएको समाचार संस्था रोयटर्सले जनाएको छ । संयुक्त राष्ट्रसंघको आन्तरिक नोटमा राजधानी नेइपिडअमा करिब १ हजार जनाले सैनिक कदमको विरोध जनाएका थिए । यांगुनका प्रदर्शनमा भने कम्तीमा ६० हजार सहभागी भएका आन्तरिक नोटमा उल्लेख छ । प्रदर्शनका सहभागीले हामी सैनिक तानाशाह चाहँदैनौं, हाम्रो मतको सम्मान गर भन्दै नाराबाजीसमेत गरेका थिए । तीमध्ये अधिकांशले थुनामा रहेकी लोकतन्त्रवादी नेतृ आङ सान सुचीको तस्बिर बोकेको बीबीसीले जनाएको छ ।गत सोमबार सेनाले सत्ता हत्याएपछि सुचीलगायत नेताहरूलाई पक्राउ गरी एक वर्षका लागि संकटकाल घोषणा गरेको थियो । त्यसयता सूची देखापरेकी छैनन् । एनएलडीका एक नेताले सूचीलाई आफ्नै घरमा नजरबन्दमा राखिएको जानकारी गराएका भए पनि सैनिक शासकले त्यसबारे कुनै प्रतिक्रिया जनाइसकेको छैन । नोभेम्बरमा भएको निर्वाचनमा एनएलडीले व्यापक धाँधली गरेको भन्दै सेनाले सत्ता हातमा लिएको हो । चुनावमा सुचीको दल एनएलडी करिब ८० प्रतिशत मतसहित विजयी भएको थियो । म्यान्मारको सेनाले सोमबार नियन्त्रण लिएपछि नेतृ सूचीको अवस्थाबारे स्पष्ट जानकारी अझै सार्वजनिक गरिएको छैन । तर उनलाई राजधानी नेइपिडअस्थित उनकै घरमा नजरबन्दमा राखिएको अनुमान छ । म्यान्मारको प्रहरीले बुधबार सुचीविरुद्ध विभिन्न अभियोगसमेत लगाइसकेको छ । उनीविरुद्ध निर्यातसम्बन्धी कानुन उल्लंघन गरेको तथा गैरकानुनी रूपमा सञ्चार उपकरण राखेको अभियोग लगाइएको हो । ती आरोपहरू प्रहरीले अदालतमा पेस गरेको एउटा उजुरीमा उल्लेख गरिएका बीबीसीले जनाएको छ । प्रहरीले राजधानी नेइपिडअस्थित सुचीको घर खानतलासी गर्दा सञ्चार उपकरण वाकीटकी भेटिएको थियो । प्रहरीका अनुसार उक्त उपकरण गैरकानुनी रूपमा आयात गरिएको र बिनाअनुमति प्रयोग गरिएको हो । त्यसैगरी, राष्ट्रपति विन मिन्टलाई राष्ट्रिय विपत् व्यवस्थापन कानुन उल्लंघन गरेको आरोपमा मुद्दा चलाइएको छ । यसअघि शनिबार लोकतन्त्र पक्षधरहरूको आन्दोलनसँगै सैनिक शासकले इन्टरनेट सेवा बन्द गरिदिएको थियो । सामाजिक सञ्जालहरूमार्फत आन्दोलनको आह्वान गर्न थालिएपछि देशको स्थायित्व पुनःस्थापनामा बाधा पुगेको भन्दै सैनिक सरकारले इन्टरनेट बन्द गरेको हो । सामाजिक सञ्जाल फेसबुकको एउटा पेजमार्फत लोकतन्त्र पक्षधरहरूले सैनिक कु विरुद्ध शनिबार प्रदर्शन तथा र्यालीहरूको आयोजना गरेका थिए । दसौं हजारले लाइक गरेको उक्त पेजमा सैनिक कदमविरुद्ध नागरिक अवज्ञा गर्न आह्वान गरिएको थियो । तर इन्टरनेट बन्दका बाबजुद प्रदर्शनहरू नरोकिएपछि आइतबारदेखि आंशिक रूपमा इन्टरनेट चल्न थालेको जनाइएको छ । सैनिक कदमको विरोधमा मुख्य सहर यांगुनमा शुक्रबार र शनिबार गरिएका प्रदर्शनका सहभागीले सैनिक तानाशाह मुर्दावाद, लोकतन्त्र जिन्दावाद लगायत नारा लगाएका थिए । पछिल्ला प्रदर्शनहरूमा विभिन्न कारखानाका मजदुर, स्वास्थ्यकर्मी, विद्यार्थी तथा शिक्षकलगायत सहभागी भएको बीबीसीले उल्लेख गरेको छ ।"
दिगो विकास लक्ष्य प्राप्तिलाई वार्षिक पौने ६ खर्ब अपुग,"(काठमाडौं)  सन् २०३० सम्म हासिल गर्ने भनिएको दिगो विकास लक्ष्य प्राप्तिका लागि नेपाललाई वार्षिक पौने ६ खर्ब रुपैयाँ अपुग हुने राष्ट्रिय योजना आयोगको प्रक्षेपण छ । दिगो विकास लक्ष्य कार्यान्वयनका लागि नेपाललाई वार्षिक करिब २० खर्ब २५ अर्ब आवश्यक पर्छ । त्योमध्ये ५ खर्ब ८५ अर्ब रुपैयाँ अपुग हुने आयोगले बताएको छ ।काठमाडौंमा आइतबार दिगो विकास लक्ष्य प्रगति समीक्षा २०१६२०१९ र दिगो विकास लक्ष्य स्थानीय स्रोत पुस्तिका सार्वजनिक गर्दै आयोगले अपुगमध्ये २ खर्ब १८ अर्ब सरकारबाट र ३ खर्ब ६६ अर्ब निजी क्षेत्रबाट जुटाउनुपर्ने निष्कर्ष निकालेको छ । दिगो विकास हासिल गर्न नेपाललाई आवश्यक कुल रकममध्ये करिब ५५ प्रतिशत सार्वजनिक र ३६५ प्रतिशत निजी क्षेत्रबाट योगदान हुने आयोगको प्रक्षेपण छ । यसबाहेक ४४ प्रतिशत घरपरिवार र ४३ प्रतिशत रकम सहकारी तथा गैरसरकारी क्षेत्रबाट योगदान हुने आयोगले पुस्तिकामा जनाएको छ ।सन् २०१५ मा संयुक्त राष्ट्रसंघका सबै सदस्य राष्ट्रबाट अनुमोदन भई सन् २०३० सम्ममा हासिल गर्ने गरी विश्वव्यापी रूपमा जारी गरिएको दिगो विकास लक्ष्यका कार्यसूचीअन्तर्गत १७ वटा लक्ष्य र २ सय ३२ वटा सूचक छन् । नेपालको वस्तुगत यथार्थ समेट्ने गरी आयोगले २ सय ४७ सूचक थप गरी ४ सय ७९ सूचक निर्धारण गरेको छ ।१७ वटा दिगो विकास लक्ष्यलाई गरिबी र विपन्नता, आधारभूत सामाजिक सेवा, समानता समावेशिता तथा न्याय, आर्थिक वृद्धि, रोजगारी, उपभोग र वातावरण तथा जलवायु परिवर्तनजस्ता विकास एजेन्डामा वर्गीकरण गरिएको छ । दिगो विकास लक्ष्य हासिलका लागि चौधौं योजनादेखि दिगो विकास लक्ष्यको आन्तरिकीकरणलाई अघि बढाइएको आयोगले जनाएको छ । पन्ध्रौं योजनामा दिगो विकास लक्ष्यका सूचकलाई आन्तरिकीकरण गरिएको आयोगको भनाइ छ । मध्यकालीन खर्च संरचना २०७६७७ देखि २०७८७९ मा पनि दिगो विकास लक्ष्यलाई समेटिएको आयोगले बताएको छ ।दिगो विकास लक्ष्यका सूचक संख्या धेरै भएकाले प्रगति अनुगमन गर्न कठिनाइ भएको आयोगको विश्लेषण छ । यस्तै दिगो विकास लक्ष्यका जम्मा ४४ प्रतिशत सूचकको मात्रै तथ्यांक उपलब्ध भएको आयोगले जनाएको छ । दिगो विकास लक्ष्यअन्तर्गत प्रतिदिन १९० डलरभन्दा कम आय भएको जनसंख्यालाई सन् २०१९ सम्म २८५ प्रतिशतमा सीमित पार्ने लक्ष्य रहेकामा यो १५ प्रतिशतमा सीमित भएको आयोगले जनाएको छ । बहुआयामिक गरिबीको रेखामुनि रहेको जनसंख्यालाई सन् २०१९ सम्म ३५ प्रतिशतमा झार्ने लक्ष्य रहेकामा यो करिब २७ प्रतिशतमा सीमित भएको बताइएको छ । पाँच वर्षमुनिका कम तौल हुने बच्चाहरूको प्रतिशत सन् २०१९ सम्ममा २० प्रतिशतमा सीमित पार्ने लक्ष्य भए पनि यसको प्रतिशत २४३ प्रतिशत छ । सन् २०१९ सम्ममा मातृ मृत्युदुर प्रतिलाख १ सय २५ मा झार्ने लक्ष्य तय गरिए पनि यो प्रतिलाख २ सय ३९ छ । प्राथमिक तहको खुद भर्नादर सन् २०१९ सम्म ९७ प्रतिशत रहेको आयोगको दाबी छ । सन् २०१९ सम्ममा ९९ प्रतिशत नागरिकको आधारभूत सरसफाइमा पहुँच पुगेको आयोगको दाबी छ ।आयोगका उपाध्यक्ष पुष्पराज कँडेल र राष्ट्रिय सभाको विधायन समितिका सदस्य विमला राई पौड्यालले संयुक्त रूपमा प्रतिवेदन सार्वजनिक गरेका हुन् । प्रतिवेदनबारे सहभागीलाई आयोगका सदस्य मीनबहादुर शाहीले प्रस्तुतीकरण दिएका थिए । कार्यक्रममा आयोगका उपाध्यक्ष कँडेलले सन् २०१९ सम्मको दिगो विकास लक्ष्य हासिलको प्रगति मिश्रित रहेको बताए । बाँकी लक्ष्य हासिल गर्न सरकारले सम्पूर्ण समाजको अवधारणाअनुरूप सबै क्षेत्रको स्वामित्वमा यसलाई कार्यान्वयन गर्ने र कार्यान्वयनमा रहेको कमजोरी सुधार्नुपर्नेमा उनले जोड दिए । सन् २०२२ सम्ममा अति कम विकसित देशबाट विकासशील देशमा स्तरोन्नति हुने लक्ष्य पूरा गर्न नेपाल प्रयासरत रहेको र कोभिड१९ को नकारात्मक असर कम गर्न आयोगले पुनरुत्थान रणनीति तयार गरिरहेको उनले बताए ।"
सबै प्रदेशमा सहुलियत कर्जाको उपयोगिता हेरिँदै,"(काठमाडौं)  बैंक तथा वित्तीय संस्थाले प्रवाह गरेको ब्याज अनुदानको सहुलियत कर्जा सही प्रयोजनका लागि उपयोग भए नभएकोबारे राष्ट्र बैंकले स्थलगत निरीक्षण थालेको छ । आइतबारदेखि सुरु भएको निरीक्षणका लागि राष्ट्र बैंकले आफ्ना कर्मचारीलाई प्रदेशप्रदेश पठाइसकेको छ । नियमन र सुपरिवेक्षण विभागका कर्मचारी रहेको संयुक्त टोलीले हरेक प्रदेशमा सहुलियत कर्जाको उपयोगबारे स्थलगत अध्ययन गर्नेछ ।यसका लागि राष्ट्र बैंकले बैंक तथा वित्तीय संस्थाबाट सहुलियत कर्जा लिने ऋणीको नाम संकलन गरेको छ । ती नाममध्ये निश्चित संख्यामा नमुना छनोट गरिएको र ती ऋणीलाई स्थलगत रूपमा भेटेर कर्जाको औचित्य र उपयोगिताको अवस्थाबारे अध्ययन गरिने राष्ट्र नियमन विभाग प्रमुख देवकुमार ढकालले बताए ।बैंक तथा वित्तीय संस्थाले प्रवाह गरेको सहुलियत कर्जा कस्ता ऋणीले पाएका छन्, लक्षित वर्गमा पुगेको छ, छैन ? उपयोगिताको अवस्था के छ भन्ने हेर्छौं, उनले भने, सातै प्रदेशको निरीक्षण सकिएपछि कर्जा उपयोगको वास्तविक अवस्था पत्ता लाग्नेछ । तोकिएको मापदण्डभन्दा बाहिर गएर बैंक तथा वित्तीय संस्थाले कर्जा प्रवाह नगरुन्, औचित्य पुष्टि हुने गरी लक्षित वर्गमा मात्र कर्जा प्रवाह होस् भन्न उद्देश्यले स्थलगत निरीक्षण थालिएको उनले बताए । सबै क्षेत्रका धेरैभन्दा धेरै ऋणीले कर्जा सुविधा पाऊन् भन्ने उद्देश्य हो, उनले थपे, केही कमीकमजोरी भेटिए सुधार गर्छौं । राष्ट्र बैंकका अनुसार गत पुससम्म झन्डै ६१ हजार ऋणीले सहुलियत कर्जा सुविधा लिएका छन् । ती ऋणीका लागि १ खर्ब १७ अर्ब ४४ करोड रुपैयाँ कर्जा स्वीकृत भएको छ । जसमध्ये १ खर्ब ६६ करोड रुपैयाँ लगानीमा छ ।धेरै नागरिकलाई कृषिबाहेकका सहुलियत कर्जा सुविधा प्रदान गर्ने राष्ट्र बैंकको उद्देश्य रहे पनि गत मंसिरसम्म करिब २१ हजार २ सय ४१ जनाले मात्र यस्तो सुविधा पाएका छन् । यो संख्या सो अवधिमा प्रवाह भएको कुल सहुलियत कर्जाको करिब ४१ प्रतिशत मात्र हो । ग्राहकलाई सहुलियत कर्जाबारे पर्याप्त जानकारी छैन । साथै कर्जा प्रवाहमा बैंक तथा वित्तीय संस्थाले चासो नदिँदा अपेक्षित रूपमा कर्जा प्रवाह नभएको हो ।राष्ट्र बैंकका अनुसार गत मंसिरसम्म ५२ हजार ४८ सय जनाले कुल ८६ अर्ब २९ करोड रुपैयाँ बराबरको सहुलियत कर्जा सुविधा पाएका छन् । यसमध्ये कृषिबाहेकका सहुलियत कर्जा सुविधा पाउने २१ हजार २ सय ४१ जना छन् । ती ग्राहकले ब्याज अनुदानमा १७ अर्ब ६० करोड रुपैयाँ कर्जा लिएका छन् । कृषिबाहेकका शीर्षकमा प्रवाह भएको कर्जामा पनि करिब ९२ प्रतिशत (करिब १९ हजार सय ३५ जना) ले महिला उद्यमशीलता कर्जा लिएका छन् । बाँकी आठ प्रकारको कर्जा लिने ग्राहकको संख्या १ हजार ६ सय ६ जना मात्र छ । यसमध्ये सीटीईभीटीबाट तालिम प्राप्त शीर्षकमा एक जनाले मात्र कर्जा पाएका छन् । युवा स्वरोजगार शीर्षकमा भने एउटा पनि कर्जा प्रवाह भएको छैन ।लक्ष्यअनुसार सहुलियत कर्जा प्रवाह नभएपछि राष्ट्र बैंकले बैंक तथा वित्तीय संस्थालाई कृषिबाहेकका कर्जाको सीमा तोकेको हो । बाध्यात्मक व्यवस्था भए पनि कोभिड१९ का कारण अपेक्षित रूपमा प्रवाह हुन सकेको थिएन । राष्ट्र बैंकले तोकिदिएको निर्देशन २०७८ असारसम्म पुर्याउनुपर्ने व्यवस्था छ । अवस्था सहज हुँदै गएकाले बैंकहरूले तोकिएको निर्देशन पालना हुने बैंकरहरू बताउँछन् । २०७७ असारसम्म वाणिज्य बैंकले न्यूनतम पाँच सय, विकास बैंकले न्यूनतम दुई सय र वित्त कम्पनीले एक सय वटा कर्जा प्रवाह गर्नुपर्ने राष्ट्र बैंकको निर्देशन थियो । चालु आर्थिक वर्षको बजेटमा पनि वाणिज्य बैंकका हरेक शाखाले १० वटा र विकास बैंकको शाखाले पाँच वटा सहुलियत दरको कर्जा प्रवाह गर्नुपर्ने व्यवस्था घोषणा भयो । सोही व्यवस्थालाई समेटेर राष्ट्र बैंकले मौद्रिक नीतिमार्फत वाणिज्य बैंकले कम्तीमा पाँच सय वा न्यूनतम प्रतिशाखा १० र राष्ट्रियस्तरका विकास बैंकले कम्तीमा तीन वा न्यूनतम प्रतिशाखा पाँचमध्ये जुन बढी हुन्छ, सोही संख्यामा कर्जा प्रवाह गर्नुपर्ने व्यवस्था ल्यायो । तोकिएको संख्या २०७८ असारसम्म बैंक तथा वित्तीय संस्थाले पूरा गर्नुपर्नेछ ।सहुलियतपूर्ण कर्जा प्रवाहमा प्रदेशगत सन्तुलन कायम गर्न र यस्तो कर्जामा लक्षित क्षेत्र अनि वर्गको पहुँच सुनिश्चित गर्न कृषि तथा पशुपन्छी कर्जाबाहेक तोकिएको संख्यामा अन्य नौ प्रकारका कर्जा प्रवाह गर्नुपर्ने व्यवस्था कार्यविधिमा छ । सरकारले कृषि तथा पशुपन्छी, शिक्षित युवा स्वरोजगार, विदेशबाट फर्केका युवा परियोजना, महिला उद्यमशील, दलित समुदाय व्यवसाय विकास, उच्च र प्राविधिक तथा व्यावसायिक शिक्षा र भूकम्पपीडितको निजी आवास निर्माण कर्जासहित सात प्रकारका कर्जाका लागि ५ देखि ६ प्रतिशतसम्म ब्याज अनुदान दिँदै आएको थियो । पछि कार्यविधि संशोधन गरी कपडा उद्योग र सीटीईभीटीलाई पनि जोडेर नौ प्रकारको कर्जा कार्यक्रम बनाइयो । पछि फेरि युवा स्वरोजगार शीर्षक पनि थपेर सहुलियत ब्याजदरको कर्जा १० प्रकारको बनाइएको छ ।सरकारको निर्देशनअनुसार राष्ट्र बैंकले २०७५ कात्तिक २० मा सहुलियतपूर्ण कर्जासम्बन्धी कार्यविधि जारी गरेको थियो । यसमध्ये व्यावसायिक कृषि तथा पशुपन्छी कर्जा पुरानै हो । व्यावसायिक कृषि कर्जामा ब्याज अनुदान दिने कार्यक्रम २०७३ मै आएको हो । पछि यो कर्जालाई पनि सरकारले सहुलियत ब्याजदरको कार्यविधिअनुसार समेटेर एकीकृत कार्यक्रम बनाएको हो । सहुलियत दरको कर्जामा बैंक तथा वित्तीय संस्थाले आधार दरमा अधिकतम २ प्रतिशतसम्म मात्र प्रिमियम (ब्याजदर) थप गर्न पाउँछन् ।"
फर्म दर्ता अब प्रदेशबाटै,"वाग्मती प्रदेशअन्तर्गतका घरेलु तथा साना उद्योग कार्यालयमा दर्ता भई सञ्चालनमा रहेका वैदेशिक व्यापारमूलक (निकासी पैठारीसँग सम्बन्धित) फर्मको सक्कल फाइलसहित हस्तान्तरण २०७८ असार मसान्तभित्र विभागमा हस्तान्तरण भई विभागबाटै नियमन हुने सेढाईंले जानकारी दिए । विभागले फागुन १ देखि हस्तान्तरण गर्ने जनाए पनि प्रदेशले तयारी गरेको छैन । स्रोतका अनुसार औपचारिक रूपमा केही समय माग गरेको विभागका अधिकारी बताउँछन् ।दर्ता प्रक्रियाका लागि प्रदेश सरकारले अझै तयारी गरेको छैन । केही समय चाहिने बताउँदै आएको छ, विभागका एक अधिकारीले भने, अन्तर्राष्ट्रिय व्यापारबाहेक आन्तरिक व्यापार दर्ता प्रदेशले गर्नुपर्छ । प्रदेशले पाउनुपर्ने अधिकार पनि हो, त्यहीअनुसार विभागले पनि निर्णय गरेको थियो । तर प्रदेश औपचारिक रूपमा तयार भएका छैनन् । केही दिन सार्ने कुरा आइरहेको छ । वाग्मती प्रदेशले कानुन बनाए पनि अन्यले त्यति चासो दिएका छैनन् । कानुन बनाएपछि दर्ताको अधिकार हस्तान्तरण गर्दै जाने विभागले जनाएको छ । वाणिज्य विभागसँगै विभागका पाँच कार्यालयबाट दर्तानवीकरण भइरहेको छ । ती कार्यालयबाहेक सेवाग्राहीलाई सहज होस् भनेर अधिकार प्रत्योजनका आधारमा घरेलु कार्यालयले पनि दर्ता गरिरहेका छन् । विभागमा करिब पाँच लाख व्यावसायिक फर्म दर्ता भएका छन् । सरकार नै फरक भएपछि अधिकार पूरै प्रदेशलाई दिने उद्देश्य हो, सेढाईंले भने । थपियो फर्म नवीकरण अवधिविभागले नवीकरण गर्न बाँकी फर्मको अवधि २०७८ असार मसान्तसम्म दिएको छ । नवीकरण गर्न बाँकी फर्मले कानुनबमोजिम जरिवाना तिरेर नवीकरण गर्न सक्ने सेढाईंले बताए । विभागले प्राइभेट फर्म रजिस्ट्रेसन (तेह्रौं संशोधन) नियमावली २०३४ अनुसार पुरानो फर्मलाई थप दस्तुर तिरेर नवीकरणको मौका दिएको हो । पुरानो फर्म, नवीकरण म्याद सकिएका, नवीकरण गराउन नसकेका प्राइभेट फर्मको नवीकरण गर्नगराउन नसक्नुको मानसिव कारण खुलाई विभाग र अन्तर्गतका कार्यालयमा २०७७ पुस २० देखि २०७८ असार मसान्तभित्र नवीकरण गर्न सक्छन्, उनले भने ।"
अन्नपूर्ण फेदीमा आइस क्लाइम्बिङ,"(मनाङ)  पिसाङ पिकबाट घाम नउदाउँदै मनाङको हुम्डेबाट अन्नपूर्ण हिमशृंखलाको फेदतर्फ हिउँको चट्टान चढ्न एक हूल युवा निस्कन्छन् । हिउँ पन्छाई बाटो बनाएर अस्तानी पार्कर रुट पछ्याउँदै गएको टोली साढे दुई घण्टापछि स्पट पुग्छ । अन्तर्राष्ट्रिय पर्वतारोहण पथ प्रदर्शक एवं प्रशिक्षक नरबहादुर अस्तानी मगर, प्रकाश गुरुङ, मिङमा तेन्जी शेर्पा, गेसमान तामाङ, पासाङ नुरु शेर्पा क्लाइम्बिङ रोपका साथ हिउँको चट्टान चढ्न तम्सिन्छन् । बिहानको तापक्रम माइनस १५ डिग्री सेल्सियस छ । वाटर एन्ड विन फ्रुप ज्याकेट, हेल्मेट, सनग्लास, पन्जा, अल्पाइन सुज, क्र्याम्पन लगाएर उनीहरू आइस एक्स हातमा लिई तम्तयार हुन्छन् । नयाँ जोसजाँगरसाथ प्रकाश गुरुङ लिड हान्दै जान्छन् । ५० मिटर माथि पुगिसकेपछि एङ्कर सेटअप गर्छ । अरू बाँकी चढ्न प्रोत्साहन गर्छन् ।उता अनुप फलमा अन्तर्राष्ट्रिय पर्वतारोहण पथ प्रदर्शक एवं प्रशिक्षक अनुप गुरुङको टोली अघि बढ्छ । पाँच वर्षअघि अभ्यासका क्रममा अनुप डोरीबाट खसेका थिए । उनीहरूको टिमले उक्त हिउँ चट्टानको नाम अनुप फल राखेका थिए । दोर्जी शेर्पाले १० मिटर माथि लिड एङ्कर सेटअप गरेपछि अघि बढ्न टिमका पासाङ रिङ्जी शेर्पा, मिङ्मा शेर्पालाई आग्रह गरे । उही चट्टानमा अर्कोतिर आशिष गुरुङले लिड हान्दै गए । उनले मनीष तामाङ र अनुप गुरुङलाई अनुमति दिए । दायाँबायाँ दुई टोलीले चट्टानको हिउँ चढे । उनीहरू करिब दुई सय मिटर माथि पुगे । हिउँ चट्टान चढ्न मात्रै उनीहरूलाई साढे २ घण्टा लाग्यो । एउटै चट्टाने शृंखलामा ३३ जना चढ्यौं । साढे दुई घण्टापछि एउटा खोंच जस्तो ठाउँ आयो । थकाइ मारेर खाजा खायौं, अनुपले भने, माथि जान ट्राई गर्यौं । पानी आउने, माथि हेर्न नमिल्ने, चिसोले भिज्ने भएपछि रिस्क लागेर दिउँसो ४ बजेसम्म खेलेर फर्क्यौं ।अस्तानी पार्कर रुट पछ्याएका टोली पनि दुई टोलीमा विभाजन भए । एङ्कर सेटअप गरेर आइस क्रु गाढेको ठाउँबाट उनीहरू २ ग्रुपमा विभाजन भए । करिब दुई घण्टामा उनीहरू डेढ सय मिटर माथि पुगे । त्यहाँबाट माथि जान नसक्ने अवस्था आएपछि उनीहरू र्यापलिङ गर्दै तल झरे । रमाइलो त निकै भयो । मज्जासँग आइस हनियो । तर हिजो मात्र हिउँ परेकाले चट्टान छोपियो । बढी संघर्ष गर्नुपर्यो, अस्तानीले भने ।माथिल्लो मनाङको मनाङ ङिस्याङ गाउँपालिका४ हुम्डेबाट हेर्दा पश्चिममा देखिने पानी खस्ने झरनामा जमेको हिउँ चट्टानमा १२ जना आइस क्लाइम्बरले दिनभर खेलेका हुन् । समुद्री सतहदेखि ३ हजार ५ सयदेखि ३ हजार ६ सय मिटर उचाइमा उनीहरूले क्लाइम्बिङ गरेका हुन् । नेपाल पर्वतारोहण संघ र नेपाल क्लाइम्बिङ टिमले फेब्रुअरी २ देखि ११ सम्म गरेको तेस्रो आइस क्लाइम्बिङ महोत्सवको एउटा दृश्य थियो ।उनीहरूले दैनिक फरकफरक ठाउँका हिउँ चट्टान चढेर मनोरञ्जन लिइरहेका छन् । शुक्रबार र शनिबार हिउँ परेका कारण सोचेअनुरूप क्लाइम्ब गर्न नसकेको उनीहरूको गुनासो छ । तर आइतबारदेखि आइस कन्डिसन पर्फेक्ट भेटिएको अनुपले बताए । पर्वतारोहण पथ प्रदर्शकको समूहले नेपाल क्लाइम्बिङ टिम नामक संस्था खोलेर नेपालमा आइस क्लाइम्बिङ फेस्टिभल गर्दै आएको टिमका महासचिव विष्णु तामाङले जानकारी दिए । डेढ सयदेखि तीन सय मिटर उचाइको ६० देखि १ सय डिग्री उचाइसम्मका झरनामा क्लाइम्बिङ गरिएको छ । यी झरना ३ देखि ५ स्तर (डब्लूआई ३ देखि डब्लूआई ५ सम्म) का रहेको उनको भनाइ छ । कोरोना संक्रमण जोखिम र बाह्य पर्यटक नआउँदा यस वर्ष आन्तरिक पर्यटकको मात्रै सहभागिता रहेको उनले बताए ।झरना र खोलाका रूपमा बग्ने यी ठाउँमा मंसिर अन्तिमदेखि फागुन पहिलो सातासम्म झरना जमेर बरफ चट्टान बन्ने अनुपको भनाइ छ । उक्त चट्टानमा लिड, मल्टीपिच, मिक्स, टपरोप गरी चार प्रकारले क्लाइम्बिङ गरिएको अन्तर्राष्ट्रिय पर्वतारोहण पथ प्रदर्शक नरबहादुरले सुनाए । फेस्टिभलमा आइस क्लाइम्बिङ कोर्स र फोटोग्राफी गरिएको छ । सहभागीले स्कीसमेत खेले ।"
स्वदेशी तयारी पोसाकको ब्रान्डिङ खोज्दै व्यवसायी,"काठमाडौं (कास) नेपालमा उत्पादित तयारी पोसाकको ब्रान्डिङ आवश्यक भएको उद्योगी व्यवसायीले बताएका छन् । नेपाल तयारी पोसाक उत्पादक संघले शनिबार आयोजना गरेको कार्यक्रममा उनीहरूले नेपालमा तयारी पोसाकको उत्पादन राम्रो रहेकाले त्यसको प्रचारप्रसार पनि आवश्यक रहेको धारणा राखे । नेपालमा उत्पादित कपडाको ब्रान्डिङ गर्नुस्, त्यसपछि स्थापित भइहाल्छ, उद्यमी तथा बैंकर्स पवन गोल्यानले भने, विदेशी लोगो टाँसेर आफ्नो उत्पादनको अवमूल्यन नगर्नुस् । हाम्रो पहिचान भनेको आफूले गरेको उत्पादन नै हो । यसले नै हामीलाई इज्जत दिने भएकाले अब पहिचान स्थापित गर्न लाग्नुपर्ने उनले बताए । धागोदेखि गार्मेन्टसम्मको उत्पादन नेपालमै गर्न सकिने भएकाले यस क्षेत्रमा युवा व्यवसायीको आकर्षण बढेको उनको दाबी छ ।"
नेप्से परिसूचक र कारोबारमा कीर्तिमान,काठमाडौं (कास) आइतबार पनि नेप्से परिसूचक र कारोबार रकम दुवैले कीर्तिमानी कायम गरेका छन् । यसअन्तर्गत एकै दिन १० अर्ब ४४ करोड रुपैयाँ बराबरको कारोबार भएको छ । यसअघि एकैदिन ९ अर्ब ८९ करोड रुपैयाँ बराबरको सेयर कारोबार भएको थियो । आइतबार उक्त रेकर्ड पनि ब्रेक भएको हो ।नेप्सेले विज्ञप्ति निकालेर आइतबारको कारोबार रकम र बजार परिसूचक हालसम्मकै उच्च रहेको जनाएको छ । अघिल्लो दिनको तुलनामा नेप्से करिब ४९ अंक बढेर २ हजार ५ सय २४ बिन्दुमा पुगेको छ । यो दिन करिब साढे ८७ हजार कारोबारबाट १ करोड ७७ लाख ३६ हजार कित्ता सेयर किनबेच भए । ती किनबेचमा १० अर्ब ४४ करोड १९ लाख रुपैयाँ बराबरको सेयर कारोबार भएको नेप्सेले जनाएको छ । नेप्से बढेपछि सेयर बजारको आकार कुल बजार पुँजीकरण पनि विस्तार भएर ३३ खर्ब ९९ अर्ब रुपैयाँ कायम भएको छ । अनलाइन कारोबारका लागि ३ लाख २७ हजारले युजरनेम र पासवर्ड लिइसकेका छन् । आइतबारको कारोबारमा ५० हजार ९ सय २३ जना सहभागी थिए । यसमध्ये ८००६ प्रतिशत कारोबार अनलाइनमार्फत भएको नेप्सेले जनाएको छ ।
हुन्डाई एक्सचेन्ज सुरु,"काठमाडौं (कास) हुन्डाई गाडीको आधिकारिक बिक्रेता लक्ष्मी इन्टरकन्टिनेन्टल प्रालिले सोमबारदेखि हुन्डाई एक्सचेन्ज सुरु गर्दै छ । यो अफर फागुन २ सम्मका लागि ल्याइएको कम्पनीले बताएको छ । योजनामा एक्सचेन्जका साथै उच्च मूल्याकंन, नगद छुट, १५ हजार रुपैयाँ बराबरको लोयल्टी बोनस, ६ वर्षको निःशुल्क सर्भिस र तीन वर्षको वारेन्टी हुने कम्पनीले जनाएको छ ।"
लमहीमा ग्लोबलको नयाँ शाखा,काठमाडौं (कास) ग्लोबल आईएमई बैंकले लमहीमा आफ्नो नयाँ शाखा सञ्चालनमा ल्याएको छ । बैंकका अध्यक्ष चन्द्रप्रसाद ढकालले उक्त शाखाको उद्घाटन गरे । बैंकले लमहीका स्थानीय तथा व्यवसायीलाई बैंकिङ सेवा उपलब्ध गराउने उद्देश्यले शाखा सञ्चालनमा ल्याएको जनाएको छ ।
सिटिजन लाइफको बिमाकोष १३० प्रतिशत बढ्यो,काठमाडौं (कास) सिटिजन लाइफ इन्स्योरेन्स कम्पनीको जीवन बिमा कोष १३० प्रतिशतले वृद्धि भएको छ । कम्पनीले आर्थिक वर्ष २०७७७८ को दोस्रो त्रैमासिकसम्मको वित्तीय विवरण सार्वजनिक गर्दै जीवन बिमा कोष वृद्धि भएको जनाएको हो । कम्पनीको जीवन बिमा कोष १ अर्ब ४ करोड ४० लाख रुपैयाँ रहेकामा गत पुस मसान्तमा २ अर्ब ३९ करोड ८१ लाख रुपैयाँ पुगेको छ ।
सिटिजन्सका ग्राहकलाई त्रिपुरामा छुट,"काठमाडौं (कास) सिटिजन्स बैंक इन्टरनेसनल र त्रिपुरा रिसोर्ट कालिन्चोकबीच बैंकका ग्राहकलाई छुट दिनेसम्बन्धी सम्झौता भएको छ । यसअनुसार ग्राहकले बैंकका डेबिट, क्रेडिट र प्रिभिलेज कार्डमार्फत रिसोर्टमा भुक्तानी गर्दा विशेष छुट पाउनेछन् ।"
केटु आरोहण समूहलाई इन्भेस्टमेन्टको १० लाख,केटु आरोहण समूहलाई इन्भेस्टमेन्टको १० लाखकाठमाडौं (कास) नेपाल इन्भेस्टमेन्ट बैंक लिमिटेडले विश्वको दोस्रो अग्लो हिमाल केटु आरोहण समूहलाई १० लाख रुपैयाँ हस्तान्तरण गरेको छ । बैंकका अध्यक्ष पृथ्वीबहादुर पाँडेले आरोहण समूहलाई उक्त रकम बराबरको चेक हस्तान्तरण गरे । निर्मल पुर्जाको नेतृत्वमा १० नेपाली आरोहीको टोली माघ ३ मा हिमाल आरोहण गर्न सफल भएका थिए ।
महासंघमा स्थल यातायात तथा पारवहन समिति विस्तार,"काठमाडौं (कास) नेपाल उद्योग वाणिज्य महासंघमा आइतबार स्थल यातायात तथा पारवहन समिति विस्तार भएको छ । महासंघका कार्यकारिणी समिति सदस्य प्रकाशसिंह कार्कीको सभापतित्वमा समिति विस्तार भएको हो । समितिका सहसभापतिमा महासंघको कार्यकारिणी समितिका सदस्य अमृत भट्टचन, राजेशकुमार अग्रवाल र नेपाल फ्रेट फर्वार्डर्स एसोसिएसनका द्वितीय उपाध्यक्ष नरेशकुमार अग्रवाल छन् ।"
जब घट्यो फेवातालमा पानी,"(पोखरा)  काठमाडौंबाट घुम्न आएकी जमुना कार्की आइतबार बिहान लेकसाइडको बाराहीघाट पुग्दा फेवातालको पानी स्वात्तै घटेको देखेर अचम्म परिन् । किनारमा पुराना र चालु अवस्थाका डुंगा असरल्ल थिए । लेदो माटो, फोहोर पनि उस्तै । हैन तालमा पानी नै छैन त, साथीसँग उनले भनिन्, ताल त सुकेछ नि । के भएको हो यस्तो । तालको पानी एक्कासि सुक्दा चिन्ता जनाउनेमा कार्की एक्ली होइनन् । शनिबार दिउँसोदेखि फेवाताल पुग्ने सबै चिन्तित र अचम्मित थिए । तर तालको पानी सुकेको नभई सुकाइएको उनीहरूले पछि थाहा पाए । बाँध मर्मत थालिएकाले एक मिटरमात्रै पानीको सतह घटाइएको हो । डुंगा किनारबाट घिसारेर पानी भएतिर पुर्याइएको छ । एक मिटरमात्रै पानीको सतह घटाउँदा ४०५० मिटर जति किनार अहिले बगर र फोहोरको थुप्रोजस्तो देखिएको छ । घटेको ताल हेर्न पनि स्थानीयको भीड लागेको छ । शुक्रबार साँझदेखि पानी घटाउन थालिएको थियो । २४ घण्टामा एक मिटर घटेको र काम गर्न नसकिए थप एक मिटर पानी घटाइने जलस्रोत तथा सिँचाइ विकास डिभिजन कार्यालय कास्कीका प्रमुख किरण आचार्यले बताए । अहिले तालमा पानी घटाउन रोकेका छौं, उनले भने । फेवा डुंगा व्यवसायी संगठनका अध्यक्ष बुद्धिबहादुर नेपालीले पानी सुक्दा व्यवसायमा असर परे पनि बाँध मर्मत हुनु राम्रो भएको बताए । यही मौकामा डुंगाघाटको माटो निकालेर व्यवस्थित गर्ने योजना छ, उनले भने । पोखरा पर्यटन परिषद्का अध्यक्ष गोपी भट्टराईले यही बेलामा तालमा थुप्रिएको माटो निकाल्ने योजना पनि ल्याएको भए राम्रो हुने बताए । तालको सीमांकन पनि यही बेला गर्दा उपयुक्त हुने उनको भनाइ छ । बाँधजस्तो संवेदनशील क्षेत्रको मर्मत हुनु राम्रो हो, उनले भने, यहीबेला तालसँग सम्बन्धित सरोकारवालाबीच समन्वय गरी संरक्षणका थप योजना ल्याएको भए राम्रो हुन्थ्यो । २०१८ सालमा भारत सरकारको सहयोगमा बनेको ११० मिटर लम्बाइको तालको बाँध २०२८ देखि फुट्न सुरु भएर २०३१ सालमा सबै बगेको थियो । २०३५ सालमा संयुक्त राष्ट्रसंघको सहयोगमा पहिलाको भन्दा झन्डै एक सय मिटर तल अर्को बाँधको निर्माण थालेर २०३९ सालमा सम्पन्न भएको थियो । तर अहिलेसम्म मर्मत गरिएको थिएन । ६४ दशमलव ५ मिटर र २० मिटर उचाइ रहेको बाँधमा ४ फलामे ढोका छन् । ती ढोकाका रबरसिल सबै बिग्रेकाले पानी चुहिँदै आएको थियो । साथै बाँधबाट निस्कने पानीको गति रोक्न तल्लो तटमा बनाइएका संरचना पनि बगेका र जीर्ण भएका थिए । दिनहुँ जोखिम बढ्दै गएपछि गण्डकी प्रदेशको भौतिक पूर्वाधार विकास मन्त्रालयअन्तर्गत जलस्रोत तथा सिँचाइ विकास डिभिजनले मर्मत थालेको हो । कार्यालय प्रमुख आचार्यका अनुसार ढोकामा रबरसिल फेरिने र तल्ला तटका संरचना बनाइनेछ । यसका लागि एक करोड रुपैयाँ छुट्याइएको छ । एक महिनामा मर्मत सक्ने योजना छ । पर्वतको हरिबसु निर्माण सेवाले कामको ठेक्का लिएको छ । हाल करिब ५ वर्गकिलोमिटर क्षेत्रफलमा फैलिएको फेवातालमा ५ करोड ३० लाख क्युबिक मिटर पानी भण्डारण छ । तालको पानी पातले छाँगो, गुप्तेश्वर गुफा हुँदै फुस्रे खोलामा मिसिन्छ । यहाँको पानीबाट ३ सय २० हेक्टर जमिनमा सिँचाइ हुँदै आएको थियो । त्यो नहरसमेत पूरै जीर्ण बनेको छ । यहाँको पानी लगेर १ मेगावाटको फेवा जलविद्युत् आयोजना पनि सञ्चालनमा छ । ताल, सिँचाइ र जलविद्युत् उत्पादन गर्ने उद्देश्यसहित बाँध बनाइएको थियो ।"
संसदीय दलमा पो जानुपर्थ्यो,"काठमाडौं (कास) प्रतिनिधिसभा विघटनको मुद्दामा बहस गरिरहेका सरकारी वकिलहरूले प्रधानमन्त्रीबाट असन्तुष्ट सत्तारूढ सांसदहरूले प्रतिनिधिसभाको साटो नेकपाको संसदीय दलमा नेताविरुद्ध अविश्वासको प्रस्ताव दर्ता गरेको भए स्वाभाविक प्रक्रिया हुने र प्रधानमन्त्रीले समेत पद छाड्नुपर्ने अवस्था आउने तर्क गरेका छन् । सहन्यायाधिवक्ता उद्धव पुडासैनीले सर्वोच्च अदालतमा आफ्नो बहस बुँदा प्रस्तुत गर्दै वैकल्पिक सरकार बन्ने अवस्था थियो कि थिएन ? भन्ने विषय प्रश्नयोग्य नै नभएको तर्क गरे । नेकपाको संसदीय दलको विधानमा कुल सदस्यको एक चौथाइले अविश्वासको प्रस्ताव पेस गर्न सक्ने र बहुमतबाट नयाँ नेता चुन्न सक्ने व्यवस्था छ । उनले त्यही आधार देखाउँदै प्रधानमन्त्रीको कामकारबाही चित्त नबुझे सत्तारूढ सांसदहरूले संसदीय दलमा अविश्वासको प्रस्ताव पेस गरेर नयाँ नेता चयन गरेको भए हुने बताएका हुन् । नेकपाको दाहालनेपाल समूहका असन्तुष्ट सांसदहरूले संसदीय दलको साटो प्रतिनिधिसभामै अविश्वासको प्रस्ताव पेस गरेका थिए । संसदीय दलको विधानमा एक चौथाइले विश्वास छैन भनेमा प्रस्तावमाथि बहुमतको निर्णयका आधारमा टुंगो लाग्ने व्यवस्था छ, बहसनोटमा उनले भनेका छन्, संसदीय दलमा ओलीविरुद्ध अविश्वासको प्रस्ताव दर्ता भएको छैन । पुडासैनीले संविधानको धारा ७६ (१) अनुसार सरकार गठन भएकाले विकल्पमा अर्को सरकार बन्ने सम्भावना नभएको उल्लेख गर्दै प्रतिनिधिसभा विघटन गर्न अहिलेको सरकारलाई बाधा नभएको तर्क गरे ।सहन्यायाधिवक्ता श्यामकुमार भट्टराईले संविधानको व्याख्याको सिद्धान्तमाथि बहस गर्दै संविधानमा संसदीय शासन प्रणाली उल्लेख भएकाले पदबाट राजीनामा दिने, विश्वासको मत लिने र प्रतिनिधिसभा विघटन गरी जनादेशमा जाने प्रधानमन्त्रीको अधिकार हुने दाबी गरे । संसदीय शासन प्रणालीको प्रमुख मूल्य उत्तरदायी र जवाफदेही सरकार हो । यो उत्तरदायित्व र जवाफदेहिता निश्चित हदसम्म संसद्प्रति र निश्चित अवस्थामा सिधा जनताप्रति रहेको हुन्छ, उनले बहसनोटमा लेखेका छन्, विघटनले प्रतिनिधिसभाको मात्र आयु समाप्त गरेको होइन । यो त सरकारले आफ्नै आयु पनि समाप्त गरेको हो । वैयक्तिक स्वतन्त्रता र मौलिक हकको प्रचलनमा ज्यादा मात्रामा न्यायिक सक्रियता आवश्यक हुने तर्क गर्दै उनले राजनीतिक विषयवस्तु राजनीतिक प्रक्रियाबाटै टुंगो लाग्न दिनु उचित हुने सुझाव दिए । निर्वाचनबाट लोकतन्त्र कहिल्यै पराजित हुँदैन, उनले भने, निर्वाचनमा जाने निर्णयलाई स्वेच्छाचारी र दुराशययुक्त भन्न मिल्दैन । उनको दाबीअनुसार यसअघिको संविधानमा प्रतिनिधिसभा विघटन गर्ने विषयलाई प्रधानमन्त्रीको अधिकारका रूपमा राखेपछि यसपटक नराख्नुको अर्थ विघटनको अधिकार हटाएको भन्ने होइन । बरु फराकिलो हुने गरी संसदीय शासन प्रणालीलाई संविधानले राखेको हो, उनले भने, बरु अविश्वासको प्रस्तावमा सीमा लगाएको हो । त्यो सीमा उपयुक्त छ कि छैन राजनीतिक बहसको विषय हो । उनले जनतामा जाने प्रधानमन्त्रीको निर्णयलाई गलत भन्न नहुने दाबी गर्दै भने, प्रतिनिधिसभा विघटन न अग्रगमन हो, न प्रतिगमन । यो त जनगमन हो ।"
मित्रराष्ट्रसँग सशक्त धारणा राख्नुपर्छ,"काठमाडौं (कास) प्रधानसेनापति पूर्णचन्द्र थापाले सीमा विवाद समाधान गर्न नेपालले मित्रराष्ट्रहरूसँग ऐतिहासिक तथ्यहरूका आधारमा सशक्त रूपमा धारणा राख्नुपर्ने बताएका छन् । सैनिक मुख्यालयमा आइतबार राष्ट्रिय सुरक्षा परिषद् सचिवालयद्वारा आयोजित नेपालको अन्तर्राष्ट्रिय सीमा सुरक्षा तथा व्यवस्थापनमा सम्बद्ध निकायहरूबीच समन्वयका क्षेत्र विषयक दुईदिने सेमिनारमा उद्घाटन मन्तव्य राख्ने क्रममा थापाले सीमा सुरक्षा विवादबारे धारणा राखेका हुन् । प्रधानमन्त्री तथा रक्षामन्त्री केपी शर्मा ओली, गृहमन्त्री रामबहादुर थापा र अन्य सुरक्षा निकायका प्रमुख उपस्थित कार्यक्रममा प्रधानसेनापति थापाले भने, हाम्रो विकट भौगोलिक बनावट, खुला सिमाना तथा अन्य विविध कारणले गर्दा बेलाबखत मित्रराष्ट्रसँग सीमासम्बन्धी विविध कुरा उठ्ने गरेका छन् । त्यस्ता विषयमा ऐतिहासिक तथ्यमा आधारित रही सशक्त रूपमा आफ्नो धारणा मित्रराष्ट्रहरूसँग राख्नुपर्छ र राख्नेसमेत गरेका छौं । प्रधानसेनापति थापाको भनाइ नेपालले भारतसँग सन् १८१६ को सुगौली सन्धि र त्यसपछि उपलब्ध सम्पूर्ण प्रमाणलाई राखेर वार्ता गर्नुपर्नेतर्फ लक्षित छ ।"
वेस्ट इन्डिजको अपूर्व जित,दक्षिण अफ्रिकाको आशारावलपिन्डी एडेन मारक्रमले ठोस अर्धशतक बनाउँदै रस भान डुसेनसँग मजबुत साझेदारी गरेपछि दक्षिण अफ्रिकाले पाकिस्तानविरुद्धको दोस्रो टेस्टमा जितका लागि खेल्न सक्ने भएको छ । जितका लागि ३ सय ७० रनको चुनौतीपूर्ण लक्ष्य पाएको दक्षिण अफ्रिकाले आइतबार चौथो दिन एक विकेट गुमाएर १ सय २७ रन बनाएको छ । मारक्रम ५९ रन बनाएर खेलिरहेका छन् भने डुसेन ४८ रनमा नटआउट छन् । पाहुना टिमलाई जितका लागि अझै २ सय ४३ रनको आवश्यक छ ।यसअघि पाकिस्तान आफ्नो दोस्रो इनिङ्समा २ सय ९८ रन बनाएर अलआउट भएको थियो । त्यसमा विकेटकिपर ब्याट्सम्यान मोहम्मद रिजवानले उत्कृष्ट शतक बनाए । उनी १ सय १५ रन बनाएर नटआउट रहे । दक्षिण अफ्रिकाले पाकिस्तानी फास्ट बलर साहिन साह अफ्रिदीको बलमा १७ रन बनाएका प्रारम्भिक ब्याट्सम्यान डिन एल्गरलाई गुमाएपछि मारक्रम र डुसेनले दोस्रो विकेटका लागि ९४ रनको नटआउट साझेदारी गरे ।
ट्रस्ट तयार नभए महानगरले गर्ने चेतावनी,"(विराटनगर)  प्रदेश १ सरकार र विराटनगर महानगरपालिकाले यसपालि विराट गोल्डकप फुटबल प्रतियोगिता कुनै हालतमा सञ्चालन गर्नुपर्नेमा गोल्डकप ट्रस्टका पदाधिकारीलाई दबाब दिन थालेका छन् । दुवै निकायले गोल्डकपलाई विराटनगरको पहिचानका रूपमा स्थापित गर्नुपर्नेमा जोड दिएका हुन् ।प्रतियोगिता सञ्चालनका लागि प्रदेश सरकार र महानगरपालिकाले आयोजक ट्रस्टलाई जुनसुकै सहयोग गर्न तयार रहेको उल्लेख गर्दै ट्रस्टले प्रतियोगिता नगरे महानगरपालिका प्रतियोगिता गर्न आफैं तयार रहेको जनाउ दिएको छ ।प्रदेश सरकारका सामाजिक विकासमन्त्री हिक्मत कार्कीले ट्रस्टका पदाधिकारीलाई प्रतियोगिता कुनै पनि हालतमा आयोजना गर्न निर्देशन दिएको ट्रस्टका अध्यक्ष सन्तोष बानियाँले सुनाए । उनका अनुसार त्यसका लागि प्रदेश सरकारले आर्थिक सहयोगसहित मैदान व्यवस्थापनको जिम्मेवारी लिने आश्वासन दिएको छ ।प्रदेश सरकारले ४ करोड २९ लाखको लागतमा सहिद मैदानमा रात्रिकालीन खेलकुद आयोजना गर्न फ्लडलाइटको व्यवस्था गरेको छ । एक साताभित्रमा ठेकेदारले फ्लडलाइटको परीक्षण गरेर सामाजिक विकास मन्त्रालयलाई हस्तान्तरण गर्ने तयारी गरेको छ । मन्त्रीले बिग्रिएको मैदान दुई साताभित्र मर्मत गरेर आफूहरूलाई हस्तान्तरण गर्ने आश्वासन दिएको अध्यक्ष बानियाँले बताए । प्रदेश सरकारबाट प्रतियोगिता गर्न करिब ५० लाख रुपैयाँ आर्थिक सहयोग पाउने ट्रस्टको आशा छ । महानगर प्रमुख भीम पराजुलीले पनि ट्रस्टका पदाधिकारीलाई प्रतियोगिता आयोजना नगरे महानगर आफैंले आयोजना गर्ने चेतावनी दिएका छन् । प्रतियोगिताका लागि महानगरले ट्रस्टलाई १५ लाख रुपैयाँ विनियोजन गरिसकेको छ । बाँकी भौतिक र प्राविधिक सहयोग गर्न महानगर तयार भएको उल्लेख गर्दै नगर प्रमुख पराजुलीले पदाधिकारीसँग भनेका छन्, यति सहयोग गर्दा पनि तपाईंहरू (ट्रस्ट) ले प्रतियोगिता नगरे महानगर आफैंले आयोजना गर्नेछ । विराट गोल्डकपलाई विराटनगरको पहिचानका रूपमा स्थापित गर्ने महानगरको लक्ष्य छ । पराजुलीले भने, महानगर विराट गोल्डकप आयोजनाका लागि जस्तोसुकै सहयोग गर्न तयार छ । प्रतियोगितालाई प्रायोजक र चन्दादाता खोजी दिन व्यक्तिगत रूपमा आफू तयार रहेको बताउँदै पराजुलीले आयोजक टिमका खेलाडीको व्यवस्थापनमा सहयोग गर्न पनि महानगर तयार रहेको दाबी गरेका छन् । आयोजक विराटनगर टिम बनाउन र टिममा राष्ट्रिय टोलीका खेलाडी समावेश गर्न ट्रस्टका पदाधिकारीलाई आग्रह गर्दै उनले आर्थिक व्यवस्थापनको जिम्मा महानगरले गर्ने आश्वासन दिएका छन् ।आयोजकले राष्ट्रिय टोलीका खेलाडी राखेर उपाधि जित्ने टिम बनाउनुस्, प्रमुख पराजुलीले ट्रस्टका पदाधिकारीसँग भने, विराटनगरको टिम ६ गोल खाने होइन, गोल्डकप नै जित्नुपर्यो, त्यसका लागि महानगरले आवश्यक आर्थिक सहयोग गर्नेछ । कहिले मैदान र कहिले फ्लडलाइटको बहाना देखाएर दुई वर्षदेखि गोल्डकप हुन सकेको छैन । यसपालि सबै पक्षले साथ दिएको छ । ट्रस्टका अध्यक्ष बानियाँले भने चैत पहिलो साता प्रतियोगिता गर्ने लक्ष्य रहेको बताए । सहिद मैदानमा फ्लडलाइट व्यवस्था भएको छ, उनले भने, अबदेखि विराट गोल्डकप सधैं रात्रिकालीन हुनेछ ।महेन्द्र गोल्डकपको नाममा आयोजना हँॅदै आएको यो प्रतियोगितालाई पछिल्लो समय ट्रस्टमा लगेर विराट गोल्डकपमा रूपान्तरण गरेर चौथो संस्करणसम्म आयोजना गरिएको थियो । ट्रस्टमा हाल १९ लाख रुपैयाँ मौज्जात रहेको सदस्य वसन्त अर्यालले जानकारी गराए ।"
वालिङको तेस्रो जित,"(काठमाडौं)  क्यामरुनी फरवार्ड मेथो रुथको गोलसँगै वालिङ नगरपालिका पुलिसलाई १० ले हराएर आइतबार महिला राष्ट्रिय लिग फुटबलको तेस्रो स्थानमा उक्लिएको छ । सातदोबाटोस्थित एन्फा कम्प्लेक्समा रुथले ५८ औं मिनेटमा आकर्षक गोल गर्दै वालिङलाई तीन अंक दिलाएकी हुन् । उनी डिफेन्डर पूजा रानालाई उछिन्दै ६६ औं मिनेटमा पनि गोलनजिक पुगेकी थिइन् । तर उनलाई वान भर्सेस वान मा पुलिसकी गोलकिपर सपना राईले असफल पारिदिइन् । त्यसअघि भेनेसा नोएलले ५१ औं मिनेटमा प्रहार गरेको बल पोस्टमा लाग्दै फर्किएको थियो । पुलिसले पनि ७८ औं मिनेटमा बराबरी गर्ने अवसर पाएको थियो । तर निर्मला विकलाई गोलकिपर सावित्री किसनले रोक्दै लिगमा वालिङको तेस्रो जित निश्चित गरिन् ।डबल लिग को पहिलो भेटमा वालिङ र पुलिसबीचको खेल ११ को बराबरीमा टुंगिएको थियो । अघिल्लो खेलमा विराटनगरसँग १० ले हारेको पुलिस वालिङविरुद्ध अंक जोड्न असफल भएपछि चौथो स्थानमा झर्यो । उसले ७ खेलबाट ८ अंक (२ जित, २ बराबर, ३ हार) जोडेको छ । वालिङ ११ अंक (३ जित, २ बराबर, २ हार) बनाएर तेस्रोमा उक्लिएको हो । उसले यसअघि चन्द्रपुरलाई ३० र चौदण्डीगढीलाई १०० ले पराजित गरेको थियो । क्यामरुनका तीन खेलाडीलाई मैदानमा उतारेपछि वालिङ प्रभावशाली देखिएको हो । आर्मी १६ अंकसहित दोस्रोमा छ भने एक खेल कम खेलेको एपीएफ (१८) अंकसहित शीर्षस्थानमा छ । दिनको पहिलो खेलमा विराटनगर महानगरपालिकाको हारले पनि स्याङ्जाली टिमलाई तेस्रो स्थानमा उक्लिन सहज भयो । पहिलो चरणमा बेहोरेको ५० को हारको बदला लिँदै चन्द्रपुरले विराटनगरलाई १० ले हराएको हो । रजनी थोकरले ७० औं मिनेटमा गोल गर्दै चन्द्रपुरलाई लिगमा दोस्रो जित दिलाएकी हुन् । चन्द्रपुर ६ अंकसहित छैटौं स्थानमा छ । सातै खेल हारेको चौदण्डीगढीले अंक जोड्न सकेको छैन ।"
टोटेनहम विजयी,इटालीमिलान क्रिस्टियानो रोनाल्डोले गरेको सिजनको २३ औं गोल मद्दतमा युभेन्ट्सले इटालीको सिरी ए मा शनिबार रोमालाई २० ले हरायो । रोनाल्डोले तीन खेलमा गोल गर्न नसकेको क्रमलाई तोडेर युभेन्ट्सका लागि १३ औं मिनेटमा गोल गरे । त्यसपछि रोजर इबानेजले आत्मघाती गोल गर्न पुगे । यो जितपछि डिफेन्डिङ च्याम्पियन युभेन्ट्स रोमालाई उछिनेर तेस्रोमा पुगेको छ । आन्द्रे पिर्लोको टिमको यो सबै खाले प्रतियोगितामा लगातार छैटौं जित हो । शनिबारका अन्य खेलमा जेनोआले नेपोलीलाई २१ र स्पेजियाले ससुलोलाई २१ ले हराए भने एटलान्टा र टुरिनोले ३३ को बराबरी खेले ।
भक्तबहादुर स्मृति चेस हुने,"काठमाडौं (कास) समाजसेवी भक्तबहादुर तामाङको स्मृतिमा थापाथली चेस पार्कले र्यापिड चेस प्रतियोगिता आयोजना गर्ने भएको छ । प्रतियोगिता फागुन ७ र ८ गते थापाथली चेस पार्कको प्रांगणमा हुनेछ । प्रतियोगितामा १ सयभन्दा बढी खेलाडीको सहभागिता रहनेछ । विजेताले १५ हजार, उपविजेताले ७ हजार र तेस्रो हुनेले ५ हजार रुपैयाँ पाउनेछ । चौथो र पाँचौं हुनेले क्रमशः ३ र २ हजार रुपैयाँ पाउनेछन् भने छैटौंदेखि दसौं स्थानसम्मकाले १ हजार ५ सय रुपैयाँ पुरस्कारस्वरूप पाउनेछन् । रेट्री क्याटागोरीमा १६०० मुनि, १८०० मुनि र अनरेटेटमा पहिलो हुनेलाई पनि १ हजार ५ सय रुपैयाँ पुरस्कार दिइनेछ । महिला, भेट्रान र १६०० मुनि रेटिङकाले पनि १ हजार ५ सय नै पाउनेछन् ।प्रतियोगितामा ५ सय दर्ता शुल्क तोकिएको छ । ईसेवा, आईएमई पे, खल्ती र प्रभु पेमार्फत पनि शुल्क जम्मा गर्न सकिने व्यवस्था मिलाइएको आयोजकले जनाएको छ । प्रतियोगिताको प्रायोजन भक्तबहादुरका छोरा श्यामले गरेका हुन् ।"
गुरिल्लाको राशि बढ्यो,"रुकुम पश्चिम (कास) बर्सेनि फागुन १ मा हुँदै आएको मौराखारा गुरिल्ला म्याराथनको पुरस्कार राशि बढेको छ । सानीभेरी गाउँपालिकाले ५० हजार रुपैयाँ पुरस्कारबाट ४ वर्षदेखि गर्दै आएको म्याराथनको राशि यो वर्ष ८० हजार रुपैयाँ पुर्याइएको हो । गाउँपालिकाले यो वर्ष महिला र पुरुष दुवैतर्फ पुरस्कारको राशि बढाएको छ । ४६ किलोमिटर लामो म्याराथनमा दौडिने पुरुष धावकमध्ये पहिलोले ८० हजार रुपैयाँ प्राप्त गर्नेछ भने दोस्रोलाई ५५ र तेस्रोलाई ३५ हजार रुपैयाँसहित कप, मेडल र प्रमाणपत्र दिइनेछ । सान्त्वना हुने एक जनालाई १० हजार रुपैयाँ प्रदान गरिने गाउँपालिकाले जनाएको छ । पुरुषतर्फ पहिलो हुनेलाई २०७४ सालमा ५० हजार, २०७५ मा ६५ र २०७६ मा ७५ हजार रुपैयाँ पुरस्कार दिएको गाउँपालिकाले गत वर्षदेखि महिला म्याराथनको पनि आयोजना गरिरहेको छ । महिलातर्फ पहिलो हुनेलाई ४० हजार रुपैयाँ दिएको गाउँपालिकाले यो वर्ष ५५ हजार नगद पुरस्कार दिँदै छ । महिलातर्फ दोस्रो हुनेले ४०, तेस्रोले २० र सान्त्वनाले १० हजार रुपैयाँ पाउनेछन् । समुद्र सतहदेखि ३ हजार मिटर उचाइमा रहेको मौराखारा लेक पुगेर धावकहरू फेरि गाउँपालिका ओर्लनुपर्ने छ । गाउँपालिका अध्यक्ष नरबहादुर पुनले पर्यटन, कृषि, मौलिक कला र स्थानीय संस्कृतिलाई जोड्ने गरी म्याराथन आयोजना गरिएको बताए ।"
