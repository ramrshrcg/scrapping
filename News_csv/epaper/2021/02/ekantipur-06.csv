शीर्षक,विवरण
सत्ताको शक्ति प्रदर्शन,"प्रतिनिधिसभा हठात् भंग गर्ने निर्णयपछि संघीयता, लोकतन्त्र र गणतन्त्रप्रति ओली प्रतिबद्ध छैनन् भन्ने संशय पैदा भइरहेका बेला उनले आफ्ना विपक्षीहरूलाई देखाइदिने भन्दै शुक्रबार गरेको आमसभामा यसप्रति आफ्नो वचनबद्धता व्यक्त गरेका हुन् । शताब्दी लोकतन्त्र, गणतन्त्र र सामाजिक न्यायका लागि लडेको ओलीले राजतन्त्र फर्काउने घोषणा गर्छ रे !, प्रधानमन्त्री ओलीले भने, संघीय लोकतान्त्रिक गणतान्त्रिक प्रणालीलाई कसैले तलमाथि पार्ने नसोचे हुन्छ । हामी यसको कार्यान्वयन गरेर जान्छौं । ओलीले सम्बोधनको सुरुवातमै काठमाडौंमा अरूतिर ठाउँ सानो भएकाले ठूलो ठाउँ खोज्ने क्रममा दरबार संग्रहालयको अघिल्तिर कार्यक्रम गर्नुपरेको बताएका थिए । अरूका मान्छे थोरै हुन्छन्, काठमाडौंको सबै ठाउँ ठूलो हुन्छ, हामीलाई जहाँ कार्यक्रम गरे पनि सानो हुन्छ, ओलीको भनाइ थियो । कसैले पनि लोकतन्त्र खोस्न नसक्ने र लोकतन्त्रको भविष्य उज्ज्वल रहेको उनले बताए । लोकतन्त्रतर्फ कसैले कर्के आँखा नलगाए हुन्छ । नेपाली जनता सचेत छन् । देश अघि बढ्यो, उनले भने । प्रधानमन्त्री ओली मान्छेको भीडैभीड सभामा आएर दंग परिरहँदा सवारी आवागमनको अस्तव्यस्तताले नागरिक भने जो जहाँ छन्, त्यहीं थुनिएका थिए, यी नागरिक तिनै हुन् जसले बिहीबार मात्रै नेकपाको अर्को समूहले गरेको आमहडतालका कारण सास्ती भोगे । ओलीले भने आफूहरूलाई ललकार्ने काम भएकाले बाध्य भएर सडकमा आएको स्पष्टीकरण दिए । दुईचार हजार मानिस जम्मा गरेर हामीलाई ललकार्ने काम भएकाले हामी सडकमा आएका हौं । बाध्यतावश आएका हौं । कार्यक्रम गर्नैपर्ने अवस्था आयो, उनले भने, आजको सभा कास्टिङका रूपमा हो । सबै सडकमा लाउड स्पिकर राखेर आमसभा गर्नुपर्ने अवस्था आउँछ । आलोचक मित्रहरू मन थामेर बस्नुस् । हेर्दै जानुस्, नेपाल कता जान्छ । नेपाललाई समाजवादउन्मुख हुन र सामाजिक न्यायसहितको देश बनाउनबाट कसैले रोक्न सक्दैन । प्रधानमन्त्री ओलीले गत पुस ५ गते हठात् प्रतिनिधिसभा विघटन गरेपछि संविधानको सर्वोच्चतालाई केन्द्रमा राखेर विभिन्न पक्ष सडक आन्दोलनमा छन् । सत्ताविरोधीहरू सडकमा भइरहेका बेला प्रधानमन्त्री ओलीकै घोषणामा सत्ता पनि सडकमै मिसिन आएको हो । आफ्नो विरोधमा आन्दोलन चर्किएपछि हामीसँग जनता छन् है भनेर देखाउन पञ्चायतकालीन शासकले २०४५४६ ताका पञ्चर्याली गर्थे । अहिले ओलीले गरेका प्रदर्शनलाई धेरैले त्यस्तै पञ्चर्यालीसँग तुलना पनि गर्छन् । बहुदल प्राप्तियताको तीन दशकमा शासनसत्ता हातमा लिएका बेला तत्कालीन राजा ज्ञानेन्द्र शाहबाहेक सत्तापक्ष नै सडकमा ओर्लिएर सरकार प्रमुखको फोटो प्रदर्शनसहित शक्ति देखाएको यो पहिलो पटक हो । शुक्रबार ओलीको तस्बिर उनी स्वयं बसिरहेको मञ्च, सडकका पोल, कार्यकर्ताका ज्याकेट, टोपी र गलबन्दी, तुल, ब्यानर र प्ले कार्डमा छ्याप्छ्याप्ती थियो । जताततै आफ्नै प्रतिछाया र कार्यकर्ताका बेलाबेलाका चर्का नाराबाजीले ओली पुलकित भए तर आफ्ना पूर्वभाषणमा जस्तो उत्तेजित भएनन् । उनले कसैलाई गाली गरेनन्, कटाक्ष गरेनन् र चुट्किला सुनाएनन् । तुलनात्मक रूपमा उनको भाषण सन्तुलित थियो, चुनावमा केन्द्रित होऔं भन्ने आह्वान जोडदार थियो । ओलीका प्रेस सल्लाहकार सूर्य थापाका अनुसार उनले भावुक भएर आँसु नै खसालेका थिए ।प्रधानमन्त्री ओलीले काम गर्न नपाएपछि प्रतिनिधिसभा विघटन गरेको स्पष्टीकरण फेरि दोहोर्याए । संसद् विघटन संविधानसम्मत् छ कि छैन भनेर बहस निकालिएको छ । जनताले बुझेको कुरा हो काम गर्ने अवस्था नभए प्रधानमन्त्रीले संसद् विघटन गर्छ, उनले भने, हाम्रै बलमा संसद्मा आएर काम गर्न नदिने र सरकारले काम गर्न सकेन भन्ने प्रवृत्तिको जवाफ ताजा जनादेशबाट खोज्नुपर्छ । यसो भन्दा कार्यकर्ताले हौसिएर ताली पिटेका थिए । त्यसपछि प्रधानमन्त्री ओलीले नारा लगाए, जनताले के भन्छ ? कार्यकर्ताले भने, ताजा जनादेश ले भन्छ । कामै गर्न नदिएपछि प्रतिनिधिसभा विघटन गर्नुपरेको स्पष्टीकरण सकिँदानसकिँदै ओलीले विरोधाभासपूर्ण अभिव्यक्ति दिँदै यो सरकारले इतिहासमै धेरै काम गरेको दाबी गरे । यति छिटो विकास इतिहासमा कुनै सरकारले गरेको थियो ? अहिलेजस्तो काठमाडौं कहिल्यै थियो ? अहिले जति बाटो कहिल्यै बनेका थिए ?, उनले भने, नेपालमा कोही भोकै मर्नुपरेको छैन, चाँदनीदोधारामा सिँचाइको प्रवर्द्धन हुँदै छ, नेपालको विकास सुरुङ मार्गमा प्रवेश गर्यो, विद्युत्का ठूलठूला आयोजना बनेका छन् । एकैछिन अघि कामै गर्न नदिएकाले प्रतिनिधिसभा भंग गरेको भनेका ओलीले इतिहासमै राम्रो काम गरेको दाबी गर्दा स्वभावतः कार्यकर्ता कुन कुरा ठीक हो भनेर अलमलमा पर्नुपर्ने हो तर उनीहरूले ओलीको यो भाषणमा पनि उसैगरी ताली ठोके । मञ्चमा अरूलाई होच्याउने गरी अभिव्यक्ति दिनु ओलीको स्वभावगत पहिचान छ, तर शुक्रबार उनी सन्तुलित देखिए । ओलीले यसअघि गत वैशाख १ गते नयाँ वर्षको शुभकामना दिने क्रममा सन्तुलित भाषण गरेका थिए । उनले अधिकांश समय अब चुनावमा जाने र ताजा जनादेश ल्याउने बताए । दाहालनेपाल पक्षधरले अदालत र निर्वाचन आयोगलाई धम्की दिएको आरोप लगाउँदै प्रधानमन्त्री ओलीले भने, इतिहासमै सबैभन्दा ठूलो जनसमुदाय पहिलो पटक काठमाडौंमा छ, केही मान्छेले सोधिराख्या छन् मूल पार्टी कुन हो ? मूल पार्टी यही हो, कुन पार्टी सक्कली कुन पार्टी नक्कली भन्ने फैसला भयो अब । नेकपाको केन्द्रीय कमिटीहरूमा ओलीको स्पष्टै अल्पमत छ । तर नेकपाको कुन पंक्ति आधिकारिक हो भन्ने विषय निर्वाचन आयोगमा पुगेको छ, आयोगको निर्णयले यसको पनि फैसला गर्ला । ओलीले भने सडकबाट पार्टी आधिकारिकताको फैसला गर्दै अब चुनावमा जाने र ताजा जनादेशसहित लिएर आउने बताए । उनले आफूले घोषणा गरेको मिति वैशाख १७ र २७ मा चुनाव हुन्छ भन्ने कुरामा शंका नगर्न कार्यकर्तासँग आग्रह गरे । संसद्लाई ठीक ढंगले चल्न नदिएको, संसद्लाई पंगु बनाउन थालेको, पहिलाजस्तै किनबेच, समीकरण र जोडजामको राजनीति गर्न खोजेको हुनाले काम गर्नै नपाउने अवस्था आएपछि ताजा जनादेशका लागि जानुपरेको उनले बताए । त्यसपछि ओलीले कार्यकर्तासँग सोधे, अस्थिरताको राजनीतितर्फ जाने कि जनताका बीचमा जाने ? उनको प्रश्न भुइँमा झर्न नपाउँदै युवाको एउटा पंक्तिले भन्यो, ताजा जनादेशमा जाने । अनि ओलीले भाषणलाई निरन्तरता दिए, अस्थिरतातर्फ होइन, चुनावतर्फ जाऔं । अस्थिरता होइन, चुनाव चाहियो । जनता के भन्छ, अब सबैले सुने होलान्, ताजा जनादेश जसले ल्याएर आउँछ उसैको सरकार बन्छ । भलै जनता भनेर प्रदेश २ बाट आएका लखतरान नागरिक भुइँमा चुपचाप बसेका थिए । ओलीले भाषण गरिरहेका बेलै सभाबाट चर्को चर्को स्वरमा केपी बा आई लभ यू भन्ने आवाज आएपछि उनी एकछिन रोकिन्थे र फेरि भाषण सुरु गर्थे । एक पटक त ओलीले अब नारा बन्द गर्नुस् म बोल्छु पनि भन्नुपर्यो । नाराबाजी गरिरहने कार्यकर्तालाई ओलीले के बोले भन्नेसँग सरोकार थिएन, रात्रिबसमा काठमाडौं बाहिरबाट आएकाहरूमा पर्लापर्ला झैं गरेको पानी र चिसो भुइँको कहरले उठ्ने आत्तुरी देखिन्थ्यो । सम्भवतः कार्यक्रमस्थलको संवेदनशीलता, कार्यक्रम सुरु हुनुअघि नै गरिएका अनेक आकलन र चिसो मौसमको प्रभावले होला, ओली तुलनात्मक रूपमा रक्षात्मक देखिए । उनले पुरानाशैलीका दर्शन र संस्कृतिका कुरा निकालेनन्, धर्मकर्म र संस्कारका अभिव्यक्ति दिएनन् । करिब डेढ घण्टा बसेर ओली बाटैभरि टाँगिएका आफ्नै फोटो हेर्दै नारायणहिटीबाट जसरी बालुवाटार फर्किए, त्यसैगरी आफैंले बोकेको ओलीको तस्बिर कुल्चिँदै सभामा सहभागी घर फर्किने गाडी चढ्न आफूलाई लिएर आएका टोली नेताको पछिपछि लागे । बाटैभरि असरल्ल ओलीको तस्बिर स्वयंसेवकले साँझसम्म समेटिरहेका थिए ।"
गृहमन्त्री अझै 'फर्म मा आएनन्,"उनै थापाको नेतृत्वमा रहेको गृह मन्त्रालयले बिहीबार दाहालनेपाल नेतृत्वले आमहडताल गर्दा मुलुकमा कुनै पनि बन्द नरहेकाले निर्धक्क हिँडडुल गर्न आग्रह गर्दै विज्ञप्ति निकालेको थियो । आज यो असाधारण परिस्थिति सुरु हुनुको पछाडि राजनीतिक सत्ता र राजनीतिक नेतृत्वको प्रश्नसँग जोडिएको छ । यो परिस्थिति उत्पन्न हुनुका पछाडि राजनीतिक सत्ताको केन्द्रीय प्रश्न प्रधानमन्त्रीसँग जोडिएको हुन्छ, प्रमुख पार्टी नेतृत्व र राष्ट्रपतिसँग जोडिएको छ । यी तीनवटै व्यक्तिलाई अपदस्थ गर्ने षड्यन्त्र सुरु भएको छ, थापाले भने, नयाँ आन्दोलनबाट मात्रै नेतृत्व र संविधानको रक्षा गर्न सकिन्छ । उनले मांसहारी आन्दोलन गर्नेलाई जावलाखेलको चिडियाखानामा लगेर थुन्ने बताए । त्यो भनेको के हो भन्नेबारे उनले थप बुझाएनन् । मांसहारी आन्दोलन गर्नेहरूलाई हाम्रो संविधान र कानुनले अपराधी घोषित गरेको छ । मांसहारी आन्दोलन गर्नेलाई जावलाखेलका चिडियाखानामा लगेर बन्द गरिनेछ, थापाले भने, मांसहारी आन्दोलन गर्ने फुटवादी, गुटवादी तत्त्वलाई चेतावनी दिन चाहन्छु, तपाईंहरू दुस्साहस र अपराध गर्दै हुनुहुन्छ । त्यसमा सचेत हुन आग्रह गर्छु ।"
पुनःस्थापनाले मात्रै नागरिक आन्दोलन रोकिँदैन,"काठमाडौं (कास) नागरिक आन्दोलनका अगुवाले प्रतिनिधिसभा पुनःस्थापना भएपछि पनि लोकतन्त्रको आधारभूत मूल्य मान्यताको रक्षार्थ आन्दोलन जारी रहने बताएका छन् । नागरिक आन्दोलनका अगुवा दिवंगत पद्मरत्न तुलाधरको घरबाट शुक्रबार सुरु भएको बृहत् नागरिक आन्दोलन शीतल निवासछेउ पुगेर कोणसभामा परिणत भएको थियो । आहुतीको गहुँगोरो अफ्रिका शीर्षकको कविता वाचन गरेर सुरु भएको आन्दोलनमा प्राध्यापक, अधिकारकर्मी, कलाकार र साहित्यकारलगायत सहभागी थिए । प्राध्यापक कृष्ण खनालले नागरिक आन्दोलन संसद् पुनःस्थापनाले मात्रै नरोकिने बताए । उनले राजनीतिमा धेरै फोहोर जमिसकेकाले त्यसलाई झिक्दै फाल्दै गर्नका लागि नागरिक आन्दोलन सुरु भएको दाबी गरे । उनले भने, संविधानमाथि आएको चुनौती र लोकतन्त्रमाथि आएको चुनौतीलाई अदालतले जोगाइदिएका उदाहरण थोरै मात्रै छन् । जुन दिन नागरिक सडकमा आफैं उत्रिँदैनन्, त्यो दिनसम्म यो संविधान जोगिँदैन । अधिकारकर्मी श्याम श्रेष्ठले नेपालमा लोकतन्त्र, दलतन्त्र दुवै नभएको भन्दै गुटतन्त्र रहेको बताए । उनले कुनै दलका नेतालाई ल्याप्चे लगाउन नागरिक आन्दोलन नभएको भन्दै एकताको नाममा ओलीलाई आजको स्थानमा पुर्याउने को हुन् भनेर पनि सोचविचार गर्नुपर्ने भएको बताए ।"
विद्यालय गएकी किशोरीको हत्या,"(बैतडी)  मधुमेहका बिरामी ५२ वर्षीय बुबा कृष्णानन्द भट्टको दुई महिनाअघि उपचारक्रममा धनगढीमा मृत्यु भएपछि बैतडीको दोगडाकेदार गाउँपालिका७ चडेपानीकी १७ वर्षीया भागीरथी भट्टका दुःखका दिन सुरु भए । आर्थिक अवस्था दयनीय रहेको परिवारको जिम्मेवारी उनकै काँधमा थियो । पति वियोगमा रहेकी आमाको हेरचाह र घरायसी कामसँगै पढाइ अघि बढाइरहेकी उनी अरू दिनझैं बुधबार पनि विद्यालय गएकी थिइन् ।दोगडाकेदार३ स्थित सनातन धर्म मावि खोचलेकमा कक्षा १२ मा पढ्ने उनी त्यसपछि घर फर्किनन् । बिहीबार बीभत्स अवस्थामा उनको शव भेटियो । उनको बलात्कारपछि हत्या भएको आशंका आफन्त र स्थानीयले गरेका छन् । प्रहरीले घटना शंकास्पद भए पनि पोस्टमार्टम रिपोर्ट आउन बाँकी रहेको जनाएको छ । विद्यालय गएकी छोरी बेलैमा घर नफर्केपछि आमाले चिन्ता गरिन् । साँझ अबेरसम्म कुनै खबर नपाएपछि आफन्तले स्थानीय खोचलेक प्रहरी चौकीमा खबर गरेका थिए । बिहीबार दिउँसो विद्यालयबाट फर्कंदै गरेका विद्यार्थीले सडकभन्दा तल शव देखेको बताए । स्थानीय र प्रहरी आएर हेर्दा उक्त शव भागीरथीको भएको खुल्यो ।विद्यालयबाट फर्कंदा उनको घर पुग्न २० मिनेट पैदल दूरी बाँकी रहेको लवलेक जंगलमा खोचलेकगिरेगडा ग्रामीण सडकबाट करिब ५० मिटर तल झाडीमा बीभत्स अवस्थामा शव भेटिएको बैतडीका प्रहरी प्रमुख डीएसपी नारायणप्रसाद अधिकारीले बताए । किशोरीको शरीरमा चोटपटक देखिएको र मृत्यु शंकास्पद रहेको डीएसपी अधिकारीले बताए । मृत्यु शंकास्पद भएकैले काठमाडौंबाट विशेष प्राविधिक टोली, प्रदेशबाट एसएसपी जनकराज पाण्डेको टोलीसँगै तालिमप्राप्त कुकुरसहितको टोली घटनास्थलमा खटिएको छ, डीएसपी अधिकारीले भने, पोस्टमार्टम रिपोर्ट आइनसकेकाले यसरी नै भयो भनेर भन्न सकिने अवस्था छैन । शनिबारसम्म मृत्युको कारण थाहा हुनेछ । हत्या भएको हुन सक्ने प्रारम्भिक अनुमान छ । घटना शंकास्पद भएकाले दोषीको खोजी तीव्र पारिएको उनले बताए । शुक्रबार प्रहरीले शव पोस्टमार्टमका लागि जिल्ला अस्पताल पुर्याएको छ । प्रहरी स्रोतका अनुसार घटनास्थल नजिकै भागीरथीले प्रयोग गर्ने मोबाइल भेटिएको छ । मृतकको शरीरमा दाँतले टोकेका घाउ र अन्य चोटपटक पनि छन् । कपडा च्यातिएको अवस्थामा फेला परेका छन् । शरीरका भित्री कपडामा रगत लागेको पनि भेटिएको छ । उनले बोकेको झोला पनि सँगै भेटिएको स्रोतले जनाएको छ । सनातन माविका प्राचार्य बलदेव नाथले बुधबार भागीरथी बिहान १० बजे विद्यालय आएर २ बजे पढाइ सकिएपछि घर फर्किएको बताए । विद्यालयबाट करिब ७ मिनेटको पैदल दूरीमा रहेको खोचलेक बजारसम्म घरनजिकैका आफन्त विद्यार्थीका साथै आएकी थिइन् । बजार पुगेर साथी कपाल काट्न रोकिएपछि उनी एक्लै घरतिर लागेकोसम्म थाहा भए पनि त्यसपछिको अवस्था कसैलाई थाहा नभएको प्राचार्य नाथले बताए । विद्यालयबाट भागीरथीको घर जाने बाटोमा जंगलको केही भाग पर्छ । बाटो एक घण्टा पैदल दूरीको छ । साथीको शव भेटिएपछि विद्यार्थीहरू डराएका छन् । छोरी मृत भेटिएको सुनेबाटै आमा राम्रोसँग होसमा आउन सकेकी छैनन् । किशोरीको बलात्कारपछि नै हत्या भएको भन्दै दोगडाकेदारका विद्यार्थी र स्थानीयले शुक्रबार दोषी पक्राउको माग गर्दै प्रदर्शन गरे । उनीहरूले खोचलेकमा नाराबाजी गर्नुका साथै महाकाली लोकमार्गमा चार घन्टा आवागमन अवरुद्ध पारेका छन् ।"
मौसममा न्यून चापीय प्रभाव,"काठमाडौं (कास) लामो खडेरीपछि शुक्रबार देशका विभिन्न भागमा हिमपातसहित हिउँदे वर्षा भएको छ । जल तथा मौसम पूर्वानुमान महाशाखाका अनुसार नेपालमा पश्चिमी न्यून चापीय प्रणालीको प्रभावका कारण बिहीबारदेखि नै मौसममा बदलाव आएको हो । उक्त प्रणालीका कारण अझै केही दिन हिमपातसहितको परिवर्तन हुने मौसमविद्हरूले बताएका छन् । विगतका वर्षहरूमा माघसम्म धेरै पटक हिमपात र वर्षा हुने गरे पनि यो वर्ष बिहीबार मात्र हिउँदे वर्षा सुरु भएको हो । मुलुकको पश्चिमका कही भागमा भने गत मंसिरमा हल्का वर्षा भए पनि हिउँ पर्न सकेको थिएन । माघ अन्तिम साता आएर सुदूरपश्चिमका उच्च हिमाली भागमा बिहीबार रातिदेखि नै हिमपात सुरु भएको थियो भने शुक्रबार उच्च हिमाली भागहरूमा भारी हिमपात भएको छ । महाशाखाका अनुसार सुदूरपश्चिम, कर्णाली, लुम्बिनी, गण्डकी र वाग्मती प्रदेशका सबैजसो हिमाली जिल्लामा हिमपात भएको छ । हिमाली क्षेत्रमा यो पटक ढिलो गरी हिउँ परेको हो । पूर्वी भागका हिमाली क्षेत्रमा भने खासै हिमपात भएको छैन । जल तथा मौसम विज्ञान विभागको हावापानी विज्ञान तथा हावापानी विश्लेषण महाशाखाका अनुसार मुलुकका १९५ वटा वर्षा मापन केन्द्रमध्ये शुक्रबार ६४ वटा केन्द्रले वर्षा रेकर्ड गरेको छ । जसमध्ये सबभन्दा बढी कालीकोटको मान्म केन्द्रमा २०२ मिलिमिटर रेकर्ड भएको छ । २९ वटा केन्द्रमा ५ मिमिभन्दा बढी, ११ केन्द्रमा १० मिमिभन्दा बढी र एउटा केन्द्रमा २० मिमिभन्दा बढी वर्षा भएको छ । शुक्रबार सुदूरपश्चिमको डडेलधुरामा (१२२ मिमि), दिपायलमा (८ मिमि), जुम्लामा (८६ मिमि), पोखरामा (५९ मिमि), नेपालगन्जमा (३८ मिमि), वीरेन्द्रनगरमा (३२ मिमि), भैरहवामा (३ मिमि), लुम्लेमा (२७ मिमि) धनगढीमा (१४ मिमि), काठमाडौंमा (०१ मिमि) र दाङ, घोराहीमा (०३ मिमि) वर्षा भएको छ । विभागकी वरिष्ठ मौसमविद् इन्दिरा कँडेलका अनुसार हिउँदका तीन महिना (डिसेम्बरदेखि फेब्रुअरीसम्म) मा वार्षिक औसत ६०९ मिमि वर्षा हुनुपर्छ । डिसेम्बर १ देखि फेब्रुअरी ५ सम्म ६८ मिलिमिटर (१११ प्रतिशत) मात्र वर्षा भएको छ । सुदूरपश्चिम, कर्णाली र गण्डकीका धेरै स्थानमा वर्षा भएको छ, कँडेलले भनिन्, पूर्वतिर शनिबारदेखि वर्षा हुने देखिन्छ । शुक्रबार वाग्मती प्रदेशसम्म मौसमी प्रणाली सक्रिय भएको छ । महाशाखाका अनुसार शनिबार दिउँसो पनि सुदूरपश्चिम र कर्णाली प्रदेशमा आंशिक बदली हुनेछ । बाँकी प्रदेशहरूका भूभागहरूमा आंशिकदेखि सामान्य बदली रहने छ । प्रदेश १ का धेरै स्थान तथा प्रदेश २, वाग्मती प्रदेश र गण्डकी प्रदेशका केही स्थानहरूमा हल्का वर्षाको सम्भावना छ । उच्च पहाडी र हिमाली भूभागका केही स्थानमा हल्कादेखि मध्यम हिमपातको सम्भावना पनि छ, महाशाखाले बुलेटिनमा भनेको छ । शनिबार राति प्रदेश १, प्रदेश २, वाग्मती प्रदेश र गण्डकी प्रदेशका विभिन्न भागमा आंशिकदेखि सामान्य बदली रहनेछ । अन्य स्थानहरूको मौसम सामान्य रहनेछ । प्रदेश १, प्रदेश २ र वाग्मती प्रदेशका केही स्थानका साथै गण्डकी प्रदेशका एकदुई स्थानहरूमा हल्का वर्षाको सम्भावना रहेको महाशाखाले उल्लेख गरेको छ ।"
'सेटिङ जनताले मान्छन् भन्नु भ्रम हो,"काठमाडौं (कास) नेकपा (दाहालनेपाल) का अध्यक्ष पुष्पकमल दाहालले अदालतले प्रतिगमनलाई सदरको फैसला गर्ने र त्यसको बलमा निर्वाचनमा जाने प्रयास भए आफूहरूलाई अमान्य हुने सन्देश दिएका छन् । प्रधानमन्त्री केपी शर्मा ओलीपक्षको नेकपाले राजधानीमा शक्ति प्रदर्शन थाल्नुअघि शुक्रबार ललितपुरमा पत्रकार भेटघाट गर्दै दाहालले सत्तापक्षले अदालत र निर्वाचन आयोगमा सेटिङ गरेको हल्ला चलिरहेको उल्लेख गरे । अहिले अदालतमा केस छ, निर्वाचन आयोगमा केस छ । सेटिङ छ भन्ने हल्ला पनि छ । सबैभन्दा ठूलो सेटिङ जनता हुन् । जनता उठेपछि सब सेटिङ भत्किन्छन् । सेटिङअनुसार फैसला हुन्छ र जनताले खुरुखुरु मान्छन् भन्ने कसैलाई लागेको छ भने त्यो भ्रम हो, दाहालले भने ।संविधान मिचेर ओलीले कदम चालेको जनाउँदै त्यसलाई अुनमोदन गर्ने खालको चुनावको अर्थ नहुने दाहालले बताए । उनले बलमिच्याइँपूर्वक हुने चुनाव पनि असंवैधानिक नै हुने उल्लेख गरे । असंवैधानिक चुनावले समस्याको हल दिँदैन । त्यो भ्रम पनि कसैले नपाले हुन्छ, अध्यक्ष दाहालले भने, प्रतिगमन हुने, असंवैधानिक र अलोकतान्त्रिक हुने अनि त्यसले नै गरेको चुनाव संवैधानिक र लोकतान्त्रिक हुन्छ त ? नेपाली जनताले खुरुखुरु मान्छन् त ? मान्दैनन् ।दाहालले संविधान र लोकतन्त्रको हत्या गर्ने प्रयास ओलीबाट भएको उल्लेख गर्दै त्यसलाई नसच्याउँदासम्म आन्दोलन जारी रहने बताए । आन्दोलनले अब सबै राजनीतिक दल र नागरिक समाजसमेत मिलेर संयुक्त आन्दोलनको स्वरूप लिन लागेको उनले जनाए । उनले यस विषयमा कांग्रेस र जनता समाजवादी पार्टीसँग आफ्नो निरन्तर सम्पर्क र छलफल भइरहेको र छिट्टै त्यसले आकार लिने दाबी गरे । दुईचार दिन ढिलोछिटो हो, जनता आमरूपमा सडकमा आउने स्थिति बन्छ र यो निरंकुशता परास्त हुन्छ । अढाई सय वर्ष पुरानो सामन्ती शासन उल्टाउन सक्ने र युद्धलाई शान्तिमा रूपान्तरण गर्न सक्ने जनताले यो तानाशाहीलाई स्वीकार गर्छन् भन्ने लाग्दैन, दाहालले भने ।उनले अहिलेको आन्दोलनमा युवापुस्ता जोडिनु लोकतन्त्र र राष्ट्रका लागि सकारात्मक भएको बताए । कताकता केके होलाजस्तो डर लागेको थियो । तर यो प्रतिगमनपछिको आन्दोलनमा युवापुस्ता जोडिएको छ । युवा फेरि लोकतन्त्र र राष्ट्रप्रति जागरुक हुने अवस्था बनेको छ । हामी त जीवनको उत्तरार्धतिर छौं, दाहालले भने, अहिले हामीले गर्न चाहेको युवाकै लागि हो । अहिलेको आन्दोलन नेकपाभित्र पद पाउनका लागि नभएर लोकतन्त्र र संविधान बचाउन भएको दाबी उनले गरे । यो नेकपाभित्र पद पाउने लडाइँ हुन्थ्यो भने यो देशका बेस्ट ब्रेन एक ठाउँ आउने थिएनन् । यो प्रतिगमन नै हो भनेर सबै आन्दोलनमा छन् । यो राम्रो हो, उनले भने ।दाहालले प्रधानमन्त्री ओलीले गुन्डाराज चलाइरहेको आरोप पनि लगाए । ओलीले संविधान र नियम कानुन उल्लंघन गर्दै संवैधानिक आयोगहरूमा नियुक्ति गरेकाले तत्कालको प्रतिक्रिया स्वरूप आफूहरू आमहडतालमा उत्रिन बाध्य भएको दाहालले स्पष्टीकरण दिएका थिए । उनले नेकपा विवाद, लोकतन्त्र, संघीयतालगायत विषयमा आफूहरूले गरेका राम्रा र नराम्रा कामको समीक्षासहितको श्वेत पत्रसमेत निकाल्ने जानकारी दिए । उनले अमेरिकी सहयोग नियोग मिलेनियम च्यालेन्ज कर्पोरेसन (एमसीसी) बारे बिहीबारको आन्दोलन अकस्मात् नारा लाग्दा आफूले त्यतातर्फ नजाऔं भनेको तर एमसीसीको पक्षमा आफू नरहेको पनि बताए । यो संवैधानिक निकायमा भएको ज्यादतीपूर्ण नियुक्तिको विषयमा आन्दोलन हो । यो बेला १० थरीका नारा लगाउनुभन्दा जे कार्यक्रम हो, त्यससम्बन्धी नारा लगाउन भनिएको हो । एउटा विषयमा प्रतिवाद गर्न बोलाइएको छ, अर्को १० थरी नारा लगाउँदा उपलब्धि हुँदैन । संघर्ष समितिले लगाएको एउटा नारा छ, तर अर्कै नारा लगाइयो, उनले भने ।"
विघटन राजनीतिक निर्णय भएको सरकारी वकिलको जिकिर,"(काठमाडौं)  प्रतिनिधिसभा विघटन गर्ने सरकारको निर्णयको प्रतिरक्षा गरिरहेका सरकारी वकिलहरूले त्यो निर्णय राजनीतिक प्रकृतिको रहेको दाबी गर्दै जनताले निर्वाचनबाट त्यसको मूल्यांकन गर्ने दाबी गरेका छन् । तीन सरकारी वकिलले शुक्रबार बहसका क्रममा राजनीतिक विषयमा अदालतले प्रवेश नगर्दा उचित हुने सुझावसमेत दिए ।प्रधानमन्त्रीले सरकार प्रमुखका रूपमा जनतामा जाने निर्णयका क्रममा जोखिमसमेत लिएको हुने भन्दै उनीहरूले त्यसको लाभहानि पनि उनैले बेहोर्ने भएकाले अरूले चिन्ता लिनु नपर्ने बताए । सहन्यायाधिवक्ता सञ्जीव रेग्मीले संविधानको धारा ८५ अनुसार पाँच वर्षअगाडि नै पनि प्रतिनिधिसभा विघटन हुन सक्ने भन्दै संविधानमा कतिपय विषयहरू उल्लेख नगरिएकाले अलमलिनु नपर्ने सुझाव दिए । संविधानमा स्वतन्त्र न्यायपालिका भनिएको छ तर त्यो अवधारणाअन्तर्गतका कानुनी शासन, न्यायाधीशको नियुक्तिलगायतका विषय लेखेको देखिँदैन, उनले भने, संविधानमा नलेखिएकै आधारमा होइन भन्न मिल्दैन ।प्रतिनिधिसभा विघटन भएकाले अहिले वैकल्पिक सरकारको सम्भावना नभएको भन्दै उनले दलले सहयोग नगरेको अवस्थामा प्रतिनिधिसभा विघटन गर्ने प्रधानमन्त्रीको अधिकार अहिलेको संविधानमा पनि कायमै रहेको बताए । राजनीतिक कारणले गर्दा नै यसअघिका र अहिले पनि प्रतिनिधिसभा विघटन भएको भन्दै उनले त्यसैले यसलाई राजनीतिक प्रश्न भन्ने गरिएको दाबी गरे । उनले तत्कालीन प्रधानमन्त्री गिरिजाप्रसाद कोइरालाले गरेको प्रतिनिधिसभा विघटन मुद्दाको उदाहरण दिँदै यसपटकको विघटन पनि जायज भएको दाबी गरे ।प्रधानन्यायाधीश चोलेन्द्रशमशेर जबराले २०४७ सालको संविधानमा प्रधानमन्त्रीलाई जनतामा जाने भर्याङ (विघटनको अधिकार) दिएको तर अहिलेको संविधानमा त्यो भर्याङ नभएको भन्दै प्रश्न गरे, यी दुवै अवस्थाको तुलना गर्न कसरी मिल्ला र ? उनले संविधानमा सोझै नलेखे पनि विघटन गर्न पाउने दाबी गरे । भेला हुन पाउने, सभा सम्मेलन गर्न पाउनेजस्ता नागरिक अधिकार कटौती भएको संकटकालका बेलामा समेत निर्वाचन हुन सक्ने भनी सर्वोच्च अदालतले नै व्याख्या गरेको भन्दै उनले यसपटक विघटनमा कुनै बाधा नभएको बताए ।प्रधानन्यायाधीश राणाले फेरि सोधे, संविधानमा विघटनको अधिकार छ भनी नलेखिएका तर विघटन भएका उदाहरण अन्य मुलुकमा पनि छन् ? जवाफमा सहन्यायाधिवक्ता रेग्मीले भने, प्रधानमन्त्रीलाई विघटनको अधिकार छ, रिट निवेदन खारेज हुनुपर्छ । प्रतिनिधिसभाले प्रधानमन्त्रीलाई असहयोग गरेमा विघटन गर्न सक्ने आधार रहेको भन्दै उनले त्यसबाहेकको अवस्थामा पनि विघटन हुन सक्ने भनी बहसनोट पेस गरेका छन् । यसपटक भने अरू कारणसहित दल र प्रतिनिधिसभाबाट भएको असहयोगलाई पनि प्रधानमन्त्रीले आधार बनाएका थिए । प्रधानमन्त्रीले पेस गरेको सिफारिसमा राष्ट्रपति सन्तुष्ट भएर निर्णय गरेपछि विवादमा तान्न नहुने उनको भनाइ थियो । उनले बहसनोटमा भनेका छन्, विघटनको आधार प्रधानमन्त्री र राष्ट्रपतिको सन्तुष्टिको विषय हो । रेग्मीपछि बहस गरेका अर्का सहन्यायाधिवक्ता लोकनाथ पराजुलीले प्रतिनिधिसभा विघटन भएको केही घण्टापछि मात्रै अविश्वास प्रस्तावको निवेदन दर्ता भएको भन्दै त्यसको औचित्य नहुने बताए । सूर्यबहादुर थापा प्रधानमन्त्री हुँदा विघटनका लागि भएको सिफारिसमा भने सर्वोच्च अदालतले उही दिन केही घण्टाको फरकमा निवेदन दर्ता हुनुले अर्थ नराख्ने भन्ने राय तयार पारेको थियो । त्यसबारे इजलासले प्रश्न सोधेपछि रेग्मीले त्यतिबेला विघटनको निर्णय कार्यान्वयन नभएकाले अर्थ नभएको तर यसपटक विघटन भइसकेकाले अर्थ हुने बताए । उनले भने, विघटन भइसकेको प्रतिनिधिसभामा अविश्वास प्रस्ताव वा अन्य प्रस्ताव दर्ता हुनुको कुनै अर्थ छैन ।यसअघिका विघटनमा प्रतिनिधिसभामा प्रतिनिधित्व गर्ने अरू दलका सांसद पनि मुद्दामा आउने गरेको तर यसपटक उही दलका नेता मात्रै आएकाले दलभित्रको आन्तरिक किचलोले विघटन भएको दाबी पुष्टि हुने बताए । अनि विघटनविरुद्ध मुद्दा हालेकै कानुन व्यवसायीले निर्वाचन प्रचारप्रसारका क्रममा कोरोना संक्रमणको जोखिम कम गर्न स्वास्थ्य मापदण्ड पालनाको माग राखेकाले विघटन स्विकारेको र त्यो विरोधाभासयुक्त हुने दाबी गरे । उनले आफूसमेत सहभागी भएर संविधानसभाबाट जनमत संकलन गर्दा प्रधानमन्त्रीलाई प्रतिनिधिसभा विघटनको अधिकार दिनुपर्ने सुझाव आएकाले प्रधानमन्त्रीले विघटन गर्न पाउने दाबी गरे । बहसका क्रममा सरकारी वकिलहरूले संविधानमा रहेको अवशिष्ट अधिकारको प्रयोग प्रधानमन्त्रीले गर्ने र त्यही अधिकार प्रयोगबाट विघटन भएको बताए ।सहन्यायाधिवक्ता खेमराज ज्ञवालीले संविधानमा व्यक्त र अव्यक्त अधिकार रहेको भन्दै यसपालिको विघटन अव्यक्त अधिकारको प्रयोगबाट भएको दाबी गरे । न्यायाधीश सपना प्रधान मल्लले सोधिन्, त्यहाँ उल्लेख नभएको अधिकार केबाट देखिन्छ ? जवाफमा उनले भने, संवैधानिक व्यवस्थाहरू एकसाथ हेर्दा यस्तो देखिन्छ, श्रीमान् । सर्वोच्च अदालतमा पेस गरेको बहसनोटमा उनले मुलुकको कार्यकारिणी अधिकार कार्यपालिकाले प्रयोग गर्ने भन्दै किटानी गरिएबाहेकका अधिकारलाई अवशिष्ट अधिकार भनिने र विघटनको निर्णय पनि त्यहीमध्येको एक भएको बताए । राष्ट्रपति राष्ट्राध्यक्षका रूपमा रहेको भन्दै सहन्यायाधिवक्ता ज्ञवालीले मन्त्रिपरिषद्को सिफारिसमा र संविधानले तोकेका काम राष्ट्रपतिले गर्ने बताए । मन्त्रिपरिषद्कै सिफारिसमा प्रतिनिधिसभा विघटनको निर्णय भएकाले राष्ट्रपतिको निर्णयमा विवाद गर्न नहुने उनको भनाइ थियो ।"
बलात्कारको नाटक गर्ने जेल,रौतहट (कास) आफू सामूहिक बलात्कारमा परेको भन्दै अरूलाई फसाउन खोज्ने ओखलढुंगाकी १७ वर्षीया किशोरीसहित तीन जनालाई जिल्ला अदालत गौरले पुर्पक्षका लागि जेल चलान गरेको छ । न्यायाधीश काजीबहादुर राईको एकल इजलासले शुक्रबार चिनीमाया नेपाली र कल्पना भुजुरलाई जेल पठाउन र बलात्कारको नाटक गर्ने किशोरीलाई उमेर नपुगेकाले बाल सुधार गृहमा राख्न आदेश दिएको हो । पीडित भनिएकी किशोरी ओखलढुंगाबाट काठमाडौं जाँदा खुर्कोटमा गाडी बिग्रिएर बाटोमा बसिरहेका बेला पाँच जनाले अपहरण गरी रौतहटको चन्द्रनिगाहपुर ल्याएर दुईतले पक्की घरमा रातभरि बलात्कार गरेको भन्दै इलाका प्रहरी कार्यालय पुगेकी थिइन् ।
बन्दहडताल नगर्न कांग्रेसको अपिल,"काठमाडौं (कास) कांग्रेसले जनतालाई दुःख दिने गरी बन्दको कार्यक्रम नराख्न प्रतिनिधिसभा विघटनको विरोधमा रहेका सबै राजनीतिक दललाई अपिल गरेको छ । नेकपाको पुष्पकमल दाहाल र माधवकुमार नेपाल समूहले शुक्रबार गरेको हडतालले मारमा परेका विपन्न र कामकाजी नागरिकको संवेदनाप्रति संकेत गर्दै कांग्रेसले बन्दहडताल आफूले नगर्ने र अन्य राजनीतिक दललाई पनि नगर्न अपिल गरेको हो । पार्टी प्रवक्ता विश्वप्रकाश शर्माले शुक्रबार विज्ञप्तिमार्फत विरोध प्रदर्शनलाई अझै व्यापक बनाउँदै लैजाने तर जनताले दुःख पाउने गरी बन्द आह्वान आफ्नो पार्टीले नगर्ने उल्लेख गरेका छन् । नेकपाको सरकार बनेपछि जनविरोधी कदम र प्रवृत्तिविरुद्ध कांग्रेस संसद् र सडक दुवै ठाउँमा शालीन ढंगले प्रस्तुत हुँदै आएको छ, अनेक घटनाका बाबजुद उपत्यका या नेपाल बन्दको कार्यक्रम हामीले आयोजना गरेनौं, विज्ञप्तिमा कांग्रेसले भनेको छ, संसद् विघटनको असंवैधानिक कदमविरुद्ध प्रदर्शनलाई अझ व्यापक बनाउने तर जनताले दुःख पाउने गरी बन्दको आह्वान र आयोजना गर्ने कार्यक्रममा नलाग्न हामी दृढ छौं, विघटनविरुद्ध उभिएका सबै दल र संस्थालाई यही अपिल गर्न चाहन्छौं । कांग्रेसले संवैधानिक परिषद्का पदाधिकारी नियुक्तिको पनि विरोध जनाएको छ । संवैधानिक परिषद्सम्बन्धी संविधानमा व्यवस्था गरिएको प्रावधान, मर्म र विधिलाई वर्तमान सरकारले सुरुदेखि नै कुल्चिँदै आएको विषयमा संस्थागत निर्णयका साथ कांग्रेस प्रस्ट रूपले विरुद्धमा उभिएको छ, कांग्रेसले भनेको छ, संवैधानिक परिषद्सम्बन्धी अध्यादेश जारी गर्ने कदम होस् या त्यसपछिको बैठक अथवा पछिल्लो शपथग्रहण, दम्भ र द्वन्द्वको परिणाममा संविधानको मर्मविपरीत कर्म गर्ने सर्वसत्तावादउन्मुख प्रवृत्तिविरुद्ध हाम्रो संघर्ष जारी छ, जारी रहनेछ । कांग्रेसले शनिबार शुभेच्छुक संस्थाको आयोजनामा प्रतिनिधिसभा विघटनविरुद्ध देशभर प्रदर्शन गर्ने भएको छ ।"
गायत्री मन्त्र जपिरहेकी छोरी,उसका ओठहरुबाट प्रवाहित हाुदै जान्छन् मेघका घरघराहटजस्ता स्वरहरु ॐ भूर्भुवःस्वः तत्सवितुर्वरेण्यंभर्गोदेवस्य धीमहीधियो यो नः प्रचोदयात् ।
जीवन निस्सार छ मेरी मुवाँ !,"मैले यसअघि केहीपटक छापाहरूमा लेख लेखें मुवाँ जानुभो ! आमा जानुभो !तिनीहरू लेखिएका सन्दर्भ थिए अस्थायी रूपमा केही समय काठमाडौं बसेर मुवाँ पुनः सप्तरी घर फर्कनु ! ती बेलामा पनि मलाई मुवाँको विछट्ट न्यास्रो लाग्थ्यो, तर बिस्तारै मुवाँबिना काठमाडौंमा बस्न र बाँच्न बानी पार्दै जान्थें । मुवाँ त्यहीँ पर सप्तरीको गाउँमा त हुनुहुन्छ भन्ने सत्य मुवाँसँगको विछोडमा चित्त बुझाउने मेलो थियो मेरो !तर, यसपालिको जाडोमा मलाई सधैं सधैंका निम्ति छाडेर, एक्ली बनाएर यो धराबाट जानुभयो मेरी मुवाँ, कहिल्यै नफर्कने बाटो लाग्नुभो ! महाकविको हरफ सापट लिएँ म कहाँ पाऊ मेरी मुवाँलाई छातीमा लगाऊँ उफ ! थाहा पाएदेखि आमालाई मुवाँ भन्दै आएँ, त्यसैले उहाँमाथिको यो लेखमा पनि म मुवाँ भन्दै छु ! मुवाँ मेरा निम्ति बहुतै प्यारो सम्बोधन् ! र, यो मुवाँबुबा सम्बोधन पनि मलाई मुवाँले नै दिनुभएको सत्य बुद्घि पलाएदेखि जान्दछु । राजविराजको सुवर्ण टोल (तत्कालीन लंका टोल, स्वर्ण टोल) मा जन्मेकी मलाई, छरछिमेकका ठकुरी राणाजीहरूको सुललित बोलीवचनबाट प्रभावित मेरी मुवाँले यस्तो भन्न सिकाउनुभएको हुन सक्छ । नत्र त धेरै किराँतीहरू आमाबाबुलाई आमाआपा भनेर बोलाउँछन् । त्यसमाथि, सप्तरीको हाम्रो गाउँमा राईहरूको घर एकदुई मात्र थिए वृद्ध भट्टी मान्ने बाजेबजू दम्पतीको र राई बाजेको ! उहाँहरूलाई आमा आपा भन्ने कोही नहुनाले पनि, मैले राई संस्कृति र बोली व्यवहार आत्मसात् गर्न पाइनँ ।जीवन क्षणभंगुर छ, सबैले जाने बाटो त्यही हो, जन्मेपछि एक दिन मर्नैपर्छ र यही नै जीवनमरणको शाश्वत सत्य हो ! भनेर मन बुझाउन र हाँस्न फिटिक्कै सकिरहेकी छैन म ! आमासँगको विछोडलाई असामान्य तवरले झेलिरहेकी मलाई देखेर चकित बन्दै कतिले सोच्दा हुन् कसैका नगएर यसका मात्र आमाबाबु गएजस्तो !हुन सक्छ गम्भीर तथा लामो बिमारीका कारण खाट समाएर थलिएको टिठलाग्दो मेरो वर्तमान अवस्था नहुँदो र म स्वस्थतन्दुरुस्त भएर पहिलेझैं घरबाहिर जाने, लेखपढका कार्यक्रम र अन्य सभासमारोहमा हिस्सा लिने, साथीभाइसँग भेटघाट गरेर मनका बह पोख्ने र अँध्यारो गुफामा निसाएको गुम्फन बाँड्न पाउँथे भने सायद आमा जानुको पीडा थेग्न मलाई अलि सहज हुन्थ्यो ! तर, जहाँ गारो त्यहीं सारो भनेजस्तो चोटमाथि चोट थपिएको दयनीय हालतको भारले किचिएरथिचिएर थिलथिलो भएँ म !आमा हुनुहुँदै, मेरो खोकी सुरु भएको हो र मलाई खाना पटक्कै नरुच्ने हुन थालेको हो । लकडाउनको सुरुआती दिनमा ३४ महिना मैले खाना खानै सकिनँ, खान खोज्दा बान्ता आउँथ्यो । मेरो लेखनीका प्रशंसक, मेरा शुभचिन्तक र फेसबुक मित्र, मेरा प्यारा माइतीराजा खगेन्द्र खड्का, साथीभाइको बाइकपछाडि बसेर अभेगको मेरो डेरा कपन आकाशेधारामा मलाई भेट्न आउँथे, फोन गरेर सम्झाउँथे, दिदी ! जबर्जस्ती पानीले निलेर भए पनि खाना खाऊ, खाना नखाई तिम्रो कमजोरी हट्दैन ! उनले मलाई मन पर्ने फलफूल, सातु, डेराकै करेसाबारीमा फलाएका तरकारी, भुटेका मकैभटमास आदि खानेकुरा उचाल्नै नसकिने बडेमानका झोलामा बारम्बार पठाइदिन्थे । मुवाँ उदेक मानेर सोध्नुहुन्थ्यो हन, सब मतलबका यार हुने यो मतलबी जमानामा पनि तिमीलाई माया गर्ने, तिम्रो हित चिताउने यस्ता मनकारी मान्छे हुँदारैछन्, हगि मैयाँ ?म अभिभूत बनेर मुवाँलाई हाँसेर हेर्दै आँखामा छिपछिपे बाढी पसाउँथे र मनमनै बोल्थे सायद मैले अञ्जानमा गरेको कुनै सत्कर्म वा पुण्यको फल हुन् यी मेरा भाइ, मुवाँ !आमाले दिनगन्ती गर्दै भनिरहनुहुन्थ्यो, चैतदेखि खोकी लागेको मेरो छोरीलाई ! आज यति महिना भैसक्यो ! स्वरै भासिइसक्यो, अझै खोकी जाती हुँदैन । हत्तेरिका ! कस्तो ज्याद्रो रोग लागेको मेरो मैयाँलाई ! सारा सकस र दुःख यसैले किन सहनुपर्ने होला ! ३४ महिनासम्म ठोस खानेकुरा नखाएकाले सुकेर हाडछाला मात्र भएकी थिएँ । अति भएपछि, अस्पतालका साथीहरू भाग्यवती, प्रेमा, अनि भाइ प्रतीक र भाइ खगेन्द्रको सहयोगमा अस्पतालमा जाँच गरियो मेरो ! घरी ह्विलचेयरमा बसेर, घरी भाइले पिठ्युँमा बोकेर मेरो प्रारम्भिक जाँच भ्याइयो । सुरुमा मेरो भोकल कर्डको स्क्यानिङ भयो, स्वर भासिएका कारण । भोकल कर्डको इन्डोस्कोपीस्क्यानिङमा पत्ता लाग्यो, त्यहाँ सानो ट्युबरकुलर ट्युमर पलाएको रैछ, जसकारण २ महिनादेखि मेरो स्वर भासिएको रहेछ । डाक्टरलाई शंका लागेर लगत्तै मेरो छातीको एक्सरे पनि गरियो । बाफ रे ! मेरो छाती त कडाखाले क्षयरोगले ध्वस्तै बनाएको रैछ ! झल्याँस्स सम्झिएँ म धेरै सानी छँदा नै बुबालाई पनि छातीको टीबी भएको थियो, ऊबेला टीबी भएपछि मान्छे हतपती बाँच्दैन भन्थे । खुबै नाउँ चलेको धरानको ब्रिटिस गोराहरूको तत्कालीन घोपा क्याम्प (हालको बीपी कोइराला स्वास्थ्य विज्ञान प्रतिष्ठान) सामान्य नागरिक पहुँचभन्दा बाहिरको सुविधासपन्न अस्पताल थियो । मेरो बुबा प्रहरी हुनुभएकाले भनसुन गरेर बल्लतल्ल त्यहाँ भर्ना हुनुभयो र केही महिना सोही अस्पतालमा बस्नुभो । १८ महिना दबाई खाएर बुबाको टीबी जाती भएको भन्नुहुन्थ्यो मुवाँले ! बुबाको टीबीबारे मैले तीव्र रूपमा सम्झने यादहरू केवल दुइटा छन् । एक, बुबाले सधैं दबाईका धेरै चक्कीसँग उसिनेको एउटा अण्डा र ठूलो ग्लासमा दूध खानुहुन्थ्यो, अनि पाइखानाबाट फिर्दा जहिल्यै पातलो पखाला गयो भन्नुहुन्थ्यो । फुच्ची म वरपर छु भने उसिनेको अण्डा आधा पारेर मलाई बुबाले खान दिनुहुन्थ्यो । बडो मुस्किलले बाँच्नुभएको बुबालाई भएको टीबी सम्झेर मलाई टीबी रोगसँग हदैसम्मको घृणा थियो, विडम्बना ! मलाई पनि त्यही भयो, म आफैंसँग दिक्क भएँ । मान्छेले भित्री मनदेखि नचाहेको नै सधैं हुन्छ भनेर चिढिएँ । भाइ खगेन्द्रले सायद मेरो मन भुलाउन भने, दिदी ! यो त राजा रोग हो, माछामासु र मन लागेका खानेकुरा मजाले खान मिल्ने ! मेरो बुबालाई पनि भएको थियो । म फिस्स हाँसें किनकि म केही खानै नसक्ने अवस्थाबाट गुज्रिरहेकी थिएँ, जुन कुरा उनको जानकारीमा पनि थियो ।अस्पताल भर्ना गरेर मलाई टीबीको दबाई चलाइयो । यामानका नौवटा चक्कीहरू दिनैपिच्छे खान पर्दा हुनसम्मको दिक्दार लाग्थ्यो । दुई हप्ताको अस्पताल बसाइमै म हिँड्न नसक्ने भैसकेकी थिएँ । खाना अझै रुच्दैनथ्यो । म बसेकै वार्डमा कार्यरत साथी नीताले घरबाट ल्याएको खाना मलाई हकारपकार गर्दै खुवाउँथिन् । भाइले ह्विलचेयरमा राखेर वासरुम लैजान्थ्यो र मलाई उचालेर कमोडमा बसाउनेउठाउने गर्थ्यो । वैशाखमा जन्मेकी भदैनी र दीर्घरोगी मुवाँसँग बुहारी घरमा एक्लै थिइन् । भाइ प्रतीक, बहिनी मदिना र म डिस्चार्ज भएर घर आउन चाहन्थ्यौं, तर मेरो कोभिड परीक्षणको रिपोर्ट चार दिनसम्म पाइएन । भाइले दौडधुप गरिरह्यो, प्राविधिक कारणले रिपोर्ट दिन सकिएको छैन भन्ने जवाफ ल्याबबाट पाइन्थ्यो । केही दिनपछि मेरो कोभिड जाँचको नतिजा निगेटिभ आएपछि अस्पतालबाट डिस्चार्ज भएँ । आउने बेला डाक्टरले दाहिने हातको बुढीऔंला ठड्याउँदै हौस्याएका थिए, दुई हप्तापछि तपाईं एकदम फिट एन फाइन ! तर, अस्पतालबाट आएको महिनौं बितिसक्दा पनि ठमठमी हिँड्नसमेत सकिरहेकी छैन म ! दबाई खान थालेको दुई महिना हुन्जेल आफ्नै कोठामा कैदी बनेँ । तीन महिना दबाई खाएर गरिएका दुइटा खकार परीक्षणको निगेटिभ रिपोर्टले अब कसैलाई मेरो टीबी सर्दैन भन्ने पक्कापक्की भयो, अनि म कोठाबाट निस्केर बैठक कोठामा मुवाँको छेउको काउचमा थलिएँ । मैले दबाई खान आनाकानी गर्दा, ज्यान सुकेर छाला र हड्डी भैसक्यो केही खान सकेको छैन, यसरी कति बाँच्नु ? म खान्नँ दबाईसबाई भनेर झर्कोफर्को गर्दा, मुवाँले सधैँ बडो प्रेमले मलाई सम्झाउनुहुन्थ्योफकाउनुहुन्थ्यो, त्यसो भन्न हुँदैन मैयाँ ! ज्यानको के छ र ! रोग निको भएर खाना रुच्न थालेपछि मासु त जीउमा लागिहाल्छ नि ! बिस्तारै बिस्तारै हिँड्न पनि सकिहाल्छौ । नआत्तिऊ मेरो ज्ञानी छोरी ! अनि म, मुवाँको मुख हेरेर उहाँको आत्मविश्वाससँग कायल बन्दै एक गाँस केरासँग एक चक्की दबाई निल्दै नौवटा ठुल्ठूला ट्याबलेट खाइसक्न बाध्य हुन्थें । मलाई अचम्म लाग्थ्यो र अझै लाग्छ, ८६ वर्षको उमेरमा पनि मुवाँमा अतीव मात्रामा धैर्य र आत्मबल थियो र थियो सितीमिती नडग्नेनहार्ने दृढ इच्छाशक्ति ! सायद लामो जिन्दगीको यात्रामा उहाँले झेल्नुभएका अनेक ओल्टोकोल्टोहरूले मुवाँलाई चट्टान बनाएका हुनन्, मलाई त्यस्तै लाग्छ । तर, छुँदैखेरि फुटिजाउँलाजस्ती, काँचको होकि सुलीबाट बनेकी पिलन्धरे मचाहिँ मुवाँजस्तो आँटिली हुन कहिल्यै सकिनँ ! मुवाँ हुन्जेल त तैबिसेक सुखी, खुसी लाग्थें आफूलाई र एक किसिमको ढुक्क अनुभव गर्थें । किनकिन आमाको काखजस्तो भर र आँट संसारको अर्थोक केहीमा महसुस गर्न नसकिनेरैछ, चाहे त्यो जतिसुकै महँगो र भव्य सुविधा किन नहोस् ! त्यसैले त म, खकारको रिपोर्ट टीबीनिगेटिभ आउनासाथ आफू मास्क लगाएर मुवाँलाई पनि मास्क लगाइदिएर मुवाँको न्यानोमा घुस्रिन पुगिहाल्थें र उहाँको जीउलाई अँगालेर, उहाँलाई खुट्टा बोकाएर सुखको सास फेर्दै झकाउँथें, घुर्न थाल्थें । आह ती सन्तोकका दिनहरू !सबैका आमाले छोराछोरीलाई सक्दोपुग्दो माया र स्याहारसुसार गर्छन् । आमाहरूले यतिको स्नेह गर्नु सामान्य हो, खासै नौलो र कसैले नगरेको कुरो होइन भनिँदो हो । तर, म सानी छँदा मात्र नभएर परिपक्व उमेरमा आइसक्दा पनि धेरैजसो अराजक स्वभाव र पिण्डेरोगी ज्यानकी रहेँ । त्यसैले ऊबखतदेखि अहिलेसम्म मेरो लालनपालन र हेरचार अन्यसरह सहज थिएन, छैन । मुवाँको शब्दमा गुल्कोस् बिस्कुट र गाईको दूध खुवाएर बँचाइएकी मेरो खानपिन र अप्ठेरो व्यवहार अझै पनि घरकाहरूको टाउको दुःखाइ र झन्झटको पर्याय बनेको छ । निकै ठूली भइसक्दासम्म यदाकदा म राति ओछ्यान भिजाउथेँ, त्यस्ता बिहान एक वचन नलाई लछप्रै भिजेको डसना घाममा सुकाइदिनुहुन्थ्यो मुवाँ ! मेरो लज्जा र अपराधबोध बुझेर केही भएको छैन भन्ने भावले हेर्दै सकेसम्म छोरीलाई अप्ठेरोबाट मुक्त बनाउन खोज्नुहुन्थ्यो । मुवाँले मेरो बाल्यकालमा कस्ताकस्ता संकटग्रस्त क्षणहरूमा मेरो साथ दिनुभयो र मलाई बोकी बोकी व्यवहार चलाउनुभो, मेरो शिक्षादीक्षा, मेरो वर्तमान र भविष्यलाई उजिल्याउन आफूले नाककानगला बुच्याएर जोड्नुभएको बारी र खेत छिसिक्क नसोची परेका बखत एकएक टुक्रा गर्दै बेचिदिनुभयो भन्ने स्नेह र ममताका असंख्य अनमोल धरोहरहरू मेरो यादको कुइनेटामा धक्कमपेल गर्दै चियाउँछन् । एकपटक मुवाँ भन्दै चिच्याएर उहाँका गोडामा गम्लंग छाँद हाल्न पुगेकी म बालखलाई कम्मरमा बोक्दै मुवाँले छाती थापेर कसैलाई ललकार्नॅभयो, लु सक्छस् भने मेरो छोरीलाई जोगाएर मलाई गोली हान् ! सानोमा न ठूलोमा, मैले मुवाँलाई जहिल्यै दुःख र सन्ताप दिएँ क्यार किनकि सुख र सन्तोष दिएको क्षण मानसपटलमा उतिसारो कैद छैनन् । उहाँको खुसी र सजिलोको जुगाड गर्न नसकेकोमा बडो सकस हुन्छ । लाग्छ, घर व्यवहार र मायाप्रेमको मामिलामा म जीवनपर्यन्त असफल साबित भइरहनेछु ! मुवाँ, मलाई छोरीको रूपमा पाएर आफैंमा दंग रहनुहुन्थ्यो, त्यो बेग्लै कुरो थियो । खासै मिहिनेत नगरी नियतिले मुवाँको सुख र सन्तोकको मेसो बन्न दिएकामा आफ्नो प्रारब्धलाई धाप मार्नैपर्छ मैले ! म दूधकटुवीलाई अनेक विषम अवस्थामा हुर्काईबढाई गरेर, यौवनले ताकेता गरिरहेका आफ्ना खाँचा, रहर र सपना, सारा मेरै लागि भुलेरत्यागेर र मसँग बाँधिएर सिंगो जीवन खुसीखुसी बिताइदिनुभो मुवाँले ! तर, मैले उहाँका लागि उहाँको जीवन रहुन्जेल केही गर्न त सकिनँ सकिनँ, अहिले पनि आँसु झारेर बाटो छेकिरहेकी छु । मुवाँ सधैं भन्ने गर्नुहुन्थ्यो, जाने मान्छेको बाटो छेक्छ तिम्रो आँसुले !मलाई मनप्राणले माया गर्ने यस्ती मुवाँसँगको स्थायी वियोग सहन बडो गाह्रो भैरहेको छ ! जीवनमा हरपल यति निकट रहनुभएकी मुवाँको निःस्वार्थ स्नेह र सम्झनालाई मानसपटलबाट खुर्केर फाल्दै, उहाँसँगको वियोगलाई सामान्य ढंगमा लिएर बाँच्नहाँस्न म सक्दिनँ र सक्नेछैन !पारिजातले शिरीषको फूल मा भनेजस्तै जीवन निस्सार छ मेरी मुवाँ !चाहेर हुने भए, म शून्यमा शून्यसरि बिलाउने थिएँ !"
ढुंगेधारा केवल पँधेरो होइन,"वास्तु विशिष्टतानिश्चय पनि ढुंगेधारा पिउने पानी प्रयोजनका लागि हो । तर, यसका लागि बनाइएका जुन भौतिक संरचना छन् ती नेपाली वास्तुविधा तथा रैथाने कलाका विशिष्ट सृजना हुन् । ढुंगेधाराका लागि व्यवस्थित गरिएका परिसर शास्त्रीय मान्यताअनुसार गोलाकार, वर्गाकार, मण्डलाकार, यन्त्राकारका छन् । सोहीअनुसार, परिसरको आकार कस्तो अनि ती कति तह सडकमुनि वा माथि भन्ने निर्धारण गरिन्छ ।आस्थाअनुसार, धारामाथि एक वा एकभन्दा धेरै मूर्ति सजाइए पनि धाराको मुन्तिर दुवै हातमा शंखसहित उभिएको एक तपस्यारत ऋषिको आकृति अनिवार्य रूपमा राखिन्छ । आर्यावर्तमा हिमालयबाट गंगाको पानी बगाउन भगीरथले कठोर तपस्या गरेको विवरण पाइन्छ । हरेक धारामुनि तिनकै सम्मानमा त्यस्ता मूर्ति स्थापना गरिन्छ । धारा वरपरका सिँढी, गाह्रो आदि नागबन्ध गरिएर प्रवेशद्वारा दायाँबायाँ नागको शीर्षभागले सजाइन्छ ।अविरल पानी झर्ने धाराको भौतिक संरचना कतै पनि सपाट हुँदैन । त्यसमाथि कलात्मक मूर्ति कुँदिएका हुन्छन् । हात्तीको जस्तो मुख र सुँढ, अग्निज्वालाजस्तो आँखा, दायाँबायाँ तिखा दाँत, पछाडितिर फर्किएका सिङ, उड्ने पखेटा, चुस्से पुच्छरसहितको जलजीव हितिमंगः वा मकरको आकृति हो । ढुंगेधारामा वैदिक वर्णनका जलचर मकर मात्र होइन भ्यागुता, गाईको बाच्छा, माछा, सर्प आदि अंकित हुन्छन् ।पाटन दरबार, सुन्दरीचोकभित्रको तुसाःहिति यस क्रममा एउटा अद्वितीय संरचना हो । तुसाः अर्थात् उखुजस्तै मिठो पानी झर्ने धारा, जहाँ प्रत्येक बिहान त्यसैको पानीमा स्नान गरेर राजा सिद्धिनरसिं मल्ल नित्यकर्म आरम्भ गर्थे । नारायण र गरुड माथिल्लो भागमा अनि सुनका मोलम्बा लगाइएका अनेकन जलप्राणीका आकृतिसहितको यो धारा मकर मुखाकृति हुने अन्य धाराभन्दा फरक तान्त्रिक मान्यतामा योनि आकारमा निर्मित छ । हनुमानढोका मोहनकाली चोकभित्रको सुन्धारा पनि यसैको अर्को प्रतिरूप हो । भक्तपुर दरबारभित्र पनि अति आकर्षक सुन्धारा यस्तै प्रतीकसहित निर्माण गरिएको छ । ढुंगेधारा पिउने पानीको साधन मात्र होइन सुसंस्कृत र विकसित सभ्यताको गौरव पनि हो । ढुंगेधाराले शास्त्र बोल्छ, सामाजिक आस्था प्रतिविम्ब गर्छ अनि वास्तुकला तथा मूर्तिकलाको शिल्पलाई जीवन्त राख्छ ।"
राइन किनारमा 'शेर्पा दाइ,"ििित्यो अञ्जान ठाउँमा अञ्जान परीहरूसँग फेरि कहिल्यै नभेटिने गरी छुटेको आज ठ्याक्कै एघार वर्ष बितेछ । न उनीहरूको कुनै नाम छ । न अनुहारको झल्को । मात्र एउटा छोटो वाक्यांश मेरो मनमा अझै पनि जीवित छ, आर यु शेर्पा ?आज सम्झिन्छु, त्यो छोटो वाक्यांशको हठात् प्रयोग जुन भएको थियो, त्यो शतप्रतिशत मेरो नृजातीय अनुहारको उपज थियो । मेरो आनुवंशिक संरचनाको परिणाम । यसले आज त्यसैत्यसै मेरो छाती गर्वबोधले ढक्क फुलेर आउँछ । किनभने मेरो अनुहारमा त्यतिखेर मेरो देशको सक्कल चित्र विम्बित थियो । भलै म ती परीहरूले सम्झेको शेर्पा थिइनँ । तर, मेरैजस्तो नृजातीय विम्बमा कुनै अञ्जान आँखाले मेरो देश चिनेको थियो । गर्वबोध यसकारण पनि कि तिनीहरूले मेरो देशलाई गरिबै गरिबको देश भनेर चिनेका थिएनन् । भूराजनैतिक छायाले थिचिएको अथवा भ्रष्टाचारले थिलथिलो भएको देश पनि भनेनन् । बहुराष्ट्रिय देशमा एकल नस्लीय दबदबाको तथ्य पनि खोलेनन् । न कुनै राष्ट्रपति, प्रधानमन्त्री या मन्त्रीको नामले देश चिने । चिने त केवल शेर्पा को नामले, जो कठोरभन्दा कठोर परिश्रम गर्छ र अग्लाअग्ला पहाड चढ्छ ।सबभन्दा महत्त्वपूर्ण र अनौठो कुरा त यो थियो कि त्यति टाढाका ती अबोध किशोरीहरूबाट मैले आफ्नो देशको अदेखा समाजशास्त्र बुझ्ने मौका पाएको थिएँ । आफ्नै वंशाणु विज्ञानको सौन्दर्य मूल्य जान्ने मौका पाएको थिएँ, जो आफ्नै देशमा चैँ बिल्कुल मूल्यहीन थियो । जान्न पाएको थिएँ, देश भनेको त भूगोल मात्र होइन रहेछ । राजकीय ऐनामा सर्वदा दोहोरिइरहने शासकको अनुहार मात्र पनि होइन रहेछ । देश त सत्ताको ऐनामा कहिल्यै नदेखिने मान्छेहरूको चित्र रहेछ । ती मान्छेका धूमिल अनुहारहरू रहेछ । तर, श्रमलाई सदा सम्मान गर्ने देशका बिचरा ती कलिला नागरिकलाई के थाहा ती गह्रुंगो गह्रुंगो भारी बोकेर अग्लाअग्ला पहाड चढ्ने मान्छेहरूको श्रमको मूल्य यो देशमा कति छ ? जुन शेर्पा को नामले यो देश चिनिन्छ तिनै शेर्पाको हैसियत यो देशमा के छ ? जुन अनुहारको कारणले मैले त्यो छोटो यात्रामा आफ्नो देश चिनाउने मौका पाएँ, मेरै अनुहारको हैसियत यो देशमा के छ ?थाहा छैन, आज पनि आयरल्यान्डमा मेरो छोरा रिदुमको अनुहारमा कतिले उसको देश उत्खनन गरिरहेका होलान् । र, कतिले त्यसैगरी सोधिरहेका होलान्, आर यु शेर्पा ? तर, यो प्रश्न भने अझै मेरो छोरालाई सोध्न बाँकी नै छ ।"
उडुवा सर्पसँग साक्षात्कार,"बाह्रै मासचौबीसै घन्टा नित्य चलिरहने लस्कर छ, वैदेशिक रोजगारीमा । सरकार भट्याइरहन्छ, सुखी नेपाली, समृद्ध नेपाल । तैपनि वैदेशिक रोजगार विभागका झ्यालढोका खुलै छन् । श्रममन्त्रीको योग्यता मापन हुन्छ, सस्तामस्ता श्रम बजार खोजेर युवाशक्ति निर्यात गर्नुमा । रेमिट्यान्सबिना देशदुनियाँ नै नचल्ने छाँट छ । परदेशबाट फिरेका जेठाबाठाको शान, मान र रवाफ देखेर लोभिएका तनहुँको म्याग्दे गाउँपालिका छाङ, मनहरीका बीएन जोशी एसएलसीलगत्तै मुगलान (भारत) को एक फन्को लगाउँछन् । पोखरामा अनाहक कुनै घटनामा एक साता हिरासत बसेपछि कलेजको पढाइ टुट्छ । अनि राहदानी बनाएर पहिलो गन्तव्य बनाउँछन्, कतारलाई । अन्तिमतिरको बसाइमा त आउट जेल नै बस्नुपर्ने हुन्छ । कतारबाट छुटकारा पाएर नेपाल फर्किएपछि पढाइमा जोडिन खोज्छन् । तर, फेरि पनि उनको मन स्थिर हुन्न । बैंकक हुँदै मलेसिया छिर्नतिर लाग्छन् । अवैध मार्गबाट समूहगत रूपमा छिर्न खोज्दा १२ दिन लामो हिरासत बस्छन् ।प्रहरी कति भ्रष्ट भने थुनुवा जोशीले डिक्सनेरीभित्र लुकाएर राखेको चार सय डलर समेत चोर्छन् । छुटेपछि पासपोर्ट फिर्ता माग्दा उल्टै पैसा माग्छन् । कुरा मिलेपछि प्रहरीले नै सिमानाको पर्खालबाट हामफाल्न पठाउँछन् । जोशी लेख्छन्, उतापट्टि रेल स्टेसनको झाडी मलेसिया त यतापट्टि हामफालेर पाइला टेकेको ठाउँ थाइल्यान्डको एउटा भव्य होटलको कम्पाउन्ड पो हुन्छ ।घर फर्कने चाहना भए पनि जसरी पनि विदेश छिर्ने साथीभाइका कुरा काट्न सक्दैनन् र जंगलको बाटो झाडी पन्छाउँदै घन्टौँ हिँडेर थुप्रै दिन ठाँटीमा बास बस्न पुग्छन् । त्यो अनकन्टार जंगलमा उडुवा सर्पको बिगबिगी छ । वनसाँढेहरू छट्टाइरहेका छन् । लामखुट्टेको फौजसँग जोगिन रातभरि धुवाँ नलगाई धरै छैन । त्यस्तो ठाउँमा बोकेर लगेको खानाले कति दिन पुग्नु ? पैसा भए पनि किन्न कहाँ पाउनु ? पानी कहाँ छ, थाहा छैन । उनले आँपको भात, भातको अचार खानुपर्ने हुन्छ । भोकसँग बहादुरीपूर्वक लड्न नसकेपछि मध्यसागरमा जीवनको भिख माग्नुपर्ने क्षण पनि आउँछ । उनका साथीहरू दीपक, पदम दाजु, गुरुङ दाइ, लिम्बू भाइहरूका टिठलाग्दा अनुहार झलझली नाच्छन् । ठाँटीबासका क्रममा बेचल्तीको बाटोमा पहिलो पटक नेपाली पाइला परेको भान हुन्छ जोशीलाई । उनको नजर ठाँटीको टाँडमुनि ढुंगाको तीनमुखे चुलो, सिलावरको डेक्ची, मुख काटिएका जर्किनमा मात्र पर्दैनन्, दलिनमा घुसारिएको ब्राइटर टुथपेस्ट नामक नेपाली मन्जनको खोलमा पुग्छन् । अनि थाहा हुन्छ, यो चोरबाटो भएर विदेशी भूमिमा श्रम बेच्न जाने अभागी युवाहरूको लावालस्करै छ । विभिन्न मोडबाट गुज्रिएपछि बल्लतल्ल थाइल्यान्डको राजधानी बैंककको एयरपोर्टमा मनाङे साहुको सामान पास गरिदिएर उनी स्वदेश फर्किन्छन् । बीएन जोशीले वैदेशिक रोजगारीका क्रममा भोगेको त्रासद संस्मरणलाई सिंगो पुस्तककार रूपमा पस्किएका छन्, श्रमाटन । पुनर्जीवन र सफर गरी दुई किस्तामा कहरैकहरको फेहरिस्त छ । पहिलो किस्तामा एउटै गन्तव्यका शृंखलाबद्ध १० वटा संस्मरण छन् भने दोस्रोमा अलगअलग आधा दर्जन संस्मरण । १६ वटा संस्मरण छुट्टाछुट्टै पढ्दा पनि त्यसको मिठासमा कुनै व्यवधान आउँदैन । लेखक जोशी सन् १९९५ देखि २००४ सम्म चारपाँच देशमा भौँतारिएका देखिन्छन् । दलालमार्फत अवैध मार्ग भएर जाँदा सास्ती खेप्छन्, पटकपटक जेल बस्छन्, मृत्युसँग साक्षात्कार गर्छन्, तर खासै कमाउन सक्दैनन् । यस्तो लाग्छ, दुःख पाउनु, पछुताउनु अनि विदेशतिरै धाउनु नेपाली युवाहरूको साझे कथाव्यथा हो । नयाँ नयाँ भूगोलमा रहँदा उनीहरूले भिसादेखि भाषासम्मको धर्मदेखि संस्कृतिसम्मको समस्या झेलेका हुन्छन् ।उदाहरणका लागि जोशी नै आफ्ना बोससँग निडरताका साथ बोलेको निहुँमा कतारी जेलमा पाहुना लागेका छन् । त्यहाँ उनले चिनेजानेका साथीभाइ समेत फेला पार्छन् । वास्तवमा वर्षौं बेखबर भनिएका नेपाली युवा कि जेलमा छन् कि त सुकुटी भइसकेका छन् । महिनौँ लगाएर लुकीछिपी मरुभूमिमा हिँड्दा कति भोकले पिल्सिएर मरेका छन्, कति देह जंगली जनावरको आहारा भएका छन् । कतिका शरीर समुद्रमै समाहित भएका छन् । जोशीले नै मरुभूमिको यात्रामा मृगका बथान र खरायोका टोलीसँगै मानिसकै सुकुटी (लास) पनि भेटेका छन् । बेपत्ता भएका भनिएका कति भुइँतहका नेपाली दाजुभाइ त्यसरी सुकुटी भएका होलान् ? निम्नकोटि श्रम गर्न बाध्य कतिपयले असामयिक मृत्युवरण गर्नुपरेकै छ । पुस्तकमा लेखक जोशीकै भाइ गोविन्द समेत बन्द बाकसमा पार्सल भएर आइपुगेको दृष्टान्त छ । श्रमाटन लेखककै जीवनको फ्ल्यासब्याक हो । देशमा जोर बन्दुकको नग्ननृत्य चलिरहँदा उनले स्वदेशमै इलम गर्ने अठोट नगरेका पनि होइनन् । केही लाख जोरजाम पारेर राजधानीको चक्रपथबाहिर स्वव्यवसाय गर्न खोज्छन् । तर, फेरि पनि भगौडा डीएसपीको पछि लागेर विदेशकै बाटो तताउँछन् । तर, एयरपोर्टबाट फर्काइँदा जहाजमा उड्दाउड्दै डेढ लाख ओम स्वाहा भएको छ ।संस्मरण विधा घटना, दृश्य, क्षण र अनुभवको स्मृतिसागर हो । यसमा अविस्मरणीय घटना अनि संवेदात्मक अनुभूतिको प्रबलता हुन्छ । लेखकहरू पुराना घटनालाई तरोताजा बनाएर प्रस्तुत गर्छन् । लेखकहरू केमा विश्वास गर्छन् भने संस्मरण लेख्नु भनेको आफैँसँग इमानदार हुनु हो । मनका स्वीकारोक्तिहरूको साक्षी बस्नु हो ।संस्मरण साहित्यमा लेखकको निजी इतिहास हुन्छ, तर कोरा इतिहास चाहिँ होइन । त्यस हिसाबमा श्रमाटन मा लेखक जोशीले आफ्नै बढाइचढाइ गरे भन्न मिल्दैन । यो विधाको स्वभाव नै यस्तै हो । साथीसंगाती या अरु पात्र त साक्षी मात्र हुन्छन् । यो इतिहासको त्यस्तो किताब होइन, जसको पहिलो पृष्ठमा मात्रै लेखकको नाम होस् । कुनै कुनै अध्याय लामा पनि छन् तर पट्यारलाग्दा छैनन् । संस्मरणको सीमा के भने छोट्यायो छुट्छ, लम्यायो भने पाठकलाई बोर हुन्छ । संस्मरणको कथामात्र नभएर वाचक र नायक लेखक नै हुन्छ । सबैजसो पाठमा लेखक जोशी मायालाग्दा नै भेटिन्छन् । उनका एकाध कमजोरीमा पाठक आँखा चिम्लन विवश हुन्छ ।श्रमाटन को पीँधमा कम्तीमा पनि २०२५ वर्ष पुराना घटनावलि छन् । विधागत रुपमा संस्मरणात्मक निबन्ध भए पनि यिनमा कथा, कविता, निबन्ध, नाटक आदिको मक्टेलकक्टेल तीक्ष्ण छ । यस अर्थमा यो पुस्तक सहरको गमला होइन, गाउँको फूलबारीजस्तो छ । संस्मरण आफ्नो पनि हुन्छ, अरूको पनि । तर, यो पराख्यान होइन, स्वआख्यान हो । संवाद, परिवेश र चरित्रचित्रण औपन्यासिक लाग्छ । ठाउँठाउँमा आत्मालोचनाजस्ता घच्चीका सूक्तिमय पंक्ति भेटिन्छन् उमेर र उमंगको भर हुँदैन । पहिलो गल्तीको उपज पनि गल्ती नै हुँदोरहेछ । भाग्यमा विश्वास नगर्ने मान्ठा म तर उसैले ठग्यो । लेखक ठाडै घटनाको चाङ लगाउँदैनन् । अलिकति पृष्ठभूमि बाँध्नु उनको लेखनको समस्या भन्दा पनि सबलता हो । संस्मरणहरू चप्पलका फितामा टिमिक्क बाँधिएका गोडाजस्तै छन् । निजी दुःखको कथाव्यथा समेत रौसे यायावरले जसरी लेख्नसक्नु बीएन जोशीको गद्यशिल्पको अभूतपूर्व सफलता हो । यसमा उनीभित्रको सम्पूर्ण लेखकीय प्रतिभा उद्घाटित छ । यावत् कुरालाई तपसिलमा राख्ने हो भने पनि बीएन जोशीले नेपाली साहित्य संग्रहमा कमसेकम एउटा शब्दोपहार दिएका छन्, श्रमाटन ।"
बिलाएको भोटेताल्चा,"ताल्चाबिनाका ढोकाढोकामा ताल्चा झुन्डिनैपर्ने अवस्था कसरी आएको होला, हाम्रो समाजमा ? लख काट्न सजिलो छ, निजी सम्पत्ति सुरुवातसँगै आफ्ना सरसामान सुरक्षित गर्न पूर्वजले खोज थाले होलान् । सामाजिक असुरक्षा बढेपछि खोज्नु अस्वाभाविक होइन । त्यसअघि त ताल्चा सरोकारको विषय नै हुन्न । खोजीनितीकै परिणामस्वरूप कुनै चीज जन्मन्छ । जो घरका ढोका, बाकस, सन्दुकमा जागाराम हुन्छ । जुन जिनिसलाई नाम दिइन्छ, ताल्चा । पहिलो ताल्चा सामान्य डोरीको हुन्छ । रोल्पा र रुकुमतिरका कतिपय बर्खेगोठमा त अचेल पनि डोरीले नै ताल्चाको जिम्मेवारी सम्हाल्छन् । डोरीको ठाउँ काठले लिन्छ । प्रविधि विकाससँगै काठको ठाउँ धातुले लिन्छ । इतिहासकारहरूका अनुसार छ हजार वर्षअघि इजिप्टमा पहिलो ताल्चा बन्छ, काठबाट बनेको जुन ताल्चाको अनुहार दाँत माझ्ने ब्रसजस्तो हुन्छ । ताल्चा र बनाउने प्रविधि चीन, ग्रिस, रोमजस्ता ठाउँतिर फैलन्छ । प्रविधि विकाससँगै इन्जिनियरहरूले अठारौं सदीपछि भने ताल्चाको आधुनिक प्रारूप दिन्छन् । टेलिग्राफ डट सीओ डट यूके मा ब्रेन्डन क्विन लेख्छन् ः १७७८ मा रोबर्ट बार्रोनले विकास गरेको ताल्चा जेरिमिह चुबले १८१८ मा र १८४८ मा लिनस यलले थप परिष्कृत गर्छन् । त्यसपछि त कनेक्सिस लि स्मार्ट लक त स्मार्ट फोन वा कि ट्यागले चल्छ ।अचेल ढोकाको छातीमा तुर्लुंग झुन्डिने ताल्चा सुरुमा ढोकाको गोडामा झुन्डिएको हो । त्यसपछि साङ्ला (आग्लो) सहाराले ढोकाको शिरमा पुग्छ । ढोकामा ताल्चाको बसाइ मात्र होइन, ताल्चाकै अनुहारसमेत फेरिएको छ । भोटेताल्चा नामकरणबारे विमर्श हुँदै जाला । विवाद पनि होला । तर, नेपाली लोकजीवन र लोकमनमा भोटेताल्चा बसेको त सत्य हो, जसबारे विवाद छैन । स्थानीय कामी समुदायले बनाउने र नेपालकै रैथाने फलामबाट बनेको भोटेताल्चा त रैथाने ताल्चा हो । त्यसैले भोटेताल्चा हामीमाझ नरहनु, रैथाने उत्पादन लोप हुनु हो । भोटेताल्चा बनाउने कामी समुदायका सीपले सास फेर्न नपाउनु हो । विदेशी ताल्चा किन्ने रकम बाहिरिनु मात्र होइन, रैथाने उत्पादन र सीप बिलाउनु हो । अहिले नेपालमा न भोटेताल्चा छ न त फलाम खानी नै सुचारु । नेपालले अहिले फलाम किन्छ । ताल्चा पनि किन्छ । रैथाने भोटेताल्चा बाँच्दो हो त, थोरै सही, नेपालबाट पुँजी बाहिरिन रोकिँदो हो । भन्सार विभागका अनुसार, नेपालले गएको पाँच महिनामा मात्रै २६ करोड १५ लाख ९ हजार रुपैयाँ बराबरको ताल्चा आयात गरेको छ । अर्को कुनै नाउँको रैथाने ताल्चा हुँदो हो त, बाहिरिने यति धेरै रकममा अलिकति भए पनि कमि आउँदो हो । तपाईंलाई लाग्ला, बिलाएको भोटेताल्चाको के गनगन गर्नु । गरे नयाँ ताल्चाको कुरा गर्नु नि । हो, गनगन गरेको रैथाने उत्पादनको हो । नाउँ भोटेताल्चा होस् कि अरू कुनै । भन्नुको कारण हो, भोटेताल्चा बिलाए पनि नेपालमा ताल्चा लाउने चलन चल्तीमै छ । र, विदेशी ताल्चाको राइँदाइँ छ । भोटेताल्चाजस्तो उहिलेको कुरा खुइले नै हो भने अब ताल्चाबिनाका ढोकावाल समाज र मानिसको जिन्दगी मन्थन पो गर्ने कि ! ताल्चा तर्कको बदला ताल्चाबिनाको समाज निर्माण विमर्श पो थाल्ने कि ? ताल्चाबिनाको समाजको परिकल्पना पो गर्ने कि !कल्पनुस् त, ताल्चाबिनाको तपाईंको घरको ढोका, दिलको ढोका ! बस्, तपाईंको घरको, दिलको, दिमागको ढोकामा ताल्चा नहोस् । एकै सेकेन्ड भए पनि ठन्डा दिमागले सोच्नुस् त, त्यसबेला कति सुन्दर होला, तपाईंको घर ? तपाईंको दिल ? हाम्रो समाज ? हाम्रो जीवन ? कति उन्मुक्त होला, जगजगीबिनाको समाज र समय ? भलै कम्युनिस्ट (गैरसंसद्वादी कम्युनिस्ट) परिकल्पनाको साम्यवाद जस्तो किन नहोस् ।के त्यस्तो दिन आउला ?आस गरौँ ।किन आस मात्र ?जिन्दगी आखिर भरोसामै चल्छ भने भर पनि परौँ ।"
तीताराममीठाराम,"मीठाराम मन्त्री भएको खबर सुनेपछि तीतारामले सोच्यो, जान्छु अब, एकचोटि भेटेर आउँछु साथीलाई । मन्त्रीको कुर्सीमा बस्ता कस्तो देखिंदो रहेछ, हेरौं न !सुदूर पहाडी गाउँका उनीहरू केटाकेटीमा जुम्ल्याहा जस्ता देखिन्थे । जीउडाल र रूपरंग मात्र होइन, हाँस्ने र बोल्ने तरीका पनि मिल्दोजुल्दो थियो । स्कूल एउटै थियो र कक्षा पनि । एक दिन भूमिगत पार्टीले विद्यार्थीहरूलाई रातिराति तालीम दिन थाल्यो । सामन्त, वर्गशत्रु, बुर्जुवा, सफाया, न्याय, समानता, अनुशासन, कम्युन, क्रान्ति जस्ता शब्द उनीहरूलाई कण्ठस्थ भए । क्रान्तिकारी बन्ने जोशमा तिनले रातबिरात ती सबै काम गरे, जसबारे तिनका आमाबाबुले कल्पना पनि गर्न सक्तैनथे । चार वर्षपछि दुई छात्रा समेत आठ जनाले कम्युनिस्ट पार्टीको सदस्यता पाए र पढाइछोडे । संयोग कस्तो भने, आठै जनाको नाम रामसँग जोडिएको थियो । भूमिगत नेताले उनीहरूलाई सातबुँदे प्रतिज्ञापत्रमा रगतको ल्याप्चे लगाई सहीछाप गरायो र सातवटै प्रतिज्ञा जीवनभर कडाइका साथ पालन गर्ने शपथ ख्वायो । उसले भनेको थियो, जसले यी प्रतिज्ञा पालन गर्दैन, उसले क्रान्तिलाई धोखा दिएको ठहरिनेछ र पार्टीले उसलाई गद्दार घोषित गर्नेछ ।सात प्रतिज्ञा यसप्रकार थिए ः १ बुर्जुवा शिक्षा बहिष्कार गर्नेछु । २ व्यक्तिगत सम्पत्ति राख्नेछैन । ३ धर्म अफीम हो, त्यसमा लाग्नेछैन । ४ नेताको आदेश निरन्तर पालन गर्नेछु । ५ क्रान्तिका लागि बलिदान दिन सधैं तयार रहनेछु । ६ सबैलाई समान ठान्नेछु । ७ कम्युन प्रणाली अपनाउनेछु । एक वर्षभित्र तीताराम बाहेक सातैजना पार्टीले खटाएको काम गर्न गाउँछोडेर हिंडे । तीताराम भने गाउँमै बस्यो । सात प्रतिज्ञा उसलाई मुखाग्र थिए र तिनको इमानदारीसाथ पालन गरिरह्यो । कम्युन विनाको कम्युनिस्ट र कम्युनिज्म सबैभन्दा ठूलो धोखा हो भन्ने कुरा उसले कहिल्यै बिर्सेन । त्यसैले छरछिमेकका चार घरसँग मिलेर कम्युनको जीवनशैली अपनाउन थाल्यो । उनीहरू सबै काम आफ्नो योग्यता अनुसार मिलेर गर्थे, एकै खालको कपडा लगाउँथे, एकैनासका ओछ्यानमा सुत्थे र सामूहिक भान्सामा खान्थे । श्रीमती र सन्तान आआफ्ना थिए, सम्पत्ति साझा ।बीस वर्ष यसैगरी बिते । यसबीच देशमा राजनीतिक उथलपुथल भयो र उनीहरूको पार्टी सत्तामा पुग्यो । गर्दै जाँदा मीठारामको पनि मन्त्री बन्ने दिन आयो । तीतारामले सम्झ्यो, ऊसँग भेट नभएको पनि बीसै वर्ष भएछ । मनमनै भन्यो, अरू साथीहरूलाई पनि भेट्तै जानुपर्ला । बाटैमा त पर्छन् । दश घण्टा पैदल हिंडेर ऊ सर्वप्रथम दयारामकहाँ पुग्यो । देशका विभिन्न भागमा उसका चारवटा मेडिकल कलेज, दुइटा लग्जरी हस्पिटल र तीनवटा इन्जिनीयरिङ कलेज थिए । छोराछोरी विदेशमा पढ्थे । आठ कक्षा नछिचोलेको भए पनि एउटा विश्वविद्यालयबाट मानार्थ विद्यावारिधि पाइसकेको थियो र त्यसैको उपकुलपति बन्ने जोगाडमा लागेको थियो । तीतारामले भन्यो, यो त भएन नि कमरेड, हामीले बुर्जुवा शिक्षा बहिष्कार गर्ने कसम खाएको होइन ? तपाईं त त्यसैको धन्दामा लाग्नुभएछ ।होइन कमरेड, तपाईं अलमलिनुभएछ । हामीले त बुर्जुवाहरूले दिने शिक्षा पो बहिष्कार गर्ने कसम खाएको, दयाराम हाँस्यो, यो सब थोडै त्यस्तो शिक्षा हो र ! हामीले कलेज खोलेपछि यो क्रान्तिकारीले दिने क्रान्तिकारी शिक्षा भइसक्यो ।तीताराम त्यो रात त्यहीं बस्यो र भोलिपल्ट बस चढेर मायारामकहाँ पुग्यो । ऊ नगरको वडा अध्यक्ष मात्र थियो तर अथाह सम्पत्ति जोडिसकेको थियो । चारवटा घर र दुइटा बिजिनेस कम्प्लेक्स त त्यही नगरमा मात्र थिए । अरूतिरका घरजग्गाको हिसाब थिएन । एक दर्जन ट्रक र त्यति नै डोजर चल्थे । हामीले व्यक्तिगत सम्पत्ति नराख्ने प्रतिज्ञा गरेको तपाईंले बिर्सनुभो ? तीतारामले याद दिलाउन खोज्यो ।कहाँ बिर्सनु ? तर हामीले व्यक्तिगत सम्पत्ति नराख्ने होइन, आफ्नो नाममा व्यक्तिगत सम्पत्ति नराख्ने प्रतिज्ञा गरेका हौं, खैनीले काला पारेका गिजा देखाउँदै उसले भन्यो, मैले आफ्नो नाममा भएको गाउँको डेढ रोपनी पाखो उहिल्यै पार्टीलाई दिइसकें । अहिले सारा सम्पत्ति अरूकै नाममा छ । म त आज पनि सर्वहारा !सीमा जोडिएको अर्को नगरमा रामप्यारी मेयर थिई । तीताराम ट्याक्सी चढेर त्यहाँ पुग्दा ऊ पहेंलो रामनामी ओढेर दारीवाल बाबाहरूसँगै महायज्ञको सांगेमा चरु होम्दै थिई । नगरको एकतिहाइ बजेट मन्दिर निर्माणमा लगाएकी थिई र दुई वर्षमा चार सप्ताह तथा दुई महायज्ञ आयोजित गरिसकेकी थिई । तपाईंले बाटो बिराउनुभएछ कमरेड, तीतारामले भन्यो, धर्मकर्ममा लाग्नेछैन भनेर हामीले सँगै शपथ खाएका हौं नि πनिराधार आरोप नलगाउनोस् कमरेड, रामप्यारीले प्रतिवाद गरी, शपथ त विना प्रयोजन धर्मकर्ममा लाग्नेछैन भन्ने खाएको हो । मैले यो सब गर्नुको पछाडि गम्भीर प्रयोजन छ । कति कुरा मैले भाकल गरेकी थिएँ, कति कुरा बाबाले आदेश दिनुभएको हो । यो महायज्ञ पनि आउँदो चुनाव जित्न लगाएकी हुँ ।भूमि वितरण आयोगको अध्यक्ष बुद्धिराम त्यसै नगरमा निवास गर्थ्यो । एउटा शीर्षस्थ नेताको आठ अर्ब रुपैयाँ कुशलतापूर्वक व्यवस्थापन गरिदिए बापत पाँच महीना अघि उसले त्यो पद पाएको थियो । रिक्सा चढेर तीताराम उसकहाँ पुग्दा ऊ अर्को शीर्षस्थ नेताविरुद्ध उग्र जुलूस निकाल्ने तयारीमा व्यस्त थियो । फोहोरी नाराहरूको सूची बन्दैथियो र मानिस ओसार्न पैसाका बिटा वितरण गरिंदैथियो । तीतारामले भन्यो, यो के गर्न लागेको कमरेड ? नेताको आदेश निरन्तर पालन गर्छु भनेर आफैं कसम खाने, अनि आफैं यस्तो काममा लाग्ने ?नचाहिने कुरा नगर, बुद्धिराम झर्कियो, आफ्नो गुटको नेताको पो आदेश पालन गर्छु भनेर कसम खाएको । अर्को गुटकालाई त सिध्याउनैपर्छ नि । नत्र कसरी राजनीति चल्छ ?अर्को दिन नाउबाट नदी तरेर तीताराम अर्को शहरतिर लाग्यो । नदीछेउकै ठूलो चउरमा सानो आमसभा चल्दैथियो । राष्ट्रिय नेताका रूपमा चर्चित बलराम भाषण गरिरहेको थियो, देशमा प्रतिगमनको खतरा बढिरहेको छ । पहिले जस्तै फेरि लाखौं मानिसको बलिदान चाहिएको छ ।आमसभा पछि एकान्त पारेर तीतारामले उसलाई भन्यो, के भएको हो कमरेड, तपाईंलाई ? क्रान्तिका लागि बलिदान दिन सधैं तयार रहनेछु भनेर शपथ खाएको होइन ? आज त अर्कै कुरा गर्नुभो नि ?के अर्कै कुरा ? मैले बलिदान दिन होइन, बलिदान दिलाउन तयार रहनेछु भनेर शपथ खाएको हुँ । तपाईं पनि त सँगै हुनुहुन्थ्यो नि । बिर्सनुभो जस्तो छ, बलरामले उल्टै दपेट्न खोज्यो । बलिदान त आफूले गर्ने कुरा होत्यो कार्यकर्ता र जनताको कुरा हो । नेताले त आफू बचेर अरूलाई बलिदान गराउने हो । नेता नै रहेन भने क्रान्ति अनाथ भैहाल्छ नि !तीतारामले ऊसँग विवाद गरेन । बरु आमसभामा मानिस ओसार्न आएको ट्रक चढेर साँझपख प्रदेश राजधानी पुग्यो, राममायालाई भेट्न । ऊ सांसद बनिसकेकी थिई । उसको घर भव्य थियो र नोकरचाकर पनि प्रशस्तै थिए । खाना खान लाग्दा उसले देख्यो, डाइनिङ रूमको दराजमा एकातिर चाँदीका र अर्कातिर चरेसका थाल, बटुका, गिलासका सेट सजाइएका थिए । सोध्यो, तिनको प्रयोग कहिले गर्ने हो ?राममायाले बताई, मन्त्री, प्रधानमन्त्री आउँदा चाँदीको सेट प्रयोग गर्छौं । घरपरिवारका मान्यजनलाई चरेसका भाँडामा ख्वाउँछौं । अरूलाई स्टीलका थालबटुका छन् ।के भनेको त्यस्तो ? सबैलाई समान ठान्नेछु भनेर हामीले सँगै प्रतिज्ञा गरेको होइन ?आआफ्नो तहमा सबैलाई समान ठान्नेछु पो भनेको त, राममाया अर्थ्याउन थाली, जस्तै, नेताहरूको एउटा तह हुन्छ, त्यहाँ उनीहरू समान छन् । कार्यकर्ताको अर्को तह हुन्छ, त्यहाँ उनीहरू समान छन् । नेता र कार्यकर्ता दुवैलाई समान त कसरी मान्न सकिन्छ र ?तीतारामलाई उसको प्रतिवाद गर्न मन लागेन । ऊ भोलिपल्ट राममायाले काटिदिएको टिकटमा हवाईजहाज चढेर राजधानी पुग्यो । बीस वर्षपछि भेट भएको बालसखालाई मीठारामले हार्दिक स्वागत गर्यो । हामी आठ जनाले एकैचोटि एउटै प्रतिज्ञापत्रमा रगतको सहीछाप गरेर पार्टी सदस्यता लिएका थियौं । आज हरेकले प्रतिज्ञा तोडेको छ र प्रतिज्ञापत्रलाई मजाक बनाएको छ । के भएको यस्तो ? तीतारामले आक्रोश पोख्यो । यो व्यावहारिक राजनीति हो, मीठारामले सम्झायो, तिमी आदर्शको कछाड समातेर बस्या छौ, त्यसैले प्रगति गर्न सकेनौ । नामजस्तै तिम्रो जिन्दगी पनि तीताराम भएको छ । अरूले त्यो कछाड छोडे, प्रगति गरे । म पनि तिनैमध्ये पर्छु । जोगी बन्न कसले राजनीति गर्या हो र !त्यसो भए एउटा कुरा भन न त ।के ?आफूलाई कम्युनिस्ट भन्छौ, तर कम्युनको कुरै गर्दैनौ । न आफू कम्युनमा बस्छौ, न कार्यकर्तालाई बसाउँछौ । कम्युनको नामसम्म लिन नसक्नेले आफूलाई कुन मुखले कम्युनिस्ट भनेको ?मैले जिन्दगीमा जवाफ दिन नसक्ने प्रश्न यही एउटा हो, मीठारामले दुवै हात उठायो । कम्युन प्रणाली अपनाउनेछु भनेर प्रतिज्ञा गरेको त बिर्सेका छैनौ नि ?प्रतिज्ञा त कम्युनिस्ट प्रणाली अपनाउनेछु भन्ने होइन र ? मीठारामले खित्का छोड्यो । यहाँ पनि जालसाजी ? तीताराम हाँस्यो र सोध्यो, तिमीले भनेको कम्युनिस्ट प्रणाली चाहिं के हो त ?हामीले जे गरिरहेका छौं, त्यही !"
भत्ता नपाए अनुगमन नगर्ने वाणिज्यको चेतावनी,"महानगरपालिका, नगरपालिकाको अधिकार पनि हुन्छ । संयुक्त रूपमा अनुगमन गरेर सरोकारवाला निकायसँग सहयोग माग्न सकिन्छ । वाणिज्य विभागसँगै नापतौल तथा गुणस्तरको सन्दर्भमा गुणस्तर तथा नापतौल विभागले पनि अनुगमन गर्दै आएको छ । वार्षिक तीन हजार व्यावसायिक फर्ममा अनुगमन हुने विभागका महानिर्देशक विश्वबाबु पुडासैनीले जानकारी दिए । केन्द्रसँगै जिल्लाबाट पनि अनुगमन गर्दै आएका छौं, उनले भने, अनुगमन टोली रात बस्नुपर्दा मात्रै टीएडीए हुन्छ । दैनिक अनुगमनमा भत्ता दिने गरेका छैनौं ।खाद्य, प्रविधि तथा गुण नियन्त्रण विभागले खाद्यान्नको गुणस्तरसम्बन्धी अनुगमन गर्छ । यसले पनि दैनिक अनुगमनमा भत्ता दिँदैन । होटल, पानी उद्योग, मिठाई पसललगायतमा गरिएको अनुगमनमा दैनिक टोली खटाएका छौं । कर्मचारी जिल्ला बाहिर जाँदा टीएडीए पाउँछन्, खाद्य, प्रविधि तथा गुण नियन्त्रण विभागका महानिर्दर्शेक उपेन्द्र रायले भने, दैनिक अनुगमनमा भत्ता दिएका छैनौं । उपत्यकाभित्र भत्ताको व्यवस्था छैन । अनुगमन गर्ने काम नै भएपछि भत्ताको कुरा हुँदैन ।औषधि व्यवस्था विभागले पनि अनुगमनमा जाने कर्मचारीलाई दैनिक भत्ता दिन्न । विभागले दैनिक औसतमा १० फर्ममा अनुगमन गरिरहेको अनुगमन शाखामा कार्यरत नासु ऋषिराज दाहालले जानकारी दिए । यहाँ पनि कर्मचारीलाई अनुगमन भत्ता दिइँदैन । जिल्लातर्फ अनुगमन जाँदा टीएडीए हुन्छ, उनले भने, त्यसबाहेक अन्य सुविधा छैन ।"
प्रक्रियामै अलमलियो विपद् जोखिम योजना,"कसले कति रकम पाउने ?कार्यविधिअनुसार लाभग्राहीले घर पुनर्निर्माणका लागि हिमाल, पहाड र तराईमा क्रमशः ५, ४ र ३ लाख अनुदान किस्ताबन्दीमा पाउनेछन् । टेन्ट वा छाप्रामा बसेका पीडित परिवारलाई लाभग्राही सूचीमा परेपछि अस्थायी आवास बनाउन दुई किस्ता गरेर प्रतिपरिवार ५० हजार उपलब्ध गराइनेछ । सीईओ पोखरेलका अनुसार स्थायी रूपमा घर बनाउन लामो समय लाग्ने भएकाले उक्त रकम उपलब्ध गराउने कार्यविधि बनाइएको हो । त्यसरी रकम लिने परिवारले स्थायी घर बनाउन रकम पनि पाउनेछ ।कार्यविधिमा उल्लेख भएअनुसार मुख्यतः भूकम्प पुनर्निर्माण तथा पुनःस्थापना प्राधिकरणलाई आधार बनाएर लाभग्राहीलाई अनुदान दिने नीति बनाइएको छ । विपद् व्यस्थापन प्राधिकरणले लाभग्राहीको सूचीअनुसारको रकम प्रमुख जिल्ला अधिकारीको अध्यक्षतामा रहेको जिल्ला विपद् कोषमा पठाउनेछ । पुनर्वास गराउन सरकारले घडेरी उपलब्ध गराउनेछ । घडेरी उपलब्ध गराउन नसके लाभग्राहीले चाहे निजी घडेरी खरिद गर्न रजिस्ट्रेसन पास गरेको रकमका आधारमा बढीमा ३ लाख अनुदान दिइनेछ तर यस्तो रकम जग्गादाताको बैंक खातामा उपलब्ध गराइनेछ । सार्वजनिक र सरकारी जग्गाबाहेक गुठी, मोही लागेको जग्गा, बिर्ता वा यस्तै प्रकृतिका अन्य जमिनमा बसोबास गरेको भए स्थानीय तहको समेत सिफारिसमा पुनर्निर्माणको अनुदान दिइनेछ । लाभग्राही सूचीमा पर्नुअगावै तोकिएको प्रविधिअनुसार घर बनाएको भेटिए उनीहरूले पनि अनुदान रकम पाउनेछन् । बाढीपहिरो वा मनसुनजन्य विपद् प्रभावित हुनुअगावै अंशबन्डा भएको प्रमाणित भए त्यहीअनुसार परिवार संख्याका आधारमा अनुदान पाइनेछ ।लाभग्राहीले पाउने रकममा प्राधिकरणले स्थानीय तह र प्रदेशको सहभागिता जुटाउने प्रावधान कार्यविधिमा राखेको छ, जसअनुसार संघीय सरकारले प्राधिकरणमार्फत लाभग्राहीलाई उपलब्ध गराउने रकमको प्रदेशले ३०, महानगर र उपमहानगरपालिकाले २०, नगरपालिकाले १५ र गाउँपालिकाले १० प्रतिशत अनुदानका रूपमा उपलब्ध गराउने प्रावधान छ । उल्लिखित तहले कुनै विशेष कारणले रकम उपलब्ध गराएनन् भने पनि लाभग्राहीका काममा बाधा नपुर्याउने व्यवस्था प्राधिकरणले गरेको सीईओ पोखरेलले बताए ।"
प्रदेश सरकारका आधा दर्जन सडक अधुरै,"इलाम (कास) प्रदेश सरकारअन्तर्गत निर्माणाधीन जिल्लाका आधा दर्जन सडक योजना समयमा भुक्तानी नहुँदा प्रभावित भएका छन् । जिल्लाका विभिन्न स्थानमा निर्माणाधीन सडकका लागि नियमित बजेट नआएका कारण काम गर्न कठिनाइ भएको सम्बद्ध निर्माण व्यवसायीले बताएका छन् । अघिल्लो आर्थिक वर्षदेखि जिल्लाका विभिन्न स्थानमा निर्माणाधीन सडकका लागि समयमै भुक्तानी नआएको भन्दै निर्माण व्यवसायीले सुस्त गतिमा मात्र काम अघि बढाएका छन् । प्रदेश सरकारअन्तर्गत राँके देउरालीबाट साढे २६ किलोमिटर सडक दुई प्याकेजमा काम भइरहेको छ । यो सडक निर्माणको दुवै प्याकेजका लागि करिब ६० करोड रुपैयाँमा ठेक्का लागेको हो । व्यवसायीका अनुसार दुवै प्याकेजमा गरेर साढे ४ करोड रुपैयाँ मात्र भुक्तानी भएको छ । समयमै भुक्तानी नभएकाले अघिल्लो वर्षको तुलनामा ५० प्रतिशत कामको तीव्रता घटाउनुपरेको व्यवसायीले बताए ।काम गरेको बिल भुक्तानीसमेत नहुँदा निरन्तरता दिनै समस्या भएको छ, निर्माण व्यवसायी सन्तोष कटुवालले भने, कामै बन्द गर्ने अवस्था आएकाले तीव्र गतिमा अघि बढाउन सकिएको छैन । फिक्कलदेखि नयाँ बजारसम्मको २१ किलोमिटर सडक, सन्दकपुर गाउँपालिकाको माबुमा १२ किलोमिटर, माई नगरपालिकाको सुखानीदेखि चिसापानीसम्मको १५ किलोमिटर सडक, गाग्रे भन्ज्याङसोयाक करिब २६ किलोमिटर सडक प्रदेश सरकारअन्तर्गत निर्माणाधीन छन् । यी सबै सडकमा नियमित भुक्तानीकै अभावमा लक्ष्यअनुरूप काम हुन सकेको छैन । पूर्वाधार विकास कार्यालय झापामार्फत सञ्चालित योजनालाई निरन्तरता दिनै समस्या भएको व्यवसायीको भनाइ छ । सन्दकपुर गाउँपालिकाको माबुमा निर्माणाधीन सडकको ३५ प्रतिशत काम सकिए पनि न्यून मात्र रकम आएको व्यवसायीको भनाइ छ । ३९ करोडको योजनामा अहिलेसम्म न्यून मात्र रकम आएको छ, निर्माण व्यवसायी संघका अध्यक्ष सुवास चिपालुले भने, अहिले ३ करोड रुपैयाँको बिल हालेका छौं । समयमा भुक्तानी नभएकै कारण अन्योल भएको उनले बताए । अपेक्षाअनुसार कामले तीव्रता नलिँदा समस्या भएको सम्बन्धित स्थानीय तहका जनप्रतिनिधिहरूको भनाइ छ । सडक सञ्जाल विस्तार गर्दै आवतजावत र सामग्री ढुवानीमा सहज हुने यी सडकको निर्माण कार्यमा देखिएको हेलचेक््रयाइँले स्थानीयसमेत निराश छन् । सडक निर्माणको गति बढाउन सरकारले ठोस पहल गर्नुपर्ने आवश्यकता छ, माङसेबुङ गाउँपालिकाका अध्यक्ष डिकेन्द्र इदिंगोले भने, विदेशी दाताबाट हुने काम समयमा भुक्तानी भएर छिटो अगाडि बढ्ने तर प्रदेश सरकार र संघीय सरकारअन्तर्गतका योजना बजेटकै कारण द्रुत गतिमा काम नभएको अवस्था छ ।"
वडावडामा मुख्यमन्त्री रोजगार कार्यक्रम,"(वीरेन्द्रनगर)  कर्णाली प्रदेश सरकारले स्थानीय तहका ७ सय १८ वटा वडामा मुख्यमन्त्री रोजगार कार्यक्रम कार्यान्वयनमा लगेको छ । गत वर्ष स्थानीय तहमा एकमुष्ट बजेट पठाएको प्रदेश सरकारले यस वर्ष वडापिच्छे बजेट तोकेर निकासा गरेको छ ।प्रदेश सरकारले गत आर्थिक वर्षदेखि सुरु गरेको कार्यक्रमका लागि चालु आर्थिक वर्षमा ३ अर्ब २० करोड रुपैयाँ विनियोजन गरेको छ । त्यसमध्ये पहिलो चरणमा २ अर्ब ९७ करोड ७१ लाख रुपैयाँ सबै वडामा पठाइएको मुख्यमन्त्री रोजगार कार्यक्रमले जनाएको छ । ८२ करोड २८ लाख रुपैयाँ कार्यप्रगतिका आधारमा दोस्रो चरणमा पठाइने कार्यक्रम संयोजक सर्वदल शाहीले बताए । सरकारले कुन वडामा कुन योजनामार्फत बेरोजगारलाई सहभागी गराउने भन्नेबारे सूची तयार पारिसकेको छ । सुर्खेत, जुम्ला, मुगु र डोल्पाबाहेक अरू जिल्लाका योजनाको टुंगो लागिसकेको उनले जानकारी दिए ।गत वर्ष स्थानीय तहलाई बजेट पठाइएकामा यस वर्ष वडा तहमै बजेट पठाइएको हो । हरेक वडालाई न्यूनतम ३० देखि अधिकतम ५० लाख रुपैयाँसम्म बजेट निकासा गरिएको संयोजक शाहीले बताए । जनसंख्या कम भएको वडामा बजेट कम खर्च भए बजेट थ्रेसहोल्ड राखेर अन्य वडामा पठाइएको छ । गत वर्ष स्थानीय तहलाई पठाइएको कार्यक्रम सबै वडामा लागू भएको थिएन, उनले भने, त्यसैले यस वर्ष कुनै पनि वडालाई छुटाइएको छैन ।कार्यक्रमअन्तर्गत युवाहरूलाई सडक स्तरोन्नति तथा निर्माण, खानेपानी, सिँचाइ, विद्यालय भवन, तटबन्ध, पार्क निर्माणलगायत काममा लगाइनेछ । मुख्यमन्त्री रोजगार कार्यक्रम निर्देशिकाअनुसार १८ वर्षदेखि ५९ वर्ष उमेरसम्मका बेरोजगार युवालाई कार्यक्रममा सहभागी गराइनेछ । आफ्नो उत्पादन तथा आयबाट एक वर्षमा तीन महिनाभन्दा कम समयसम्म मात्र खान पुग्ने परिवारलाई प्राथमिकता दिइएको संयोजक शाहीले बताए । रोजगार कार्यक्रमले कोरोना महामारीका कारण भारत र अन्य मुलुकबाट कर्णाली भित्रिएका करिब ८० हजार नागरिकलाई राहत मिल्ने प्रदेश सरकारको अपेक्षा छ ।मुख्यमन्त्री तथा मन्त्रिपरिषद्को कार्यालयले सुर्खेतमा ४४ करोड २१ लाख, सल्यानमा ३५ करोड ६१ लाख, रुकुम पश्चिममा २९ करोड ६० लाख, कालिकोटमा ३३ करोड ८० लाख, मुगुमा १७ करोड ४३ लाख, दैलेखमा ३९ करोड ६३ लाख, डोल्पामा २३ करोड २६ लाख, हुम्लामा १७ करोड ५१ लाख, जाजरकोटमा ३२ करोड ३५ लाख र जुम्लामा २४ करोड ७३ लाख रुपैयाँ पठाएको छ । कर्णाली सरकारले गरिबी घटाउन भन्दै गत वर्षदेखि मुख्यमन्त्री रोजगार कार्यक्रमको अवधारणा अघि सारेको हो । त्यसका लागि गत वर्ष ९० करोड रुपैयाँ बजेट विनियोजन गरिएको थियो । चालु आर्थिक वर्षमा रोजगारी सिर्जना गर्ने कार्यक्रम कार्यान्वयनका लागि सबै वडामा बजेट पठाइएको संयोजक शाहीले बताए ।"
जगदम्बा मोटर्सको विजेता घोषणा,काठमाडौं (कास) टीभीएस मोटरसाइकल तथा स्कुटरको आधिकारिक वितरक जगदम्बा मोटर्सले डाउनलोड एन्ड विन अभियानका विजेता घोषणा गरेको छ । विजेता काठमाडौंका अलिन प्रधानले टीभीएस स्कुटर प्राप्त गरेका छन् । कम्पनीका जनरल म्यानेजरसेल्स एन्ड बिजनेस डेभलपमेन्ट दीपकप्रसाद रौनियारले उक्त स्कुटीको चाबी हस्तान्तरण गरे । उक्त अभियान राकुटेन भाइबरसँगको सहकार्यमा २०२० को अक्टोबर १९ देखि तीन महिना चलेको थियो ।
धनुषाको ढल्केबरमा ग्लोबलको शाखा,काठमाडौं (कास) ग्लोबल आईएमई बैंकले धनुषाको ढल्केबरमा नयाँ शाखा सञ्चालनमा ल्याएको छ । धनुषाका प्रमुख जिल्ला अधिकारी बन्धुप्रसाद बाँस्तोला र बैंकका अध्यक्ष चन्द्रप्रसाद ढकालले संयुक्त रूपमा शाखा उद्घाटन गरे । नयाँ शाखा सञ्चालनमा आएसँगै बैंकका शाखा कार्यालयको संख्या २ सय ६८ पुगेको छ ।
मीरा राई सद्भावना दूत,पोखरा (कास) अल्ट्रा म्याराथन धावक मीरा राई पोखरास्थित अन्तर्राष्ट्रिय पर्वतीय संग्रहालयको सद्भावना दूत घोषित भएकी छन् । संग्रहालयको १८औं वार्षिकोत्सवका अवसरमा शुक्रबार नेपाल पर्वतारोहण संघले उनलाई एक वर्षका लागि सद्भावना दूत घोषणा गरेको हो । संघ मातहतमा रहेको संग्रहालय नेपालकै एक मात्र पर्वतीय संग्रहालय हो । वार्षिकोत्सव समारोहमा गण्डकी प्रदेशका आन्तरिक मामिला तथा कानुनमन्त्री हरिबहादुर चुमानले उनलाई सम्मानपत्र प्रदान गरे ।
चीनले ५ लाख मात्रा खोप दिने,"काठमाडौं (कास) चीनका स्टेट काउन्सिलर तथा विदेशमन्त्री वाङ यीले नेपाललाई कोरोना भाइरसविरुद्धको खोप ५ लाख डोज दिने प्रतिबद्धता जनाएका छन् । परराष्ट्र मन्त्रालयले शुक्रबार बेलुका जारी गरेको विज्ञप्तिअनुसार परराष्ट्रमन्त्री प्रदीपकुमार ज्ञवालीसँगको टेलिफोन वार्तामा वाङले उक्त प्रतिबद्धता गरेका हुन् । यसअघि माघ १८ गते नेपालस्थित चिनियाँ दूतावासले नेपाललाई आफ्नै सरकारी कम्पनी सिनोफार्मले उत्पादन गरेको ३ लाख डोज खोप अनुदानमा उपलब्ध गराउने जनाएको थियो । चिनियाँ विदेशमन्त्री वाङले भने दूतावासले जानकारी दिएको भन्दा दुई लाख बढी खोप अनुदानमा दिने बताएका हुन् । वाङले ज्ञवालीसँग खोप सहकार्यमा नेपाललाई प्राथमिकता दिने पनि बताएका छन् । ज्ञवाली र वाङबीच दुई मुलुकको आपसी चासोका विषयमा कुराकानी भएको पनि परराष्ट्रको विज्ञप्तिमा उल्लेख छ । नेपाललाई यसअघि भारतले सिरम इन्स्टिच्युट अफ इन्डिया (एसआईआई) ले बेलायतका अक्सफोर्ड विश्वविद्यालय र औषधि निर्माता अस्ट्राजेनेकासँग मिलेर उत्पादन गरेको कोभिसिल्ड खोप अनुदानमा दिएको थियो । भारतीय प्रधानमन्त्री नरेन्द्र मोदीको छिमेकीलाई प्राथमिकता दिने नीति अनुसार नेपाललाई १० लाख डोज खोप अनुदानमा दिएको हो । यस्तै, नेपालका लागि बेलायतकी राजदूत निकोला पोलिटले बेलायत सरकारको कोभ्याक्सलाई करिब ५ सय ५० मिलियन पाउन्ड (साढे सात खर्ब रुपैयाँ) सहयोग गरेको उल्लेख गर्दै त्यसबाट नेपाललाई २० लाखभन्दा बढी डोज खोप आगामी महिनामा आइपुग्ने उल्लेख गरेकी छन् ।"
सुपर ओभरबाट होराइजनलाई उपाधि,"(तिलोत्तमा)  न्यु होराइजन क्रिकेट एकेडेमीले सुपर ओभरमा धनगढी क्रिकेट एकेडेमीलाई पराजित गर्दै तेस्रो खड्गप्रसाद गौचन स्मृति यू१६ राष्ट्रिय क्रिकेट प्रतियोगिता जितेको छ । जितसँगै उसले २० हजार नगद र ट्रफी तथा उपविजेता धनगढीले १० हजार रुपैयाँ र ट्रफी हात पारे । सिद्धार्थ रंगशालामा शुक्रबार फाइनलमा टस जितेको धनगढीले निर्धारित ३५ ओभरमा ७ विकेट गुमाई १ सय ४८ रन बनायो । पुष्पराज उपाध्यायले ३९, सचिन साउदले ३३ र खगेन्द्र कुँवरले २७ रन बनाए । होराइजनका सुमित पराजुलीले ३, अनिल थापाले २ र समीर खानले १ विकेट लिए ।होराइजनले ३४४ ओभरमा सबै विकेट गुमाई १ सय ४८ नै बनाएपछि स्कोर बराबरी भयो । सुपर ओभरमा होराइजनले १ विकेट गुमाई १२ रन बनायो । धनगढीले भने १ विकेट क्षतिमा ४ रन मात्रै बनाउन सक्यो ।होराइजनका राहुल भण्डारीले २९, सुमित पराजुलीले १८ र सचिन थापाले १० रन बनाए । धनगढीका सन्दीप विष्ट र रजत रानाले ३३ विकेट लिए । होराइजनका सुमित पराजुली म्यान अफ द फाइनल भए । विजेतालाई प्रदेशसभा सदस्य सन्तोषकुमार पाण्डेय, रूपन्देही क्रिकेट संघका अध्यक्ष प्रशान्तविक्रम मल्ल र रामकुमारी गौचनलगायतले पुरस्कार प्रदान गरे । पूर्वराष्ट्रिय क्रिकेटर शक्ति गौचनको स्टार क्रिकेट एकेडेमीले प्रतियोगिता आयोजना गरेको हो । म्यान अफ द सिरिज र बेस्ट ब्याट्सम्यान धनगढीका कप्तान नरेन भट्ट भए । धनगढीकै रजत राना उत्कृष्ट बलरबाट पुरस्कृत भए ।"
सयौं टेस्टमा रुटको शतक,बंगलादेशवेस्ट इन्डिजचटगाउँ बंगलादेशले वेस्ट इन्डिजविरुद्धको पहिलो टेस्टको तेस्रो दिन शुक्रबार आफ्नो अग्रतालाई २ सय १८ रन पुर्याएको छ । दिनका खेल समाप्त हुँदा बंगलादेशले आफ्नो दोस्रो इनिङ्समा तीन विकेट गुमाएर ४७ रन बनाएको छ । उसका लागि मोनुमिल हक ३१ र मुसफुकिर रहमान १० रन बनाएर खेलिरहेका छन् । यसअघि वेस्ट इन्डिज आफ्नो पहिलो इनिङ्समा २ सय ५९ रन बनाएर अलआउट भयो ।
