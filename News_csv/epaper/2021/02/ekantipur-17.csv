शीर्षक,विवरण
ऐनका दफा निलम्बन गरेर खोप किनिँदै,"उनका अनुसार भारत सरकारको मध्यस्थतामा सिरमले नेपाललाई उपलब्ध गराउने खोपको दर र परिणाम निश्चित भइसकेको छ । नेपालले भारतलाई र भारतले सिरमलाई गरेको अनुरोधमा २० लाख डोज खोप ४ अमेरिकी डलर (हालको विनिमय दरअनुसार ४४६ रुपैयाँ) मा नेपाललाई दिने मूल्य तय भइसकेको छ । उनका अनुसार चीन सरकारले उपलब्ध गराउने अनुदानको खोप ल्याउने प्रक्रिया पनि सुरु भइसकेको छ । चीन सरकारले नेपाललाई ५ लाख डोज सिनोफार्म कम्पनीले विकास गरेको खोप दिने घोषणा गरिसकेको छ । उक्त खोप प्रयोग गर्नका लागि औषधि व्यवस्था विभागले आपत्कालीन प्रयोग अनुमतिको स्वीकृति दिनुपर्ने हुन्छ । त्यसका लागि बल्ल प्रक्रिया अघि बढाइएको छ ।खोप खरिदका लागि करिब तीन सातायता भारत सरकार, सिरम इन्स्टिच्युट अफ इन्डिया र नेपाल सरकारबीच छलफल, वार्ता र पत्राचार भइरहेको थियो । नेपालले देखाएको इच्छा, त्यसप्रति भारत सरकारको जवाफ र नेपालमा परीक्षण अनुमति पाएको एकमात्र खोप कोभिसिल्ड को उत्पादक कम्पनी सिरमको सर्तका कारण निर्णय गर्न ढिलाइ भएको थियो । परराष्ट्र मन्त्रालय स्रोतका अनुसार भारतले १० लाख डोज खोप उपलब्ध गराइसकेपछि नेपालले थप खोप अनुदान वा सरकारसरकार (जीटूजी) प्रक्रियाबाट ल्याउन चाहेको थियो । सबै नागरिकलाई खोप उपलब्धताको व्यवस्थापन गर्न हम्मे परिरहेको र अन्य छिमेकी देशलाई पनि त्यसैअनुसार व्यवहार गर्नुपर्ने भएकाले भारत सरकारले नेपाललाई थप अनुदान र जीटूजीबाट सहयोग गर्न चाहेन, खोप ल्याउन कूटनीतिक पहल गरिरहेका परराष्ट्रका एक अधिकारीले भने ।त्यसपछि भारतका लागि नेपाली राजदूत नीलाम्बर आचार्यले सिरम इन्स्टिच्युट अफ इन्डियासित खरिदका लागि पहल सुरु गरे । परराष्ट्रमन्त्री ज्ञवालीले भारतका विदेश मामिलामन्त्री एस जयशंकर र स्वास्थ्य तथा जनसंख्यामन्त्री हृदयेश त्रिपाठीले भारतका गृहमन्त्री राजनाथ सिंहमार्फत सिरमसित नेपाललाई खोप उपलब्ध गराउन निरन्तर अनुरोध गरिरहेका थिए । सिरमले सुरुमा सोझै बिक्री नगर्ने, सम्बन्धित देशको एजेन्टमार्फत मात्र बिक्री गर्ने जवाफ पठायो, परराष्ट्र स्रोत भन्छ । हुकम डिस्ट्रिब्युसन एन्ड लजिस्ट प्रालि सिरमको नेपाल एजेन्ट हो ।कोरोनाको सन्त्रासलगत्तै ओम्नी बिजनेस कर्पोरेट इन्टरनेसनल (ओबीसीआई) मार्फत स्वास्थ्य सामग्री खरिद गर्दा विवादमा परेकाले स्वास्थ्य मन्त्रालयका अधिकारीले नेपाली एजेन्ट नघुसाउने र सोझै उत्पादकसित खोप खरिद गर्ने सोच बनाएका छन् । हालका सरकारी अधिकारीहरूले ओम्नीसँगको मिलेमतोमा विवादास्पद काम नभएको भन्दै प्रतिवाद गरिरहे पनि उक्त प्रकरणलाई गल्तीका रूपमै लिएका छन् । त्यसकारण स्वास्थ्यका अधिकारीले सिरमसँग वार्ता गर्दै नेपाल सरकारले खोप सोझै खरिद गर्ने जानकारी पठाएका थिए । यदि हुकमलाई संलग्न नगराउने हो भने खोप पठाउनु अगाडि पूरै (शतप्रतिशत) रकम भुक्तानी दिनुपर्ने सिरमले अर्को सर्त ल्यायो, खरिदका लागि पहल गरिरहेका स्वास्थ्यका एक अधिकारीले भने, तर पूरै रकम अगाडि नै भुक्तानी दिन नेपालको सार्वजनिक खरिद ऐन२०६३ र नियमावलीको व्यवस्था बाधक बन्यो ।त्यसपछि ऐनका बाधक व्यवस्था र खोप ल्याउने विषयमा सरकारले गठन गरेको वार्ता समितिले सिरमको स्थानीय एजेन्ट हुकमसित वार्ता गरेको थियो । वार्ता समितिमा संलग्न एक अधिकारीका अनुसार हुकमले ८० प्रतिशत अग्रिम भुक्तानी गरिदिए खोप ल्याउन सक्ने जनाएको थियो । जुन वार्ता विभागका महानिर्देशक दीपेन्द्ररमण सिंहको नेतृत्वमा भएको थियो । त्यसपछि सिरम, हुकम र नेपाल सरकारबीच ८० प्रतिशत अग्रिम र बाँकी २० प्रतिशत प्रतीतपत्र (एलसी) खोलेपछि भुक्तानी गर्ने सम्झौता भएको हो, स्वास्थ्य स्रोतले भन्यो । सिरम, वार्ता समिति र हुकमबीच भएको सम्झौताअनुसार नेपाल सरकारले खोपको रकम सोझै सिरमलाई भुक्तानी गर्नेछ । खोप भने सिरमको स्थानीय एजेन्ट हुकमले नेपाल सरकारलाई उपलब्ध गराउनेछ । यो सम्झौताअनुसार काम गर्नका लागि पनि सार्वजनिक खरिदका व्यवस्था बाधक थिए ।यसबारेमा स्वास्थ्य मन्त्रालय सार्वजनिक खरिद अनुगमन कार्यालयसित राय माग गरेको थियो । खोपको उत्पादन कम र माग अत्यधिकलगायत कारण देखाउँदै सिरमले बैंक ग्यारेन्टी पनि बस्न नसक्ने र २० प्रतिशत अग्रिम भुक्तानीकै आधारमा खोप दिन नसक्ने जवाफ पठाएपछि स्वास्थ्य मन्त्रालयले हामीसित अब के गर्ने भनेर राय मागेको थियो, अनुगमन कार्यालयका कानुन शाखाका निर्देशक राजेशकुमार थापाले भने, हामी सरकारी निकायको खरिदमा संलग्न हुने निकाय होइनौं । त्यसैले राय दिएनौं । यस्तो पत्र आएको छ भनेर त्यसलाई प्रधानमन्त्री कार्यालयमा पठाइदिएका थियौं । खोप खरिदका लागि अर्थ मन्त्रालयले छुट्टै बजेटको व्यवस्था गरिसकेको जनाएको छ । अर्थसचिव शिशिर ढुंगानाका अनुसार दातृ निकायहरू पनि खोप खरिदका लागि सहयोग रकम उपलब्ध गराउन तयार छन् । विश्व बैंकले ७५ मिलियन डलर (हालको विनिमय दरअनुसार ८ अर्ब ७० करोड रुपैयाँ) सहुलियतपूर्ण ऋण उपलब्ध गराउने भनिसकेको छ । यससम्बन्धी सम्झौता चाँडै नै हुँदै छ, ढुंगानाले भने, यो रकम हाम्रो सरकारी खातामा प्राप्त भएर खर्च हुने हो । त्यसकारण हाम्रो सार्वजनिक खरिद ऐनअनुसार नै काम हुन्छ ।अर्थ मन्त्रालय विभिन्न हिसाबले खोपको स्रोत जोहो गरेर बसे पनि स्वास्थ्यले बजेट माग भने गरिसकेको छैन । खरिदको निर्णय भएकाले अब बजेटको माग हुनेछ । नेपाल सरकारले निःशुल्क खोप दिने भनेर घोषणा गरिसकेको छ । खोपका लागि आवश्यक पैसा अभाव हुनेछैन । त्यसका लागि आन्तरिक स्रोत र दातृ निकायहरूसँग आवश्यक व्यवस्थापन गरिसकेको छ, ढुंगानाले भने । हालसम्म सरकारसँग झन्डै ६० अर्ब रुपैयाँ खर्च नभएर थन्किइरहेको छ ।नीतिगत अप्ठ्यारोका कारण सरकार खोप खरिदमा लामो समय अलमलमा परेपछि प्रधानमन्त्री केपी शर्मा ओलीको तीन महिनाभित्र सबै नेपालीले खोप लगाउन पाउने घोषणा कार्यान्वयन भने नहुने निश्चित भएको छ । भारत सरकारले अनुदानको खोप दिएपछि त्यसको शुभारम्भ गर्ने क्रममा गत माघ १४ गते आयोजित कार्यक्रममा ओलीले भनेका थिए, हामीले करिब तीन महिनाभित्र सम्पूर्ण नेपालीलाई खोप उपलब्ध गराइसक्नेछौं । मेरो विचारमा तीन महिना लाग्न सक्छ । कोही पनि नेपाली नागरिक वा बसोबास गर्ने नेपालीले निःशुल्क खोप प्राप्त गर्ने छन् । त्यस्तो खोप अनुदान र खरिद दुवै हुन सक्ने उनको घोषणा थियो । बिनाभेदभाव प्राथमिकताका आधार यो खोप उपलब्ध गराउनेछौं, उनले भनेका थिए ।"
सुरक्षाकर्मी खोसिएपछि डेढ दर्जन पूर्वमन्त्रीले दिए निवेदन,"केही पूर्वपदाधिकारीले सुरक्षाकर्मी फिर्ताप्रति असन्तुष्टि जनाएका छन् । स्रोतका अनुसार डेढ दर्जन पूर्वमन्त्री तथा राजनीतिकर्मीले सुरक्षाकर्मी फिर्ता भएपछि आफूहरूलाई असुरक्षा रहेको कारण देखाउँदै अंगरक्षकको व्यवस्था गरिदिन गृह मन्त्रालयमा निवेदन दिएका छन् ।राप्रपा अध्यक्ष एवं पूर्वमन्त्री प्रकाशचन्द्र लोहनी, कांग्रेस नेता एवं पूर्वमन्त्री अर्जुननरसिंह केसी, पूर्वगृह राज्यमन्त्रीद्वय कँडेल र रिजवान अन्सारी, पूर्वअर्थ राज्यमन्त्री लामालगायत नेताले अंगरक्षकको व्यवस्था गरिदिन गृहमा निवेदन दिएका हुन् ।कांग्रेस नुवाकोटका नेता रमेश महतका अनुसार अंगरक्षक फिर्तापछि पूर्वअर्थमन्त्री महतले गृह मन्त्रालयका अधिकारीलाई फोन गरेर असन्तुष्टि जनाएका थिए । उनले फोनबाटै मलाई सुरक्षा थ्रेट छ कि छैन भनेर तपाईंहरूलाई थाहा छँदै छ, मैले के भनिरहुँ भनेका थिए । यसअघि महतमाथि लक्ष्य गरेर २०७४ को संसदीय निर्वाचनताका ककनीको काउलेथानमा बम विस्फोट गरिएको थियो । २०७२ साउनमा नुवाकोटकै खरानीटार र २०७४ चैतमा दुप्चेश्वरमा आक्रमण प्रयास भएको थियो । त्यसपछि महतले सशस्त्रबाट अंगरक्षक लिएका थिए । सुरक्षा निकायको उपल्लो तहबाट अवकाश पाएका अधिकारीहरूले पनि अंगरक्षक फिर्ताप्रति असन्तुष्टि जनाएका छन् ।गृह मन्त्रालयका प्रवक्ता चक्रबहादुर बुढाले मन्त्रिपरिषद्बाट पारित कार्यविधिमा नपरेका पूर्वपदाधिकारीको सुरक्षामा खटिएका सुरक्षाकर्मी फिर्ता गरिएको बताए । कार्यविधि नीतिगत निर्णय भएको र कसैलाई खतरा भएको पुष्टि हुने आधार देखिए थ्रेट एनालाइसिस कमिटी ले अस्थायी बन्दोबस्तीको व्यवस्था मिलाउने बताए । सुरक्षा कार्यविधिमा पूर्वराष्ट्र प्रमुखदेखि सुरक्षा निकायका पूर्वप्रमुखसम्मका लागि मात्र आजीवन र अवकाश पाएको निश्चित अवधिसम्म तोकिएअनुसार सुरक्षाकर्मी खटाइने उल्लेख छ । पूर्वमन्त्रीसहित सेना, प्रहरी, सशस्त्र, राष्ट्रिय अनुसन्धान विभाग तथा निजामतीको विशिष्ट श्रेणीबाट अवकाश पाएका रथीएआईजी र सचिवको अंगरक्षक सुविधा खारेज गरिएको छ ।प्रहरी प्रधान कार्यालयका अनुसार पूर्वपदाधिकारीको सुरक्षामा खटिएका करिब डेढ सय प्रहरी फिर्ता भइसकेका छन् । अंगरक्षकका रूपमा प्रहरीबाट देशभर १ सय ७० जना हाराहारी खटिएका थिए । सशस्त्र प्रहरीले मंगलबार साँझसम्म पूर्वराजा ज्ञानेन्द्र शाहसहित पूर्वप्रधानमन्त्री, पूर्वगृहमन्त्री, अन्य पूर्वपदाधिकारी लगायतको सुरक्षामा कार्यविधिभन्दा बढी खटिएका करिब २ सय ७६ जनालाई फिर्ता गरेको छ । अझै करिब १ सय जना जति सशस्त्र प्रहरी फिर्ता हुन बाँकी छ । फिर्ता भएका सुरक्षाकर्मीलाई दरबन्दी भएका ठाउँमै खटाइएको प्रहरी र सशस्त्र प्रहरी प्रधान कार्यालयले जनाएका छन् । पूर्वपदाधिकारीको पछुवामा खटाइएका सशस्त्रका १३ वटा गाडी पनि फर्काइएको छ । सुरक्षाकर्मी कटौतीमा परेपछि पूर्वराजा ज्ञानेन्द्र शाहका तर्फबाट निजी सचिव सागर तिमल्सिनाले गृहमा निर्णय पुनर्विचार गरिदिन निवेदन दिएका छन् । प्रहरी र सशस्त्रबाट खटिएका सुरक्षाकर्मीलाई घरेलु कामदेखि आफन्तनातागोताका काममा समेत खटाउने गरेको भन्दै आलोचना हुने गरेको छ । कार्यविधिमा पूर्वराजा ज्ञानेन्द्रलाई १६ सशस्त्र र २ प्रहरी, पूर्वराष्ट्रपति रामवरण यादवलाई २१ सैनिक, पूर्वउपराष्ट्रपतिलाई ११ सशस्त्र र २ प्रहरी, पूर्वप्रधानमन्त्रीलाई १६ सशस्त्र र २ प्रहरी आजीवन उपलब्ध गराइने उल्लेख छ । पूर्वप्रधानन्यायाधीशलाई ६ सशस्त्र (५ वर्षसम्म) र २ प्रहरी आजीवन खटाउने उल्लेख छ । पूर्वसभामुखलाई कार्यकाल सकिएको ३ वर्षसम्म २ प्रहरी, पूर्वउपप्रधानमन्त्रीलाई २ जना प्रहरी २ वर्षसम्म, पूर्वगृहमन्त्रीलाई २ जना प्रहरी १० वर्षसम्म, पूर्वरक्षामन्त्रीलाई २ सैनिक २ वर्षसम्म, पूर्वमन्त्रीलाई एक प्रहरी २ वर्षसम्म, अख्तियारका पूर्वप्रमुख आयुक्तलाई अवकाश पाएको १० वर्षसम्म ७ सशस्त्र र २ प्रहरी खटाउने व्यवस्था छ । यसैगरी पूर्वमहान्यायाधिवक्तालाई २ वर्षसम्म २ प्रहरी, संवैधानिक निकायका पूर्वप्रमुखसदस्यलाई २ वर्षसम्म एक प्रहरी, पूर्वमुख्यसचिवलाई २ वर्षसम्म २ प्रहरी, पूर्वप्रधानसेनापतिलाई आजीवन ७ सैनिक, पूर्वगृह सचिवलाई २ वर्षसम्म २ प्रहरी, पूर्वरक्षा सचिवलाई २ वर्षसम्म एक सैनिक, सेना, प्रहरी र सशस्त्रका पूर्वआईजीपीलाई अवकाश पाएको ४ वर्षसम्म सम्बन्धित सुरक्षा निकायका ५ जना र २ जना आजीवन तथा राष्ट्रिय अनुसन्धान विभागका पूर्वप्रमुखलाई सशस्त्र प्रहरीका २ जना आजीवन सुरक्षामा खटाउने कार्यविधिमा उल्लेख छ ।गृह मन्त्रालयबाटै सुरक्षाकर्मी दुरुपयोगसुरक्षाकर्मी दुरुपयोग गर्नेमा गृह मन्त्रालय पनि देखिएको छ । कानुनविपरीतका गतिविधि रोकथाम तथा नियन्त्रण गर्ने जिम्मा पाएको गृह मन्त्रालयले नै नेपाल प्रहरी र सशस्त्र प्रहरी बलका जनशक्ति दुरुपयोग गर्ने गरेको छ । गृह मन्त्रालयले नेपाल प्रहरीका १७ र सशस्त्र प्रहरीका २७ जनालाई आफ्ना कर्मचारी र आसेपासेका लागि चालकका रूपमा खटाएको छ । दुवै सुरक्षा निकायले गृहका लागि भन्दै उनीहरूलार्ई गृहका सहसचिव, उपसचिव, शाखा अधिकृत र गृहमन्त्री रामबहादुर थापाको सचिवालयमा कार्यरत सल्लाहकारसहयोगीको चालकमा खटाएका हुन् । २०७७ साउनमा गृह सचिव महेश्वर न्यौपानेले स्टाफ मिटिङ नै राखेर प्रहरी र सशस्त्रका चालक प्रयोग गर्दा मन्त्रालयको बदनाम भएको भन्दै फिर्ता गर्न निर्देशन दिएका थिए । तर, गृह सचिव न्यौपानेको उक्त निर्देशन कार्यान्वयनमा आएन । गृह मन्त्रालयका प्रवक्ता चक्रबहादुर बुढाले मन्त्रालयका कर्मचारीले प्रहरी र सशस्त्रका चालक प्रयोग गर्दै आएको स्वीकार गरे । यसमा कमीकमजोरी भएको र क्रमशः फिर्ता गर्दै लगिएको उनले बताए ।"
कक्षा १० मा पनि भर्ना,"काठमाडौं (कास) अबदेखि कक्षा १० मा पनि विद्यार्थी भर्ना हुन पाउने भएका छन् । शिक्षा, विज्ञान तथा प्रविधि मन्त्रालयले शिक्षा नियमावली संशोधन गर्दै यस्तो व्यवस्था गरेको हो । कक्षा ९ मा भर्ना भएर रजिस्ट्रेसन फाराम भरेपछि सम्बन्धित विद्यालयबाट माध्यमिक शिक्षा परीक्षा (एसईई) दिने प्रावधान थियो । संशोधनमा कक्षा दसमा शब्द हटाई कक्षा बाह्रमा भन्ने शब्द राखिएको छ । यसअघि विद्यार्थीको अभिभावक कर्मचारी भएमा र सरुवा भएमा, वैवाहिक सम्बन्धका कारण महिला विद्यार्थी स्थानान्तरण हुनुपरेमा वा अभिभावकले बसाइँ सरेमा मात्र स्थानान्तरण प्रमाणपत्र दिने व्यवस्था थियो । राष्ट्रिय परीक्षा बोर्डका एसईई नियन्त्रक रामराज खकुरेलले नियमावली संशोधनसँगै कक्षा १० मा विद्यार्थी भर्ना वा स्थानान्तरण हुन सक्ने बताए । नियमावलीले भर्ना खुला गराए पनि बोर्डले केही आधार बनाउनुपर्ने देखिन्छ, उनले भने ।मूल नियमावलीको नियम ८४ संशोधन गरी प्रतिबन्धात्मक वाक्यांश थपिएको छ । महामारी वा यस्तै अन्य विपत् वा विकट हिमाली क्षेत्रका कारण शैक्षिक सत्र परिवर्तन गर्नुपर्ने अवस्था भएमा मन्त्रालयले शैक्षिक सत्र परिवर्तन गर्न सक्ने, जनाइएको छ । उक्त नियम ८४ मा शैक्षिक सत्र, भर्ना गर्ने समय र काम गर्ने दिनबारे व्यवस्था छ ।"
पेन्सन र अवकाश दुवै सुविधा,"(काठमाडौं)  सामाजिक सुरक्षा कोषमा योगदान गर्ने श्रमिकले पेन्सन (निवृत्तिभरण) र अवकाश दुवै सुविधा लिन पाउने भएका छन् । यसअघि योगदानकर्ताले पेन्सन वा अवकाशमध्ये एउटा योजना छनोट गर्नुपर्ने बाध्यकारी नियम थियो । सामाजिक सुरक्षा योजना सञ्चालन कार्यविधि२०७५ लाई दोस्रो संशोधन गरेपछि श्रमिकले पाउने सुविधा थप फराकिलो बनाइएको हो । कोषले माघ २९ बाटै यसलाई कार्यान्वयनमा ल्याइसकेको छ । वृद्धावस्था सुरक्षा योजनाअन्तर्गत जम्मा हुने योगदानकर्ताको आधारभूत पारिश्रमिकको २८३३ प्रतिशत रकमलाई दुई भागमा वर्गीकरण गरिएको छ । त्यसमध्ये पेन्सन योजनामा २० प्रतिशत र अवकाश सुविधा योजनामा ८३३ प्रतिशत रकम जम्मा हुने व्यवस्था गरिएको छ, कोषका प्रवक्ता विवेक पन्थीले भने, पहिला योगदानकर्ताले यी दुई योजनामध्ये एउटा रोज्नुपर्थ्यो, अब दुवै सुविधा पाउँछन् । पेन्सन बढी पाउनका लागि भाग गर्ने समय पनि घटाइएको उनले जानकारी दिए । ६० वर्ष बितेपछि २० प्रतिशत रकम पेन्सनमा आउने भयो । पहिला जम्मा भएकोलाई १८० ले भाग गरेर आउने रकम दिने व्यवस्था थियो भने अब १६० ले भाग गरेर आउने रकम आजीवन पाउँछन्, उनले भने । रोजगारदाताका तर्फबाट २० प्रतिशत र श्रमिकका तर्फबाट न्यूनतम तलबको ११ प्रतिशत गरी ३१ प्रतिशत रकम कोषमा जम्मा गर्नुपर्छ । योगदानकर्ताले आउँदो असार मसान्तभित्र कोषमा रकम जम्मा गरेमा पेन्सनबापत जम्मा हुने २० प्रतिशत रकमलाई अवकाश सुविधा योजनामा राखिनेछ । यो योजनामा राखिएको रकम आफूले चाहेको समयमा पूरा वा सापटीका रूपमा पनि निकाल्न सकिनेछ । जागिरबाट अलग हुनेबित्तिकै योगदानकर्ताले चाहेमा एकमुष्ट रकम झिक्न पाउनेछन् । जागिरमा छँदै भने उसले ८० प्रतिशतसम्म विशेष सापटीका रूपमा निकाल्न पाउनेछ, प्रवक्ता पन्थीले भने, यसअघि ६० वर्षसम्म नपुगेमा झिक्न पाइँदैनथ्यो । यस्तै, योगदानकर्ताले चाहेमा न्यूनतम आधारभूत पारिश्रमिकको तीन गुणाभन्दा बढी निवृत्तिभरण योजनामा जम्मा हुने सीमाभन्दा धेरै रकम र ६० वर्ष उमेर पुगेका योगदानकर्ताको निवृत्तिभरणअन्तर्गतको रकमसमेत अवकाश सुविधा योजनामा जम्मा हुने व्यवस्था गरिएको छ । सञ्चय कोष र नागरिक लगानी कोषमा ३ लाखसम्म छुट हुन्छ भने कोषमा आउँदा ५ लाखसम्म छुट दिने व्यवस्था गरिएको छ । मासिक एक लाख २६ हजार रुपैयाँभन्दा बढी तलब खाने योगदानकर्ताले चाहेमा त्योभन्दा बढी निवृत्तिभारण कोषमा नराखेर अवकाश सुविधा योजनामा राख्न सकिनेछ । औषधोपचार, स्वास्थ्य तथा मातृत्व सुरक्षा योजना सुविधाका लागि योग्य हुन जम्मा गर्नुपर्ने योगदान रकम निरन्तर तीन महिना हुनुपर्ने प्रावधानलाई थप स्पष्ट बनाइएको छ । यस्तो सुविधा पाउन एकैपटक तीन महिनाको जम्मा गर्न पाइँदैन । निरन्तर योगदान गर्ने श्रमिकले वार्षिक रूपमा औषधोपचारमा २० हजार रुपैयाँ र अस्पतालमै बसेर उपचार गरेमा ८० हजार रुपैयाँसम्मको सुविधा पाउँछन् । पन्थीका अनुसार व्यवसायजन्य रोगका कारण पूर्णरूपमा अशक्त भएमा न्यूनतम तलबको ३ गुणासम्म पेन्सन दिने सुविधा दिएको छ । यसअघि सरकारले तोकेको आधारभूत न्यूनतम तलबको ३ गुणासम्म नबढ्ने गरी दिने व्यवस्था थियो । कोषमा १३ हजार रोजगारदाताले एक लाख ८९ हजार जनालाई सूचीकरण गरेका छन् ।"
थानाध्यक्षविरुद्ध वारेन्ट,"(बर्दिया)  भारतको बिहार राज्यको पश्चिम चम्पारणस्थित कुण्डवा चैनपुरमा नेपाली बालिकाको सामूहिक बलात्कारपछि हत्या गरेर प्रमाण मेटाउन र शव जलाउन सहयोग गरेको आरोपमा स्थानीय थानाध्यक्षविरुद्ध वारेन्ट जारी भएको छ । त्यहाँका एसपी नवीनचन्द्र झाले तत्कालीन थानाध्यक्ष सञ्जीव रञ्जनलाई गिरफ्तार गर्न आदेश दिएका हुन् । बर्दियास्थित बारबर्दिया३ की सुमित्रा विकको हत्यापछि प्रमाण मेटाएको आरोपमा उक्त आदेश दिएको कुण्डवा चैनपुरका थानाध्यक्ष मिथिलेशकुमार यादवले कान्तिपुरलाई टेलिफोनमा बताए । यादवका अनुसार रञ्जनले गिरफ्तारी नदिए उनीलगायत घटनाका आरोपी सबैको सम्पत्ति जफत गर्ने एसपी झाले निर्देशन दिएका छन् । हाल रञ्जन फरार छन् । रञ्जनको भिडिओ भाइरल भएपछि बलात्कार र हत्याको खुलासा भएको थियो । उनले अर्का आरोपी विनयसँग शवको प्रमाण मेटाउन कुराकानी गरेका थिए । भिडियोका आधारमा प्रमाण जुटाएर कारबाही प्रक्रिया अघि बढेको छ । घटनापछि बिहारको राजधानी पटना र मजफ्फरपुरबाट एफएसएल टिमलगायत एसपीसमेतले छानबिन सुरु गरेका छन् ।गत माघ ८ गते १२ वर्षीया सुमित्राको हत्या गरेर शव जलाइएको थियो । परिवारले उनलाई ११ जनाले करणी गरेको र त्यसपछि हत्या गरी जलाएको दाबी गरेका छन् । मृतक बालिकाका भिनाजु नवलसिंह विक घटनालगत्तै बिहार पुगेका थिए । सुमित्राका बुबा (ससुरा) खड्ग बहादुरलगायत परिवारसँग एसपी झाले भेटेको नवलसिंहले बताए । एसपीले चाँडै आरोपीलाई पक्राउ गरी न्याय दिने बताए, उनले भने, धम्की र त्रास भएपछि परिवारलाई प्रहरीले सुरक्षा दिइरहेको छ । उनीहरूलाई केही भारतीय नागरिकले घटनास्थलबाट अन्यत्र बस्ने व्यवस्था गरेका छन् । घटनामा संलग्न आरोपी घरबेटी सीताराम साह र उनका छोरा विनय पक्राउ परिसकेका छन् । अन्य ९ जना फरार छन् । २१ जनवरीमा भएको घटनाको निवेदन फेब्रुअरी २ मा दर्ता भएको थियो । कुण्डवा चैनपुर प्रहरी चौकीमा संख्या २१२१ फेब्रुअरी २ तारिखमा भारतीय दण्ड सजाय १४९३४२४५०३७६ (डीबी), १२०(बी)३०२२०१ अनुसार मुद्दा दर्ता गरिएको छ । अन्य अभियुक्तलाई पक्राउ गर्न अनुमण्डल प्रहरी पदाधिकारी सिकहरनाको नेतृत्वमा एसआईटी गठन गरिएको भारतीय सञ्चारमाध्यमले जनाएका छन् । सात वर्षदेखि सुमित्राका बाबु खड्गबहादुर बिहारमा चौकीदारको काम गर्दै आएका छन् ।"
विद्यार्थी कुट्ने शिक्षक पक्राउ,"दाङ (कास) विद्यार्थीलाई यातना दिएको आरोपमा शिक्षक पक्राउ परेका छन् । अभिभावकको उजुरीपछि राजपुर गाउँपालिका७ को सिक्टा माविका शिक्षक हेमराज विकलाई प्रहरीले पक्राउ गरेको हो । गणित र विज्ञान विषयका शिक्षक विकले कक्षा १० का विद्यार्थीलाई आन्तरिक परीक्षामा शून्य अंक ल्याएको भन्दै हिर्काएका थिए । घाइते केही विद्यार्थीलाई उपचार नै गर्नुपरेको थियो ।लमही९ तेलियाकी शर्मिला कुमालले अहिले पनि औषधि सेवन गरिरहेकी छन् । हामीले सुरुमा कसैलाई भन्न सकेनौं । धेरै दुखेपछि मात्रै औषधि गर्न घरमा भन्यौं, उनले भनिन् । शर्मिलाका बुबा परदेशी कुमालले विद्यार्थी कुट्ने शिक्षकलाई कडा कारबाहीको माग गरे । अर्की विद्यार्थी सोमा कुमालले भनिन्, कम्मरमुनि र खुट्टामा नीलडामै छ । दुखाइ कम गर्न औषधि नै खानुपर्यो । छोरी कुटिएको सुनेपछि बाबु नरेश कुमालले विद्यालय र जनप्रतिनिधिलाई गुनासो गरे तर तत्कालै केही सुनुवाइ भएन । एक विद्यार्थीले शिक्षकले कुट्दै गरेको भिडियो लुकेर खिचेका थिए । भिडियो सामाजिक सञ्जालमा राखिएपछि घटनाबारे हल्लीखल्ली भएको थियो । अन्ततः अभिभावकले शिक्षक विकविरुद्ध इप्रका गढवामा उजुरी दिए । विद्यार्थीले पढाइमा लापरबाही गरेकाले सुधार्न सामान्य दण्ड दिएर सचेत पार्न खोजेको शिक्षक विकले दाबी गरेका छन् । उनलाई मंगलबार बालबालिकासम्बन्धी कसुरमा मुद्दा दर्ता गरिएको दाङ प्रहरी प्रवक्ता डीएसपी मुकुन्दप्रसाद रिजालले बताए ।"
नेकपा र सूर्य चिह्न नै 'फ्रिज हुने विकल्पमा छलफल !,"आयोगको स्वतन्त्र चरित्रमाथि प्रश्न सरकारले तोकेको निर्वाचनको मिति आउन अब साढे दुई महिना पनि बाँकी छैन । तर सत्तारूढ नेकपाभित्रको विवादलाई टुंग्याएर कानुनअनुसार आधिकारिक नेकपा पार्टी कुन भन्ने निर्णय नगरिदिँदा आयोगमाथि नै प्रश्न उठेको छ । सोमबार बुटवलमा आयोजित कार्यक्रममा कांग्रेस सभापति शेरबहादुर देउवाले प्रधानमन्त्री ओलीले वैशाखमा चुनाव गर्ने भनिरहँदा आयोगले त्यसका लागि आवश्यक तयारी केही नगरेको आरोप लगाए । चुनाव गराउने हो भने प्रक्रिया किन सुरु गरेकै छैन ? संसद् विघटन भएको ६ महिनाभित्र चुनाव गरिसक्नुपर्छ, उनले प्रश्न गरे, आयोगको काम त्यही हो ? आयोग संविधानबाहिर जान सक्छ ? अर्कोतर्फ दाहालनेपाल समूहका स्थायी कमिटी सदस्य जनार्दन शर्माले सल्यानमा आयोजित कार्यक्रममा मंगलबार नेकपा विवाद थाती राखेर निर्वाचन हुन नसक्ने जिकिर गरेका छन् । नेकपा विवादलाई नसल्टाई निर्वाचनमा जान सक्ने वातावरण छैन । यस अवस्थामा निर्वाचन आयोगले निर्णय गर्नुपर्ने देखिन्छ, उनले भने । निर्वाचन आयोगका पूर्वप्रमुख आयुक्त भोजराज पोखरेलले नेकपाका सम्बन्धमा छिटो निर्णय गरिहाल्न आयोगलाई सुझाव दिए । निर्णय दिन जति ढिलो गरिन्छ, आयोगको कामलाई लिएर थप प्रश्न उठ्छ, उनले भने, त्यसले थप अन्योल बढाउँछ । कुनै व्यक्तिको अनुहार नहेरी नेपालको संविधान र ऐनकानुन हेरेर आयोगले निर्णय गर्नुपर्ने उनले बताए ।"
कांग्रेस पनि शक्ति प्रदर्शनको तयारीमा,"जसपा अन्योलमै प्रतिनिधिसभा पुनःस्थापना कि निर्वाचन भन्नेमा पार्टीभित्र फरक दृष्टिकोण बढ्दै गएपछि जनता समाजवादी पार्टी (जसपा) पनि अलमलमा पर्न थालेको छ । सुरुमा प्रतिनिधिसभा पुनःस्थापनाको पक्षमा जसपाका नेताहरू एकढिक्का थिए । पार्टीको औपचारिक निर्णय पनि प्रतिनिधिसभा पुनःस्थापनाकै पक्षमा थियो । बिस्तारै पार्टीका नेताहरूबीच फरक दृष्टिकोण सार्वजनिक भएपछि जसपाको आन्दोलनसमेत प्रभावित हुन थालेको छ । पार्टीका अध्यक्ष उपेन्द्र यादव र संघीय परिषद् अध्यक्ष बाबुराम भट्टराईसहित पूर्वसमाजवादी नेताहरू प्रतिनिधिसभा पुनःस्थापनाको एजेन्डालाई लिएर सशक्त आन्दोलन गर्नुपर्ने पक्षमा छन् । अर्का अध्यक्ष महन्थ ठाकुर र वरिष्ठ नेता राजेन्द्र महतोसहित पूर्वराजपा नेताहरू भने अदालतको निर्णय पर्खनुपर्ने अडानमा छन् । ठाकुर र महतोसहितका नेता पुनःस्थापना वा निर्वाचन दुवै विकल्पमा जान पार्टीलाई तयार पार्नुपर्ने पक्षमा छन् । अदालतले प्रतिनिधिसभा विघटनलाई सदर गरे बिनासर्त निर्वाचनको पक्षमा जानुपर्ने तर्क पूर्वराजपा नेताहरूको छ । यादव र भट्टराईसहितका पूर्वसमाजवादी नेताहरू भने प्रतिनिधिसभा विघटन गर्ने असंवैधानिक कदम उठाउने प्रधानमन्त्री केपी शर्मा ओली नेतृत्वकै सरकारले गर्ने चुनावमा जान नहुने तर्क अघि सार्दै आएका छन् । भट्टराई निकट नेता गंगा श्रेष्ठले ओली नेतृत्वकै सरकारले गराउने निवाचनले संविधानवादलाई खण्डित गर्ने बताए । संविधानवादलाई खण्डित गरी निर्वाचनमा जान सकिन्नँ, उनले भने, पार्टीको औपचारिक दृष्टिकोण नै प्रतिनिधिसभा पुनःस्थापना हो । यसमा पार्टी विचलित भएको छैन । पार्टीले संयुक्त आन्दोलनका लागि प्रयास गरिरहेकाले सशक्त आन्दोलन घोषणा नभएको उनको तर्क छ । कांग्रेस संयुक्त आन्दोलनको पक्षमा नदेखिएपछि हामी केही दिनमा बैठक बसेर आन्दोलनका कार्यक्रम घोषणा गर्छौं, उनले भने । पूर्वराजपा पृष्ठभूमिका नेता केशव झाले भने पार्टीले दुवै विकल्पलाई अघि सार्ने बताए । हाम्रो औपचारिक निर्णय प्रतिनिधिसभा पुनःस्थापना नै हो । अदालतले निर्वाचनमा जाने फैसला दियो भने लोकतान्त्रिक पार्टीले अस्वीकार गर्न सक्ने अवस्था आउँदैन, उनले भने, अदालतले अन्यायपूर्ण फैसला गर्दैन भन्ने हामीलाई विश्वास छ । उनले अहिले पार्टीका कार्यक्रम जिल्ला, क्षेत्र र वडा तहमा केन्द्रित भइरहेको बताए ।"
कांग्रेस सभामा 'ओली समूह द्वारा ढुंगामुढा,"बैतडी (कास) डिलासैनी गाउँपालिका३ को पसेरामा मंगलबार कांग्रेसको आमसभामा झडप भएको छ । कांग्रेसले नेकपा ओली समूहका कार्यकर्ताले सभास्थलमा एक्कासि ढुंगामुढा गरेको आरोप लगाएको छ । प्रहरीले भने झडपको कारणबारे अनुसन्धान गरिरहेको जनाएको छ । कार्यक्रममा सहभागी कांग्रेस महासमिति सदस्य उत्तरबहादुर ऐरका अनुसार दिउँसो २ बजेतिर आएका नेकपा ओली समूहका कार्यकर्ताले मञ्चमै ढुंगामुढा गरेका थिए । घटनामा कांग्रेस केन्द्रीय सदस्य एनपी साउदसहित ६ जना घाइते भएको उनले बताए । रगताम्य भएका जयराज जोशीसहित ५ जना स्थानीय साथीलाई गोकुलेश्वर अस्पताल पुर्याएका छौं । चोट गहिरो लागेकाले सबैलाई टाँका लगाइएको छ, ऐरले भने ।जिल्ला प्रहरी प्रमुख डीएसपी नारायणप्रसाद अधिकारीले भने सामान्य झडप भएको बताए । म त्यहीं पुगेर माहोल साम्य पारेर फर्कंदै छु । तीन जनालाई सामान्य चोट लागेको खबर आएको छ, उनले भने, कसरी झडपको अवस्था भयो भनेर बुझिरहेका छौं ।यसैबीच, कांग्रेस प्रवक्ता विश्वप्रकाश शर्माले विज्ञप्ति जारी गर्दै घटनाको निन्दा गरेका छन् । कांग्रेसले त्यसमा संलग्न सबैलाई तत्काल पक्राउ गरी कारबाही गर्न मागसमेत गरेको छ । विज्ञप्तिमा घटनामा नेता साउदसहित ३ जना घाइते भएका र केही सवारीसाधनमा क्षति पुगेको उल्लेख छ । सत्तारूढ नेकपाको स्थानीय पार्टी पंक्तिमा उग्रवादी चरित्र भर्न केन्द्रीय नेतृत्वको शैली र व्यवहारले भूमिका खेलेको हाम्रो ठहर छ, विज्ञप्तिमा भनिएको छ ।"
दबाबपछि वाग्मती प्रदेशसभा बैठक बस्दै,"(मकवानपुर)  नेकपाको दाहालनेपाल समूहले दबाब दिएपछि वाग्मती प्रदेशका सभामुख सानुकुमार श्रेष्ठले बुधबार प्रदेशसभाको बैठक बोलाएका छन् । प्रदेशका मुख्यमन्त्री डोरमणि पौडेलविरुद्ध अविश्वासको प्रस्ताव दर्ता गराएको दुई महिना पुग्न लाग्दा पनि प्रक्रिया अघि नबढाएको भन्दै उक्त समूहले बैठक राख्न दबाब दिएको हो । बुधबार दिउँसो २ बजे प्रदेशसभा बैठक बस्ने भएको छ । त्यसका लागि बिहान कार्यव्यवस्था परामर्श समितिको बैठक बस्ने तयारी प्रदेशसभा सचिवालयले गरेको छ । बैठकलाई कसरी अगाडि बढाउने भन्ने विषयमा सत्तापक्ष, प्रतिपक्ष र अविश्वासको प्रस्ताव दर्ता गराउने समूहसँग छलफल गरिरहेका छौं । कार्यव्यवस्थाको बैठकले सदन कसरी चलाउनेबारे थप निर्णय गर्नेछ, सभामुख श्रेष्ठले भने ।मंगलबार दाहालनेपाल समूहले सभामुख श्रेष्ठलाई भेटेर बैठक राख्न माग गरेको थियो । यसअघि माघ १९ गते तय भएको बैठक सत्तापक्षको दबाबमा अघिल्लो राति सूचना जारी गरी सभामुख श्रेष्ठले फागुन ५ सम्मका लागि स्थगित गरेका थिए । पुस १० मा दर्ता भएको अविश्वासको प्रस्ताव माघ ९ मा टेबुल भएको थियो । प्रधानमन्त्री केपी शर्मा ओली पक्षका मुख्यमन्त्री पौडेलले अविश्वासको प्रस्ताव सामना गर्ने बताए पनि प्रदेशसभामा भने रोक्ने कोसिस गरिरहेका छन् ।प्रदेशसभा सचिवालयका अनुसार बैठकमा अविश्वासको प्रस्तावमा दलगत रूपमा धारणा राख्ने गरी तयारी गरिएको छ । धारणा राख्ने क्रममा अविश्वासको प्रस्ताव दर्ता गराउने समूहको पालोमा सत्तापक्षबाटै बैठकमा अवरोध हुने हो कि भन्ने डर हामीलाई छ, सचिवालयका एक कर्मचारीले भने । सचिवालयले बैठकमा बोल्ने सांसदको नाम दलहरूसँग मागे पनि उपलब्ध भएको छैन । कार्यव्यवस्थाको बैठकमै उपलब्ध गराउँछौं भन्ने जवाफ दलहरूबाट आएको छ, उनले भने ।मुख्यमन्त्री पौडेल, कांग्रेस र सभामुख श्रेष्ठबीचको तालमेलका कारण प्रदेशसभाको बैठकबाट अविश्वासको प्रस्ताव नटुंग्याइएको दाहालनेपाल समूहको आरोप छ । उक्त समूहका संसदीय दलका उपनेता शालिकराम जम्मकट्टेलले सरकारले षड्यन्त्र र जालझेल गरी प्रस्तावलाई रोक्न खोजेको टिप्पणी गरे । प्रस्तावको छिटोभन्दा छिटो छिनोफानो हुनुपर्ने भन्दै उनले कांग्रेसले पनि प्रतिगमनविरुद्ध आन्दोलन गरिरहेकाले मुख्यमन्त्रीलाई साथ नदिने दाबी गरे । सभामुख अल्पमतको सरकारको लाचार छाया बनेको र संसदीय दलका मूल्य मान्यता, संवैधानिक व्यवस्था र प्रदेशसभा नियमावली उल्लंघन गरेर अगाडि बढिरहेको आरोप जम्मकट्टेलको छ । ओली पक्षका नेकपाका मुख्य सचेतक केशवराज पाण्डेले कार्यव्यवस्थाको बैठकबाट कसरी अगाडि बढ्ने भन्ने विषयमा छलफल गरी मतदानका लागि कार्यविधि पास गरिने जानकारी दिए । अविश्वासको पक्ष र विपक्षमा मतदानका लागि कार्यविधि बनाउन लागिएको हो । अविश्वासको प्रस्तावमा हस्ताक्षर गर्ने प्रदेशसभा सदस्यले धमाधम हस्ताक्षर फिर्ता गरिरहेकाले संख्या घट्दो क्रममा छ, उनले भने । प्रदेशसभामा निर्णायक रहेको कांग्रेस भने अझै पनि पर्ख र हेर को अवस्थामा छ । निर्वाचन आयोग र अदालतको स्पष्ट निर्णय नआउन्जेल कांग्रेस कुनै निर्णयमा नपुग्ने कांग्रेस संसदीय दलका नेता इन्द्रबहादुर बानियाँले बताए ।प्रदेशसभामा नेकपाका ८०, कांग्रेसका २२, विवेकशील साझाका ३, राप्रपाका २, नेपाल मजदुर किसान पार्टीका २ र स्वतन्त्र १ गरी १ सय १० सदस्य छन् । मुख्यमन्त्री पौडेललाई सत्ता टिकाउन ५६ मत आवश्यक पर्छ । उनको पक्षमा हाल ३५ मत देखिन्छ । अविश्वासको प्रस्ताव पास गराउन दाहालनेपाल समूहलाई ११ मतको आवश्यकता छ । उसको पक्षमा ४५ मत छ ।"
'प्रधानमन्त्रीको लोभ छैन,"चितवन (कास) नेकपा अध्यक्ष पुष्पकमल दाहालले आफूलाई प्रधानमन्त्री पदको लोभ नभएको बताएका छन् । केही दिनअघि प्रधानमन्त्री केपी शर्मा ओलीले शिलान्यास गरेको भरतपुरस्थित सिटी हलको मंगलबार निरीक्षणपछि सञ्चारकर्मीसँग दाहालले अहिलेको संकट समाधान गर्न संयुक्त आन्दोलन गर्नेबारे राजनीतिक दलहरूबीच प्रयास भइरहेको बताए । यो भ्रम कसैलाई नपरोस्, प्रचण्डले यो संघर्षको नेतृत्व थालेको प्रधानमन्त्री पाउन हैन, उनले भने, मैले अहिलेको संकट समाधान गर्नका लागि प्रतिपक्षी पार्टीहरूसँग पनि सहकार्य गर्ने र उहाँहरूको डिमान्डलाई पनि पोजिटिभ रूपमा लिने गरिसकेको छु । एक आफन्तको निधनपछि समवेदना व्यक्त गर्न दाहाल सोमबार गृहजिल्ला चितवन आएका हुन् । उनले आफ्नो निर्वाचन क्षेत्रमा भेटघाट र भ्रमण पनि गरे । आन्दोलन भइराखेकै छ । सकेसम्म संयुक्त गरौं भन्ने प्रयास भइरहेको छ । मैले शेरबहादुरजी, रामचन्द्रजीसँग र जसपाका नेताहरूसँग कुरा गरिराखेकै छु । संयुक्त आन्दोलन भए चाँडो छिनोफानो हुन्छ । मलाई लाग्छ, केही समयभित्र संयुक्त हुन्छौं, उनले भने । संसद् पुनःस्थापना नभएर चुनाव हुने भए मुलुक अराजकताको भुमरीमा फस्ने उनले बताए । संसद् पुनःस्थापना हुन्छ । भएन भने के हुन्छ, हाइपोथेसिसमा नजाऊँ । चुनाव भए देश अराजकताको भुमरीमा फस्छ । दक्षिणपन्थी र वामपन्थी अतिवादमा देश फस्छ, उनले भने, यस्तो भए नेपाली जनता चुप लागेर बस्दैनन् । कतै न कतैबाट आन्दोलनमा जान्छन् । उनले आफू शान्तिपूर्ण आन्दोलनको पक्षमै रहने प्रस्ट्याए ।प्रधानमन्त्री ओलीले माडीमा बनाउने भनेको राम मन्दिरका बारे पत्रकारहरूले सोधेको प्रश्नमा उनले पुरातात्त्विक अन्वेषणबाट राम माडीमा जन्मेको प्रमाणित भए सबैभन्दा बढी खुसी आफू नै हुने बताए । अन्वेषणमा सिन्को पनि नभाँच्ने तर होहल्ला ठूलो गर्ने भनेर दाहालले ओलीप्रति रोष प्रकट गरे ।"
दलभित्रको विवादले विघटन गर्नु गलत,"काठमाडौं (कास) प्रतिनिधिसभा विघटनको मुद्दामा एमिकस क्युरी (अदालतका सहयोगी) को बहस सुरु भएको छ । वरिष्ठ अधिवक्ता बद्रीबहादुर कार्कीले मंगलबार आफ्नो राय दिँदै दलभित्रको विवादका कारण विघटन गर्नु बदनियत र असंवैधानिक भएको बताए । संवैधानिक आधार र प्रक्रिया पूरा नभएसम्म प्रतिनिधिसभा विघटन गर्न नपाइने तर्क उनले राखे । प्रतिनिधिसभा विघटनको निर्णय संविधानसम्मत रहे, नरहेको निरूपण हुनुपर्ने मुख्य प्रश्न रहेको उल्लेख गर्दै कार्कीले आफू भने आधार र औचित्य पुष्टि नहुँदासम्म विघटनको विपक्षमा रहेको बताए । उनले भने, पार्टीको आन्तरिक झगडालाई देखाएर विघटन गर्न मिल्दैन भन्नेमा क्लियर हुनुपर्छ । उनले सरकार बनाउन नसके प्रतिनिधिसभा विघटन हुनुपर्छ भन्ने संविधानको धारा ७६ को मनसाय रहेको उल्लेख गरे । उनले भने, धारा ७६ को उपधारा ७ चाहिँ प्रतिनिधिसभा (सरकार जन्माउन) असफल भएमा आकर्षित हुने प्रावधान हो । प्रधानमन्त्री प्रतिनिधिसभाप्रति जवाफदेही हुनुपर्ने र सर्वोच्च अदालतले गर्ने फैसलामा प्रधानमन्त्रीलाई जवाफदेही हुने संविधानले व्यवस्था गरेको थलो देखाउनुपर्ने कार्कीको भनाइ थियो । उनले त्यो थलो पार्टीभित्र सचिवालय तथा अन्य निकायभन्दा पनि प्रतिनिधिसभा रहेको बताए । जुन कारण देखाएर विघटन गरिएको छ त्यो कारण देखाएर विघटन गर्न पाइन्छ कि पाइँदैन ? उनले भने, मुख्य कारण प्रधानमन्त्रीको जवाफमा पनि लेखिएको छ । विघटनको कारण पनि त्यही हो । प्रधानमन्त्री जवाफदेही हुने संविधानले चिनेको थलो कुन हो ?"
चन्दसहित ४२ जनाविरुद्ध मुद्दा,"(मोरङ)  मिक्लाजुङका शिक्षक राजेन्द्र श्रेष्ठको हत्या आरोपमा नेकपा चन्द समूहका महासचिव नेत्रविक्रम चन्दसहित ४२ जनाविरुद्ध जिल्ला अदालत मोरङमा अपहरण तथा कर्तव्य ज्यान मुद्दा दर्ता भएको छ । उक्त मुद्दामा मंगलबार थुनछेक बहस सुरु हुने भनिए पनि मुद्दाको गोलाप्रथामा नपरेकाले बहस सुरु नभएको जिल्ला अदालत मोरङका स्रेस्तेदार राजकुमार दाहालले बताए । चन्दको निर्देशनमा श्रेष्ठको अपहरणपछि हत्या गरिएको अभियोगपत्रमा उल्लेख छ । मिक्लाजुङ गाउँपालिका१ स्थित सरस्वती आधारभूत विद्यालयका प्रधानाध्यापक ५३ वर्षीय श्रेष्ठको हत्या आरोपमा मुद्दा चलाइएकामध्ये ४१ जना फरार छन् । चन्दा नदिएको र सुराकी आरोपमा चन्द समूहका ६ कार्यकर्ताले श्रेष्ठलाई घरबाट अपहरण गरी जंगलमा लगेर गत मंसिर २३ गते हत्या गरेका थिए । प्रहरीले अनुसन्धानपछि ४२ जनालाई प्रतिवादी बनाएर जिल्ला सरकारी वकिलको कार्यालयमा मुद्दा पेस गरेपछि सोमबार जिल्ला अदालतमा दर्ता भएको हो । हत्या आरोपमा चन्द समूहका मोरङ इन्चार्ज डीबी सिलवाल भनिने धनबहादुर विकलाई भने चन्दा उठाउने क्रममा मोरङ प्रहरीले पक्राउ गरेको छ । कपिलवस्तुका ५३ वर्षीय विप्लव भनिने नेत्रविक्रम चन्द, गोरखाकी ४१ वर्षीय शिलु भनिने उमा भुजेल, रोल्पाका ५२ वर्षीय विषम भनिने सन्तोष बुढामगर, कालीकोटका ५२ वर्षीय खड्गबहादुर विक, जाजरकोटका ४२ वर्षीय दीपक चलाउने, ओखलढुंगाका ३१ वर्षीय अमृत सागर भनिने योगेन्द्र बस्नेत, भोजपुरका ४६ वर्षीय विवश भनिने पुष्पलाल चौलागाईं, काभ्रेका ५४ वर्षीय आकाश भनिने माधव गौतमविरुद्ध अपहरण र कर्तव्य ज्यान मुद्दा दर्ता गरिएको छ । खोटाङका ४१ वर्षीय शैलेश भनिने चन्द्रबहादुर बुढाथोकी, ४३ वर्षीय सञ्जीव मगर, भोजपुरका २५ वर्षीय चाम्स भनिने मिलन राई, २४ वर्षीया अनुष्का राई, २६ वर्षीय उमेश खत्री, ४१ वर्षीय भीम भनिने कुमार राईविरुद्ध पनि मुद्दा दर्ता भएको छ । ताप्लेजुङका २५ वर्षीय विशाल लिम्बू, २५ वर्षीय हेतु साउदेन, २५ वर्षीय संगम आङ्दम्बे, २९ वर्षीय संग्राम भनिने पूर्णबहादुर लिम्बू, २२ वर्षीय अखिल भनिने मनोज भुजेल, २३ वर्षीय लुंगा भनिने सुदम लुङखिम्बालाई पनि विपक्षी बनाइएको छ ।संखुवासभाका ३५ वर्षीय धनबहादुर विक, ३० वर्षीय उत्तरकुमार राई भनिने युवराज राई, २२ वर्षीय नाति भनिने बासन राई, धनकुटाका ३३ वर्षीय दर्शन भनिने नवीन राई, आशिष भनिने विक्रम राई, २६ वर्षीय दर्शन थापा भनिने विशाल मगर, झापाका २६ वर्षीय सञ्जय राई, ३० वर्षीय सुमनसिंह पौडेल, सोलुखुम्बुका ३६ वर्षीय ङवाङनुरु भनिने पेम्बा शेर्पा, ३५ वर्षीय बालकुमार राई भनिने राकेश राई, मोरङका ४५ वर्षीय प्रताप भनिने थमनसिंह राई, ४५ वर्षीय महावीर भनिने जितेन्द्र महरा, २२ वर्षीय बिर्जुम भनिने श्रीमान् राई, इलामका ३६ वर्षीय मौसम भनिने जितमान राई र ४५ वर्षीय अविनाश भनिने डम्बर मगरविरुद्ध पनि अदालतमा मुद्दा दर्ता भएको छ । मंसिर २३ गते शिक्षक श्रेष्ठको घाँटी रेटेर हत्या गरेको अवस्थामा घरदेखि ५ सय मिटर टाढा बर्खेको जंगलमा शव भेटिएको थियो । हत्यापछि चन्द समूहले विज्ञप्ति जारी गरी घटनाको जिम्मेवारी लिएको थियो ।"
नाका वारपारमा झनै सास्ती,"(कञ्चनपुर)  भारतको टनकपुरस्थित नेसनल हाइड्रो पावर कर्पोरेसन (एनएचपीसी) मा कार्यरत कैलाली अत्तरियाका जयसिंह नेगी तीन दशकदेखि परिवारसहित उतै बस्छन् । केही दिनअघि आफन्त भेट्न आएका उनले सीमामा निकै सास्ती खेपे । उनले आउनेभन्दा पनि जान बढी समस्या झेलेको बताए । आउने बेला त नागरिकता देखाएर आउन दिए । जाने बेला भने स्वास्थ्यकर्मीको टोली छैन भन्दै ३ घण्टा कुराए, सोमबार गड्डाचौकी नाकामा भेटिएका नेगीले भने, एनएचपीसीको कार्ड देखाउँदा पनि जान दिएनन् । उनी बिहानै नाकामा पुगेका थिए । नेपालतर्फ नाम दर्ता गराएर आधारकार्ड वा नागरिकतासहित लाइन लागेकालाई भारतीय सुरक्षाकर्मीले स्वास्थ्यकर्मीको टोली नआएको भन्दै रोकेका थिए । कोरोना संक्रमण रोकथामका लागि गरिएको लकडाउनसँगै चैतदेखि बन्द रहेको यो नाकामा गत भदौबाट अत्यावश्यक कामका लागि आउजाउ सहज बनाइएको थियो । पछिल्लो पटक गत महिनाबाट सरकारले थप १६ नाकाबाट आउजाउ खुला गर्ने निर्णय गर्दा गड्डाचौकी पनि परेको थियो । तर, सरकारले निर्णय गरे पनि उक्त नाकाबाट आउजाउ गर्न विगतभन्दा झन् सास्ती थपिएको सर्वसाधारणको गुनासो छ । भारतीय नागरिकलाई त झन् गृह मन्त्रालयकै स्वीकृति आवश्यक गरिएको छ । भारतबाट घर फर्कने नेपालीले दिनभर प्रवेश पाउँछन् । तर, भारत जान दिउँसो १२ बजेसम्मको समय तोकिएको छ । यसले टाढाबाट आउनेले बेलामा पुग्न नसके बास बसेरै समय कुर्नुपर्ने बाध्यता छ । बाटोको भाडा बास बस्नमै सकिन्छ, गड्डाचौकी नाका हुँदै भारत पसेका बैतडीका राजेन्द्र पन्तले भने, बिहानै पुग्न नसके दिनभरि यतै बस्नुपर्छ ।नाकामा सहज नहुँदा कामको खोजीमा भारत पस्ने नेपालीहरूले महेन्द्रनगरदेखि वनबासा जान चर्को भाडा तिर्नुपरेको उनले बताए । एक वर्षदेखि नाका बन्द हुँदा हामीलाई छाक टार्न समस्या भएको छ, गड्डाचौकीमै किराना पसल गरिरहेका नन्दराज जोशीले भने, नाकामा सजिलै वारपार गर्न नपाउँदा व्यापार पनि ठप्प छ ।भारततर्फ जाँचका नाममा एक जनाबाट २५ रुपैयाँ भारुसमेत लिने गरेको स्थानीय बताउँछन् । १० बजेसम्म लाइन लागेपछि डाक्टर छैन भन्दै फिर्ता पठाए, गड्डाचौकीकी परुदेवी जोशीले भनिन्, भाइको बिहेका लागि माइत जान खोजेको जानै पाइएन । उनका माइती सीमावर्ती बजार खटिमामा बस्छन् । जिल्लाका व्यापारिक संघसंस्थाहरूले पनि नाका खुलाउन माग गरेका छन् । उनीहरूले प्रमुख जिल्ला अधिकारी रामकुमार महतोलाई ज्ञापनपत्र बुझाएर नाकामा आवागमन सहज गर्न माग गरेका हुन् । लामो समयदेखि नाका बन्द हुँदा यस क्षेत्रको व्यापार व्यवसाय ठप्प हुन पुगेको भन्दै उनीहरूले आवागमन सहज पारिनुपर्ने माग गरेका हुन् । कञ्चनपुर उद्योग वाणिज्य संघ, होटल व्यवसायी संघलगायत यातायात व्यवसायी संघहरूले संयुक्त रूपमा ज्ञापनपत्र बुझाएका हुन् । महेन्द्रनगरलगायत सीमा क्षेत्रका बजार व्यवसाय भारतीयहरूकै भरमा चलेको थियो, कञ्चनपुर उद्योग वाणिज्य संघका अध्यक्ष जंगबहादुर मल्लले भने । स्वास्थ्य सुरक्षाका उपायहरू अपनाएर नाकामा आवागमन सहज बनाइनुपर्ने उनले बताए । प्रजिअ महतोले केन्द्रबाटै नाका खुलाउने विषयमा स्पष्ट आदेश नआएका कारण समस्या रहेको बताए । नेपाली नागरिकलाई भने आउजाउ गर्न समस्या नरहेको उनले बताए । भारतीय नागरिकका लागि हामीले मापदण्ड बनाएका छौं, नेपालीका लागि भारतले मापदण्ड बनाएको छ, उनले भने, त्यहीअनुसार आवागमन भइरहेको छ ।"
बहुविवाहमा वडाध्यक्षलाई एक वर्ष कैद,सल्यान (कास) बहुविवाहको आरोपमा पक्राउ परेका बन्गाडकुपिन्डे नगरपालिका९ का वडाध्यक्ष ५२ वर्षीय इन्द्रबहादुर कुमाईलाई जिल्ला अदालतले एक वर्ष कैद र १० हजार रुपैयाँ जरिवानाको फैसला गरेको छ । जिल्ला न्यायाधीश कुलप्रसाद पाण्डेको इजलासले वडाध्यक्ष कुमाई र उनकी कान्छी श्रीमती ग्वामी विष्टलाई कैद फैसला सुनाएको हो । घरमा दुई श्रीमती र चार छोराछोरी भएका वडाध्यक्ष कुमाईले गत मंसिर ३ मा विष्टलाई भगाएका थिए । उजुरी परेपछि लुकीछिपी बसेको अवस्थामा प्रहरीले मंसिर १९ मा दुवै जनालाई पक्राउ गरेको थियो । अदालतको फैसलापछि उनीहरूलाई कारागार चलान गरिएको जिल्ला प्रहरी प्रमुख डीएसपी गोविन्द थापाले बताए ।
"जनतालाई सास्ती, नेतालाई मस्ती","स्वार्थका कारण गाँसिएका माओवादी केन्द्र र एमालेको डोरी राम्ररी नकसिई बिस्तारै फुस्किँदै झ्वाट्टै चुँडिएपछि उक्त पार्टीका पूर्वनेताहरूको दिनचर्या र परिश्रम एकअर्कामा गालीगलौज, आरोपप्रत्यारोप, पोल खोलाखोलमा केन्द्रित हुन थालेको छ । यस क्रममा उनीहरूले आफूलाई राम्रो देखाउन, न आफ्नो पालामा भएका राम्रा कामको चर्चा गरेर जनताको मन जित्न सफल भएका छन्, न त सामान्य जनतालाई परेको समस्या उठाउन सकेका नै छन् । निर्वाचन आयोगले पार्टीको विधानअनुसार दुई जना अध्यक्ष भएको नेकपालाई मात्र चिन्ने भने पनि दुवै पक्षचाहिँ आफैंलाई आधिकारिक भएको स्वघोषणा गरिरहेका छन् । यस्तोमा प्रधानमन्त्री केपी शर्मा ओलीले आगामी वैशाख १७ र २७ मा चुनाव भएरै छाड्छ भन्नु र दाहालनेपाल समूहले चुनाव कुनै हालतमा हुँदैन भन्नु स्वाभाविकै हो । सर्वोच्च अदालतबाट संसद् विघटनकै पक्षमा फैसला आएछ भने पनि, अहिलेसम्म चुनावमा भाग लिने सत्ताधारी दलकै आधिकारिकताको टुंगो नलागे तोकिएकै मितिमा कसरी चुनाव हुन्छ ? यति कुरा सर्वसाधारणले पनि बुझेका छन्, प्रधानमन्त्री ओलीले नबुझ्ने कुरै छैन । हुँदै नहुने चुनावलाई पनि उनले हुन्छ, भएरै छाड्छ भनेर आफ्नो धर्म निर्वाह गर्नुपरेको छ । तोकिएको मितिमा चुनाव नहुने भएपछि निर्वाचन आयोग र सर्वोच्चले समयमा निर्णय र फैसला नगरिदिँदा चुनाव हुन सकेन भनिदिँदा भैहाल्छ !सिंगो वा टुक्रे जुन रूपमा रहेर भए पनि यो सरकारले तीन वर्ष पूरा गरिहाल्यो । विचार गर्दा अबको दुई वर्ष पनि यस्तै पाराबाट बित्लाजस्तो लाग्छ विरोधीहरू विरोध गरिरहन्छन्, सरकार आफ्नो अहंकारपूर्ण क्रियाकलाप छोड्दैन । काग कराउँदै छ, पिना सुक्दै छ । आखिर दाहालनेपाल समूहमा पनि सत्य र इमानको शक्ति छैन । यो अवस्थामा बरु, शक्ति प्रदर्शन का रूपमा विकसित हुन थालेको गालीगलौज, आरोपप्रत्यारोप र पोल खोलाखोलको दिनचर्याले िनरन्तरता पाउँदै गर्दा, जनतासामु दुवै पक्ष नांगिँदै जानेछन् । त्यसको फाइदा नेपाली कांग्रेसले लिन सके हुने हो तर उसको निष्क्रियता हेर्दा त्यस्तो सम्भावना पनि देखिँदैन । अन्ततः आफ्ना प्रियपात्र, कार्यकर्ता र रमिते जनतालाई हेरेरै मख्ख पर्ने नेतागणलाई सधैं मोज नै भइरहने भयो, सामान्य जनतालाई सधैं सास्ती । चुनाव हुने भए पनि कोही हारिने डरले भाग नलिने भन्लान् । कोही विद्रोह गर्ने भन्लान् । कोही धाँधली हुन्छ भनेर निष्पक्ष चुनावी सरकारको विकल्प खोज्लान् । विदेशी शक्तिले चलखेल गर्ने मौका पनि पाउला । जसरी पनि देशमा अस्थिरता र भाँडभैलो नै भइरहने भयो । इन्द्रकुमार श्रेष्ठ, ओखलढुंगा"
सबैको नजर कांग्रेसतिर,"नेपाली कांग्रेसको केन्द्रीय कार्यसमितिको बैठक बुधबारदेखि बस्दै छ, जसले लिने निर्णयमा देश र लोकतन्त्रको भविष्य निर्भर हुनेछ । समितिले थुप्रै महत्त्वपूर्ण विषयमा निणर्य लिनुपर्ने बेला आएको छ । संसद् विघटन गर्ने ओलीको कार्य प्रतिगमन हो वा होइन ? संसद् पुनःस्थापना कि प्रतिनिधिसभाको निर्वाचन ? संघ र प्रदेशमा ओलीलाई साथ दिने कि दाहालनेपाल समूहलाई ? संस्थापन समूहको आमसभामा इतर पक्षका नेतालाई नबोलाउने अनि इतर पक्षको आमसभामा संस्थापनका नेतालाई नबोलाउने कार्यले पार्टी कार्यकर्ताहरूलाई कस्तो सन्देश दिइरहेको छ ? सभापति शेरबहादुर देउवा जसरी पनि निर्वाचन होस् भन्ने तर रामचन्द्र पौडेल समूह संसद् पुनःस्थापना हुनैपर्ने भन्दा पार्टीको छवि कस्तो बनिरहेको छ ? यस्ता यक्षप्रश्नहरूमा यसपालिको बैठकले ठोस निर्णय लेला भन्ने अपेक्षा कार्यकर्ताहरूले राखेका छन् । पौडेल र गगनहरू ओलीले संविधानको जग भत्काउने काम गरेको भन्दै छन् तर देउवा भने किन निर्वाचन आयोगले काम अगाडि नबढाएको भन्दै छन् । एउटै पार्टीको दुईथरी कुरालाई जनताले कसरी लिने ? अनिर्णयको बन्दी बनिरहने कि ठोस निर्णय लिने ? प्रतिगमनलाई साथ दिने कि लोकतन्त्रका लागि कुर्बानी गर्ने ? कांग्रेसले निर्णय लिनुपर्छ । कांग्रेस लोकतन्त्रको रक्षाका लागि हो कि कुर्सी र अवसरका लागि मात्र भन्ने प्रश्न यतिखेर चौतर्फी रूपमा उठन थालेको छ । कांग्रेसको दुईजीब्रे कुराले आमजनता रनभुल्लमा परेका छन् । संस्थापन पक्ष नेकपाको दुई गुटमध्ये जसले राम्रो प्रस्ताव दिन्छ उसैसँग मिल्छौं भन्दै छन् । तर, संस्थापनइतर पक्ष भने ओली सरकारको ३ वर्षे कुशासनविरुद्ध लडेको कांग्रेस लोकतन्त्र नै सखाप पार्न उद्यत ओली समूहसँग मिलेर पुनः सरकारमा जानु आत्मघाती हुने बताउँदै छन् । तर देउवाको लोभले गर्दा कांग्रेस यता न उताको भएको छ । के कुनै तानाशाहीले राम्रो अवसर दिन्छौं भन्दैमा आफ्नो सिद्धान्त, आदर्श र लोकतन्त्रको मूल्यमान्यता नै बिर्सेर सत्ताप्राप्तिको बाटोमा लाग्नु उचित हो ? होइन भने, किन कांग्रेस असंवैधानिक काम गर्ने ओली गुटसँग कुनै हालतमा पनि सहकार्य गर्दैनौं भन्न सकिरहेको छैन ? किन हामी पद र अवसरको बार्गेनिङमा छैनौं, लोकतन्त्रको पक्षमा छौं भनेर भन्न सकिरहेको छैन ? यस विषयमा केन्द्रीय कार्यसमितिमा घनीभूत छलफल गरिनुपर्छ । गोपाल देवकोटा, जोरपाटी, काठमाडौं"
शिक्षा मन्त्रालयको सनक र केन्द्रीय एसईई,"१ नेपालको विद्यालय शिक्षा भनेको कक्षा १ देखि १२ सम्मै हो भन्ने कुरा शिक्षा ऐन २०२८ को आठौं संशोधनदेखि नेपाली जनतालाई घोकाइएको पाठ हो ।२ नेपालको संविधान २०७२ ले अनुसूची ८ मार्फत विद्यालय शिक्षाको एकल अधिकार स्थानीय सरकारलाई सुम्पेको छ । शिक्षाका संशोधित ऐनले कक्षा १० को परीक्षा प्रादेशिक हुने गरी व्यवस्था गरिने बताएको छ ।३ राष्ट्रिय परीक्षा बोर्डको काम भनेको कक्षा १२ को अन्त्यमा विद्यालय तहको अन्तिम परीक्षा सञ्चालन गर्नु मात्र हो भन्ने कुरा ऐन र नियमले गरेको व्यवस्था हो ।४ कक्षा १२ सम्म विद्यालय शिक्षा भैसकेपछि कक्षा १० मा केन्द्रीय परीक्षा किन भन्ने प्रश्न पोहोर साल कोभिड संक्रमणलाई समेत मध्यनजर गरी विद्यालय तहमै सञ्चालन भएको कुरा स्पष्ट छ । परम्परागत केन्द्रीय एसईई सञ्चालन गरी बालबालिकामा अनावश्यक मनोवैज्ञानिक त्रास सिर्जना गर्नु परीक्षाको उद्देश्य होइन । हुनुहुँदैन ।५ संसदीय समितिले समेत कक्षा १० को परीक्षा केन्द्रीय रूपमा नगर्न पोहोर साल नै नेपाल सरकारलाई निर्देशनसमेत दिएको कुरा शिक्षा मन्त्रालयले बिर्सेझैं गरेको छ ।६ ऐनमा कक्षा ११ को परीक्षाको बारेमा केही नबोलिएकाले उक्त परीक्षा विद्यालयले नै सञ्चालन गर्ने हो । जब कक्षा ११ को परीक्षा विद्यालयले नै सञ्चालन गर्ने प्रावधान छ भने कक्षा १० को परीक्षामा केन्द्रीयता हावी किन ? कुनै तर्क छ ?७ कि प्रश्नपत्र र उत्तरपुस्तिका छपाउँदा आउने कमिसन, सयौं बैठक बसेर खान पाउने हजारौं रुपैयाँ भत्ता, परीक्षा सुपरिवेक्षणको नाममा पचाउन पाइने हजारौं रुपैयाँ, तथा परीक्षाफलमै मिलेमतोबाट सम्भावित फाइदा हेरेर शिक्षा मन्त्रालयले यस्तो निर्णय गर्न हौसिएको त हैन ? गत वर्ष नै कक्षा १० र ११ को परीक्षा हामी गर्छौं भनेर राष्ट्रिय परीक्षा बोर्डले गरेको ढिपी यहाँनेर सम्झनुपर्ने हुन्छ ।८ देखावटी रूपमा मन्त्रिपरिषद्को निर्णय भने पनि शिक्षा मन्त्रालयले पठाएको विकल्पभित्र केन्द्रीय परीक्षा पनि थियो । ऐन र नियमलाई कुल्चेर आफ्नो सनकमा शिक्षा मन्त्रालयले तय गरेको केन्द्रीय एसईई परीक्षा आम विद्यार्थीलाई मान्य छैन ।९ स्थानीय सरकारको एकल अधिकार कतिन्जेल कुल्चेर संविधानको खिल्ली उडाइरहने ? नियम आफैं बनाउने अनि आफैं कतिन्जेल धोती लगाइरहने ? के शिक्षा मन्त्रालयलाई यो देशमा मनपरी गर्ने छुट छ ?१० शिक्षा ऐन पनि नबनाउने, संघीयताको मर्ममाथि प्रहार गरिरहने र आफ्नो कुत्सित नियत मात्रै पूरा गरिरहने हो भने शिक्षा मन्त्रालयको आवश्यकता यो देशलाई किन पर्यो ? मनप्रसाद वाग्ले, मीनभवन, काठमाडौं"
ओलीको आत्मरति,"लामालामा भाषण गर्नु वाक्पटु प्रधानमन्त्री केपी शर्मा ओलीको प्यासन नै हो । दस महिनापछि सिंहदरबार छिरेका ओलीले सोमबार तीनवर्षे कार्यकालको सफलता सुनाउन लामै समय खर्चिए । सवा दुई घण्टामा उनले एकातिर विकासको फेहरिस्त प्रस्तुत गरे भने, अर्कातिर पार्टीभित्रैबाट काम गर्न नदिएको दुखेसो पनि पोखे । केही सातायता ओलीका भाषणका सार उही हुन्छन् । मूलतः उनी आफ्ना निर्णय र कदम सही साबित गर्नमै केन्द्रित हुने गर्छन् । सोमबार पनि उनी त्यसरी नै दोहोरिए । जस्तो ः एक, पार्टीभित्रैका पदलोलुप र कुण्ठाग्रस्त समकक्षीले कामै गर्न दिएनन् । सरकारले गर्ने नियुक्तिसरुवा आदिमा समेत बाधा हाले, असहयोग गरे । दुई, संसद् विघटन बाध्यात्मक बाटो हो । राजनीतिक उपलब्धिरक्षाका लागि यो बाटो लिनुको विकल्प थिएन । तीन, ताजा जनादेशमा जाँदा लोकतन्त्र बलियो हुन्छ, प्रतिगमन हुँदैन । चार, असहयोगका बावजुद सरकारले संविधानलाई संस्थागत गर्नेदेखि थुप्रै विकासका काम गरेको छ । तर, तथ्यहरूले ओलीका यी दलिल पुष्टि गर्दैनन् । तीनवर्षे कार्यकाल पर्गेल्दा ओलीका बोली र व्यवहारमा आकाशपातालको अन्तर भेटिन्छ । उनको नियत शंकाको घेरामा पर्छ । उनको नियतमा शंका उठ्ने आधार केके हुन् ? उनले के गर्न सके, के गर्न सकेनन् ? लेख यिनै प्रश्नको सेरोफेरोमा केन्द्रित रहनेछ । ओली चुक्नुपछाडिका दस आधार यस्ता छन् । १ ओली दाबी गर्छन्, सरकार संविधानको पूर्ण कार्यान्वयन गर्न प्रतिबद्ध छ । यति बेलाको राजनीतिक उपलब्धि र पुँजी संविधान हो । लोकतन्त्र, संघीयता, धर्मनिरपेक्षताजस्ता विशेषता भएको संविधान ओलीको उपद्रवका कारण यति बेला मरणासन्न छ । अनि, कसरी पत्याउने ओली संविधान कार्यान्वयन र रक्षाका लागि प्रतिबद्ध छन् ?सुरुआती दिनमा सरकार संविधान संस्थागत गर्ने बाटामा हिँडेको थियो । ऊ नयाँ संविधानअनुसार पुरानानयाँ कानुन संशोधन गर्ने, मौलिक हकसहितका कानुन संशोधन गर्नेबनाउनेतिर लाग्यो । संविधानसभाबाट संविधान जारी भइसकेपछि बनेको पहिलो निर्वाचित सरकारका हैसियतले यो उसको दायित्वभित्रै पर्थ्यो पनि । तर, उसले संविधान परिपालनाको दायित्व बिर्स्यो । ओली स्वयंले संविधानलाई कागजको खोस्टो बनाइदिए र, आफूसँग हुँदै नभएको अधिकार प्रयोग गरेर, निर्वाचित प्रतिनिधिसभा विघटन गरिदिए । अधिकारको असीमित प्रयोग गर्ने भोक ओलीले दोस्रोपटक प्रधानमन्त्री भएपछि अझ बढी देखाए । उनले जमिन नै छोडे । पहिलोपटक प्रधानमन्त्री हुँदा उनले जुन साख कमाएका थिए, उनलाई लाग्यो, पार्टीले चुनावबाट पाएको सफलताको सबै श्रेय आफ्नो मात्रै हो । उनी शक्ति आफूमा केन्द्रीकृत गर्न लागे । सम्पत्ति शुद्धीकरण, राजस्व, राष्ट्रिय अनुसन्धान विभागजस्ता निकाय आफूअन्तर्गत राखेर शक्तिशाली प्रधानमन्त्री हुने छनक उनले सुरुमै दिएका थिए । शक्ति आफूमा केन्द्रीकृत गर्दै लाने लालचले उनलाई स्वेच्छाचारी र निरंकुश बनाइदियो । धेरैले आलोचना पनि गरे ओलीमा शक्ति केन्द्रीकृत गरेर महाराजा बन्ने प्रवृत्ति देखियो । ओली प्रवृत्तिलाई लिएर राजनीतिशास्त्रका गुरु कृष्ण खनालले भनेको सम्झन्छु, ओलीले गुप्तचरलाई प्रधानमन्त्रीअन्तर्गत राखेको देख्दा कुनै बेला केजीबीका उत्पादन रुसका राष्ट्रपति पुटिनको सम्झना गराउँछ ।२ संविधानको एउटा प्रमुख विशेषता संघीयता हो । ओलीले अधिकारको केन्द्रीकरण गरेर यसको मर्ममा प्रहार गरेकै थिए, यसको कार्यान्वयनमा पनि उदासीन देखिए । कार्यान्वयन गर्न वित्त आयोगलगायत केही प्रणाली स्थापित गरिए पनि ओली सरकारको रुचिमा बलियो संघीयता छँदै थिएन, जुन कुरो अहिले अझ छर्लंग भएको छ । ओलीलाई नेताभन्दा बा मान्ने उनका निकटका मान्छेहरू प्रदेश सरकार विघटनको खुलेआम वकालत गर्दै छन् । हुन त प्रदेश सरकारको नेतृत्वले पनि जुन स्तरको आत्मविश्वास देखाउन सक्नुपर्थ्यो, त्यो सकेन, तर प्रदेश सरकारको भूमिकालाई गौण बनाउने, त्यसलाई नियन्त्रणमा राख्ने, बोझकै रूपमा बुझ्ने काम गर्यो ओली सरकारले । संविधानलाई संस्थागत गर्ने जतिसुकै ओठे प्रतिबद्धता दोहोर्याए पनि संघीयता कार्यान्वयनमा ओलीले देखाएको उदासीनताबाट उनको नियतमा प्रश्न उठ्छ । ३ पछिल्लो समय उनमा बढ्दै गएको दक्षिणपन्थी रुझानले संविधानको अर्को महत्त्वपूर्ण विशेषता धर्मनिरपेक्षतामाथि पनि प्रहार गरेको छ । पूजाअर्चना पवित्र कर्म हो, वैयक्तिक आस्थाको कुरा हो । यसमाथि प्रश्न उठ्नु जायज होइन तर पूर्वराजा ज्ञानेन्द्र शाह वा भारतीय प्रधानमन्त्री नरेन्द्र मोदीकै शैलीमा राजनीतिक अर्थ दिने गरी ओली पशुपतिनाथ पुगे । त्यसपछि प्रश्न उठ्यो, कतै यो पशुपतिको जात्रा, सिद्राको व्यापार त होइन ?४ तीनवर्षे कार्यकालमा ओलीले सम्मानित संस्थाहरूको छवि क्षयीकरणमा पनि राम्रै मलजल गरे । राष्ट्रपतिको भूमिकालाई लिएर अहिले जेजति प्रश्नहरू उठेका छन्, त्यसको जिम्मेवार राष्ट्रपतिसँगै ओली नेतृत्वको सरकार पनि हो । सरकारले राष्ट्रपतीय संस्थाको मर्यादा राख्न सकेन । र, राष्ट्रपतिले पनि आफूलाई पार्टी राजनीतिबाट माथि उठाउन सकेको देखिएन, आफ्नो प्रतिष्ठा जोगाउन खोजेको देखिएन । शिक्षासँग जोडिएका संस्था, संवैधानिक आयोग, अदालत आदि क्षयीकरणकै बाटामा छन् । ओली कार्यकालमायि प्रश्न उठ्ने अर्को आधार यो पनि हो । ५ विदेश सम्बन्धलाई थप उचाइमा पुर्याएको दाबी ओलीको छ । तर, यथार्थमा यो अझै कमजोर हुँदै गएको देखिन्छ । जुन भूराजनीतिक जटिलतामा मुलुक छ, त्यसको संवेदनशीलताप्रति सरकार गम्भीर देखिँदैन । उत्तर र दक्षिण छिमेकबीच कूटनीतिक सन्तुलन कायम गर्न सकेको छैन सरकारले । केहीअघि चीनतिर ढल्केको आरोप लागेको सरकार अहिले दक्षिणसँग मन्त्रणा गर्दै अघि बढेको आभास हुन्छ । दुवै छिमेकसँग मैत्रीपूर्ण सम्बन्ध राख्दै, कूटनीतिक चातुर्यका साथ तिनको सहयोगबाट लाभान्वित हुने नीति लिनुपर्नेमा कहिले कता ढल्किने, कति कता लम्पसार हुने प्रवृत्तिले छिमेक सम्बन्धमा पनि असर पारेको छ । ६ ओली सुशासनको नारा भट्याएर थाक्दैनन् । उनी भ्रष्टाचारमा शून्य सहनशीलताको कुरा गर्छन् । तर, ट्रान्सपरेन्सी इन्टरनेसनलको रिपोर्ट भन्छ ओली कार्यकाल भ्रष्टाचारीका लागि स्वर्णयुग बन्दै छ । यति होल्डिङ्सदेखि ओम्नीसम्म भ्रष्टाचारका प्रकरण बाहिर आए पनि त्यो नियन्त्रण हुने छाँट छैन । बरु नीतिगत भ्रष्टाचारका शृंखला बढेका छन् । भ्रष्टाचार कम भएको भए ठूला भ्रष्टाचारी समातिनुपर्ने होइन ? करोडौं भ्रष्टाचारमा आरोपितहरू कहाँ छन् ? ओली भ्रष्टाचारका मुद्दामा सही छानबिन र कारबाही गर्नेभन्दा पनि विपक्षीलाई तर्साउने हतियार मात्रै बनाउन चाहन्छन् । ७ सरकारले सुखी नेपाली, समृद्ध नेपाल को नारा अघि सार्योÙ अनेक सपना देखायो । त्यस हिसाबले हेर्दा यसको सञ्चालन समृद्धिउन्मुख हुनुपर्थ्यो । सरकार समृद्धिको धागो समातेर अघि बढ्नुपर्थ्यो तर सरकार सञ्चालनमा त्यसको छनक देखिएन । न मन्त्रिपरिषद् गठन हुँदा, न त पुनर्गठन हुँदा । नीति, क्षमता र योग्यता हेरेर सबै ठाउँमा नियुक्तिहरू दिनुपर्नेमा सरकार पाइलापाइलामा चुकेको छ । राम्रा मान्छेभन्दा हाम्रा मान्छेले ठाउँ पाएका छन् । ओलीले दलीय निकटता, त्यसमा पनि गुटकेन्द्रित नियुक्तिलाई प्राथमिकतामा राखे, जसले गर्दा समृद्ध नेपाल केवल कागजी नारामै सीमित भयो । ठूलो अपेक्षा र सपना देखेका जनताले सरकारबाट न्यूनतम डेलिभरी सम्म पाएनन् । ८ जनताको अपेक्षा पूरा नहुनुमा सरकारको नीतिगत अस्पष्टताले पनि काम गरेको छ । संविधानमा समाजवादउन्मुख नीति लिने भने पनि सरकारले व्यवहारमा त्यसलाई अघि बढाउन सकेन । समाजवादउन्मुख भनेको छ, तर व्यवहार के छ त ? नवउदारवादकै हिसाबले अघि बढ्न खाजेको हो ? प्रस्ट छैन । समाजवादउन्मुख हुँदा चाहिने के हो ? कस्तो प्रकारको राजनीति, कस्तो आर्थिक, सामाजिक नीति चाहिन्छ ? त्यसमा प्रस्टता आवश्यक छ । विकासविद् पीताम्बर शर्मा प्रधानमन्त्री नै भ्रमित भएकाले त्यस्तो प्रस्टता हुन नसकेको र त्यसको असर सरकार सञ्चालनमा परेको बताउँछन् । सरकार कहिले पानीजहाज, कहिले रेल, कहिले मन्दिरका कुरा गर्छ । सरकारका कार्यकारीमै भ्रम देखिएपछि कसलाई के भन्ने ?, उनी भन्छन्, सरकारको प्राथमिकता के त ? त्यसमै पनि समस्या छ । कुन कुरा पहिलो वा कुन दोस्रो प्राथमिकतामा राख्ने, प्रस्ट छैन । कुन प्राथमिकता अल्पकालीन, कुन दीर्घकालीन, यस्ता कुरामा भ्रमित देखिन्छ सरकार ।९ नेपालको राजनीतिक इतिहासमै यो सरकारले विशिष्ट अनुकूलता पाएको थियो । राष्ट्रियअन्तर्राष्ट्रिय परिवेश अनुकूल थिए । केन्द्रदेखि वडास्तरसम्म निर्वाचनका कारण अवस्था मजबुत बनेको थियो । यस्तो अनुकूल अवस्था सम्भवतः कुनै पनि राजनीतिक दलले यसअघि पाएको थिएन । बलियो बहुमतसहित चलेको सबैभन्दा लामो निर्वाचित सरकार थियो यो । सरकार र पार्टीबीचको सम्बन्ध र समन्वय सही ढंगले हुन नसक्दा राजनीतिक दुर्घटना भएका नजिर विगतमा पनि थिए । तर ती पाठलाई नजरअन्दाज गर्दै यो सरकारले पनि राजनीतिक उपलब्धिलाई दाउमा राख्दै अघि बढ्यो । फलतः लामो समयदेखि खोजिएर पाएको राजनीतिक स्थिरता पुनः अस्थिर बन्न पुगेको छ । यसो हुनुमा सहायक कारण र दोषी पात्र अरू पनि होलान् तर मूलतः ओलीको दम्भ र अहम् यसको कारक हो । नेपाली कांग्रेसका प्रवक्ता विश्वप्रकास शर्माले भनेजस्तै, तीन वर्षमा ओली सरकारले दम्भ, द्वन्द्व र भ्रष्टाचार को उपहार दिएको छ । १० ओली सरकारले विधिको शासन त दिन सकेन नै, शान्तिसुरक्षामा पनि चुक्यो । बैतडीकी किशोरी भागरथी भट्टको बलात्कारपछि हत्याको दोषी अझै पत्ता लाग्न सकेको छैन । निर्मला पन्त बलात्कारहत्या प्रकारण होस् अथवा रुकुममा दलित युवामाथि भएको ज्यादती, सरकार जनतालाई शान्तिसुरक्षा दिने सन्दर्भमा चुकेकै छ । ओलीको तीनवर्षे कार्यकालमा सम्झनैपर्ने केही पक्ष पनि छन् । जस्तो ः एक, संसद्बाट कालापानी क्षेत्रका लिपुलेक र लिम्पियाधुरा समेटेर सरकारले नक्सा जसरी संसद्बाट अनुमोदन गर्यो, यो आफैंमा एउटा महत्त्वपूर्ण उपलब्धि हो । तर, संसद्बाट अनुमोदन गरेर मात्रै नक्सा प्रकाशनले सार्थकता पाउँछ ? ओलीले यो उपलब्धिलाई राष्ट्रवादसँग जोडेर राजनीतिक माइलेज लिएका छन् । यो उपलब्धिपूर्ण त्यति बेला हुन्छ, जब कार्यान्वयनमा जान्छ । यसलाई राजनीतिक कार्डका रूपमा मात्रै नलिई कूटनीतिक वार्तामार्फत कार्यान्वयन गराउन सके ओली सरकारको सकारात्मक उपलब्धि मान्न सकिन्छ । दुई, चीनसँग भएको व्यापार तथा पारवहन सम्झौता पनि ओली सरकारको अर्को उपलब्धि हो । तर, यहाँनेर पनि कार्यान्वयनकै कुरा आउँछ । कार्यान्वयन के कसरी अघि बढ्छ, त्यसैले यो उपलब्धिको सार्थकता प्रमाणित गर्नेछ । तीन, ओली सरकारले गरेको अर्को उपलब्धि पूर्वाधार विकास हो । हुन त राष्ट्रिय गौरवका आयोजना अपेक्षित रूपमा अघि बढ्न सकेका छैनन्, तैपनि भूकम्पपछिको पुनर्निर्माणका कामहरू सन्तोषप्रद छन् । रानीपोखरी, धरहरा, भारतबाट अमलेखगन्जसम्म पेट्रोलियम पाइप, पोखरा र भैरहवा विमानस्थल जस्ता पूर्वाधार विकासका काम भएका छन् । सडक सञ्जाल विस्तार पनि भइरहेको छ । विदेशी लगानी भित्र्याउन र ठूला आयोजना अघि बढाउन सरकार उद्यत देखिन्छ । सारमा, भौतिक पूर्वाधारका क्षेत्रमा केही काम भएको देखिए पनि ओली सरकारको तीन वर्ष करिबकरिब खेर गएको छ । ओली असफल भएका छन् । एउटा सफल नेताको इतिहास बनाउने अवसर ओलीले गुमाएका छन् । तर, उनले आफू सफल भएको भ्रम बाँड्न छोडेका छैनन् । सोमबार तीनवर्षे कार्यकालको सफलता प्रवचन त्यसैको कडी थियो । निश्चय पनि ओली आफ्ना नजरबाट सफल छन् । निरन्तर लिँडेढिपी देखाउन सफल छन्, उनी । दम्भ र अहंकार पाल्दै समकक्षी र प्रतिद्वन्द्वीलाई ठेगान लगाइदिन सफल छन् । अनि आत्मरतिमा रमाउन पनि सफल छन् । विडम्बना, उनको यो आग्रह र सफलता को मूल्य राष्ट्रले चुकाइरहेछ ।"
"मेरो गणना, मेरो सहभागिता","नेपालले २०७८ असारमा बाह्रौं राष्ट्रिय जनगणना गर्दै छ । नेपालले दिगो विकास लक्ष्यको मार्गचित्रले सन् २०१६२०३० तथा पन्ध्रौं योजनामा लैंगिक समानता तथा सामाजिक समावेशी सूचकहरूको अनुगमन र मूल्यांकनका लागि चाहिने खण्डीकृत तथ्यांक उत्पादन गर्ने प्रतिबद्धता गरेको छ । त्यसका लागि पनि आगामी राष्ट्रिय जनगणना२०७८ ले समानता र समावेशीकरणका लागि बृहत् रूपमा आधार तथ्यांक तयार गर्दै छ । संघीय प्रणालीको पहिलो जनगणना भएकाले यो ऐतिहासिक हुनेछ । अधिकांश मुलुकले जनगणनामा अक्सर बाह्र प्रश्न सोध्छन्, किनकि प्रत्येक प्रश्नले बृहत् व्यवस्थापन र आर्थिक भार बोकेको हुन्छ । तथ्यांकको सिद्धान्तमा जति धेरै प्रश्न राखियो, उति धेरै गल्ती हुने सम्भावना रहन्छ । नेपालले भने करिब असी प्रश्न सोधी संविधानले गरेका प्रतिबद्धता र सृजना गरेका मौलिक हकहरूको प्राप्तिका लागि ७५३ पालिका, प्रदेश र सघंलाई तथ्यपरक योजना र नीति बनाउन ठोस आधार तयार गर्दै छ । २०५८ को जनगणनामा महिलाका नाममा घरजग्गा राख्ने परिवारबारे प्रश्न सोधिएको थियो । त्यस बेला करिब १० प्रतिशत परिवारले मात्र महिलाका नाममा घरजग्गा राखेको देखियो भने २०६८ मा १९७ प्रतिशतले । यो तथ्यांकले प्रगति त देखाउँछ तर घरजग्गा पास गर्दा २० देखि ५० प्रतिशतसम्म छुट दिने नीतिका बावजुद ८० प्रतिशत परिवारले महिलाका नाममा घरजग्गा नराखेको देखिनुचाहिँ चिन्ताको विषय हो । नेपालले समानताका लागि ठूलठूला पहल गरेको देखिए पनि परिणाममा समानता ल्याउन नसकेको यो तथ्यांकले देखाउँछ । दिगो विकास लक्ष्यबमोजिम सन् २०३० सम्म नेपालले ४० प्रतिशत महिलाको सम्पत्तिमा स्वामित्व बढाउने लक्ष्य लिएको छ । यो नीतिको कार्यान्वयन कुन प्रदेशको कुन पालिकामा कुन जातजातिमा कसरी भइरहेको छ ? आगामी जनगणाले देखाउनेछ । सरकार र विकास साझेदारले नीति मात्रै होइन, नियति पनि बदल्ने कार्यक्रम चलाउनुपर्ने देखिन्छ ।समानता र समावेशीकरणका दृष्टिले जनगणनामा परिवारमूलीको प्रश्नले ठूलो महत्त्व राख्छ । परिवारमूलीको अर्थ हुन्छ जसले घरको दैनिक व्यवस्थापनमा निर्णय गर्छ । तर हाम्रो सामाजिक परिवेशमा सबैभन्दा पाका पुरुषलाई मूली मानिन्छ, चाहे ओछ्यान परेका बाबु वा ससुरा नै किन नहोऊन् । तथ्यांकको सिद्धान्तबमोजिम गणकले प्रश्न गर्दा उत्तरदाताले जे भन्छ त्यही लेख्नुपर्छ, तोडमोड गर्न मिल्दैन । तर, सोध्नेले पनि पुरुष मात्रै मूली हुन सक्छ भनेर प्रश्न गर्न र उत्तरदाताले सोही मानसिकताले जवाफ दिन सक्छ । २०५८ को गणक प्रशिक्षणमा धेरै प्रयास गरे पनि १५ प्रतिशत मूली मात्र महिला देखिए, जुन २०४८ को तथ्यांकभन्दा केवल १ प्रतिशत मात्रै बढी थियो । पुरुषहरू वैदेशिक रोजगारीमा जाने र विभिन्न व्यवसायमा महिलाको प्रत्यक्ष संलग्नता बढेको अहिलेको सन्दर्भमा महिला परिवारमूलीको तथ्यांक यकिन गर्न सकिँदैन । कारण, हाम्रो समाजिक संरचना पितृसत्तात्मक छ र घरमूली महिला पनि हुन सक्छन् भन्ने अवधारणालाई प्रश्नकर्ता र उत्तरदाताले ग्रहण गरिसकेका छैनन् । २०६८ को जनगणनामा महिला घरमूली २५ प्रतिशत देखिए भने आगामी जनगणनामा पनि सही तथ्यांक ल्याउनु चुनौतीपूर्ण नै छ । परिवारमूली अपांगता भएका र यौनिक तथा लैंगिक अल्पसंख्यक रहेको तथ्यांक ल्याउने अवसर भने छ । महिला घरमूली बढी देखाऔं भन्न खोजेको त होइन, तर दैनिक परिवारको जिम्मेवारी महिलाले निर्वाह गरेका छन् भने त्यो यथार्थ संकलनमा हाम्रो सोच, मूल्यमान्यताले छेकबार लाउनुचाहिँ भएन । यसबाहेकको ठूलो कारण अदृश्यता पनि हो । जस्तो अहिले करिब ८० प्रतिशत महिलाले कृषिमा योगदान पुर्याइरहेका छन् तर प्रशासनको रजिस्टरमा किसान पुरुष हुन्छन् । फलतः हाम्रा योजना, कार्यक्रम तथा बजेट महिलामुखी हुन सकेका छैनन् । अझै नेपालका बृहत् आर्थिक नीतिहरू लैंगिक र समावेशी दृष्टिले तटस्थ छन्, जसले महिला वा वञ्चितीकरणमा परेकाहरूको अवस्थाको सम्बोधन गर्न सकिरहेकै छैनन् । २०५८ र २०६८ को जनगणनाले महिलाले गर्ने कामको अदृश्यतालाई ध्यानमा राखेर विस्तारित आर्थिक काम का रूपमा छुट्टै शीर्षक थप्यो । आगामी राष्ट्रिय जनगणना२०७८ मा पनि राष्ट्रिय लेखा प्रणाली२००८ को अवधारणाबमोजिम आम्दानी हुने र आम्दानी नहुने आर्थिकसहित घरायसी कामको तथ्यांक संकलन गरिँदै छ । हुन त विस्तारित आर्थिक काममा योगदान गरेका महिलाको संख्या आए पनि उनीहरूलाई सामाजिक सुरक्षाभित्र समेट्न सकिएको छैन, तर यस विषयमा तथ्यांकै छैन भन्ने सुविधाको सहुलियत लिने परिस्थिति रहेन । नेपाली समाजमा जातिगत संरचना निकै जटिल छ । राष्ट्रिय जनगणना२०५८ मा १०१ प्रकारका जातजातिको पहिचान भएको थियो, जुन २०६८ मा बढेर १२५ पुग्यो । २०५८ मा नेपालमा ९६ प्रकारका मातृभाषाको पहिचान भएकामा २०६८ मा त्यो संख्या १२३ देखियो । २०५८ मा ७ प्रकारका धर्मको पहिचान भएकामा २०६८ मा प्रकृति, बोन र बहाई धर्महरू थप पहिचान भई त्यो संख्या १० पुग्यो । २०५८ मा ०४६ प्रतिशत र २०६८ मा १९४ प्रतिशत जनसंख्यामा अपांगता रहेको पाइयो । २०६८ मा ८ किसिमका अपांगताबारे सोधिएकामा २०७८ मा यससम्बन्धी थप १२ प्रकारका प्रश्न गरिँदै छन् । तर आफ्ना छोराछोरीको अपांगताबारे अरूलाई भनेर के हुन्छ, पछि बिहे नहोला जस्ता सोचले गर्दा यसबारे तथ्यांक लुक्ने सम्भावना हुन्छ । अपांगताको तथ्यांक लुक्दा यी वर्गले पाउने साधारण सुविधा पनि नपाउन सक्छन् । यस विषयमा सही तथ्यांक बताउन घरपरिवारलाई आह्वान गर्न अब पालिकाका अध्यक्षउपाध्यक्षसहित जनप्रतिनिधिको भूमिका रहन्छ । २०६८ को जनगणनामा अन्य भनेर लैंगिक तथा यौनिक अल्पसंख्यकबारे सोधिएको थियो तर सन्तोषप्रद नतिजा आएन भनेर सरोकारवालाको अनुरोधमा त्यो तथ्यांक सार्वजनिक गरिएन । २०७८ को जनगणनामा सरोकारवालाहरूसँग घनीभूत छलफल गरेर घरपरिवार सूचीकरणमा अन्य लिंगबारे प्रश्न गरिँदै छ । नेपाललाई यस तथ्यांकमार्फत विश्वसमुदायलाई आफ्नो प्रतिबद्धता देखाउने अवसर छ तर परिवारले तथ्यांक लुकाउन सक्ने चुनौती पनि छँदै छ । केन्द्रीय तथ्यांक विभागले २०६८ को जनगणनामा संविधान निमार्णका दौरान दलित, जनजाति, अपांगता, मधेसी, यौनिक तथा लैंगिक अल्पसंख्यक लगायतका विभिन्न माग गर्ने समूहहरूका तर्फबाट यथेष्ट चुनौतीको सामना गर्नुपरेको थियो । चुनौतीको दबाबमा कतै नेपालले पनि नाइजेरियाझैं जनगणना गर्ने तर सार्वजनिक नगर्ने परिस्थिति पो आउला कि भन्ने माहोल बनेको थियो । त्यस बेला तथ्यांक विभागले परिपक्वता प्रदर्शन गरेको थियो । तर त्यसको फलोअप अपुग छ । उदाहरणका लागि, २०६८ को जनगणनाले कृषि र सेवाबाहेक महिलाले काम गर्ने क्षेत्रमा संकुचन आएको देखाएको थियो । रोजगारी, आर्थिक विकाससम्बन्धी योजना र नीतिहरूमा यस तथ्यांकको खासै विश्लेषण पाइँदैन । २०६८ को जनगणनामा १२ जिल्लामा छोरी कम जन्मेको देखियो । अब त्यस्तो नहोस् भन्न छोरीलाई १ लाखको बिमाजस्ता पपुलर कार्यक्रमले मात्र पुग्दैन । २०६८ मा एसएलसीभन्दा माथि उत्तीर्ण गर्ने जनशक्ति व्यवस्थापनमा २५, स्वास्थ्यमा २४५ र कृषिमा केवल ०५ प्रतिशत मात्र देखियो । खाना पकाउन काठदाउरा प्रयोग गर्ने परिवार ६४ प्रतिशत देखियो । हाम्रा पालिकाहरूले पनि अमूर्त योजना बनाउनुभन्दा यी तथ्यलाई ख्याल गरे आमजनले विकास महसुस गर्न पाउनेछन् । नेपालमा निजी स्कुलमा पढ्नेमा छोरीहरूका तुलनामा छोराहरूको संख्या बढी छ । सामाजिक मूल्यमान्यताका कारण पारिवारिक तहबाटै छोरा र छोरी तथा लैंगिक तथा यौनिक अल्पसंख्यकबीच शिक्षामा विभेद छ । महिला छात्रवृत्तिको व्यवस्था भए पनि विज्ञान, प्रविधि तथा इन्जिनियरिङ पढ्ने महिला २५ प्रतिशत मात्र छन् । अझ त्यसमा जातजाति हेर्ने हो भने समावेशिताको प्रश्न पनि त्यत्तिकै टड्कारो छ । केन्द्रीय तथ्यांक विभागले जनगणनाका लागि गुनिलो समावेशी अभ्यास थाली गत माघ ११ मा ६० दिनको म्याद दिई सुपरिवेक्षक र गणक भर्ना आवेदन माग गरेको छ । शैक्षिक योग्यता सुपरिवेक्षकका लागि स्नातक र गणकका लागि प्लस टु तोकिएको छ । उमेरका हकमा महिलाका लागि विशेष व्यवस्था गरी ४५ वर्ष तोकिएको छ भने पुरुषका लागि ४० वर्ष । हालसम्म करिब ७० हजारले अनलाइन फारम भरिसकेका छन्, तिनमा यौनिक तथा लैंगिक अल्पसख्यंक करिब ३० जना छन् । आम नागरिकलाई मुलुकको यस्तो ठूलो मिसनमा सरिक गराउने राष्ट्रिय योजना आयोग तथा केन्द्रीय तथ्यांक विभागको यो प्रयास अन्य सरकारी निकायलाई पनि नजिर बन्न सक्छ । हाम्रो तथ्यांक आएन भन्ने वञ्चितीकरणमा परेका समुदायले प्रत्यक्ष रूपमा सुपरिवेक्षक र गणकका रूपमा भाग लिने अवसरको लाभ लिन सक्नुपर्छ ।जनस्तरमा आगामी जनगणनाबारे सरकार र सरोकारवालाहरू सजग हुनु अत्यन्त आवश्यक छ । तथ्यांक नै यस्तो आधार हो जसले त्यस विषयमा आवश्यक नीति, संयन्त्र, कार्यक्रम र बजेटको ढोका खोलिदिन्छ । दुर्भाग्यवश, हामी भएका तथ्यांक खोजी गर्दैनौं र समग्रमा तथ्यांकै छैन भन्दै आलोचना गर्छौं । विगतका समानता तथा समावेशीकरणका तथ्यांकहरूले नेपाललाई आजको अवस्थामा ल्याउन महत्त्वपूर्ण भूमिका निर्वाह गरेका छन् । अहिले लैंगिक समानतासँगै सामाजिक समावेशीकरणको सिद्धान्त अवलम्बन गरिनुमा तीनै तहका सरकारको प्रत्यक्ष भूमिका छ । आर्थिक, सामाजिक, सांस्कृतिक एवं राजनीतिकजस्ता कारणले पछाडि परेका महिला, दलित, जनजाति, राउटेचेपाङ आदिदेखि तराईका जातजातिहरू, भौगोलिक हिसाबले दूरदराजमा रहेका, वृद्धवृद्धा, शारीरिक वा मानसिक अपांगता भएका, आश्रित व्यक्तिहरू राज्यले प्रदान गर्ने सेवासुविधा एवं अवसरबाट वञ्चित नहोऊन् भनेर नीति तथा कार्यक्रम बनाउन, त्यसको कार्यान्वयन, अनुगमन तथा मूल्यांकन गर्न राष्ट्रिय जनगणनाको तथ्यांक तीनै तहका सरकारका लागि ठूलो आधार हुनेछ । असारे झरीबीच नेपालका करिब ७० लाख घरपरिवारमा गएर गणना गर्नुपर्ने हुनाले यो अभ्यास आफैंमा चुनौतीपूर्ण छ । कृषिप्रधान देश भएकाले रोपाइँ गर्न परिवार जुट्छन्, घरका सदस्य जहाँ गए पनि फर्कन्छन् भन्ने सोचाइले असारमा गणना गरिन्छ । अहिले वैशाखमा चुनावको घोषणा भएको छ । यही बेला जनगणना प्रारम्भ हुने तिथिमिति तोकिएकाले यसले कस्तो असर पार्ला भन्ने पनि कतिपयलाई लागेको होला । भारतमा गणनाका बेला कश्मीरका अलगाववादीले दुई दिन बिदा दिएर जनगणनामा सहभागी हुन आफ्ना क्याडरहरूलाई बिदा दिन्छन् रे ! अर्थात् सरकार मात्र होइन अलगाववादीहरूले सम्म जनगणनाको महत्त्वलाई यति धेरै प्राथमिकता दिन्छन् रे ! नेपालमा पनि यसपालिको जनगणनाको नारा मेरो गणना, मेरो सहभागिता लाई हरेक नेपालीले आत्मसात् गर्न जरुरी छ ।"
सडक दुर्घटनामा ३५ को मृत्यु,सिधी (एजेन्सी) भारतको मध्यप्रदेश राज्यको सिधी जिल्लामा मंगलबार भएको दुर्घटनामा कम्तीमा ३९ जनाको मृत्यु भएको छ । सिधीबाट सत्ना गइरहेको बस मंगलबार बिहान नहरमा खसेको हो । दुर्घटनास्थल मध्यप्रदेशको राजधानी भोपालबाट करिब ५ सय ६० किलोमिटर टाढा पर्छ ।
किसान आन्दोलन समर्थकप्रति मोदी सरकार आक्रामक,"(नयाँदिल्ली)  भारतमा विगत ६ महिनादेखि जारी किसान आन्दोलनका समर्थकप्रति नरेन्द्र मोदी सरकार थप आक्रामक बन्दै गएको छ । त्यसै क्रममा शनिबार जलवायु अभियन्ता दिशा रविलाई पक्राउ गरिएको हो । उनको पक्राउपछि मोदी सरकारको कडा आलोचना भएको छ । रविलाई दिल्ली प्रहरीले शनिबार उनको गृहनगर बैंग्लोरबाट पक्राउ गरेको हो । रविमाथि अन्तर्राष्ट्रिस्तरमा भारतको छवि बिगार्ने गरी टुलकिट तयार पार्ने कार्यमा संलग्न हुनुका साथै त्यसको प्रचारप्रसारमा सघाएको आरोप लगाइएको छ । दिल्लीको पटियाला हाउस अदालतले रविलाई आइतबार नै पाँच दिनको न्यायिक हिरासतमा पठाउने आदेश जारी गरेको थियो । यसअघि किसान आन्दोलनको समर्थन गरेकोमा राजनीतिज्ञ तथा लेखक शशि थरुर, वरिष्ठ पत्रकार राजदीप सर देसाईलगायतविरुद्ध पनि विभिन्न राज्यमा एफआईआर दायर गरिएको थियो । २१ वर्षीय रवि जलवायु अभियन्ताका रूपमा भारतभर परिचित छिन् । उनी फ्राइडेज फर फ्युचर इन्डिया नामक वातावरणसम्बन्धी अभियानकी संस्थापक सदस्यसमेत हुन् । उक्त अभियानको सुरुवात विश्व चर्चित पर्यावरण अभियन्ता ग्रेटा थनवर्गले सन् २०१८ मा गरेकी हुन् । अभियानले प्रत्येक साता वातावरणसम्बन्धी मुद्दामा कार्यक्रम गर्दै आएको छ । थनवर्गले नै फेब्रुअरी ४ मा भारतको किसान आन्दोलनप्रति समर्थन जनाउँदै टुलकिट सहितको डकुमेन्ट ट्वीट गरेकी थिइन् । तर पछि उनले त्यसलाई हटाएकी थिइन् । हटाइएको टुलकिटमा आन्दोलनको पक्षमा बृहत् माहोल बनाउन र त्यससम्बन्धी तस्बिर र भिडियो सामाजिक सञ्जालमा सेयर गर्न आग्रह गरिएको थियो । त्यही टुलकिटको विषयमा प्रहरीले रविलाई पक्राउ गरेको हो । रविको गिरफ्तारीको आन्दोलनरत किसान, विपक्षी दलहरू र अधिकारकर्मीले चर्को विरोध गरेका छन् । आन्दोलनरत किसान मोर्चाले त रविलाई तत्काल रिहा गर्न माग गर्दै उनको गिरफ्तारीको विरोधमा बिहीबार चार घण्टा रेलसेवा बन्द गर्ने घोषणा गरेका छन् । विपक्षी भारतीय राष्ट्रिय कांग्रेसका पूर्व अध्यक्ष राहुल गान्धी, वरिष्ठ नेताहरू पी चिदम्बरम, जयराम नरेशदेखि दिल्लीका मुख्यमन्त्री अरविन्द केजरीवालले समेत रविको गिरफ्तारीप्रति खेद प्रकट गरेका छन् । भारतीय प्रहरीले थनवर्गले ट्वीट गरेको टुलकिट भारतको अन्तर्राष्ट्रिय छवि बिगार्ने नियत र भारतीय समाजमा विखण्डन ल्याउने नियतले खालिस्तानीहरूको सहयोगमा तयार पारिएको आरोप लगाउँदै आएको छ । दिल्ली प्रहरीको साइबर सेलले टुलकिटका सम्बन्धमा तत्कालै अनुसन्धान अघि बढाएको थियो । थनवर्गविरुद्ध किसान आन्दोलनको समर्थन गर्दै बुधबार ट्वीटमार्फत हिंसा भड्काउन खोजको आरोपमा एफआईआर दायर गरेको चर्चा चलेको थियो । आफूविरुद्ध मुद्दा दायर भएको चर्चा चुलिएकै बेला थनवर्गले आफू अझै पनि किसानहरूको साथमा रहेको शान्तिपूर्ण आन्दोलनको समर्थन गर्ने जनाइएकी थिइन् । दिल्ली प्रहरीले टुलकिटसम्बन्धी अनुसन्धानलाई थप सघन बनाउँदै लगेको छ । यसै क्रममा प्रहरीले थप दुई जनाविरुद्ध पनि गैरजमानती वारेन्ट जारी गरेको छ । सोमबार पत्रकार सम्मेलन गर्दै दिल्ली प्रहरीले रविसँग सम्पर्क रहेको भन्दै वकिल निकिता जैकव र उनका सहयोगी शान्तनुका विरुद्ध वारेन्ट जारी गरिएको र उनीहरूको खोजी जारी रहेको जानकारी दिएको छ । प्रहरीले केही दिनअघि निकिताको मुम्बईस्थित घरमा छापा मारेको थियो । यसैबीच, दिल्ली महिला आयोगले रविको गिरफ्तारीका सम्बन्धमा चासो व्यक्त गरेको छ । रविलाई अदालतमा पेस गर्नुअघि आफ्ना कानुन व्यवसायी राख्न नदिएको भन्ने मंगलबार सार्वजनिक समाचारलाई आधार बनाएर आयोगले दिल्ली प्रहरीलाई शुक्रबारसम्म प्रस्ट पार्न सूचना पठाएको छ । आयोगले रविको गिरफ्तारीबारे उनका आमाबुबालाई जानकारी नदिएको र गिरफ्तारीपूर्व कानुन व्यवसायीसँग परामर्श गर्न नदिएको विषयमा प्रस्ट पार्न समेत भनेको छ ।"
नक्कली खोप बेच्ने चिनियाँ पक्राउ,बेइजिङ (एजेन्सी) चीनमा पानी र सलाइनलाई कोरोना भाइरसको खोपका रूपमा प्रयोग गरेर लाखौं डलर कमाउने एक जना पक्राउ परेका छन् । कङ नाम दिइएका ती व्यक्तिले वास्तविक खोपको अनुसन्धान गरेपछि ५८ हजार नक्कली खोप बनाएर बिक्री गरेका थिए । अधिकारीहरूले तीमध्ये केही मात्रा खोप चीनबाहिर पनि तस्करी गरिएको जनाएका छन् । तर ती नक्कली खोप कुन देशमा पुर्याइयो भन्नेबारे केही उल्लेख गरिएको छैन । हालसम्म नक्कली खोप बनाएको र बिक्री गरेको आरोपमा चीनमा कम्तीमा ७० जना पक्राउ परिसकेका छन् । उनीहरू विभिन्न २० वटा घटनासँग सम्बन्धित रहेका जनाइएको छ । नक्कली खोप निर्माण गर्ने र बिक्री गर्नेमाथि चीनले कडा कारबाही गर्ने जनाइरहेका बेला पछिल्लो समाचार सार्वजनिक भएको हो । यस्ता घटनाहरू सन् २०२० को अन्त्यतिर नै प्रकाशमा आएका भए पनि पछिल्ला साताहरूमा मात्रै विस्तृत जानकारी आएको हो । बेइजिङस्थित एक अदालतको आदेशअनुसार कङ र उनको समूहले कोरोना भाइरसको खोपका रूपमा पानी र सलाइन पानी बेचेर अगस्टयता मात्रै २७ लाख ८० हजार अमेरिकी डलर कमाएका छन् । त्यस्ता खोपहरू अन्य देशमा पठाउनुअघि ६ सय मात्र नोभेम्बरमा हङकङमा पठाइएको समेत बताइएको छ । कङ र उनको समूहले उत्पादन कम्पनीबाट भित्री संयन्त्रमार्फत ती खोप पाइएको भन्दै खोप बिक्री गरेका बीबीसीले जनाएको छ । उनीहरूले आपूर्ति गरेका खोप केही अस्पतालमा निकै महँगो मूल्यमा बिक्री गरिएको पनि जनाइएको छ । त्यसैगरी नक्कली खोपको निर्माण तथा बिक्रीसँग सम्बन्धित अन्य आरोपितहरूले स्थानीय चिकित्सकमार्फत विभिन्न मानिसलाई उनीहरूका घर र कारमा नक्कली खोप लगाइदिएका खुलेको छ । चीनले कोरोना भाइरसविरुद्धको खोप लगाउने अभियान सुरु गरिसकेको छ । अधिकारीहरूले चिनियाँ नयाँ वर्षअघि नै १० करोड खोप लगाउने योजना सार्वजनिक गरेका थिए । तर हालसम्म ४ करोडलाई मात्र खोप दिइएको छ ।
"आयातले बढायो कर्जा, तरलतामा दबाबको संकेत","(काठमाडौं)  पछिल्ला महिनामा आयात बढ्दै गएपछि त्यसको प्रत्यक्ष असर बैंक तथा वित्तीय संस्थाको कर्जा विस्तारमा देखिन थालेको छ । जसकारण निक्षेप अपेक्षित रूपमा बढ्न सकेको छैन भने कर्जा विस्तार उच्च छ । यसको प्रमुख कारण बढ्दो आयातसँगै पछिल्ला आर्थिक गतिविधिहरू नै रहेको जानकारहरू बताउँछन् ।राष्ट्र बैंकका अनुसार गत साता वाणिज्य बैंकहरूको निक्षेप २ अर्ब रुपैयाँले बढेर ३७ खर्ब ६७ अर्ब रुपैयाँ पुगेको छ । सोही अवधिमा कर्जा प्रवाह २९ अर्ब रुपैयाँले बढेको देखिन्छ । गत माघमा वाणिज्य बैंकहरूको कुल निक्षेप ४ अर्ब रुपैयाँले मात्र बढेको छ । कर्जा प्रवाह भने ७३ अर्ब रुपैयाँले वृद्धि भएको छ । यसले पनि निक्षेप संकलनको तुलनामा कर्जा विस्तार दर उच्च रहेको विज्ञहरूको भनाइ छ । आउँदा महिनामा पनि निक्षेप र कर्जाको वृद्धिदरबीचको अन्तर बढ्दै गए वित्तीय प्रणालीमा तरलता दबाबमा पर्ने उनीहरूको अनुमान छ ।पछिल्ला साता निक्षेपभन्दा कर्जा धेरैले बढेकाले बैंकहरूमा निकट भविष्यमा तरलता अभाव हुने अनुमान गरिए पनि कम्तीमा तीनचार महिना त्यो अवस्था नआउने बैंकर्स संघका अध्यक्ष भुवन दाहालको दाबी छ । अझै सीसीडी अनुपातमा दबाब छैन, भारित औसत अन्तरबैंक दर ०५४ प्रतिशत छ, उनले भने, बैंकहरूले अझै पनि सजिलै थप २ खर्ब रुपैयाँ बराबर कर्जा विस्तार गर्न सक्छन् । तीनचार महिनापछि मुलुकको अवस्था के हुन्छ, त्यसका आधारमा तरलता अधिक वा कम भनेर विश्लेषण गर्न सकिने दाहालले बताए । आयात बढेको, अर्थतन्त्रका सबै क्षेत्रबाट कर्जा माग आउन लागेको, प्रतीतपत्र (एलसी) कारोबार बढेकोलगायत कारण कर्जा प्रवाह धेरै भएको उनको भनाइ छ । यही अवस्था कायम रहे बिस्तारै ब्याजदर बढ्ने उनको अनुमान छ ।राष्ट्र बैंकका अनुसार गत पुसमा बैंक तथा वित्तीय संस्थाको कर्जा प्रवाह १ खर्ब ४० अर्ब रुपैयाँ बढेको छ । सोही अवधिमा निक्षेप संकलन १ खर्ब ९ अर्ब रुपैयाँ छ । गत चैत ११ देखि सरकारले लकडाउन सुरु भएको थियो । सोही कारण भदौ, असोज र कात्तिक दोस्रो सातासम्म बैंक तथा वित्तीय संस्थाको कर्जा विस्तार ठप्प रह्यो । कात्तिक दोस्रो सातादेखि कर्जा माग बढ्न थाल्यो । यसअनुसार गत आर्थिक वर्षको ६ महिनाको तुलनामा चालु आर्थिक वर्षको सोही अवधिमा बैंक तथा वित्तीय संस्थाको कर्जा प्रवाह करिब १५ प्रतिशत बढेको छ ।लकडाउनका कारण गत चैतयता आयात पनि घटेको थियो । गत असोजदेखि बिस्तारै आयात बढ्न थालेको छ । आयात वृद्धि भएसँगै कर्जा विस्तार पनि बढेकाले त्यसलाई आयात प्रभावका रूपमा हेरिएको छ । गत असोजमा १ खर्ब १३ अर्ब रुपैयाँ बराबरको कुल आयात भएको थियो । त्यसपछिका महिनामा पनि आयात बढिरहेको छ । जसअनुसार कात्तिकमा १ खर्ब १० अर्ब, मंसिरमा १ खर्ब २३ अर्ब र पुसमा १ खर्ब ३५ अर्ब रुपैयाँ बराबरको आयात भएको छ । गत असोजमा १ खर्ब १३ अर्ब रुपैयाँ कर्जा प्रवाह भएको थियो । कात्तिक र मंसिरमा केही घटेर क्रमशः २६ अर्ब र ७० अर्ब रुपैयाँ कर्जा विस्तार भयो । तर पुसमा बैंक तथा वित्तीय संस्थाको कर्जा प्रवाह १ खर्ब ४० अर्ब रुपैयाँ छ ।पछिल्ला महिनामा आयात बढेको, कर्जा माग पनि वृद्धि भएकोलगायत तरलतामा कमी आएको राष्ट्र बैंकका प्रवक्ता गुणाकर भट्टले जानकारी दिए । यही अनुपातमा कर्जा विस्तार र आयात बढे बिस्तारै तरलतामा दबाब पर्ने उनको भनाइ छ । अहिले समस्या छैन, उनले भने, आयात र कर्जाको वृद्धि हेर्दा बिस्तारै तरलतामा केही दबाब आउन सक्छ ।राष्ट्र बैंकका अनुसार सोमबारसम्म वित्तीय प्रणालीमा करिब ५२ अर्ब रुपैयाँ अधिक तरलता छ । हाल विभिन्न औजारमार्फत राष्ट्र बैंकले करिब साढे ५१ अर्ब रुपैयाँ बजारबाट तानेको छ । केही दिनपछि उक्त पैसा बैंक तथा वित्तीय संस्थामा फर्किनेछ । सो रकम पनि जोड्दा हाल करिब १ खर्ब रुपैयाँ अधिक तरलता रहेको राष्ट्र बैंकले जनाएको छ ।पुनर्कर्जाबापतको पैसा बजारमा गएकाले वित्तीय प्रणालीमा तरलता कायमै रहेको राष्ट्र बैंकको दाबी छ । चालु आबाट राष्ट्र बैंकले पुनर्कर्जाको कार्यविधि परिमार्जन गरेको छ । नयाँ व्यवस्थाअनुसार गत माघसम्म ८७ अर्ब ८७ करोड रुपैयाँ पुनर्कर्जा स्वीकृति भएको राष्ट्र बैंकले जनाएको छ । चालु आर्थिक वर्षमा सरकारले २ खर्ब २५ अर्ब रुपैयाँ पनि आन्तरिक ऋण उठाउने लक्ष्य छ । यसअनुसार पहिलो त्रैमासमा ५७ अर्ब रुपैयाँ उठाइसकेको छ । दोस्रो त्रैमासमा ५६ अर्ब रुपैयाँ उठाउँदै छ । यसले पनि बजारमा तरलतामा दबाब पर्ने जानकारहरू बताउँछन् । राष्ट्र बैंकका अनुसार गत सातासम्म बैंक तथा वित्तीय संस्थाको औसत सीसीडी अनुपात ७६ प्रतिशत छ । सो अवधिमा केही बैंकहरूको यस्तो अनुपात ८० प्रतिशतभन्दा बढी छ । तर औसतमा सीसीडी अनुपात कम नै रहेकाले आत्तिहाल्नुपर्ने अवस्था नरहेको बैंकरहरूको दाबी छ ।"
अनुगमनमा सवा करोड खर्चिए पनि रोकिएन महँगी,"विवरणअनुसार चालु आर्थिक वर्षमा १८ सय फर्ममा अनुगमन गर्ने लक्ष्य राखेकामा माघ १८ महिनामै २ हजारभन्दा बढी फर्ममा अनुगमन भइसकेको छ । दैनिक दुईतीन वटा टोलीले अनुगमन गरिरहेका छन् । बजारमा सुधार भने छैन । अनुगमन संख्यात्मक र देखाावटी भएको उपभोक्ता अधिकार अनुसन्धान मञ्चका अध्यक्ष माधव तिमिल्सिना बताउँछन् । संख्या बढाउने अनुगमनले बजार सुधार हुँदैन । भएको पनि छैन, उनले भने, अनुगमन जागिर र भत्ताका लागि मात्रै हुँदा उपभोक्ताले राहत महसुस गर्न पाएनन् । अनुगमन सानामा मात्रै केन्द्रित हुँदा पनि अपेक्षाकृत रूपमा सुधार हुन नसकेको उनको भनाइ छ । ठूला व्यावसायिक घराना र उद्योगमा अनुगमन गरे पनि झारा टार्ने अध्ययन हुन्छ । उन्मुक्ति दिइन्छ, उनले भने । कानुनविपरीत काम गर्नेलाई कानुनी दायरामा ल्याइएको विभागका प्रवक्ता शिवराज सेढाईंले बताए ।विभागको स्रोत साधन र क्षमताअनुसार अनुगमन र ठगी गर्नेलाई कारबाही भइरहेको उनको भनाइ छ । विभागको अनुगमनले मात्रै मूल्यवृद्धि नियन्त्रण सम्भव नहुने उनको दाबी छ । मूल्य नियन्त्रण गर्न भन्सार विभाग, सरोवारवाला सबै निकायको सक्रियता आवश्यक रहेको उनी बताउँछन् ।"
नाका सहज नहुँदा पर्यटक ठप्प,"सरकारले नाका खुलाएको बताए पनि यहाँबाट मुलुक प्रवेश पाउन ७२ घण्टाभित्र कोरोनाको पीसीआर परीक्षण गरिएको रिपोर्ट र १४ दिन क्वारेन्टाइनमा बस्नुपर्ने प्रावधान यथावत् छ । तर औद्योगिक र व्यापारिक प्रयोजनका लागि भारतका विभिन्न स्थानबाट दैनिक सयौं मलवाहक भारतीय गाडी र गाडीका स्टाफ, कामदार, सर्वसाधारण भने बिनापरीक्षण आइरहेका छन् । कोरोनाका कारण नाका सिल गरिएपछि थला परेको नेपालको पर्यटन क्षेत्र अहिले पनि उस्तै अवस्थामा छ । हामी पर्यटन व्यवसायीलाई सीमा नाका खुलेको कुनै महसुस हुन सकेको छैन, सोसाइटी अफ ट्राभल एन्ड टुर अपरेटर्स लुम्बिनी प्रदेशका अध्यक्ष सञ्जय बजिमयले भने, यति लामो समयदेखि थला परेको पर्यटन क्षेत्रलाई प्रवर्द्धन हुने खालका कुनै पनि कार्यक्रम सरकारले ल्याउन सकेन । बरु सरकार सत्ताको आफ्नै किचलोमा रुमल्लिइरहेको र पर्यटन क्षेत्रलाई प्रवर्द्धन गर्नेतर्फ उदासीनता देखाएको उनको आरोप छ । सीमाबाट पर्यटक वाहन र भारतीय पर्यटकले आफ्नो निजी सवारी साधन लिएर नेपाल आउन पाउने पहिलाकै जस्तो प्रावधान लागू नगरिएसम्म नेपालको पर्यटन व्यवसायले गति लिन नसक्ने स्थानीय पर्यटन व्यवसायीको भनाइ छ । सीमा नाका खोलेको घोषणा सरकारले गरे पनि कोरोना संक्रमणको कारण देखाउँदै स्थलमार्ग हुँदै तेस्रो मुलुकका पर्यटक र भारतीय पर्यटकलाई आफ्नो गाडी लिएर नेपाल आउन पाउने व्यवस्था भने लागू गरेको छैन । नेपाल आउने मालवाहक भारतीय गाडीबाहेक अन्य भारतीय सवारी साधनको नेपालको भन्सारमा अस्थायी पैठारी गर्न पाउने अनुमति छैन । न त सीमा क्षेत्रको नजिकको सहरका लागि भन्सार सुविधामा आउन पाउने पहिलाको जस्तै छुटको व्यवस्था छ । पर्यटक आउने वातावरण तयार गर्नेतर्फ ध्यान नदिने तर नाका खोलेको घोषणा गरेर प्रचारबाजी गर्ने काम सरकारी पक्षबाट भएको छ, बजिमयले भने, आन्तरिक हवाई उडान मात्र सञ्चालन गरेर र आन्तरिक पर्यटकले मात्र पर्यटन क्षेत्र धानिन नसक्ने अवस्थामा पुगेको छ । यात्रुको पीसीआर रिपोर्ट र स्वास्थ्य सुरक्षाका अन्य मापदण्ड अपनाएर काठमाडौंदिल्लीबीचको हवाई उडान सञ्चालन गरे जस्तै स्थलमार्गका मूल नाकाबाट विदेशी पर्यटकको आगमनलाई छुट दिनुपर्ने पर्यटन व्यवसायीको माग छ ।स्थलमार्ग हुँदै तेस्रो मुलुक र भारतीय पर्यटक सर्वाधिक नेपाल भित्रिने भैरहवा मूल नाका पर्यटक आवागमनका हिसाबले सुनसान छ । विगतमा आफ्नै गाडी लिएर परिवार र साथीभाइका साथ हूलका हूल भारतीय पर्यटक यस नाकाबाट नेपाल प्रवेश गर्थे । यस नाकाबाट नेपाल भित्रिने पर्यटकको लुम्बिनी, पोखरा, काठमाडौं, चितवन सौराहा, पशुपतिनाथ, मुक्तिनाथजस्ता पर्यटकीय तथा धार्मिक स्थल उनीहरूको प्रमुख गन्तव्य हुन्थ्यो । भैरहवामा रहेका ठूला होटलमा सञ्चालित क्यासिनो खेल्न आफ्नै गाडीमा परिवार र साथीभाइका साथ आउने भारतीय पर्यटकको जहिले पनि उत्तिकै भीड हुन्थ्यो । भैरहवास्थित पाँचतारे होटल टाइगर प्यालेस, चारतारे निर्वाणा, तीनतारे बोधी रेडसन र पर्यटकीय होटल लाकौलमा क्यासिनो खेल्न भारतको बनारस, लखनऊ, गोरखपुर, नौतनवा, महाराजगन्जलगायत स्थानबाट आउँथे । क्यासिनो खेल्न आउने भारतीय पर्यटकले गर्दा भैरहवामा रिक्सा, ट्याक्सी, अटोरिक्सा, किराना पसल, फेन्सी, होटल तथा रेस्टुराँ सबै व्यवसायमा सकारात्मक प्रभाव पारेर आर्थिक क्षेत्र चलायमान भएको थियो ।सरकारले सिमानाका खोलेको घोषणा गरेपछि पर्यटक आउने आशाले होटल खोले पनि पर्यटक आउने वातावरण नभएकाले निराश बनाएको होटल व्यवसायी सुवेदीले बताए । लुम्बिनी होटल एसोसिएसनका अध्यक्ष मिथुनमान श्रेष्ठले पनि पर्यटक अभावले सबै होटल बन्द अवस्थामै रहेको गुनासो गरे । सरकारले सीमा नाका खोलेको घोषणा गरे पनि पर्यटन व्यवसायमा कुनै परिवर्तन आउन सकेको छैन, उनले भने, सिमानाबाट पर्यटन वाहनसँगै पर्यटक आउने वातावरण नभएसम्म लुम्बिनीको पर्यटन व्यवसायले गति लिन सक्दैन । लुम्बिनीमा पछिल्लो समय आन्तरिक पर्यटकको आवागमन केही बढ्न थाले पनि उही दिन फर्किने गरेकाले सकारात्मक प्रभाव पार्न नसकेको उनले जनाए । बरु पर्यटन व्यवसायसँग जोडिएका धेरै व्यवसाय धमाधम बन्द हुँदै जान थालेका छन्, उनले भने, निर्वाचनको किचलो, आन्दोलन, बन्दहडतालजस्ता गतिविधि अहिलेकै अवस्थामा जाने हो भने आउने आर्थिक वर्षसम्ममा पर्यटन क्षेत्र उठ्नै नसक्ने गरी थला पर्ने सम्भावना छ । गत माघ १५ मा सरकारले सीमा नाका खोलेको घोषणा गरेपछि विदेशी पर्यटक आउनुको साटो सिमानामा झन् दुःख पाएर फर्किने गरेका छन् । सीमा नाकाबाट दुई देशमा काम गर्ने कामदार, मजदुर, व्यवसायी, उद्योग कलकारखानामा कार्यरत कर्मचारी र औषधोपचार गर्ने बिरामीको आवागमनलाई सहजता भएको छ । बरु सीमावर्ती भारतीय बजारमा किनमेलका क्रममा दैनिक करोडौं नेपाली रुपैयाँ पलायन भइरहेको छ । नाका खुलेको सरकारी घोषणापछि सिमानाबाट एक अर्को देशमा रोजगारी, व्यापार व्यवसाय, औषधोपचार गर्नेको आवागमन बढेको सीमावर्ती इलाका प्रहरी कार्यालयका प्रहरी निरीक्षक ईश्वरी अधिकारीले बताए ।पर्यटन व्यवसायीका अनुसार नाका खुलेको थाहा पाएपछि धेरै भारतीय पर्यटक पहिला जस्तै नेपाल भ्रमणमा आउन लालायित छन् । तर आफ्नो साधन ल्याउन नपाउने भएपछि बुकिङ गरेको होटलसमेत रद्द गर्ने गरेका छन् । पर्यटक वाहन र निजी गाडी ल्याउने सुविधा दिन सरकारले ढिलाइ गरेका कारण नेपाल आउन चाहेका भारतीय पर्यटक उत्तराखण्ड, गोवा, काश्मीर, लद्दाखलगायत आन्तरिक पर्यटकीय स्थल र बाली, दुबई, इन्डोनेसिया, सिंगापुर, श्रीलंकाजस्ता विदेश भ्रमण जान थालेका छन् । भैरहवा भन्सार कार्यालयका अनुसार लकडाउनअघि सुनौली नाकाबाट प्रतिदिन सरदर ४ सयको संख्यामा कार, मोटरसाइकल, भ्यानलगायत साना भारतीय सवारी साधनको अस्थायी पैठारी हुने गर्थ्यो । सरदर पाँच सयको संख्यामा एक दिनका लागि भन्सार सुविधा बनाएर भारतीय नेपाल आउँथे । सीमा नाका खोलेको सरकारी घोषणाले नेपालको पर्यटन व्यवसायलाई सघाउ हुने खालका कुनै पनि वातावरण तयार गर्न नसकेको नेपाल पर्यटन बोर्डका कार्यकारी निर्देशक धनञ्जय रेग्मीले स्विकारे ।"
एक अर्ब बिगो माग्दै मुद्दा,"काठमाडौं (कास) राजस्व अनुसन्धान विभागले एक दर्जन कम्पनीविरुद्ध करिब १ अर्ब रुपैयाँ बराबर बिगो असुल गरी जरिवाना र कैद सजाय माग्दै उच्च अदालत पाटनमा मुद्दा दायर गरेको छ । झुटा तथा नक्कली मूल्य अभिवृद्धि कर बीजक प्रयोग गर्ने ११ फर्मका बैंक खाता सञ्चालक सर्लाहीको बलरा नगरपालिका७ का सुबोध साहसहित १० जनालाई मुख्य अभियुक्त बनाउँदै मुद्दा चलाइएको हो । ९१ करोड ३० लाख ५६ हजार ५ सय ११ रुपैयाँ बिगो असुल गरी कैद सजाय मागिएको छ । झुटा तथा नक्कली बीजकका मुख्य कारोबारी सबै फर्मको बैंक खाता सञ्चालक प्रतिवादी सुबोध साहले कर बीजकको कारोबार गर्ने प्रतिवादीहरू सुरेन्द्र सहनी, सरोजकुमार मिश्र, कलिम अन्सारी, अवधेश पटेल, सुमनकुमार महतो, राजेश्वर महतो, इदा खातुन, हरीन्द्र राम र मोतीलाल सहनीको मिलेमतोमा ११ वटा फर्म खडा गरेको पाइएको छ ।फर्म खडा गरी वस्तु तथा सेवा खरिद नै नगरी झुटा तथा नक्कली मूल्य अभिवृद्धि कर बीजक मात्र खरिद गरी मुअकर र आयकरको समेत राजस्व चुहावट देखिएको विभागले जारी गरेको विज्ञप्तिमा उल्लेख छ । प्राप्त सबै प्रमाणबाट राजस्व चुहावट गरेको पाइएकाले फर्मका प्रोपाइटर तथा सञ्चालकलाई कारबाहीको माग गरिएको छ ।"
स्थापना भयो एस जे मोटो,"काठमाडौं (कास) स्याकार ट्रेडिङ कम्पनीका सञ्चालक सौरभ ज्योतिले मोटरसाइकल पारखीहरूका लागि एस जे मोटो स्थापना गरेका छन् । ज्योतिले माघ ३० मा सार्वजनिक गरेको एस जे मोटोमा मोटरसाइकलको संकलन गरिएको छ, जहाँ मोटरसाइकल अवलोकन गर्नुका साथै सोही ठाउँमा रहेको क्याफेमा कफी र मौलिक सांस्कृतिक खानेकुराको अनुभव लिन सकिन्छ ।"
लक्ष्मीको स्मार्टफोन लोन,काठमाडौं (कास) लक्ष्मी बैंकले एफवान सफ्टसँगको सहकार्यमा स्मार्टफोन लोन सेवा सुरु गरेको छ । यो सेवाअन्तर्गत ग्राहकले बैंकको मोबाइल मनी एपबाट अधिकतम २ लाख रुपैयाँसम्मको कर्जा लिन सक्छन् । कर्जाको मात्रा ग्राहकको खातामा भएको कारोबारका आधारमा तोकिने र उक्त गणना एपको एनलाइटिक्स सफ्टवेयरले गर्ने बैंकले जनाएको छ ।
चार्टर्ड एकाउन्टेन्ट्सको परीक्षाफल प्रकाशित,"काठमाडौं (कास) नेपाल चार्टर्ड एकाउन्टेन्ट्स संस्थाले चाटर्ड एकाउन्टेन्सीको परीक्षाफल प्रकाशन गरेको छ । संस्थाले २०२० डिसेम्बरमा सञ्चालन गरेको सीएपीआई, सीएपीआईआई र सीएपीआईआईआई तहको परीक्षाफल सार्वजनिक गरेको हो । प्रकाशित नतिजाअनुसार सीएपीआई तहमा ७ सय ५३, सीएपीआईआई तहमा २ सय ९७ र सीएपीआईआईआई तहमा ८९ जना परीक्षार्थी उत्तीर्ण भएको संस्थाले जनाएको छ । ४४ जना परीक्षार्थी चार्टर्ड एकाउन्टेन्सी अन्तिम परीक्षा उत्तीर्ण भई सदस्यताका लागि योग्य भएका छन् ।"
एसबीडीजी हब 'क्रेडिट एक्सप्रो सम्झौता,काठमाडौं (कास) एसबी सोलुसन प्राइभेट लिमिटेड र डीजी हब प्राइभेट लिमिटेडबीच क्रेडिट एक्सप्रो सम्झौता भएको छ । लगानी र सहकार्यका लागि एसबी सोलुसन र डीजी हबबीच सम्झौता भएको हो । क्रेडिट र लेन्डिङ प्लेटफर्मलाई डिजिटलाइज गर्ने लक्ष्यसाथ सहकार्य भएको कम्पनीले बताएको छ । लेन्डिङ क्षेत्रमा डिजिटलाइज गर्न एसबी सोलुसनले क्रेडिट एक्स प्रो नामक लोन अटोमेसन प्रणालीको विकास गरेको छ ।
दाहालले ल्याए पुस्तक,काठमाडौं (कास) भन्सार विभागका महानिर्देशक सुमन दाहालले कोरोनाकालमा भन्सार प्रशासन : प्रयास एवं अनुभूतिसंग्रह ल्याएका छन् । विभागमा आयोजित एक समारोहबीच अर्थसचिव शिशिरकुमार ढुंगानाले पुस्तकको विमोचन गरे । पुस्तकमा कोरोनाकालमा भन्सार प्रशासनले गरेका काम र अनुभव समेटिएका छन् । भन्सार प्रशासनले कोरोनाकालमा प्रदान गरेको सेवाबारे भन्ने विषय पुस्तकमा समेटिएको उनले जानकारी दिए ।
सावित्रा ९ महिना बाहिरै,"एपीएफलाई अप्ठ्यारोदसौं चरणमा शतप्रतिशत जितसहित उपाधि रक्षाको नजिक पुगेको एपीएफले बुधबार विराटनगरविरुद्ध ३ अंक जोड्न सके एक खेलअगावै उपाधि निश्चित गर्नेछ । त्यसअघि दिनको पहिलो खेलमा पुलिसविरुद्ध आर्मी जितबाट वञ्चित भयो भने त सशस्त्र प्रहरी बलको टिमले दुई खेलअघि नै उपाधि जित्नेछ । तर, सावित्राको अभावमा अन्तिम दुई खेलमा एपीएफलाई समस्या हुन सक्छ ।साम्बा हाम्रो मुख्य खेलाडी हुन्, उनको उपस्थितिले पनि टिममा फरक पार्छ, त्यसैले उनी नहुँदा हामीलाई अग्रपंक्तिमा गाह्रै हुनेछ, एपीएफकी मुख्य प्रशिक्षक भगवती थापाले भनिन्, उनीबिना खेल्नुपर्ने हाम्रो बाध्यता हो र हामी उनको शीघ्र स्वास्थ्यलाभको कामना गर्दै हामी बुधबारै उपाधि पक्का गर्न चाहन्छौं । एपीएफ ३० अंकसहित शीर्षस्थान र आर्मी २५ अंकसहित दोस्रोमा छन् ।"
आईपीएल अक्सनको ढुकढुकी,"सम्भावना भएका टोलीहरू अक्सनलाई लिएर सन्दीप खासै उत्साहित छैनन्, तर आशावादी भने छन् । त्यति सारो उत्साहित पनि भएको छैन, सामान्य हिसाबले लिएको छु । यसअघि नै तीन वर्ष आईपीएल खेलिसकेको भएर अब हाम्रो लागि यो नयाँ विषय रहेन । कुनै टिमले लिएमा त्यो टिमबाट खेल्नचाहिँ उत्साहित हुनेछु, सन्दीपले अक्सनमा भाउ लाग्ने सम्भावनाबारे कान्तिपुरसँग भने, सम्भावनाका लागि भाग्य पनि हुन्छ । पछिल्ला वर्षमा मैले प्रदर्शन दिँदै आएको छु । त्यो हिसाबमा सम्भावना त धेरै छ । कुन टिमले लिन्छ, त्यत्तिमात्र हेर्न बाँकी छ । यति खेलिसकेको छु, अरू टिमले पनि हेरिरहेकै होलान् । रिलिज भइसकेपछि सबै भनेको अक्सन कुर्नु नै हो । पछिल्लो तीन सिजन लेग स्पिनर सन्दीपले प्रतिसिजन २० लाख भारुमा खेल्दै आएका थिए । आईपीएल खेल्दा पाउने यो न्यूनतम पारिश्रमिक हो । यसपालि सन्दीपले ४० लाख बेस प्राइस राख्दै आईपीएल अक्सनमा आफ्नो नाम दर्ता गराएका छन् । एकभन्दा बढी टोलीले अक्सनमा बोली लगाएमा सन्दीपको भाउ बढ्दै जानेछ । अक्सनमा सन्दीपले भाउ पाउलान् त ? बिहीबार चेन्नईमा हुने अक्सनले मात्र यसको उत्तर दिन सक्छ । सन्दीपजस्तै रिलिज भएका भारतका हरभजन सिंह, केदार जादब, अस्ट्रेलियाका ग्लेन म्याक्सवेल, स्टिभ स्मिथ, बंगलादेशका सकिब अल हसन, इंग्ल्यान्डका मोइन अली, साम बिलिङ्स, लिएम प्लुन्केट, जेसन रोय, मार्क उड र दक्षिण अफ्रिकाका कोलिन इन्ग्रामले यसपालि मिनी अक्सनमा आफ्नो बेस प्राइस २ करोड भारु राखेका छन् । विश्वका अन्य प्रायः सबै फ्रेन्चाइज लिग खेलेको भए पनि सन्दीपले मिनी अक्सन र मिनी बजेट भएकाले भाउ पाउन सजिलो होस् भनेर बेस प्राइस अन्य ग्लोबल स्टारभन्दा कम राखेका छन् । सन्दीप हालैमात्र एक लाख पाउन्डमा इंग्ल्यान्डको द हन्ड्रेडमा पुनः अनुबन्धित भएका थिए । अस्ट्रेलियाको बिग बास खेल्दा पनि सन्दीपले ६०७० हजार डलर पारिश्रमिक पाइरहेका छन् । आईपीएलको अक्सनमा छिर्नका लागि बेस प्राइस घटाएको उनी स्विकार्दैनन् । सन्दीपले भने, मैले अहिले पैसाका लागि नभई अवसरका लागि खेलिरहेको छु । त्यही भएर बेस प्राइस कमै राखेको छु । आशा छ यसले राम्रो नै गर्नेछ । यसले मलाई मात्र होइन आउँदा वर्षहरूमा अन्य नेपाली खेलाडीका लागि ढोका खोलिदिने विश्वास लिएको छु । खेलाडी रिलिज गरेको र बाँकी खर्च गर्न पैसाको हिसाबमा किंग्स इलेभेन पन्जाब सन्दीपको गन्तव्य हुन सक्छ । यसपालि अक्सनमा सन्दीपका लागि भाउ लगाउन सक्ने सम्भावना बोकेको टोली नै पन्जाब देखिन्छ । पन्जाबले यसपालि नाम परिवर्तन गरेको छ । अब पन्जाब किंग्सको हुनेछ । पन्जाबले ग्लेन म्याक्सवेल, सेल्डोन कोट्रेल, कृष्णपा गोवथाम, मुजिव उर रहमान, जेम्स निसम, हार्दुस भिज्लोन, करुण नैर, जगदिशा सुचिथ र ताजिन्दर सिंहलाई रिलिज गरेको थियो । तीमध्ये रहमान, गोवथाम, नैर, सुचिथ, ताजिन्दर सिंह स्पिनर नै हुन् । पन्जाबमा अहिले रवि विष्णोइ, दीपक हुडा, सरफराज खान, मुरुगन अश्विन, हरप्रित बरारमात्र स्पिनरका रूपमा छन् । हाल रहेका खेलाडीमा पन्जाबमा कुनै विदेशी स्पिनर छैनन् । पन्जाबले ५ विदेशी खेलाडी लिन बाँकी छ । टोलीसँग सबैभन्दा बढी ५३ करोड भारुभन्दा बढी रकम खर्चिन बाँकी छ । अहिलेसम्म एउटै आईपीएल जित्न नसकेको पन्जाबका प्रशिक्षकमा भारतका पूर्वकप्तान एवं प्रशिक्षक अनिल कुम्बले छन्, जो आफैं लेग स्पिनका अद्भुत खेलाडी हुन् । च्याम्पियन मुम्बई इन्डियन्स र बेंग्लोरले ३ विदेशी खेलाडी लिन बाँकी छ । मुम्बईले रिलिज गरेकामध्येका विदेशी खेलाडीहरू लासिथ मालिङ्गा, नाथन कोट्लर नील, जेम्स प्याटिन्सन, सेरफन रदरफोर्ड, मिचेल म्याकलेनघलान गरी सबै पाँच खेलाडी तीव्र गतिका बलर हुन् । त्यस हिसाबमा अक्सनमा मुम्बई तीव्र गतिको बलिङमा केन्द्रित हुन सक्छ । बेंग्लोरसँग बजेट पनि प्रशस्त छ । टोलीले मोइन अली, शिवम दुबे, गुरकिरात सिंह मन, आरोन फिन्च, क्रिस मोरिस, पवन नेगी, पार्थिव पटेल, डेल स्टेयन, इसुरा उडाना र उमेश यादवलाई रिलिज गरेको थियो । अली, नेगीलाई फुकुवा गरे पनि टोलीसँग युजभेन्द्र चाहल, वासिङ्टन सुन्दर, एडम जाम्पा, शहवाज अहमद, पवन देशपाण्ड्ये गरी ५ स्पिनर सुरक्षित छन् । बेंग्लोरले दिल्लीबाटै डानियल्स साम्स र हर्सल पटेललाई ट्रेड गरेर लिएको थियो । राजस्थानले पनि तीन विदेशी खेलाडी लिन बाँकी छ । टोलीले स्टिभ स्मिथ, टम कुरान, बरुण अरुण, ओसन थोमस, आकाश सिंह, अंकित राजपुतलाई रिलिज गरेको थियो । राहुल टेवाटिया, श्रेयस गोपाल, रियान पराग, महिपाल लोमरोर, यशस्वी जैसवाल, मायंक मारकन्डे जस्ता घरेलु स्पिनर छन् । चेन्नईसँग स्पिन मोर्चा सम्हाल्ने कुनै ठूलो नाम टिममा छैन । तर टोलीसँग विदेशी खेलाडीको एक कोटामात्र बाँकी छ । चेन्नईले स्पिनरहरू पीयूष चावला, हरभजन सिंह, केदार जादबसहित शेन वाटसनलाई रिलिज गरेको थियो । कोलकाता र दिल्लीले २२ तथा सनराइजर्स हैदराबादले १ विदेशी खेलाडी लिन बाँकी छ । २०१८ को जनवरीमा बेंग्लोरमा भएको अक्सनबाट सन्दीप दिल्लीको टोलीमा पुगेका थिए । उनले पहिलो वर्ष ३ खेल खेल्दै ५ विकेट लिएका थिए । दोस्रो सत्रमा ६ विकेट लिएका सन्दीपलाई पछिल्लो सिजनमा दिल्लीले एउटै खेलमा खेलाएन । त्यसपछि रिलिज गरेको थियो ।"
