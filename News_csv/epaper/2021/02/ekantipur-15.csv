शीर्षक,विवरण
नेकपा विवाद नसल्टिँदै आचारसंहिता तयारी,"सर्वोच्चले प्रतिनिधिसभा स्थापना गरेको अवस्थामा अहिले हतारोमा गरेको निर्वाचन तयारीको कुनै अर्थ नरहने जानकारी दिएका छौं, उनले भने । निर्वाचन आयोगका प्रवक्ता राजकुमार श्रेष्ठका अनुसार आइतबारको छलफल मुख्य गरी राजनीतिक दल, तिनका उम्मेदवार तथा भ्रातृ संगठनलाई लाग्ने आचारसंहिता तथा उनीहरूले पालना गर्नुपर्ने सम्बन्धका बारेमा छलफल भएको हो । छलफलमा के गर्न हुने र के गर्न नहुने भन्नेबारेमा छलफल भयो, उनले भने । उनले आचारसंहिताका सन्दर्भमा राजनीतिक दलका प्रतिनिधिसँग छलफल गरेर मस्यौदालाई थप परिष्कृत गर्न लागिएको बताए । आचारसंहितामा राखिएका प्रावधान कार्यान्वयनयोग्य र व्यावहारिक छछैन भन्ने विषयमा छलफल भएको उनले जानकारी दिए । आचारसंहितामै केन्द्रित भएर छलफल भएको हो तर केही दलका प्रतिनिधिले आआफ्नै कुरा पनि राखे, उनले भने । छलफलमा निर्वाचन क्रममा संघीय सरकार, प्रदेश सरकार र स्थानीय तहलाई लाग्ने, सुरक्षा निकायलाई लाग्ने, संवैधानिक निकायलाई लाग्ने, निजामती कर्मचारीलाई लाग्ने र विभिन्न संघसंस्थालाई लाग्ने आचारसंहितालगायत विषयमा दलका प्रतिनिधिले आआफ्नो विचार राखेका थिए । सम्बन्धित जिल्लामा कार्यक्रम गर्दा स्थानीय प्रशासनको स्वीकृत लिनुपर्ने, पहाडी क्षेत्रमा बिहान ८ देखि बेलुकी ५ बजेसम्म, अन्य क्षेत्रमा बिहान ८ देखि बेलुकी ७ बजेसम्म चुनाव प्रचार गर्न पाउने, विद्यालयलगायत स्थलहरूमा कार्यक्रम गर्न नहुने र सवारीसाधन प्रयोग गर्ने सम्बन्धमा आयोगले राजनीतिक दलका प्रतिनिधिसँग छलफल गरेका थिए ।राजनीतिक दलका प्रतिनिधिको सुझावलाई समेटेर केही दिनमा हामी निर्वाचन आचारसंहिता स्वीकृत गरेर जारी गर्नेछौं, प्रवक्ता श्रेष्ठले भने । छलफलमा नेकपा (ओली समूह) बाट बाबुराम दाहाल र विमला राई पौड्याल तथा कांग्रेस नेताद्वय आनन्दप्रसाद ढुंगाना र केशव रिजालले सहभागिता जनाएका थिए । कांग्रेस नेता ढुंगानाले निर्वाचन घोषणा गरेर सरकारले सरुवा बढुवा, शिलान्यासलगायत काम गरी चुनावी आचारसंहिताविपरीत काम गरिरहेको बताएका थिए ।"
शासन व्यवस्था नै जोखिममा,"(काठमाडौं)  २०७४ प्रतिनिधिसभा र प्रदेशसभाको जनमतका पछाडि मुख्यतः दुईवटा एजेन्डा प्रतिबिम्बित थिए राजनीतिक स्थिरता र राष्ट्रियता । २०५२ सालदेखि पछिल्लो संविधान निर्माणको कालखण्डसम्म आइपुग्दा सरकार अदलबदलका फोहोरी खेलले राजनीति धेरै दूषित बनिसकेको थियो । सँगै त्यसले आर्थिक, सामाजिक क्षेत्रसमेत धुलीसात पारेको थियो । संविधानसभामार्फत बनेको संविधानअनुसार संघीय राज्य प्रणालीमा मुलुक प्रवेश गरिरहेका बेला आमनागरिकले बदलिँदो राजनीतिक व्यवस्थाप्रति ठूलै आशा र अपेक्षा राखेका थिए ।संविधान जारी भएलगत्तै छिमेकी भारतले असन्तुष्टि जनाउँदै नेपालमाथि नाकाबन्दी लगायो । नाकाबन्दीले मुलुकलाई अस्तव्यस्त बनाइरहेको थियो । प्रमुख प्रतिपक्षी कांग्रेसले भारतको नाकाबन्दीलाई नाकाबन्दी भनेर सार्वजनिक रूपमा भन्नसमेत नसकिरहेका बेला सरकारको नेतृत्वमा रहेका केपी शर्मा ओलीले डटेर त्यसको सामना गरे । नाकाबन्दी नुखलाएसम्म भारत भ्रमण नगर्ने अडान राखे । भारतसँगको परनिर्भरता तोड्न उनले अर्को छिमेकी चीनसँगको सम्बन्धलाई महत्त्व दिए । उनकै पालामा चीनसँग वैकल्पिक पारवहन सन्धि भयो । भलै पहिलोपटक ओलीले पूरै समय सरकार चलाउन पाएनन् तर त्यो समयले उनको छवि राष्ट्रवादी नेताका रूपमा उचालिदिएको थियो ।ओलीको राष्ट्रवादप्रति त्यतिबेलाको अडानलाई अनौपचारिक रूपमा फरक राजनीतिक धारका कतिपय नेताकार्यकर्ताले समेत खुलेरै प्रशंसा गरेका थिए । राष्ट्रवादको छवि एकातिर थियो, अर्कोतर्फ राजनीतिक स्थिरता र समृृद्धिको भोक आमजनतामा जागेको थियो । पछिल्लो निर्वाचनमा ओलीले त्यसैलाई क्यास गरे । अर्कातिर कम्युनिस्ट जनमतलाई एक ठाउँमा ल्याउने प्रयत्नमा तत्कालीन माओवादी केन्द्रका अध्यक्ष पुष्पकमल दाहालसँग हात बढाए । माओवादी केन्द्र कांग्रेससँगको गठबन्धनमा सरकारमा थियो । सरकारमा छँदाछँदै दाहालले पनि ओलीसँगै हात बढाए । सुरुमा चुनावी गठबन्धन र पछि पार्टी एकता भयो । संकटका बेलामा नेतृत्वले आँटेर एउटा राम्रो काम गरिदियो भने विगतका सबै गल्ती भुलेर वाहवाही गर्ने स्वभाव नेपाली समाजमा छ, जुन वाहवाही ओलीले २०७४ को निर्वाचनताका पाएका थिए । तत्कालीन एमाले र माओवादी केन्द्रको गठबन्धनले पाएको दुई तिहाइ निकटको भारी जनमत ओलीको राष्ट्रवादी व्यक्तित्व र त्यसैसँग जोडिएको राजनीतिक स्थिरता र समृद्धिको जग थियो । पहिलोपटक प्रधानमन्त्री बन्दा ओलीलाई अनुकूलभन्दा प्रतिकूल परिस्थिति थियो । उनलाई नौ महिनामा सरकारबाट च्यूत गरियो । भारी जनमतसाथ सिंहदरबारको दोस्रो इनिङ भने उनका लागि न भूत न भविष्य बनेर आयो । सुरुमा उनी दुई तिहाइ समर्थनकै सरकारको नेतृत्वमा रहे । दुई वर्षपछि तत्कालीन समाजवादी र राजपाले विश्वास फिर्ता लिँदा पनि ओली नेतृत्वको सरकार दुई तिहाइबाट धेरै टाढा थिएन । जुन जगमा टेकेर ओली प्रधानमन्त्री बनेका थिए, तीन वर्षमा सबैभन्दा बढी त्यही जग धर्मराएको छ । संविधान, गणतन्त्र, धर्म निरपेक्षता, संघीयतालगायत पछिल्ला शासन व्यवस्थाका उपलब्धिमाथि सबैभन्दा बढी प्रश्न उनकै कारण उठेको छ । प्रतिनिधिसभा विघटन गर्ने असंवैधानिक कदमपछि प्रधानमन्त्री ओलीले गणतान्त्रिक उपलब्धि मात्रै नभई शासन व्यवस्थालाई नै जोखिममा धकेलेका छन् । प्राध्यापक लोकराज बराल ओली नेतृत्वको सरकारको तीनवर्षे कार्यकाल राजनीतिक, आर्थिक र सामाजिक रूपमा निकै तल झरेको दाबी गर्छन् । उनका पछिल्ला कदमले राजनीतिलाई मात्रै अस्थिर बनाएको छैन, ७० वर्षपछि संविधानसभामार्फत् जनताले बनाएको संविधानलाई समेत असफल बनाउन खोजेको उनी बताउँछन् । राजनीतिले स्थायित्व प्राप्त गर्नुपर्थ्यो तर त्यस्तो संस्कार राज्यसत्ताको नेतृत्वमा रहेका ओलीमा देखिएन, दुई तिहाइ नजिकको सरकार अस्थिर अवस्थामा पुग्नु ध्वंसात्मक बाटो हो, यस्तो दिन ल्याउन जनताले क्रान्ति गरेका थिएनन्, उनी भन्छन्, एउटा घर मिलाउन नसक्ने नेताले अहिले ठूल्ठूला कुरा गर्नु सुहाउने कुरा होइन । रेल, पानीजहाज, पाइपबाट घरघरमा ग्यास, हावाबाट बिजुली उनका फरक नारा थिए । सुशासनका क्षेत्रमा म भ्रष्टाचार गर्दिनँ, अरू कसैलाई भ्रष्टाचार गर्न दिन्नँ भन्ने उनले उद्घोष गरेका थिए । नेपाली जनता कोही भोको रहनेछैनन्, खान नपाएर मर्ने दिन आउनेछैन बारम्बार भन्ने गर्थे । आत्मसम्मान जगाउने परराष्ट्र नीति यसअघि कहिल्यै नभएको उनी दाबी गर्थे । आर्थिक समृद्धिसँग जोडिएका भूमिगतमार्गका केही परियोजना सुरु भएको र सुरु हुने तर्खरमा थिए । राजनीतिक स्थिरतातर्फ उन्मुख बन्दै गएको राजनीतिको जग भत्काइदिएपछि यी सबै काम छायामा परेका छन् । विश्लेषक राजेन्द्र महर्जनका अनुसार ओली विकासवादी नभएर जनतालाई भ्रममा राखेर आफ्नो राजनीतिक स्वार्थ सिद्ध गर्ने नेता हुन् । समृृद्धि, विकास, समाजवादलाई ओलीले भ्रमको खेती मात्रै बनाएका छन्, उनीसँग न दृष्टिकोण थियो न त योजना र कार्यक्रम थिए, उनले भने, जनता सार्वभौम हुन् र यिनीहरूप्रति जवाफदेही बन्नुपर्छ भन्ने व्यवहार पनि उनले देखाएनन्, लोकप्रिय नारा भजाएर जनतालाई भ्रममा राखे ।संघ, प्रदेश र स्थानीय तहको निर्वाचनसँगै नयाँ संविधानअनुसारका संरचना खडा भए । प्रदेश र स्थानीय सरकारको अवधारणा कार्यान्वयनमा आयो । संविधान कार्यान्वयनसँग जोडिएका धेरै कानुन बने । भारतले नेपालको कालापानी क्षेत्रलाई समेटेर नक्सा जारी गरेपछि सरकारले त्यसको कूटनीतिक विरोध मात्रै गरेन, आफ्नो नक्सा पनि संशोधन गर्यो । भारतले मिचेको नेपाली भूभागलाई समेटर नेपालले नक्सा जारी गर्यो । संशोधनमार्फत संविधानको अनुसूचीमा नयाँ नक्सा समावेश गरियो । यी ओलीका तीनवर्षे कार्यकालका महत्त्वपूर्ण उपलब्धि हुन् । तर यी सबै कामलाई ओझेलमा पार्ने गरी ओलीमा बदलाब आयो । उनले आफू संसद्बाट निर्वाचित प्रधानमन्त्री भएको बिर्सिए । शक्ति आफूमा खिच्दै प्रत्यक्ष निर्वाचित राष्ट्रपतिले गर्ने शासन शैलीकै जस्तो अभ्यास गर्न थाले । यसले मुलुक र पार्टीभित्रकै आन्तरिक शक्ति सन्तुलन खलबलिन पुग्यो । पार्टीभित्र चरम शक्तिसंघर्ष उत्पन्न भयो । कालान्तरमा दुई वर्ष बाँकी छँदै गत पुस ५ गते ओलीले प्रतिनिधिसभा विघटन गरिदिए । त्यससँगै पार्टीसमेत विभाजित हुन पुग्यो । विश्लेषक महर्जन ओलीमा आई एम अ स्टेट भन्ने प्रवृत्ति हावी हुँदा पार्टी र मुलुकलाई उनले ध्वंसको बाटामा लगेको बताउँछन् । उनका अनुसार राजा महेन्द्रको हिन्दुवादी राष्ट्रवादको छाप अहिले ओलीमा प्रकट भएको छ । महेन्द्रको हिन्दु राष्ट्रवाद, त्यसमा पनि पहाडी र पुरुष राष्ट्रवादलाई अहिले ओलीले पछ्याएका छन्, आफूलाई अति राष्ट्रवादी मान्ने जोकोहीलाई सबै समस्या म मात्रै समाधान गर्न सक्छु भन्ने भ्रम पर्छ, जुन ओलीमा देखिइरहेको छ, महर्जन थप्छन्, भोलि चुनाव नै भयो भने उनले उठाउने कार्ड पनि राष्ट्रवादकै देखिन्छ । प्राध्यापक बरालका अनुसार त्यस्तो नेता सफल हुन्छन्, जोसँग समन्वय गर्न सक्ने र आवश्यक पर्दा लचिलो हुन सक्ने क्षमता हुन्छ । यो चरित्रको नेता बन्नु कमजोरी होइन, अलिकति पनि लचिलो हुन नसक्ने नेता ध्वंसात्मक हुन्छ, उनले थपे, अहिले ओलीको स्वभाव र इगोले मुलुक ध्वंसका बाटामा गएको छ । भ्रष्टाचारप्रति शून्य सहनशीलता अपनाउने प्रतिबद्धता र व्यवहार पनि मेल खाएको देखिएन । यही बीचमा भ्रष्टाचार र अनियमितताका ठूल्ठूला काण्डले चर्चा पाएका छन् । बाइडबडी जहाज खरिद प्रकरणको छानबिन सरकारकै कारण अघि बढ्न सकेन । बालुवाटारको ललिता निवास जग्गा, यती होल्डिङ्स, सेक्युरिटी प्रेस खरिद प्रकरण हुँदै ओम्नी काण्डसम्म ओली रक्षात्मक बन्न पुगे । कोरोना महामारीका बीचमा स्वास्थ्य उपकरण खरिद गर्दा समेत भ्रष्टाचारका घटना बाहिरिए । प्रमुख प्रतिपक्षी दल कांग्रेसले त्यही बीचमा ओलीले शासन गर्ने नैतिक र राजनीतिक आधार गुमाएको औपचारिक निर्णय नै गर्यो । ठूला भ्रष्टाचारमा उच्च तहको राजनीतिक नेतृत्वकै संलग्नता जोडिन थाल्यो । कतिपय भ्रष्टाचार राजनीतिक सहमतिमै भएको भनाइसमेत जिम्मेवार नेताबाटै आए । सेक्युरिटी प्रेस खरिद प्रकरणमा कमिसन मोलमोलाइको सार्वजनिक अडियोले सरकारकै बदनाम गरायो । प्रदेश २ बाहेक सबै प्रदेशमा आफ्नै पार्टीको नेतृत्वमा सरकार, स्थानीय तहमा पनि बहुमत नेतृत्व आफ्नै पार्टीको । राज्यको स्रोतसाधनमाथि एकलौटी नियन्त्रण छ । तैपनि ओलीले प्रदेशलाई अधिकार सम्पन्न गराउन नखोजेको आरोपसमेत यसबीचमा बारम्बार आयो । प्रतिनिधिसभा विघटनको कदमपछि त उनीमाथि संघीयता भत्काउन खोजेको र धर्म निरेपक्षता हटाएर हिन्दु राष्ट्र स्थापना गर्न खोजेको आशंका पनि व्यक्त भइरहेका छन् । विश्लेषक महर्जन धर्म निरेपक्षतालाई गिजोल्ने काम अहिले राज्यसत्ताबाट भएको बताउँछन् । लोकतान्त्रिक प्रक्रिया बलियो खम्बा हो तर उनले सबैतिर आफूअनुकूलको व्याख्या गर्ने, नियन्त्रणको प्रक्रिया अघि बढाउने गरेका छन् । राज्यका सबै निकायलाई नियन्त्रणमा राखेका छन् । संघीयताको अर्थ छैन भन्ने गरेका छन् । राज्यको व्यवहार तटस्थ हुनुपर्नेमा आफ्नो राजनीतिक तुष्टिका लागि धर्म निरपेक्षतालाई गिजोल्न थालेका छन्, महर्जन भन्छन्, मासप्रति उनलाई डर छैन । मासलाई नियन्त्रण गर्न सकिन्छ भन्ने आत्मविश्वास उनमा देखिन्छ तर सबैभन्दा ठूलो डर मिडियाको छ । त्यसैले मिडियामाथि नियन्त्रण कसरी गर्न सकिन्छ भनेर बाटो खोज्दै छन् । ओलीले यही बेला सामाजिक सञ्जालका नाममा अभिव्यक्ति स्वतन्त्रतामाथि अंकुश लगाउने गरी कानुन ल्याउने प्रयाससमेत गरेका छन् । प्रतिनिधिसभा विघटन गर्ने उनको कदमले राजनीतिक अस्थिरता भित्रिएसँगै नेपालको आन्तरिक मामिलामा छिमेकी र शक्ति राष्ट्रले खेल्ने मैदान तयार भएको विश्लेषकहरू बताउँछन् ।संसद् विघटनले मुलुक कता जाला भन्ने मनोविज्ञान छ, ओली सरकारले सबैलाई अस्थिर बनाइदिएको छ, परराष्ट्र नीतिमा पनि नेपालको कुनै क्रेटिबिलिटी छैन, यतिबेला न चीनसँग राम्रो छ न त भारतसँग, बराल भन्छन्, राज्य संयन्त्रहरू अस्तव्यस्त भएका छन् । स्वतन्त्र र संवैधानिक निकायमा समेत आफ्ना मान्छे भर्ती गरेर निकम्मा बनाइएको छ । राज्यका हरेक संयन्त्रमा दलीयकरण छ । जनतालाई यिनीहरूबाट केही हुन्छ कि भन्ने आस पनि छैन किनकि सेटिङबाटै नियुक्त भएका छन् । ओली शासनको तीन वर्षमा वस्तुगत रूपमा हेर्दा पनि म केही भएको पाउँदिनँ । बरु उनको कदमले जनतामा चेत आएको छ कि जस्तो लाग्छ ।"
सर्वोच्चले मगायो कागजात,"(काठमाडौं)  सर्वोच्च अदालतले ललिता निवास जग्गा अनियमितता प्रकरणसँग सम्बन्धित तीन महत्त्वपूर्ण फाइल अध्ययनका लागि झिकाउने आदेश गरेको छ । पूर्वप्रधानमन्त्रीहरू माधवकुमार नेपाल र बाबुराम भट्टराईमाथि पनि मुद्दा चलाउनुपर्ने मागदाबी गर्दै दर्ता भएको निवेदनमा सुनुवाइ गर्दै सर्वोच्चले अख्तियार दुरुपयोग अनुसन्धान आयोगले विशेष अदालतमा दर्ता गरेको आरोपपत्र तथा २०६६६७ र २०६९ सालमा मन्त्रिपरिषद्ले गरेका निर्णय झिकाउने आदेश गरेको हो । सरकारले अधिग्रहण गरिसकेको जग्गा भूमाफियासँगको मिलेमतोमा व्यक्तिका नाममा दर्ता गरेको आरोपमा अख्तियारले गत वर्ष माघमा १ सय ७५ जनाविरुद्ध भ्रष्टाचार मुद्दा दायर गरेको थियो । तर मन्त्रिपरिषद् बैठकको आडमा सरकारी जग्गा व्यक्तिका नाममा दर्ता गर्दा पनि तत्कालीन प्रधानमन्त्रीहरू नेपाल र भट्टराईलाई मुद्दा नचलाइएको भन्दै वरिष्ठ अधिवक्ता बालकृष्ण न्यौपानेले सर्वोच्चमा मुद्दा हालेका थिए । अख्तियारलाई विपक्षी बनाइएको उक्त मुद्दामा आइतबार सुनुवाइ गरेपछि कागजात मगाउने आदेश भएको हो । न्यायाधीशहरू आनन्दमोहन भट्टराई र हरि फुयालले गरेको आदेशको व्यहोरा भने सार्वजनिक भइसकेको छैन ।मन्त्रिपरिषद्का सबै निर्णय नीतिगत हुन नसक्ने भन्दै वरिष्ठ अधिवक्ता न्यौपानेले तत्कालीन प्रधानमन्त्रीहरूमाथि पनि छानबिन गरी संलग्न देखिए भ्रष्टाचार मुद्दा दायर गर्न अख्तियारका नाममा आदेश जारी हुनुपर्ने माग गरेका छन् । उनले ललिता निवासको जग्गा प्रकरणमा प्रधानमन्त्री निवास विस्तार र पशुपति टिकिन्छा गुठीको विषय निर्वाचनका क्रममा राजनीतिक योजना नबनेकाले नीतिगत हुन नसक्ने दाबी गरेका थिए । उनले नेकपाका महासचिव विष्णु पौडेलका छोरा नवीन पौडेललाई प्रतिवादी नबनाएकामा पनि प्रश्न उठाएका छन् । आपराधिक कर्मबाट प्राप्त भएको सम्पत्ति फिर्ता गरेकै कारण भ्रष्टाचार मुद्दाबाट उन्मुक्ति हुन नहुने भन्दै उनले त्यसबारे पनि व्याख्याको माग गरेका छन् । उनले रिटमा अख्तियार, महान्यायाधिवक्ता कार्यालय, विशेष अदालत र तत्कालीन प्रधानमन्त्रीद्वय नेपाल र भट्टराईलाई पनि विपक्षी बनाएका थिए ।नेकपाको नेपाल पक्षधर र जनता समाजवादीका नेता भट्टराई ललिता निवास जग्गा प्रकरणमा आफूहरूलाई मुछ्नुमा प्रधानमन्त्री केपी शर्मा ओलीको राजनीतिक हतियार भनी आरोप लगाउँछन् । उनीहरूले आफ्नो राजनीतिक करियरमाथि प्रहार गर्न प्रधानमन्त्री ओलीले यसअघिका अख्तियार प्रमुख नवीनकुमार घिमिरेलाई प्रयोग गरेको आरोप लगाएका थिए । त्यसैले नेकपाको दाहालनेपाल समूहले अख्तियारमा प्रेमकुमार राईको नियुक्तिको चर्को विरोध गरेका थिए । गृह सचिव हुँदा राईकै अग्रसरतामा ललिता निवास जग्गा अनियमिततामा छानबिन भएको थियो । नेपाल पक्षधरले कतै ओलीकै योजनामा यो मुद्दा पनि अघि बढाइएको त होइन भनी शंका व्यक्त गरेका छन् । ललिता निवास प्रकरणमा तत्कालीन प्रधानमन्त्री माधवकुमार नेपालको मन्त्रिपरिषद्का दुई निर्णय र बाबुराम भट्टराई नेतृत्वको मन्त्रिपरिषद्को अर्को निर्णय विवादमा तानिएका छन् । २०६६ चैत २९ र २०६७ वैशाख ३१ को नेपाल नेतृत्वको मन्त्रिपरिषद्ले प्रधानमन्त्री निवास विस्तारका क्रममा नक्कली मोहीलाई पनि जग्गा दिने निर्णय गरेको थियो । त्यसलगत्तै साउन २८ मा संशोधन प्रस्तावमा पनि सामान्य निर्णय भएको छ । निर्णयमा स्पष्ट रूपमा नक्कली मोहीलाई जग्गा दिने त भनिएको छैन तर मालपोत र मोहीसम्बन्धी विषय हेर्ने भूमिसुधार मन्त्रालयको साटो भौतिक योजना तथा निर्माण मन्त्रालयको प्रस्तावमा मोहीलाई जग्गा बाँडिएको छ । सरकारी र सार्वजनिक जग्गामा मोही लाग्दैन । पछि २०६९ असोज १८ गते भट्टराई नेतृत्वको मन्त्रिपरिषद्ले अर्को विवादास्पद निर्णय गरिदियो । बालुवाटारमा चानचुन बाँकी रहेको ३ रोपनी जग्गा पशुपति टिकिन्छा गुठीका नाममा दर्ता गर्न मन्त्रिपरिषद्ले सैद्धान्तिक स्वीकृति दियो । सैद्धान्तिक स्वीकृति भनिए पनि यो निर्णयसरह नै हो ।अख्तियारले २०७६ माघ २२ गते ललिता निवासको जग्गा अनियमिततामा संलग्नलाई मुद्दा चलाउने निर्णय गरेको थियो । त्यो फाइलमा अनुसन्धान हुँदा पूर्वप्रधानमन्त्रीहरू नेपाल र भट्टराईसँग पनि अख्तियारले बयान लिएको थियो । बयानमा नेपालले बालुवाटारस्थित प्रधानमन्त्री निवासबाहेकका विषयमा आफ्नो रुचि र चासो नभएको जवाफ दिएका थिए । पूर्वप्रधानमन्त्री भट्टराईले गुठीको जग्गा र मोही कायम गर्ने निर्णय मन्त्रिपरिषद्ले नगरेको बरु सैद्धान्तिक स्वीकृति मात्रै दिएको बताएका थिए । दुवै जनाको बयान, सर्वोच्च अदालतको पुरानो फैसला र अख्तियार दुरुपयोग अनुसन्धान आयोग ऐनमा भएको व्यवस्थाअनुसार अख्तियारले दुई जनामाथि मुद्दा नचलाउने निर्णय गरेको थियो । सर्वोच्चले २०५३ असोज ८ गते विशेष इजलासबाट मन्त्रिपरिषद्का नीतिगत निर्णय अख्तियारको क्षेत्राधिकारमा नपर्ने व्याख्या गरेको थियो । बहुदलीय प्रजातन्त्रमा राजनीतिक दल जनतामाझ खास प्रतिबद्धता लिएर जाने र त्यसका आधारमा निर्वाचित भए ती एजेन्डा मन्त्रिपरिषद्बाट कार्यान्वयन गर्ने भएकाले त्यहाँ हुने नीतिगत निर्णयमा अख्तियारको क्षेत्राधिकार आकर्षित नहुने भन्ने नजिर २०५३ सालमा प्रतिपादन भएको थियो । अख्तियारको निर्णयमा भनिएको थियो, मन्त्रिपरिषद्बाट सामूहिक रूपमा गरेका नीतिगत निर्णयहरू आयोगको अनुसन्धानको क्षेत्राधिकारभित्र पर्ने नदेखिएको हुँदा दुवै जनाको हकमा बयान भए पनि केही गरिरहनु परेन । सर्वोच्च अदालतमा परेको मुद्दामा त्यही निर्णयलाई चुनौती दिई ललिता निवाससम्बन्धी मन्त्रिपरिषद्को निर्णय नीतिगत प्रकृतिको नभएकाले दुवै पूर्वप्रधानमन्त्रीले उन्मुक्ति पाउनु हुँदैन भन्ने दाबी गरिएको थियो ।"
दाहालनेपाल समूहद्वारा चौथो चरणको आन्दोलन घोषणा,"काठमाडौं (कास) नेकपा दाहालनेपाल समूहले चौथो चरणको आन्दोलनको कार्यक्रम घोषणा गरेको छ । केन्द्रीय संघर्ष समितिले आइतबार पार्टी कार्यालय पेरिसडाँडामा पत्रकार सम्मेलन गरी फागुन ५ देखि १५ गतेसम्मका कार्यक्रम घोषणा गरेको हो । यसअघि काठमाडौंकेन्द्रित आन्दोलन गरेको दाहालनेपाल समूहले चौथो चरणमा प्रदेश र जिल्लास्तरीय कार्यक्रम तय गरेको छ । संघर्ष समितिका अनुसार फागुन ५ देखि १२ गतेसम्म सम्बन्धित प्रदेश कमिटीको आयोजनामा जिल्लास्तरीय विरोध प्रदर्शन, फागुन ६ गते प्रतिगमन, महँगी र भ्रष्टाचारको विरोधमा टुँडिखेल वरिपरि मानव साङ्लोसहितको विरोध कार्यक्रम गरिने भएको छ । फागुन ७ गते देशव्यापी रूपमा सबै पालिकामा वडास्तरीय विरोध र फागुन ७ देखि १५ सम्म सार्वजनिकस्थलमा हस्ताक्षर गर्ने कार्यक्रम छ । यो समूहले फागुन ८ गते काठमाडौंमा बृहत् अन्तर्क्रिया गर्ने भएको छ । फागुन ९ गते प्रतिगमन, महिला हिंसा, हत्या एवं बलात्कारविरुद्ध महिलाको देशव्यापी विरोध, फागुन १० गते काठमाडौं उपत्यका र जिल्लामा दलित मोर्चाका तर्फबाट विरोध, फागुन ११ गते मधेसी, आदिवासी, जनजाति, महिला, मुस्लिम, थारू, पिछडिएको क्षेत्रलगायतका उत्पीडित समुदायको सांस्कृतिक पहिचानसहितको संयुक्त विरोध गर्ने कार्यक्रम छ । फागुन १२ गते चितवन, फागुन २१ गते दाङ र जनकपुर, नेपालगन्जलगायतका सहरमा विरोध प्रदर्शन हुने भएका छन् । काठमाडौंमा फागुन १४ गते युवा र्याली र फागुन १५ गते किसान र सुकुम्बासी मोर्चाको विरोध कार्यक्रम गर्ने संघर्ष समितिले जनाएको छ ।"
६ सय कैदीको सजाय मिनाहा गर्न प्रस्ताव,"(काठमाडौं)  गृह मन्त्रालयले आगामी फागुन ७ गते ७१ औं राष्ट्रिय प्रजातन्त्र दिवस को अवसर पारेर विभिन्न कारागारमा रहेका करिब ६ सय कैदीको बाँकी सजाय मिनाहा गर्न प्रस्ताव अघि बढाएको छ । कारागार व्यवस्थापन विभागका महानिर्देशक द्रोण पोखरेलका अनुसार मुलुकी अपराध संहिता २०७४ बमोजिम अपराधको नकारात्मक सूचीमा नपरेका, ५० प्रतिशत सजाय भुक्तान गरेका, असल चालचलन भएका र जेलर हुँदै प्रमुख जिल्ला अधिकारीबाट सिफारिस भई आएका करिब ४ सय कैदीको बाँकी सजाय मिनाहाको सूची तयार पारिएको छ । यस्तै २०७४ अघिको कानुनअनुसार करिब २ सयको कैद मिनाहाका लागि प्रस्ताव गरिएको छ । फौजदारी कसुर सजाय निर्धारण तथा कार्यान्वयन ऐन २०७४ अनुसार जन्मकैद, भ्रष्टाचार, जबर्जस्ती करणी, मानव बेचबिखन तथा ओसारपसार, संगठित अपराध, सम्पत्ति शुद्धीकरण, यातना र कुरूपनिर्मम र अपमानजनक व्यवहार, मानवताविरुद्ध अपराध, राज्यविरुद्धको अपराध र पछिल्लोपटक अध्यादेशबाट जारी भएको तेजाव अपराधसम्बन्धी कसुरमा दोषी ठहर भएका व्यक्तिको बाँकी सजाय माफी तथा मिनाहा गर्न मिल्दैन । यसबाहेकका कैदीले सजाय मिनाहाको सुविधा पाउँछन् । गृहको प्रस्ताव मन्त्रिपरिषद्बाट अनुमोदन भएर राष्ट्रपति विद्यादेवी भण्डारीले प्रमाणीकरण गरे कार्यान्वयन हुनेछ । सरकारले यसअघि गणतन्त्र दिवस (गत जेठ १५) मा २ सय ३३ जना र संविधान दिवस (गत असोज ३) को अवसर पारेर २ सय ८९ जना कैदीको सजाय मिनाहा गरेको थियो । विभाग हुँदै गृह मन्त्रालयबाट तयार भएको सजाय मिनाहाको सूची अब बस्ने मन्त्रिपरिषद् बैठकले स्वीकृत गरी राष्ट्रपति कार्यालयमा पठाउने तयारी छ । विभागका अनुसार पुस मसान्तसम्म देशभर मुद्दाको किनारा नलागी पूर्पक्षका क्रममा थुना र अदालतबाट दोषी ठहर भई कैद भुक्तान गरिरहेका कैदीबन्दीको संख्या करिब २५ हजार ५ सय छ । तीमध्ये अदालतबाट दोषी ठहर भई सजाय भुक्तानरत कैदीको संख्या १४ हजार ५ सय ३५ छ, जसमा महिला कैदीको संख्या ८ सय ६७ र बाँकी पुरुष छन् ।"
"'चीनले नेपाललाई कहिल्यै नाकाबन्दी गरेन, भविष्यमा पनि गर्नेछैन","चिनियाँ राष्ट्रपति सी चिनफिङले सन् २०१९ मा नेपाल भ्रमण गर्दा नेपाल र चीनबीच धेरैवटा सम्झौतामा हस्ताक्षर भएका थिए । ती सम्झौताको कार्यान्वयनमा केकति प्रगति भएका छन् ? सम्झौता कार्यान्वयन गर्न केकस्तो कठिनाइ रहेको छ ?सन् २०१९ मा चिनियाँ राष्ट्रपति सी चिनफिङले नेपालको ऐतिहासिक राजकीय भ्रमण गर्दा दुई देशका नेताले चीननेपाल सम्बन्धलाई विकास तथा समृद्धितर्फ उन्मुख पुस्तौंपुस्ताको मैत्रीपूर्ण रणनीतिक सहकार्यमा स्तरोन्नति गर्नुभएको थियो । दुवै पक्षबीच एक प्रदेश एक मार्ग (बीआरआई) को संयुक्त निर्माण, हिमालय वारपारको त्रिआयामिक कनेक्टिभिटी सञ्जालको निर्माण आदि महत्त्वपूर्ण सहमति भएका थिए । यसबाट चीननेपाल सम्बन्ध अझ गहिरो र अझ विस्तारित हुने भएको छ ।सन् २०२० चिनियाँ राष्ट्रपति सीको नेपाल भ्रमणका उपलब्धि कार्यान्वयन गरिएको पहिलो वर्ष थियो साथै चीननेपाल कूटनीतिक सम्बन्ध स्थापना भएको ६५ औं वर्ष पनि थियो । दुई देशका राष्ट्र प्रमुख र विदेशमन्त्रीबीच धेरैपटक टेलिफोन वार्तामार्फत महामारी रोकथाम, ठोस सहकार्य आदि विषयमा विचार आदानप्रदान भएका छन् । दुवै देशका सरकार र जनता महामारीको असर घटाउन अथक प्रयास गर्दै छन् । विभिन्न क्षेत्रको सहकार्यमा महत्त्वपूर्ण प्रगति भएका छन् । महामारीविरुद्धको सहकार्यमा चीनले नेपाललाई रोकथामका सामग्रीको अनुदान दिएको छ । यस्तै, पहिलोपटक भिडियो वार्ता सञ्चालन गरी महामारी रोकथामका अनुभव आदानप्रदान गरेको छ । नेपालसँग संयुक्त रूपमा महामारी रोकथाम तथा नियन्त्रणको संयन्त्र निर्माण गरेको छ । कनेक्टिभिटीका सम्बन्धमा चीननेपाल व्यापार सुचारु बनाउन गठित कार्यटोलीको भिडियो वार्ताका माध्यमबाट पहिलोपटक बैठक बसिसकेको छ । चीननेपाल पारवहन तथा यातायात सन्धि औपचारिक रूपमा लागू भएको छ । टोखाछहरे सुरुङ सर्वेक्षण गरी योजनाको पूर्वसर्वेक्षण कार्य सम्पन्न भएको छ । चीनले नेपाललाई सहयोगस्वरूप प्रदान गरेको दरबार हाईस्कुल पुनर्निर्माण परियोजना सञ्चालन भई नेपाली पक्षलाई हस्तान्तरण गरिसकेको छ । दुवै पक्षले संयुक्त रूपमा सगरमाथाको ८८४८८६ मिटरको नयाँ उचाइ घोषणा गरेका छन् । यो पनि चिनियाँ राष्ट्रपति सीको भ्रमणका महत्त्वपूर्ण उपलब्धिको कार्यान्वयन हो र यसले चीननेपाल सम्बन्धको नयाँ उचाइ पनि विश्वसामु प्रस्तुत गरेको छ । अहिले कोभिड१९ महामारीले विश्वभरिका मानिसको आवागमन, मालसामान ढुवानी आदिमा ठूलो असर पारेको छ । यसले हामीलाई चीननेपालका ठूला परियोजनालाई अघि बढाउन पनि केही कठिनाइ पुर्याएको छ तर एक प्रदेश एक मार्गअन्तर्गत हुने चीननेपालबीचको सहकार्य दीर्घकालीन सहकार्य हो । केही समयको, कुनै कुराका कारणले यसमा कुनै ठूलो असर पर्नेछैन । हामी महामारीको रोकथाम तथा नियन्त्रणको पूर्वसर्तमा क्रमिक रूपमा ती परियोजनाको पुनः सञ्चालन गर्दै जानेछौं । त्यसका लागि नेपाली पक्षले पनि अझ धेरै सुविधा र सहयोग प्रदान गर्नेछ भन्ने आशा गर्दछु । चीनले नेपाललाई कोभिड१९ खोप प्रदान गर्ने घोषणा गरेको छ । त्यस सम्बन्धमा के प्रगति भइरहेको छ ? चीनले नेपाललाई अझ बढी खोप प्रदान गर्ने सम्भावना कस्तो छ ? यस वर्षको विश्व आर्थिक फोरम डाभोस एजेन्डा संवाद मा चिनियाँ राष्ट्रपति सीले महामारीविरुद्धको संघर्ष नै अन्तर्राष्ट्रिय समुदायले सामना गरिरहेको सबैभन्दा जल्दोबल्दो समस्या हो भनेर जोड दिनुभएको थियो । यो जनता नै सबभन्दा महत्त्वपूर्ण, जीवन नै सबभन्दा बहुमूल्य भन्ने आधारभूत मान्यता पनि हो र क्रमिक रूपमा अर्थतन्त्रलाई पुनः गतिशील बनाउनुको पूर्वसर्त पनि हो । राष्ट्रपति सीले गर्नुभएको गम्भीर वाचालाई चीनले सक्रिय रूपमा कार्यान्वयन गर्दै कोभिड१९ खोप कार्यान्वयन योजना लाई एक करोडवटा खोप प्रदान गर्ने निर्णय गरिसकेको छ । फेब्रुअरी ६ सम्ममा चीनले विदेशी मुलुकहरूलाई अनुदानस्वरूप प्रदान गरेको पहिलो समूहको खोप पाकिस्तान पुगिसकेको छ । यसका साथै नेपाललगायत अन्य १३ विकासशील देशलाई खोपको अनुदान सहयोग दिने कार्य भइरहेको छ । चीन नेपालको विश्वसनीय मित्र हो । दुई देश सदैव एकअर्काका सहयोगी र एकै डुंगाका यात्रु हुन् । चीनले नेपाललाई पहिलो चरणमा ५ लाख कोभिड खोप प्रदान गर्न सहमत भएबाट चीनले नेपालसँगको मैत्री सम्बन्धलाई उच्च महत्त्व दिएको स्पष्ट हुन्छ । यसपटक चीनले नेपाललाई प्रदान गर्न लागेको खोप चीनको राष्ट्रिय औषधि समूहले उत्पादन गरेको हो । त्यसको तेस्रो चरणको क्लिनिकल परीक्षण परिणामबाट उक्त खोप दुई मात्रा लगाएपछि त्यसबाट हुने प्रतिरक्षात्मक प्रभावकारिता ७९३४ प्रतिशत रहेको प्रमाणित भएको छ । यस्तै, खोप लगाएपछि एन्टिबडी देखा पर्ने दर ९९५२ प्रतिशत रहेको छ । खोप प्रभावकारी र सुरक्षित रहेको वैज्ञानिक रूपमा प्रमाणित भइसकेको छ । अहिलेसम्म यो खोप चीन, यूएई, पाकिस्तान, हंगेरीलगायत १४ देश र क्षेत्रमा विधिपूर्वक दर्ता गरी बजारमा पुर्याइएको अथवा संकटकालीन प्रयोगमा ल्याइसकिएको छ । नेपालले पनि उक्त खोपलाई नेपालमा संकटकालीन प्रयोगका लागि यथाशीघ्र स्वीकृति देओस् र उक्त खोपले नेपाली जनताको स्वास्थ्य रक्षाका लागि छिट्टै महत्त्वपूर्ण भूमिका खेल्न सकोस् भन्ने हामी चाहन्छौं । उत्पादन क्षमता अभिवृद्धि भएपछि चीन विभिन्न माध्यमद्वारा नेपाललाई अझ बढी संख्यामा कोभिड खोप प्रदान गर्न चाहन्छ । नेपाललाई यथाशीघ्र महामारीमाथि विजय प्राप्त गर्न सहयोग पुर्याई संयुक्त रूपमा चीननेपाल साझा स्वास्थ्यसम्बन्धी समष्टि निर्माण गर्न चाहन्छ । अर्को प्रसंग, रसुवागढीकेरुङ र तातोपानीखासा नाका खोल्न र तिनलाई सुचारु राख्न चिनियाँ पक्षले केकस्ता प्रयत्न गरेको छ ? चीनले नेपालसँगको कनेक्टिभिटीलाई सदैव उच्च महत्त्व दिएको छ र नेपाललाई आवश्यक पर्ने उपभोग्य वस्तु तथा स्वास्थ्य एवम् चिकित्सासम्बन्धी सामग्रीको ढुवानी सुचारु राख्न यथाशीघ्र प्रयास गर्दै आएको छ । कोभिड महामारी र त्यस क्षेत्रको भौगोलिक अवस्थाका कारणले चीननेपाल नाका सञ्चालन र मालसामान भन्सार पार गर्ने क्षमतामा बारम्बार प्रतिकूल असर परिरहेको छ । अहिले पनि सामान्य अवस्थामा पुग्न सकेको छैन । चीनको केन्द्रीय सरकार र तिब्बत स्वशासित क्षेत्रको सरकारले नाकाहरूको स्थलगत निरीक्षण गरी महामारी रोकथाम र नियन्त्रणको पूर्वसर्तमा नाका सुचारु रूपमा सञ्चालन गर्न र मालसामान भन्सार पार गर्ने क्षमता बढाउने व्यावहारिक उपायको अध्ययन गर्न धेरैपटक कार्यटोलीलाई पठाइसकेको छ । चीन र नेपालले खासा नाकामा सामान खसाल्ने र झुन्ड्याउने ढुवानी तरिका प्रयोग गरी नाकाबाट मालसामान भन्सार पार गर्ने क्षमतालाई अझ अभिवृद्धि गरेको छ । सन् २०२० मा केरुङ र खासाबाट चीनले तीन हजार टनभन्दा बढी मालसामान निर्यात गरेको थियो, जसको मूल्य ३६ अर्ब नेपाली रुपैयाँ रहेको छ । चीनले नेपालको उत्तरपूर्वी भूभागका जनतालाई ठूलो परिमाणमा महामारी रोकथामका सामग्री र दैनिक उपभोग्य वस्तु प्रदान गरेको छ । गत वर्षको अन्तमा चीनले अनेक कठिनाइ हटाई अस्थायी तथा एकपक्षीय रूपमा बुराङ नाका खोली नेपाल पक्षले चीनमा खरिद गरेको मालसामान भन्सार पार गर्न सुविधा र सहयोग प्रदान गरेको थियो । यसले हुम्ला क्षेत्रका २००० भन्दा बढी परिवारलाई हिउँदमा आवश्यक पर्ने सामग्रीको आपूर्ति भएको थियो । केही समयअघि मैले चीननेपाल सीमा क्षेत्रमा रहेको लो गेकर दामोदर कुण्ड गाउँपालिकाले चीनको तिब्बत स्वशासित क्षेत्रको चुङ्पा गाउँलाई लेखेको धन्यवाद ज्ञापनपत्र प्राप्त गरेको थिएँ । त्यसमा चुङ्पा गाउँले उनीहरूलाई महामारी रोकथाम सामग्री, खाद्य पदार्थ र कृषि औजार प्रदान गरेकामा धन्यवाद ज्ञापन गरिएको थियो । केही शक्तिले समय समयमा तथाकथित चिनियाँ नाकाबन्दी को कुरालाई चर्चामा ल्याउने गरेका छन् । मैले यहाँ जोड दिएर भन्न चाहेको कुरा के हो भने चीनले नेपाललाई नाकाबन्दी गर्ने भन्ने कुरा इतिहासमा कहिल्यै पनि भएको थिएन, अहिले पनि छैन र भविष्यमा पनि हुनेछैन । हामी नेपाली पक्षसँग संयुक्त प्रयास गरी सीमा नाकाको कार्य अवस्थामा सुधार गर्न चाहन्छौं । प्रधानमन्त्री केपी शर्मा ओलीले प्रतिनिधिसभा विघटन गरेपछि नेपाली राजनीतिमा आएको नयाँ परिवर्तनलाई महामहिमले कसरी हेर्नुभएको छ ? अहिले सत्तारूढ दल नेकपा दुई समूहमा विभाजन भएको छ, नेकपाको आन्तरिक मामिलामा चिनियाँ पक्ष अझ सक्रिय भएको हो कि ? नेपालको राजनीतिक क्षेत्रमा हालै आएको लहरप्रति चीनको ध्यानाकर्षण भएको छ । चीन अरू देशको आन्तरिक मामिलामा हस्तक्षेप नगर्ने सिद्धान्तमा सधैं अडिग छ । नेपालको सच्चा मित्रको नाताले चीन नेपाली राजनीतिका सम्पूर्ण पक्षले आपसी संवादका माध्यमद्वारा समस्या समाधान गर्ने उपाय पत्ता लगाई राजनीतिक स्थिरता र विकासको वातावरण कायम राख्न संयुक्त प्रयास गरोस् भन्ने चाहन्छ । स्थिर, विकासशील, समृद्धशाली नेपाल नै नेपालीका हितमा छ । चीनले देख्न चाहेको पनि यही हो । चिनियाँ पक्षले नेपालका हरेक राजनीतिक पार्टीसँग सुमधुर सम्बन्ध कायम गर्दै आएको छ । हामीलाई विश्वास छ, नेपालमा जस्तोसुकै राजनीतिक परिवर्तन आए पनि त्यसले चीननेपालको मैत्री सम्बन्ध र एक प्रदेश एक मार्ग अन्तर्गत विभिन्न क्षेत्रमा चीन र नेपालले गर्ने सहकार्यलाई अघि बढाउन कुनै प्रभाव पार्नेछैन । चीन नेपालको संसद्बाट मिलेनियम च्यालेन्ज कर्पोरेसन (एमसीसी) सम्बन्धी प्रस्ताव पारित नहोस् भन्ने चाहन्छ भन्ने सुनिन्छ । के यो सत्य हो ? अमेरिकाको हिन्दप्रशान्त रणनीति (आईपीएस) दस्ताबेजमा स्पष्ट शब्दमा त्यसलाई बीआरआई प्रस्तावनाको भरपर्दो विकल्प हो भनिएको छ । यसलाई चीनले कसरी हेरेको छ ?एमसीसी नेपाल र अमेरिकाबीचको कुरा हो । नेपाली पक्षले आफ्नो देशको हितलाई ध्यानमा राखी यस क्षेत्रको शान्ति र स्थिरताका दृष्टिकोणबाट समेत विचार गरी उचित निर्णय गर्नेछ भन्ने विश्वास छ । बीआरआई आपसी सरसल्लाह, संयुक्त निर्माण र साझा उपभोगको उत्पादन हो । यो हरेक देशको साझा विकास र समृद्धिलाई साकार बनाउने ठूलो फोरम हो । यसलाई समानता, आपसी हित, सर्वपक्षीय जितको सिद्धान्तका आधारमा अगाडि बढाइन्छ । डाभोस एजेन्डा संवाद बैठकमा चिनियाँ राष्ट्रपति सीले भनेजस्तै विश्वका समस्या जटिल छन्, ती समस्या समाधानको उपाय भनेको बहुलवादको रक्षा गर्नु र यसलाई व्यवहारमा उतार्नु हो । हामीले खुलापन र समावेशीकरणलाई जोड दिनुपर्छ । अरूलाई अलग्याउने गर्नु हुँदैन । हामीले अन्तर्राष्ट्रिय नियमकानुनलाई आधार बनाउनु पर्दछ । आफू मात्र सही हुँ भन्ने सोचाइ राख्नु हुँदैन । एकपक्षको मात्र जित हुने खेल र शीतयुद्धका विचार परित्याग गरी आपसमा हात मिलाई बहुलवादको मसालले मानव जातिको अघि बढ्ने मार्गलाई उज्यालो बनाउनुपर्छ । चीनले सिन्चियाङका अल्पसंख्यक जातिका मानिसलाई ठूलो संख्यामा नजरबन्द राखेको आरोप लाग्दै आएको छ । यसबारे तपार्इंको धारणा के छ ?सबैभन्दा पहिले यो कुरा स्पष्ट पार्नैपर्छ, सिन्चियाङको मामिला पूर्ण रूपले चीनको आन्तरिक मामिला हो, हामी अरू कसैले तथाकथित मानव अधिकारको बहाना बनाई चीनको आन्तरिक मामिलामा गरेको हस्तक्षेपलाई कडाइसाथ विरोध गर्छौं । दोस्रो, सिन्चियाङ अहिले इतिहासकै सबैभन्दा समृद्धशाली अवस्थामा छ । त्यहाँको आर्थिक सामाजिक विकास र जनजीवनमा अभूतपूर्व उपलब्धि भएका छन् । म यहाँ केही तथ्यांक प्रस्तुत गर्न चाहन्छु । सन् २०१० देखि २०१८ सम्ममा सिन्चियाङमा उग्वेर जातिको जनसंख्या १ करोड १ लाख ७० हजारबाट बढेर १ करोड २७ लाख २० हजार पुगेको छ । त्यसकारण तथाकथित जातीय विनाश नितान्त आधारहीन कुरा हो । सन् २०१४ देखि २०१९ सम्म सिन्चियाङ क्षेत्रको कुल गार्हस्थ्य उत्पादन ९ खर्ब १९ अर्ब ५९ करोड यूआनबाट बढेर १३ खर्ब ५९ अर्ब यूआन पुगेको छ । वार्षिक औसत वृद्धिदर ७२ प्रतिशत छ । व्यक्तिगत आयको वार्षिक औसत वृद्धिदर ९१ प्रतिशत छ । विगत चार वर्षदेखि सिन्चियाङमा एउटा पनि आतंककारी घटना भएको छैन । समाज स्थिर छ । जनता खुसी छन् । यी उपलब्धिमाथि शंका गर्न सकिँदैन ।तेस्रो, पश्चिमी देशका केही राजनीतिज्ञले आफ्नो व्यक्तिगत स्वार्थका लागि अथवा आफ्नो पक्षपातपूर्ण सैद्धान्तिक दृष्टिकोणका कारण सिन्चियाङसम्बन्धी कपोलकल्पित भ्रामक कुरा गर्ने गरेका छन् । चीनले धेरैपटक ती कुराको आलोचना र खण्डन गरी सत्यतथ्य प्रकाशमा ल्याइसकेको छ । नेपालले सदैव अडिग भई एक चीन नीतिको समर्थन गरेको र चीनको जातीय नीतिको समर्थन गरेकामा हामी कृतज्ञता ज्ञापन गर्छौं । केही देश र राजनीतिज्ञहरूले मानव अधिकार, धर्म आदि कुरालाई बहाना बनाई अरू देशको आन्तरिक मामिलामा हस्तक्षेप गर्ने दुराशयको हामी नेपालसँग मिलेर विरोध गर्न चाहन्छौं र संयुक्त रूपमा विकासशील देशहरूको साझा हितरक्षा गर्न चाहन्छौं । हामी नेपाली मित्रहरूलाई सिन्चियाङ भ्रमणका लागि निमन्त्रणा गर्न चाहन्छौं । सिन्चियाङ आई त्यहाँका सुन्दर पहाड, नदीनाला हेर्नुहोस्, सिन्चियाङका विभिन्न जातिका जनताको एकता र आपसी सहयोगयुक्त शान्तिपूर्ण जीवनको अनुभव गर्नुहोस् । मलाई विश्वास छ, सिन्चियाङप्रति तपाईंहरूको धारणा अझ सुन्दर हुनेछ ।अन्त्यमा, नेपालचीन सम्बन्ध भविष्यमा कसरी जान्छ होला ?चिनियाँ परम्परागत चाङ छुन्चिए वसन्त उत्सव आउनै लागेको छ । यस अवसरमा म नेपाली मित्रहरूलाई शुभकामना दिन चाहन्छु । नयाँ वर्षको प्रारम्भपछि सम्पूर्ण स्वरूपमा परिवर्तन हुनेछ । यस वर्ष चीन र नेपालबीच कूटनीतिक सम्बन्ध स्थापना भएको ६६ औं वर्ष हो । चिनियाँ परम्परागत गाई वर्ष हो । चिनियाँ सांस्कृतिक परम्परामा ६६ लाई अन्त्यमा शुभ अंक मानिन्छ । गाईगोरु परिश्रम तथा लगनशीलताका प्रतीक हुन् । यो वर्ष चीनका लागि एक अत्यन्त महत्त्वपूर्ण वर्ष हो । यो वर्ष चिनियाँ कम्युनिस्ट पार्टी स्थापना भएको एक सय वर्ष पुग्दै छ । यो ऐतिहासिक विन्दुमा चीननेपाल सम्बन्धमा पनि महत्त्वपूर्ण विकासका नयाँ अवसर आउनेछन् । लगनशीलताको प्रतीक रहेको गाई वर्षमा हामी नेपाली पक्षसँग नयाँ आशा बोकी नयाँ विजययात्रा प्रारम्भ गर्न चाहन्छौं । दुई देशका नेताको संयुक्त प्रयास र निर्देशनमा द्विपक्षीय आदानप्रदान बढाई महामारी रोकथाम, कनेक्टिभिटी र विकास सहकार्यलाई महत्त्वपूर्ण विन्दु बनाई एक प्रदेश एक मार्ग खाकाअन्तर्गत सम्पूर्ण क्षेत्रमा सहकार्य गर्नेछौं । हिमालय वारपारको त्रिआयामिक कनेक्टिभिटी सञ्जाल निर्माणलाई क्रमिक रूपमा बढाउन, नेपालमा महामारी नियन्त्रण, गरिबी निवारण, ऋणको चाप घटाउन, आर्थिक वृद्धि विकासलाई साकार बनाउँदै चीननेपाल सम्बन्धलाई नयाँ उचाइमा पुर्याउन चाहन्छौं ।"
उपभोक्ता समितिबाटै ठगिए किसान,"(धनगढी)  सिँचाइको आसमा कैलालीको जोशीपुर वाणीका कुछबहादुर चौधरीले एक बिघा खेत बेचेर ११ लाख रुपैयाँ उपभोक्ता समितिलाई बुझाए । किसानले केही पैसा हालेपछि विश्व बैंकको लगानीमा नहर बन्ने समितिले उनलाई बताएको थियो । आठ वर्ष बित्यो, न विश्व बैंकको लगानी आयो, न कुलो नै बन्यो । उनको आफ्नो पैसासमेत फिर्ता पाएनन् । उनीजस्ता थुप्रै उपभोक्ताबाट लाखौं असुलेको समिति अहिले गुमनाम छ । यसका पदाधिकारी सम्पर्कमै आउन चाहँदैनन् ।कैलालीमा रानीजमरा र वाणी ऐतिहासिक कुला हुन् । कर्णालीबाट ल्याएको पानीले जिल्लाको पूर्वोत्तर टीकापुर सिञ्चित हुन्थ्यो । मध्यवर्ती क्षेत्र जोशीपुरमा भने वाणी कुलोबाट आएको पानी लगाइन्थ्यो । वाणी कुलोको स्रोत स्थानीय पथरिया नदी हो । हरेक बर्खामा कर्णाली र पथरिया नदीमा बनाइएको कुलोको बाँध बाढीले बगाउँदा किसान हैरानी बेहोर्थे । बाँध बाँध्न कर्णालीमा महिना र पथरियामा १५ दिन लाग्थ्यो । घरको एक जना श्रमदानमा जानैपर्ने नियम थियो । घरबाट रासनपानी लिएर बास बसेरै कुलोको पुनर्निर्माणमा जाने चलनलाई स्थानीय बेसाहर भन्छन् । कुलोमा पानी बगेको दिन उनीहरूका लागि उत्सव हुन्थ्यो । दुवै कुलोमा यो परम्परा थालिएको सय वर्ष नाघिसकेको छ ।विश्व बैंकको लगानी आएपछि रानीजमरा कुलो राष्ट्रिय गौरवको आयोजनामा परेको छ । त्यहाँ भइरहेको विकास देखेर कुछबहादुरलाई लाग्यो, आफ्नो कुलोमा पनि कुनै योजना आउँछ र दुःखका दिन फिर्छन् भने एक बिघा जग्गा दिनु कुन ठूलो कुरा भयो र ! कुलोमा विश्व बैंकको लगानी आउँछ र रानीजमरा जस्तै बन्छ भनेर बुबालाई उपभोक्ता समितिले विश्वास दिलाएर जग्गा बेचाएका हुन्, छोरा अमरबहादुरले भने, विश्व बैंकको लगानी ल्याउन व्यक्तिको नाममा रहेको कुलोको साढे ३ बिघा जग्गा किन्न रकम अपुग भयो भनेका थिए । उनका अनुसार योजना परेपछि समितिले ११ लाख रुपैयाँ फिर्ता गर्ने भनेको थियो । तर जग्गा बेचेर कुछबहादुरले रकम बुझाएपछि समितिका अध्यक्ष सम्पर्कविहीन भए । अन्य पदाधिकारी र सदस्य पनि टाढिन थाले । यस विषयमा बुझ्न वाणी कुलो समितिका अध्यक्ष डम्बर परियारलाई एक महिनासम्म फोन र घरमै गएर भेट्ने प्रयास गरे पनि उनी सम्पर्कमा आएनन् । समितिका सदस्य श्रीकृष्ण चौधरीले कुलोका लागि व्यक्तिको जग्गा किन्नुपरेकाले कुछबहादुरबाट ११ लाख रुपैयाँ उपभोक्ता समितिले लिएको स्विकारे । उनका अनुसार वाणी कुलोको बाँध बाँधिने ठाउँबाट पानी मूल नहरमा ल्याउन रमेश रावलसहित ६ जनाको साढे ३ बिघा जग्गा परेको थियो । कुछबहादुरबाट लिएकोसहित १३ लाखजति रकम रावललगायतलाई कुलोमा परेको जग्गाको रकमबापत बुझाएको उनी बताउँछन् । अरू उपभोक्ताबाट प्रतिकट्ठा २० रुपैयाँका दरले रकम संकलन गरिएको थियो । तर हालसम्म उपभोक्ता समितिको नाममा रावललगायतका व्यक्तिले उक्त जग्गा पास गरेका छैनन् । आफूहरूले पूरै रकम नपाएकाले पास नगरेको रावलले बताए ।समितिका सदस्य चौधरीका अनुसार २०६६ सालमा आएको बाढीले कुलोको मुहान बगाएपछि स्थानीय श्रमदानले बाध बाँध्न सक्ने अवस्था रहेन । सरकारी योजना भित्र्याउन २०६८ तिर उपभोक्ता समिति बन्यो । त्यसको अध्यक्षमा परियार चयन भए । समितिको बैंक खाता अध्यक्ष, सचिव र कोषाध्यक्षको नाममा सञ्चालन गर्ने निर्णय गरियो । उपभोक्ता भेलाबाट १७ गाउँबाट प्रतिकट्ठा २० रुपैयाँका दरले सबै घरबाट चन्दा उठाउने निर्णय गरिएको थियो । गाउँका भलमन्सा र समिति सदस्यलाई पैसा उठाउने जिम्मेवारी दिइएको थियो, चौधरीले भने, हाम्रो गाउँ वाणीबाट १ लाख ३६ हजार उठ्यो ।योजना ल्याउन भन्दै उपभोक्ता समितिले कैलालीको साबिक जोशीपुर, थापापुर र भजनी गाविसका १७ गाउँमा चन्दा संकलन गरेको थियो । तर उक्त रकमको हरहिसाब सार्वजनिक नगरिएको स्थानीयले गुनासो गरे । चन्दा उठाएको पैसा पनि खाइदिए, भजनी६ थापापुरका कैलाश चौधरीले भने, हामी उपभोक्ता भेला बसाउन माग गरिरहेका छौं तर समिति भागिरहेको छ । प्रतिकट्ठा २० का दरले एक परिवारले ५ सयदेखि १५ सयसम्म रकम दिएको उनी बताउँछन् । यस आधारमा २ हजारभन्दा बढी घरबाट उठेको करिब २५३० लाख रकम हिनामिना गरेको देखिन्छ, उनले भने । उपभोक्ता समिति गठन भएपछि कुलोमा करिब २० करोडको योजनासमेत परेको थियो । उक्त रकमले कुलोको मूल बाँध र तटबन्ध बन्यो, त्यसपछि कुनै योजना आएन ।सिँचाइ डिभिजन कार्यालय धनगढीका इन्जिनियर हेमराज भण्डारीले आर्थिक वर्ष २०६८६९ मा १९ करोड ७९ लाख २० हजार रुपैयाँको योजना परेको बताए । उक्त बजेटबाट मूल बाँधसहित तटबन्ध, क्यानल स्ट्रक्चर बनाइएको थियो । योजनाको काम २०७१७२ मा सकिएको हो । चालु वर्षमा प्रदेश सरकारले १० लाख बजेट विनियोजन गरेको छ । तर उपभोक्ता समिति नै निष्क्रिय भएपछि फ्रिज हुने स्थिति रहेको इन्जिनियर भण्डारीले बताए । समितिका पदाधिकारी र सदस्य नै सम्पर्कमा छैनन्, उनले आश्चर्य व्यक्त गरे, तर बजेट कसरी पर्यो ? गठनपछि एकपटक पनि समितिको साधारणसभा बसेको छैन । भजनी६ थापापुरका शंकर कठरियाले उपभोक्ता समितिको जिम्मामा परम्परागत कुलो गएपछि बेसाहर जाने चलन टुटेकाले किसानका खेत बाँझिन थालेको बताए । सरकारी बजेटमा बाँध निर्माण भए पनि समितिले जिम्मेवारपूर्वक काम नगर्दा कुलोको पूरै सिञ्चित क्षेत्रमा पानी पुगेन, उनले भने, खेत बाँझिएको मात्रै छैन परम्परागत कुलोको भविष्य नै संकटमा छ । उपभोक्ता समितिका नाममा केही व्यक्तिले अहिले पनि पानीपोत भन्दै बाली र रकम उठाउने गरेको स्थानीय बताउँछन् ।"
'कर्पोरेट मिडियाले अपराधपूर्ण समाचार दिए,"(कास्की)  उपप्रधानमन्त्री ईश्वर पोखरेलले कर्पोरेट मिडिया हाउसले अपराधपूर्ण समाचार सम्प्रेषण गरेको आरोप लगाएका छन् । नेकपा ओली समूहनिकट प्रेस संगठन नेपालको गण्डकी प्रदेश भेलालाई आइतबार पोखरामा सम्बोधन गर्दै उनले कर्पोरेट मिडियालाई दलालको संज्ञा दिए । कर्पोरेट मिडियाका अपराधमूलक कुरा हेर्नुभएको छ कि छैन ? गलत कुरा हाकाहाकी, के नाम लिने, बुझिहाल्नु हुन्छ तपाईंहरू, उपप्रधानमन्त्री पोखरेलले भने, कर्पोरेट मिडियाका दलालहरू, ती दलालले दैनिक सम्प्रेषण गरेको समाचार हेर्नुस् त । गलत कुरा, उल्टा कुरा जनतालाई विषाक्त बनाउने हिसाबले सम्प्रेषण गरेका गर्यै छन् । पोखरेलले पत्रकारिता अपराधपूर्ण भएको गम्भीर आक्षेप लगाए पनि कुन सञ्चार संस्था वा कुन समाचारप्रति उनको यो आरोप हो भन्ने खुलाएनन् । उनले समग्र पत्रकारितालाई नै सामान्यीकरण गर्दै आफूनिकट पत्रकारहरूसामु आरोप लगाएका थिए । कर्पोरेट मिडियाको अपराधमूलक कार्यको विरोधमा उठ्नै पर्ने भन्दै उनले प्रेस संगठनले संगठित ढंगबाट प्रतिवादसमेत गर्नुपर्ने बताए । गलत सूचना दिएर गलत ढंगले जनतालाई भ्रममा पारेर सयौं कुरा कमजोर बनाउने अपराधपूर्ण क्रियाकलाप हुँदै छ, यसविरुद्ध खबरदारी गर्न जरुरी छ, उनले भने । प्रेस संगठन मिसनसँग गाँसिएको संस्था भएको उल्लेख गर्दै उनले औपचारिक रूपमा जनतालाई देखाउने गरी मात्र नभई कार्यकर्ताको हिसाबले आन्दोलन अघि बढाउनुपर्ने बताए । कर्पोरेट मिडियाले सही कुरालाई गलत भनेर जनताकामा पुर्याएकाले त्यसलाई सही नै हो भनेर तपाईंहरूले जनतामाझ पुर्याउनुपर्छ, उनले भने । सरकारले राम्रा काम गरेको भए पनि मिडियाले जहिल्यै नराम्रो मात्र देख्ने गरेको पोखरेलको आरोप थियो । प्रेस संगठन गाडिएको खाँबो नभई पुल भएको उल्लेख गर्दै सरकारले तीन वर्षमा गरेका राम्रा काम जनतासमक्ष पुर्याउन उनले निर्देशन दिए । हाम्रा राम्रा काम ओझेलमा परेका छन् । प्रेस संगठनका पत्रकारले समाचार लेख्न सकेनन् । समाचार प्रचार नहुँदा जनताले केपी ओली मान्छे त राम्रो हुन् तर के गरे के भन्ने बुझाइ छ । ओलीले गरेका राम्रा कामको प्रचार गर्न आवश्यक छ, उनले भने । एकै दिन ३ सय ९ वटा सरकारी अस्पताल शिलान्यास, योगदानमा आधारित सामाजिक सुरक्षा कार्यक्रमजस्ता राम्रा कामको प्रचार नभएको उनको भनाइ थियो । उपप्रधानमन्त्री पोखरेलले केपी शर्मा ओली नेतृत्वको नेकपा नै आधिकारिक भएको दाबी गर्दै सूर्य चिह्न अन्यत्र नजाने बताए । हामी वैशाखमै चुनाव गराउनुपर्छ भनेर तयारीमा लागेका छौं, उनले भने, अर्को पक्ष चुनाव गराउनु हुँदैन भनेर निर्वाचन आयोगमा दबाब दिन गएको छ । जनताको ताजा जनादेशमा जाने कसरी अलोकतान्त्रिक हुन्छ ? उनले पत्रकारले पेसा र विचार सँगसँगै लैजानुपर्नेमा जोड दिएका थिए । पेसागत दक्षता कायम गर्नुपर्नेमा जोड दिँदै उनले भने, वरिष्ठ हुँदै गएपछि विचार पातलिँदै गएको छ । यसो हुनु हुँदैन । पत्रकार पनि विचार र आस्था बोकेको कार्यकर्ता भएकाले दलनिकट विचार र पेसागत दक्षता अनिवार्य हुनुपर्ने उनको भनाइ थियो । पुष्पकमल दाहाल, माधवकुमार नेपाल, झलनाथ खनाल र वामदेव गौतममा जसरी पनि सत्ता र पार्टी नेतृत्वमा जाने मोह भएकाले पार्टी विभाजन भएको उल्लेख गरेका उपप्रधानमन्त्री पोखरेलले अधिकांश समय प्रधानमन्त्री ओलीको प्रशंसा गरे । उनले दाहालको पार्टी र सत्ता कब्जा गर्ने लक्ष्य रहेको आरोप लगाए । गौतम भने पदको लोभमा अझै यता न उता भई बीचमै बसेको उनको भनाइ थियो ।"
'निर्वाचनबाट संविधानको व्याख्या हुन सक्दैन,"(काठमाडौं)  प्रतिनिधिसभा विघटनको मुद्दामा सर्वोच्च अदालतमा निवेदकतर्फका कानुन व्यवसायीहरूले जवाफी बहस सुरु गरेका छन् । सरकारी वकिल र प्रधानमन्त्रीका कानुन व्यवसायीहरूले बहस गरेपछि उनीहरूले उठाएको सवालमा पक्षका कानुन व्यवसायीहरूले जवाफ दिन थालेका हुन् । अधिवक्ता दिनमणि पोखरेलले वैकल्पिक सरकार बन्ने अवस्था नभएमा प्रतिनिधिसभा विघटन गरेर नयाँ निर्वाचनमा जानु बाध्यकारी व्यवस्था भएको बताए । त्यस्तो अवस्थामा बाहेक प्रधानमन्त्रीलाई विघटनको अधिकार नराखिएको भन्दै उनले धार ८५ का आधारमा विघटनको अधिकार छ भन्नु गलत हुने बताए । धारा ८५ ले विघटनको अधिकार दिँदैन, उनले भने, धारा ८५ विघटनको अधिकारका रूपमा राखिएको धारा होइन ।लिखित संविधान भएका हरेक मुलुकमा संसदीय शासन प्रणाली भए पनि हरेकमा अलगअलग व्यवस्था भएको भन्दै उनले नेपालमा भने विघटनको विषयलाई प्रधानमन्त्रीको अधिकारका रूपमा नराखिएको बताए । प्रधानमन्त्रीले प्रतिनिधिसभा विघटन गर्दा संविधानको कुनै धारा र व्यवस्था उद्धृत गर्न नसकेको भन्दै उनले पछि आएर संसदीय व्यवस्था लेखेको भरमा विघटनको अधिकार नहुने दाबी गरे । उनले कानुनविपरीत हुने विघटनले ताजा जनादेशको सुनिश्चित गर्छ भन्ने ग्यारेन्टी नहुने बताए । प्रधानन्यायाधीश चोलेन्द्रशमशेर जबराले आइतबार पनि बहुमतप्राप्त दलले सरकार चलाउदिन भने के गर्ने ? भन्ने प्रश्न दोहोर्याए । कसैले पनि त्यो प्रश्नको चित्तबुझ्दो जवाफ दिन नसकेको भन्दै उनले भने, अहिले नेकपाको बहुमत प्राप्त सरकार हो भने संविधानको धारा ७६ को उपधारा २, २, ३ र ५ कहाँ, कसरी पुग्छ ? देखाइदिनुहोस् न । यस्तो गम्भीर प्रश्न सुरुदेखि नै राखेको, जवाफ नै आएन । जवाफमा अधिवक्ता पोखरेलले अदालतले त्यस्तो अवस्थाको कल्पना गरेर बस्न नहुने सुझाव दिए । उनको भनाइमा, प्रतिनिधिसभाभित्र अभ्यासका क्रममा सरकार बन्ने अवस्था आएमा मात्रै पछि त्यस्तो निर्णय हुने बताए । उनले इजलासको प्रश्नको एकमुष्ट जवाफ दिँदै भने, प्रधानमन्त्रीलाई सरकार चलाउन मन नलागे राजीनामा दिने, प्रतिनिधिसभामा अर्को प्रधानमन्त्री खोज्ने, अर्को प्रधानमन्त्री बन्न नसक्ने अवस्था आएमा बल्ल विघटन गर्ने हो ।वरिष्ठ अधिवक्ता दिनेश त्रिपाठीले राजनीतिक मुद्दा लिएर प्रतिनिधिसभामा जानुपर्ने प्रधानमन्त्री एकैसाथ जनतामाझ गएर गलत गरेको टिप्पणी गरे । निर्वाचनबाट संविधानको व्याख्या हुन नसक्ने भन्दै उनले भने, प्रतिनिधिसभाको सामना नगरी उहाँ राजनीतिक एजेन्डाको नाममा जनतामा जान खोज्नु गलत हो ।अधिवक्ता ओमप्रकाश अर्यालले अनधिकृत व्यक्तिले गरेको विघटन मान्य हुन नसक्ने जिकिर गरे । प्रतिनिधिसभामा विश्वासको मत नपाएको र अर्को प्रधानमन्त्री बन्न नसक्ने अवस्थाको प्रधानमन्त्रीले विघटनको सिफारिस गर्ने परिकल्पना गरेको भन्दै उनले विघटनको निर्णय गर्ने बहुमतधारी प्रधानमन्त्रीलाई अनधिकृत भनी टिप्पणी गरेका हुन् । मन्त्रिपरिषद् गठन प्रक्रियामा विकल्प नभएमात्रै विघटनको व्यवस्था छ, उनले भने, बहुमतप्राप्त प्रधानमन्त्रीले विघटनको अधिकार राख्दैन । बहुमत ल्याउने तर सरकार नचलाउने सोचलाई संवैधानिक नैतिकहीन को संज्ञा दिँदै उनले भने, अल्पमतको सरकारको नेतृत्व गरेको प्रधानमन्त्रीले नै विघटन गर्ने हो ।"
कान्तिपुरकर्मी थापालाई स्वर्ण पुरस्कार,वीरगन्ज (कास) कान्तिपुर दैनिकका सुदूरपश्चिम ब्युरो संयोजक चित्रांग थापा गोतामे पत्रकारिता स्वर्ण पदकबाट सम्मानित भएका छन् । पत्रकार गोपालचन्द्र गौतम प्रतिष्ठान वीरगन्जद्वारा आइतबार आयोजित कार्यक्रममा थापालाई एक तोला सुन बराबरको स्वर्ण पदक प्रदान गरिएको हो । विगत तीन दशकदेखि मोफसलमा बसेर सामुदायिक पत्रकारितामार्फत सुदूरपश्चिमका समाचारलाई केन्द्रसम्म पुर्याउन योगदान गरेका थापालाई स्वर्ण पदकबाट सम्मान गरिएको प्रतिष्ठानले जनाएको छ । २०६८ मा स्थापना भएको गोपालचन्द्र गौतम प्रतिष्ठानले पहिलो वर्ष मकवानपुरका पत्रकार प्रताप विष्टलाई १० हजार रुपैयाँ पुरस्कार प्रदान गरेको थियो ।
वाग्लेको मृत्यु घटनामा पार्टीबाटै छानबिन,"(सर्लाही)  नेकपा दाहालनेपाल समूहका सर्लाही जिल्ला इन्चार्ज डाचाराज वाग्लेको मृत्यु शंकास्पद रहेको भन्दै पार्टीले आफैं पनि छानबिन थालेको छ । छानबिनका लागि केन्द्रीय सदस्य प्रह्लाद बुढाथोकीको संयोजकत्वमा समिति गठन गरेको छ । गत माघ २१ मा बरहथवामा आयोजित मसाल जुलुसको कार्यक्रम सकेर राति मूर्तियाको जंगल हुँदै घर फर्कंदै गरेका वाग्ले बाटोमै मृत फेला परेका थिए । टाउको र खुट्टामा काटेको जस्तो चोट थियो । राजमार्गतर्फ फर्कंदै गरेका वाग्ले र उनको ज१०प ३२०६ नम्बरको मोटरसाइकल क्षतविक्षत अवस्थामा लडिरहेको स्थानीयवासीले देखेपछि प्रहरीलाई खबर गरेका थिए । अचेत अवस्थाका वाग्लेलाई प्रहरीले बरहथवास्थित प्राथमिक स्वास्थ्य केन्द्रमा पुर्याउँदा चिकित्सकले मृत घोषणा गरेका थिए । वाग्ले मृत फेला परेको १२ दिनपछि पार्टीले आइतबार छानबिन समिति बनाएको हो । मोटरसाइकल क्षतविक्षत अवस्थामा रहेको र वाग्लेको शारीरिक अवस्था हेर्दा मृत्यु स्वाभाविक नभएको शंका गर्ने ठाउँ रहेको पार्टीका अगुवाहरूको भनाइ छ । संयोजक बुढाथोकीले घटना शंकास्पद भएकाले पार्टीका तर्फबाट पनि छानबिन थालिएको बताए । घटना हेर्दा शंका गर्ने ठाउँ छन्, उनले भने, छानबिनका क्रममा फेला परेका तथ्यहरू हामी बाहिर ल्याउँछौं । यता, प्रहरीले भने मोटरसाइकल दुर्घटनामा परेर टाउको र खुट्टामा गम्भीर चोट लागेका कारण वाग्लेको ज्यान गएको हुन सक्ने शंका गरेको छ । जंगलको बाटोमा मोटरसाइकलको गति तीव्र भएको हुन सक्ने वा जंगली जनावरले बाटो काट्दा दुर्घटना भएको हुन सक्ने प्रहरीको आकलन छ । यद्यपि पार्टीले घटना शंकास्पद रहेको जनाएपछि प्रहरीले प्रदेश प्रहरी कार्यालय, जनकपुरबाट एक्सपर्ट टिम बोलाएर अनुसन्धान गरिरहेको जनाएको छ । वाग्लेको पोस्टमार्टम रिपोर्टबाट घटनाबारे थप कुरा खुल्ने प्रहरी उपरीक्षक सन्तोषसिंह राठौरले बताए । दुर्घटनाबाहेक शंका गर्ने अन्य आधार अहिलेसम्म फेला परेको छैन, उनले भने, प्रदेश प्रहरीबाट आएको एक्सपर्ट टिम पनि अनुसन्धानमा जुटेको छ । नेकपा दाहालनेपाल समूहले विज्ञप्ति जारी गर्दै वाग्ले सवार मोटरसाइकलको अगाडिको भाग क्षतविक्षत भएको, हातगोडाबाहेकका अंगमा चोटपटक नदेखिएको, खुट्टामा गहिरो चोट भए पनि पाइन्ट नच्यातिएको तथा रगत नदेखिएको, हेल्मेट र चस्मा जस्ताको तस्तै देखिएकाले घटना शंकास्पद देखिएको उल्लेख गरेको छ । हरिपुर नगरपालिका१ हजारबिगाहा पुर्ख्यौली घर भएका वाग्ले पछिल्लो समय परिवारसहित महोत्तरीको बर्दिबासमा बस्दै आएका थिए ।"
कांग्रेस बैठक आगामी बुधबार,काठमाडौं (कास) कांग्रेस सभापति शेरबहादुर देउवाले पार्टीको केन्द्रीय कार्यसमितिको बैठक आगामी बुधबारका लागि बोलाएका छन् । केन्द्रीय महाधिवेशनको पूर्वनिर्धारित मितिको दुई दिनअघि देउवाले बैठक बेलाएका हुन् । २०७६ पुस ११ गतेको केन्द्रीय कार्यसमितिको बैठकले फागुन ७१० मा केन्द्रीय महाधिवेशन हुने तालिका ल्याएको थियो । वरिष्ठ नेता रामचन्द्र पौडेल पक्षले जिल्ला सभापतिहरूको भेला बोलाएकै दिनमा देउवाले केन्द्रीय कार्यसमितिको बैठक डाकेका छन् । महाधिवेशन ढिलाइ हुँदा जोखिम बढ्ने भन्दै पौडेल पक्षले नेतृत्वलाई दबाब दिन पौडेल पक्षको शनिबारको बैठकले जिल्ला सभापतिहरूको भेला बेलाएको थियो । पूर्वनिर्धारित तालिकाअनुसार केन्द्रीय महाधिवेशन र स्थानीय तहका अधिवेशन प्रभावित भइसक्दासमेत कांग्रेसले अर्को मिति तोक्न सकेको छैन ।
रुसी प्रहरीको सूचनाले 'चरेस तस्कर पक्राउ,काठमाडौं (कास) प्रहरीको लागूऔषध नियन्त्रण ब्युरोले करिब १३ वर्षअघिको लागूऔषध चरेस कारोबारमा संलग्न भएको आरोपमा लमजुङका टेकबहादुर राउतलाई पक्राउ गरेको छ । स्रोतका अनुसार काठमाडौंबाट कार्गोमा पार्सल गरी चरेस रुससम्म पुर्याउने गरेको सूचना रुसी प्रहरीले दिएको थियो । राउतमार्फत विदेशमा चरेस कारोबार गर्न रुसबाट मिखाइल सुक्रोपातसहितको गिरोहले नेपाल नै आएर सेटिङ गर्ने गरेको पनि खुलेको छ । मिखाइलले १६ वर्षअघि ठमेलको एक होटलमा बसेर सेटिङ मिलाएका थिए । प्रहरीले मिखाइललाई २०६१ जेठ ९ गते १३ केजी चरेससहित काठमाडौंबाट पक्राउ गरेको थियो । २०६३ भदौ १ गते कारागारबाट छुटेर रुस गएका उनी विमानस्थलबाटै पक्राउ परे । रुसी प्रहरीले अनुसन्धानका क्रममा मिखाइललाई रुसमा चरेस पठाउने काममा राउतसहितको गिरोह खटिने गरेको पुष्टि भयो । रुसी प्रहरीले यहाँस्थित दूतावासमार्फत त्यो विवरण नेपाल सरकारलाई दिएपछि शनिबार राउत राजधानी बाहिरबाट पक्राउ परेका हुन् ।
निर्वाचन आयोगको निर्णयशक्तिको परीक्षा,"निर्वाचन आयोगको दायित्व चुनाव गराउने मात्र होइन, राजनीतिक दलको आधिकारितासम्बन्धी कुनै विवाद उत्पन्न भएमा त्यसको निरूपण गर्ने पनि हो । तर, साविकमा मुलुकको ठूलो दल नेपाल कम्युनिस्ट पार्टी (नेकपा) दुई चिरामा विभक्त भएपछि उत्पन्न आधिकारिकताको विवादमा निर्णय दिन आयोगले अनावश्यक आनाकानी गरिरहेको प्रतीत हुन्छ । पुष्पकमल दाहाल र माधवकुमार नेपाल पक्षले नेकपाको आधिकारिकता दाबी गर्दै निवेदन दिएको झन्डै दुई सातासम्म पनि त्यसलाई कानुनबमोजिम प्रक्रियामै प्रवेश नगराउनुले आयोगको भूमिकामाथि नै प्रश्न उठेको छ । विद्यमान विधिव्यवस्थाका आधारमा भोलि नेकपाको जुनै पक्ष आधिकारिक घोषणा भए पनि आयोग प्रक्रियामै पस्नबाट भाग्न पाउँदैन । पक्कै पनि, यो मामिला आफैंमा जटिल छ तर त्यही बहानामा आयोग मूल मुद्दाबाट पन्छिन मिल्दैन । दलका पक्षहरूबीच विवाद भएकैले यसको छिनोफानो आयोगले गर्नुपर्ने अवस्था आएको हो । तसर्थ, आफूमा निहित कानुनी अधिकार स्वयंलाई न्याय गर्न तथा संवैधानिक निकायको साख जोगाउन पनि आयोगले आफ्नो निर्णयशक्ति देखाउनुपर्छ । पहिले राजनीतिक दलसम्बन्धी ऐनअनुसार दलको मान्यतासम्बन्धी दाबी नआएकाले नेकपा विवादमा प्रवेश गर्न नसकेको बताउने गरेको आयोग दाहालनेपालको दाबीपछि पनि मौन रहनु आश्चर्यजनक छ । अहिलेको परिस्थितिमा निर्वाचन अवधिमा राजनीतिक दलको विवाद निरूपणमा हात हाल्न नसकिने राजनीतिक दलसम्बन्धी नियमावलीको प्रावधानलाई नेकपाको विवाद समाधानको बाधकका रूपमा लिन मिल्दैन । फेरि, आयोग आफैंले पुस १९ मा नेकपाको विवाद नसल्टाई निर्वाचनमा जान सकिँदैन भन्ने आशयले नियमावलीको नियम २३(६) को उक्त प्रावधान संशोधन गरी हटाइसकेको छ । आयोगको उक्त निर्णय राजपत्रमा प्रकाशित नगर्नु सरकारको अनुचित कदम हो, संवैधानिक अंगको कामकारबाहीमाथि कार्यपालिका यसरी हावी हुन मिल्दैन । आयोगले यो बलमिच्याइँबारे सरकारलाई आधिकारिक रूपले सोध्नुपर्छ र त्यसलाई तत्काल राजपत्रमा प्रकाशित गराउनुपर्छ । चुनाव गराउने र दलीय विवाद मिलाउने सवालमा आयोग नै मुलुकको आधिकारिक निकाय हो । र, नेकपा विवाद शृंखलाबद्ध भएकाले यसको कुनै एउटा मिति समाएर म्यादहद जस्ता प्राविधिक पाटो समातेर आयोगले मुद्दालाई पन्छाउन खोज्यो भने त्यसले अनर्थपूर्ण परिणाम निम्त्याउन सक्छ । त्यसैले, कुनै पनि बहानाबाजीमा नअल्झी आयोगले विवाद टुंग्याउनका निम्ति अग्रसक्रियता देखाउनुपर्छ ।नेकपाको आधिकारिकता विवाद सल्टाउने मूल दायित्व आयोगकै हो, ऊ यसमा प्रस्ट हुनुपर्छ । विवाद समाधान गर्ने क्षमता अभावका कारण आयुक्तहरू यस मामिलामा प्रवेश गर्न नचाहेको त पक्कै होइन होला, नियतवशै निर्णयविहीन अवस्थामा अल्झिरहनु त झनै उचित हुँदैन । र, आफूले निर्णय सुनाउनुपर्ने विषयमा अरूमाथि आशा गर्न या अन्यत्रैबाट समस्याको समाधान निस्कियोस् भन्ने चाहना राख्न पनि आयोगले मिल्दैन, एउटा संवैधानिक निकायले यस्तो कामना गर्न सुहाउँदैन । त्यसैले, विवाद निरूपणका लागि विशेष पहल देखाएन भने आयोगको भूमिका नै संदिग्ध देखिनेछ । विधिअनुसार दिनुपर्ने न्याय एउटाका पक्षमा र आयोगलाई दिन मन लागेको न्याय अर्कैको पक्षमा भएकाले नै कतै ऊ विलखबन्दमा परेको त होइन भन्ने अड्कल अहिल्यै गर्न थालिसकिएको छ । थप अनिश्चयको बन्दी बनेर आयोगले त्यस्तो आशंकालाई बल पुर्याउनु हुँदैन । एउटा स्वतन्त्र तथा स्वायत्त रहनुपर्ने संवैधानिक संस्थाले आफूमाथि आम टीकाटिप्पणी हुने परिस्थिति निम्त्याउनु हुँदैन । निश्चय पनि, अहिले प्रतिनिधिसभा विघटनको मुद्दा सर्वोच्च अदालतमा विचाराधीन छ । त्यहाँबाट के फैसला आउँछ भन्ने विषयले संसद् पुनःस्थापना हुन्छ कि चुनाव भन्ने निर्क्योल गर्छ । तर आयोगको काम सर्वोच्चको फैसला कुर्ने होइन । आयोगले नेकपा विवाद पनि अदालतमा जाओस् भनेर अपेक्षा गर्न पनि मिल्दैन । आफ्नो कार्यक्षेत्रभित्रको विषयमा आयोगले दायाँबायाँ नहेरी सही निर्णय लिनुपर्छ । आयोगको ध्येय आफ्नो दायित्व पूरा गर्नेमा केन्द्रित हुनुपर्छ । नेकपा विवाद यथास्थितिमै रहँदा चुनाव गर्न सजिलो नहुने तथ्यबोध आयोगले गर्नुपर्छ । मानौं, भोलि चुनाव भएको खण्डमा निर्वाचन आयोग अनिर्णयको बन्दी बनेकै कारणले एउटा ठूलो राजनीतिक शक्ति बाहिरै रहने अवस्था आयो अर्थात् त्यही आधारमा चुनावै अनिश्चित बन्यो भने यसका पदाधिकारीको भूमिकामाथि मात्रै प्रश्न उठ्ने छैन, एउटा संवैधानिक संस्थाको छवि पनि ध्वस्त हुनेछ । यसको मूल नेतृत्व भएका कारण प्रमुख निर्वाचन आयुक्त दिनेशकुमार थपलियाले समय छँदै यसतर्फ विचार पुर्याउनुपर्छ ।यस्तै, बाहिर चर्चामा सुनिएजस्तो कुनै पनि पक्ष आधिकारिक नहुने गरी निर्णय सुनाउने छुट पनि आयोगलाई छैन । मुलुकको विधिप्रक्रियाअनुसार दर्ता भई सञ्चालित दल विभाजन भएको अवस्थामा कसैको पनि आधिकारिता नहुने भन्ने प्रश्न उठ्दैन, उठ्नु पनि हुँदैन । आयोग नेतृत्वले बुझ्नुपर्छ, यदि त्यस्तो निर्णय सुनाइयो भने, त्यो साँप पनि मर्ने लठ्ठी पनि नभाँचिनेजस्तो अवस्था हुँदैन । त्यसले न्यायको प्रत्याभूति गर्दैन । कसैलाई न्यायबाट वञ्चित गर्न मात्रै यस्तो आत्मघाती र छट्टु निर्णय गर्नेतर्फ आयोगले सोच्नु पनि हुन्न । मुद्दाका रूपमा प्रवेश भैसकेको विषयमाथि निर्णय गर्न आयोग कानुनअनुसार इजलास नै गठन गरेर अघि बढ्नुपर्छ । दलको आधिकारिकताको विवाद टुंग्याउने अदालत आयोग नै हो, आफ्नो यो अधिकारको प्रयोग गर्नबाट ऊ हिच्किचाउनु हुँदैन । नेकपाको विवाद नसल्टिएकै कारण निर्वाचन प्रयोजनका लागि आयोगले दल दर्ताको सूचना निकाल्न सकेको छैन । यसले त कदाचित घोषित मितिमै चुनाव गर्नुपर्ने भयो भने पनि अप्ठ्यारो परिस्थिति सिर्जना भइसकेको छ । त्यसैले पनि, नेकपा विवादको छिनोफानो गर्न आयोगले जति विलम्ब गर्छ, त्यति नै यो संवैधानिक निकायको स्वतन्त्र छवि र जिम्मेवारीमा धक्का पुग्नेछ । आयोगको ढुलमुलेपनले स्वयं आयुक्तहरूलाई पनि फाइदा पुग्ने छैन । तोकिएकै जिम्मेवारी राम्ररी पूरा नगर्दा कार्यक्षमतामाथि त प्रश्न उठ्नेछ नै, न्याय प्रदान गर्नबाट भागेको पनि सोझै देखिनेछ । एउटा संवैधानिक संस्था अक्षम निकायमा परिणत मात्रै हुनेछैन, त्यसपछि उसले गर्ने अरू कारबाहीमा पनि प्रश्न उठ्नेछ र यसको असर समग्र लोकतान्त्रिक प्रक्रियामै पर्नेछ । बरु आयोग नेतृत्वलगायतका पदाधिकारीहरूले बेलैमा निर्णय क्षमता प्रस्तुत गर्न सकेको खण्डमा उनीहरूको नियुक्तिका बखत सुनिएका पक्षधरतासम्बन्धी कतिपय टिप्पणीहरू स्वतः ओझेलमा पर्नेछन् र स्वयं निर्वाचन आयोगको सन्तुलित र स्वतन्त्र छवि पनि कायम रहनेछ ।"
भागरथीहरूले न्याय कहिले पाउने ?,"दिनहुँ बलात्कार र हत्या हुँदा सरकार मौन छ । अपराधीलाई कारबाही गर्ने संयन्त्र कामै नलाग्ने भइसक्यो । अनि संविधान कुल्चने राष्ट्रपति विद्यादेवी भण्डारी र प्रधानमन्त्री केपी शर्मा ओलीका विरुद्ध कसैले दुईचार शब्द खर्चियो भने उसलाई जेल हाल्ने ? यस्तो व्यवहार कसरी लोकतन्त्रभित्र अटाउन सक्छ ? राजसंस्थाले भन्दा ओली शासनले जनताको अभिव्यक्ति स्वतन्त्रतालाई कसिरहेको छजस्तो लाग्न थालेको छ । कतै ओली सरकार निभ्ने बेलाको बत्ती चम्किए जस्तै भइरहेको त होइन ? कमीको मर्ने बेलामा प्वाँख लाग्छ भनेजस्तो प्रधानमन्त्री खड्गप्रसाद शर्मा ओलीको यतिबेला प्वाँख पलाएको छ । त्यसैले उनी रफ्तारमा प्रतिगामी कामहरू गरिरहेका छन् । उनले सम्मानजनक निकास पाउनेछैनन् । ठूलै दुर्घटनामा पर्ने निश्चित छ । वाक् स्वतन्त्रतालोकतन्त्रको मेरुदण्ड हो । हाम्रो संविधानले यसको सुनिश्चित गरेको छ । बलात्कार र हत्या जघन्य अपराधभित्र पर्छन् । यसमा संलग्न जो कोहीलाई पनि कारबाही गर्नु सरकारको दायित्व हो । ओली सरकारले आफ्नो दायित्व बिर्सिएको नाटक गरिरहेको छ । र, सरकारले नै बलात्कारी र हत्यारालाई निर्धक्क हिँड्ने वातावरणको सृजना गरिदिएको छ । यस्ता अपराधमा संलग्न हुनेहरूलाई कारबाही नगरेर उल्टो आफूलाई प्रश्न गर्नेहरूलाई जेल कोचिरहेको छ । विद्रोही आवाजहरूलाई रोक्न खोजेर कहीँ सफल भइन्छ ?संविधानमाथि न प्रधानमन्त्री छन् न त राष्ट्रपति नै । जसरी राष्ट्रपति भण्डारीलाई चुनौती दिने नेकपा नेता रामकुमारी झाँक्रीलाई तुरुन्तै गिरफ्तार गर्न सरकार सफल भयो, त्यसरी नै बलात्कारी र हत्याराहरूलाई समातेर ठेगान लगाउन सके यस्ता घटनामा स्वतः कमी आउने थियो । सरकार सञ्चालक, प्रहरी र प्रशासनमा कार्यरतहरूले बलात्कार कति जघन्य अपराध हो भन्ने थाहा पाउन के आफ्नै परिवारमा यस्तो घटना हुनुपर्ने हो ? यस्तो घटना कसैले भोग्नु नपरोस् तैपनि सरकारी सयन्त्रको संवेदनशील नहुँदा यसो भन्न बाध्य हुनुपर्यो । साधारण नागरिकको पीडाले किन सरकारलाई छुँदैन ? एक राजनीतिज्ञ पक्राउ पर्दा सारा सडक र सामाजिक सञ्जालका भित्ताहरू विरोधले भरिए । त्यसपछि सरकार उक्त निर्णयबाट पछि हट्न बाध्य भयो । तर, एउटी बालिकाको बलात्कारपछि हत्या गरिन्छ, महिनौं सडक र सामाजिक सञ्जाललाई जनताले आक्रोश पोख्छन् तैपनि सरकार कानमा तेल हालेर बसेको छ । यस्ता घटनाका दोषीले सधैं उन्मुक्ति पाइरहँदा अपराधीको मनोबल बढिरहेको छ । र, कमजोर प्रशासनको फाइदा उठाउँदै राजनीतिको आडमा अपराधीले उन्मुक्ति पाइरहेका छन् । सरकार, निर्मला पन्त, भागरथी भट्ट, सम्झाना विकहरूको बाबुआमाको अनुहार हेर्न सक्छौं । जबसम्म तिमीले उनीहरूको पीडालाई महसुसगर्न सक्दैनौ तबसम्म यो राज्य हुनु र नहुनुको फरक छुट्टिँदैन । सुजन देवकोटा, पालुङ्टार४, गोरखा"
निर्वाचन आयोगको उदासीनता,"२०७८ वैशाख १७ र २७ का लागि घोषित प्रतिनिधिसभा निर्वाचन हुने दिन घट्दै गएका बेला निर्वाचन आयोगले महत्त्वपूर्ण राजनीतिक विषय समाधानमा देखाएको उदासीनताले समयमै निर्वाचन नहुने देखिएको छ । नेकपाको आधिकारिकता विवादमा आयोगले अहिलेसम्म ठोस कदम नउठाउँदा देशमा प्रदर्शन र धर्ना बढिरहेको छ । यस्तो परिस्थितिमा अस्थिरता रुचाउनेको चलखेल बढ्न सक्ने प्रबल सम्भावना छ । आयोगले निहित सबै किसिमका अधिकार प्रयोग गरी विवाद समयमै सुल्टाउन जरुरी छ । महेन्द्रसिंह बम, टीकापुर१, कैलाली"
जनताको मुख सरकारले थुन्न सक्दैन,"सरकारले रामकुमारी झाँक्रीको गिरफ्तारी जुन रफ्तारमा गर्यो, त्यही रफ्तारमा छोड्यो पनि । यसलाई भन्छन् हतारमा निर्णय गरेर फुर्सदमा पछुताउने कार्य । देशभित्रको विरोधभन्दा पनि अन्तर्राष्ट्रिय रूपमा बदनामी हुने डरले सरकारले उनलाई ५ घण्टापछि नै छोड्न बाध्य भयो । अन्यथा नेपाललाई पनि म्यानमार र पाकिस्तानको झैं अभिव्यक्ति स्वतन्त्रता नरहेको देश भनेर विश्वमा ठूलो बदनामी हुन सक्थ्यो । वरिष्ठ अधिवक्ता शम्भु थापाले कसैलाई पनि बिनाकसुर १ मिनेट पनि थुन्ने अधिकार सरकारसँग हुँदैन र थुन्छ भने त्यो न्यायिक पुनरावलोकनको विषय बन्छ भनेका छन् । यो प्रकरणमा नेता झाँक्रीलाई सरकारले क्षतिपूर्ति दिनुपर्ने हुन्छ । तर त्यसका लागि उनले अदालतमा सरकारविरुद्ध मुद्दा दायर गर्नुपर्छ । आइन्दा त्यस्तो नीच हर्कत सरकारले गर्न नसकोस् भन्नाका लागि पनि नेता झाँक्रीले अदालतमा मुद्दा हाल्नुपर्छ । नेपालमा अभिव्यक्ति स्वतन्त्रता छ कि छैन भन्ने बहस पनि यो घटनाले सतहमा ल्याइदिएको छ । यही बेला ओली सरकारले सूचना प्रविधिसम्बन्धी विधेयकमा भएकै व्यवस्था समेटेर सामाजिक सञ्जालसम्बन्धी निर्देशिका जारी गरेर वाक् स्वतन्त्रतालाई खुम्च्याउने कोसिस गर्दैछ । के ओली सरकार नेपाललाई म्यानमार वा पाकिस्तानको जस्तै अलोकतान्त्रिक देश बनाउन चाहन्छ ? प्रेस फ्रिडम र अभिव्यक्ति स्वतन्त्रता नभएको देश बनाउन चाहन्छ ? सरकारले स्पष्ट गरोस् । निश्चय नै गणतन्त्रको सबैभन्दा उच्च र सम्मानित संस्था भनेकै राष्ट्रपति संस्था हो । तर त्यो संस्थामा बस्नेले गलत काम गरेमा, संविधानको संरक्षणको सट्टा संविधानै ध्वस्त पार्न खोजेमा आलोचना गर्न नपाइने भन्ने हो भने नेपालमा गणतन्त्रको नाउँमा तानाशाहीतन्त्र चलेछ भनेर मान्नुपर्ने हुन्छ । सम्मान पाउन चाहने संस्था र व्यक्तिले त्यसैअनुसार काम पनि गर्न सक्नुपर्छ । प्रधानमन्त्री ओलीले संविधानविपरीत संसद् विघटन गर्न सिफारिस गर्नासाथ राष्ट्रपतिले कसैलाई नसोधी सदर गर्ने कि सबैलाई बोलाएर छलफल गरेर कानुनी सल्लाहकारहरूसँग राय लिएर मात्र सदर गर्ने? राष्ट्रपतिलाई पुनर्विचार गर भनेर मन्त्रिपरिषद्मा त्यो सिफारिस फिर्ता पठाउने अधिकारसमेत थियो । तर, उनले रबर स्टाम्पको जस्तो काम गरिन् । अनि आलोचना नभए के हुन्छ ? के करोडौं जनतालाई थुन्न सक्ने जेल बनाउन सक्छ ओली सरकारले ? होइन भने आइन्दा यस्तो हर्कत नगरोस् । झाँक्रीको गिरफ्तारी केका लागि? के तर्साएर आजको जमानामा करोडौं जनताको मुख थुन्न सक्छ सरकारले ? गोपाल देवकोटा, जोरपाटी, काठमाडौंदाहालनेपाल समूहकी नेता रामकुमारी झाँक्रीलाई राष्ट्रपतिविरुद्ध अपहेलना गरेको कसुरमा पक्राउ गरेसँगै ओली सरकारको अर्को तानाशाही हर्कत बाहिरिएको छ । सत्तासीन दल नेकपाभित्रको अर्को विखण्डित कदमका रूपमा झाँक्रीको पक्राउलाई लिन सकिन्छ । ओली र दाहालनेपाल समूहमा नेकपा विभाजित भएपछि मुलुकमा शक्ति प्रदर्शनको दोहोरी चलिरहेको छ । गाउँ गाउँबाट गाडीका गाडी मानिसलाई भेडाबाख्रा जसरी राजधानीमा थुपारेर कसैको आमसभा हुन्छ भने कसैको जनताका लागि आन्दोलन भएको छ । यसै क्रममा नेकपाका दुवै पक्ष एकअर्कालाई धम्क्याउँदै निम्नस्तरका गालीगलौजमा उत्रिएको हामी सबैले देखेभोगेका छौं । सायद दाहालनेपालको मातहतमा पनि प्रहरी थियो भने ओली समूहका नेता पक्राउ पर्नेमा शंकै थिएन । फरक यत्ति हो कि ओलीसँग सत्ता र शक्ति छ, दाहालनेपालसँग अलिक बढी गाली । माघ २३ गते ओली समूहले दरबारमार्गमा शक्ति देखाए भने २८ गते दाहालनेपाल समूहले भृकुटीमण्डपभित्र । शक्ति प्रदर्शनको दौरान झाँक्रीले राष्ट्रपतिको आलोचना गरेकी हुन् । सरकारले आलोचनालाई राज्यविरुद्धको कसुर महसुस गरी झाँक्रीलाई पक्राउ गर्यो । उनको पक्राउ स्वतन्त्र अभिव्यक्तिको बन्देज हो भन्नेहरू पनि छन् । प्रहरीले राज्यविरुद्धको कसुरसम्बन्धी ऐनको दफा ५८ अनुसार पक्रेको भने पनि ओलीकै ठाडो आदेश हो कि भन्ने आशंका उब्जिएको छ । ओली सरकारले आफ्ना सबै विरोधीको कसुरै कसुर देख्न थालिरहेको छ । असंवैधानिक बाटोबाट संसद् विघटन गरेर प्रधानमन्त्रीको पदमा टिकिरहने अभ्यासमा लागेका ओली र कुरा मिल्दा चुइँक्क नगर्ने जब कुरा मिल्न छाड्छ तब व्यवस्थाविरोधी ओली भन्दै आन्दोलन चर्काउने दाहालनेपाल समूहको चेपुवामा आमनागरिक परेका छन् । यसबाहेक असन्तुष्ट पक्षका नेता कार्यकर्ता पनि सरकारको निसानामा पर्नुले हाम्रो समाजमा वाक् स्वतन्त्रता बन्देज हुँदै गइरहेको छ भन्ने देखाउँछ । सत्ता र शक्तिको आडमा ओली सरकार यसरी विरोधीहरूको धरपकडमा उत्रिनुभन्दा संयमित भएर सबैलाई समेट्ने दिशातिर लाग्नुमै देश र जनताको भलाइ छ । सरकारको असंवैधानिक कदमको विरुद्धमा जनताले खबरदारी गर्नु संविधानसम्मत नै हो भन्ने कुरा सबैभन्दा धेरै प्रधानमन्त्री ओलीलाई नै थाहा छ । तर पनि उनले एकपछि अर्को प्रतिगामी कार्य गर्नु खतराको संकेत हो । यसले मुलुकलाई अन्धकारको भुमरीमा धकेल्दै छ । आफ्ना गलत कदमविरुद्ध नेता तथा जनताले गरेका स्वस्थ विरोधलाई पचाउने धैर्य सरकारले राखोस् । गोविन्द विक, बूढानीलकण्ठ१२, काठमाडौं"
बेरोजगारी बढ्यो,"लोक सेवा आयोगले ४००० पदका लागि विज्ञापन गरेकोमा चार लाखभन्दा बढी उम्मेदवारको दरखास्त पर्नुले पनि देशको बेरोजगारीको अवस्था छर्लंग हुन्छ । युवा बेरोजगारहरूलाई बढीभन्दा बढी रोजगारी दिन सरकाराको ध्यान जानुपर्ने हैन र ? सरकारले युवाहरूलाई रोजगारी दिन के कस्ता कार्यक्रम ल्याएको छ, त्यसबारेमा बढीभन्दा बढी बेरोजगार युवाहरूमा सूचना पुर्याउनपर्यो । पालिकाहरूले स्क्वायर फिटको हिसाबमा जनताबाट कर असुल गरेजस्तै बेरोजगार बसेका युवाहरूलाई योग्यता र क्षमता वृद्धि गराउने तालिम दिएर स्वदेशमै उत्पादनमूलक कार्यमा लगाउनुपर्यो । बलराम थापा, क्षेत्रपाटी, काठमाडौं"
हामी वृद्धको पालो कहिले ?,"हरेकपल्ट फोन गर्दा मोबाइलमा बज्छ, नेपाल सरकारले कोरोनाभाइरसको भ्याक्सिन ल्याइसकेको छ । सरकारको यो विज्ञापनले हामी वृद्ध नागरिकहरूको घाउमा नुनचुक छर्कने गरेको छ । सफाइ र स्वास्थ्यकर्मीपछि प्राथमिकताका आधारमा सबैलाई भ्यासिन लगाउने भनिएको छ तर त्यो प्राथमिकतामा हामी वृद्ध नागरिकहरू अझै परेका छैनौं जबकि अरू देशमा स्वास्थ्यकर्मीपछि वृद्धवृद्धा बस्ने केयर होम र त्यहाँका कर्मचारीसमेत प्राथमिकतामा पर्ने गरेका छन् । नेपालमा पहुँच हुनेहरूले त्यस्तो प्राथमिकता सूचीमा चलखेल गरेर निर्बाध भ्याक्सिन लगाइरहेका छन् भने कोरोनाको सबैभन्दा बढी जोखिममा हुने वृद्धवृद्धाहरू तिरस्कृत छन् ।हाम्रो पालो कहिले भनेर हामीले बारम्बार केही निकायमा सोधपुछ गरिरहेका छौं । जवाफमा मलाई कुनै कार्यदलमा विगतको आबद्धताका कारण भ्याक्सिन मिलाउन सकिन्छ भनियो । यस्तै अनेकखाले आबद्धता र पहुँच हुनेदेखि मेडिकल कलेजको बोर्डमा हुनेहरूसमेतले विशेष जोखिममा नभए पनि भ्याक्सिन पाइरहेका छन् । तर, मैले त आफूलाई मात्रै भ्याक्सिन खोजेको हैन । यो देशका लागि जीवनको सबैजसो ऊर्जा र समय दिएका सबै वृद्ध नागरिकका लागि भ्याक्सिन खोजेको हो । सरकारले सक्छ भने तत्काल सबै वृद्ध नागरिकलाई प्राथमिकतामा राखेर भ्याक्सिन दिलाओस्, हैन भने मोबाइलमा फोन गरेपिच्छे हामीलाई भद्दा मजाक सुनाउने काम तत्काल बन्द गरोस् । केदारभक्त माथेमा, ललितपुर"
हे राम !,"जनताका कुरामानौं यत्रतत्र ठूलठूला मन्दिर (चर्चमस्जिद), मन्दिरमा असंख्य तोरण, सुनका प्रतिमा र प्रत्येक साँझ आरती गायन निश्चय नै यो केही मान्छेको छनोट होला । सहरमा अग्ला टावर, टावरको शिखरमा महँगा रेस्टुरेन्ट र त्यसमा विदेशी मेन्यु निश्चय नै यो अर्का खाले मान्छेहरूको छनोट हुन सक्छ । तर, राजनीतिको छनोट के हुनुपर्छ ? नेताहरूको छनोट के हुनुपर्छ ? भोका मान्छेहरूको सपनामाथि ठडिएको अग्लो टावरले राजनीतिको सफलता नापिँदैन नेताज्यू । गरिबको आँसु नपुछी मन्दिरमा राखिने सुनको जलहरीले राजनीतिको औचित्य पुष्टि हुँदैन । तपाईं मठाधीश बन्नुहुन्छ कि नेता ? प्रश्न यो हो । राजनीतिले मान्छेका बारेमा कम र भगवान्का बारेमा धेरै सोच्न थाल्यो भने त्यो राजनीति राजनीति रहँदैन, पन्थ बन्छ । नेताज्यू विचार गर्नुहोला, तपाईं कसको राजनीति गर्नुहुन्छ ? रामको कि जनताको ? यो यस्तो प्रश्न हो जसले तपार्इंको इतिहास निर्धारण गर्नेछ । राजनीतिले मान्छेलाई आफ्नै खुट्टामा उभिन सिकाउनुपर्छ । ईश्वर, अल्लाह र प्रभुको हैन । नेता स्वयं पनि आफ्नै शक्तिमा उभिनुपर्छ । अर्थात्, जनताको शक्तिमा । आफू र आफ्नो भविष्यलाई या त अनुचरको अथवा प्रभुको शरणमा छाडेर गरिने राजनीति कहिल्यै शिखरमा पुग्दैन । त्यो त मात्र भीरको यात्रा हुन जान्छ । नेपाली जनजीवनमा एउटा उखान छ भीर खोज्नेहरूलाई रामराम भन्न सकिन्छ, काँध हाल्न सकिँदैन । सत्ता सधैं कसैको हुँदैन नेताज्यू । न त सेटिङ मा हुने सफलताले इतिहास बनाउँछ । तपाईं के चाहनुहुन्छ ? राम कि प्रभुराम ? आजै विचार गर्नुहोला । अन्यथा इतिहासले बारबार एउटै प्रश्न सोधिरहँदैन ।"
भूकम्पका आर्थिक डोब,"भूकम्पपछिको विकासचिनियाँ भाषामा संकटलाई वेइची भनिन्छ ः वेई भनेको खतरा र ची भनेको अवसर । हरेक संकटमा खतरा र अवसर दुवै हुन्छ । पछिल्लो भूकम्पले पनि त्यो खतरा र अवसर दुवै ल्याएको थियो । १९९० सालको भुइँचालोपछि जसरी नयाँ घरहरू बनाउने र मुख्य गरी टिनका छाना छाउने चलन सुरु भएको थियो, त्यस्तै यो भूकम्पपछि पनि कमजोर प्रविधिले बनाइएका घरहरू विस्थापित गर्ने, सरकारले सहुलियत दिएको बालुवा, स्थानीय काठ तथा आर्थिक अनुदानको पैसाले नयाँ घर बनाउने मौका धेरैलाई मिल्यो । कतिपय भूमिहीनहरूका हकमा २ लाख रुपैयाँसम्मको भूमि उपलब्ध गराउने कुराले फरक पारेको थियो । सिँचाइ, खानेपानी, स्थानीय पूर्वाधार आदिमा पनि खर्च गरिएको छ । नुवाकोट दरबारछेउ एक स्थानीय बासिन्दाले मलाई गएको हप्ता भनेका थिए, यो भेगमा अहिले स्कुलहरू त दरबारजस्ता बनेका छन् ।अर्थशास्त्रीहरूमाझ एउटा क्लासिकल सोचाइ के हुन्छ भने, ग्रामीण कृषिमा श्रमको सीमान्त प्रतिफलको मूल्य शून्य हुन्छ । अर्थात्, एक युवा गाउँ छोडेर जाँदा सामान्यतया उसको परिवारको कृषि आयमा फरक आउँदैन । त्यसैले विकासको सुरुआतमा धेरै जागिर सहरमा सिर्जना गरिन्छन् । ती जागिरहरू निर्माण क्षेत्रमा हुन सक्छन्, उद्योगमा हुन सक्छन् । उद्योगहरू औसतमा धेरै रोजगारी दिन सक्ने स्थितिमा हुन्छन् र धेरैले अरू क्षेत्रमा भन्दा त्यहाँ फाइदा देखुन्जेल मुनाफा पुनर्लगानी गरिराख्छन् र त्यसबाट उक्त क्षेत्रमा रोजगारी सिर्जना भैराख्छ । सहरहरू त्यसैले झन्झन् घना बन्दै जान्छन् । घना सहरहरूमा मानिसहरू एकअर्कासँग छलफल गर्न सक्छन्, मिलेर झन् ठूला प्रविधि बनाउन सक्छन्, एकै ठाउँमा धेरै मान्छे पाइने भएकाले कम्पनीहरूलाई यस्ता ठाउँमा आउन सस्तो पनि हुन्छ । उता गाउँमा मानिस कम भएकाले प्रतिव्यक्ति जमिनको क्षेत्रफल बढ्छ, यसले आय बढाउँछ र किसानलाई प्रविधि खरिद गर्न सक्ने बनाउँछ । यसरी कृषिको उत्पादन बढ्दै जान्छ र गाउँसहर दुवैमा प्रतिव्यक्ति आय बढ्छ ।भूकम्पपछि अहिलेका गतिविधिले यो ऐतिहासिक प्रक्रियामा कस्तो असर पारेका छन् ? पहिलो कुरा त केही दशकदेखि नै धेरै गाउँबाट युवाहरू यति धेरै बाहिर गए, तथ्यांकको अभावमा यकिन गर्न नसके पनि धेरै बस्ती उजाड छन् । धेरै जमिन बाँझै छोडिएका छन् । पहाडी गाउँतिर घुम्दा यो देखिन्छ, पछिल्लो श्रमशक्ति सर्वेक्षणले पनि यस्तै देखाएको थियो । उक्त सर्वेक्षणमा गाउँबाट सहर सर्नेहरू ६८ लाख थिए भने सहरबाट गाउँ सर्नेहरू १ लाखभन्दा कम । यसैले अहिले ग्रामीण कृषिमा श्रमको सीमान्त प्रतिफल शून्य नभएर सकारात्मक छ । युवाको सीमान्त सामाजिक प्रतिफल त झन् सकारात्मक छ । भूकम्पपछि आर्थिक गतिविधि चलायमान भएकाले केही ठाउँमा भने युवाहरू गाउँमै रोकिएका छन् । नुवाकोटका एक बासिन्दाले बताएअनुसार, अहिले धूलोमा लुटपुटिन्नँ भन्नेबाहेक सबैलाई दिनको १,००० रुपैयाँ कमाउने मेसो स्थानीय तहमै छ । गल्छी सडक, मध्यपहाडी लोकमार्ग, रानीपौवात्रिशूली मार्गजस्ता पूर्वाधारका कार्यक्रमले र घरहरू नयाँ बनाइएकाले पनि कामको कमी छैन । काठमाडौंमा नयाँ घर बनाउने क्रमको तीव्रताले गर्दा धादिङ, सिन्धुपाल्चोकजस्ता छेउछाउका जिल्लाका गाउँमा बालुवा आपूर्ति गर्नेजस्ता कामले पनि धेरै युवा रोकिएका छन् । यी युवाहरूले कतिपय गाउँको कृषिमा पनि योगदान गरेका छन् । यिनीहरू गाउँमै बस्नाले परिवार टुक्रिन पाएको छैन र बालबालिका बाबुआमा दुवैको माया पाएर हुर्केका छन् । यसको ठूलो सामाजिक प्रतिफल छ ।भूकम्पपछि सरकारले १ लाख घर बनाउने डकर्मी र सिकर्मी चाहिन्छ भनेर तालिम दिएकाले पनि धेरैले नयाँ तालिम लिन पाएका छन् । अब यसरी तालिम पाएका जनशक्तिलाई मुलुकमै रोक्ने दायित्व पनि सरकारको हो । उच्च गुणस्तरका सुरुङमार्गसहितका सडक तथा एक्सप्रेस वे, व्यवस्थित बस्ती तथा पार्क निर्माण, पूर्वाधार आयोजनाहरूको निर्माणजस्ता ठूला कामहरूमा आफ्नै जनशक्ति लगानी गर्नुपर्ने बेला आएको छ । बाह्य आर्थिक क्षेत्र राम्रो भएकाले संकटलाई मौकामा बदल्न उपयुक्त समय पनि यही हो ।"
लैंगिक हिंसा अन्त्य गर्न शिक्षामा लगानी,"संविधानले लैंगिक विभेदलाई अन्त्य गरी समतामूलक समाज निर्माण गर्ने संकल्प गरेको छ । प्रत्येक व्यक्तिलाई सम्मानपूर्वक बाँच्न पाउने हक हुने, कानुनको दृष्टिमा सबै समान हुने र कसैलाई पनि कानुनको समान संरक्षणबाट वञ्चित नगरिने, महिलाविरुद्ध धार्मिक, सामाजिक, सांस्कृतिक परम्परा, प्रचलन वा अन्य कुनै आधारमा शारीरिक, मानसिक, यौनजन्य, मनोवैज्ञानिक वा अन्य कुनै आधारमा शारीरिक वा मानसिक, मनोवैज्ञानिक वा अन्य कुनै किसिमको हिंसाजन्य कार्य वा शोषण नगरिने संविधानमा उल्लेख गरिएको छ । उल्लिखित कार्य दण्डनीय हुने र पीडितलाई कानुनबमोजिम क्षतिपूर्ति पाउने हक संविधानले प्रदान गरेको छ । राज्यका सबै निकायमा महिलालाई समानुपातिक, समावेशी सिद्धान्तका आधारमा सहभागी हुने, शिक्षा, स्वास्थ्य, रोजगारी र सामाजिक सुरक्षामा सकारात्मक विभेदका आधारमा विशेष अवसर प्राप्त गर्ने हक पनि हुनेछ । त्यस्तै राज्यका निर्देशक सिद्धान्तहरूले लोकतान्त्रिक अधिकारहरू उपभोग गर्न पाउने अवस्था सुनिश्चित गर्न विभिन्न धर्म, संस्कृति, प्रथा, परम्परा, प्रचलन वा अन्य कुनै पनि आधारमा हुने सबै प्रकारका विभेद र शोषण अन्त्य गरिने भनिएको छ ।तर, बढ्दो लैंगिक हिंसा र बलात्कारजस्तो जघन्य अपराध अनि पीडितको न्यायप्राप्तिको कहालीलाग्दो लडाइँ हेर्दा संविधान र ऐनप्रदत्त अधिकारहरू अझै अभ्यासमा आइसकेका छैनन् । समायअनुसार नीति नियमहरूका अक्षरहरू परिवर्तन भइरहे पनि मानिसको व्यवहार र सोच यथावत् रहनु दुःखद पक्ष हो । उच्चपदस्थ राजनीतिक नेतृत्व, कर्मचारीलगायत अन्य व्यक्तित्वलाई समेत महिला भएकै कारण अनेक आरोप लगाउने र उनीहरूप्रति कुदृष्टि र कुविचार राख्ने, पदीय हैसियत, मर्यादा, योग्यता र क्षमतालाई कम आकलन गर्ने, महत्त्वपूर्ण जिम्मेवारी प्रदान गर्न हिच्किचाउनेलगायतका काम पितृसत्तात्मक सोचको उपज हो । यसले अझै कार्यक्षेत्र स्वस्थ र लैंगिकमैत्री बन्न दिइरहेको छैन । कार्यस्थलहरूमा लैंगिक अवस्थाको मूल्यांकन गरी लैंगिक नीति बनाउनुपर्दा नेतृत्वलाई खलखली पसिना आउँछ । कुसंस्कारको जरो उखेल्न नसक्दा महिला र पुरुषका सामाजिक भूमिकाहरू अझै बदलिएका छैनन् । मासिक रक्तस्राव, गर्भवती, सुत्केरी, गर्भपतनजस्ता महिलासँग सरोकार भएका विषय सम्बोधन गर्ने नीतिहरूसमेत पुरुषसँग तुलना गरी बनाइनुले पितृसत्तात्मक सोच नीतिगत तहमै हावी छ भन्ने देखाउँछ । पुरुषहरूकै अग्रसरतामा बनाइने यस्ता लैंगिक नीतिहरू देखाउनका लागि उपयुक्त होलान् तर व्यावहारिक हुनै सक्दैनन् । लैंगिक नीतिहरू स्वार्थप्रेरित झुन्ड र बिनाबर्दीका विज्ञहरू नीतिगत तहमा हावी हुनबाट रोकी विषयविज्ञहरूको परामर्श लिएर मात्र बनाउनुपर्छ । पछिल्ला दिनहरूमा महिला तथा बालिकाहरू बलात्कार, यौनजन्य र घरेलु हिंसामा परेका घटना सार्वजनिक हुने क्रम बढिरहेको छ । महिला र बालिकाको सुरक्षा चुनौती दिनानुदिन बढिरहेको छ । आमा, छोरी, बहिनी, दिदी, बुहारी, भाउजू सुरक्षित हुन नसक्नुले समाज कति डरलाग्दो भइरहेको छ भन्ने देखाउँछ । के प्रजनन अंग भएकै कारण महिला असुरक्षित हुनुले समाजको निर्दयी पाटोलाई उजागर गर्छ ? बालिका भएकै कारण जन्मिन नपाउनु, जन्मिएपछि पनि हेला सहेर हुर्कनु र हुर्किएपछि पनि केवल प्रजनन अंगकै कारण असुरक्षित भएर बाँच्नु यो देशका महिलाको नियति बनिसक्यो । यस्ता विषयलाई सम्बोधन गर्नेपट्टि राज्यले अपेक्षित ध्यान दिएको छैन । यस्तो स्थितिलाई सुधार्न चाहने हो भने परिवर्तन असम्भव छैन । बलात्कारपछि जीवनभर जिउँदो लास बन्नुपर्ने अवस्था छ । क्षतविक्षत प्रजनन अंगको उपचारको चुनौती, पाठेघर च्यातिने, फुट्ने अनि आजीवन प्रजनन अधिकारबाट वञ्चित हुने अवस्थाले जिउँदो रहे पनि मरेतुल्य बनाइरहन्छ । जीवनको हरेक पलमा आफ्नो विवाह नहुने, बच्चा नजन्मने र समाजले नराम्रो ट्याग लगाइरहने आदि कारणबाट मानसिक स्वास्थ्य कमजोर त हुन्छ नै, यसबाहेक सामाजिक अपहेलना, लाञ्छना बेहोर्नुपर्ने पनि हुन्छ । त्यसैले बलात्कार र यौन हिंसापीडित बालिका, महिला वा अन्यलाई राज्यको विशेष र उचित संरक्षणको खाँचो पर्छ । पीडितहरूको संरक्षण हुन सकेन भने न्याय प्राप्तिका दौरान उनीहरूले हैरानी र थकान महसुस गर्छन् । यसले उनीहरूमा राज्यका निकायहरूप्रति अविश्वास बढ्न थाल्छ र दण्डविहीनताले प्रश्रय पाउँछ । त्यसैले स्वास्थ्य परीक्षण र घटनास्थलमा भएका प्रमाणहरूको सुरक्षा, साक्षीको संरक्षण, पीडितलाई तत्काल राहत र सुरक्षामा राज्यको पहिले ध्यान पुग्नुपर्छ । यो दायित्वबाट राज्य पन्छिन सक्दैन । यस्ता अपराधहरूको अनुसन्धान गरी दोषीलाई पहिचान गर्ने प्रमुख जिम्मेवारी नेपाल प्रहरीको हो । र, उसले तदारुकताका साथ घटनाको अनुसन्धानलाई अघि बढाउनुपर्छ । कुनै किसिमको आस, त्रास, दबाब र प्रभावमा परेर अनुसन्धानलाई फितलो बनाउनु हुन्न । मानव अधिकारसम्बन्धी राष्ट्रिय संस्थाहरूले समेत यस्ता घटनाको अनुगमन गरी अनुसन्धानलाई प्रभावकारी बनाउन सम्बन्धित पक्षहरूको ध्यानाकर्षण गराउनुपर्छ । पीडितको संरक्षण गर्ने दायित्व भएका राज्यका निकायहरू र सरकारप्रतिको आस्था, भरोसा र विश्वास डगमगाउन दिनु हुन्न । राज्यले असल अभिभावकत्व प्रदान गर्नुपर्छ, यसो हुन सकेमा पीडितहरूलाई होस्टाइल हुनबाट जोगाउन र सत्य तथ्य पहिचान भई दोषीलाई कारबाहीको दायरामा ल्याउन सकिन्छ ।पीडितको संरक्षण गर्ने यस्ता संयन्त्रहरू तीनै तहका सरकारी निकायहरूमा अनिवार्य व्यवस्था गर्नुपर्छ र यसका लागि लुम्बिनी प्रदेशले केही ऐनको मस्यौदा तयार गरी सरोकारवालाहरूबीच एक चरणको छलफलमा ल्याइसकेको छ । यस्ता प्रयासलाई सकारात्मक मान्न सकिन्छ । बलात्कारीले कानुनबमोजिम पाउने सजायहरूलाई पनि कोभिड१९ का बारे टेलिफोनमार्फत प्रसारण भइरहेको विज्ञापनजसरी व्यापक रूपमा प्रचार गर्न सकिए आगामी दिनमा अपराधीहरूलाई निमिट्यान्न पार्न सकिन्थ्यो कि ! हाम्रा छोरीहरू निर्बाध विद्यालय जान, परिवारमा रम्न र खुलेर हिँडडुल गर्न सक्ने वातावरण बन्थ्यो कि !विद्यालयका पाठ्यक्रमहरूमा समेत सामाजिक अपराध, दण्ड, सजाय र बलात्कारका असर र परिणामबारे शिक्षा दिने गरी विषयवस्तुहरू समावेश गर्न आवश्यक पहल गरिनुपर्छ । अभिभावकलाई बालबालिकाको उचित हेरचाह, उमेरमा आउने परिवर्तन, उनीहरूका व्यवहार र क्रियाकलापहरू आदिबारे परामर्श र शिक्षा दिने खालका कार्यक्रम पनि सञ्चालनमा ल्याउन आवश्यक छ । अधिकारका क्षेत्रमा क्रियाशील संघसंस्थाहरूले यस विषयमा आफ्ना कार्यक्रमहरू तय गरी सुरक्षा निकाय र सरकारसँगको साझेदारीमा सञ्चालन गर्नु उपयुक्त हुन्छ । बालसुधारगृहहरूमा राखिएका बालकहरू अधिकांश जबरजस्ती करणी अपराधमा संलग्न रहेका र पटके अपराधीसमेत भएको विभिन्न अध्ययनबाट पाइएकाले यस्ता बालकहरूलाई समेत सचेतनाको खाँचो देखिन्छ । यसका साथै जबरजस्ती करणी किन भइराखेको छ भन्नेबारे पीडकको मनोविज्ञानको अध्ययन र खोज पत्रकारितामार्फत सही सत्य र यथार्थ सूचना र तथ्यांकहरूको खोजीका लागि यस क्षेत्रमा आगामी दिनहरूमा अध्ययन र अनुसन्धानहरूमा राज्यले लगानी गर्नुपर्छ । कारागार र हिरासत कक्षहरूको नियमित अनुगमन गरी सुधारका प्रयत्न हुनुपर्छ ।पछिल्ला दिनमा धेरै जिल्लामा महिला तथा बालबालिकाको शैक्षिक स्तर सुधार हुँदै गइरहेको विभिन्न अध्ययनले देखाएका छन् । कतिपय विद्यालय र कलेजहरूमा महिला तथा बालबालिकाको भर्ना संख्या वृद्धि, परीक्षाका नतिजाहरूमा पनि छात्राहरू प्रथम तथा द्वितीय स्थान हासिल गर्न सफल बन्नुले भविष्यको शुभसंकेत नभएका भने होइनन् । जबसम्म राज्य संरचनाका सबै तह र तप्काहरूमा महिलाको उल्लेख्य उपस्थिति र सशक्त आवाज हुन सक्दैन तबसम्म पुरुषप्रधान समाज र पितृसत्ताको वर्चस्व कायमै रहिरहन्छ । त्यसैले शैक्षिक सुधारमार्फत लैंगिक समानताका अभियानहरू सञ्चालन गर्नु आजको माग हो । सचेत नागरिकले आफू, परिवार, कार्यस्थल, समाज र राष्ट्रलाई सम्मान गर्न सक्छन् र समाजमा सकारात्मक सामाजिक परिवर्तनका वाहक बन्नेछन् । तसर्थ आगामी दिनमा बालिका शिक्षा र उनीहरूको संरक्षण, सशक्तीकरण र विकासका योजनामा बजेट विनियोजन गरेर त्यस्ता कार्यक्रम कार्यान्वयन गर्नुको विकल्प छैन । तीनै तहका सरकारले यो विषयलाई मुख्य प्राथमिकतामा राखी काम गर्न सके अबको दस वर्षभित्रै राज्यका सबै संरचना र नीति निर्माणतहमा महिलाको उपस्थिति मजबुत हुनेछ । हरेक निकायका प्रमुख पद र नेतृत्वमा महिलाहरूको सहभागिता अभिवृद्धि हुनेछ । त्यस्तै, बालिका र महिलाका वास्तविक आवश्यकताअनुरूपका नीति र नियमहरू बन्न सहज हुनेछ । त्यसैले आजै लैंगिकमैत्री संरचना निर्माण र विकासमा राज्यका सन्बन्धित निकायले ध्यान दिनु जरुरी छ । शर्मा राष्ट्रिय मानव अधिकार आयोग, लुम्बिनी प्रदेश कार्यालय प्रमुख हुन् ।"
पासपोर्ट र नोट नछाप्ने सेक्युरिटी प्रेस किन्दै सरकार,"बाँस्कोटाको राजीनामापछि सञ्चार तथा सूचना प्रविधि मन्त्रालयको समेत जिम्मेवारी सम्हालेका अर्थमन्त्री युवराज खतिवडाले आफ्नो पदभार ग्रहण गर्ने क्रममा सेक्युरिटी प्रेस खरिद प्रतिस्पर्धाको माध्यमबाटै गर्ने घोषणा गरेका थिए । सरकारले सुरक्षण मुद्रण केन्द्र स्थापना गर्न कानुन बनाउन संसद्मा विधेयक दर्ता गरेको थियो । सेक्युरिटी प्रेस स्थापना भएपछि नागरिकता, राहदानी र बैंक नोट सरकारी सेक्युरिटी प्रेसमा मात्रै छाप्नुपर्ने प्रावधानसहित सरकारले सुरक्षण मुद्रण केन्द्र स्थापनासम्बन्धी विधेयकको मस्यौदा संसद्मा दर्ता गराएको हो ।असार २४ मा दर्ता भएको विधेयकको मस्यौदामा सरकारले सुरक्षण मुद्रणसम्बन्धी कामका लागि अन्य निकाय वा व्यक्तिलाई समेत अनुमति दिन सक्ने व्यवस्था छ । नागरिकता, राहदानी र बैंक नोटबाहेकका अन्य सुरक्षण सामग्रीसम्बन्धी काम गर्ने गरी नेपाल सरकारले अन्य व्यक्ति वा निकायलाई स्वीकृति दिन सक्नेछ, विधेयकको दफा ९ को उपदफा ३ मा भनिएको छ । केन्द्र स्थापना भएपछि सरकारी सुरक्षण मुद्रणसम्बन्धी कार्य सुरक्षण मुद्रण केन्द्रले मात्रै गर्ने प्रावधान पनि विधेयकमा छ ।सुरक्षण मुद्रण सामग्री निष्कासन गर्ने, जारी गर्ने वा प्रयोगमा ल्याउने सम्बन्धित सरकारी निकायले आफूलाई एक वर्षका लागि आवश्यक सामग्रीको माग अनुमान गरी स्पेसिफिकेसनसहित केन्द्रलाई ६ महिनाअगावै जानकारी दिनुपर्ने व्यवस्था पनि विधेयकमा छ । केन्द्रले कुनै कारणवश कुनै खास किसिमको सुरक्षण मुद्रण सामग्रीको मुद्रण गर्न नसक्ने भए त्यसको जानकारी माग भएको १५ दिनभित्र सम्बन्धित सरकारी निकायलाई दिनुपर्ने व्यवस्था पनि विधेयकमा छ । सञ्चार तथा सूचना प्रविधि मन्त्रालयका सचिव अध्यक्ष, अर्थ मन्त्रालयका सहसचिव सदस्य, गृह मन्त्रालय र परराष्ट्र मन्त्रालयका सहसचिव सदस्य रहने र मन्त्रालयले नियुक्त गर्ने तीन विज्ञ सदस्य रहने गरी केन्द्रको सञ्चालक समिति गठन हुने व्यवस्था विधेयकमा छ ।"
कोभिड प्रभावित ऋणीलाई थप सुविधा,विद्युतीय भुक्तानी कारोबार प्रोत्साहित गर्न कारोबारको सीमामा समयानुकूल पुनरावलोकन गरिने घोषणा पनि समीक्षामा छ । क्यूआर कोडलगायतका विद्युतीय कारोबारको प्रवर्द्धनका लागि आवश्यक थप नीतिगत व्यवस्था गरिने पनि राष्ट्र बैंकको भनाइ छ । विद्युतीय कारोबारको प्रवर्द्धनका लागि वित्तीय साक्षरतामा गरिने निश्चित खर्चलाई संस्थागत सामाजिक उत्तरदायित्व (सीएसआर) अन्तर्गत गणना गर्न सकिने व्यवस्था गरिने बताइएको छ । विद्युतीय कारोबारसम्बन्धी विभिन्न विज्ञापनका लागि गरिएको खर्च पनि सीएसआरमा गणना गर्न पाइन्छ । आयात गर्दा प्रदान गरिने विदेशी मुद्रा सटहीको विद्यमान सीमामा आवश्यकतानुसार पुनरावलोकन गरिने पनि राष्ट्र बैंकले बताएको छ ।
मध्य चैतदेखि राति साढे १२ बजेपछि उडान नहुने,"काठमाडौं (कास) कोभिड१९ का कारण अन्तर्राष्ट्रिय उडानको संख्यामा अत्यधिक गिरावट आएपछि त्रिभुवन अन्तर्राष्ट्रिय विमानस्थलले राति ३ बजेसम्म खुला राख्दै आएको सेवालाई अढाई घण्टा घटाउने भएको छ । अहिले अन्तर्राष्ट्रिय विमानस्थल बिहान ६ देखि मध्यरात ३ बजेसम्म २१ घण्टा सञ्चालनमा छ । अन्तर्राष्ट्रिय उडान संख्या नबढेकाले विमानस्थल व्यवस्थापनले चैत १५ देखि विमानस्थल राति साढे १२ बजेपछि बन्द गर्ने निर्णय गरेको विमानस्थलका प्रवक्ता देवचन्द्र लाल कर्णले जानकारी दिए । यससँगै मध्य राति काठमाडौंबाट दोहा, दुबई र जापानको नारिता उडान गर्ने क्रमशः कतार एयर, हिमालय एयरलाइन्स, एयर अरेबिया र नेपाल वायुसेवा निगमले आफ्ना रात्रिकालीन उडानको समय सार्नुपर्नेछ । कोरोना महामारीअघि दैनिक दुईतर्फी ८० हाराहारी उडान हुँदै आएकामा अहिले दैनिक ३० हाराहारी मात्रै अन्तर्राष्ट्रिय उडान भइरहेका छन् । नेपालसहित १५ मुलुकका ३० वटा वायुसेवाले विभिन्न २१ वटा अन्तर्राष्ट्रिय गन्तव्यका लागि उडान अनुमति लिएका छन् । तर १४ वटा वायुसेवाले नियमित उडान थालिनसकेको नागरिक उड्डयन प्राधिकरणका प्रवक्ता राजकुमार क्षत्रीले बताए । थाइल्यान्डको थाई एयर, थाई लायन, हङकङको ड्रागन एयर, बंगलादेशको विमान बंगलादेश, मलेसियाको मालिन्दो र मलेसियन एयरले यात्रु अभावकै कारण नियमित उडान थालिसकेका छैनन् । भुटानका ड्र्युक एयर र भुटान एयरलाइन्स, चीनका एयर चाइना, चाइना इस्टर्न, सिचुवान एयरलाइन्स, तिब्बत एयरलाइन्स, भारतका इन्डिगो र भिस्ताराले पनि नियमित उडान सञ्चालन गरेका छैनन् ।"
प्राधिकरणमा शाक्यको पदबहाली,"काठमाडौं (कास) नेपाल विद्युत् प्राधिकरणको १७औं कार्यकारी निर्देशकका रूपमा हितेन्द्रदेव शाक्यले पदबहाली गरेका छन् । प्राधिकरणको केन्द्रीय कार्यालयमा आइतबार शाक्यले पदबहाली गरेका हुन् । गत कात्तिक २६ देखि निमित्त कार्यकारी निर्देशकको जिम्मेवारी सम्हालेका शाक्यलाई मन्त्रिपरिषद्ले माघ २६ मा कार्यकारी निर्देशकमा नियुक्त गरेको थियो ।उक्त अवसरमा शाक्यले आफ्ना भावी योजना र प्राथमिकताबारे कर्मचारीलाई जानकारी गराएका थिए । प्रसारण र वितरण लाइनको सुदृढीकरण तथा विस्तार एवं मुलुकभित्र खपत गरी बढी भएको विद्युत् बिक्रीका लागि बजार खोज्ने काम आफ्नो मुख्य प्राथमिकता रहेको उनको भनाइ छ । आगामी चार वर्षभित्र प्रतिव्यक्ति ऊर्जा खपत पाँच सय युनिट पुर्याउने, निर्माणाधीन उत्पादन, प्रसारण र वितरणतर्फका आयोजना निर्माण सक्ने र दूधकोसी, माथिल्लो अरुणजस्ता रूपान्तरणकारी आयोजनाको निर्माण अगाडि बढाइनेछ, उनले भने, विद्युत् चुहावट नियन्त्रण, विश्वसनीय विद्युत् वितरण प्रणालीका लागि प्रणालीको सुदृढीकरण तथा विस्तारका काम प्राथमिकतासाथ अघि बढ्नेछन् ।"
धनकुटामा पनि ड्रागन फल,"(धनकुटा)  धनकुटा नगरपालिका क्षेत्रमा ड्रागन फलको खेती विस्तार सुरु भएको छ । सिँचाइ सुविधा अभाव र प्राकृतिक पानीका मुहान सुक्दै गएपछि अन्नबाली उत्पादनमा समस्या भोग्दै आएका किसानले ड्रागनलाई वैकल्पिक खेतीका रूपमा लिएको जनाएका छन् ।दुई वर्षअघि धनकुटा नगरपालिका८ अन्तर्गत सान्ताङ, टेकुनाला, चुलिबन, याक्तेलगायत क्षेत्रमा समूह गठन गरेर ड्रागनको खेती थालिएको थियो । यस क्षेत्रलाई ड्रागन फलको स्रोत केन्द्रका रूपमा विकास गर्ने लक्ष्यसाथ कार्यक्रम अघि बढाइएको नगरपालिकाका कृषिविज्ञ जीवन राईले बताए । पछिल्लो समय नगर क्षेत्रका दुई सयभन्दा बढी परिवार यो खेतीमा संलग्न रहेको नगरपालिकाको भनाइ छ । क्याक्टस प्रजातिको वनस्पति ड्रागनको पकेट क्षेत्रका रूपमा विकास गर्न धनकुटा नगरपालिकाले स्रोत केन्द्र निर्माण गर्न लागेको उनले बताए । अल्पसंख्यक आठपहरिया समुदायको बाहुल्य रहेको धनकुटा८ क्षेत्रमा खानेपानीको समस्या छ । सुक्खाग्रस्त क्षेत्र भए पनि किसान बर्खाको समयमा मकैजस्ता निर्वाहमुखी बालीको मात्रै खेती गर्छन् ।खेतीको सम्भावना पहिल्याउँदै जाँदा यो क्षेत्रमा ड्रागन फल उपयुक्त देखिएकाले पकेट क्षेत्र विकास गर्न कार्यक्रम सुरु गरिएको धनकुटा नगरपालिका प्रमुख चिन्तन तामाङले बताए । ड्रागन फल खेतीका लागि यहाँको भूगोल उपयुक्त देखियो, उनले भने, यसले यहाँका स्थानीयको जीवनस्तर उकास्ने नगरपालिकाको विश्वास छ । नगरपालिका क्षेत्रका टेकुनाला, चुलिवन, सान्ताङ, याक्तेलगायत क्षेत्रमा ६ वटा समूह निर्माण गरिएको छ । नगरभित्रका विभिन्न वडाका सुक्खाग्रस्त क्षेत्रका स्थानीयको जीवनस्तरमा वृद्धि गर्ने उद्देश्यले माटो परीक्षण गरेर हावापानी सुहाउँदो ड्रागन लगाउन थालिएको राईले जानकारी दिए ।"
टीभीएसको एनटर्क १२५ सुपरस्क्वाड,काठमाडौं (कास) टीभीएस मोटर कम्पनीले आइतबार मार्भल्स अभेन्जर्सबाट प्रेरित टीभीएस एनटर्क १२५ सुपरस्क्वाड संस्करण नेपालमा सार्वजनिक गरेको छ । कम्पनीले डिज्नी इन्डियाको उपभोक्ता उत्पादन व्यवसायसँग सहकार्य गरेर टीभीएस एनटर्क १२५ को एक विशेष सुपरस्क्वाड संस्करण सुरु गरेको छ । यो आइकोनिक मार्भल सुपर हिरोद्वारा प्रेरित नेपालको पहिलो ब्लुटुथ कनेक्टेड स्कुटर रहेको कम्पनीले दाबी छ ।
टाटा बीएस ६ को प्रिबुकिङ,"काठमाडौं (कास) टाटा मोटर्सको आधिकारिक बिक्रेता सिप्रदी ट्रेडिङले टाटा बीएस ६ इन्जिन गाडीको प्रिबुकिङ खुला गरेको छ । भारतीय स्ट्यान्डर्ड सिक्सको मान्यताप्राप्त टाटा नेक्सन, टिगोर, अल्ट्रोज, टिएगो र एचफाइभ गाडीहरूको प्रिबुकिङ खुला गरिएको हो । परिमार्जित इन्जिनका साथ आएको यसले ग्लोबल एन क्यापबाट सेफ्टीमा फाइभ स्टार र फोर स्टार रेटिङ पाएको कम्पनीले जानकारी दिएको छ ।"
महालक्ष्मीको सीईओमा लम्साल,काठमाडौं (कास) महालक्ष्मी विकास बैंकको प्रमुख कार्यकारी अधिकृत (सीईओ) मा दीपेश लम्साल नियुक्त भएका छन् । बैंकको माघ २९ मा बसेको सञ्चालक समिति बैठकले बैंकका नायब प्रमुख कार्यकारी अधिकृत लम्साललाई सीईओको जिम्मेवारी सुम्पेको हो । लम्साल १२ वर्षदेखि बैंकमा कार्यरत छन् ।
कुमारीका ग्राहकलाई टाइटनमा छुट,"काठमाडौं (कास) कुमारी बैंक र टाइटन जिम एन्ड फिटनेस सेन्टरसँग बैंकका ग्राहकलाई छुट उपलब्ध गराउनेसम्बन्धी सम्झौता भएको छ । सम्झौताअनुसार जिमको मासिक सदस्यतामा ५ प्रतिशत, त्रैमासिक सदस्यतामा १० प्रतिशत, अर्धवार्षिक सदस्यतामा १५ प्रतिशत र वार्षिक सदस्यतामा ३० प्रतिशत छुट उपलब्ध हुनेछ ।"
सिद्घार्थको जेनजेड बचत खाता,काठमाडौं (कास) सिद्धार्थ बैंकले जेनजेड बचत खाता सञ्चालनमा ल्याएको छ । खातामा ५ लाख रुपैयाँसम्मको पूर्ण शारीरिक अशक्तता र दुर्घटना मृत्यु बिमा सुविधा छ । यसका लागि ग्राहकको खातामा न्यूनतम १० हजार रुपैयाँ हुनुपर्ने बैंकले जानकारी दिएको छ ।
"डढेलोबाट जोगिन दिउँसो गस्ती, राति जाग्राम","(ताप्लेजुङ)  शनिबार उनी रातभरि सुतेनन् । सिरिजंगा गाउँपालिका५ पेदाङका पर्वत भण्डारी घरमाथिको जंगलमा लागेको डढेलो आउला र क्षति पुर्याउला भनेर रुँगेर बसे । राडी पानीमा भिजाए र त्यसले घरको धुरी पूरै ढाकिदिए । बिहान उज्यालो भएपछि एकछिन ढल्किए । आइतबार दिनभरि स्याउला लिएर जंगलमा पसे । आगोलाई छेकेर नियन्त्रण गर्न अग्निरेखा कोरे । शनिबार बिहानदेखि दिउँसो २ बजेसम्म पनि उनी यसैगरी खटिएका थिए । गाउँभरिका युवा र वृद्धसमेत भेला भएर आगो निभाउने प्रयास गरेका थिए ।पेदाङकै बागवीर लिम्बू, पूर्ण लिम्बू र चन्द्र गौतमको दिनचर्या पनि यसरी नै बित्यो । आफ्नो घर, बस्ती जोगाउन रातभर जाग्राम बसे । दिनभरि जंगलमा गस्ती गरे । अग्निरेखा कोर्ने, पानीको कुलो जंगलतिर फर्काउने र रूखपात ल्याउनेसम्मको काम गरे पनि उनीहरू ढुक्क भने छैनन् । जंगलबाट आइतबार साँझ फर्किए पनि राति ढुक्कले सुत्न सक्ने अवस्था नरहेको भण्डारीले बताए । उनको परिवारका कोही पानी ओसार्ने, कसैले भिजाउने काम गरिरहनुपर्छ ।सिरिजंगा५ पेदाङ र ७ खेवाङको सिमानामा रहेको चिहानडाँडा सामुदायिक वनमा लागेको डढेलोले स्थानीयलाई त्रसित बनाएको छ । गाउँपालिका उपाध्यक्ष ज्ञानमाया चौहानका अनुसार बस्तीमाथि लागेको आगोको झिल्को घरमा आउला भन्ने चिन्ता छ ।यहाँका अधिकांश घरका छाना फुसको भएकाले पनि धेरै चिन्ता बढेको हो । पेदाङ घर भएकी उपाध्यक्ष चौहानले भनिन्, म पनि आज गाउँपालिका गइनँ, दिनभरि आगो नियन्त्रणका लागि खटिइरहेकी छु । हिँड्न सक्ने पुरुषलाई जंगलमा अग्निरेखा कोर्न र सम्भव हुने खोलाको पानी कुलामा फर्काउन पठाएर महिलाहरू गाउँ रुङ्न बसेको उनले सुनाइन् ।जंगलमा शुक्रबार रातिदेखि आगो लागेको हो । शनिबार बिहानैदेखि खटिएका स्थानीयले स्याउला र पानी हालेर दिउँसो २ बजेतिर गाउँ फर्किएका थिए । दिउँसो साढे ३ बजेतिर चलेको हावाको बहावसँगै आगो फेरि बढेर डढेलोको रूप लिएको भण्डारीले बताए । ठुटामा रहेको आगो हावा चलेपछि पुन सल्किएको गाउँलेको अनुमान छ । तुङखाले भीर र पेदाङको माथिल्लो बस्ती सबैतिर नै डर भएको चौहान बताउँछिन् । डढेलो बढ्दै जाँदा खेवाङ पनि त्यत्तिकै जोखिममा छ । बस्तीपछि भीरको सिरान र जंगलमा रहेको अलैंचीका बगान पनि सखाप हुने उनीहरूको चिन्ता छ ।"
घाँस काट्न गएकी महिलालाई बाघले मार्यो,"धनगढी कैलालीको गौरीगंगा नगरपालिका५ अन्डियामा आइतबार दिउँसो बाघको आक्रमणबाट एक महिलाको मृत्यु भएको छ । स्थानीय पुष्पाञ्जली सामुदायिक वनछेउमा नरभक्षी बाघको आक्रमणबाट स्थानीय २६ वर्षीया कला धामीको मृत्यु भएको हो । जिल्ला प्रहरी कार्यालय कैलालीका प्रवक्ता प्रतीक विष्टका अनुसार धामी घाँसपातका लागि वनभित्र गएकी थिइन् । उनीसँगै गएका ४५ जना महिला भने भाग्न सफल भए । घटनापछि गौरीगंगा नगरपालिकाले जिल्ला सुरक्षा समितिलाई बाघको व्यवस्थापनका लागि पत्राचार गरेको छ । डिभिजन वन अधिकृत रामचन्द्र कँडेलका अनुसार तीन दिनदेखि वसन्ता संरक्षित तथा सामुदायिक वनमा पाटे बाघ घुमफिर गरिरहेको बताए । त्यही बाघले शनिबार पूर्वपश्चिम राजमार्गको चौमला राजीपुर वन छेउमा स्थानीयलाई आक्रमण प्रयास गरेको थियो, उनले भने, रूखमा चढेर ज्यान बचाएको भन्ने खबर आएको छ ।शनिबार भारतको दुधुवा नेसनल पार्कसँग जोडिएको कैलारी गाउँपालिका८ का दुर्गाप्रसाद चौधरीलाई बाघले आक्रमण गर्दा घाइते भएका थिए । बाँकेको कोहलपुरस्थित अस्पतालमा उनको उपचार भइरहेको छ । त्यही बाघ नेपाल पसेको आशंका हो, वन अधिकृत कँडेलले भने, कैलारी ८ को बस्ती भएर अधिकांश वन्यजन्तु वसन्ता संरक्षित वनभित्र पस्ने गरेका छन् । उनले गत वर्ष पनि यही मार्ग भएर दुधुवाबाट एउटा बाघ नेपाल प्रवेश गरेको बताए । वसन्ता संरक्षित वन क्षेत्र चुरे हुँदै बर्दिया राष्ट्रिय निकुञ्जसँग समेत जोडिएकाले कर्णाली पार गरेर यता प्रवेश गरेको बाघ पनि हुन सक्ने कँडेल बताउँछन् ।"
फेवातालको माटो झिक्ने निर्णय,"कास्की (कास) बाँध मर्मतका लागि पानी घटाइएको फेवातालबाट माटो झिकिने भएको छ । तालको सतहमा बर्सेनि माटो थुप्रिने क्रम बढ्दा सतहमा असर परेको भन्दै गण्डकी प्रदेशको उद्योग, पर्यटन, वन तथा वातावरण मन्त्रालयले आइतबार उक्त निर्णय गरेको हो । चैतभित्र माटो झिकिसक्ने निर्णय गरिएको पर्यटन मन्त्री विकास लम्सालले बताए । माटो झिक्ने कामको संयोजन मन्त्रालयको वन वातावरण महाशाखाले गर्नेछ । बाँधदेखि गैह्राको चौतारासम्म माटो झिक्ने तयारी गरेका छौं, मन्त्री लम्सालले भने, यसका लागि एकडेढ करोड रुपैयाँ खर्च लाग्छ । सोमबारदेखि डिजाइन इस्टिमेट बनाई काम थालिने मन्त्रालयले जनाएको छ । तालबाट निकालिने माटो पार्क वा पैदलमार्गमा प्रयोग गरिनेछ ।बाँध मर्मत भइरहेको छ । पानी पर्यो भने र बाँधका ढोकाको काम सकियो भने तालमा पानी भरिँदै जान्छ । यही मौकामा बाँधको कामलाई असर नपुग्ने गरी माटो झिक्छौं, मन्त्री लम्सालले भने । माटो फाल्ने काममा स्थानीयले पनि चासो देखाएको उनले बताए । बाँध मर्मतका लागि गत माघ २३ देखि पानी सुकाएर काम भइरहेको छ ।"
११ नेपालीको अवस्था अझै अज्ञात,"(नयाँदिल्ली)  भारतको उत्तराखण्ड राज्यको चमोली जिल्लामा हिमनदी विस्फोटपछि मृत्यु हुनेको संख्या ५१ पुगेको छ । उद्धारका क्रममा आइतबार भेटिएका थप १२ शवसहित हालसम्म मृत्यु हुनेको संख्या ५१ पुगेको चमोली जिल्ला प्रशासन कार्यालयको कन्ट्रोल रुमले जनाएको छ । १२ मध्ये ६ शव रैनी क्षेत्रबाट, ५ शव तपोवनस्थित एनटीपीसी परियोजनाको सुरुङबाट र अर्को एक शव रुद्रप्रयागमा नदी किनारमा फेला परेको जनाइएको छ । अधिकारीहरूका अनुसार आइतबार भेटिएका सबै शवको पहिचान भइसकेको छ, जसमा कोही पनि नेपाली छैनन् । यसअघि भेटिएका सबै शवको पहिचान भइसकेको छैन । प्रहरीका अनुसार हालसम्म २५ शवको मात्र पहिचान भएको छ । कुहिने डरले बरामद शवमध्ये पहिचान नभएकाको डीएनए नमुना राखेर प्रहरीले अन्तिम संस्कार गरिरहेको छ । हालसम्म शव र शरीरका विभिन्न अंगसहित ४१ वटाको अन्तिम संस्कार गरिएको बताइएको छ । तीमध्ये हराइरहेका नेपालीको शव भएनभएको खुलेको छैन । उत्तराखण्डको जोशी मठ नजिक गत आइतबार हिमनदी फुटेपछि धौलीगंगा, अलकनन्दालगायत नदीमा बाढी आएको थियो । धौलीगंगाको बाढीले चमोली जिल्लाको रैनी र तपोवन क्षेत्रमा ठूलो मात्रामा जीउधनको क्षति पुर्याएको हो । हिमनदी फुटेको क्षेत्र नजिकका दुई गाउँ पनि बगेका छन् । त्यसैगरी बाढीले जोशी मठमा एउटा पुल पनि बगाएको बताइएको छ । बाढीका कारण चारवटा जलविद्युत् आयोजनामा क्षति पुगेको बताइएको छ । त्यसमा पनि तपोवनस्थित ऋषिगंगा जलविद्युत् परियोजना र एनटीपीसी जलविद्युत् परियोजनामा बढी क्षति पुगेको हो । निर्माणाधीन ऋषिगंगा परियोजनाको बाँध र सुरुङ पूर्ण रूपमा ध्वस्त भएको छ भने तपोवनस्थित एनटीपीसीको जलविद्युत् परियोजनाका दुईवटै सुरुङमा क्षति पुगेको छ । बाढीले एनटीपीसीको जलविद्युत् परियोजनाको दुई सुरुङ हिलो र ढुंगाले भरिएका थिए । हिमनदी विस्फोट भएसँगैको बाढीमा परेर ती परियोजनमा काम गर्ने मजदुर, कर्मचारी र स्थानीयसहित २ सयभन्दा बढी सम्पर्कविहीन भएका थिए । उत्तराखण्डको चमोली जिल्ला प्रहरीले गत सोमबार हराइरहेका १ सय ७५ जनाको सूची सार्वजनिक गरेको थियो । त्यसमा ११ जना नेपाली छन् । तिनीहरूको नाम उल्लेख भए पनि नेपालको ठेगाना खुलेको छैन । हराइरहेका नेपालीमध्ये ७ जना ऋषिगंगा जलविद्युत् आयोजनामा, ३ जना तपोवन जलविद्युत् आयोजनामा र एक जना रैणी गाउँमा मजदुरी गर्दै आएका थिए । तीमध्ये तपोवन आयोजनामा काम गर्ने सोहन चौधरीको मात्र नेपालको ठेगाना खुलाइएको छ । उनी कैलालीको टीकापुरका हुन् । प्रहरीले ऋषिगंगा परियोजनामा कार्यरत ५५ जना सम्पर्कविहीनको सूची सार्वजनिक गरेको छ तर उक्त सूचीमा कतिपयको थर, ठेगाना उल्लेख नगरिएको हुँदा थप नेपाली बेपत्ता भएको हुन सक्ने आशंका गरिएको छ ।अझै पनि तपोवनस्थित एनटीपीसीको ठूलो सुरुङमा ३५ जनाभन्दा बढी कामदार थुनिएको प्रहरीले बताएको छ । उनीहरूको उद्धार प्रयास जारी छ । यद्यपि त्यहाँ थुनिएको साता दिन बितिसकेको हुँदा उनीहरू जीवितै रहने सम्भावना कम रहेको चमोली जिल्ला प्रहरी कार्यालयका एक अधिकृतले बताए । सुरुङभित्र फसेका कामदारमा नेपाली भएनभएको प्रस्ट छैन । यसअघि तपोवनस्थित एनटीपीसीको आयोजनाको सानो सुरुङमा फसेका ४ जना नेपाली र ८ जना भारतीयलाई आइतबार साँझ इन्डोतिब्बत बोर्डर पुलिस (आईटीबीपी) को टोलीले जीवितै उद्धार गरेको थियो । ती चारै जना सुरुङभित्र वेल्डिङको काम गर्दै आएका थिए । सुरुङमा काम गर्ने २५ नेपालीमध्ये २० जना सकुशल छन् । एक जनालाई भने बाढीले बगाएको कुरा सँगै काम गर्ने नेपाली कामदार प्रेम विकले कान्तिपुरलाई बताए । पश्चिम नेपालबाट बर्सेनि हजारौं संख्यामा नेपाली उत्तराखण्डको जलविद्युत् र सडक परियोजनाका काम गर्न जाने गरेका छन् ।"
ट्रम्पविरुद्धको महाअभियोग विफल,वासिङ्टन (एजेन्सी) अमेरिकी माथिल्लो सदन सिनेटले पूर्वराष्ट्रपति डोनाल्ड ट्रम्पमाथिको महाअभियोग पारित गर्न आवश्यक मत जुटाउन असफल भएको छ । रिपब्लिकन दलका ७ जनासहित बहुमत सिनेटहरू महाअभियोगका पक्षमा रहेका भए पनि प्रस्ताव पारित हुन १० मत अपुग भएको हो । सिनेटमा भएको मतदानमा महाअभियोगका पक्षमा ५७ र विपक्षमा ४३ सिनेटर उभिएका हुन् । ट्रम्पविरुद्धको महाअभियोग पारित हुनका लागि ६७ मत आवश्यक पर्थ्यो । माथिल्लो सदन सिनेटमा दुवै दलका ५०५० सदस्य छन् । पूर्वराष्ट्रपति ट्रम्पविरुद्ध तल्लो सदनले यसअघि नै महाअभियोग पारित गरिसकेको थियो । तल्लो सदनमा डेमोक्रेटको बहुमत रहेको छ । अमेरिकी संसद् भवनमा भएको आक्रमणका लागि ट्रम्पले आफ्ना समर्थकलाई उक्साएको भन्दै उनीमाथि महाअभियोग लगाइएको थियो । यो ट्रम्पविरुद्ध लगाइएको दोस्रो महाअभियोग थियो । ट्रम्प समर्थकले जनवरी ६ मा वासिंटनस्थित क्यापिटल हिल भवनमा आक्रमण गरेका थिए । अमेरिकामा नोभेम्बरमा भएको राष्ट्रपतीय चुनावमा धाँधली भएको ट्रम्पको दाबीपछि त्यसको विरोधमा उनका समर्थले क्यापिटल हिलमा आक्रमण गरेका थिए । ट्रम्प समर्थकको आक्रमणका क्रममा एक प्रहरी अधिकारीसहित पाँच जनाको मृत्यु भएको थियो । त्यस क्रममा केही सांसदहरू भवनभित्र लुक्न बाध्य भएका थिए । एक महिना लामो अनुसन्धानपछि आक्रमणमा संलग्न रहेको आरोपमा २२१ जनाविरुद्ध मुद्दा चलाइएको अधिकारीहरूले जनाएका छन् । पूर्वराष्ट्रपति ट्रम्प भने सुनुवाइमा अनुपस्थित भएका थिए । अभियोगमुक्त भएपछि पूर्वराष्ट्रपति ट्रम्पले महाअभियोग सुनुवाइ इतिहासकै सबैभन्दा नराम्रो कारबाही भएको बताएका छन् । उनीविरुद्धको महाअभियोग पारित भएको भए सिनेटले उनलाई राष्ट्रपति पदमा पुनः प्रतिस्पर्धा गर्न रोक्न सक्ने व्यवस्था रहेको थियो । मतदानपछि सिनेटमा रिपब्लिकन दलका वरिष्ठ सदस्य मिच मककोनेलले ट्रम्प क्यापिटल भवनमा भएको हमलाका लागि जिम्मेवार भएको जनाउँदै उक्त कदम जिम्मेवारीको निकै घिनलाग्दो अवमूल्यन भएको बताए । त्यसअघि उनले महाअभियोगको विरुद्धमा मत दिएका थिए । ट्रम्प हाल राष्ट्रपति नरहेका कारण उनीमाथि महाअभियोग लगाउने काम असंवैधानिक हुने उनको दाबी थियो । ट्रम्पको महाअभियोग सुनुवाइ उनको कार्यकाल सकिएको समय अर्थात् जनवरी २० सम्म ढिलो गराउनमा मककोनेलको उल्लेख्य भूमिका छ । यद्यपि उनले ट्रम्प अझै अदालतमा जिम्मेवार ठहर्याइन सक्ने चेतावनी दिएको बीबीसीले उल्लेख गरेको छ । यसअघि महाअभियोग सुनुवाइका क्रममा ट्रम्पका वकिलहरूले उनीविरुद्ध डेमोक्रेटिक दलले बदलाको अभियान चलाइएको आरोप लगाएका थिए । संसद् आक्रमणका लागि समर्थकहरूलाई उक्साएको आरोप खण्डन गर्दै वकिलहरूले ट्रम्पको अभिव्यक्ति अमेरिकी संविधान अनुकूल रहेको दाबी गरेका थिए । त्यसका साथै डेमोक्रेटिक दलका सिनेटरहरूले ट्रम्पमाथि लगाएका आरोप भयानक झुट भएको उनीहरूको दाबी थियो ।
आर्मी हक्की च्याम्पियन,"(कञ्चनपुर)  नेपाल आर्मीले तेस्रो सहाना प्रधान महिला राष्ट्रिय हक्की प्रतियोगिता जितेको छ । आर्मीले आइतबार महेन्द्रनगरस्थित कभर्डहलको खेल मैदानमा सुदूरपश्चिम प्रदेशलाई २० गोल अन्तरले पराजित गर्यो । आर्मीले ट्रफीसँगै ५० हजार रुपैयाँ प्राप्त गर्यो । उपविजेता बनेको सुदूरपश्चिमले ट्रफीसँगै ३० हजार हात पार्यो । अन्तिम खेलअघि आर्मी र सुदूरपश्चिम दुवै अपराजित थिए । राउन्ड रोबिन लिगका आधारमा खेलाइएको प्रतियोगिताको अन्तिम खेलमा सुदूरपश्चिमलाई पराजित गर्दै आर्मी १२ अंकसाथ शीर्ष हुँदै उपाधि जितेको हो । अन्तिम खेलमा आर्मीका लागि निलिमा पाण्डेले ३९ औं मिनेटमा पहिलो र ३६ मिनेटमा दोस्रो गोल गर्दै टिमलाई विजयी बनाएकी हुन् । उनी प्लेयर अफ द म्याचका साथै ८ गोलसहित प्रतियोगिताको सर्वाधिक गोलकर्ता भइन् । यसअघि गण्डकी प्रदेशले प्रदेश १ लाई २० गोलले पराजित गर्यो । गण्डकीका लागि सोनु बोहराले २४ र ३६ मिनेटमा गोल गर्दै जित दिलाएकी हुन् । उनी प्लेयर अफ द म्याच घोषित भइन् । नेपाल हक्की संघको आयोजना तथा जिल्ला हक्की संघ कञ्चनपुरको आयोजनामा माघ २८ देखि सुरु भएको प्रतियोगितामा प्रदेश १, २, गण्डकी र सुदूरपश्चिमसँगै आर्मीसहित ५ टिमले सहभागिता जनाएका थिए । प्रतियोगिताको उत्कृष्ट खेलाडी सुदूरपश्चिमकी लक्ष्मी बम भइन् । यसैगरी उत्कृष्ट गोलकिपर गण्डकीकी प्रेमा परियार, उत्कृष्ट डिफेन्डर आर्मीकी सरिता मेचे र उदीयमान खेलाडीमा सुदूरपश्चिमकी ममता भट्ट घोषित भए । उत्कृष्ट घोषित खेलाडीहरूले ५ हजार रुपैयाँ प्राप्त गरे । विजेतालाई सुदूरपश्चिम प्रदेशका सामाजिक विकासमन्त्री कृष्णराज सुवेदीले पदक तथा प्रमाणपत्र र पुरस्कार प्रदान गरे ।"
नेपाली हक्कीका नियमित भारतीय अम्पायर,"कञ्चनपुर (कास) कार्ड है, आगे ऐसा मत करो (कार्ड छ, अब यस्तो नगर्नु), गण्डकी प्रदेशका खेलाडीलाई शुक्रबार अम्पायरले चेतावनी दिए । हिन्दी बोलेको सुन्दा कुनै भारतीय सहरमा भइरहेको प्रतियोगिता जस्तो लाग्न सक्छ । महेन्द्रनगरस्थित कभर्डहलमा बुधबारदेखि आइतबारसम्म सञ्चालन भएको तेस्रो सहाना प्रधान राष्ट्रिय महिला हक्की प्रतियोगिताका खेलाडीलाई सचेत पार्न अम्पायरहरूले बेलाबेला हिन्दीमा चेतावनीसँगै निर्णयहरू सुनाइरहेका थिए । खेलाडी नेपाली भए पनि अम्पायरहरू दुवै भारतीय नागरिक हुन् । हक्की खेलप्रति आकर्षण बढ्दै गए पनि प्राविधिक तथा अम्पायरहरू नहुँदा भारतकै भर पर्नुपरेको हो । राष्ट्रिय प्रतियोगिताका लागि पनि भारतको मेरठकी शिवानी शर्मा र बिहारकी प्रीति सिंहलाई अम्पायरका रूपमा बोलाइएको हो । उनीहरू यसअघिका राष्ट्रिय प्रतियोगितामा समेत अम्पायरका रूपमा सहभागी भइसकेका छन् । नेपालमा हक्की खेलको सुरुवात झन्डै तीन दशक अघिदेखि भएको हो । तर व्यवस्थित ढंगले यसको विकास नहुँदा सानातिना प्रतियोगिता गराउनसमेत बाहिरबाट प्राविधिक मगाउनुपर्ने बाध्यता रहेको छ । नियमित रूपमा प्रतियोगिताहरू नहुने र अम्पायर तथा प्राविधिकका लागि पनि तालिम नहुने भएकाले महिला र पुरुष दुवै खेलका लागि भारतबाटै अम्पायर मगाउनुपर्ने बाध्यता रहेको महिला राष्ट्रिय प्रतियोगिताका निर्देशक रञ्जन थापाले बताए । हामीसँग खेलाडी राम्रो छ, सम्भावना पनि राम्रो छ, नयाँ खेलाडीहरू आउने क्रम पनि चलेकै छ, राष्ट्रिय प्रतियोगिताका संयोजकसमेत रहेका नेपाल हक्की संघका पूर्वसचिव थापाले भने, तर अम्पायरको अभाव छ, ठूला प्रतियोगिता गर्नुपर्दा भारतबाटै मगाउनुपर्छ । उनका अनुसार अम्पायर तथा प्राविधिकका लागि लामो समयदेखि कुनै पनि तालिम हुन सकेको छैन । हक्की पुरानो खेल भए पनि प्रतियोगिताहरू कम हुने, सरकारले पनि प्राथमिकता नदिने भएकाले यसका प्राविधिकहरू छैनन् । वर्षमा एकदुईवटा प्रतियोगिताहरू मात्रै हुने गरेका छन् । राष्ट्रिय खेलकुद परिषद्देखि प्रदेश र स्थानीय तह कुनैले पनि यसप्रति चासो दिएको देखिँदैन, थापा भन्छन्, त्यसकै परिणाम हामीले प्राविधिकको अभाव झेलिरहेका छौं । उनका अनुसार विगतका वर्ष हक्कीका लागि १०१२ लाख बजेट आउँथ्यो । तर यस वर्ष कोरोनाका कारण आधा कटौती भएको छ । प्राविधिक मात्रै होइन, हालसम्म नेपालमा हक्कीको छुट्टै खेल मैदान छैन । हक्की संघका नाममा कतै पनि जमिन नभएका कारण खेल सामग्री तथा एस्ट्रो टर्फसहितको अन्तर्राष्ट्रियस्तरको खेल मैदान निर्माण हुन सकेको छैन । अन्तर्राष्ट्रिय हक्की संघलगायत विभिन्न देशले समेत खेल सामग्रीदेखि खेल मैदान निर्माणमा सहयोग गर्ने भने पनि जमिन नहुँदा रोकिएको हक्कीका मुख्य प्रशिक्षक विजययन्त शर्मा बताउँछन् । खेल मैदान नहुँदा खेलाडीको आकर्षण पनि घटेको छ, अर्को हामीसँग प्राविधिक पनि छैनन्, शर्माले भने, लामो समयदेखि तालिमको आयोजना हुन सकेको छैन, नयाँ अम्पायर तथा प्राविधिक उत्पादन हुन सकेका छैनन् । उनका अनुसार नयाँ किसिमका कार्यक्रम र बजेटको अभावमा हक्कीप्रति खेलाडीहरूको आकर्षण कम हुँदै गएको छ । तीन वर्षको अन्तरमा नेपाली महिला खेलाडीमा निकै अन्तर आएको छ, तीन वर्षदेखि नियमित रूपमा अम्पायरको काम गरिरहेकी बिहारकी सिंहले भनिन्, खेलका नियमदेखि प्रदर्शन सबैमा सुधार आएको छ । उनी पहिलो सहाना प्रधान राष्ट्रिय महिला प्रतियोगितादेखि नियमित रूपमा अम्पायर रहँदै आएकी छन् । उनी हक्कीकी पूर्वखेलाडीसमेत हुन् । १० वर्ष भारतका विभिन्न स्तरका प्रतियोगितामा खेलिसकेकी छन् । अर्की अम्पायर शिवानी पनि पूर्वहक्की खेलाडी नै हुन् । उनले भारतमा हक्कीको टेस्ट समेत खेलेकी छन् । उनको बुझाइमा पनि नियमित खेल प्रतियोगितासँग अभ्यास र खेल सामग्रीको उपलब्धता हुन सके महिला खेलाडीहरूले राम्रो प्रदर्शन गर्न सक्छन् । एकेडेमीसहितको प्रशिक्षण आवश्यक छ, अहिले पनि खेलाडीको प्रदर्शन निकै राम्रो छ, उनले भनिन् ।"
विराट गोल्डकप फुटबल चैत २५ देखि,विराटनगर (कास) विराट गोल्डकपको पाँचौं संस्करण चैत २५ देखि सञ्चालन हुने भएको छ । गोल्डकप ट्रस्टले सदस्य मनोजविक्रम शाहलाई आयोजक समितिको संयोजक तोकेको छ । दुई वर्षदेखि हुन नसकेको प्रतियोगिता यसपटक सहिद मैदानमा रात्रिकालीन हुनेछ । त्यसका लागि प्रदेश सरकारले ४ करोड २९ लाखको लागतमा सहिद मैदानमा स्थायी फ्लडलाइटको व्यवस्था गरेको छ । अखिल नेपाल फुटबल संघको क्यालेन्डरसँग तालमेल मिलाएर चैत २५ गतेदेखि प्रतियोगिता सञ्चालन गर्ने तयारी गरिएको संयोजक शाहले बताए । उनका अनुसार ८ देखि १० वटा ए डिभिजन टोलीलाई समावेश गर्ने लक्ष्य छ । कारोना संक्रमण कायमै रहेकाले विदेशी टिमलाई सहभागी गर्ने वा नगर्ने विषयमा अहिले टुंगो नलागेको शाहले बताए । चौथो संस्करणको विजेताले १३ लाख र उपविजेताले ७ लाख रुपैयाँ पाएका थिए । पाँचौं संस्करणका लागि पुरस्कार राशि निश्चित गरिएको छैन । शाहले पुरस्कार राशि बढ्न सक्ने जनाए । आयोजनाका लागि विराटनगर महानगरपालिकाले आयोजकलाई १५ लाख रुपैयाँ उपलब्ध गर्ने प्रमुख भीम पराजुलीले बताए । गोल्डकप ट्रस्टले आयोजना नगरे यसपालि महानगर आफैंले आयोजना गर्ने चेतावनी पराजुलीले ट्रस्टका पदाधिकारीलाई दिएपछि ट्रस्ट प्रतियोगिता आयोजना गर्न तातेको हो । प्रदेश सरकारले पनि आर्थिक सहयोग गर्ने आश्वासन दिएको शाहले बताए । ट्रस्टले मैदान व्यवस्थापन संयोजकमा अर्का सदस्य वसन्त अर्याललाई तोकेको छ । ६० वर्षदेखि महेन्द्र गोल्डकपको नाममा आयोजना हुँदै आएको यो प्रतियोगिता २०५७ सालदेखि ट्रस्ट स्थापना गरेर विराट गोल्डकपमा परिणत भएको हो । यसअघि उद्योगी राजेन्द्र राउतले दुई र नवीन रिजालले एकपटक यो प्रतियोगिताको आयोजना गरेका थिए । गोल्डकप ट्रस्टमा १९ लाख रुपैयाँ मौज्दात छ ।
महिला भलिबल सुरु,"कपिलवस्तु (कास) कपिलवस्तुको वाणगंगा नगरपालिका पिपरामा प्रथम हिलवर्ट राष्ट्रिय महिला भलिबल प्रतियोगिता आइतबारबाट सुरु भएको छ । पहिलो खेलमा कुँवरवर्ती इंग्लिस बोडिङ स्कुल (रातो) तिलोत्तमा रूपन्देहीले शान्ता भलिबल क्लब कास्कीलाई २५१२, २५१९ र २५११ ले पराजित गर्यो । हिलवर्ट बोर्डिङ स्कुल, कपिलवस्तुले कुँवरवर्ती इंग्लिस बोर्डिङ स्कुल (सेतो) तिलोत्तमा रूपन्देहीलाई २५११, २५१९ र २५११ ले तथा होराइजन स्पोर्ट्स क्लब रूपन्देहीले दीप बोर्डिङ स्कुल रूपन्देहीलाई २५१४, २५५ र २७७ ले पराजित गरेका थिए । पहिलो खेलमा कुँवरवर्तीकी भावना डाँगी, दोस्रो खेलमा हिलवर्टकी विनीता राई र तेस्रो खेलमा होराइजनकी आरती सुवेदी वुमन अफ द म्चाच भए । रूपन्देही र कपिलवस्तुका ६ विद्यालय टिम सहित पोखराको शान्ता भलिबल क्लब र काठमाडौंको होङ्वान्जी न्यु डायमन्ड महिला भलिबल क्लब सहभागी छन् ।"
मेयर कप,"धनकुटा (कास) धनकुटाको महालक्ष्मी नगरपालिकास्थित जितपुरमा दोस्रो महालक्ष्मी मेयर कप खुला पुरुष फुटबल प्रतियोगिता सुरु भएको छ । वसन्त पञ्चमीको अवसर पारेर महालक्ष्मी नगरपालिकाको आर्थिक सहयोगमा नगर खेलकुद विकास समिति महालक्ष्मीले प्रतियोगिता आयोजना गरेको हो । प्रतियोगिताको उद्घाटन खेलमा आयोजक जितपुर बी विजयी भएको छ ।जितपुरस्थित जनता माध्यमिक विद्यालयको मैदानमा भएको खेलमा डाँडागाउँ फुटबल क्लबलाई २० गोल अन्तरले हराउँदै जितपुरले विजयी सुरुवात गरेको हो । त्यस्तै, दोस्रो खेलमा छथर जोरपाटी१ लाई टाइब्रेकरमार्फत ८७ गोल अन्तरले हराउँदै मार्गा युवा क्लब विजयी भएको छ । निर्धारित समय गोलरहित बराबरीमा टुंगिएपछि खेल टाइब्रेकरमा धकेलिएको थियो । महालक्ष्मी नगरपालिकाका मेयर पर्शुराम नेपालले प्रतियोगिता उद्घाटन गरेका छन् । खेल उद्घाटन गर्दै मेयर नेपालले महालक्ष्मी नगरपालिकाले खेलकुदको क्षेत्रलाई पनि प्राथमिकतामा राखेको भन्दै खेलकुद क्षेत्रको विकासका लागि नगरपालिकाले सहयोग गर्ने प्रतिबद्धता जनाए । पाँच दिनसम्म सञ्चालन हुने प्रतियोगितामा धनकुटा, भोजपुर, तेह्रथुम र झापाका १६ टिम सहभागी छन् । प्रतियोगिताको विजेताले १ लाख तथा उपविजेताले ५० हजार नगदसहित ट्रफी, मेडल र प्रमाणपत्र पाउने आयोजकले जनाएको छ ।"
सैनामैना डिभिजन ए मा,तिलोत्तमा (कास) सैनामैना क्रिकेट क्लबले नेपाल टेलिकम रूपन्देही सुपर लिग क्रिकेट प्रतियोगिताअन्तर्गत आइतबार डिभिजन बी को खेलमा प्रोफेसनल मास्टर्स ११ लाई ७ विकेटले पराजित गरेको छ । जितसँगै सैनामैना डिभिजन ए मा प्रवेश गरेको छ । टस जितेको प्रोफेसनल भैरहवास्थित सिद्धार्थ रंगशालामा निर्धारित ४३ ओभरको खेलमा २९२ ओभरमा ९१ रनमा अलआउट भयो । ओपनरद्वय सुजन मकाजुले २८ र अमर रसाइलीले २४ रन बनाउनुबाहेक अन्यले दोहोरो स्कोर बनाउन सकेनन् । यी दुईले पहिलो विकेटमा ५० रन जोडे पनि प्रोफेसनलले अन्तिम १० विकेट ४१ रनमा गुमायो । सैनामैनाका उदय पन्तले ९ ओभरमा १ मेडन राख्दै २५ रन खर्चेर ५ विकेट लिँदै म्यान अफ द म्याच प्रदर्शन गरे । विशाल भुसालले २ तथा सुनील पौडेल र कृष्ण गिरीले ११ विकेट लिए । सरोज पौडेलले अविजित ४१ रन बनाएपछि सैनामैनाले १९४ बलमा लक्ष्य भेटायो । सरोजले ४७ बल खेली ४ चौका र १ छक्का प्रहार गरे । अंकित परियारले १६ र मनीष क्षेत्रीले १३ रन बनाए । प्रोफेसनलका अनिल जैसवालले २ र जितेन्द्र साहनीले १ विकेट लिए । चार समूहमा ३३ टिम रहेको र सैनामैना समूह डी को विजेता भएर ए डिभिजनमा उक्लिएको हो । सैनामैनाले आफ्नो समूहको दुवै खेल जितेको हो । सोमबार शंकरनगर क्रिकेट क्लब र ज्ञानोदय क्रिकेट क्लबबीच प्रतिस्पर्धा हुनेछ ।
वेस्टइन्डिजको 'क्लिन स्विप,भारत सुदृढ स्थितिमाचेन्नइ भारतले इंग्ल्यान्डविरुद्धको दोस्रो टेस्टको दोस्रो दिन आइतबार २ सय ४९ रनको सुदृढ अग्रता लिएको छ । रविचन्द्रन आश्विनले पाँच विकेटको प्रदर्शन गरेपछि इंग्ल्यान्ड आफ्नो पहिलो इनिङ्समा १ सय ३४ रन बनाएर अलआउट भयो । दिनको खेल समाप्त हुँदा भारतले एक विकेट गुमाएर ५४ रन बनाएको छ । रोहित शर्मा २५ र चेतेश्वर पुजारा ७ रन बनाएर खेलिरहेका छन् । भारतको पहिलो इनिङ्समा १ सय ६१ रन बनाएका रोहितले २० रनको व्यक्तिगत स्कोरमा जीवनदान पाए । विकेटकिपर बेन फोक्स मोइन अलीको बलिङमा स्टम्पिङ गर्न चुकेका थिए । अर्का प्रारम्भिक ब्याट्सम्यान शुभमन गिल भने १४ रन बनाई ज्याक लिचको बलमा एलबीडब्लू भए । भारत पहिलो इनिङ्सका आधारमा १ सय ९५ रनले अगाडि रहेको थियो । भारतले आफ्नो पहिलो इनिङ्समा ३ सय २९ रन बनाएको थियो । आश्विनले लगातार दोस्रोपल्ट पाँच विकेट लिए । उनले ७६ टेस्टमा २९ औंपल्ट यस्तो प्रदर्शन गरेका हुन् । यस्तै बायाँ हाते बलर अक्षर पटेल र इशान्त शर्माले दुईदुई विकेट लिए । इंग्ल्यान्डका लागि भने फोक्स १ सय ७ बलमा ४२ रन बनाएर अविजित रहे । बिहानको सत्रमा इंग्ल्यान्डले ३९ रन बनाउँदासम्म नाटकीय रूपमा चार विकेट लिएको थियो । त्यस सत्रमा भारतको समेत गरेर आठ विकेट खसेका थिए । इंग्लिस कप्तान जोए रुट ६ रन बनाएर आउट भएका थिए । चार टेस्टको शृंखलामा पाहुना टिम १० ले अगाडि रहेको छ ।
आर्मीको आरामदायी जित,(काठमाडौं)  रश्मि घिसिङले आफ्नो पूर्वटोलीविरुद्ध ४ गोल गरेपछि महिला राष्ट्रिय फुटबल लिगमा त्रिभुवन आर्मीले चन्द्रपुर नगरपालिका रौतहटको टोलीलाई ६१ गोल अन्तरले पराजित गरेको छ । आर्मीका लागि विमला चौधरीले २ गोल गरिन् । सातदोबाटोस्थित एन्फा मैदानमा दसौं मिनेटमै रश्मिको गोलमार्फत आर्मीले अग्रता बनाएको थियो । २२ औं मिनेटमा रश्मिले व्यक्तिगत दोस्रो गोल गर्दा त्यसको तीन मिनेटपछि विमलाले आर्मीलाई ३० को स्थितिमा पुर्याइन् ।पहिलो हाफको इन्जुरी समयमा गोलरक्षक अञ्जना रानामगरको गल्तीका कारण आर्मीले गोल खान पुग्यो । रौतहटकी रजनी थोकरले गोल गरेकी हुन् । दोस्रो हाफमा ३ गोल थपेको आर्मीका लागि ५० औं मिनेटमा रश्मिले पेनाल्टीमा गोल गरी ह्याट्रिक पूरा गरिन् । रश्मिलाई रौतहटकी रोजिना श्रेष्ठले फल गरेपछि आर्मीले पेनाल्टीको अवसर पाएको हो । विमलाले ५६ औं मिनेटमा व्यक्तिगत दोस्रो र रश्मिले त्यसको पाँच मिनेटपछि व्यक्तिगत चौथो गोल गर्दा आर्मी ६१ ले अगाडि रह्यो ।यो तीन अंकसँगै आर्मीले शीर्षस्थानको एपीएफसँगको दूरी २ अंकमा झारेको छ । आर्मीको १० खेलबाट २५ अंक भएको छ । २७ अंक रहेको एपीएफले एक खेल कम खेलेको छ । तेस्रो स्थानको वालिङ नगरपालिकासँग ११ अंकको अग्रता बनाएको आर्मी लिगमा कम्तीमा दोस्रो हुनेचाहिँ निश्चित भएको छ ।
नवसिर्जनशीललाई उपाधि,"पोखरा (कास) पहिलो सेभेनएसाइड बक्स क्रिकेट प्रतियोगिताको उपाधि पोखरा पुरुन्चौरको नवसिर्जना युवा क्लबले जितेको छ । माछापुच्छ्रे क्रिकेट एकेडेमीद्वारा पोखरामा आयोजित प्रतियोगिताको फाइनलमा आइतबार नवसिर्जनाले बेनाम बादशाहलाई ३ रनले पराजित गरेको हो । टस जितेर ब्याटिङ रोजेको नवसिर्जनाले निर्धारित ७ ओभरमा ६१ रनको लक्ष्य दियो । बेनाम बादशाहले सबै ओभर खेलेर ५८ रन मात्रै जोड्न सक्यो । प्रतियोगितामा बेनाम बादशाहका विधान श्रेष्ठ उत्कृष्ट खेलाडी घोषित भए । सेभेन स्टार्सका दीपेश खत्री उत्कृष्ट ब्याट्सम्यान र युनाइटेड बागलुङका तेजेन्द्र घर्तीमगर उत्कृष्ट बलर चुनिए । विजयी टिमले ३२ हजार रुपैयाँ र उपविजेताले १६ हजार रुपैयाँ प्राप्त गरे । उत्कृष्ट खेलाडीले ५ हजार, ब्याट्सम्यान र बलरले समान २ हजार ५ सय रुपैयाँ पाए ।एकेडेमीले नेपालमै पहिलोपल्ट बक्स क्रिकेट प्रतियोगिता आयोजना गरेको हो । शुक्रबारबाट प्रतियोगिता सुरु भएसँगै एकेडेमी पुनः सञ्चालनमा आएको घोषणा भएको थियो । एकेडेमीले यसअघि हालको प्रदेशसभा भवन रहेको नगर प्रशिक्षण केन्द्रको मैदानमा क्रिकेट प्रशिक्षण गराउँदै आएको थियो । उक्त स्थानमा प्रदेशसभा बसेपछि लेखनाथमा एकेडेमी पुनः सञ्चालनमा आएको हो ।"
दीपेशको प्रिन्ससँग बदला,"(चितवन)  नेपाल एपीएफ क्लबका दीपेश धामीले जुनियर विश्व वरीयताको तेस्रो स्थानमा रहेका प्रिन्स दाहाललाई पराजित गर्दै प्रधानमन्त्री कप राष्ट्रिय खुला ब्याडमिन्टन प्रतियोगितामा पुरुष एकलतर्फको उपाधि जितेका छन् । भरतपुर कभर्डहलमा शनिबार राति भएको फाइनलमा दीपेशले एपीएफबाटै खेलेका प्रिन्सलाई २११९ र २२२० को प्रतिस्पर्धात्मक सेटमा परास्त गरे । धामीले हालै सिरहाको गोलबजारमा भएको १० औं पुष्पलाल स्मृति र्याकिङ राष्ट्रिय ब्याडमिन्टन प्रतियोगिताको फाइनलमा प्रिन्ससँग भोगेको पराजयको बदला पनि लिएका छन् । यसअघि एपीएफकै जेसिका गुरुङले त्रिभुवन आर्मी क्लबकी रसिला महर्जनलाई २११८, १७२१ र २११७ को सेटमा पराजित गरी महिला एकलतर्फको उपाधि जितेकी थिइन् । दुवै एकल विजेताले एक लाख १५ हजार रुपैयाँ र उपविजेताले ५५ हजार रुपैयाँ पुरस्कार पाए । देशभरका २ सय ९० जना खेलाडी प्रतियोगितामा सहभागी थिए । फागुन २८ गते सुरु प्रतियोगितामा आठ विधामा प्रतिस्पर्धा भएको थियो । चितवन जिल्ला ब्याडमिन्टन संघ र हरिलाल धर्मदेवी मेमोरियल ट्रस्टले प्रतियोगिता आयोजना गरेको हो । पुरुष युगलमा त्रिभुवन आर्मी क्लबका नवीन श्रेष्ठ र रत्नजित तामाङको जोडी पहिलो भएको छ । उनीहरूले ६० हजार रुपैयाँ नगद, ट्रफी र मेडल प्राप्त गरे । त्यसैगरी पुरुष युगल २० र्याङकिङतर्फ त्रिभुवन आर्मी क्लबका पविन लिनथेप र सुरज महर्जनको जोडी पहिलो हुँदै २५ हजार नगद, ट्रफी, मेडल प्राप्त गरे । यस्तै ब्वाइज यू१७ तर्फ त्रिभुवन आर्मी क्लबका आयुष्मान नगरी, छात्रा यू१७ तर्फ त्रिभुवन आर्मी क्लबकी रसिला महर्जन पहिलो हुँदै ३० हजार रुपैयाँ, ट्रफी र मेडल प्राप्त गरे । पुरुष युगल ४५ वर्षमाथिको उमेर समूहमा पूर्णहरि होना र सञ्जय कपालीको जोडी, ५५ वर्षमाथिको उमेर समूहतर्फ चितवनका बुद्धि चौधरी र पुष्प श्रेष्ठको जोडी पहिलो भयो । उनीहरूले ३० हजार रुपैयाँसहित ट्रफी र मेडल जिते । आठ लाख १९ हजार रुपैयाँ पुरस्कार राशि रहेको चितवन ब्याडमिन्टन संघका अध्यक्ष भरत मल्लले बताए । प्रतियोगितामा ४० लाख रुपैयाँको हाराहारीमा खर्च भएको अनुमान गरेको राष्ट्रिय खेलकुद परिषद्का सदस्य तथा ब्याडमिन्टन संघका केन्द्रीय उपाध्यक्ष र सहआयोजक हरिलाल धर्मदेवी मेमोरियल ट्रस्टका प्रतिनिधि सुवास श्रेष्ठले बताए ।"
इस्टर्न र मुनस्टोन फाइनलमा,"चितवन (कास) सुमित महर्जनको शतकमा ग्लोबल इनफरेन्स इस्टर्न क्रिकेट एकेडेमी १७ औं चितवन च्याम्पियनसिप ट्रफी क्रिकेट प्रतियोगिताको फाइनलमा पुगेको छ । इस्टर्नले आइतबार भरतपुर क्रिकेट क्लबलाई ३ रनले पराजित गर्यो । म्यान अफ द म्याच सुमित महर्जनले शतकीय इनिङ्स खेलेपछि इस्टर्नले निर्धारित ५० ओभरमा ७ विकेट गुमाई २ सय ९९ रनको विशाल स्कोर बनायो । जवाफी ब्याटिङ गरेको भरतपुरले ९ विकेट गुमाई २ सय ९६ रन मात्रै जोड्न सक्यो । भरतपुर यसअघि पहिलो खेलमा पनि बेलचोक क्रिकेट क्लबसँग झिनो अन्तरले पराजित भएको थियो । भरतपुरबाट सुवर्ण भट्टले ७२ बलमा ६८, सोनु तामाङले विस्फोटक खेल्दै २५ बलमा ४६, रीत गौतमले ५८ बलमा ४६ र कृजन गुरुङले ३० रन जोडे । इस्टर्नका लागि दिवस आचार्यले ७ ओभरमा १ मेडनसहित २७ रन खर्चिंदै ३ विकेट लिए । यसअघि इस्टर्नबाट सुमितले ९१ बलमा अविजित १ सय ४३ रन बनाएका थिए । त्यस्तै आकाश थापाले ८७ बलमा ६२, प्रतीक श्रेष्ठले १६ रन बनाए । भरतपुरका सुवर्ण भट्टले १० ओभरमा ३ मेडनसहित २६ रन खर्चिएर २ विकेट लिए । सोमबार उपाधिका लागि इस्टर्नले मुनस्टोन क्रिकेट क्लबको सामना गर्दै छ ।"
संघर्ष गर्दै ओसाका र सेरेना क्वाटरफाइनलमा,"मेलबर्न (एएफपी) नाओमी ओसाकाले दुई सेट प्वाइन्ट र सेरेना विलियम्सले एक सेट गुमाएको स्थितिमा जोगिन सफल रहेपछि आइतबार अस्ट्रेलियन ओपनको क्वाटरफाइनल प्रवेश गर्न सफल भएका छन् । जापानकी ओसाकाले रोमाञ्चक खेलमा स्पेनकी ग्याब्रिन मुगुरुजालाई ४६, ६४ र ७५ ले पराजत गरिन् ।तेस्रो सेटमा ओसाका एक समय ३५ ले पछाडि रहँदा आफ्नै सर्भिसमा १५४० को स्थितिमा थिइन् । तर तीनपल्टकी ग्रान्ड स्लाम विजेताले त्यही स्थितिबाट खेल आफ्नो पक्षमा पारिन् । म प्रतियोगिताबाट बाहिरिने स्थितिमै थिएँ, ओसाकाले भनिन्, यस्तो स्थितिमा आफूले आफ्नो खेल उकास्नेबाहेक अर्को विकल्प हुन्न ।अर्कोतर्फ ३९ वर्षीया सेरेनाले बेलारुसकी आर्यना बबालेन्कालाई ६४, २६ र ६४ ले पराजित गरिन् । मलाई थाहा थियो, यो खेल पक्कै पनि सजिलो हुने छैन । त्यसैले म यो स्थितिमा लागि तयार थिएँ, बबालेन्काले आज प्रत्येक अंकका लागि मलाई संघर्ष गर्न बाध्य पारिन् । तेस्रो सेट आफ्नो पक्षमा पार्न अमेरिकी खेलाडीले निकै मिहिनेत गर्नुपरेको थियो ।यसअघि ताइवानकी ३५ वर्षीया सेस सुवेइ आधुनिक समयको ग्रान्ड स्लाममा अन्तिम आठमा पहिलोपल्ट प्रवेश गर्ने सबैभन्दा बढी उमेरकी खेलाडी भएकी छन् । सन् २००५ देखि एपीटी टुरमा रहेकी सेवेइ ग्रान्ड स्लामको क्वाटरफाइनल पुगेको यो पहिलोपल्ट हो । उनले चेक गणतन्त्रकी मारकेटा भाडन्ड्रोसेभालाई ६४ र ६२ ले पन्छाइन् ।"
