शीर्षक,विवरण
कामचलाउ सरकारका निस्फिक्री नियुक्ति,"नयाँ विकास योजना ल्याउने र नियुक्ति गर्ने सरकारी रवैयाप्रति पार्टीको गम्भीर असहमति रहेको उनको भनाइ छ । नेकपा दाहालनेपाल समूहका प्रवक्ता नारायणकाजी श्रेष्ठ प्रधानमन्त्री केपी शर्मा ओली कामचलाउ भएको अवस्थामा जथाभावी नियुक्ति गर्नु अनधिकृत कदम भएको बताउँछन् । निरंकुश शासकले झैं प्रतिनिधिसभा विघटन गरेर जटिल परिस्थिति उत्पन्न भएका बेला गरिएको नियुक्ति अस्विकार्य छ, यो राज्य शक्तिको चरम दुरुपयोग र ज्यादती हो, उनले भने, पद छाड्नुपर्ने हैसियतमा पुगेका बेला ओलीले स्वेच्छाचारी ढंगले नियुक्ति गर्न थालेका छन् । आयोगले ७४ जिल्लाका १ सय ४३ स्थानीय तहबाट सुकुम्बासी, भूमिहीन दलित र अव्यवस्थित बसोबासीको लगत संकलन थालेको छ । आयोगको संरचना केन्द्र, जिल्ला, गाउँनगरपालिका र वडासम्म रहने व्यवस्था छ । जिल्ला समितिमा सरकारले मनोनयन गरेका अध्यक्षसहित तीन जनाबाहेक जिल्ला मालपोत कार्यालय, नापी, वन तथा जिल्ला समन्वय समिति सदस्य रहने व्यवस्था छ । सात सदस्यीय उक्त समितिको सदस्य सचिव जिल्ला समन्वय अधिकारी रहने नियमावलीमा उल्लेख छ । मन्त्रालयका पूर्वसचिव बाबुराम आचार्य विगतमा गठन भएका आयोगले गरेको कामको मूल्यांकन गर्दा आज केही भइहाल्छ भन्ने आशा गर्ने ठाउँ नरहेको बताउँछन् । सुकुम्बासी पहिचान र जमिन वितरणसम्बन्धी व्यवस्था कानुनी रूपमै पारदर्शी नभएसम्म आयोगले गरेको कामको प्रतिफल नदेखिने उनको भनाइ छ । आयोगका अध्यक्ष देवीप्रसाद ज्ञवालीले ऐनमा व्यवस्था भएअनुसार आयोग गठन भएकाले यसको काममा राजनीतिक विवादको छाया नपर्ने दाबी गरे । उनले मुलुकमा केही न केही समस्या आइरहने भएकाले सहज परिस्थिति कुर्ने हो भने सुकुम्बासीको हितमा कहिल्यै काम हुन नसक्ने जिकिर गरे । नियमावली आउन केही ढिलाइ भएकाले काममा पनि त्यसको असर परेको स्विकार्दै उनले आवधिक निर्वाचनले आयोगले गर्ने काममा बाधा नपर्ने बताए ।आयोगले नियमावली ल्याउन पटकपटक अनुरोध गरे पनि सरकारले महिनौंदेखि प्रस्ताव नियमावली स्वीकृत नगर्दा काममा ढिलाइ भएको स्रोतको भनाइ छ । नियमावलीअनुसार तराईमधेसमा एक परिवारलाई घडेरीका लागि कम्तीमा एक कट्ठा, ग्रामीण क्षेत्रमा ३ सय ४० वर्गमिटर अर्थात् ११ आना प्रदान गरिनेछ । निवेदकले आफ्नो बाँच्ने आधार खेती मात्र भएको प्रमाणित गरेमा कृषिका लागि तराईमधेसमा त्यस्तो परिवारलाई कम्तीमा ६ कट्ठा प्रदान गरिनेछ । तर खेती वा घडेरीमध्ये एउटा मात्र विकल्प रोज्नुपर्नेछ । ग्रामीण क्षेत्रमा करिब ६ रोपनी प्रदान गरिनेछ । महानगरपालिका, उपमहानगरपालिका र नगरपालिकामा १ सय ३० वर्गमिटर अर्थात् ४ आना प्रदान गरिनेछ । तराईमधेसमा भने भूमिहीनले ७ दशमलव ५ धुर जमिन पाउनेछन् । जमिन उपलब्ध हुन नसक्ने सहरी क्षेत्रका सुकुम्बासीलाई सामूहिक आवासको माध्यमबाट बसोबासको व्यवस्था मिलाइने अध्यक्ष ज्ञवालीले जानकारी दिए । कम्तीमा १० वर्ष भोगचलन गर्दै आएका अव्यवस्थित बसोबासीले तोकिएको रकम तिरेर बढीमा १० हजार वर्गमिटर जमिन पाउनेछन् । सुकुम्बासीका नाममा तेह्रौं आयोग भूमिसम्बन्धी समस्या समाधान गर्ने भनिए पनि यो आयोग सुकुम्बासीसँग सम्बन्धित छ । २०४६ सालपछि सुकुम्बासी वा विभिन्न नाम दिएर अहिलेसम्म १३ वटा आयोग गठन भइसकेका छन् । विगतका आयोगले करिब डेढ लाख सुकुम्बासीलाई ४६ हजार बिघा जमिन वितरण गरेको सरकारी तथ्यांक छ । तर सुकुम्बासीको पहिचान र प्रमाणीकरण नभएकाले आयोगले गर्ने काम प्रभावकारी हुन सकेको छैन । २०४८ सालमा बलबहादुर राईबाट सुरु भएको आयोगको इतिहास ३० वर्ष पुग्न लागे पनि सुकुम्बासी समस्यालाई राजनीतिक नारा बनाइँदा समस्या जस्ताको तस्तै छ । कांग्रेस प्रवक्ता विश्वप्रकाश शर्माले सरकारले निर्वाचनको घोषणा गरेपछि जिल्लाजिल्लामा आयोग गठन गरेको बताए । सुकुम्बासी समस्या सधैं सत्ताका लागि एजेन्डा बन्ने गरेको उनको भनाइ छ । आयोगका सदस्य जगत देउजा भने विगतभन्दा फरक ढंगले समस्या हल गर्न खोजेको दाबी गर्छन् । स्थानीय तहको भूमिकालाई महत्त्व दिएकाले भोलि आउने आयोगले पनि कामलाई निरन्तरता दिन सक्ने उनको तर्क छ । पारदर्शी र तथ्यका आधारमा पहिचान गरिने र प्रमाणीकरणको अधिकार स्थानीय तहलाई दिएकाले जति गरिन्छ उपलब्धि देखिने गरी काम पूरा हुनेछ, उनले भने ।"
शिलान्यास र उद्घाटनमा दौडादौड,"राष्ट्रिय योजना आयोगका पूर्वउपाध्यक्ष मीनप्रसाद श्रेष्ठ प्रधानमन्त्री र मन्त्रीले गरिरहेको शिलान्यास र उद्घाटनको काम जनताका लागि अर्थपूर्ण नभई सत्तासीनहरूका लागि राजनीतिक लाभ लिने उद्देश्यले गरिएको बताउँछन् । प्रधानमन्त्रीसहितको टिम संसद् विघटन हुनुअघि नै यत्तिको तदारुकतासाथ विकास निर्माणको अनुगमन र योजनामा खटिएको भए अहिले यो अवस्था आउने थिएन, उनी भन्छन्, चुनाव घोषणा भएपछि उद्घाटन र शिलान्यासमा गरिएको दौडधुप राजनीतिक लाभ हासिलका लागि गरिएको हो । धेरैअघि पूरा भइसकेका आयोजना उद्घाटन गर्न जाने र सोही बहानामा राजनीतिक भेला गर्दै चुनावी अभियान गर्नु शक्ति र सत्ताको दुरुपयोग भएको श्रेष्ठको ठम्याइ छ ।सोमबार धनुषाको ढल्केबरमा सबस्टेसन उद्घाटनलगत्तै भएको सभालाई सम्बोधन गर्दै प्रधानमन्त्री ओलीले नेकपामा आफ्नो विरोधीलाई काम नलाग्ने समूह भन्दै उनीहरूले पार्टी छाडेर गए कुनै फरक नपर्ने टिप्पणी गरे । सरकारले मधेसमा विकास निर्माणको कामलाई तीव्रता दिएको भन्दै उनले मधेसमा सडक बन्न थालेपछि युवाहरूले बाइक चलाउँदा हात छाडेर चलाउन थालेको भन्दै सहभागीलाई हँसाए । पहिला यहाँ गाडी चढ्दा पनि हेलमेट लगाउनुपर्ने अवस्था थियो, उनले भने, अहिले बाइक चलाउनेले पनि ह्यान्डमा नसमाई चलाउन थालेका छन् । ढल्केबरमा उद्घाटनपछि राजनीतिक सभालाई सम्बोधन गरेका ओली सोही दिन सिराहा पुगे । यस्तै, चितवनमा सिटीहल शिलान्यासका क्रममा उनले मेयर रेणु दाहाललाई भुराभुरीको संज्ञा दिए । उद्घाटन र शिलान्यास मात्र होइन सरकारले प्रविधिमैत्री देखाउन नागरिक एप पनि सञ्चालनमा ल्यायो । तर यो अपूरो रहेको भन्दै आलोचना भयो । माघ २ गते सञ्चार तथा सूचना प्रविधिमन्त्री पार्वत गुरुङले मन्त्रालयमै एपको शुभारम्भ गरे । एप परीक्षण संस्करणमा मात्रै उपलब्ध छ । सबै सरकारी सेवा एपमार्फत लिन सकिने भनेर यसको काम सुरु भए पनि हालसम्म यसबाट स्थायी लेखा नम्बर (प्यान) मात्रै लिने सुविधा छ । एपमा राखिएका अन्य सेवामा विवरण हेर्न मात्रै मिल्छ । एपको भाषागत र प्राविधिक त्रुटिप्रति विज्ञहरूले नै विरोध गर्दै आएका छन् । सार्वजनिक आलोचनापछि केही त्रुटि सच्याइएको छ । सरकारका पूर्वसचिव किशोर थापा कामै नसकिई विकास आयोजना उद्घाटन गर्नुभन्दा काम सकिएपछि उद्घाटन गर्ने चलन सकारात्मक भएको बताउँछन् । जस लिन काम नै नसकिई आयोजना उद्घाटन गर्ने चलन देखिएको थियो, उनले भने, तर काम सकिएपछि उद्घाटन गर्नुलाई म सकारात्मक रूपमा लिन्छु । सरकारले आफ्नै पालामा ४ सय ५६ मेगावाटको माथिल्लो तामाकोसी निर्माण पूरा भएको सन्देश दिन पनि आयोजना अधिकारीलाई चर्को दबाब दिइरहेको छ । प्रधानमन्त्री कार्यालयबाट तीव्र दबाब आएपछि आयोजनाले आफ्नो एक्सपान्सर ज्वाइन्टको डिजाइन परिवर्तन गरेर फलामको सट्टा कंक्रिट राख्ने निर्णय गरिसकेको छ । प्रधानमन्त्री कार्यालय र ऊर्जा मन्त्रालयबाट वैशाखअघि आयोजनाको काम जसरी पनि सक्नुपर्ने दबाब आएको छ, आयोजना स्रोतले भन्यो, ठेकेदार कम्पनीले पाइप निर्माणमा ढिलाइ गर्ने भएपछि अहिले डिजाइन परिवर्तन गरेर कंक्रिटकै एक्सपान्सर ज्वाइन्ट राखेर चैत र वैशाखभित्रमा जसरी पनि पहिलो युनिटबाट विद्युत् उत्पादन गरी राष्ट्रिय प्रणालीमा जोड्ने गरी काम भइरहेको छ ।"
संवैधानिक निकायमा जबर्जस्ती नियुक्तिको तयारी,"संवैधानिक परिषद्को आवरणमा सरकारले थालेको नियुक्तिको तयारी विभिन्न कारणले विवादास्पद बनेको हो । एकातिर सरकारले संविधानको व्यवस्थाविपरीत हुने गरी अध्यादेश जारी गरेर परिषद्को बैठकबाट निर्णय गरेको थियो । त्यसबारे प्रश्न उठाई दर्ता गरिएको निवेदन सर्वोच्च अदालतमा डेढ महिनादेखि अलपत्र छ । अर्कोतर्फ, संसदीय सुनुवाइ नै हुन नसक्ने अवस्थामा पठाइएको सिफारिसमाथि सभामुखले समेत प्रश्न उठाई कागजात फिर्ता पठाएका छन् । त्यसका बाबजुद परिषद्ले नियुक्तिका लागि पत्राचार गर्ने तयारी गरेको हो । संविधानको धारा २९२ मा संवैधानिक पदाधिकारीहरूको नियुक्तिअघि संसदीय सुनुवाइ हुने भन्ने व्यवस्था छ । अनि संघीय संसद्को संयुक्त बैठक (कार्य सञ्चालन) नियमावलीको नियम २६ मा समितिले सिफारिसको पत्र प्राप्त भएको मितिले ४५ दिनभित्र सुनुवाइ गरिसक्नुपर्ने तर त्यो अवधिभित्र आफ्नो निर्णय उपलब्ध गराउन नसकेमा नियुक्तिका लागि बाधा नपर्ने भन्ने व्यवस्था छ । अहिले सरकारले नियमावलीको यही व्यवस्थालाई टेकेर नियुक्तिको प्रयास गरिरहेको हो । तर विपक्षी दलहरू एवं सभामुखको भनाइमा, संविधानको धारा २९२ मा नै स्पष्ट रूपमा संसदीय सुनुवाइ हुनुपर्ने भन्ने व्यहोरा भएकाले त्यसलाई खण्डित हुने गरी नियमावलीको व्यवस्था आकर्षित हुन सक्दैन । साथै समितिले पत्र पाएको ४५ दिनभित्र नियुक्त हुनुपर्ने व्यवस्था भएको भन्दै उनीहरू अहिले प्रतिनिधिसभा विघटन भएका कारण समिति क्रियाशील हुन नसकेको र ४५ दिनको समय सीमा सुरु हुन नसकेको जिकिर गरेका छन् । यो विषयको विवाद पनि सर्वोच्च अदालतभित्र प्रवेश गरिसकेको छ । बैठक किन बोलाइयो ? संवैधानिक परिषद्को सचिवालय स्रोतका अनुसार, गत मंसिर ३० गतेका दिन भएको निर्णयमा संवैधानिक आयोगअनुसार हरेक निकायको एकमुष्ट सिफारिस गरिएको थियो । तीमध्ये केही संवैधानिक निकायका प्रस्तावित पदाधिकारीहरूले आफूले पद नलिने भन्दै सिफारिस अस्वीकार गरेका थिए । अब संवैधानिक परिषद्का सचिवका रूपमा रहेका मुख्यसचिवले हरेक पानामा गरिएको निर्णयको बीचबीचमा रहेका ती नाम न हटाउन सक्नुहुन्छ, न ती नाम सिफारिस गरेर नियुक्त गर्न सक्ने नै अवस्था छ, परिषद् स्रोतले भन्यो, त्यसैका लागि सूची संशोधन गर्न परिषद् बैठक डाकिएको थियो, तर प्रधानन्यायाधीशले त्यसमा रुचि नदेखाएपछि सम्भव भएन ।संवैधानिक परिषद्को अध्यादेशको वैधतामाथि प्रश्न उठाइएको रिट निवेदन सर्वोच्च अदालतमा आफ्नै नेतृत्वको संवैधानिक इजलासमा विचाराधीन भएकाले प्रधानन्यायाधीश चोलेन्द्रशमशेर जबरालाई परिषद्को बैठकमा जान नैतिक रूपमा संकट छ । त्यसैले मंगलबार साँझ र बुधबार परिषद्को बैठक डाकिएपछि उनले स्थगित गरिदिनका लागि खबर पठाए । त्यसपछि संवैधानिक परिषद्कै सचिवालयले अर्को सूचना नभएसम्म बैठक स्थगित भएको भनी पत्र पठाएको छ । अब संवैधानिक परिषद्को अध्यक्षका हैसियतले प्रधानमन्त्रीको निर्देशनअनुसार मुख्यसचिवले राष्ट्रपति कार्यालयमा सोझै पत्र पठाउनुहुन्छ, परिषद् स्रोतले भन्यो, त्यही पत्रका आधारमा पदाधिकारीहरू नियुक्त गर्ने तयारी छ । सर्वोच्चले दर्ता गरेन निवेदन वरिष्ठ अधिवक्ता दिनेश त्रिपाठीले संवैधानिक पदाधिकारीहरूको नियुक्ति रोक्न माग गरेको निवेदन मंगलबार सर्वोच्च अदालतले दर्ता गरेन । सिफारिसको ४५ दिन बितेपछि ती व्यक्तिहरूलाई नियुक्त गर्ने तयारी भएको भन्दै त्रिपाठीले त्यसविरुद्ध सर्वोच्चमा निवेदन पेस गरेका थिए । राष्ट्रपतिको कार्यालय, शीतल निवाससहित संवैधानिक परिषद्का अध्यक्षसमेत रहेका प्रधानमन्त्री अनि प्रधानमन्त्री तथा मन्त्रिपरिषद्को कार्यालयविरुद्ध दिइएको निवेदनमा गत मंसिर ३० गतेको निर्णय कार्यान्वयन रोक्न अनि निर्णय बदर गराउन माग छ । संविधानको धारा २९२ मा संवैधानिक पदाधिकारी र राजदूतको नियुक्त हुनुअघि संसदीय सुनुवाइ हुनेछ भन्ने व्यवस्था छ, निवेदनमा उनले भनेका छन्, यो प्रावधान छल्न वा बेवास्ता गर्न पाउने गरी संविधानले कहीं कतै सुविधा प्रदान गरेको छैन । नियुक्ति रोक्न अन्तरिम आदेश पनि उनले माग गरेका छन् । सर्वोच्चले त्रिपाठीको निवेदन दर्ता गरेको भए संवैधानिक परिषद्को सचिवालयलाई अदालतमा विचाराधीन विषयमा नियुक्तिको पत्र पठाउन कठिन हुने थियो ।"
एकीकृत सीमा सुरक्षा नीतिको तयारी,"त्यसपछि जंगीअड्डाले सहायक रथीको नेतृत्वमा निर्देशनालय गठन गरिसकेको छ । सेनाले त्यसबेलै निर्देशनालय गठनका प्रमुख ५ कारण औंल्याएको थियो । जसमा सेनामा छुट्टै कार्यालय खडा गरी सेन्टर फर एक्सिलेन्स का रूपमा विकास गर्ने, नेपाल सरकारद्वारा अन्तर्राष्ट्रिय सिमानाको अध्ययन, अनुगमन, नियमन गर्न गठन गरिएका उच्चस्तरको संयन्त्रमा नेपाली सेनाले प्रतिनिधित्व गर्ने भनिएको छ । यस्तै केन्द्रीय तहमा परराष्ट्र, गृह, कानुन मन्त्रालय र नापी विभागलगायत विभिन्न निकायका र विज्ञहरूसँग नियमित सम्पर्क र समन्वय गर्ने, सन्धिसम्झौतासम्बन्धी अति संवेदनशील कागजातनाप नक्साआलेखको संरक्षण र विभिन्न संघसंस्था तथा विज्ञसँग भएका दस्ताबेज, खोज र अनुसन्धान पत्र प्राप्त गरी संरक्षण गर्ने भनिएको छ । सशस्त्र प्रहरीका एक उच्च अधिकारीले देशभित्र विभिन्न भूमिकामा अनावश्यक रूपमा परिचालन गरिएका सशस्त्रको फौजलाई सीमा क्षेत्रमा केन्द्रित गर्नुको सट्टा सेनाको खटनपटनमा सीमा सुरक्षा नीति र त्यसअनुसार जनशक्ति परिचालन गर्न खोज्नु गलत भएको बताए । बरु सरकारले गृह मन्त्रालय मातहत रहने गरी सीमा सुरक्षाका लागि छुट्टै सीमा सुरक्षा बल (बोर्डर सेक्युरिटी फोर्स) गठन गर्नुपर्ने उनको भनाइ छ । २०७७ असारमा मन्त्रिपरिषद्ले सशस्त्रको संयन्त्र ७७ वटै जिल्लामा रहने गरी संगठन तथा व्यवस्थापन (ओएन्डएम) सर्वेक्षण प्रतिवेदन पारित गरेको थियो । मन्त्रिपरिषद् बैठकले २०७६ कात्तिक २९ गते नेपालभारत र नेपालचीन सीमा निरीक्षण समिति गठन गरेको थियो । त्यसपछि चीनतर्फ सीमा निरीक्षण गर्न परराष्ट्र मन्त्रालयका उत्तरपूर्वी एसिया महाशाखाका प्रमुख कालीप्रसाद पोखरेल र भारततर्फ दक्षिण एसिया महाशाखाका प्रमुख यज्ञबहादुर हमाल नेतृत्वका दुई छुट्टाछुट्टै समिति गठन गरिएका थिए । दुवै समितिले सीमाको अवस्था र चुनौती तथा रणनीति कस्तो बनाउने भन्नेमा सुझावसहितको प्रतिवेदन पेस गरेका थिए । दुवै प्रतिवेदन गोप्य छन् । २०७५ फागुन २१ गते तत्कालीन उपप्रधान तथा रक्षामन्त्री ईश्वर पोखरेलले मन्त्रीस्तरीय निर्णयबाट अन्तर्राष्ट्रिय सीमा अनुगमन तथा सुरक्षा गर्न सेनाभित्र छुट्टै निर्देशनालय गठन प्रक्रिया अघि सारेका थिए । त्यसपछि आर्थिक वर्ष २०७५७६ को नेपाल सरकारको वार्षिक नीति तथा कार्यक्रममा रक्षा मन्त्रालयका तर्फबाट राष्ट्रिय सुरक्षासम्बन्धी द्विपक्षीय तथा अन्तर्राष्ट्रिय सन्धि, सम्झौता एवं नक्सा र महत्त्वपूर्ण दस्ताबेजहरूको संरक्षण तथा अध्ययन अनुसन्धानलाई प्रवर्द्धन गर्न नेपाली सेनामा सन्धि, सम्झौता अध्ययन तथा अनुसन्धान केन्द्र स्थापना गरी सञ्चालनमा ल्याइने प्रस्ताव गरिएको थियो । पोखरेलले नेपाल सरकारको कार्यविभाजन नियमावली२०७४ को नियम १३ लाई टेकेर उक्त निर्णय गरेका थिए । नियम १३ मा रक्षा मन्त्रालयको काममा अन्तर्राष्ट्रिय सिमानाको सुरक्षा, सीमा क्षेत्रसम्बन्धी सूचना संकलन, विश्लेषणमा उपयोग गर्ने भनिएको छ । यही प्रावधानलाई टेकेर सरकारले सिमानामा सशस्त्रलाई समेत कमान्डकन्ट्रोल गर्ने गरी ब्याकफोर्समा सेनाको उपस्थिति जनाउन लागेको हो ।सुरक्षाविद् गेजा शर्मा वाग्लेले राष्ट्रिय सुरक्षा, प्रतिरक्षा र राष्ट्रिय स्वार्थको संरक्षण गर्ने संवैधानिक दायित्व नेपाली सेनाको भएको उल्लेख गर्दै यसका लागि चारै सुरक्षा निकायबीच समन्वय हुनुपर्ने बताए । विगतमा सुरक्षा निकायबीच राम्रो समन्वय नहुँदा सीमासहित क्षेत्रीय तथा अन्तर्राष्ट्रिय सुरक्षासँग सम्बन्धित कतिपय विषयमा केही कमजोरी देखिएका थिए, उनले भने, सीमा सुरक्षामा एपीएफको जिम्मेवारी महत्त्वपूर्ण रहन्छ । अन्य सुरक्षा निकाय यस विषयमा कसरी परिचालन गरिन्छ, कुन भूमिका दिइन्छ भन्नेबारे बृहत् छलफल र बहस हुनुपर्छ ।राष्ट्रिय सुरक्षाको जिम्मेवारी सेनाको भए पनि स्थापनाकालदेखि नै सशस्त्र प्रहरी सीमा सुरक्षामा खटिएको र ऐनले नै उसलाई त्यो म्यान्डेट दिएको वाग्लेले बताए । परिवर्तित सन्दर्भमा सेनालाई कुनै न कुनै रूपमा सीमा सुरक्षामा खटाउँदा र उसको मनिटरिङ मा सशस्त्रलाई राख्दा दोहोरोपना हुने सम्भावनाप्रति सरकार सचेत र सजक हुनुपर्ने उनको भनाइ छ । समन्वय, समझदारी र परिचालन गर्ने मामिलामै असमझदारी भएर अनावश्यक विवाद, प्रतिवाद र द्वन्द्व सिर्जना हुन सक्छ, यसप्रति बेलैमा सरकारको ध्यान पुग्न जरुरी छ, उनले भने । रक्षा सचिव पाण्डेले अब सीमा क्षेत्रमा जुनसुकै सरकारी निकाय खटिए पनि राष्ट्रिय सुरक्षा, राष्ट्रिय स्वार्थ र राष्ट्र हितका विषयमा सयथरी पाइला एउटै चाल को नीति आवश्यक भएको बताए । सीमा सुरक्षा र सीमा व्यवस्थापनलाई प्रभावकारी र चुस्त बनाउनकै लागि राष्ट्रिय सुरक्षा नीतिले पनि स्पष्ट मार्ग निर्देश गरेको छ । यो नीति गोप्य छ । त्यसले निर्देश गरेका विषयअनुसार नै सीमामा एकीकृत सुरक्षा र व्यवस्थापन नीति बनाउन बृहत् छलफल र समीक्षा गरिरहेका छौं, उनले भने, सीमा सुरक्षा र व्यवस्थापनमा सयथरी पाइलाएउटै चालका रूपमा अघि बढ्नु र कमजोरी पत्ता लगाएर त्यसको समाधान गर्नु आवश्यक देखियो । अहिले मात्रै ३४ वटा जति संयन्त्र सिमानामा खटिँदा रहेछन् । तिनमा समन्वय अभाव देखियो । हामी अहिले कहाँ छौं, पुग्नुपर्ने कहाँ हो, निर्क्योल हुनुपर्छ । सशस्त्र प्रहरीका पूर्वएआईजी नारायणबाबु थापाले सीमा सुरक्षामा सशस्त्र प्रहरीलाई नै बलियो बनाएर परिचालन गर्नुपर्ने बताए । २० वर्षदेखि सीमा सुरक्षामा दत्तचित्त भएर खटिएको फौज (एपीएफ) को विकल्पमा अरू कुनै संयन्त्र खडा गर्ने वा काममा दोहोरोपन आउने, कमान्डकन्ट्रोलमा असर पुग्ने गरी सरकारबाट निर्णय हुनुहुँदैन । सबैले आफ्नो म्यान्डेट के हो, त्यसअनुसार अघि बढ्नु उचित हुन्छ, उनले भने । सेनाले सीमा सुरक्षा र व्यवस्थापनमा यसअघिबाटै ठाउँ खोजेको र राष्ट्रिय सुरक्षाको प्रमुख अंग भएकाले उसको चासोचिन्ता स्वाभाविक भए पनि सीमा सुरक्षामा सशस्त्र प्रहरी नै सक्षम र भरपर्दो फोर्स भएको उनले बताए । मौसम, भौगोलिक अवस्था र त्यसअनुसारका साधनस्रोत तथा पूर्वाधार बलियो बनाएर सीमामा खटाए एपीएफबाटै राम्रो नतिजा हासिल हुने उनको भनाइ छ । सरकारले गत कात्तिकमा भारतीय सीमा क्षेत्र दार्चुलाको व्यास गाउँपालिकालाई लक्ष्य गरी २२ बुँदे दार्चुला जिल्ला व्यास गाउँपालिकाको विकास तथा सेवा प्रवाहमा सुधारसम्बन्धी एकीकृत कार्ययोजना ल्याएको थियो । भारतले व्यासको लिपुलेकसम्मै आफ्नोपट्टि पारेर २०७६ कात्तिक १६ गते राजनीतिक नक्सा जारी गरेको थियो । त्यसप्रति असन्तुष्टि जनाउँदै नेपालले कूटनीतिक नोट पनि पठाएको थियो । दार्चुलाका कालापानी, लिपुलेक र लिम्पियाधुरा भारतले ६ दशकदेखि अतिक्रमण गरेको छ । नेपाली भूमि लिपुलेकमा कैलाश मानसरोवर जोड्ने सीमा सडक बनाइवरी भारतीय रक्षामन्त्री राजनाथ सिंहले गत वैशाख २६ गते उद्घाटन गरेका थिए । यसको पनि नेपालले विरोध गरेको थियो । सीमा विवाद कूटनीतिक माध्यमबाट समाधान गर्नुपर्ने नेपालको प्रस्तावमा भारतले चासो नदिएपछि सरकारले लिम्पियाधुरासम्मकै क्षेत्र समेटेर गत जेठ ७ गते राजनीतिक तथा प्रशासनिक नक्सा सार्वजनिक गर्यो । त्यसपछि सीमा क्षेत्रमा सेनाको चासो बढेको हो । भारतले गत वर्ष मात्रै नेपालसहित छिमेकी देशका सीमावर्ती इलाकामा बस्ने आफ्ना नागरिक लक्षित सुरक्षा तथा राहत प्याकेज घोषणा गरेको थियो । उसले यो कार्यक्रम सीमा क्षेत्रका १ सय ११ जिल्लामा सञ्चालन गरेको छ । कार्यक्रमको समीक्षा र थप रणनीति बनाउन हरेक वर्ष जनवरी १५ मा केन्द्र र प्रदेश सरकारका अधिकारी सम्मिलित संयुक्त बैठक बस्ने भनिएको छ । भारतले सीमा क्षेत्रमा बसोबास गर्ने आफ्ना नागरिकलाई देशप्रति समर्पित बनाउन यातायात, कृषि, उद्यमशील, रोजगारीलगायतका दर्जनभन्दा बढी प्याकेज घोषणा गरेको हो । चीन र पाकिस्तानसँगका बढी विवाद भएका केही राज्यमा संघ सरकारको पूर्ण लगानी र धेरैजसोमा ६०४० प्रतिशत अनुपातमा क्रमशः केन्द्र र राज्य सरकारले लगानी गर्ने जनाइएको छ । नेपालसँग भारतका ५ राज्य सिक्किम, पश्चिम बंगाल, विहार, उत्तरप्रदेश, उत्तराखण्डले सीमा छुन्छ । भारतको खासगरी नेपाल, चीन र पाकिस्तानसँग सीमा समस्या दोहोरिँदै आएको छ ।"
प्रतिनिधिसभा विघटन मुद्दा हामीले उत्तर फैसलामा दिने हो,"काठमाडौं (कास) प्रतिनिधि सभा विघटनविरुद्धको मुद्दामाथि सर्वोच्च अदालतमा सुनुवाइ जारी छ । सोमबारदेखि बहस थालेका महान्यायाधिवक्ता अग्नि खरेलले मंगलबार पनि विघटनको पक्षमा बहस गरे । खरेलले विभिन्न विधेयकको फेहरिस्त प्रस्तुत गर्दै तिनलाई पारित गर्न प्रतिनिधिसभाबाट सहयोग नभएकाले प्रधानमन्त्रीले विघटन गर्नुपरेको बताए । संसद्बाट विभिन्न प्रस्ताव पारित हुनुपर्नेमा अड्केर बसेकाले कामकारबाहीमा असहयोग भएको उनको दाबी थियो । त्यसबीच न्यायाधीश सपना प्रधान मल्लले सोधिन्, वैकल्पिक सरकार बनाउन नसकेर विघटन गर्नु र संसद्ले समन्वय गरेन भनेर विघटन गर्नु कत्तिको प्रासंगिक हुन्छ ? खरेलले यसमा सोझो उत्तर दिएनन् बरु संवैधानिक परिषद्को बैठकमा नगएर सभामुखले संवैधानिक भूमिका बिर्सेको आरोप लगाए । संविधानअनुसार पद रिक्त हुनुभन्दा एक महिनाअघि नै सिफारिस हुनुपर्ने पदाधिकारी पनि नियुक्त हुन नसकेको उनको भनाइ थियो । व्यंग्य गर्दै भने, झन् हिजो अस्ति त अतिरिक्त सहयोग नै गरिहाल्नुभयो । तपाईंहरूले देखिहाल्नुभयो ।न्यायाधीश मल्लले संविधानको धारा ७६ को उपधारा ७ मा प्रधानमन्त्री नियुक्त हुन नसकेमा विघटन गर्ने वाक्यांश रहेको भन्दै त्यसको अर्थ खोजिन् । महान्यायाधिवक्ता खरेल २०५१ सालतिर फर्किए । तत्कालीन प्रधानमन्त्री गिरिजाप्रसाद कोइरालाले पनि प्रतिनिधिसभामा बहुमत पाएको तर असहयोग भएपछि विघटन गरेको तर्क दोहोर्याए । हामीले अंगीकार गरेको संसदीय शासन प्रणालीले विघटनलाई स्विकारेको छ, उनले भने, नत्र भोलि कार्यकारी प्रमुख सबैतिर बाँधिए कसरी काम हुन्छ ? त्यसपछि न्यायाधीश मल्लले प्रतिनिधिसभा विघटन अवशिष्ट अधिकार हो कि होइन भनी सोधिन् । जवाफमा खरेलले संविधानको धारा ८५ धारा ७६ मा निर्भर नभएको भन्दै धारा ७६ मा विघटनको व्यवस्था राखिएको भनाइ दोहोर्याए । फेरि इजलासले प्रश्न सोध्न खोजेपछि खरेलले भने, हो कि होइन, खै त श्रीमान्ले उत्तर दिएको ? जवाफमा प्रधानन्यायाधीश चोलेन्द्रशमशेर जबराले भने, हामीले फैसलामा उत्तर दिने हो ।खरेलले अर्को सरकार गठन हुन नसक्ने अवस्था भएकाले बहुमतको प्रधानमन्त्रीले विघटन गर्न पाउनेछ भनेर कतै लेखिरहनु नपर्ने जिकिर गरे । संविधानमा कतै नकिटिएको अवस्थामा अवशिष्ट अधिकार संघमा रहने भन्दै विघटनको अधिकार कहीं नलेखिएकाले संघमा रहने दाबी गरे । उनले हरेक विषयमा २०५२ सालको विघटनसँग जोडेर उत्तर दिन थालेपछि न्यायाधीश अनिल सिन्हाले भने, हरेक कुराको जवाफ ५२ सालबाट हुँदैन । जवाफमा खरेलले भने, प्रधानमन्त्रीको लिखित जवाफमा ती कुराहरू छन् । खरेलपछि प्रधानमन्त्रीका तर्फबाट बहस गरेका वरिष्ठ अधिवक्ता सुशील पन्तले वेस्ट मिनिस्टर प्रणालीमा प्रतिनिधिसभा विघटनलाई प्रधानमन्त्रीकै अधिकारका रूपमा राखेको दाबी गरे । यो प्रणालीमा प्रधानमन्त्रीलाई मन्त्री छान्ने र हटाउने सुविधा रहेको अनि विघटनको अधिकार पनि रहेकाले एकैसाथ बुझ्न उनले आग्रह गरे ।"
विभागले माग्यो सिनोफार्मको तथ्यांक,"काठमाडौं (कास) औषधि व्यवस्था विभागले कोभिड१९ विरुद्घको खोपलाई आपत्कालीन अनुमतिका लागि कागजात पेस गर्न चीनको सरकारी कम्पनी सिनोफार्मलाई अनुरोध गरेको छ । करिब ३ लाख मात्रा खोप अनुदान सहयोगमा नेपाललाई दिने जनाएको चिनियाँ दूतावासले सोमबार यस विषयमा विभागसँग आपत्कालीन प्रयोग अनुमति प्रक्रियाबारे छलफल गरेको थियो । आपत्कालीन प्रयोग अनुमतिका लागि ऐननियमअनुसारको कागजात पेस गर्न सोही छलफलमा भनेका छौं, विभागका महानिर्देशक भरत भट्टराईले भने ।सिनोफार्मबाट उत्पादित सार्स कोभ२ भ्याक्सिन का लागि आपत्कालीन अनुमति माग गरिएको हो । विश्व स्वास्थ्य संगठनले तोकेको सम्पूर्ण मापदण्ड पूरा गरेको दाबी गर्दे दूतावासले करिब २ करोड ४० लाख जनालाई उक्त खोप दिइसकेको जनाएको छ । दूतावासका अनुसार खोपको प्रभावकारिता ७९३४ प्रतिशत छ । यसले विश्वका १३ मुलुकमा आपत्कालीन प्रयोगको अनुमति पाइसकेको छ । विभागलाई सिनोफार्मले तेस्रो चरणको परीक्षण सफल भएको कागजात पेस गरेपछि खोपले नेपालमा अनुमति पाउनेछ ।"
महाकालीमा खसेको चट्टान फुटाउँदै भारत,"(दार्चुला)  भारतले नेपाली भूमि लिपुलेक हुँदै कैलाश मानसरोवर जोड्ने सडक निर्माणका क्रममा माल्पा क्षेत्रमा गत वर्षात्मा चट्टान खसेर थुनिन पुगेको महाकाली नदीको अवरोध हटाउन थालेको छ । ठूला चट्टान खसेर केही थुनिएको बहाव क्षेत्र सहज नबनाए आउँदो वर्षात्मा बाढी र कटानको जोखिम हुने भन्दै नदीमा थुप्रिएका ढुंगा भारतले फुटाउन सुरु गरेको जिल्ला प्रशासन कार्यालय दार्चुलाले जनाएको छ । थुनिएको क्षेत्रलाई खोल्ने बहानामा भारतले नेपालतर्फ पनि ढुंगा फुटाउन विस्फोटक पदार्थ प्रयोग गर्ने तयारी गरेको पाइएको छ । उक्त क्षेत्र व्यास गाउँपालिका२ माल्पा घाटीबगरमा पर्छ । दार्चुलाका प्रमुख जिल्ला अधिकारी शरदकुमार पोखरेलका अनुसार वर्षात्मा कैलाश मानसरोवर जाने मार्ग निर्माणका क्रममा चट्टान खसेर महाकालीमा थुप्रिएको थियो । त्यसलाई अहिले हिउँदमा नदीमा पानीको मात्रा घट्ने समयमा पन्छाउन सुरु गरेको बुझिए पनि लिखित रूपमा त्यसबारे कुनै जानकारी प्राप्त नभएको उनले बताए । भारतीय कम्पनीले नदीमा थुपारिएका ढुंगामाटो पन्छाउन सुरु गरेको नजिकको प्रहरी चौकीबाट जानकारीमा आएको छ, उनले भने, नदी अहिले थुनिएको होइन । भारतले सडक बनाउँदा नदीमा खसेको चट्टान खोलिरहेको हो ।मंगलबार दिउँसो जिल्ला प्रशासन कार्यालय कञ्चनपुरले माल्पा क्षेत्रमा महाकाली थुनिएको खबर आएकाले तटीय क्षेत्रका बासिन्दालाई सुरक्षित रहन सूचना जारी गरेको थियो । मंगलबार नै त्यहाँ नजिकको प्रहरी चौकी र सशस्त्र प्रहरीको टोली पुगेर फर्केको छ । टोलीले तटीय क्षेत्रको ठूलो जोखिम नरहेको बताएको प्रजिअ पोखरेलले सुनाए । व्यासको दुम्लिङ प्रहरी चौकीका इन्चार्ज असई प्रकाशबहादुर सिंहका अनुसार भारतले उक्त क्षेत्रमा पहिरोभन्दा नदीको बीच भागमा थुप्रिएका ढुंगा फोर्ने काम गरिरहेको छ । त्यस क्रममा महाकाली नदीवारि (नेपालतर्फका) पनि ढुंगा फोर्न विस्फोट गर्ने प्वाल पारेको सिंहले बताए । भारतले उक्त क्षेत्रमा चट्टान फोर्न सोमबारबाट विस्फोटक पदार्थ प्रयोग सुरु गरेको छ । त्यसक्रममै नेपालतर्फका पनि ठूला ढुंगामा प्वाल पारेको र विस्फोटक पदार्थ पड्काउन तार बिछ्याएको भेटियो, उनले भने, बिछ्याएको तार निकालेको र आफ्नो क्षेत्रमा मात्रै काम गर्नू भनेर फर्कियौं । प्रहरी चौकीबाट ७८ घण्टा पैदल दूरीमा रहेको उक्त क्षेत्रमा दिनहुँ गस्तीमा जान सक्ने अवस्था नभएको उनले बताए । केही दिन बिराएर जाने गरेका छौं, उनले भने । उक्त क्षेत्रमा महाकाली थुनिएर ४०५० मिटर लम्बाइमा तलाउ बनेको छ । वर्षात्मा करिब डेढ सय मिटर लम्बाइमा माल्पा क्षेत्रमा नदी थुनिएको थियो । अहिले नदी घट्दै गएकाले अवरोध खोल्न खोजेको भारतीय पक्षले बताउँदै आएको उनको भनाइ छ । उक्त क्षेत्रमा नदीमा खसेका ठूला ढुंगा (चट्टान) मुनिबाट पानी बगिरहेको छ । माथि मानिस हिँड्न मिल्ने हुँदा वारिपारि आउजाउ पनि भइरहेको थियो । त्यसको फाइदा अवैध काम गर्ने पक्षले उठाउन सक्ने भएकाले ढुंगा फोर्न लागेको हुन सक्ने प्रहरीको भनाइ छ । ढुंगा फोड्ने भारतीय निर्माण कम्पनीलाई नदीको बीच भाग र आफ्नो क्षेत्रमा मात्रै विस्फोट गराउन भनेका छौं, इन्चार्ज सिंहले भने, विस्फोट गर्नुभन्दा दुई दिन अगाडि हामीलाई पनि जानकारी गराउन भनेर फर्कियौं ।मंगलबार माल्पा क्षेत्रमा दुम्लिङ प्रहरी चौकी र दुम्लिङमै रहेको सशस्त्र प्रहरीको बीओपीबाट संयुक्त गस्ती टोली गएको हो । सशस्त्रको बीओपी दुम्लिङका इन्चार्ज सई लक्ष्मणसिंह कार्कीले अहिले उक्त क्षेत्रमा अहिले साताको एक पटक गस्तीमा जाने बताए । उक्त क्षेत्रमा नदीको बीच भागमा ठूल्ठूला ढुंगा थुपारिएका छन् । अहिले नखोले वर्षात्मा खतरा बढ्ने सम्भावना धेरै हुन्छ । यसबारे आफ्नो कार्यालयलाई जानकारी गराएको छु उनले भने ।भारतले सडक खन्ने क्रममा सबैभन्दा धेरै नेपालको घाटीबगर क्षेत्रमा ढुंगा नदी किनारमा आएर नदीको भाग साँघुरिँदै गएको छ । त्यहाँ नदीको सतह पनि नेपालतर्फ सरेको छ । यसले नेपालतर्फ महाकाली किनारमा छाङरु र टिंकर जाने घोडेटो कटान गरेर भत्किएको व्यास गाउँपालिका२ का वडाध्यक्ष धीरनसिंह बुढाथोकीले बताए । व्यास जोड्ने घोडेटो बाटो पनि भारतीय सडककै कारण महाकालीमा अवरोध हुँदा कटान गरेको हो । प्रत्येक वर्ष हामी बाटो निर्माण र मर्मत गरिरहेका हुन्छौं । वर्षात्मा नदीको सतह बढेर कटान गर्दा बाटो भत्केको भत्क्यै हुन्छ, वडाध्यक्ष बुढाथोकीले भने ।"
नागरिक घोषणापत्र टुँडिखेलमा सार्वजनिक गरिने,"काठमाडौं (कास) प्रतिगमनविरुद्ध बृहत् नागरिक आन्दोलनले फागुन ७ गते टुँडिखेलमा नागरिक घोषणापत्र सार्वजनिक गर्ने भएको छ । शोभाभगवतीमा मंगलबार सहिद दशरथ चन्द र गंगालाल श्रेष्ठको सालिक अघि गरिएको कार्यक्रममा पत्रकार तथा लेखक नारायण वाग्लेले घोषणापत्र सार्वजनिक गरेपछि नयाँ आन्दोलनको उभार आउने बताए ।शुक्रराज शास्त्रीलाई फाँसी दिइएको टेकु र धर्मभक्त माथेमालाई फाँसी दिइएको सिफल चौरमा आन्दोलनका कार्यक्रम गरेर मंगलबार नागरिक आन्दोलन शोभाभगवती पुगेको थियो । नागरिक अगुवा वाग्लेले चार जनाको सहादत र हजारौं नेपालीको योगदानपछि ७० वर्षअघि प्राप्त प्रजातन्त्रको इतिहास पुनर्व्याख्या गर्दै कहाँकहाँ नागरिक अधिकार दमन र कुण्ठित गरियो भनेर पुनर्प्रश्न गर्नुपर्ने आवश्यकता औंल्याए । प्रधानमन्त्री केपी शर्मा ओलीले केही दिनअघि पशुपति मन्दिरस्थित शिवलिंगमा सुनको जलहारी हाल्न पैसा दिने उद्घोष गरेर राज्यकोष लुट्न लागेको टिप्पणी वाग्लेले गरे । वाग्लेले राणा शासनमा ठूलाठूला दरबार वरपर हिँड्न कर्फ्यु लगाइएजस्तै अहिले निषेधाज्ञा लगाइएको उल्लेख गरे । फागुन ७ मा टुँडिखेलमा भेला भएर ७० वर्षयताको एकएक हिसाब माग्नुपर्छ, उनले भने ।"
डा केसी माग पूरा नभए सत्याग्रह बस्ने,"काठमाडौं (कास) नागरिक अभियन्ता डा गोविन्द केसीले प्रधानमन्त्री केपी शर्मा ओलीले असंवैधानिक रूपमा प्रतिनिधिसभा विघटन गरेकामा संविधानको रक्षा गरिनुपर्ने र विधि, प्रक्रिया मिचेर गरिएको संवैधानिक निकायका नियुक्ति सिफारिस रद्द गरिनुपर्ने दुई माग राख्दै ती पूरा नभए सत्याग्रहमा बस्ने घोषणा गरेका छन् ।डा केसीले मंगलबार विज्ञप्ति जारी गर्दै आफ्ना माग पूरा नभए फागुन १२ देखि २० औं सत्याग्रह सुरु गर्ने बताएका हुन् । देशमा संवैधानिक संकट भएको र एक व्यक्तिले सिंगो राज्य कब्जा गर्ने प्रपञ्च गरिरहेको उनले उल्लेख गरेका छन् ।प्रतिनिधिसभा पुनःस्थापनाको पक्षमा भइरहेका नागरिक आन्दोलनमा समेत सहभागी हुँदै आएका डा केसीले विज्ञप्तिमा भनेका छन्, केपी ओली देशको प्रधानमन्त्री रहेसम्म हाम्रो संविधान मात्रै नभई सिंगो देशको स्वार्थ र सुरक्षासमेत खतरामा रहनेछ । अहिलेकै रफ्तारमा प्रतिगमन हुने हो भने निषेध, हिंसा र मुठभेडको राजनीतिले टाउको उठाउने सम्भावना प्रचुर छ । निष्पक्ष रूपमा सबै भ्रष्ट व्यक्तिमाथि आवश्यक छानबिन र कारबाही गर्न अख्तियार दुरुपयोग अनुसन्धान आयोगलगायत संवैधानिक निकायलाई आग्रह गर्दै उनले कुनै व्यक्तिविशेषको प्रतिशोध साध्ने हतियार नबन्न पनि खबरदारी गरेका छन् ।"
दाहालनेपाल समूह पार्टी विभाजन प्रक्रियामा प्रवेश,"(काठमाडौं)  केपी शर्मा ओलीलाई अध्यक्षबाट बर्खास्त गरेर माधवकुमार नेपाललाई चयन गरिएको भन्दै बहुमत सदस्यले गरेको आग्रह निर्वाचन आयोगले अस्वीकार गरेपछि नेकपाको दाहालनेपाल समूह औपचारिक रूपमै पार्टी विभाजनको प्रक्रियामा प्रवेश गरेको छ । उक्त समूहका अध्यक्षद्वय पुष्पकमल दाहाल र माधवकुमार नेपालसहितका नेताले मंगलबार निर्वाचन आयोगमा पुगेर दलको पदाधिकारी तथा निर्णयको आधिकारिकतासम्बन्धी दाबी गरेका छन् । निर्वाचन आयोगसम्बन्धी नियमावलीमा निर्वाचन अवधिमा दलको विवाद नहुने स्पष्टै लेखिएकाले आयोगले कुन विधिबाट नेकपाको विवाद निरूपण गर्छ भन्ने अन्योलमै छ । आयोगले यसअघि नै नेकपाको विवाद हल गर्न सजिलो होस् भनेर नियमावली संशोधन गरेको भए पनि सरकारले उक्त सूचना राजपत्रमा प्रकाशन नगरेकाले संशोधन परिपक्व भइसकेको छैन ।ओलीलाई पार्टी अध्यक्षबाट हटाउने बहुमत केन्द्रीय समितिको निर्णय आयोगले अस्वीकार गरेको प्रति मंगलबार नेकपा दाहालनेपाल समूहले प्रश्न उठाएको छ । पार्टीका २ सय ८७ केन्द्रीय सदस्यको हस्ताक्षरसहित ओलीलाई पार्टी अध्यक्षबाट हटाउने निर्णय अद्यावधिक गर्न दिइएको निवेदन इन्कार गरेर आयोगले विभिन्न कानुन र मुलुकको संवैधानिक व्यवस्थामा समेत ध्यान नदिएको जिकिर गरिएको छ । आयोगले राजनीतिक दलसम्बन्धी ऐन २०७३ को दफा ५१ (२) बमोजिम आवश्यक अध्ययन र जाँचबुझ गरी नाम, विधान, नियम, छाप, झन्डा वा चिह्नका हकमा त्यसको अभिलेख राखी अद्यावधिक गर्नुपर्ने बाध्यात्मक व्यवस्थालाई ध्यान नदिएको देखिएको छ, जुन कानुन, ऐन, नियम र संविधानविपरीत हुन्छ, आयोगमा बुझाएको निवेदनमा उल्लेख छ । आयोगले गत १२ गते नेकपाका दुवै समूहलाई पत्र पठाएर दलसम्बन्धी विवरण कानुनसम्मत नभएकाले अद्यावधिक गर्न नसकिने जानकारी गराएको थियो । दाहालनेपाल समूहले राजनीतिक दलसम्बन्धी ऐनको दफा ४३ र ४४ अनुरूप दलको आधिकारिकता दाबी गरेको छ । दाहाल र नेपालले हस्ताक्षर गरेको १९ पृष्ठ लामो निवेदनमा पार्टी विधानमा पहिलो र दोस्रो अध्यक्ष भन्ने कतै उल्लेख नहुँदा नहुँदै पनि पहिलो अध्यक्ष केपी शर्मा ओली र दोस्रो दाहाल भन्ने आयोगको बुझाइले भ्रम पैदा गरेको उल्लेख छ । निर्वाचन आयोगलाई पार्टीको आन्तरिक प्रक्रियाका बारेमा निर्देशन दिने, उनीहरू कसरी चल्नुपर्छ भनेर आदेश दिने, एकीकरण गर्ने । विभाजन गर्ने भनी निर्देशन गर्न खोज्ने अधिकार छैन, निवेदनमा भनिएको छ, को प्रथम र को द्वितीय अध्यक्ष हो भनी घोषणा गर्ने र कसलाई दलले अध्यक्ष मान्नुपर्ने वा कसलाई मान्नुनपर्ने भनी सल्लाह, परामर्श वा राय दिने अधिकार कुनै निकायलाई छैन ।नेकपाको विधानले दुई अध्यक्षको व्यवस्था गरे पनि पहिलो अध्यक्ष र दोस्रो अध्यक्ष भनेर किटान गरेको छैन । आयोगले पार्टी एकता हुँदाको ४ सय ४१ सदस्यीय केन्द्रीय कमिटीलाई वैधता दिएको पत्र पठाउँदै गर्दा त्यही केन्द्रीय कमिटीको दुई तिहाइभन्दा धेरै सदस्यले गरेको निर्णय नमान्न आयोगले नमान्नु राजनीतिक दलसम्बन्धी ऐन र लोकतान्त्रिक मूल्यमान्यता विपरीत भएको पत्र आयोगलाई दिइएको स्थायी कमिटी सदस्य लीलामणि पोखरेलले बताए । पार्टी विधानको धारा ६५ को व्यवस्था र संसारकै विधिविधानमा प्रचलनमा रहेको बहुमतको निर्णय कुनै पनि संस्थाको निर्णय हुन्छ भन्ने लोकतान्त्रिक मूल्यमान्यता रहेको देखिन्छ, निवदेनमा भनिएको छ, सोबमोजिम गर्न इन्कार गर्ने आयोगको कार्यले पार्टीको विधान र सो विधानबमोजिम केन्द्रीय कमिटीले गरेको निर्णयविपरीत तथा नेपालको संविधानको धारा २६९ (३) र धारा १७ (१) को ग प्रतिकूल भएको छ । दाहालनेपालले पार्टीको आन्तरिक बैठकमा निर्वाचन आयोगले अनावश्यक हस्तक्षेप गरेको टिप्पणी गरेका छन् । आयोगले पार्टी बैठकको निर्णय इन्कार गरेर गैरलोकतान्त्रिक प्रचलन स्थापित गर्ने प्रयत्न गर्यो, निवेदनमा लेखिएको छ, यसका लागि पार्टीको आन्तरिक बैठक, प्रक्रिया तथा व्यवहारको खोजीनिति गरी तिनीहरूको वैधताका सन्दर्भमा अनधिकृत हस्तक्षेप र निर्णय तथा विधानलाई बेवास्ता गरी पार्टी सञ्चालन गर्ने सन्दर्भमा हस्तक्षेप पूर्ण निर्देशन गर्ने काम भयो । आयोगले केन्द्रीय कमिटीका पदाधिकारी र सदस्यको बहुमतबाहेक अन्य अप्रासंगिक कुराको सहारा लिएर दलको स्वतन्त्रतामाथि हस्तक्षेप गरेको भन्दै गत माघ १२ गतेको आयोगको निर्णय वैधानिक, स्वच्छ र औचित्यपूर्ण नभएको निष्कर्ष नेकपा दाहालनेपाल समूहले निकालेको छ । पार्टीको विधानबमोजिम केन्द्रीय कमिटी सर्वोच्च हुने र अध्यक्ष तथा महासचिव कमिटी मातहतमै हुने भए पनि आयोगले ख्याल नगरेको उनीहरूको भनाइ छ । पार्टीका दुवै अध्यक्ष, पोलिटब्युरो, सचिवालय, स्थायी कमिटी तथा महासचिव केन्द्रीय कमिटी मातहतमा रहन्छन्, निवेदनमा लेखिएको छ, आयोगले विधानको यो व्यवस्थालाई ख्यालै नगरी केपी शर्मा ओलीलाई पार्टीको प्राधिकारका रूपमा प्रस्तुत गर्ने कार्यले नेकपाको विधान र विधानले तोकेको केन्द्रीय कमिटीको सर्वोच्चतालाई प्रभावहीन बनाएको छ । आयोगमा अध्यक्ष भन्नाले अध्यक्ष ओलीलाई मात्रै बुझ्नुपर्छ भन्ने भ्रम रहेको उल्लेख गर्दै दाहालनेपाल नेतृत्वको नेकपाले भनेको छ, महासचिवले अध्यक्षसँगको परामर्शमा भन्ने वाक्यांशले अध्यक्ष केपी शर्मा ओलीसँगको परामर्शमा भनी निष्कर्ष निकाल्न नेकपाको अन्तरिम विधानको धारा १८ (छ) को ८ ले आयोगलाई दिँदैन ।आयोगले आफूहरूलाई पार्टीको दाबी गर्न आउनू भनेर पत्र पठाउँदा ओलीपक्षीय नेकपालाई भने पार्टी निर्णय अद्यावधिक गर्न आउनू भन्ने पत्र पठाएको प्रवक्ता नारायणकाजी श्रेष्ठले बताए । हामीले निर्वाचन आयोगका कारण दाबी पेस गरेका छौं, विधि र प्रक्रियाले हामीलाई दाबी गर्नु भन्दैन । हामीसँग ६४ प्रतिशतभन्दा धेरै केन्द्रीय सदस्य छन्, अर्कोतिर ४० प्रतिशत छ भने ऊ दाबी गर्न आउनुपर्थ्यो, उनले भने, आयोगले पुरानै दुई अध्यक्ष भएको पार्टी मान्छु भन्छ भने विवाद सिर्जना भयो र त्यसको निरूपणका लागि हामीले दाबीको निवेदनमा जानुपर्ने भयो । आयोगले विवरण अद्यावधिक गर्दिनँ भनेर पत्र पठाएको माघ १२ गतेलाई विवाद सिर्जना भएको दिन मानेर समस्या समाधान गरिदिनुपर्ने यो समूहको भनाइ छ । यसअघि आयोगले लेखेको पत्रमा पुस ५ अघि नेकपामा कुनै किसिमको विवाद नरहेको उल्लेख थियो ।"
ओलीलाई कारबाही गर्नुका आठ कारण,"दाहालनेपाल नेतृत्वको नेकपाले अध्यक्षबाट ओलीलाई कारबाही गर्नुको आठवटा कारण आयोगमा बुझाएको छ । दलको आधिकारिकता दाबी गर्दै बुझाएको निवेदनमा संविधानमा नभएको अधिकार प्रयोग गरी प्रतिनिधिसभा विघटन गर्नुलाई प्रमुख कारण देखाइएको छ । उहाँ संविधानमा हुँदै नभएको अधिकार व्यवस्था प्रयोग गर्दै प्रतिनिधिसभा विघटन गरी प्रतिगामी कदम चालेर संविधान र लोकतन्त्रको हत्या गर्न उद्यत हुनुभयो र पार्टीलाइै ध्वस्त पार्ने गैरलोकतान्त्रिक एवं अराजक प्रवृत्ति प्रकट गर्नुभयो, निवेदनमा छ । पार्टी कमिटीहरूलाई बेवास्ता गरी सरकारलाई बालुवाटारमा सीमित गरेको, बजेट तर्जुमा गर्दा पार्टीलाई बेवास्ता गरेको, पार्टी बैठक बोलाउन इन्कार गरेको, बैठकमा उपस्थित नभएको र उपस्थित भए पनि बैठकलाई असहयोग गरेकाले ओलीलाई हटाउनुपरेको तर्क निवेदनमा छ । पार्टी बैठकमा दम्भ र निरंकुश प्रवृत्ति प्रकट गर्नुभयो, निवेदनमा छ । कोभिड१९ का बारे पार्टीको सुझाव नमानेको, गत वैशाखमा दल विभाजन र संवैधानिक परिषद्मा नियुक्तिसम्बन्धी अध्यादेश ल्याएर अराजक, पार्टीविरोधी र स्वेच्छाचारी शैली अवलम्बन गरेकाले उनलाई साधारण सदस्यसमेत नरहने गरी कारबाही गरेको बेहोरा निवेदनमा छ ।"
मन्त्री थापाले भेटे चन्द समूहका नेता,"काठमाडौं (कास) दुई वर्षदेखि पुर्पक्षका क्रममा नख्खु कारागारमा रहेका नेत्रविक्रम चन्द नेतृत्वको प्रतिबन्धित नेकपाका वरिष्ठ नेता हेमन्तप्रकाश वलीले वार्ताका लागि पहल गर्न खानेपानी तथा सरसफाइमन्त्री मणिचन्द्र थापासँग आग्रह गरेका छन् ।सरकारप्रतिबन्धित नेकपा वार्ताका अनौपचारिक प्रयास भइरहेको भनिएका बेला मन्त्री थापाले मंगलबार जेलमै पुगेर वलीलाई भेटेका हुन् । मन्त्री थापा र वली माओवादी सशस्त्र आन्दोलनका समेत सहयात्री हुन् । भेटका क्रममा वलीले आफूहरू वार्ताको विरोधी नभएको, महासचिव चन्द वार्ताबाटै समस्या समाधान गर्ने पक्षमा रहेको र त्यसका लागि वातावरण सरकारले नै बनाउनुपर्ने धारणा राखेका थिए । वलीले वार्ताका लागि वातावरण बनाउन सरकारले नै पहल गर्नुपर्ने धारणा राख्नुभयो, आफूहरू वार्ताको विरोधी नभएको पनि उल्लेख गर्नुभयो, भेटमा सहभागी स्रोतले भन्यो, यो विषयलाई आफूले सम्बन्धित ठाउँमा पुर्याउने कुरा मन्त्रीज्यूले उल्लेख गर्नुभयो । नेकपा स्थायी कमिटी सदस्य रहेका थापा प्रतिनिधिसभा विघटनपछि पार्टीमा देखिएको विभाजनसँगै प्रधानमन्त्री ओली समूहमा लागेका थिए । ओली समूहमा लागेलगत्तै उनी मन्त्रीमा नियुक्त भएका हुन् । जेलमा रहेका चन्द समूहका नेता वलीलाई भेट्न मन्त्री थापा मंगलबार बिहान १०ः५५ बजे नख्खु कारागार पुगेका थिए । उक्त भेटका विषयबारे बताउन जेलर मोहन अधिकारी खुल्न चाहेनन् । कारागारमा पहिलेबाटै खानेपानी समस्या थियो, फोहोरमैला व्यवस्थापनमा पनि समस्या छन्, यसलाई केन्द्रित गरेर हामीले मन्त्रीसमक्ष लिखित समस्या पेस गरेका थियौं, उनले भने, त्यही क्रममा स्थलगत अवलोकनका लागि मन्त्रीज्यू आउनुभएको हो । कारागारमा वलीसँग थापाले सन्चोबिसन्चो सोधेको उनले बताए । नख्खु बम विस्फोटसहित विभिन्न स्थानमा चन्द समूहले गरेका हिंसात्मक गतिविधिका योजनाकार भनिएका वली २०७५ चैत ८ मा पक्राउ परेका थिए । सोही वर्ष फागुन २८ बाट सरकारले चन्द समूहका गतिविधिमा प्रतिबन्ध लगाएको एक सातापछि नै वलीलाई काभ्रेबाट पक्राउ गरिएको थियो । प्रतिबन्धपछि वलीसहित २ हजार ५६ जना नेताकार्यकर्ता पक्राउ परेकामा ९० जना सोधपुछपछि छुटे भने १ हजार ९ सय ६२ विरुद्ध मुद्दा दर्ता भएको थियो । त्यसमध्ये १ हजार ८ सय १ तारिख र धरौटीमा रिहा भएका छन् । ३३ जना प्रहरी हिरासतमा अनुसन्धानका क्रममा छन् । पछिल्लो पटक पुस २९ गते चन्द समूहका अर्का वरिष्ठ नेता धर्मेन्द्र बाँस्तोला ललितपुरको वाग्मती गाउँपालिकाबाट पक्राउ परेका थिए । उनी महानगरीय प्रहरी परिसर ललितपुरको हिरासतमा छन् ।"
म्यानपावरमा छापा,काठमाडौं (कास) क्यानडा पठाउने भन्दै ठगी गरिरहेको सूचना आएपछि वैदेशिक रोजगार विभागले टोखाको ट्रिपलस्टार इम्प्लोइमेन्ट प्रालिको कागजात र कम्प्युटरका हार्डडिस्क नियन्त्रणमा लिएको छ । इच्छुकसँग रकम बुझिरहेको अवस्थामा चार भारतीय नागरिक फेला परेका छन् । क्यानडामा श्रमिक पठाउन अन्तर्वार्ता लिनका लागि उक्त कम्पनीले विभागसँग अनुमति लिएको छैन ।
बोर्ड सदस्यमा खुसुक्क आवेदन,"काठमाडौं (कास) पर्यटन बोर्डको सञ्चालक समितिको रिक्त सदस्य पदका लागि संस्कृति, पर्यटन तथा नागरिक उड्डयन मन्त्रालयले सार्वजनिक विज्ञापन नै नगरी मनोनयन थालेको छ । मन्त्रालयले माघ ६ गते सहसचिव तारानाथ अधिकारीको संयोजकत्वमा तीन सदस्यीय उपसमिति गठन गरी मनोनयन थालेको हो ।रिक्त तीन सदस्य पदका लागि २२ जना व्यवसायी र विषय जानकारहरूले आवेदन दिएका थिए । तीमध्ये उपसमितिले पाँच जनाको नाम पर्यटनमन्त्री भानुभक्त ढकालसमक्ष पेस गरेको छ । उपसमितिमा बोर्डका पूर्वसदस्यहरू राजेन्द्र सापकोटा र पूर्ण कुँवर सदस्यमा राखिएका थिए । कुनै जाँच नलिई बायोडाटा हेरेर ५ जनाको नाम मन्त्रीसमक्ष पेस गरेका छौं, उपसमिति स्रोतले भन्यो, जसमा ट्रेकिङ एजेन्सिज एसोसिएसन अफ नेपाल टानका पूर्वअध्यक्ष चन्द्र रिजाल, नेपाल एसोसिएसन अफ टुर एन्ड ट्राभल एजेन्ट्स (नाट्टा) का पूर्वअध्यक्ष सीएन पाण्डे, नाट्टाकै पूर्वसदस्य हरिभक्त श्रेष्ठ, कोरिया टुर्स एन्ड ट्रेकिङ अपरेटर एसोसिएसनका कोषाध्यक्ष नवाङ निमा शेर्पा र इटहरीमा व्यावसायिक तालिम केन्द्र सञ्चालन गर्दै आएका कृष्णकुमार साहको नाम पठाइएको छ । स्रोतका अनुसार, तीमध्येबाट मन्त्री ढकालले तीन जनाको नाममा टिक लगाइदिए उनीहरू तीन वर्षका लागि नियुक्त हुनेछन् । नेपाललाई अन्तर्राष्ट्रिय बजारमा प्रवर्द्धन गर्ने लक्ष्य राखेर स्थापना भएको बोर्डको सदस्यका लागि विज्ञापन नहुँदा त यत्रो हानथान छ, मन्त्रालयका एक अधिकारीले भने, विज्ञापन गरिएको भए सयौंले आवेदन दिन्थे । कम्तीमा ३० जनाले इच्छा देखाएको जानकारी आएको छ । मान्छे टिपेर राख्नुपर्ने विधि बनाइएकाले कार्यकर्ता भर्ती केन्द्र भयो बोर्ड ।आवेदन दिनेमा पर्यटन व्यवसायीहरू मुगुका राजबहादुर कार्की, कैलालीका सञ्जय चौधरी, किशोर खड्का, संखुवासभाका टीकाराम गुरुङ, विराटनगरका तुलक्षी पोखरेल, पोखराका केदार शर्मा, सूर्यबहादुर भुजेल, पर्वतका लक्ष्मण गिरी, कृष्णप्रसाद भण्डारी, ट्रेकिङ व्यवसायी जीवनराज सापकोटा, तारानाथ लामिछाने, सूर्यबहादुर घिमिरे, युवराज श्रेष्ठ, भैरहवाका कृष्णप्रसाद अधिकारी, इलामका रणबहादुर खड्का, रेस्टुरेन्ट व्यवसायी संघर्ष विष्ट र तेजेन्द्र शर्मा थिए । उपसमिति स्रोतका अनुसार, सिफारिसमा परेका अधिकांश सत्तापक्ष निकट व्यवसायी तथा विभिन्न भ्रातृ संगठनका प्रतिनिधि हुन् । पर्यटन सचिव अध्यक्ष रहने बोर्डमा सदस्यले बैठक बसेबापत ४ हजार करसहितको भत्ता मात्रै पाउँछन् । न तलब हुन्छ, न त अन्य आम्दानी नै, बोर्डका एक पूर्ववरिष्ठ कर्मचारीले भने, निजी क्षेत्रका व्यवसायी बोर्डमा सदस्य हुन किन यत्रोविधि लालायित हुन्छन् ? यसबारे सरकारले विस्तृत अध्ययन गर्नुपर्छ । उनका अनुसार, अधिकांश पर्यटन क्षेत्रसँग सम्बन्धित व्यवसायी निजी लाभ उठाउन बोर्डको सदस्यमा जाने गरेका छन् । उनीहरूले आफूलाई सिफारिस गरिदिने दल वा नेतालाई खुसी पार्ने, तिनको निर्वाचन क्षेत्र तथा आफ्नो गाउँमा बजेट लैजाने मात्रै काम गरेका छन् । केहिले आफ्नो सुस्ताएको व्यवसायका लागि बिजनेस ल्याउन बोर्डको नाम भजाउने गरेको उनको भनाइ छ । केही व्यवसायी बोर्डको सदस्य भइहाले गाडी, रातो पासपोर्ट, विदेश जान पाइन्छ भन्ने ठान्छन् तर त्यस्तो होइन । अधिकांश भोलिको राजनीति गर्न बोर्ड सदस्य पदलाई दुरुपयोग गर्छन्, केही मात्रै साँचो अर्थमा काम गर्न आउँछन्, ती अधिकारीले भने । पर्यटन बोर्ड ऐनले निजी क्षेत्रका प्रतिनिधिमध्येबाट एक जना उपाध्यक्ष तोक्नुपर्ने भनेको छ । तर, बोर्ड स्थापना भएयताका ७ वटा कार्यकालमा दुई पटक मात्रै निजी क्षेत्रबाट उपाध्यक्ष तोकियो । त्यसपछि अधिकांश बोर्ड सदस्य राजनीतिक कार्यकर्ता जाने भएकाले बोर्डको सञ्चालक समितिले उपाध्यक्ष नराखेरै बैठक सञ्चालन गर्दै आएको छ ।"
ओली पक्षको चुनावकेन्द्रित दौडाहा,"(दाङ)  नेकपा दुई समूहमा विभाजन भएसँगै सत्तापक्षीय नेताहरू विकासे योजनाको शिलान्यास र उद्घाटन गर्दै हिँडेका छन् । सरकारले निर्वाचन घोषणा गरेपछि उनीहरू जनतालाई प्रभावित पार्न यस्ता कार्यक्रममा सक्रिय भएका हुन् । अहिले पुराना र निर्माण भइरहेका योजनासमेत धमाधम शिलान्यास गरिएको छ ।लुम्बिनी प्रदेशका मुख्यमन्त्री शंकर पोखरेलले रोल्पाको लिबाङस्थित धाङ्सी खोलामा निर्माणाधीन मोटरेबल पुलको शनिबार शिलान्यास गरे । २५ प्रतिशत काम सकिएको पुल शिलान्यास हुनुलाई चुनावी फन्डाका रूपमा लिइएको छ । प्रदेश सरकारको ५ करोड ६१ लाख ४९ हजार लगानीमा असोजदेखि पुल निर्माण भइरहेको छ । यसैगरी अर्थमन्त्री विष्णु पौडेलले माघ १४ मा बुटवलको सिद्धार्थ राजमार्गअन्तर्गत चौराहादेखि चिडिया खोलासम्मको सडक विस्तारको शुभारम्भ गरे । ३ किलोमिटर सडक फराकिलो पार्न आर्थिक वर्ष २०७३०७४ मा आयोजना परेको थियो ।दुई वर्षमा सक्ने गरी सडकको काम सुरु गरिएको थियो । अर्थमन्त्री पौडेलले भने भर्खर योजना सुरु भएको आभास दिने गरी सडकको शुभारम्भ गरे । ४७ करोड २७ लाख लगानीमा विस्तार हुन थालेको सडक २०७९ वैशाखमा सम्पन्न गर्ने गरी म्याद थपिएको छ । यस खण्डमा ३ सय २५ घर सडकमा पर्छन् । ४ बाट ६ लेनमा सडक विस्तार हुन थालेपछि घरधनीले पटकपटक मुद्दा हालेर अवरोध गरिरहेका छन् । यही क्रममा पौडेलले एक वर्षअघि निर्माण सम्पन्न दुई पुलको पनि उद्घाटन गरे ।केन्द्रदेखि प्रदेशसम्मका मन्त्री र सांसद विभिन्न विकास योजनाको शिलान्यास र उद्घाटनमा दौडादौड गरिरहेका छन् । लुम्बिनी सरकारका प्रवक्ता तथा भौतिक पूर्वाधार विकासमन्त्री वैजनाथ चौधरीले रूपन्देहीको तिलोत्तमा नगरपालिकास्थित पत्थरडाँडा चोकबाट पश्चिम हुँदै तिनाउ नदीसम्म जोड्ने ६ दशमलव ८ किलोमिटर सडक विस्तारको माघ ५ मा शिलान्यास गरे । मुख्यमन्त्री पोखरेलले नै पुस १७ मा रोल्पाको सुलिचौरथबाङ सडकको शिलान्यास गरे । २१ करोड ६३ लाख ८३ हजारमा बन्न लागेको उक्त सडक पूर्वी रुकुम र रोल्पालाई तराईसँग जोड्न महत्त्वपूर्ण मानिन्छ । उनले पुस १८ मा प्यूठानको स्वर्गद्वारी नगरपालिकामा निर्मित सोनतारा लिफ्ट खानेपानी आयोजनाको पनि उद्घाटन गर्न भ्याए ।पोखरेलले पुस २३ मा कपिलवस्तुको कृष्णनगर आरटीओ, सुन्दरीडाँडा, खैरी, मरामा सडक उद्घाटन गरे । १५ करोड ७७ लाखमा निर्माण भएको १२ किमि सडक धुमधामसाथ उद्घाटन गरिएको हो । पुस २६ मा दाङको तुलसीपुरस्थित राप्ती प्रादेशिक अस्पतालको सिटी स्क्यान सेवा र चिकित्सक आवास भवनको पनि उद्घाटन गरे । पुस २७ मा उनले बाँकेको खजुरा धनौली चौकीदेखि नेपालगन्ज गौघाट बर्दिया हुलाकी सडक जोड्ने सडक र पुरैनीबेतहनीहोलिया सडक खण्डअन्तर्गत गन्धा नालामा निर्माण भएको पुलको पनि उद्घाटन गरे । पुस २८ मा बर्दियाको बैदीचोकपदनाहकुसुम्बाघाट सडक शिलान्यास गरे । माघ ११ मा दाङको गढवा गाउँपालिकाको कार्यालय भवन उद्घाटन भयो । ५ करोड लगानीमा उक्त भवन निर्माण भएको थियो ।मुख्यमन्त्री पोखरेलले माघ १६ मा लुम्बिनी प्रदेशको राजधानी दाङको राप्ती उपत्यकास्थित पूर्वाधार विकास प्राधिकरण कार्यालय उद्घाटन गरे । राष्ट्रिय सभा सदस्य कोमल वलीसमेत पुल शिलान्यासमा अग्रसर छिन् । नेकपा केपी शर्मा ओली समूहको केन्द्रीय सदस्य रहेकी वलीले जिल्लाका पुल शिलान्यास गर्दै योजनाहरू आफ्नै पहलमा आएको दाबी गरिरहेकी छन् । उनले मंसिर २९ मा तुलसीपुर ५ र ९ जोड्ने पातुखोलाको १५ मिटर लामो ट्रस पुल शिलान्यास गरिन् । २५ लाख ६४ हजार ८ सय ४९ रुपैयाँ लगानीमा उक्त पुल निर्माण हुन थालेको छ । जसमा संघीय सरकारको ८५ प्रतिशत, तुलसीपुर उपमहानगरपालिकाको १३ प्रतिशत र उपभोक्ताको २ प्रतिशत लगानी हुनेछ । उनले माघ १४ मा तुलसीपुर उपमहानगरपालिका १३ बह्राखुटी र गाईखुटी जोड्ने झोलुंगे पुलको शिलान्यास गरिन् । ९० लाख लगानीमा १ सय २५ मिटर लामो झोलुंगे पुल निर्माण हुन थालेको हो ।अन्य प्राथमिकताका काम छोडेर प्रधानमन्त्री, मुख्यमन्त्री र मन्त्रीहरू शिलान्यास र उद्घाटनमा दौडिरहनु गलत भएको नागरिक समाज दाङका संयोजक चन्द्रराज पन्तले बताए । शिक्षा, स्वास्थ्यलगायत मुद्दाहरू अलपत्र छन् । कोरोनाले सबैतिर समस्या पारिरहेकै छ, उनले भने, यतातिर प्राथमिकता नदिएर नेताहरू चुनावलाई केन्द्रित गर्दै पुराना योजना शिलान्यास र उद्घाटन गर्दै हिँडिरहेका छन् । यो विशुद्ध चुनावी प्रचारबाजी हो । नेताहरूको यस्तो शैलीले नागरिकलाई निराश बनाएको उनले बताए । देशमा केही परिवर्तन होला, नेताको काम गर्ने शैली परिवर्तन होला भन्ने आशा थियो, उनले भने, तर, हामीले परिवर्तन महसुस गर्न सकेनौं । फेरि पनि सस्तो प्रचारबाजी र चुनावलाई मात्रै ध्यान दिन थालियो । नागरिकका समस्याप्रति गम्भीरता छैन ।अहिले यस क्षेत्रमा पुल, सडक शिलान्यास र उद्घाटनमा लुम्बिनीको भौतिक पूर्वाधार विकास मन्त्रालयले संयोजन गरिरहेको छ । मन्त्रालयका सचिव सुशीलचन्द्र तिवारीले मुख्यमन्त्री तथा मन्त्रीहरूको समय नमिलेका कारण कतिपय ठाउँका योजनाहरू ढिलो शिलान्यास भएको बताए । योजनाको शिलान्यास निर्माण कम्पनीलाई समयमै योजना सम्पन्न गर्न निर्देशित गर्ने, उपभोक्तालाई विकास योजनाबारे जानकारी दिने र अभिमुखीकरण गर्ने हिसाबले गरिन्छ, तिवारीले भने, त्यसकारण मन्त्रीहरूको समय मिलेको बेला शिलान्यासको कार्यक्रम तय गरिन्छ । अधिकांश योजनामा निर्माण सुरु हुनुअघि नै शिलान्यास भएको उनले दाबी गरे । काम सुरु भए पनि जतिबेला अनुकूल हुन्छ, त्यतिबेला शिलान्यास गर्ने पनि गरिन्छ, उनले भने, सकभर प्रदेशका योजना मन्त्रीहरूबाटै शिलान्यास गराउने सबैको चाहना हुने भएकाले ढिलाइ हुने गर्छ । उद्घाटनका कार्यक्रम पनि निर्माण सम्पन्न भएपछि मन्त्रीहरूको समय मिलेका बेला नै गर्ने गरिएको तिवारीले बताए ।"
डढेलो नियन्त्रणका लागि जनशक्ति तयार गर,"सामान्यतया हामी धेरैलाई लाग्छ आगलागीडढेलो वसन्त या ग्रीष्मकालको चर्को धूपमा हुने विपत् हो । तर, तथ्यांकले त्यस्तो बताउँदैन । गर्मीजाडो दुवै याममा यस्ता घटना भएका छन् । माघे ठिहीमा समेत मुलुकका हिमाली भागसम्मै डढेलो विस्तार भएको छ । मनाङको तल्लो भेग ताचै, थोंचे र तिल्चे क्षेत्रमा मंसिरमा लागेको डढेलो गत माघको पहिलो साता बल्ल बल्ल नियन्त्रणमा आएको थियो । फेरि, दोस्रो साता त्यहीँवरपर डढेलो लागेको छ । गत पुसमा ताप्लेजुङको पाथीभरा क्षेत्रमा लागेको डढेलो निभाउन नेपाली सेना, नेपाल प्रहरी र सशस्त्र प्रहरीलाई दुई साता लागेको थियो । जंगलमा डढेलो लागेको मात्र होइन, घरबस्तीमा आगलागीका घटना पनि त्यत्तिकै भैरहेका छन् । गृह मन्त्रालयका अनुसार पछिल्लो साता मात्रै आगलागीका घटनामा सात जनाको ज्यान गएको छ । अघिल्लो वर्षको फेब्रुअरी २ देखि मंगलबारसम्म ७० जनाले यस्ता घटनामा ज्यान गुमाएका छन् । त्यस्तै, पछिल्लो साता ४ जना घाइते भएका छन् । एक वर्षयता ३ सय ३७ जना घाइते भएका छन् । यस्तै, पछिल्लो साता मात्रै ६४ परिवार प्रभावित भएका छन् । एक वर्षयता प्रभावित हुने परिवारको संख्या २ हजार ७ सय ६५ छ । यी दृष्टान्त तथा तथ्यांकहरूका आधारमा भन्न सकिन्छ, आगलागीडढेलो जुनसुकै याममा हुन्छ र बेवास्ता गर्न नसकिने विपत् हो । त्यसैले, जनधनको उल्लेख्य क्षति गरिरहेको यो मामिलालाई सरकार र समुदाय दुवैले गम्भीर रूपमा लिनुपर्छ । प्रायः मंसिरदेखि जेठसम्मको सुक्खा याममा आगलागीको जोखिम बढ्छ । पछिल्ला वर्षहरूमा त झन, जलवायु परिवर्तनसँगै तापक्रममा भएको वृद्धिका कारण लामो समयसम्म खडेरी पर्दा सानो झिल्कोले पनि डढेलोको रूप लिने खतरा बढी छ । जंगलमा आगो लाग्नेलगाउने अनेकन कारण छन् । कतिपय क्षेत्रमा घाँस बाक्लो पलाउँछ भनेर समुदायले नै वनमा डढेलो लगाउने परम्परा छ । कहिलेकाहीँ चट्याङले समेत आगो लाग्ने गरे पनि यसका मुख्य कारक भने मानवीय गतिविधि नै हुन् । डढेलो जसरी लागे पनि, यसको मारमा भने त्यहाँका चराचुरुङ्गी, जीवजन्तु र जैविक विविधतादेखि वरिपरिका मानव बस्तीसम्म पर्छन् । डढेलोका कारण स्थानीय बासिन्दाको इन्धनका रूपमा प्रयोग गर्न दाउरा अभाव हुन्छ । हिमाली भेगको डढेलोले स्थानीयवासीको जीविकोपार्जनको एउटा टेको बनेको जडीबुटी पनि नासिन्छ । घरबस्तीमा आगलागी आगोसँगको खेलाँची तथा असावधानीका कारण मात्र होइन, विद्युतीय सञ्जालमा आउने गडबडीका कारण पनि हुन्छ । यसको न्यूनीकरणका लागि आगलागीसम्बन्धी सचेतना आवश्यक छ । जनमानसमा चेतना भएर मात्रै पुग्दैन, उनीहरू यसप्रति संवदेनशील पनि बन्नुपर्छ । जंगलमा लाग्ने डढेलोका हकमा भने स्थानीय समुदाय नै बढी जागरुक हुनुपर्छ । सकेसम्म आगो लाग्नै नदिनेतर्फ जोड दिइनुपर्छ । तर, कतिपय काबुबाहिरको परिस्थितिमा यस्ता घटना हुन सक्छन् । त्यस्तो अवस्थामा कसरी हुन्छ कम क्षति हुँदै डढेलो नियन्त्रणमा लिने प्रयत्न गर्नुपर्छ । त्यसका लागि, वनजंगलबाट हुने आम्दानीलाई वनसुरक्षाको यो पाटोमा पनि खर्चिनुपर्छ । वन डढेलो नियन्त्रणका लागि विगतमा तत्कालीन वन तथा भूसंरक्षण मन्त्रालयले रणनीति बनाएको भए पनि मुलुक संघीय संरचनामा गएपछि प्रदेश र स्थानीयस्तरमा यसको नियन्त्रणका लागि जुन तयारी हुनुपर्ने हो, त्यो हुन सकेको छैन । वन क्षेत्रको व्यवस्थापन प्रदेशमातहत गइसकेकाले त्यो स्तरसम्मै तयारी र जनशक्तिको खाँचो छ । हाम्रो भूबनोट तथा सम्पर्क सञ्जालका कारण विकट भूगोलमा आगलागी हुँदा निभाउन मुस्किल पर्छ । स्थानीयवासीले बेल्चा र स्याउलाको भरमा मात्रै आगो निभाउनुपर्ने बाध्यता छ । तसर्थ, सरकारले स्थानीयवासीलाई डढेलो नियन्त्रण गर्न आवश्यक प्रविधि र तालिमप्राप्त जनशक्तिको व्यवस्था गर्नुपर्छ । प्रविधि र परम्परागत तौरतरिकालाई मिलाउन सिकाउनुपर्छ । डढेलोआगलागीसम्बन्धी पूर्वतयारीदेखि उद्धार तथा राहतसम्मका कार्य प्रभावकारी बनाउन जिल्ला तथा पालिकास्तरमा भएका विपद् व्यवस्थापन समितिका लागि संघीय सरकारले आवश्यक स्रोतसाधनको जोहो मिलाउनुपर्छ । र, आगलागी बढी हुनुका कारणबारे विस्तृत र व्यवस्थित अध्ययन गरी निराकरणका उपायहरू पहिल्याउनुपर्छ । वन तथा भूसंरक्षण मन्त्रालयले २०६७ सालमा बनाएको डढेलो व्यवस्थापन रणनीति जुन हिसाबले कार्यान्वयन हुनुपर्ने हो त्यो हुन सकेको छैन । अहिले सातवटै प्रदेशमा उद्योग, पर्यटन, वन तथा वातावरण मन्त्रालय छन् । उक्त मन्त्रालयले डढेलो नियन्त्रणका लागि अलग्गै संरचना र जनशक्ति तयार गर्नेतिर ध्यान दिनुपर्छ । विगतका कमीकमजोरीबाट सिक्दै समुदायलाई समेत परिचालन गर्नेगरी डढेलो र आगलागी नियन्त्रणका लागि स्थायी संरचना बनाउनुपर्छ । तीनै तहका सरकारले आगलागीडढेलोजस्ता घटनालाई सामान्य रूपमा नलिई सामूहिक प्रयत्नबाट यसको जोखिम कम गर्नुपर्छ ।"
बख्तरबन्द गाडी र माघ १९,"माघ १९ लाई नेपालीले कालो दिन भनेर स्मरण गर्छन् । तत्कालीन राजा ज्ञानेन्द्र शाहले १९, माघ २०५९ मा जनतामा रहेको अधिकार खोसेर कू गरेका थिए । तर, आमजनतामा रहेको प्रजातान्त्रिक चेतनाले गर्दा उनको कू तीन वर्ष पनि टिक्न सकेन । फलस्वरूप ज्ञानेन्द्र मात्र सत्ताच्युत भएनन्, २२५ वर्षदेखि जरा गाडेर बसेको राजतन्त्रै नष्ट भयो । कुनै पनि तानाशाही व्यवस्था दीर्घकालीन हुँदैन भन्ने ज्ञानेन्द्रको कदमबाट सिक्नुपर्छ । विशेषतः सत्ता चलाउने नेताहरूले । जनताको अधिकार खोस्दा शक्तिशाली राजा त टिकेनन् भने अन्य नेता कसरी टिक्न सक्लान् ? तैपनि अचेल केही नेतामा अहंता पलाएको छ । मै राज्य हुँ, मै पार्टीको सर्वेसर्वा हुँ र म संविधानभन्दा माथि छु जस्ता सोचले राजनीति केही समयदेखि अस्थिर बनिरहेको छ । सडक आन्दोलनको सुरुआत भएको छ । सत्तारूढ पार्टीले नै सडक कब्जा गरेर आमसभा गर्ने विचित्रको अभ्यास सुरु भएको छ । समष्टिमा भन्ने हो भने, तानाशाहले पुनः फँडा हाल्न खोज्दै छ । तर, शासकहरूले बुझ्नुपर्छ जनताभन्दा शक्तिशाली संसारमा अरू कोही छैन भनेर । न्यून संख्यामा रहेका सेनाप्रहरीबाट प्रजातान्त्रिक आन्दोलन रोक्छौ भन्ने गलत सोच कसैले नराखे हुन्छ । माघ १९ ले यही कुरा स्मरण गराउँछ । तथापि सेनाले त्यसै दिन पारेर किन आफ्नो बख्तरबन्दहरू सडकमा निकाल्यो ? अभ्यास नै गर्नु थियो भने पनि किन अन्य दिन नरोजेर माघ १९ नै पारियो ? यो संजोग हो कि सन्देश ? सडकमा ठूला आन्दोलन हुन थालेमा हामी पनि बख्तरबन्द सडकमा लान्छौं भन्ने सन्देश त होइन, यो । सेनाले प्रस्ट पार्न आवश्यक छ । प्रधानमन्त्रीको समूहले राजामहाराजाको झझल्को दिने दरबारमार्गलाई नै आफ्नो आमसभास्थल बनाउँदै छ, माघ २३ मा । माघ १९ मै सेनाले बख्तरबन्द झिक्नु अनि माघ २३ मै दरबारमार्गमा सत्तारूढ समूहको आमसभा गरिनुको कुनै कनेक्सन त छैन ? आमजनता सशंकित भएका छन् । गोपाल देवकोटा, गौरीनगर, कामनपा"
शैक्षिक सत्रको समायोजन जरुरी,"राष्ट्रिय परीक्षा बोर्डले कक्षा १२ को परीक्षाफल प्रकाशित गरेपछि स्नातक तहमा विद्यार्थीहरूलाई अध्ययन गर्ने बाटो खुलेको छ । कोभिडका कारण यसपटकको परीक्षा पद्वतिमा केही संशोधन गरिएकाले परीक्षामा सहभागी भएका करिब चार लाख विद्यार्थीमध्ये अधिकांशलाई विश्वविद्यालय तहको अध्ययन गर्ने अवसर प्राप्त भएको छ । धेरैजसो विश्वविद्यालयले परीक्षाफल प्रकाशित नहुँदै स्नातक तहको कार्यक्रमहरूको भर्ना प्रक्रिया सुरु गरिसकेका छन् । तर, चिकित्सा शिक्षातर्फको भर्नाका लागि नयाँ व्यवस्थाअनुसार चिकित्सा शिक्षा आयोगले अविलम्ब भर्ना प्रक्रिया सुरु गर्नुपर्छ । यसका लागि आयोगले शुल्क तथा सिटलगायतका केही संवेदनशील विषयहरूको टुंगो लगाउनुपर्ने हुन्छ । यसतर्फ आयोग प्रयत्नशील रहे पनि निष्कर्षमा पुग्न नसकिरहेको देखिन्छ । छिटो निर्णय गर्न सकिएन भने प्रथम वर्षको भर्नामा विलम्ब भै अर्को शैक्षिक सत्रमै प्रभाव पर्ने निश्चित छ । यस वर्षदेखि आयोगले एकीकृत प्रवेश परीक्षा सञ्चालन गर्ने निर्णय गरिसकेको छ । उक्त परीक्षाको प्रक्रिया सुरु गर्नुपूर्व आयोगले शुल्क तथा सिटको टुंगो लगाइसक्नुपर्नेछ । केहीअघि प्रधानमन्त्रीको अध्यक्षतामा बसेको आयोगको वैठकले शुल्क सम्बन्धमा निर्णय गरेन । आयोगले यस विषयलाई तदरुकताका साथ सरोकारवालाहरूसँगको सहयोग तथा सहकार्यमा निष्कर्षमा पुर्याउनुको विकल्प छैन । एमबीबीएस र बीडीएसको शुल्क निर्धारण हुनासाथ अन्य प्यारामेडिकल कार्यक्रमहरूको शुल्क निर्धारणमा त्यति जटिलता देखिँदैन । केही प्रतिशत शुल्क वृद्वि गरिएन भने संस्था सञ्चालन गर्ने समस्या एकातिर छ भने शुल्क वृद्वि गर्दा नकारात्मक सन्देश प्रवाह हुने डर अर्कोतिर । यस्तो जिम्मेवारी पहिलोपटक पाएकाले पनि आयोग अनिर्णयको बन्दी बन्न पुगेको देखिन्छ । तर, अब कक्षा १२ को परीक्षाफल प्रकाशित भैसकेको परिप्रेक्ष्यमा आयोगले भर्नाको प्रक्रिया अविलम्ब सुरु गर्नुपर्छ । आन्तरिक मूल्याङ्कन, होम सेन्टरमा परीक्षा र विद्यालयमै उत्तरपुस्तिका परीक्षण भएका कारण यस वर्षको नतिजा गत वर्षको तुलनामा राम्रो देखिएको छ । तर, यस नतिजाको बोझ विद्यार्थीहरूले थेग्न सकेमा मात्र राम्रो नतिजा प्रभावकारी हुन्छ । साउनमा प्रकाशित हुनुपर्ने नतिजा कोभिडका कारण ७ महिनापछि मात्रै प्रकाशित भएकाले अब शैक्षिक सत्र समायोजन गर्ने कार्यमा मन्त्रालय तथा विश्वविद्यालयहरूले नीतिगत तहमा निर्णय गर्नुपर्ने बेला भइसकेको छ । अन्यथा यसबाट उत्पन्न हुने संकटले नै शैक्षिक क्षेत्र अस्तव्यस्त हुने निश्चित छ । जीवनप्रकाश शर्मा, धापासी, काठमाडौं"
किन सुनको जलप ?,"महँगी अचाक्ली बढेर भान्सा खल्लो भएको छ तर नेताहरू तमासा देखाउँदै छन् । सडक हेरे सडकमै, मन्त्रालय हेरे मन्त्रालयमै तमासा छ । नेताहरूको हविगत हेरेर उदेक नमान्ने नेपाली कमै होलान् । अरूको तेजोवध गर्न नेताहरूले निकै तल गिरेर गरेका गालीगलौज सुन्नेहरूले आँखा चिम्लिएर जिब्रो टोक्न थालेका छन् । आमजनताले वाक्कदिक्क माने पनि नेताहरूका तुच्छ बोलीवचन र व्यवहारको ग्राफ झन् माथि चढेको छ । तराईतिर शीतलहरका कारण मानिसलाई ज्यान जोगाउन हम्मेहम्मे परिरहेको छ । शीतलहरले कति मान्छे खाने हो थाहा छैन, तर सरकार योजनाविहीन अवस्थामा छ । यही सेरोफेरोमा सरकारले पशुपतिनाथमा अर्बौं खर्चेर सुनको जलप राख्ने योजना बनाएको खबर बाहिर आएका छन् । हुँदाखाँदाको सुन्दर सम्पदामा किन सुनले बेर्नुपरेको ? यस्ता अनावश्यक कामतिर समय र स्रोतको खर्च गर्नुभन्दा बरु सानातिना नै भए पनि जनसरोकारका काम गरे प्रभावकारी हुने थियो । यो त काम कुरो एकातिर कुम्ला बोकी ठिमीतिर भनेजस्तै भएन र ? अहिले अधिकांश नेताले जनतामा आशा जगाउने कामै गरेका छैनन् । निर्दोष र गरिब नेपाली अनाहकमा दुःखपीडामा बाँच्नुपर्ने स्थितिलाई धेरै समय लम्ब्याउन हुन्न । पद र कुर्सी ओगटेर बसेकाहरूले आफ्नो कर्तव्य चटक्कै बिर्सिदिएकाले यो नाजुक अवस्था आएको हो । अब यसरी चल्नेवाला छैन । नेताहरूका घैंटामा मज्जैसँग घाम लागोस् । कृष्ण कुम्पुरे, आदमटार, धादिङ"
प्रधानमन्त्रीका कमजोर प्रयत्न,"प्रतिनिधिसभा विघटनलाई वैधानिक र जायज देखाउन प्रधानमन्त्री केपी शर्मा ओली कम्मर कसेर लागेका छन् । यसका लागि उनले आफ्ना भेलाहरूमा मानिसका भीड देखाउने र विरोधीहरूको उछितो काढ्ने विधिको प्रयोग गरिरहेका छन् । यसो गर्दैमा असंवैधानिक कदमले वैधानिकता पाउन सक्दैन भन्ने सामान्य यथार्थलाई समेत उनले मनन गर्न नसकेको अनुभूति जनतालाई भइरहेको छ । उनले आफ्ना कदमको बचाउका लागि संविधानको गलत र मनोगत व्याख्या दिइरहेका छन् । तर, त्यसमा असफल हुने देखेपछि अदालतको निर्णय पर्ख भन्दै छन् । प्रधानमन्त्री ओलीले हिजो राजाले आफ्नो निरंकुश शासनका पक्षमा जनमत आकर्षण गर्न उपयोग गरेका मानिसहरूलाई बटुल्ने, मठमन्दिरमा पूजाआजाको नाटक मञ्चन गर्ने र अन्य दलका विचार स्खलित भइसकेका नेताकार्यकर्ताहरूलाई आफ्नो वरिपरि समेट्ने तरिका अपनाएका छन् । यस्ता तरिकाको असफल प्रयोग भइसक्यो भन्ने उनले बुझ्न सकेका छैनन् । हिजो आफूलाई कानुनी राज्य र विधिको शासनको पक्षधर भनेर नथाक्ने प्रधानमन्त्री ओली आज अदालतले विभिन्न अपराधमा दोषी ठहर गरेका र प्रहरीको फरार सूचीमा रहेकाहरूलाई धमाधम माला लगाएर आफ्नो समूहमा हुल्दै छन् । द्वन्द्वकालका मुद्दाहरूको सत्य निरूपण र मेलमिलाप आयोगमार्फत समाधान गर्नुपर्छ भन्दा त्यसो हुन सक्दैन भन्दै प्रतिवाद गर्ने प्रधानमन्त्री ओली अहिले उक्त कालखण्डका मुद्दा खेपिरहेकाहरूलाई दर्शनभेट दिँदै अदालतीय संकटबाट मुक्ति दिने आश्वासन दिँदै छन् । यस्ता हर्कतहरू उनको कदमलाई वैधानिक बनाउन हैन बरु उनलाई अझ सर्वसत्तावादी प्रमाणित गर्न सहायक बन्नेछन् । केही अघिसम्म माओवादी जनयुद्धलाई कुहिएको फर्सी भनेर सार्वजनिक रूपमा भन्ने प्रधानमन्त्री ओली अहिले लडाकुहरूका संरक्षक बनेको नाटक गरिरहेका छन् । उनले कहिल्यै जनयुद्ध र त्यसका परिणामलाई मान्यता दिएनन् । अहिले जनयुद्धमा होमिएकाहरूको रक्षा गर्छु भन्नु स्यालले कुखुराको रक्षा गर्छु भनेजस्तै हो । उनले हिन्दु अतिवादी पक्षको समर्थन पाउन जनआन्दोलन र गणतान्त्रिक संविधानको मुख्य उपलब्धिका रूपमा रहेको धर्मनिरपेक्षताको मर्ममाथि प्रहार गरिरहेका छन् । प्रधानमन्त्री पदको शपथ खाँदासमेत उनले ईश्वरका नाममा नभनेर जनताका नाममा भनेका थिए । अहिले पशुपतिनाथमा क्षमा पूजा गरेर हिन्दु राष्ट्रको अभियानमा लागेकाहरूको समर्थन जुटाउने प्रयासमा छन् । संविधानविपरीत गएर भए पनि आफ्नो सर्वसत्तावादलाई बलियो बनाउने कोसिस हो, यो ।दुनियाँकै निरंकुश शासकहरू जब संविधान, कानुन र राजनीतिक व्यवस्थाको मर्म र भावले साथ दिँदैन तब यस्ता अप्राकृतिक शैली अपनाउँछन् । आलोचकहरूलाई अत्यन्त निकृष्ट शब्द र शैलीमा गालीगलौज गर्ने र आफूलाई चाहिँ तपाईं, हजुर नभनेकोमा सञ्चारमाध्यमहरूमाथि आक्रोश पोख्ने प्रधानमन्त्री ओली सत्ताशक्तिको बलमा सबै उपलब्धि उल्टाउन लागिपरेजस्तो देखिन्छ । सामान्यतया निरंकुशताका हिमायतीहरू सञ्चारमाध्यम र नागरिक समाजप्रति सबैभन्दा बढी सशंकित र आक्रोशित हुने गर्छन् । उनले पनि अनेक बहानामा सञ्चारमाध्यममाथि नकारात्मक टिप्पणी र सडकमा निस्किएका नागरिक समाजलाई दमन गर्न थालेका छन् । यस्ता कार्यले लोकतन्त्र, लोकतान्त्रिक संविधान र जनताका उपलब्धिहरू कुनै हालतमा पनि धराशायी हुँदैन भन्ने ज्ञान उनमा आउन आवश्यक छ । र, यस्ता भुत्ते अस्त्रहरू त्यागेर गल्तीलाई सच्याउँदै मुलुकलाई संवैधानिक बाटोमा ल्याउन सहयोग गरे मात्र उनी र उनको राजनीतिक इतिहासको रक्षा सम्भव छ । यति बुझ्न उनले अब ढिला गर्नु हुन्न । जगन निरौला, सिकागो, अमेरिका"
"ओलीको अस्त्र, विप्लवको बाध्यता","सडकमा सेनाका बख्तरबन्द गाडीहरू कुद्न थालेका छन् । घरेलु शक्तिहरूको राजनीतिक रस्साकस्सी बढ्दो छ । शक्ति प्रदर्शनको होडबाजी चलेको छ । विभिन्न आग्रह र स्वार्थले विभक्त दलहरू र नागरिक समाज सडक आन्दोलनमा छन् । कामचलाउ प्रधानमन्त्री केपी ओली स्वयं शक्ति देखाउने होडले सडकमा प्रकट हुँदै छन् । माघ २३ मा हुने नारायणहिटी आमसभालाई लिएर संशय उत्पन्न भएको छ । के ओली नाङ्लो ठटाएर हात्ती तर्साउन खोज्दै छन् ? अथवा, उनी अर्को कुनै राजनीतिक अभीष्ट साध्ने तानाबाना बुनिरहेछन् ? यस्ता अनेक प्रश्न उठिरहँदा ओलीले एउटा अर्को पासा फालेका छन् नेत्रविक्रम चन्द (विप्लव) नेतृत्वको प्रतिबन्धित कम्युनिस्ट पार्टी (जसलाई यो लेखमा विप्लव समूह भनिनेछ) सँग वार्ता गर्ने । सरकारका प्रवक्तासमेत रहेका परराष्ट्रमन्त्री प्रदीप ज्ञवालीले हिंसाको बाटो त्यागी विप्लव समूहलाई वार्तामा आउन आग्रह गरेका छन् । एकातिर सरकारले विप्लव समूहका नेताकार्यकर्तालाई धरपकड गर्न छोडेको छैन भने, अर्कातर्फ वार्ताको प्रयत्न भित्रभित्रै जारी राखेको छ । जानकार स्रोत भन्छ, पुस २९ गते पक्राउ परेका सचिवालय सदस्य धर्मेन्द्र बाँस्तोलासँग पनि ओलीनिकटस्थहरूको अनौपचारिक कुराकानी चलिरहेको छ । विप्लव समूहका गतिविधिलाई प्रतिबन्ध लगाएर कडा रूपमा पेस भएका ओली किन वार्ता गर्न हतारिए ? केही अघिसम्म ओली सरकारले पक्षपोषण गरेका भ्रष्टहरूको भन्डाफोर गर्ने उद्घोष गरेको विप्लव समूह वार्ताका लागि किन कस्सिँदै छ ? के ओलीले वार्ताको अस्त्र मात्रै फालेका हुन् ? विप्लव समूहले पनि विकसित घटनाक्रमको उपयोग मात्रै गर्न खोजेको हो कि साँच्चिकै शान्तिपूर्ण राजनीतिमा फर्किन चाहन्छ ? अहिले उठेका यस्ता यावत् प्रश्नको सेरोफेरोमा यो विश्लेषण केन्द्रित रहनेछ । कुरा सुरु गरौं, ओलीबाट । बलियो बहुमतसहितको प्रधानमन्त्री भएपछिका सुरुआती दिनमा ओलीमा केही गर्ने हुटहुटी देखिन्थ्यो । उनले तराईमधेसमा अतिवादी गतिविधि गरिरहेका सीके राउतलाई मूलधारमा फर्काए । त्यहीताका विप्लव समूहलाई पनि मूलधारमा ल्याउने प्रयत्न ओली सरकारले गरेको थियो । नेकपाका नेता सोमप्रसाद पाण्डेको नेतृत्वमा वार्ता टोली गठन गरेरै प्रयत्न गर्दा पनि वातावरण बनेको थिएन । बरु विप्लव समूहका गतिविधि थप हिंसात्मक हुँदै जाने र सरकार पनि कडा रूपमा प्रस्तुत हुने अवस्था बन्यो । एकअर्काविरुद्ध आक्रामक भएपछि सम्भावित वार्ता बिथोलिएको थियो । झन् सरकारले २०७५ फागुन २८ गते विप्लव समूहका सम्पूर्ण गतिविधिमाथि प्रतिबन्ध लगाइदिएपछि त तिक्तता चुलीमै पुगेको थियो । संसद् विघटनपछि सरकारले पुनः विप्लव समूहसँग वार्ताको प्रयास थालेको छ । अहिलेको प्रयासमा ओलीको त्यो हुटहुटी छैन । बरु उनको रणनीतिक आग्रह छ । ओलीमा शक्तिमा टिकिरहने यति ठूलो लालसा छ, उनी जुन एक्स्ट्रिम मा जान पनि तयार देखिन्छन् । ओली आफ्ना विरोधी कित्ताको दायरा साँघुरो पार्न चाहन्छन् । त्यसका लागि उनी सक्ने र मिल्नेजतिलाई आफूतिर तान्न चाहन्छन् । केहीयताका उनका प्रयत्न हेरौं र त्यसको अर्थ पर्गेलौं । १ ओलीले पूर्वमाओवादी लडाकुहरूलाई बालुवाटार बोलाएरै भेटे । पूर्वमाओवादी लडाकु समूह आफ्नो पुरानो नेतृत्व अर्थात् पुष्पकमल दाहाल (प्रचण्ड) सँग रुष्ट छ । ती असन्तुष्टका माग सम्बोधन गर्ने आश्वासन दिँदै उनी त्यो समूहलाई आफूसँग लोयल बनाउन चाहन्छन् । २ धर्मलाई अफिमसँग दाँज्दै दीक्षित भएका ओलीले पशुपतिनाथमा पुगेर पूजाअर्चना र दीपप्रज्वलन गरे । भक्तिभाव जागृत भएर वा कुनै पश्चात्तापले पोलेर उनी पशुपतिको शरणमा पुगेका हुन् ? होइन । यसबाट उनले केही राजनीतिक सन्देश दिन खोजेका छन् । जस्तो, िजसरी पनि चुनाव गर्ने ध्याउन्नमा भएका ओलीको यो ती मतदातालाई अपिल हो, जो मुलुकमा संघीयता आएकामा क्षुब्ध छन् । मुलुक संघीयता र धर्मनिरपेक्ष भएकामा निराश दक्षिणपन्थी जमातलाई ओली आकर्षित गर्न चाहन्छन् । िओली ती संविधानविरोधी शक्तिलाई पनि रिझाउन चाहन्छन्, जो संविधान जारी गर्दा असन्तुष्ट थिए । नेपालमा संविधान जारी हुँदै गर्दा भारतले त्यसलाई स्वागत गरेन, जारी भएको नोट मात्रै गर्यो । नेपालमा संघीयता, गणतन्त्र र धर्मनिरपेक्षतासहितको संविधान जारी भएको थियो । अहिले संघीयता र धर्मनिरपेक्षता धरापमा पर्दा खुसी हुने स्वार्थशक्ति र समूहलाई रिझाउने मनसुबा पूरा गर्न ओली एकाबिहानै पशुपतिनाथ पुगे । ियति बेला हिन्दुराष्ट्रको वकालत गरिरहेको शक्ति राप्रपा हो । पञ्चायती पृष्ठभूमिका नेताहरूको गठजोड भएको यो दक्षिणपन्थी शक्ति नेपालमा हिन्दुराष्ट्र र सके राजसंस्था पनि कुनै न कुनै स्वरूपमा फर्केको हेर्न चाहन्छ । नेपाली कांग्रेसको एउटा अनुदारवादी समूहसमेत हिन्दुराष्ट्रका पक्षमा खुलेरै लागेको छ । कांग्रेस महामन्त्री शशांक कोइरालाले त पार्टीले हिन्दुराष्ट्रको मुद्दा बोक्नुपर्ने धारणा पटकपटक व्यक्त गरेका छन् । र, उनले जनमतसंग्रह गर्नुपर्ने पनि बताउँदै आएका छन् । यसको पक्षमा केही जनमत पनि छ । ओलीले यो पूजाअर्चनाबाट ती सबै शक्ति र जनमतको नेतृत्व लिने सन्देश पनि दिएका हुन् । विप्लव समूहलाई वार्ताबाट मूलधारमा ल्याउन खोज्नुको अन्तर्यमा पनि ओलीका केही आग्रह छन् । जस्तो, १ समकक्षी प्रचण्डलाई उनी देखाइदिन चाहन्छन् । जसरी पूर्वमाओवादी लडाकुलाई उनले आफूतिर लोयल बनाउने प्रयास गरिरहेका छन्, विप्लव समूहलाई पनि ल्याउन सके विरोधीको घेरा अझ साँघुरिन्छ भन्ने उनको बुझाइ छ । प्रचण्डबाट विप्लव समूहलाई टाढै राख्न पनि उनी यो प्रयत्नमा जुटेका हुन् । २ मधेसमा अतिवादी गतिविधि गरिरहेका सीके राउतलाई मूलधारमा ल्याएका उनी विप्लव समूहलाई हिंसाको राजनीतिबाट विमुख गरेको जस लिन चाहन्छन् । ३ ढिलोचाँडो चुनाव गराउने सोच पालेका ओलीले विप्लव समूहलाई सुरक्षा चुनौतीका रूपमा पनि बुझेका छन् । चुनावका लागि हुन सक्ने त्यो चुनौती हटाउन ओलीले वार्ताको अस्त्र फालेका हुन् । विप्लव समूहले ओलीको रुचि नबुझेको होइन । यद्यपि, यो बखत उनीहरूसँग वार्तामा आउनुको विकल्प छैन । वार्ता विप्लव समूहका लागि बाध्यता बनेको छ । एकै छिन विप्लव समूहको दृष्टिबाट वार्ता प्रयासलाई हेरौं । विप्लव नेतृत्वको कम्युनिस्ट पार्टीका सम्पूर्ण गतिविधि यति बेला प्रतिबन्धित अवस्थामा छन् । यसका केही शीर्ष नेता र दर्जनौं कार्यकर्ता पक्राउ परेका छन् । मुद्दामामिला खेपिरहेका छन् । सानो बौद्धिक वर्गले प्रतिबन्धको विरोध गरे पनि आम रूपमा विप्लव समूहप्रति खासै आकर्षण छैन । लामो समय हिंसाको राजनीतिको मार खेपेका जनता पुनः अर्को त्यस्तै हतियारबन्द राजनीति चाहँदैनन् । विप्लव समूह क्रान्ति अपूरो भयो, त्यसलाई पूरा गर्न भन्दै फेरि हिंसाको बाटोमा फर्किएको थियो । तर, त्यो प्रत्युत्पादक भयो । अहिले उनीहरू ब्रिदिङ स्पेस खोजिरहेछन्, जो वार्ताको वातावरण बने मिल्न सक्छ । यी केही कारण हुन्, जसले विप्लव समूहलाई वार्ताका लागि उद्यत गरिरहेछन् । एक, विप्लव समूहले नयाँ कार्यकर्ता उत्पादन गर्न सकेन । संगठन विस्तारको जुन अपेक्षा थियो, त्यो पूरा भएन । दुई, भएका कार्यकर्तामा पनि आर्थिक विचलन देखियो । चन्दाका नाममा रकम उठाउने, पार्टीमा आउनेछोड्ने क्रम धेरै चल्यो । कति पलायन भए, कति पक्राउ परे । तीन, कोभिड१९ का कारण आर्थिक क्षेत्र संकटग्रस्त हुँदाको असर विप्लव समूहले पनि खेप्यो । पछिल्ला दिनहरू चन्दा संकलन गर्न कठिन हुँदै गएको र भूमिगत गतिविधिका लागि पनि वातावरण प्रतिकूल हुँदै गएको समीक्षा नेतृत्वले गर्न थालेको छ । चार, विगतमा जस्तो भूमिगत रूपमा बसिरहने सहज अवस्था छैन । प्रविधिमा आएको विकासले राज्यले चाहेका खण्डमा जुनसुकै समय पक्राउ गर्न सक्ने अवस्था छ, जसले गर्दा पनि वार्ता बाध्यता बनेको छ । सायद त्यसैले, विप्लव समूहले यो बदलिएको राजनीतिक परिदृश्यलाई आफूअनकूल उपयोग गर्ने रणनीति लिएको छ । ओलीले संसद् विघटन गरेर चुनावको घोषणा गरेको सन्दर्भलाई यो समूहले नकारात्मक परिघटनाका रूपमा विश्लेषण गरेको छ । र, यसको सकारात्मक उपयोग गर्ने नीति लिएको छ । विप्लव समूहसम्बद्ध स्रोतका अनुसार, सरकारसँगको अनौपचारिक वार्तामा सो समूहले प्रतिबन्ध फुकुवा गर्न, आफ्ना नेताकार्यकर्ता रिहा गर्न र वार्ताका लागि औपचारिक आह्वान गर्न माग गरेको छ । त्यस्तै, उसले मूलतः दुइटा राजनीतिक मुद्दा अघि सार्ने तयारी गरेको छ । एक, समाजवादउन्मुख संविधानको ठाउँमा वैज्ञानिक समाजवाद राख्नुपर्ने, र दोस्रो, देशभक्त, राष्ट्रवादी शक्ति सम्मिलित संयुक्त जनसरकारको गठन हुनुपर्ने । विप्लव समूहले तत्कालका लागि हतियारबन्द राजनीतिको बाटोलाई स्थगन गर्न खोजेको देखिन्छ । खुला राजनीतिमा आउने, गुमेको सांगठनिक शक्तिलाई एकत्रित गर्ने र राजनीतिक संक्रमण बढ्दै जाँदा एउटा स्टेक का रूपमा आफूलाई उभ्याउने । खुला राजनीतिमा आउने पूर्वाभ्यासका रूपमा विप्लव समूहले अरू साना कम्युनिस्ट पार्टीसँग गरेको रणनीतिक एकतालाई बुझ्न सकिन्छ । हालसालै मोहन वैद्य, आहुति र ऋषि कट्टेल नेतृत्वको पार्टी अनि विप्लव नेतृत्वको पार्टीबीच रणनीतिक मोर्चा बनाउने सहमति बनेको छ । त्यसयता त्यो मोर्चाका नेताहरूले खुलेरै वार्ताको वातावरण बनाउन लबिइङ गरिरहेका छन् ।बरालिएर पुनः हिंसाको बाटो समातेको विप्लव समूहसँग वार्ताको वातावरण बन्नैपर्छ । ऊ मूलधारको राजनीतिमा फर्कन खोज्नु सकारात्मक पक्ष हो । सरकारले पनि असन्तुष्ट समूहहरूलाई हिंसाको राजनीतिबाट विमुख गराई मूलधारमा ल्याउन खोज्नु अन्यथा होइन । तर त्योभन्दा अघि वार्ताको राजनीतिक आधार तय गर्दै यसको मुद्दामा प्रस्टता आवश्यक छ । विप्लव समूहले तत्कालका लागि मात्रै हिंसाको राजनीति स्थगन गर्न चाहेको हो कि उसले हतियारको राजनीतिक बाटो नै छोडेको हो ? त्यसको एकातिर निर्क्योल आवश्यक छ भने, अर्कातर्फ ओलीको आग्रह पनि प्रस्ट हुनुपर्छ । उनले वार्ताका लागि जुन समय रोजेका छन्, नियतमा प्रश्न गर्ने ठाउँ त्यसले दिएको छ । उनी साँच्चै वार्ताबाट हिंसाको राजनीतिको अन्त्य चाहन्छन् कि अहिलेका आफ्ना प्रतिद्वन्द्वी तह लगाउने अस्त्र मात्रै बनाउन खोज्दै छन् ? के राजनीति सानाठूला स्वार्थशक्तिको बन्धक मात्रै भइराख्ने हो ? कतिन्जेल राजनीतिक दाउपेचमै मात्र रमाइरहने ? प्रश्नहरू किन पनि उब्जेका छन् भने, सरकार र विप्लव समूह वार्ताका लागि आआफ्नै अभीष्ट र आग्रह बोकेर तम्सिएका छन् । यति बेला नेपाली राजनीतिको सबैभन्दा ठूलो दुःख नै दाउपेचको राजनीतिको वर्चस्व कायम हुनु हो । मुख्य राजनीतिको बागडोर जोसँग छ, ती आफैं दाउपेचका हिमायती बनेका छन् । विधि, पद्धति, लोकतान्त्रिक मूल्यको भन्दा बढी सीमित व्यक्ति, वर्गको स्वार्थ, लाभहानि र दाउपेचबाट राजनीति निर्देशित छ । यसले अहिलेको समस्या समाधान गर्दैन, बरु राजनीति थप जटिल र संकटग्रस्त हुँदै जानेछ । त्यो बेला सेनाका बख्तरबन्द गाडीहरू सडकमा गुड्ने मात्रै छैनन्, म्यानमारमा जस्तै फेरि माघ १९ दोहोरिन सक्छ । बेलैमा सोचौं ।"
कोभिडको पटाक्षेप र आसन्न जलवायु संकटकाल,"७ नवयुगको मुनसटमेरो आशा सचेत नयाँ पुस्ता र हामीले दैनिक संघर्ष गरेर खार्दै, उन्नत बनाउँदै लग्ने लोकतन्त्रमै बिसाउँछु । जलवायु परिवर्तनबारे जनपक्षीय उभार सिर्जना गर्न अबका युवा जाग्नुपर्छ । अभियान र आन्दोलन भनेको सडकमा चिच्याउने मात्र होइन । केही हप्ताअघि नेपालका सञ्चारमाध्यमहरूमा काठमाडौंमा बढिरहेको प्रदूषणले प्राथमिकता पायो, तर त्यो प्राथमिकताका आधारमा हुनुपर्ने बहस नै लामो समय टिकेन । सर्वसाधारणको चासो फेरि नेताहरूका भाषणतिरै मोडिन थालेको छ । यसको अर्थ, आफ्नै दैनिकीमा असर गरिरहेको प्रदूषणका विषयमा सामाजिक सञ्जालदेखि आम सार्वजनिक वृत्तसम्ममा त्यति साह्रो बहस हुन पाएकै छैन । हाम्रा विद्यालयदेखि विश्वविद्यालयसम्मको शैक्षिक पाठ्यक्रममा अब पर्यावरणको विषय अनिवार्य समावेश गर्नुपर्छ । जतिसक्दो धेरै जनचेतना जगाउन आवश्यक छ । सन् १८०० को मध्यतिर सुरु भएको विश्वसनीय तापमान तथ्यांक रेकर्डका अनुसार, सन् २०२० इतिहासकै सबैभन्दा तातो वर्ष हुन सक्छ । गत वर्ष एटलान्टिकको हरिकेन सिजनले नयाँ रेकर्ड कायम गर्यो । पछिल्ला १२ महिनामा अस्ट्रेलियादेखि क्यालिफोर्नियासम्म अत्यधिक आगलागी भएको छ । असाध्यै ताता र चिसा दिनहरूको संख्या बढ्दै छ । आँखाले नदेखिने सूक्ष्म ब्याक्टेरियादेखि सबैभन्दा ठूलो हात्तीसम्म अर्बौं जातिका जीव पृथ्वीमा छन् तर ७० प्रतिशत त्यस्ता जीव लोप भइसकेका छन् । प्रकृतिमा मान्छेले गरेको दोहन र अतिक्रमणको पृष्ठभूमिमा भविष्यमा पनि डरलाग्दा भाइरस फैलने निश्चित छ ।अहिले विश्व अन्तर्घुलित भइसकेकाले कुनै पनि मुद्दामा एकलकाँटे हुन सम्भव छैन । सन् २००८ को वित्तीय संकट अमेरिकामा सुरु भयो, तर विश्व वित्तीय संरचनामा जोजो जोडिएका थिए, सबैलाई असर गर्यो । पर्यावरणको मुद्दा ननलिनियर छ, अथवा २ वाट ४, ४ बाट ६, ६ बाट ८ हुँदै जाँदैन, यो ८ बाट छोटै समयमा ६४ पुग्छ । एउटा थ्रेसहोल्ड नाघेपछि सामान्य धक्काले पनि एकदमै ठूलो असर ल्याउने सम्भावना देखिन्छ ।मानव विकास अवधारणाका प्रणेता एवं अर्थशास्त्रमा नोबेल पुरस्कार विजेता अमर्त्य सेनले रिजन्ड एजेन्सी को महत्त्वबारे लेखेका छन् । यो भनेको विवेकसम्मत सहकार्य हो । कोभिड१९ का विरुद्ध प्रभावकारी भ्याक्सिनको तीव्र आविष्कारमा अन्तर्राष्ट्रिय सहकार्यले जसरी फल दिलायो, त्यसरी नै हाम्रो युगको सबभन्दा ठूलो चुनौती सामना गर्न पनि त्यस्तै खालको सामूहिकताको खोजी गर्नु छ । अमेरिकाका ३५ औं राष्ट्रपति केनेडीले गरेको मुनसट को प्रस्तावनाले तोकिएकै समयभित्र चन्द्रमामा मान्छेको अवतरण गरायो । हाम्रो मुनसट को लक्ष्य जलवायु परिवर्तनको प्रलय टार्नु हो । आखिर केनेडीकै समकालीन हाम्रा महाकविले पनि त उहिल्यै भनेका हुन् उद्देश्य के लिनु ? उडि छुनु चन्द्र एक ।आईआईडीएसका अध्यक्ष एवं राष्ट्रिय योजना आयोगका पूर्वउपाध्यक्ष वाग्लेसित कृष्ण आचार्य र विजय तिमल्सिनाले गरेको कुराकानीमा आधारित ।"
रुसी खोप ९१ प्रतिशत प्रभावकारी,"मस्को (एजेन्सी) कोरोना भाइरसविरुद्ध रुसले विकसित गरेको खोप ९१ प्रतिशतभन्दा बढी प्रभावकारी देखिएको छ । रुसी वैज्ञानिकहरूले खोपको अन्तिम परीक्षणमा प्राप्त तथ्यांकहरूका आधारमा स्पुतनिक५ खोप कोरोना भाइरसको संक्रमण रोक्न ९१६ प्रतिशत प्रभावकारी रहेको पुष्टि भएका बताएका हुन् । त्यसका लागि तीन साताको अवधिमा खोपको दुई मात्रा दिनुपर्ने जनाइएको छ । तेस्रो चरणको नतिजाले कोरोनाविरुद्ध लड्न स्पुतनिक५ अर्को विश्वासिलो हतियार रहेको पुष्टि भएको रुसी वैज्ञानिकहरूको भनाइ छ । उक्त खोप रुसी राजधानी मस्कोस्थित गमालेया इन्स्टिच्युटले विकास गरेको हो । यसअघि विश्व स्वास्थ्य संगठनले उक्त खोप निर्माणका क्रममा आवश्यक प्रक्रियाहरू पूरा नगरिएको दाबी गरेको थियो । स्पुतनिक५ को नतिजा प्रस्ट छ र खोप निर्माणमा भएका वैज्ञानिक सिद्धान्त सार्वजनिक गरिएको छ, खोप विकासमा संलग्न वैज्ञानिकहरूले भनेका छन्, अब अर्को खोपले पनि कोरोना नियन्त्रणमा सघाउनेछ । ल्यान्सेन्ट अन्तर्राष्ट्रिय जर्नलमा प्रकाशित लेखअनुसार खोप दिइएका १९ हजार ८ सय ६६ जना स्वयंसेवीबाट संकलित तथ्यांकका आधारमा उक्त नतिजा प्राप्त भएको हो ।"
सुचीलाई रिहा गर्न सेनालाई दबाब,"नेइपिडअवासिङ्टन (एजेन्सी) म्यान्मारका राज्य सल्लाहकार तथा विदेशमन्त्री आङ सान सुचीसहित सयौं निर्वाचित सांसदलाई रिहा गर्न म्यान्मारको सैनिक नेतृत्वलाई अन्तर्राष्ट्रिय दबाब बढेको छ ।म्यान्मारको सेनाले सोमबार जननिर्वाचित सरकारलाई अपदस्थ गरी शासनसत्ता हातमा लिएको थियो । सेनाले राष्ट्रपति विन मिन्ट, राज्य सल्लाहकार तथा विदेशमन्त्री आङ सान सुचीसहित उनको दल नेसनल लिग फर डेमोक्रेसी (एनएलडी) का वरिष्ठ नेतालाई नियन्त्रणमा लिएको छ । अन्तर्राष्ट्रिय सञ्चारमाध्यमका अनुसार एनएलडीका सांसद तथा क्षेत्रीय मन्त्रिपरिषद्का सदस्यहरू पनि गिरफ्तार गरिएको छ । गत नोभेम्बरमा भएको चुनावमा व्यापक धाँधली भएको भन्दै सेनाले शासन सत्ता लिएको हो । त्यसका साथै सेनाले एक वर्षका लागि म्यान्मारमा संकटकाल घोषणा गरिसकेको छ । सूचीको दल एनएलडीले सेनाद्वारा नियन्त्रणमा लिइएका आफ्ना नेताहरूलाई तत्काल रिहा गर्न माग गरेको छ । एनएलडीले मंगलबार एक विज्ञप्ति जारी गर्दै पार्टी नेतृ सुचीसहित नेताहरूलाई तत्काल रिहा गर्न आग्रह गरेको हो । पार्टीले नोभेम्बरमा भएको चुनावी परिणामा स्वीकार गर्नसमेत आग्रह गरेको छ । उक्त चुनावमा एनएलडी पार्टी करिब ८० प्रतिशत मतसहित विजयी भएको थियो । त्यसैगरी, अमेरिकी राष्ट्रपति जो बाइडेनले पनि पक्राउ परेका नेताहरूको तत्काल रिहा नभए म्यान्मारमा पुनः प्रतिबन्ध लगाउने चेतावनीसमेत दिएका छन् । बाइडेनले सैनिक कदमको विरोध गर्दै लोकतन्त्र पुनःस्थापनाका लागि अन्तर्राष्ट्रिय समुदाय एक हुनुपर्ने बताएका छन् । बर्मेली सेनाले हत्याएको शक्ति फिर्ता गराउन तथा उनीहरूले थुनामा राखेका अधिकारी र अधिकारकर्मीहरूलाई रिहा गर्न अन्तर्राष्ट्रिय समुदायले एकै आवाजमा दबाब दिनुपर्छ, बाइडेनद्वारा जारी विज्ञप्तिमा उल्लेख छ । ह्वाइटहाउस प्रवेश गरेको दुई साता नबित्दै बाइडेनले अन्तर्राष्ट्रिय घटनालाई लिएर पहिलोपटक जारी गरेको लिखित विज्ञप्तिमा बाइडेनले म्यान्मारको सेनाविरुद्ध उपयुक्त कदम चाल्ने चेतावनी दिएका हुन् । लोकतन्त्रमाथि हुने आक्रमणविरुद्ध अमेरिका सधैं उभिने बाइडेनको भनाइ छ ।लोकतन्त्रका पक्षमा भएको प्रगतिका आधारमा अमेरिकाले यसअघि बर्मामा लगाएको प्रतिबन्ध हटाएको जनाउँदै बाइडेनले त्यसबारे गम्भीर समीक्षा गर्नुपर्ने समय आएको जनाए । संयुक्त राष्ट्रसंघले पनि पक्राउ परेका कम्तीमा ४५ जनालाई मुक्त गर्न माग गरेको छ । नेतृ सुचीलाई गिरफ्तारपछि कहाँ राखिएको छ भन्ने थाहा हुन सकेको छैन । तर एनएलडी स्रोतहरूले सुची र राष्ट्रपतिलाई उनीहरूकै घरमा नजरबन्दमा राखिएको जनाएका छन् । हामीलाई चिन्ता नगर्न भनिएको छ । तर पनि हामी निकै तनावमा छौं । उनीहरू घरमै रहेको तस्बिरमा देखे पनि हामीहरू ढुक्क हुनेछौं, नाम नबताउने सर्तमा समाचार संस्था एएफपीसँग एक सांसदले भने । स्थानीय सञ्चार संस्थाहरूका सांसदहरूलाई सेनाले राजधानी नेइपिडअबाट घर फर्कन आदेश दिएको छ । नवनिर्वाचित अधिकांश सांसदहरू राजधानीस्थित सरकारी आवासमा बस्दै आएका थिए । सैनिक कु को विरोधमा म्यान्मारमा विरोध प्रदर्शन भएका समाचारहरू भने सार्वजनिक भएका छैनन् । तर सैनिक आदेशको अवज्ञा हुन थालेको बीबीसीले जनाएको छ । प्रमुख सहरहरूमा सोमबार राति कर्फ्यु लगाइएपछि मुख्य सहर सुनसान थिए । राजधानी नेइपिडअ र मुख्य सहर याङ्गुनका सडकहरूमा सेनाले गस्ती गरिरहेका देखिन्छन् । सोमबार अवरुद्ध पारिएको सञ्चार प्रणाली सञ्चालनमा आएपछि फोन तथा इन्टरनेट सेवा चल्न थालेको जनाइएको छ । म्यान्मारमा भएको सैन्य कु का कारण देशको अर्थतन्त्रलाई ठूलो हानि पुग्ने डर ठूला व्यापारिक संस्था र विश्लेषकहरूको छ । उनीहरूका अनुसार सैन्य कदमका कारण अर्बौं डलरको वैदेशिक लगानी जोखिममा परिसकेको छ ।अमेरिकाले म्यान्मारविरुद्ध प्रतिबन्ध लगाउन सकिने बताइसकेको छ । तर अधिकांश लगानी एसियाली देशबाट आउने भएकाले अमेरिकी प्रतिबन्धको भने ठूलो असर नपुग्ने आकलन विश्लेषकहरूको छ । विश्व बैंकका अनुसार म्यान्मारमा गतवर्ष सिंगापुरबाट सबैभन्दा बढी लगानी भित्रिएको थियो । त्यस्तै वैदेशिक लगानी भित्रिएका देशको सूचीमा हङकङ दोस्रो स्थानमा थियो । म्यान्मारमा आर्थिक वर्ष २०२० मा ५५ अर्ब अमेरिकी डलर वैदेशिक लगानीको प्रतिबद्धता आएको थियो ।"
"अमेरिकामा भीषण हिमपात, न्युयोर्कमा संकटकाल","न्युयोर्क (एजेन्सी) अमेरिकाको पूर्वी तटीय क्षेत्रमा हिमपातका कारण जनजीवन निकै प्रभावित भएको छ । हिमपातका कारण हवाई उडानहरू रद्द गरिएका छन् भने कोरोना भाइरसविरुद्ध खोप दिँदै आइएका केन्द्रहरू बन्द गरिएका छन् । अमेरिकी सञ्चारमाध्यमहरूका अनुसार न्युयोर्क र न्युजर्सीमा संकटकाल घोषणा गरिएको छ । राष्ट्रिय मौसम सेवाका अनुसार ती स्थानहरूमा निकै बाक्लो हिउँ जमेको छ । स्थानीय समयअनुसार सोमबार मध्यदिनसम्म न्युजर्सी र पेन्सल्भेनियामा २० इन्च र न्युयोर्कमा १७ इन्च हिउँ जमेको बताइएको छ । मौसम सेवाले बुधबारदेखि हिमपात केही कम हुने जनाएको छ ।यो निकै भयानाक हिमपात हो । तपाईं सम्भव भएसम्म घरबाहिर निस्कन चाहनुहुन्न, न्युयोर्कका मेयर बिल डे ब्लासियोले भने । उनले कोरोना भाइरसविरुद्धको खोप लगाउने कार्यपछि सारिएको जनाए ।न्युयोर्कमा सोमबार बिहानैदेखि अत्यावश्यक पर्दाबाहेक अन्य यात्रामा प्रतिबन्ध लगाइएको छ । हिमपातका कारण मंगलबार शैक्षिक संस्थाहरू बन्द गरिएका छन् । हिमपातका कारण करिब २ हजार उडान रद्द भएका जनाइएको छ ।"
करिडोर सडकलाई समन्वय र बजेटको अवरोध,"तिनलाई भत्काएर करिडोरलाई व्यवस्थित गरिने उनको भनाइ छ ।२०६६ सालदेखि वाग्मती सभ्यताका नाममा उपत्यकाका सबै मालपोतबाट मालपोत रजिस्ट्रेसन दस्तुरको शून्य दशमलव ५ प्रतिशत सरकारले उठाउँदै आएको थियो । २०७५ बाट भने वाग्मती प्रदेश सरकारले उठाउन थालेको छ, उनले भने, सरकारले हामीलाई दिएको छैन । यो पैसा आए सबै समस्या समाधान हुने थियो । २०७५ सालअघिसम्मको पैसा अर्थ मन्त्रालयमा छ । तर मन्त्रालयले अहिलेसम्म दिएको छैन । काठमाडौं उपत्यकालाई सफा, हराभरा र पर्यटकीय हिसाबले सुन्दर बनाउने करिडोरको उद्देश्य हो, तिमल्सेनाले भने, वाग्मतीलाई नुहाउनयोग्य र किनारका दायाँबायाँ दुई लेन सडक बनाएर कालोपत्र गर्ने हो । यसले उपत्यकाको बढ्दो ट्राफिक जाम केही हदसम्म व्यवस्थापन गर्ने उनको बुझाइ छ । तीन जिल्लाबाटै ओहोरदोहोर गर्न मिल्ने गरी करिडोर बनेका छन् । नदीमा ढल मिसाउने गरिएकाले भने समस्या भएको छ । ५ वर्षको सरसफाइ एक्सन प्लान बनाएर अघि बढ्दै छौं, उनले भने, ढलमुक्त उपत्यका बनाएर करिडोरमा सीसी क्यामेरा राखी फोहोर गर्नेलाई दण्डित गर्ने योजना पनि छ ।अहिले गुह्येश्वरीदेखि गोकर्णसम्म साढे ६ किमिमा अवरोध छ । स्थानीयले १ सय ८८ रोपनी जग्गाको मुआब्जा मागेपछि काम रोकिएको हो । सुरुमा कतिपयलाई सहमति गराएर काम गरियो, कति हुन सकेन, उनले भने, त्यो बेला खोलामा परेको जग्गाको कित्ताकाट हुन सकेन, कतिपय मर्का परेकालाई अर्को ठाउँमा जग्गाको व्यवस्था पनि भएन । वाग्मतीका विभिन्न्न खण्डको २ दशमलव ५ किमि क्षेत्रमा सुकुम्बासीका घरटहरा छन् । यी क्षेत्रमा पनि काम अघि बढेको छैन । वाग्मतीको सुन्दरीजलबाट चोभारसम्म २४ किमिमध्ये १८ किमिमा काम भइरहेको छ । दायाँबायाँ किनारको दूरी जोड्दा भने दोब्बर हुनेछ ।तीनकुनेबाट सिनामंगलसम्मको डेढ किमि क्षेत्रमा ठेक्का भएको दुई वर्षमा अहिलेसम्म करिब २० वटा मात्र घर भत्काइएको छ । करिब ५ सय घर करिडोरमा पर्छन् । नदी किनारलाई विद्यालय र धार्मिक संघसंस्थाले पनि अतिक्रण गरेको पाइएको छ । यसरी बनाइएका घरटहरा भत्काउन सूचना जारी गरिसकिएको छ, तिमल्सेनाले भने । सबै करिडोर सम्पन्न हुन अनुमानित करिब २६ अर्ब ३५ करोड ४६ लाख ३० हजार रुपैयाँ लाग्ने सूचना अधिकारी एवं इन्जिनियर अर्यालको भनाइ छ । यति बजेट भयो भने वाग्मती र तिनका सहायक नदीमा करिडोरको काम तीन वर्षभित्र सकिनेछ, उनले भने, योजनाअनुसार बजेट नहुँदा समस्या भएको छ । उनका अनुसार २०५१ साल चैतमा पशुपति क्षेत्र वातावरण सुधार कार्यान्वयन तथा अनुगमन समिति गठन भएको हो । यो स्थापना गर्नुको उद्देश्य पशुपति क्षेत्रको ढल र बाटो सुरक्षित गर्ने थियो । २०५२ साल मंसिरमा अधिकारसम्पन्न पशुपति क्षेत्र ढल निर्माण सुधार कार्यान्वयन तथा अनुगमन समिति गठन भएको हो ।त्यस्तै २०६४ जेठमा वाग्मतीका सहायक नदीलाई समेत सुधार गर्ने अधिकारसम्पन्न वाग्मती सभ्यता एकीकृत विकास समिति बनाइयो । वाग्मती नदी किनारमा घाट, फुटपाथ, बगैंचा, वृक्षरोपण र पार्क निर्माणका योजना ठेक्काभित्रै पर्छन् । गुह्येश्वरीदेखि गोकर्णसम्मको जग्गाको मुआब्जाबारे आफ्नै अध्यक्षतामा सम्बोधन गर्ने गरी समिति गठन भएको र त्यहीअनुसार काम भइरहेको सहरी विकास मन्त्रालयका प्रवक्ता कृष्णप्रसाद दवाडीले जानकारी दिए । वाग्मती र यसका सहायक नदीका दुवै किनाराको सुरक्षा गरेर बाटो खोल्नु तत्कालको उद्देश्य रहेको उनले सुनाए । नयाँ बसर्पाकबाट बालाजुतर्फ सुकुम्बासी बस्ती भएकाले विष्णुमतीको करिडोर खुलेको छैन । यही नदीका अन्य ठाउँमा भने करिडोर खुलिसकेको छ । बल्खु खोलामा पनि कतै खुलेको र कतै खुलाइँदै छ । धोबीखोला करिडोरमा यो वर्ष करिडोर निर्मण सकिन्छ । हनुमन्ते, मनोहरा सबैतिर करिडोर खोल्ने काम जारी छ, दवाडीले भने । नदीका दुवै किनारमा करिडोर बन्नुपर्ने पूर्वसचिव किशोर थापा बताउनुपर्ने बताउँछन् । यसले नदी किनारका बस्तीको पहुँच बढाउँछ, सुविधा वृद्धि हुन्छ, सहरको ट्राफिक व्यवस्थापनमा पनि राहत दिन्छ, उनले भने, अर्को कुरा नदीको सीमांकन गर्ने काम पनि गर्नेछ । तर किनारका सडक साँघुरा भएको उनको भनाइ छ । ट्राफिक जाम बढ्दो छ, चार लेनको सडक बनाउन पाएको भए राम्रो हुने थियो, उनले भने, दुई लेनको मात्र बनाउँदा सार्वजनिक यातायात चलाउन गाह्रो पर्छ ।"
संसदीय निर्देशनविपरीत ७ नेटवर्किङ कम्पनीको धन्दा जारी,"केयर नेसन प्रालिका सञ्चालक नारायण सिवाकोटीले पनि सात वटा बाहेक अन्य कम्पनीलाई अन्याय गरिएको आरोप लगाए । बैंक ग्यारेन्टीलगायत सबै काम सकिएको छ । दर्ता गर्ने बेला माथिबाट रोकियो । केहीले कारोबार गर्न पाउने, कोहीले नपाउने विषय कानुनसम्मत भएन, उनले भने, यही विषयमा पटकपटक सचिवलाई भेट्यौं । सचिवज्यूले छिट्टै हुन्छ भन्दाभन्दै दुई महिना भइसक्यो । तर निर्देशिका रोकेको रोकियै भयो ।मन्त्रालयका अधिकारी पनि सचिवको संयोजकत्वमा बस्ने समितिबाट निर्देशिका स्वीकृत भइसकेको बताउँछन् । कानुनले भनेअनुसार मस्यौदा तयार भयो । सचिवबाट पनि स्वीकृत भइसकेको छ, मन्त्रालयका ती अधिकारीले भने, मन्त्रीज्यूकहाँबाट फाइल किन बढेन, शंकास्पद छ । अनुमति नपाएका व्यवसायी चुनावका लागि चलखेल भइरहेको आरोप लगाउँछन् । जानकारका अनुसार निर्देशिका जारी गर्न ढिलाइ गर्दा सात वटाको बजार बढ्छ, त्यसबाट चलखेल गर्न सकिन्छ । अनुमति पाउने क्रममा रहेका ६ कम्पनीले पनि छिटो गरिदिन ताकेता लगाएका छन् । निर्देशिका जारी गर्न ढिलाइ हुँदा दुवै पक्षबाट चलखेल गर्न सम्भावना हुन्छ, एक व्यवसायीले भने । उनका अनुसार निर्देशिका नै संशोधन गर्न भनेको अवस्थामा अन्यले भटाभटा काम गरिरहेका छन् । अनुमति लिएका कम्पनीले विभिन्न क्षेत्रमा कार्यक्रम गरेर सातबाहेक अन्य कम्पनी आउँदैनन् भन्दै प्रचार गरिरहेका छन्, ती व्यवसायीले भने, यसरी अरूको बजार गुम्ने खतरा बढ्यो । समितिले छानबिन गर्नुअगावै अनुमति पाएकाहरूले अग्रसर भएर काम गरेपछि विभागले अनौपचारिक रूपमा अग्रसर नहुन आग्रह गरिएको जनाएको छ । विभागमा गुनासो छ तर उजुरी नहुँदा पक्राउका लागि सम्बद्ध प्रमुख जिल्ला अधिकारीलाई आग्रह गर्न सकिएन, प्रवक्ता सेढाईंले भने । संसदीय समितिले तयार पारेको प्रतिवेदनमा विगतमा नेटवर्किङ धन्दा चलाएका व्यक्तिलाई वस्तुको प्रत्यक्ष बिक्री वितरणका लागि अनुमति दिन नहुने उल्लेख छ । विगतमा युनिटी, हर्बो, गोल्डक्वेस्टलगायत विभिन्न प्रकृतिका नेटवर्किङ व्यवसायका माध्यमबाट ठगी गर्ने कम्पनीहरूले नै आफ्नो वा परिवारका नामबाट कम्पनी दर्ता गरी पुनः ठगी गर्न खोजेको बुझिन आएकाले त्यस्ता व्यक्तिले कम्पनी दर्ता गर्न आए विगतमा त्यस्तो ठगीसम्बन्धी कारोबार गरेनगरेको यकिन गर्न भनिएको छ । वस्तुको प्रत्यक्ष बिक्रीका नाममा अनुमति पाएका सात कम्पनीका प्रायः सञ्चालकले विगतमा नेटवर्किङ व्यवसाय गरेका थिए । तर विभागले छानबिन गरेको छैन । यी कम्पनीमा पहुँचवाला व्यक्ति बढी छन् । प्रहरीका पूर्वहाकिम, वकिल र राजनीतिक नेताको समेत लगानी छ, स्रोतले भन्यो, जसले गर्दा छानबिनमा चासो दिइएको छैन ।"
एमजीको एसयूभी 'एचएस,"काठमाडौं (कास) नेपालका लागि एमजीको आधिकारिक वितरक पारामाउन्ट मोटर्स प्रालिले नेपाली बजारमा एसयूभी एचएस ल्याउने भएको छ । यसका लागि कम्पनीले एमजी एचएस प्रिमियम एसयूभीको अग्रिम बुकिङ खुलाएको छ । अल न्यु स्टाइलिस एसयूभीका रूपमा बजारमा आउन लागेको एमजी एचएस सुरक्षित एसयूभी हुने कम्पनीको दाबी छ । एचएसमा सुरक्षाका लागि अगाडि ड्युल र साइड कटन एयर ब्याग छ । कारलाई चालकमैत्री बनाउन लेड डिपार्चर वार्निङ सिस्टम, ब्लाइन्ड स्पाट डिटेक्सन, ३६० डिग्री क्यामेरा, अटो होल्ड, इलेक्ट्रिक पार्किङ ब्रेक, अगाडि र पछाडि चारै चक्कामा डिस्क ब्रेक, एन्टी ट्र्यापसहितको पानारोमिक सनरुफ, ६ तरिकाबाट आफू अनुकुल बनाउन सकिने ड्राइभिङ सिट र ४ तरिकाले मिलाउन मिल्ने यात्रु सिटलगायत विशेषता छन् ।"
गोथेको 'साउथ एसिया नर्थ २०२१ सम्मेलन,काठमाडौं (कास) गोथे इन्स्टिच्युटले पहिलो द जर्मन वेज एन्ड द वेज विथ जर्मन शीर्षकमा साउथ एसिया नर्थ २०२१ सम्मेलन भर्चुअल रूपमा गरेको छ । युवावस्थाका विद्यार्थीका लागि उज्ज्वल भविष्य र प्रिन्सिपलहरूलाई उपयुक्त अवसरभित्रको अन्तर्दृष्टि प्रदान गर्ने उद्देश्यले सम्मेलन आयोजना गरिएको हो ।
मोबाइल बैंकिङबाटै राजस्व भुक्तानी,काठमाडौं (कास) हिमालयन बैंकले सोमबारदेखि आफ्नो मोबाइल बैंकिङबाट सरकारी राजस्व भुक्तानी गर्न सकिने व्यवस्थाको सुरुवात गरेको छ । यो व्यवस्था सुरु भएसँगै बैंकका ग्राहकले अब बैंकको मोबाइल बैंकिङ एपबाट सरकारी कर तथा राजस्व भुक्तानी गर्न सक्छन् ।
नेपाल यातायातमा क्यूआर सेवा,काठमाडौं (कास) मुक्तिनाथ विकास बैंकको क्यूआर कोडबाट नेपाल यातायातमा भुक्तानी गर्न सकिने व्यवस्थाको सुरु भएको छ । काठमाडौं उपत्यकाभित्र सञ्चालनमा रहेको नेपाल यातायात ऐक्सप्रेससँग बैंकले सम्झौता गरी क्यूआर कोडमार्फत भुक्तानी गर्ने सेवा सुरु भएको जनाएको छ ।
भारत कल गर्न भ्वाइस प्याक,काठमाडौं (कास) एनसेल आजियाटाले ग्राहकका लागि भारत कल गर्न सुलभ दरका भ्वाइस प्याक ल्याएको छ । एनसेलले आफ्नो विन्टर अफरअन्तर्गत लोकल दरमै भारत कल गर्न पाइने गरी दैनिक र तीनदिने सहुलियत गरी दुई वटा भ्वाइस प्याक ल्याएको जनाएको छ । दैनिक भ्वाइस प्याकअन्तर्गत ग्राहकले करसहित २५ रुपैयाँमा भारतीय नम्बरमा १० मिनेट कल गर्न सक्छन् ।
महासंघको उद्योग समितिमा बस्नेत,"काठमाडौं (कास)नेपाल उद्योग वाणिज्य महासंघका कार्यकारिणी समिति सदस्य डीबी बस्नेत घरेलु तथा साना उद्योग समितिको सभापति चुनिएका छन् । समितिका सहसभापतिमा कार्यकारिणी समिति सदस्य किशोर आचार्य छन् । सदस्यहरूमा तारानाथ घिमिरे, विजयकुमार साह, सहनलाल प्रधान, शोभाकान्त पराजुली, जमशेर मिया, लालीमान बुढा र पुष्पराज कुँवर छन् ।"
'प्रदेशमा ब्रोकर लाइसेन्स खुला गर,काठमाडौं (कास) प्रदेश स्तरमा काम गर्ने गरी नयाँ ब्रोकर लाइसेन्सको व्यवस्था गर्न लुम्बिनी प्रदेशका सेयर लगानीकर्ताले माग गरेका छन् । सेयर लगानीकर्ता फोरमको एक टोलीले मंगलबार अर्थमन्त्री विष्णु पौडेलसँग लगानीकर्ताले बैंकको सहायक कम्पनीलाई ब्रोकर लाइसेन्स उपलब्ध गराउनेलगायत माग गरेको छ ।
२ वर्षसम्म बनेन मेडिकल कलेजको डीपीआर,"तिलोत्तमा (कास) सरकारले एक प्रदेश एक मेडिकल कलेज को नीतिअनुसार रूपन्देहीको तिलोत्तमा नगरपालिका१ र ८ स्थित शंकरनगरकरहिया सामुदायिक वनको जग्गामा बुटवल मेडिकल कलेज स्थापनाका लागि बजेट विनियोजन गर्यो । तामझामका साथ २०७५ चैत ८ मा प्रधानमन्त्री केपी शर्मा ओलीले पूर्वाधार विकास कार्यालय उद्घाटन पनि गरे । तर झन्डै दुई वर्षसम्म यसको विस्तृत परियोजना प्रतिवेदन (डीपीआर) समेत तयार भएको छैन । त्यसबेला प्रधानमन्त्रीले छिट्टै मेडिकल कलेज बन्ने बताएका थिए ।आयोजनाको भौतिक प्रगति नदेखिए पनि आन्तरिक रूपमा गर्नुपर्ने कानुनी तथा कागजी काम भइरहेको मेडिकल कलेज निर्माण आयोजनाका निर्देशक मानबहादुर घिमिरे बताउँछन् । जमिन खन्नेबित्तिकै भवन बन्छ भन्ने सोच राख्नु भएन, उनले भने, कामले गति लिइसकेको छ । उनका अनुसार प्रारम्भिक कागजी प्रक्रियाले समय लिने भएकाले त्यससम्बन्धी काम भइरहेको छ । कलेजको कन्सेप्चुअल मास्टर प्लान का आधारमा वातावरणीय प्रभाव मूल्यांकन (ईआईए) पूरा गरेर वन मन्त्रालयबाट स्वीकृति लिइसकिएको छ । डीपीआर तयार गर्न केड कन्सल्टेन्सीलाई जिम्मा दिइएको छ । आगामी साउनभित्र डीपीआरको काम सकिनेछ, उनले भने, त्यसपछि निर्माणको कामले गति लिन्छ । कोरोना महामारीका कारण गत चैतदेखि साउनसम्म काम प्रभावित भएको उनले बताए । २०७५ फागुन ३ को मन्त्रिपरिषद् बैठकले लुम्बिनीको तिलोत्तमासँगै प्रदेश २ को महोत्तरीमा र कर्णाली प्रदेशको सुर्खेतमा सरकारी मेडिकल कलेज स्थापनाका लागि पूर्वाधार निर्माण विकास आयोजना स्वीकृत गरेको थियो । जसअनुसार बुटवल मेडिकल कलेजका लागि सरकारले चालु आर्थिक वर्षमा १० करोड रुपैयाँ बजेटसमेत छुट्याएको छ । यो मेडिकल कलेज त्रिभुवन विश्वविद्यालयको आंगिक कलेजका रूपमा स्थापना हुनेछ ।"
'अहिलेसम्म बनिसकेको छैन मूलपानी ?,"'खेलकुद उत्पादक क्षेत्र होआमरूपमा राज्यका निकायहरूबाट खेलकुदलाई अनुत्पादक क्षेत्रको रूपमा व्याख्या गरिँदै आएको छ । त्यसैले खेलकुद क्षेत्र उपेक्षित बनेको र विकासमा पछि परेको आलोचनाहरू सुनिन्छन् । प्रधानमन्त्री भने खेलकुद फरक प्रकृतिको उत्पादन क्षेत्र भएको दाबी गर्छन् ।उत्पादक क्षेत्र भनेपछि खेलकुदले ठूलो घोगा मकै उत्पादन गर्छ ? गर्दैन । धान, गहुँ उत्पादन गर्छ ? गर्दैन । यसो भन्दैमा खेलकुदलाई उत्पादक क्षेत्र भन्न पनि त मिल्दैन, ओलीले भने, जसले देशलाई गौरवान्वित बनाउँछ, त्यो पनि उत्पादक क्षेत्र हो । हामीले साग खेलकुदमा ५१ स्वर्ण पदक जितेका छौं । यसले देशलाई छुट्टै तरंग दिएको छ । यो निरर्थक खर्च होइन ।खेलकुदलाई दुई तरिकाबाट व्याख्या गरिनुपर्ने प्रधानमन्त्रीको तर्क छ । एक, प्रशिक्षण र प्रतिस्पर्धात्मक खेलकुद वा यसलाई व्यावसायिक खेलकुद पनि भन्न सकिन्छ । अर्को, जीवनपद्धतिमा खेलकुद । खेललाई सामान्य जीवनको अंग बनाउनुपर्छ । मलाई खेलकुद मनपर्छ, यो उमेरमा म प्रतिस्पर्धात्मक खेल त खेल्न सक्दिनँ । तर मैले आफ्नो जीवनपद्धतिलाई खेलकुदमैत्री बनाउनुपर्छ । यसले हामीलाई स्वस्थ बनाउँछ, खर्च जोगाउँछ, उनले भने ।प्रधानमन्त्रीले प्रतिभाको पहिचान तथा सही क्षेत्रमा सही मानिसको नियुक्तिले मात्र खेल क्षेत्रले फड्को मार्नसक्ने बताए । उनका अनुसार १३ औं सागमा दोस्रो भएको नेपालले पहिलो हुने प्रयास गर्नुपर्छ । त्यसका लागि उनले प्रतिभाको पहिचान र उचित छनोट हुनुपर्ने भन्दै सन् २०१४ को एसियाली खेलकुदमा नेपालले जितेको पदकको उदाहरण दिए । त्यतिबेला आपसी विवादले नेपाली टोलीको छनोटमा नपरेकी विमला तामाङले करातेको काता विधाबाट कांस्य पदक जितेर नेपाललाई पदकविहीन हुनबाट जोगाएकी थिइन् । हामी सागमा दोस्रो भयौं । यसको अर्थ हामी पहिलो हुन बाँकी छ । ठूला युद्धमा नहारेको, कसैको उपनिवेश नभएको वीर गोर्खालीले डल्ला फालेर जित्न किन सक्दैन ?, उनले प्रतिप्रश्न गरे, त्यसैले आफ्नो अभ्यासलाई जित्ने तहसम्म पुर्याउनुपर्छ । यसका लागि राम्रो प्रशिक्षण, प्रशिक्षक, प्रविधि र सुविधा चाहिन्छ । न्यूनतम आवश्यकता पूरा गर्न सरकार तयार छ ।कार्यक्रमका लागि राखेपले आफ्ना कर्मचारीसहित सम्बद्ध सबै संघलाई आमन्त्रण गरेको थियो । संघका प्रतिनिधि र कर्मचारीका सीमित प्रश्नहरूको जवाफ पनि प्रधानमन्त्री ओलीले दिए । राखेपमा २६ वर्षदेखि बढुवा नभएको, २० वर्षदेखि अस्थायी कर्मचारीको स्थायी प्रक्रिया नभएको र नयाँ नियुक्ति पनि नभएकोप्रति आश्चर्य प्रकट गर्दै प्रधानमन्त्रीले यसबारे प्रतिवेदन तयार गरी आफूसमक्ष पेस गर्न खेलकुदमन्त्री दावा लामा तामाङलाई निर्देशन दिए ।देशभर निर्माणाधीन पूर्वाधार समयमै पूरा हुन नसकिएकामा अनावश्यक राजनीतिकरण र इगो मुख्य कारक रहेको प्रधानमन्त्रीको बुझाइ छ । मूलपानी मैदान तयार नभएकोबारे सोधिएको प्रश्नमा प्रधानमन्त्रीले हास्यास्पद कुरा गरे । अहिलेसम्म बनिसकेको छैन मूलपानी ? कार्यक्रम सञ्चालक सदस्यसचिव सिलवालतर्फ हेर्दै उनले भने, मूलपानीका बारेमा सुनेको त धेरै भो, अब छिट्टै बन्छ । राष्ट्रिय खेल भलिबलको पूर्वाधार दुई दुई वर्षभित्र तयार हुने आश्वासन पनि प्रधानमन्त्रीले दिए ।"
वालिङको दोस्रो जित,"काठमाडौं (कास) क्यामरुनी दुई खेलाडीको गोलसँगै वालिङ नगरपालिका (स्याङ्जा) ले मंगलबार रौतहटको चन्द्रपुर नगरपालिकालाई ३० ले पन्छाउँदै राष्ट्रिय महिला लिग फुटबलमा दोस्रो जित हात पारेको छ ।सातदोबाटोस्थित एन्फा कम्प्लेक्समा फरवार्ड मिथो रुथले दुई गोल गरिन् भने कियोमेन्गे नोएलले एक गोल गरिन् । नोएलले ३७ औं मिनेटमा फ्रिकिकमा आकर्षक गोल गर्दै वालिङलाई अग्रता दिलाइन् । त्यसपछि रुथले ४५ औं मिनेटमा अग्रता दोब्बर बनाइन् । उनले ५३ औं मिनेटमा गोल गर्दै जित निश्चित गरिदिइन् । नोएल वुमेन अफ द म्याच घोषित भइन् । वालिङले यसअघि १०० ले चौदण्डीगढी नगरपालिका (उदयपुर) लाई हराएको थियो । दोस्रो जितसँगै वालिङले तेस्रो स्थानमा रहेको पुलिससमान ८ अंक बनाएको छ । तर, गोल अन्तरका आधारमा पुलिस अगाडि छ । चन्द्रपुर ३ अंकसहित छैटौं स्थानमा रहेको छ । शतप्रतिशत जितसहित १८ अंक बनाएको एपीएफ शीर्षस्थानमा छ भने आर्मी (१०) दोस्रोमा छ ।"
नेपालले एसियन च्याम्पियनसिप खेल्ने,"काठमाडौं (कास) नेपाली राष्ट्रिय महिला भलिबल टोलीले चीनको ग्वाङझाउमा हुने एसियन भलिबल च्याम्पियनसिप खेल्ने भएको छ । एसियन भलिबल महासंघ (एभीसी) को बैठकले यस वर्ष हुने उक्त च्याम्पियनसिपमा नेपाललाई छनोट गरेको हो । नेपाल भलिबल संघले उक्त च्याम्पियनसिपका लागि दाबी गरेको थियो । चिनियाँ भलिबल संघको आयोजनामा च्याम्पियनसिप अगस्ट २९ देखि सेप्टेम्बर ५ सम्म हुनेछ । आयोजक चीनसहित १६ टिमले भाग लिने बताइएको छ ।सेन्ट्रल जोनमध्ये इस्ट जोन र वेस्ट जोनबाट कुनै पनि देशले दाबी प्रस्तुत नगरेपछि उज्वेकिस्तान, श्रीलंका र नेपालको सहभागिता रहने निश्चित भएको हो । सेन्ट्रल जोनबाट नियमित प्रतियोगिता खेलिरहेका इरान, ताजकिस्तान र भारत वरीयताका आधारमा छनोट भएका छन् ।नेपालले गत वर्ष बंगलादेशमा सम्पन्न एभीसी सेन्ट्रल जोन महिला भलिबलमा उपाधि जितेको थियो । नेपाली भलिबलको इतिहासमा नेपालले जितेको त्यागे ऐतिहासिक स्वर्ण पदक थियो । त्यसपछि आफ्नै भूमिमा भएको १३ औं दक्षिण एसियाली खेलकुदमा नेपाली महिला टिमले रजत पदक जितेको थियो ।कोभिड१९ को स्थिति हेरेर एभीसीले प्रतियोगिता हुनु दुई महिनाअघि आयोजनाबारे थप निर्णय गर्ने जनाइएको छ ।"
धनगढीलाई सफलता,"तिलोत्तमा (कास) तेस्रो खड्गप्रसाद गौचन मेमोरियल यू१६ राष्ट्रिय क्रिकेट प्रतियोगितामा सेमिफाइनल समीकरण पूरा भएको छ । समूह ए बाट धनगढी क्रिकेट एकेडेमी र काशी नोबेल एकेडेमी तथा समूह बी बाट न्यु होराइजन स्कुल र ओसिस क्रिकेट एकेडेमी सेमिफाइनलमा पुगेका छन् । मंगलबार सिद्धार्थ रंगशालामा लिगको अन्तिम खेलमा धनगढीले काशी नोबेललाई ५८ रनले हरायो । टस जितेको धनगढीले निर्धारित २५ ओभरमा ७ विकेट क्षतिमा ९८ रन बनायो । सचिन साउदले ३१ र खगेन्द्र कुँवरले २७ रन बनाए । काशीका सन्तोष यादव र तुसार चौहानले २२ विकेट लिए । जवाफमा काशी टिम १२३ ओभरमा ४० रनमै समेटियो । अंकित बीएमले १२ रन बनाए पनि अन्य ब्याट्सम्यानले दोहोरो अंकमा स्कोर जोड्न सकेनन् । काशीलाई सस्तैमा रोक्न धनगढीका रोशन रावल, नरेश भट्ट र रजत रानाले २२ विकेट लिए ।"
महानगरले मेयर कप क्रिकेट गर्न ५० लाख दिने,"काठमाडौं (कास) काठमाडौं महानगरपालिकाले नेपाल क्रिकेट संघ (क्यान) सँग मिलेर राष्ट्रियस्तरको क्रिकेट प्रतियोगिता गर्ने भएको छ । यसअघि काठमाडौं महानगरपालिकाभित्रका डिभिजन फुटबल क्लबहरूलाई सहयोग गर्दै आएको काठमाडौं महानगरले अब क्रिकेटमा पनि सहयोगी हात बढाएको हो ।प्रतियोगिता गर्नका लागि काठमाडौं महानगरपालिका र क्यानबीच मंगलबार सम्झौता भएको छ । महानगर प्रमुख विद्यासुन्दर शाक्यको रोहबरमा क्यानका अध्यक्ष चतुरबहादुर चन्द र महानगरका प्रमुख प्रशासकीय अधिकृत राजेश्वर ज्ञवालीबीच हस्ताक्षर भएको थियो । सम्झौताअनुसार क्यानले ५० ओभरको एउटा राष्ट्रिय प्रतियोगिता आयोजना गर्नेछ । त्यसमा महानगरपालिकाले ५० लाख रुपैयाँ सहयोग गर्नेछ । सम्झौताको खाका स्पष्ट पारिएको छैन । तर चैत मसान्तभित्र प्रतियोगिता आयोजना गरिसक्नुपर्ने सम्झौता रहेको छ । क्यानले ४ देखि ५ टोलीबीच प्रतियोगिता गर्ने तयारी गरेको बताइएको छ । महानगरपालिकाले पहिलो किस्तामा ६० प्रतिशत रकम र बाँकी प्रतियोगिता सकिएपछि प्रदान गर्नेछ । काठमाडौं मेयर कप को नामबाट प्रतियोगिता हुनेछ । मार्च १९ देखि २८ सम्म नेपालले अमेरिकासम्मिलित ओमानमा हुने विश्वकप लिग २ त्रिकोणात्मक शृंखला खेल्दै छ । नेपालले त्यसकै तयारीका लागि मेयर कप आयोजना हुन सक्नेछ । तर कोभिड१९ का कारण ओमानमा हुने प्रतियोगिता एक सातासम्म पछाडि सर्नसक्ने जनाइएको छ । त्यसैले मेयर कप खेलेर नेपाली टोली ओमान जान सक्ने सम्भावना छ । नेपालको क्रिकेट विकासमा सहयोग गर्न महानगरपालिका अग्रसरता देखाएको जनाउँदै क्यान अध्यक्ष चन्दले भने, नेपालको अन्तर्राष्ट्रिय खेल अगाडि यस खाले प्रतियोगिताले सहयोग गर्नेछ । हामी भव्य रूपमा प्रतियोगिता आयोजना गरेर राम्रो सन्देश दिन प्रयास गर्नेछौं ।मेयर कपको प्रभाव लामो समय रहने विश्वास महानगरपालिका प्रमुख शाक्यको थियो । प्रतियोगिता कसरी अगाडि बढ्छ त्यसमा हाम्रो सहयोग भर पर्नेछ, शाक्यले भने ।"
काठमाडौं एकेडेमीमा प्रिन्स दाहाल,"काठमाडौं (कास) विश्व ब्याडमिन्टन महासंघ (बीडब्लूएफ) को जुनियर र्याङकिङमा तेस्रो स्थानमा रहेका प्रिन्स दाहालले मंगलबार काठमाडौं ब्याडमिन्टन एकेडेमीका खेलाडीसँग अन्तरक्रियासँगै केहीबेर अभ्यास गरेका छन् । एकेडेमीको मिट द स्टारअन्तर्गत प्रिन्सले बुल्स इन्डोर स्पोर्ट्स हल, नख्खुमा आफ्नो खेलजीवनको सुरुआत र सफलताका अनुभव साटेका थिए । खेलाडीहरूले उनको मिहिनेत र खेलको तयारीबारे जिज्ञासा राखेका थिए । यसै महिना स्थापना गरिएको एकेडेमीमा हाल २० खेलाडीले प्रशिक्षण गरिरहेका छन् । माघ पहिलो साता प्रकाशित बीडब्लूएफ जुनियर र्यांकिङमा सात स्थान फड्को मार्दै प्रिन्स तेस्रो स्थानमा पुगेका हुन् । विश्व ब्याडमिन्टनमा नेपाली खेलाडीको यो नै उच्च वरीयता हो । डेनमार्कका म्याड्स जुएल कोलर पहिलो र भारतका वरुण कपुर दोस्रो स्थानमा छन् ।घरेलु प्रतियोगितामा १६ वर्षीय प्रिन्सले सिनियरमा पनि सफलता हात पार्न थालेका छन् । उनले गोलबजारमा दसौं पुष्पलाल स्मृति राष्ट्रिय र्याकिङ र सिन्धुपाल्चोकमा प्रथम तोप २१ राष्ट्रिय ब्याडमिन्टनको उपाधि जितेका थिए ।"
बीएफसी फाइनलमा,मकवानपुर (कास) सेन्ट्रल कलेज बीएफसी भरतपुर मंगलबार हेटौंडा गोल्डकप फुटबल प्रतियोगिताको फाइनलमा पुगेको छ ।हेटौंडा१० स्थित वनविज्ञानको मैदानमा पहिलो सेमिफाइनलमा हर्दी युवा समाज राप्तीलाई १० ले पन्छाउँदै भरतपुर उपाधि नजिक पुगेको हो । २३ गते हुने फाइनलमा भरतपुरले आयोजक विजय युथ क्लब र वाग्मती युवा क्लब सर्लाहीबीचको विजेतासँग प्रतिस्पर्धा गर्नेछ । दोस्रो सेमिफाइनल बुधबार हुनेछ ।भरतपुरको जितमा विदेशी खेलाडी ग्लोरीको गोल निर्णायक भयो । उनले खेलको दसौं मिनेटमा गरेको गोलले भरतपुरलाई फाइनल यात्रा तय गराएको हो । उनले ५ गोल गरिसकेका छन् । ग्लोरीले ६७ औं मिनेटमा वान भर्सेज वानमा गोल गर्नबाट चुके । राप्तीका गोलरक्षक प्रदीप भण्डारीले उनका प्रहार विफल तुल्याए । खेलमा अधिकांश समय भरतपुरले आफ्नो नियन्त्रणमा राखेको थियो । भरतपुरका विदेशी फरवार्ड फोफना फोडेले प्राप्त गरेको आधा दर्जनभन्दा बढी गोल गर्ने मौका खेर फालेका थिए । खेलमा भरतपुरका जितेश गुरुङ म्याद अफ द म्याच घोषित भए । उनले ५ हजार रुपैयाँ प्राप्त गरे ।
