शीर्षक,विवरण
सामाजिक सञ्जालमा अंकुश लगाइँदै,"पत्रकार राजेन्द्र दाहाल निर्देशिका बनाउन पाउनु सरकारको अधिकार भए पनि नियमन गर्ने नाममा संविधानले दिएको अभिव्यक्ति स्वतन्त्रता खुम्च्याउन नहुने बताउँछन् । अभिव्यक्ति स्वतन्त्रतालाई सहजीकरण गर्न निर्देशिका ल्याइएको हो भने राम्रो हो, उनले भने, तर नियमनको नाम दिएर जनताले उपभोग गरिरहेको अभिव्यक्ति स्वतन्त्रता खुम्च्याउने उद्देश्य हो भने गलत हुन्छ ।विद्युतीय कारोबार ऐन, २०६३ को दफा ७९ ले दिएको अधिकार प्रयोग गर्दै निर्देशिका ल्याइएको मस्यौदामा उल्लेख छ । निर्देशिका लागू भएको तीन महिनाभित्र सामाजिक सञ्जाल कम्पनी सूचना विभागमा दर्ता हुनुपर्ने प्रावधान मस्यौदामा राखिएको मन्त्रालय स्रोतले जानकारी दिएको छ । स्रोतले भन्यो, सामाजिक सञ्जालमा लेख्न पाइने र नपाइने विषयमा पनि यसमा उल्लेख छ । सरोकारवालासँगको छलफलपछि निर्देशिकालाई अन्तिम रूप दिएर कार्यान्वयन गर्ने मन्त्रालयको तयारी छ । निर्देशिका केही प्रावधान संसद्मा विचाराधीन रहेको सूचना प्रविधिसम्बन्धी विधेयकबाट राखिएको स्रोतले जनाएको छ । सरकारले २०७५ माघमा संसद्मा दर्ता गरेको सूचना प्रविधिसम्बन्धी विधेयकमा राखिएका आपत्तिजनक प्रावधानका कारण पारित हुन सकेको थिएन । विधेयकमा सामाजिक सञ्जाल कम्पनी दर्ता हुन नआए जुनसुकै बेला सरकारले बन्द गर्न सक्नेसहित सामाजिक सञ्जालका सामग्री अदालतको आदेशबिनै सरकारी अधिकारीले हटाउन निर्देशन दिन सक्ने व्यवस्था राखिएको थियो । विधेयकमा सामाजिक सञ्जालमा लेखेकै आधारमा वर्षौं जेल र लाखौं जरिवाना हुने प्रावधान राखिएको थियो ।सूचना प्रविधि क्षेत्रलाई व्यवस्थित गर्न भनेर बनाइएको विधेयकमा सामाजिक सञ्जालमा लेखिने विषयवस्तुमाथि नियन्त्रण गर्ने प्रावधान राखिएको थियो । विधेयकमा सामाजिक सञ्जाल नेपालमा दर्ता हुन नआए कुनै पनि बेला सरकारले बन्द गर्ने व्यवस्था थियो । नेपालबाट सामाजिक सञ्जालमा पैसा तिर्न मिल्ने व्यवस्था नभएका कारण सामाजिक सञ्जाल कम्पनी दर्ता हुन आउने सम्भावना न्यून छ । नेपाली बजार सामाजिक सञ्जाल कम्पनीका लागि निकै सानो हो । ठूला बजार भनिएका करिब दुई दर्जन देशमा मात्रै सामाजिक सञ्जालले आफ्नो कार्यालय स्थापना गरेका छन् । विधेयकमा सामाजिक सञ्जालमा कसैलाई जिस्क्याए, होच्याए ५ वर्षसम्म कैद र १० लाखसम्म जरिवाना वा दुवै हुने प्रावधान थियो । यस्तै, सामाजिक सञ्जालमार्फत कुनै व्यक्तिलाई जिस्क्याउने, होच्याउने, हतोत्साहित गर्ने, हप्काउने, भ्रमित पार्ने आशयले सन्देश सम्प्रेषण गरे ५ वर्षसम्म कैद, १५ लाखसम्म जरिवाना वा दुवै सजाय हुने प्रावधान राखिएको थियो । सामाजिक सञ्जालमा लेखेकै आधारमा संसारमा कुनै पनि देशमा यत्तिको सजाय नहुने भन्दै सांसद र नागरिक समाजबाट विधेयकका प्रावधानप्रति विरोध हुँदै आएको थियो । सरकारी निकाय सूचना प्रविधि विभागले सामाजिक सञ्जालमा लेखिएको विषय हटाउन सामाजिक सञ्जाललाई निर्देशन दिन सक्ने व्यवस्था विधेयकको दफा ९२ मा गरिएको थियो । यो प्रावधानबाट अदालतको आदेशबिनै सामाजिक सञ्जालमा लेखिएका सरकारविरोधी हरेक सामग्री हटाउन सक्ने अधिकार सरकारी निकायलाई दिन खोजिएको थियो । इन्टरनेट सेवा प्रदायकलाई समेत सरकारी निकायले निर्देशन दिन सक्ने र त्यस्ता निर्देशन पालना गर्नुपर्ने व्यवस्था राखेर विधेयक तयार गरिएको थियो ।"
मासियो बम्बे ढुकुटी,"भण्डार तहबिल विसं १८६७ मा राजा गीर्वाणयुद्धविक्रम शाहको पालामा व्यवस्थित भएको मानिन्छ । पशुपतिनाथको गुठीको जग्गाको बाली उठाउने, जग्गा रक्षा गर्ने, पशुपतिनाथको नित्य नैमित्य पूजा, महावलीलगायतको काम पशुपति भण्डार तहबिल स्थापना गरिएको थियो । तीनतले भवनको तल्लो तलामा बम्बे ढुकुटी थियो । बीचको तलामा मूल भण्डारी र भण्डारी सुत्ने ठाउँ थियो । यो ठाउँ भत्काएपछि भण्डारीलाई सुत्ने ठाउँको समस्या भएको छ । आफूहरूलाई प्रहरी चौकी छेउमा पठाइदिएपछि भण्डारीले त्यहाँ बस्न मानेका छैनन् । यही बस्ने हाम्रो परम्परा हो, केदारमानले भने, ठाउँ भत्काइदिएपछि हामी घरमै गएर बस्यौं । बस्ने ठाउँ भत्काइदिएपछि पशुपतिनाथको परम्परा नै मासियो । यो अमूर्त सांस्कृतिक सम्पदालाई कोषले वास्तै गरेन ।पशुपतिनाथको मन्दिरको साँचो पनि यही भवनमा राख्ने परम्परा थियो । यो परम्परासमेत कोषले मासिदिएको भण्डारीले गुनासो गरे । पशुपति मन्दिरको जिम्मेवारी भण्डारीकै हुन्छ । पशुपति क्षेत्रमा बस्ने नेवारका ९ जातमध्ये एक हो भण्डारी । पशुपतिनाथको मन्दिरको भण्डार यिनै भण्डारीको जिम्मामा हुन्छ । भण्डारको काम गर्ने भएकैले उनीहरूलाई भण्डारी भनिएको हो । भण्डारीको काम पशुपति मन्दिरको रखवारी गर्ने, पुजारीलाई सहयोग गर्ने, आवश्यक चन्दन घोटी तयार गर्ने, मीनपचासभर जंगलबाट दाउरा खोजेर ल्याउने, पशुपति मन्दिरको भित्री ढोका खोल्ने, बन्द गर्ने, चन्दन, प्रसाद तथा जल दिने, गरगहनाको सुरक्षा गर्ने, गर्भगृहमा सफाइ गर्ने, मूल पुजारीले अह्राएको काम गर्ने, पुजारी मन्दिरभित्र आउँदा शिरमाला दिने तथा मन्दिरबाट बाहिर जाँदा शरीर जाँच्नेलगायत काम हुन्छन् । यो ठाउँ भण्डारी बन्ने प्रक्रियासँग पनि जोडिएको छ । भण्डारी हुन व्रतबन्ध गर्नुपर्छ । सामान्यतया १२१३ वर्षको उमेर भएपछि भण्डारी कुलमा जन्मिएका बालकको व्रतबन्ध गर्नुपर्छ । विधिपूर्वक व्रतबन्ध गरेपछि उनीहरू पशुपतिका भण्डारी हुन लायक हुन्छन् । व्रतबन्ध गर्ने क्रममा चार दिनसम्म गुफा राखिन्छ । गुफा पनि यही भवनमा राख्ने गरिन्थ्यो । पुजारीको समेत गुफा बस्ने ठाउँ यही हो, केदारमानले भने । पशुपतिनाथको मन्दिर खोल्ने र बन्द गर्ने जिम्मेवारी भण्डारीकै हुन्छ । मन्दिर बन्द गरेर साँचो राख्ने ठाउँसमेत यहीं थियो । अहिले साँचो पनि बोकेर घरै जानुपरेको छ, केदारमानले भने, यो परम्परा पनि कोषले मासिदियो । अमूर्त सांस्कृतिक सम्पदाप्रति कोष संवेदनशील छैन । कोषले ठाउँ साँघुरो भएकाले भक्तजनलाई सजिलोका लागि प्रांगण विस्तार गर्न ढुकुटी घर भत्काएको बताएको छ । यहाँको भैरवलाई समेत घुम्न मिल्ने गरी ठाउँ विस्तार गरेका छौं, कोषका कार्यकारी निर्देशक घनश्याम खतिवडाले भने, भक्तजन बढेका छन् । व्यवस्थापन गर्न यति ठाउँ खुला गर्नुपरेको हो । प्राचीन स्मारक संरक्षण ऐनले भने यसरी भत्काउन दिँदैन । प्राचीन स्मारक संरक्षण ऐनले प्राचीनता मासिने गरी आधुनिक निर्माण सामग्री प्रयोग गर्न, भत्काउन, आकार घटाउनसमेत निषेध गरेको छ । तर भण्डार घर छेउकै भान्साघरको आकार पनि घटाएको भण्डारीले गुनासो गरे । प्रांगण विस्तार गर्ने नाममा भण्डारीले गर्नुपर्ने केही गोप्य परम्परामा समेत असर गरियो । खाना पनि गोप्य रूपमा खानुपर्छ, केदारमानले भने, खुला रूपमा भान्साघरसम्मै भक्तजन घुम्ने भएपछि यो गोप्यता नै कायम रहने भएन । बम्बई ढुकुटी मास्दा अलपत्र भएका सामान भने भोजनगृहमा व्यवस्थापन गर्ने कोषले जनाएको छ । यो ठाउँ गुरुयोजनाले पनि खुला गर्ने परिकल्पना गरेको थियो, खतिवडाले भने, नरसिंह राणाको सत्तललाई पनि अन्त सार्छौं । ढुकुटी भत्काएर सामान अन्त राख्ने योजनाप्रति सम्पदा संरक्षण अभियन्ताले आपत्ति जनाएका छन् । ढुकुटी भत्काएर सामान अन्त राख्नुको के अर्थ ? संरक्षण अभियन्ता सञ्जय अधिकारीले भने, अन्त राख्ने नै भए कोषमा लगेर राखे पनि भइगयो नि । सामान कहाँ भण्डारण गर्नेभन्दा पनि भण्डार मासियो भन्ने हो । जति भने पनि कोष किन चेत्दैन ? पशुपतिलाई फराकिलो पार्ने नाममा मौलिकता मास्न नहुनेमा उनले जोड दिए । बम्बईको गल्लीलाई समेत सम्पदा मानेर भत्काउन नदिएको अन्तर्राष्ट्रिय नजिर छ, अधिकारीले भने, पशुपति साँघुरो हुनु पनि मौलिकता हो । यसलाई मास्न पाइँदैन । मास्न ऐनले पनि दिँदैन ।खतिवडाले पुरातत्त्व विभागको अनुमति लिएरै ढुकुटी भत्काएको दाबी गरे । भत्काउनुअघि नै सहमति लिएका हौं, उनले भने । पुरातत्त्व विभागले भने भत्काउन अनुमति नदिएको बताएको छ । हामीले बिगार्नेलाई कारबाही गर्न सकेनौं होला, त्यो स्विकार्छौं, विभागका विश्व सम्पदा प्रमुख सुरेश सुरस श्रेष्ठले भने, यसरी भत्काउन हामी कहीं पनि अनुमति दिँदैदिँदैनौं, दिनै मिल्दैन ।"
भागरथीको शव अझै अस्पतालमै,"विद्यार्थी आन्दोलितधनगढी भागरथी भट्ट हत्या घटनाको विरोधमा विद्यार्थीले दिनहुँ प्रदर्शन गर्न थालेका छन् । मंगलबार पनि सुदूरपश्चिम एकेडेमी कलेजको नेतृत्वमा विद्यार्थीले मुख्यमन्त्री तथा मन्त्रिपरिषद्को कार्यालय अगाडि धर्ना, नाराबाजी, चक्काजाम गरे । उनीहरूले घटनामा संलग्नलाई तत्काल पक्राउ गर्न माग गरेका छन् । विद्यालय पोसाकमै सहभागी उनीहरूले करिब ४ घण्टा मुख्यमन्त्रीको गेटअगाडि धर्ना दिएका थिए । घटना भएकै एक साता पुग्यो, विद्यार्थी पूजा जोशीले भनिन्, भागरथीले पनि निर्मला पन्तको नियति भोग्नु नपरोस् भनेर आन्दोलनमा आउनुपरेको हो ।"
"आरोपित खुलमखुला, बलात्कृत पीडामा",बलात्कारीलाई १८ वर्ष कैदलमजुङ १३ वर्षीया बालिकालाई जबर्जस्ती करणी गरेको अभियोगमा जिल्ला अदालतले एक युवकलाई १८ वर्षको कैद सजाय तोकेको छ । जिल्ला न्यायाधीश हरिशचन्द्र ढुंगानाको इजलासले मध्यनेपाल६ भोर्लेटारका २५ वर्षीय सोनम धिंगाललाई कैदसजाय तोक्दै पीडितलाई ५० हजार रुपैयाँ क्षतिपूर्ति दिन आदेश दिएको स्रेस्तेदार उदयराज काफ्लेले बताए । उनका अनुसार मंगलबार मुद्दाको अन्तिम किनारा लगाउँदै अदालतले धिंगालविरुद्ध फैसला सुनाएको हो । यसअघि गत माघ १३ मा धिंगालले कसुर गरेको अदालतले ठहर गरेको थियो । किशोरीलाई गत वैशाख २८ को साँझपख गाउँकै मकैबारीमा लगेर धिंगालले जबर्जस्ती करणी गरेको प्रहरी अनुसन्धानले देखाएको थियो । मध्यरातमा घर फर्केकी छोरीलाई आमाले भोलिपल्ट बिहान सोधपुछ गरेपछि घटनाबारे सुनाएकी थिइन् । त्यसपछि फरार धिंगाललाई प्रहरीले वैशाख ३० मा तनहुँको दमौलीबाट पक्राउ गरेको थियो ।
पीडित परिवार असुरक्षित,"(बर्दिया)  भारतमा सामूहिक बलात्कारपछि हत्या गरिएकी १२ वर्षीया नेपाली किशोरी सुमित्रा विकका परिवारले आफूहरू असुरक्षित रहेको बताएका छन् । मृतकका बाबुआमा र भाइ अहिले भारतको बिहार राज्यस्थित पश्चिम चम्पारणमा छन् ।घटनामा संलग्न रहेको आरोपमा पक्राउ परेका घरबेटी सीताराम साह र उनका छोरा विनयले डेरा खाली गर्न धम्की दिन थालेको सुमित्राका भिनाजु नवलसिंह विकले बताए । पीडित परिवारलाई सहयोग गर्ने भारतीय समाजसेवीलाई समेत मुद्दा फिर्ता गर्न दबाब दिएको उनको भनाइ छ । सुरक्षाको कारण देखाउँदै प्रहरीले उहाँहरूलाई त्यहीं बस्न भनेको छ, उनले भने, मुद्दा दर्ता भएकाले न्यायका लागि सासूससुरा अहिलेसम्म त्यहीं हुनुहुन्छ । उनीहरूलाई स्थानीयले खाने, बस्ने र मुद्दामा सहयोग गर्दै आएका छन् । २१ जनवरीमा भएको घटनाबारे फेब्रुअरी २ मा मुद्दा दर्ता गराइएको थियो । सुमित्राका बुबाले सिकरहनास्थित डीएसपीलाई निवेदन दिएका थिए, त्यसपछि मुद्दाको प्रक्रिया अघि बढेको हो । पीडित परिवारले ११ जनाविरुद्ध मुद्दा दर्ता गराएका छन् । प्रहरीले घरबेटी र उनका छोरालाई पक्राउ गरे पनि अन्य फरार रहेको जानकारी पाएको जिल्ला प्रहरी कार्यालय बर्दियाका प्रवक्ता डीएसपी हेम शाहीले बताए । अन्य अभियुक्तलाई पक्राउ गर्न अनुमण्डल प्रहरी पदाधिकारी सिकहरनाको नेतृत्वमा विशेष अनुसन्धान टोली गठन गरिएको भारतीय सञ्चारमाध्यमले जनाएका छन् । बारबर्दिया नगरपालिका६ स्थित नवज्योति आधारभूत प्राथमिक विद्यालय शक्तिपुरमा कक्षा ३ मा पढ्दै गरेकी सुमित्रा गत असोजमा आमासँगै बुबा भेट्न बिहार गएकी थिइन् । बलात्कारपछि प्रमाण लुकाउन अभियुक्तहरूले उनको शवसमेत जलाएको भारतीय प्रहरीको भनाइ छ ।"
'तेस्रो जनआन्दोलन केका लागि ?,"(काठमाडौं)  गृहमन्त्री रामबहादुर थापाले माघ २३ गते नारायणहिटी दरबार संग्रहालयको अघिल्तिरबाट तेस्रो जनआन्दोलन सुरुवात भएको घोषणा गरे । सडकमा शक्ति देखाउन पुगेको सरकारकै गृहमन्त्रीले तेस्रो जनआन्दोलनकै घोषणा गरेपछि आन्दोलन सत्तामा हुनेले गर्छ कि सडकमा हुनेले भन्नेमा नागरिक अलमलमा छन् । यसै पनि सडकमा सत्ताभित्र र बाहिर हुनेहरूको सरोबरी तामझाम छ । संविधान मिचेर सरकार अघि बढिरहेको भन्दै राज्यको बहुल पक्ष आन्दोलित भइरहँदा त्यही गणतन्त्र र संविधानको रक्षाका लागि तेस्रो जनआन्दोलन सुरु भएको घोषणा गृहमन्त्री थापाले गरेका हुन् । आज समग्र जनता गणतन्त्र र संविधान रक्षाका लागि फेरि आन्दोलित भएका छन्, आज वस्तुतः फेरि एउटा ऐतिहासिक जनआन्दोलनको सुरुवात भएको छ । लाखौं जनताको उपस्थितिले फेरि नेपालमा अर्को तेस्रो ऐतिहासिक जनआन्दोलन सुरु भएको छ भन्ने स्पष्ट गरेको छ । त्यसको अघिल्लो दिन पुष्पकमल दाहाल र माधवकुमार नेपाल नेतृत्वको नेकपाले गरेको आमहडतालका बेला अध्यक्ष दाहालले पनि तेस्रो जनआन्दोलनकै कुरा गरे । लोकतन्त्रमाथि प्रहार भएको छ । सबै उक्त कदमको विरुद्धमा उत्रिएका छन्, जसरी असंवैधानिक र अलोकतान्त्रिक तरिकाले संसद् विघटन गरिएको छ त्यसको विरुद्धमा हाम्रो आन्दोलन हो । यो आन्दोलन केपी र प्रचण्डबीचको जुहारी नभई गणतन्त्र र गणतन्त्रविरोधीको लडाइँ हो, दाहालले भनेका थिए, हामी अझ ठूला आन्दोलन गर्नेछौं । २८ गते विशाल प्रदर्शन गर्नेछौं, फागुनको पहिलो हप्ताबाट ठूलो जनआन्दोलन हुन्छ । त्यसले सबै लोकतन्त्रविरोधीहरूलाई बढार्छ । केहीअघि नागरिक आन्दोलनको अगुवाइ गरिरहेका लेखकपत्रकार नारायण वाग्लेले तेस्रो जनआन्दोलनकै घोषणा गरेका थिए । फागुन ७ गते टुँडिखेलबाट नागरिक घोषणापत्र जारी गरेर जनआन्दोलनको उभार ल्याउने नागरिक आन्दोलनका अगुवाहरूको भनाइ छ । सबैतिरबाट जनआन्दोलनको उद्घोष भइरहँदा आन्दोलनको आवश्यकता र लक्ष्यबारे पनि बहस सुरु भएको छ । किनभने जनआन्दोलनको उद्घोष गर्ने कुनै पनि पक्ष यसको बिसौनी का सन्दर्भमा स्पष्ट छैनन् ।सत्ताधारी खेमाले प्रतिनिधिसभा विघटन गर्ने प्रधानमन्त्रीको निर्णयलाई अदालतले सदर गर्नुलाई नै अग्रगमन मानेको छ, सडकमा रहेका अरू दल तत्कालका लागि प्रतिनिधिसभा पुनःस्थापना गर्नु नै समाधान हो भन्छन् । नागरिक आन्दोलनका अगुवाहरू भने त्योभन्दा अलिकति अगाडि बढ्नुपर्छ भन्नेमा छन् तर कति अगाडि जाने र त्यसको गन्तव्य के हो भन्नेमा अलमलमा देखिएका छन् । सडक र सत्तामा रहेका सबैका निम्ति तेस्रो जनआन्दोलन को अन्तर्य पहिल्याउनै कठिन भएको छ । नेकपा अध्यक्ष दाहाल उनले भनेझैं जनआन्दोलनको सम्भावनाबारे सोधिएको प्रश्नमा प्रस्ट देखिएनन् । उनले भने, सरकारको तानाशाहीपन बढ्दै गयो भने जनता स्वतः आएर हप्तौंसम्म हडताल हुन्छ । अब आमहडताल जनताको पहलमा हुन्छ । यसरी नै हुने आमहडताललाई जनआन्दोलन मान्ने हो त ? नेपालकै इतिहास हेर्दा चलिरहेको व्यवस्था फेर्नका लागि दलहरूभन्दा नागरिक एक कदम अगाडि बढेर गरेको विरोधलाई जनआन्दोलन भनिएको छ । २००७ सालको क्रान्ति र २०३६ सालको आन्दोलनलाई छाड्ने हो भने २०४६ सालमा पहिलो जनआन्दोलन भएको मानिन्छ । त्यो बेला राजा र दलका बीचमा संविधानबाट निर्दलीय व्यवस्था झिक्ने सहमति मात्रै भएको थियो । तर जनता एक कदम अगाडि बढेर आन्दोलन गर्दा नयाँ संविधान बन्यो । २०६२६३ को आन्दोलनमा दलहरूले सुरुमा गणतन्त्रको कुरा गरेकै थिएनन्, नागरिक नै त्यो एजेन्डामा अघि सरेका हुन् । अहिले २०४६ या २०६२६२ को जस्तो जनआन्दोलनको कुरा गर्ने बेला भइनसकेको प्राध्यापक कृष्ण खनालको भनाइ छ । दलहरू सडकमा आउनु त उनीहरूको स्वार्थको लडाइँ मात्रै हो, उनले भने, आन्दोलनको गन्तव्य हुन्छ, २०६२६३ मा हामीलाई पुग्ने ठाउँ थियो । आज पुग्ने ठाउँ कहाँ हो ? दलहरूका लागि संसद् या चुनाव होला, नागरिकका हिसाबबाट पुग्ने ठाउँको समस्या देख्छु । पुग्ने ठाउँको समस्या हुँदा आन्दोलन अघि बढ्न पनि समस्या नै हुन्छ ।प्रधानमन्त्री केपी शर्मा ओलीले गत पुस ५ गते प्रतिनिधिसभाको असंवैधानिक विघटन गरेपछि उनी नेतृत्वको नेकपा पनि सडकमै बढ्ता देखिन्छ । सकेको धेरै मान्छे सडकमा देखाएर जनता आफ्नै पक्षमा छन् भन्ने सन्देश छाड्नु यो समूहको ध्येय हो । यसैलाई सत्ताधारीहरूले जनआन्दोलनको नाम दिएका हुन् । विघटनविरुद्ध सडकमा हुने दल र नेताहरूको निकट चाहना र लक्ष्य प्रतिनिधिसभा पुनःस्थापना गर्नु हो । त्यसपछि दलहरू सत्ता समीकरणको होडबाजीमा लाग्ने निश्चित नै छ । किनभने प्रतिनिधिसभा पुनःस्थापनाभन्दा पर आन्दोलित दलहरूले विकल्प हेरेका छैनन् । प्रतिनिधिसभा विघटनको दुई महिनासम्म पनि एकले अर्कोलाई सत्तोसराप गर्न नछाडेका नेताहरूले संविधान र संघीयताकै सन्दर्भमा उठेका तमाम प्रश्नको चित्तबुझ्दो जवाफ देलान् भन्ने आधार पनि छैन । अर्का प्राध्यापक कृष्ण पोखरेल भर्खरै उठ्दै गरेको नागरिक आन्दोलन जनआन्दोलनकै रूपमा अघि बढ्ने हो भने सत्ता, राजनीतिको विकृति र दलहरूको आचरणलाई नै परिवर्तन गर्ने गरी हुनुपर्ने बताउँछन् । संविधान निर्माणकै क्रममा एउटा ठूलो समूह प्रक्रियासँगै सहमत थिएन । संविधान संशोधनका कतिपय माग मधेस केन्द्रित राजनीति गर्ने नेताहरूले अहिले पनि यथावत् राखिरहेका छन् । संघीयताको यही स्वरूपमा चित्त नबुझाउनेको मत पनि अब दलहरूले सुन्नुपर्नेछ । राज्य संरचना र शासकीय स्वरूपमाथि नागरिक आन्दोलनको एउटा समूहले बारम्बार प्रश्न गरिरहेको छ । तर मुलुकमा नागरिकको एउटा यस्तो ठूलो जमात पनि छ, जसको जीवनशैलीमा प्रतिनिधिसभा पुनःस्थापित हुँदा या मुलुक चुनावमा जाँदा खास फरक पर्दैन । त्यो वर्गका नागरिक नउठेसम्म अहिले तीनै थरीबाट आएका जनआन्दोलनको हुँकार अरू माथि बढ्न सक्ने देखिँदैन । विश्लेषक तुलानारायण साह अहिले घोषणा भएझैं जनआन्दोलनको वस्तुगत आधार देखा परिनसकेको बताउँछन् । पार्टीहरू र नागरिक आन्दोलनका अगुवाले तेस्रो जनआन्दोलन भने पनि त्यही रूपमा मानिसले आम रूपमा बुझेजस्तो लागेको छैन । सामान्य नागरिकका लागि पत्रपत्रिका नपढ्ने हो भने २ महिनाअघि र अहिलेको फरक छैन, उनले भने, नेकपालाई दुई पार्टी मान्ने हो भने पनि चारवटा पार्टीभित्र परस्पर दुईथरी मत सबैमा छन्, सभा र भेलालाई सबैले आन्दोलन र चुनावको तयारीका रूपमा सँगसँगै अघि बढाएजस्तो देखिन्छ । त्यसैले अझै आन्दोलन अन्योलपूर्ण रहेको देख्छु । उनका अनुसार प्रतिनिधिसभा विघटनका विरुद्धमा परेको रिटमाथि सर्वोच्च अदालतले गर्ने फैसला आन्दोलन कसरी जान्छ भनेर टर्निङ प्वाइन्ट बन्न सक्छ । अदालतले चुनावमा जाने सरकारको निर्णय सदर गर्यो भने सरकारको कदमविरुद्ध आन्दोलनमा रहेका नेताहरू चुनावमा जान्छन् कि बहिष्कार गर्छन् भन्ने कुराले आन्दोलन कता जान्छ भन्ने निर्क्योल हुने देखिन्छ । त्यसमाथि मुलुकभित्र हुने आन्दोलनमा बाह्य शक्तिको भूमिकाले समेत महत्त्व राख्छ । अहिले कैयौं कोसिसका बाबजुद दलहरूले संयुक्त आन्दोलनसमेत गर्न नसकिरहेका बेला नागरिक नै उठेर निरन्तर खबरदारी गर्न निश्चित एजेन्डा चाहिन्छ, त्यो कसैले पनि प्रस्ट पार्न सकेका छैनन् । २०४६ र २०६२ को सुरुवातमा नागरिक आन्दोलनको नेतृत्व गरेका अगुवा डा मथुरा श्रेष्ठ भने प्राप्त भएको गणतन्त्र र संविधानको रक्षाका लागि पनि नागरिकले आन्दोलन गर्नुपर्ने बताउँछन् । कति लामो आन्दोलन हुन्छ र नागरिकको कस्तो सहभागिता रहन्छ भन्नेबाटै त्यसलाई जनआन्दोलन भन्ने या नभन्ने निर्क्योल हुने श्रेष्ठको भनाइ छ ।"
सीमा सुरक्षाका लागि छुट्टै संयन्त्र प्रस्ताव,"काठमाडौं (कास) सीमा सुरक्षा र व्यवस्थापनलाई बलियो बनाउन भन्दै सुरक्षा निकायले अधिकार सम्पन्न छुट्टै संयुक्त संयन्त्र बनाउन सरकारलाई प्रस्ताव गर्ने भएका छन् । राष्ट्रिय सुरक्षा परिषद् सचिवालयको आयोजनामा नेपाली सेना, सशस्त्र प्रहरी बल, नेपाल प्रहरी र राष्ट्रिय अनुसन्धान आयोगसहित सम्बन्धित निकायबीच आइतबार र सोमबार नेपालको अन्तर्राष्ट्रिय सीमा सुरक्षा तथा व्यवस्थापनमा सम्बद्ध निकायबीच समन्वयका क्षेत्रहरू नामक गोष्ठी चलेको थियो । चारै सुरक्षा संयन्त्र संलग्न रहेको परिषद् सचिवालयले एउटै उद्देश्य र लक्ष्य भएका अन्तरनिकायबीच समन्वय र सहयोगको वातावरण नहुँदा लक्ष्य प्राप्तिमा कठिनाइ हुने निचोड निकालेको सचिवालयका सहसंयोजक तथा सेनाका उपरथी सहदेव खड्काले बताए । सात सदस्यीय राष्ट्रिय सुरक्षा परिषद्मा प्रधानमन्त्री अध्यक्ष हुन्छन् भने प्रधानसेनापतिसहित अन्य ५ मन्त्री रहने व्यवस्था छ । गृहमन्त्री रामबहादुर थापा र सशस्त्र प्रहरी महानिरीक्षक शैलेन्द्र खनालले गोष्ठी समापन कार्यक्रममा सीमा सुरक्षा तथा व्यवस्थापनका लागि सशस्त्र प्रहरीलाई नै डेडिकेटेड फोर्स का रूपमा विकास गर्नुपर्ने बताएका थिए । सशस्त्रकै पदाधिकारी रहने राष्ट्रिय सुरक्षा परिषद् सचिवालयले मंगलबार संयन्त्र निर्माणको प्रस्ताव अघि बढाएको हो । सशस्त्रले नै सीमा सुरक्षाको जिम्मेवारी सम्हाल्दै आएको छ । सेनाले सर्भे तथा सीमा निर्देशनालय स्थापना गरे पनि सीमा सुरक्षा र व्यवस्थापनको सम्बन्धका सूचना उपलब्ध हुने गरेको छैन । मुलुकका १९ निकायले सीमा सुरक्षा र व्यवस्थापनमा भूमिका निर्वाह गरे पनि त्यो प्रभावकारी हुन नसकेको पनि गोष्ठीले निचोड निकालेको छ । परिषद्को सचिवालयले सरकारलाई पेस गर्न लागेको सात बुँदामा सीमा सम्बन्धित ऐतिहासिक दस्ताबेज तथा तथ्य प्रमाण छरिएर रहेको अवस्था भएकाले यसको संकलन र संरक्षण गर्न निश्चित निकायलाई जिम्मेवार बनाउनुपर्ने उल्लेख छ ।"
अलोकतान्त्रिक ढंगबाट घोषित चुनाव अवैधानिक : दाहाल,"(काठमाडौं)  नेकपा (दाहालनेपाल) का अध्यक्ष पुष्पकमल दाहालले असंवैधानिक र अलोकतान्त्रिक ढंगबाट घोषणा भएको निर्वाचन भइहाले त्यो पनि असंवैधानिक नै हुने बताएका छन् । उनले प्रतिनिधिसभा विघटन सदर भए मुलुक ठूलो राजनीतिक संकटमा जाने दाबी गरे । प्रधानमन्त्रीको असंवैधानिक, अलोकतान्त्रिक, स्वेच्छाचारी कदमलाई सदर गरियो भने देश निकै ठूलो राजनीतिक संकटमा जान्छ, विदेशी सञ्चारमाध्यमका नेपालस्थित प्रतिनिधिहरूसँग मंगलबार दाहालले भने, हामी त्यस्तो नहोस् भन्ने चाहिरहेका छौं । लोकतन्त्र, संविधान ट्र्याकमा गइराखोस् भन्ने नै हो । अदालत र निर्वाचन अयोगमा सेटिङ छ भनेर केपी शर्मा ओलीका मान्छेले भ्रम फिँजाए पनि आफूहरू त्यसमा विश्वास नगर्ने दाबी उनले गरे । संवैधानिक अंगले संविधान र कानुनबमोजिम नै फैसला गर्ने विश्वास रहेको उनले बताए । सर्वोच्च र निर्वाचन आयोगले पनि हाम्रैअनुसार गर्छन् भनेर व्यापक रूपमा प्रचार भएको छ । त्यस्तो हुन सक्दैन, उनले भने, सर्वोच्च अदालत र आयोग स्वतन्त्र ढंगले काम गर्न सक्छन् । हामीलाई सर्वोच्च अदालत र निर्वाचन आयोगप्रति विश्वास छ । सेटिङमा विश्वास छैन । ओलीले संविधान, लोकतन्त्रलाई डिरेल गर्न खोजे पनि त्यो सफल नहुने दाहालले बताए । केपीजीले डिरेल गर्न खोज्नुभएको संघीय लोकतान्त्रिक गणतन्त्र ट्र्याकमा आउँछ भन्ने हामीलाई विश्वास छ, उनले भने । ओलीको प्रतिगामी कदमविरुद्ध अन्तर्राष्ट्रिय समर्थन जुटाउने कोसिस भएको दाहालले बताए । अन्तर्राष्ट्रिय समर्थन जुटाउन हाम्रो अलगअलग कुरा भइराखेको छ । भारत, चीन, अमेरिका, युरोपियनसँग पनि कुरा भइराखेको छ । सार्वजनिक अपिल पनि गरेका छौं । नेपालमा लोकतन्त्रको हत्या भइरहेको छ । लोकतन्त्रका पक्षमा समर्थन चाहियो भनेर औपचारिक अपिल गरेका छौं, उनले भने ।प्रधानमन्त्री ओली हिन्दु महासंघको अध्यक्ष हुन् कि कम्युनिस्ट पार्टीको अध्यक्ष भन्नेबारेमा प्रश्न उठेको दाहालले बताए । उहाँले पशुपतिमा गएर दीप प्रज्वलन गर्ने, ३० करोड हाताहाती जस्तो दिएर जलप लगाउने कुराले के गर्न खोज्नुभएको भन्ने उहाँले नै प्रश्न उठाउनुभएको छ । मेरो निर्वाचन क्षेत्र चितवनमा राम मन्दिर र अयोध्याको कुरा गर्नुभएको छ, प्रचण्डले बोलेन भनेर आरोप लगाउनुभएको छ, उनले भने, नेपाली जनताले प्रश्न उठाएका छन् । केपीजीले भनेको के हो ? उहाँ कम्युनिस्ट पार्टीको अध्यक्ष हो कि हिन्दु महासंघको अध्यक्ष हो ?नेपालमा रामको जन्म भएको प्रमाणित भए र त्यहाँ धार्मिक पर्यटकीयस्थल भए सबैभन्दा खुसी आफू हुने उनले दाबी गरे । प्रधानमन्त्री ओलीले राज्यका तर्फबाट पुरातात्त्विक अन्वेषण गर्न पहल नगरेर स्टन्टको कोसिस मात्रै गरेको दाहालको आरोप छ । पुरातात्त्विक अन्वेषण गर्ने, प्रमाणित गर्ने र त्यसका निम्ति राज्यका तर्फबाट पहल गर्नेमा उहाँले सिन्को भाँच्नुभएको छैन, उनले भने ।"
चुनाव हुनेमै कांग्रेस र जसपाको आशंका,"(काठमाडौं)  कांग्रेस र जनता समाजवादी पार्टी (जसपा) प्रतिनिधिसभा विघटनको कदमलाई अदालतले सदर गरे पनि वैशाखमा निर्वाचन हुनेमा विश्वस्त छैनन् । प्रतिनिधिसभा पुनःस्थापना र निर्वाचन दुवै नहुने परिस्थिति निर्माण गरेर संविधानलाई असफल बनाउन खोजिएको त होइन भन्ने सन्देह उनीहरूमा छ । पहिलो चरणमा ४० र दोस्रो चरणमा ३७ जिल्लामा निर्वाचन गर्ने सरकारको निर्णय पनि कांग्रेस र जसपाले त्यसलाई स्वीकार र इन्कार दुवै गर्न सकेका छैनन् । उनीहरू अदालतको निर्णयको पर्खाइमा छन् । प्रतिनिधिसभा पुनःस्थापना कि निर्वाचन भन्नेमा कांग्रेस नेताहरूको एउटै धारणा बन्न सकेको छैन । पार्टी सभापति शेरबहादुर देउवा र उनीपक्षीय नेताहरू दुवै विकल्पले असंवैधानिक कदम सच्चिन सक्ने तर्क गर्दै अदालतको निर्णयको पर्खाइमा छन् । दुवै विकल्प भनिए पनि संस्थापन पक्षको झुकाव बढी निर्वाचनतिरै छ । पार्टीको संस्थापनइतर खेमा प्रतिनिधिसभा पुनःस्थापनाको पक्षमा अडिग छ । पुनःस्थापनाले मात्रै असंवैधानिक कदम सच्चिन सक्ने दृष्टिकोण वरिष्ठ नेता रामचन्द्र पौडेल, पूर्वमहामन्त्री कृष्णप्रसाद सिटौला र उनीहरूको समूहका नेताहरूले राख्दै आएका छन् । अदालतले विघटनलाई सदर गर्यो भने निर्वाचनमै जाने मनस्थितिमा यो पक्ष पनि छ । तर नेकपामा वैधानिकता कुन पक्षले पाउने भन्ने प्रश्न जटिल बन्दै गएकाले पनि वैशाखमा निर्वाचन हुनेमा दुवै पक्षलाई शंका छ ।कांग्रेस नेता एनपी सावदले अदालतको निर्णय पार्टीका सबै नेताले स्वीकार गर्ने बताए । उनले निर्वाचन आयोगले एकै चरणमा चुनाव गराउन सक्षम रहेको जनाइरहेका बेला दुई चरणमा घोषणा गर्नुले भने आशंका जन्माएको बताए । कांग्रेस पुनःस्थापना र निर्वाचन दुवै मुद्दामा सशक्त देखिन नसके पनि अदालतले प्रधानमन्त्रीको निर्णयलाई सदर गरे वैशाखमै निर्वाचन गराउनका लागि सशक्त दबाब दिने रणनीतिमा देखिएको छ । जसपाभित्र पनि कांग्रेसकै जस्तो लाइन देखिन थालेको छ । पार्टी केन्द्रीय कार्यकारिणी समितिले भने असंवैधानिक कदम सच्याउन प्रतिनिधिसभाको पुनःस्थापनालाई मुख्य विकल्प मानेको छ । उसले अन्य दलभन्दा एक कदम अघि बढ्दै प्रतिनिधिसभा विघटनलाई समेत स्वीकार गरेको छैन । जसपाका वरिष्ठ नेता राजेन्द्र महतोले पार्टीभित्र दुई धार नरहेको दाबी गरे । प्रतिनिधिसभा विघटन गर्ने प्रधानमन्त्रीको कदम सच्याउनुपर्छ । त्यो भनेको पुनःस्थापना नै हो, उनले भने, हामीले निर्वाचनको कुरै गरेका छैनौं । अदालतले विघटनलाई सदर गरे जाने कि नजाने भन्नेमा भने जसपाभित्र मतान्तर देखिन्छ । अध्यक्ष महन्थ ठाकुर, वरिष्ठ नेता महतो, शरतसिंह भण्डारीलगायत पूर्वराजपा नेताले त्यस्तो निर्णय अदालतले गरे निर्वाचनका लागि समेत तयारी गर्नुपर्ने बताउँदै आएका छन् । अर्का अध्यक्ष उपेन्द्र यादव र संघीय परिषद् अध्यक्ष बाबुराम भट्टराईलगायत पूर्वसमाजवादी नेताको मत भने प्रधानमन्त्री ओलीको कदमलाई असंवैधानिक भनिसकेपछि उनकै नेतृत्वमा हुने निर्वाचन स्वीकार गर्न नहुने भन्नेछ । सडकको बलबाट प्रतिनिधिसभा पुनःस्थापना गर्नुपर्ने भन्दै संयुक्त आन्दोलनको पक्षमा यादव र भट्टराई उभिएका छन् । सरकारले निर्वाचन गराउन विघटन गरेको हो र ? पुनःस्थापना नगर्ने र निर्वाचन पनि हुन नदिई मुलुकलाई अँध्यारो सुरुङभित्र छिराएर संविधान असफल बनाउन खोजिएको छ, महतोले भने, त्यसै कारण पनि हामी लोकतान्त्रिक मूल्यमान्यताको रक्षा गर्न संघर्षरत छौं । कांग्रेस नेता नवीन्द्रराज जोशीले पनि संविधानलाई असफल बनाउन सक्ने संकेत देखिन थालेको बताए ।"
सत्तापक्षकै कारण प्रदेशसभा अनिर्णयको बन्दी,"(मोरङ)  प्रदेश १ मा सत्तापक्षकै कारण प्रदेशसभा अनिर्णयको बन्दी बनेको छ । माघ ७ गतेबाट सुरु भएको हिउँदे अधिवेशनको एउटा पनि बैठक पूर्णरूपमा बस्न सकेको छैन । नेकपा दाहालनेपाल समूहले प्रदेशसभामा दर्ता गराएको मुख्यमन्त्री शेरधन राईविरुद्धको अविश्वासको प्रस्ताव सत्तापक्षको अवरोधका कारण टेबल हुन सकेको छैन । मुख्यमन्त्री राई अल्पमतमा परेपछि सत्ता लम्ब्याउने खेलमा लागेका छन् । सत्तारूढ दलको विवादले माघ ७ गते सुरु भएको हिउँदे अधिवेशनको पहिलो बैठक सभामुख प्रदीपकुमार भण्डारीले प्रदेश प्रमुख सोमनाथ अधिकारीले पठाएको पत्र पढेर अर्को सूचना नहुन्जेलसम्मका लागि स्थगित गरेका थिए । प्रमुख प्रतिपक्षी दल कांग्रेस र दाहालनेपाल समूहको दबाबका कारण सभामुख भण्डारीले माघ २५ गते हिउँदे अधिवेशनको दोस्रो बैठक बोलाएका थिए । सभामुख भण्डारीले बैठक प्रारम्भ भएको घोषणा गर्न नपाउँदै सत्तापक्षका प्रदेशसभा सदस्यले उठेर अवरोध गरेपछि फागुन ९ गतेसम्मका लागि बैठक स्थगित भएको छ ।कांग्रेस संसदीय दलका नेता राजीव कोइरालाले नेकपाभित्रको विवाद समाधानका लागि मुख्यमन्त्री राईविरुद्धको अविश्वासको प्रस्ताव तत्काल टेबल गर्न सभामुखलाई आग्रह गरे । यो अनिर्णयको बन्दीले प्रदेशका विकास निर्माण साथै प्रशासनिक कामसमेत प्रभावित भएका छन् । यसले संघीयताप्रति नै वितृष्णा बढ्नेतर्फ सचेत हुनु आवश्यक छ, उनले भने । अहिले सत्तापक्षका ६७ जना सदस्यले उठेर अवरोध गर्दा बैठक स्थगित गर्ने तर आफूहरू २१ जना उठेर अवरोध गर्दा जबर्जस्ती बैठक सञ्चालन गरेकोबाट सभामुख भण्डारीको नियतमै प्रश्न उठेको उनको भनाइ छ । नेकपा दाहालनेपाल समूहका प्रदेशसभा सदस्य पूर्वआर्थिक मामिला तथा योजनामन्त्री इन्द्रबहादुर आङ्बोले आफूहरूले दर्ता गराएको अविश्वास प्रस्ताव संवैधानिक भएकाले प्रदेशसभा बैठकमा प्रवेश गराएर तत्काल छलफल अघि बढाउन माग गरे । ३७ जनाले हस्ताक्षर गरेर प्रदेशसभा सचिवालय र संसदीय दलमा दर्ता गराइसकेको अवस्थामा दलको नेताको हैसियतमा मुख्यमन्त्री राईको कारबाही संसदीय व्यवस्थाको मर्मविपरीत कार्य हो, उनले भने । नेकपा ओली समूहका प्रमुख सचेतक बुद्धिकुमार राजभण्डारीले मुख्यमन्त्री राईले १६ जना प्रदेशसभा सदस्यलाई निलम्बन गरेको कारबाही सभामुख भण्डारीले कार्यान्वयन नगरेकाले आफूहरू अवरोध गर्न बाध्य भएको बताए । सभामुखज्यूले कि त मुख्यमन्त्रीले गरेको कारबाही कार्यान्वयन गर्नुपर्छ कि नेकपा औपचारिक विभाजनको प्रतीक्षा गर्नुपर्छ, उनले भने, अहिलेकै स्थितिमा फागुन ९ गते बैठक बस्यो भने पुनः अवरोध गर्छौं । सभामुख भण्डारीले आफूलाई संसदीय दलले गरेको कारबाही कार्यान्वयन गर्ने अधिकारै नभएको जिकिर गरेका छन् । उनी दाहालनेपाल, ओली समूह र कांग्रेसलगायत विपक्षी दलको साथले निर्विवाद रूपमा प्रदेशसभा बैठक अघि बढाउने रणनीतिमा देखिन्छन् । नेकपा औपचारिक रूपमा विभाजन नभएको अवस्थामा मुख्यमन्त्री राईले प्रदेशसभा सदस्यलाई गरेको तीनमहिने निलम्बनको कारबाही नेकपा संसदीय दलको विधानसम्मत रहेको कानुन व्यवसायीको भनाइ छ । अधिवक्ता शान्तिराम भण्डारीले त्यसको कार्यान्वयन गर्नेनगर्ने अन्तिम अधिकार सभामुखमा निहित रहेको बताए । राजनीतिक विश्लेषक कृष्ण पोखरेलले दुवै दलले कारबाही गरेपछि सुरु भएको हिउँदे अधिवेशनको दुई वटा बैठकमा दुवै समूहका प्रदेशसभा सदस्य आआफ्ना हैसियतमा उपस्थित भएकाले कारबाही कार्यान्वयन नभएको स्पष्ट देखिएको बताए । सभामुखज्यूले नेकपाको कुनै समूहको कारबाही कार्यान्वयन नगरे पनि एउटा समूहले दर्ता गराएको मुख्यमन्त्रीविरुद्धको अविश्वास प्रस्ताव प्रक्रियामा अघि बढाउनैपर्छ, उनले भने, संवैधानिक र कानुनी प्रक्रियामा सभामुखज्यूले अविश्वासको प्रस्ताव अघि बढाउँदा उचित हुन्छ । दाहालनेपाल समूहले पुस १२ गते मुख्यमन्त्रीविरुद्ध अविश्वासको प्रस्ताव दर्ता गरेको थियो । त्यसपछि मुख्यमन्त्री राईले संसदीय दलको विधानअनुसार अविश्वास प्रस्तावमा हस्ताक्षर गरेका २० जना प्रदेशसभा सदस्यलाई २४ घण्टे स्पष्टीकरण सोधेर १६ जनालाई तीन महिनाका लागि कुनै पनि संसदीय गतिविधिमा संलग्न हुन नपाउने गरी निलम्बन गरेका थिए । त्यसपछि दाहालनेपाल समूहले मुख्यमन्त्रीलाई दलको नेताबाट हटाएर प्रदेशसभा सदस्य भीमप्रसाद आचार्यलाई दलको नेतामा निर्वाचित गरेको छ । प्रदेशसभाका ९३ सदस्यमा नेकपाका ६७, कांग्रेसको २१, जनता समाजवादी पार्टीको ३, राष्ट्रिय प्रजातन्त्र पार्टी र संघीय लोकतान्त्रिक राष्ट्रिय मञ्चको ११ जना छन् । नेकपाका ६७ मध्ये मुख्यमन्त्री राईको पक्षमा ३० जना, दाहालनेपाल समूहमा ३४, एक जना प्रदेशसभा सदस्य फरार, सभामुख र उपसभामुख छन् । प्रदेशसभामा अविश्वासको प्रस्ताव सफल र असफल बनाउन ४७ जना प्रदेशसभा सदस्यको समर्थन आवश्यक हुन्छ ।"
कुवेतमा ७ नेपाली महिला पक्राउ,काठमाडौं (कास) कुवेत प्रहरीले घरेलु कामदारलाई भगाई अर्को साहूलाई बेचेको अभियोगमा ७ जना नेपाली महिलालाई पक्राउ गरेको छ । प्रहरीले घरेलु कामदार आपूर्ति गर्ने म्यानपावर कम्पनीको इजाजत नलिई काम गरिरहेका महिलालाई आर्थिक प्रलोभनमा पारी अवैध हैसियत वनाएर बेचबिखन गर्दै आएको आरोप उनीहरूलाई लगाएको छ । कुवेतबाट प्रकाशित अरब टाइम्सका अनुसार उनीहरूमाथि मानव बेचबिखनसम्बन्धी कानुन आकर्षित हुनेछ । पछिल्लो समय भारतीय बाटोबाट समेत नेपाली महिलालाई कुवेत लैजान कठिन भएपछि दलालहरूले घरमै काम गरिरहेका नेपालीलाई भगाउने र अर्को साहुलाई बिक्री गर्ने गरेका छन् । कोरोना संक्रमण फैलिएपछि घरेलु कामदार ल्याउन कुवेतले रोकेको थियो । गत बिहीबारदेखि मात्रै कुवेतले नेपालसहित ५ देशका नागरिकलाई घरेलु कामदारमा आउन खुला गरेको छ । गत बिहीबार श्रीलंकामा रोकिएका नेपालीसहित १ सय ९७ जना घरेलु कामदार कुवेत पुगेका थिए ।
इराकमा शाहको अन्त्येष्टि,"इराकको सुलेमानियामा मृत्यु भएकी आठबिस, रुकुमकी ४० वर्षीया श्यामा शाहको मंगलबार अत्येष्टि गरिएको छ । कुर्दिस्तान प्रवासी नेपाली समाजका अनुसार परिवारको सहमतिमा शाहलाई क्रिश्चियन धर्मावलम्बीअनुसार इराकमा दफन गरिएको हो । शाहको गत २२ नोभेम्बरमा हृदयाघातबाट मृत्यु भएको थियो । मेडिकल रिपोर्टमा कोरोना संक्रमण देखिएपछि शव नेपाल पठाउन नसकिएको समाजका महासचिव विनोद श्रेष्ठले बताए ।"
डढेलोले विद्यालयमा क्षति,"ताप्लेजुङ (कास) वनको डढेलो बस्तीसम्मै पुग्दा मंगलबार सिरिजंगा३ तेल्लोकस्थित फुन्द्रुवा आधारभूत विद्यालयमा क्षति भएको छ । सहरेभित्ता भीर हुँदै फैलिएको डढेलोले कार्यालयसहितको तीनकोठे भवन डढेको छ । अन्य दुई भवन भने अभिभावक र शिक्षक मिलेर जोगाएका छन् । कागजपत्र निकाल्ने प्रयास गर्दा घाइते भएका टंक भट्टराईको तेल्लोक प्राथमिक उपचार केन्द्रमा उपचार छ । वडा सदस्य चन्द्र पराका अनुसार आगलागीबाट विद्यालयका कागजात, कम्प्युटर, इन्भर्टर, प्रोजेक्टरलगायत ध्वस्त भएको छ ।"
बाँके खोलामा मनलाग्दी उत्खनन,"(धनुषा)  महोत्तरी र सर्लाहीको सीमा बाँके खोलामा अवैध उत्खनन भइरहेको छ । सागरनाथ वन विकास परियोजना क्षेत्रअन्तर्गत पर्ने पूर्वपश्चिम राजमार्गको बाँके खोला पुलबाट दक्षिणतर्फ र रेल्वे ट्र्याकको दुवैतर्फ अवैध उत्खनन भइरहेको हो ।दुई महिनायता जंगल क्षेत्रको करिब ३ किलोमिटर क्षेत्रमा उत्खनन गरिसकिएको छ । अझै पनि घनाजंगल रहेको उक्त क्षेत्रमा टिपर र डोजर नै डुब्ने खाल्डा खनेर नदीजन्य पदार्थ निकालिराखिएको छ । जंगल क्षेत्रमा पर्ने खोलाबाट ढुंगा, गिट्टी, बालुवालगायत उत्खनन गर्न पाइँदैन । तर यहाँ नदीजन्य पदार्थ उत्खननकै लागि ४० भन्दा बढी डोजर र ढुवानी गर्न ७०८० वटासम्म टिपर प्रयोग गरिएको छ । यस्ता सामग्री धेरैजसो महोत्तरीतर्फ निकासी भइरहेको स्थानीय बताउँछन् ।यसअघि यही स्थानमा गिट्टी, बालुवा निकाल्दा बनेको खाडलमा जमेको पानीमा डुबेर २०७५ असार १४ मा ईश्वरपुर नगरपालिका१३ श्रीनगर घाटटोलका ११ वर्षीय सुमित यादवको मृत्यु भएको थियो । घटनाको विरोधमा भोलिपल्ट स्थानीयले बाँके चोकमा चक्काजाम गरेका थिए । त्यसक्रममा स्थानीयसँगको झडपमा प्रहरीले गोली चलाउँदा २५ वर्षीय सरोजसिंह कुशवाहाको ज्यान गएको थियो ।बाँके खोलामा नदीजन्य पदार्थ उत्खनन र निकासी गर्न महोत्तरीको गौशाला नगरपालिका र सर्लाहीको ईश्वरपुर नगरपालिकाले आलोपालो ठेक्का लगाउँदै आएका छन् । गत वर्ष गौशालाले ठेक्का लगाएको थियो । यसपटक ईश्वरपुरले मंसिर १ मा जनकपुरको शिवम् कन्स्ट्रक्सनलाई १ करोड ८ लाख रुपैयाँमा ठेक्का दिएको हो । सम्झौतामा प्रारम्भिक वातावरणीय परीक्षण प्रतिवेदनअनुसार ईश्वरपुर१३ श्रीनगर घाटटोलस्थित बाँके खोलाबाट ५ फिट गहिराइ र ४ लाख ५० हजार ८०५ घनमिटर गिट्टी, बालुवा निकाल्न मिल्ने उल्लेख छ । तर सम्झौतामा उल्लेख भएभन्दा बढी परिमाणमा नदीजन्य पदार्थ उत्खनन भइसकेको छ । उत्खनन अझै जारी छ । तर यसबारे नगरपालिका भने बेखबर छ । नगरका प्रमुख प्रशासकीय अधिकृत उदयप्रसाद देवकोटा उत्खनन परिमाणबारे आफूलाई थाहा नभएको बताउँछन् । उत्खनन सुरु भएको जानकारी भए पनि नापजाँच र अनुगमन नभएको इन्जिनियर रमेश साहले स्विकारे । बाँके खोलाको घाटटोल खण्डमा मात्र उत्खनन भइरहेको जानकारी नगरपालिकामा आएको छ । रेल्वे ट्र्याक क्षेत्रमा उत्खनन भएनभएकोबारे भने जानकारी छैन, उनले भने, उत्खननको जाँच र अनुगमनको जिम्मेवारी पनि दिइएको छैन । स्थानीय भने रेल्वे क्षेत्रमै बढी उत्खनन भइरहेको दाबी गर्छन् ।सम्झौतामा उल्लिखित उत्खनन गर्न पाइने परिमाणको तथ्यांक लुकाएर त्यसभन्दा बढी मात्रामा गिट्टी, बालुवा निकालिएको गौशाला१२ का राकेश महतोले बताए । अवैध ढंगले नदीजन्य पदार्थ निकालिएको ईश्वरपुर१३ का अध्यक्ष रामकरण महतो पनि स्विकार्छन् । अवैध उत्खननका कारण नजिकको श्रीनगर घाटटोल बाढीको उच्च जोखिममा छ । महोत्तरीतर्फ गौशाला१२ को पूरा क्षेत्र, कान्ति बजारलगायत दर्जनौं गाउँ डुबान र खेतीयोग्य जमिन कटान हुन सक्ने स्थानीय गोपाल बम्जनको चिन्ता छ ।उत्खनन गर्न बनाइएको १२१५ फिट गहिरो खाडल पुर्न अहिले ईश्वरपुर नगरपालिका नै लागिपरेको स्थानीयको आरोप छ । उत्खननबारे पटकपटक अनुगमन र निरीक्षण गर्नुपर्ने भए पनि नगरका कर्मचारी तथा जनप्रतिनिधिसमेतले स्थानीयबाट आएको गुनासो सम्बोधनमा वास्ता नगर्नुले मिलेमतोको आशंका गरिएको हो । सर्लाहीका प्रहरी उपरीक्षक सन्तोषसिंह राठौरले बाँके खोलामा उत्खनन सुरु हुँदा अनुगमन भए पनि त्यसपछि भने नभएको बताए । खोलामा भएको अवैध उत्खननबारे हामीलाई कुनै जानकारी छैन । जिल्ला समन्वय समिति र स्थानीय तहले अनुगमनबारे थाहा दिए मात्रै प्रहरी पुग्ने हो, उनले भने ।"
वर्षौंदेखि योजना अलपत्र,"(पाल्पा)  गिरुप्रसाद भण्डारी (प्यूठान) र कमल पन्थी (बर्दिया)लुम्बिनी प्रदेशमा निर्माणाधीन र पूरा भएका योजनाको शिलान्यास र उद्घाटनको होड चलेको छ । प्रधानमन्त्री, मुख्यमन्त्री र मन्त्रीहरू यस्ता कार्यक्रममा सहभागी भएका छन् । तर प्रदेशका विभिन्न जिल्लामा वर्षौंअघि सुरु भएका धेरै योजना अझै अलपत्र छन् ।पाल्पाको कालीगण्डकीमा दुई पक्की पुल निर्माणका लागि ठेक्का लागेको १० वर्ष भयो । तर निर्माण व्यवसायी र सडक डिभिजनको लापरबाहीले पुल अलपत्र छ । दुवै रामपुर नगरपालिका र स्याङ्जाको चापाकोट जोड्ने पुल हुन् । डिजाइनमा भएको गल्तीका कारण फाउन्डेसनको समेत काम अघि बढेको छैन । काम सुरु गरेपछि पोलमा समस्या आएको हो, सडक डिभिजनका सूचना अधिकारी शिवु खत्रीले भने, अहिलेसम्म एउटाको डिजाइन परिवर्तन भयो भने अर्कोको अझै गर्न सकिएको छैन ।चापाकोटभुजात र प्याक्लुकचापाकोट दुई पक्की पुलको काम ९ वर्षमा ३५ प्रतिशत मात्र भएको छ । त्यसमा देखिएको कन्सल्ट्यान्टको गल्तीलाई सुधारेर काम अघि बढाउन नसकेको सडक डिभिजनले जनाएको छ । दुवै पुलको लागत १४ करोडबाट बढेर १९ करोड पुगिसकेको छ । तानसेन नगरपालिका७ बाघखोरमा निर्माणाधीन कोल्डस्टोरको ४ करोड १७ लाखमा ठेक्का भए पनि ५० प्रतिशत मात्रै काम सकिएको छ । २०६९ फागुन २३ मा निर्माण सुरु भएर २०७१ जेठ १५ मा सकिने गरी निर्माण व्यवसायीसँग सम्झौता भएको थियो ।निर्माण सुरु भएका अलपत्र योजना जिल्लाभर ५० भन्दा बढी छन् । सडक, पुल, कृषि, पर्यटकीय स्थल, स्वास्थ्य चौकी, अस्पताल भवन निर्माणका आयोजनामा पेस्की लिएर निर्माण व्यवसायी बेपत्ता हुने र काम नगर्ने समस्या छ । सडक डिभिजनका मात्रै ५० करोडभन्दा बढी लागतका योजना अलपत्र छन् । यस्ता योजनाको म्याद सकिएको पनि वर्षौं भइसकेको छ । उत्तरदक्षिण कालीगण्डकी लोकमार्ग आयोजनाका ३ निर्माण व्यवसायीले ठेक्का लिएको ७ वर्षसम्म काम पूरा गरेका छैनन् । अधिकांश योजना १८ महिनामा सक्ने गरी ठेक्का सम्झौता हुन्छ । तर, निर्माण व्यवसायी नै काम अलपत्र छाडेर बेपत्ता हुँदा कार्यालयले काम गराउन सकेको छैन । करिडोरको रिडीदेखि राम्दीसम्म १० करोड बढीको काम नभएको आयोजना प्रमुख सुबोध देवकोटाले बताए । थोरै काम गरेर निर्माण व्यवसायी सम्पर्कमा नआउने र कार्यालयले काम गराउन नसक्ने अवस्था रहेको उनले बताए । अहिले काम गराउन पहल गरेका छौं, उनले भने, सकेसम्म चैतसम्म काम सक्ने योजना छ । ट्र्याक खोल्ने, सडक चौडा गर्ने, नाली निर्माण, टेवा, पर्खाल, बेस तयार गर्नेजस्ता काम अलपत्र छन् । सिँचाइ, पूर्वाधार विकास कार्यालय, पुल योजना पश्चिम क्षेत्र सेक्टर नम्बर ४, खानेपानी तथा सरसफाइ डिभिजन कार्यालयका पनि करोडौं बजेटका योजना अलपत्र छन् । सहरी विकास तथा भवन निर्माण विभाग डिभिजन कार्यालयको पाल्पा र गुल्मीका योजना अलपत्र छन् । डिभिजनअन्तर्गत २५ भन्दा बढी भवन समयमै सकिएको छैन । पाल्पा,स्याङ्जा, कास्की, तनहुँलगायत जिल्लामा पुल निर्माण अलपत्र छ ।नेपालभारत सीमा जोड्ने बर्दियाको सुरजपुरस्थित सर्यु नदीमा निर्माणाधीन पुल ४ वर्षदेखि अलपत्र छ । हुलाकी आयोजनाअन्तर्गत २०७५ असोज मसान्तभित्र काम सक्ने लक्ष्य थियो । बीटी शिवराम जेभीले करिब साढे ६ करोडमा ठेक्का लिएको हो । २०७३ असार मसान्तमा ठेक्का लिए पनि बीचैमा काम छाडेकाले निर्माणले गति लिन नसकेको हो । ४० मिटर लम्बाइको पुल ६ करोडमा ठेक्का सम्झौता भएको थियो । हालसम्म ठेकेदारले ३ करोड ९५ लाखभन्दा बढी रकम लिइसकेको आयोजना प्रमुख गगल भण्डारीले बताए ।सडकको जीर्ण पुल सिल नहुँदा दैनिक सयभन्दा बढी सवारीसाधन गुड्ने गरेका थिए । सर्यु नदीले पुल कटान गरेपछि आउजाउमा समस्या भएको गुलरिया नगर प्रमुख मुक्तिनाथ यादवले जनाए । ठेकेदार कम्पनीका सञ्चालक सुजन भण्डारीले असार मसान्तभित्र काम सक्ने बताए । गत चैतबाट ठप्प काम मंसिरदेखि सुरु भएको हो । हुलाकी आयोजनाको कार्यालय नेपालगन्जमा रहेकोले पनि कर्मचारीको ध्यान यता नपुगेको स्थानीय सियाराम लोधले बताए । प्यूठानको स्वर्गद्वारी नगरपालिका५ सारीस्थित लुंग्रीमाडी सिँचाइ आयोजना ३ दशकदेखि अधुरै छ । जिल्लाको सारी, बेलवास र बर्जिबाङका किसानलाई सिँचाइ सुविधा पुर्याउने उद्देश्यले २०४४ देखि निर्माण थालिएको थियो । रोल्पाको सुनिल स्मृति गाउँपालिकास्थित लुंग्री खोलादेखि १२ किमिको सिँचाइ आयोजना निर्माण गर्न १२ करोडभन्दा बढी खर्च भइसकेको छ । कुलोमा पैसाको खोलो बगे पनि पानी बग्न सकेको छैन । स्थानीयले आयोजनामा भएको ढिलाइबारे जिल्लादेखि केन्द्रसम्म ध्यानाकर्षण गराउँदै आए पनि काम नभएको वडाध्यक्ष हीरामणि भण्डारीले बताए । टेन्डरमार्फत पहिले भएका काम जीर्ण भइसकेका छन्, उनले भने, प्रदेश भौतिक मन्त्रालयमा पटकपटक धाएर पुनः नहरको अवलोकन गर्न लगाएका छौं । आयोजनामा हालसम्म करिब १२ करोड ९५ लाख रुपैयाँ खर्च भइसकेको जलस्रोत तथा सिँचाइ विकास डिभिजन कार्यालयले जनाएको छ । आयोजनाबाट ७ सय ६२ किसानको २३० हेक्टर जमिन बाह्रै महिना सिँचाइ गर्ने लक्ष्य छ । हचुवाको भरमा आयोजना सुरु गरिएकाले प्राविधिक रूपमा निर्माण पूरा गर्न कार्यालयलाई समस्या परेको डिभिजनका प्रमुख दामोदर सापकोटाले बताए । केही महिनाअघि भौतिक पूर्वाधार मन्त्रालयले नहरको पुनः सर्भे गरेको छ, उनले भने, मन्त्रालयबाट रिपोर्ट आएपछि मात्र कार्यालयले नहरमा थप काम गर्नेनगर्ने भन्न सक्छ ।"
कतारमा न्यूनतम तलब स्वागतयोग्य,"वैदेशिक रोजगारीका लागि नेपालीहरूको प्रमुख गन्तव्यमध्येको एक मुलुक कतारले आगामी मार्चदेखि श्रमिकको न्यूनतम तलब अनिवार्य कार्यान्वयन गर्ने व्यवस्था मिलाउनु स्वागतयोग्य छ । अब रोजगारदाताले न्यूनतम तलब एक हजार रियाल अर्थात् झन्डै ३२ हजार नेपाली रुपैयाँ दिनुपर्नेछ । यस्तै, खानाबापत ३ सय र आवासबापत ५ सय रियाल प्रदान गर्नुपर्नेछ । अतिरिक्त समयबापतको रकम अलग्गै हुनेछ । अहिले ९ सय रियाल दिने भनेर लगिएका अधिकांश श्रमिकले ७५० रियालमा काम गर्नुपरिरहेको परिस्थितिमा नयाँ तलबमानले नेपाली कामदारहरू राम्रै लाभान्वित हुनेछन् । कतार सरकारले नै अनिवार्य भनेकाले यो व्यवस्था कार्यान्वयनमा आउने विश्वास गर्न सकिन्छ । तथापि केही रोजगारदाताले निर्णय पालनामा आनाकानी गरे भने उजुरी प्रक्रियामा सहजीकरण गर्नेलगायतका कामदारका हकहितसित जोडिएका अरू पाटोबारे नेपाल सरकार र दोहास्थित नेपाली दूतावासले कूटनीतिक लबिइङ जारी राख्नुपर्छ । यो तलबमान तल्लो तहका श्रमिकका लागि हो । घरेलु कामदारका हकमा पनि यही नियम लागू हुनेछ । दक्ष तथा सीप भएका कामदारको तलबसुविधा भने बढी नै हुन्छ, जुन रोजगारदाता कम्पनीसितको सम्झौतामा भर पर्छ । कतारको प्रशासनिक विकास, श्रम तथा सामाजिक मामिला मन्त्रालयका अनुसार अब रोजगारदाताले तलब पनि अनिबार्य रूपमा बैंकमार्फत दिनुपर्नेछ । कतार सरकारले तलब कार्यान्वयन गर्न नेपाली समुदायको पनि विशेष भूमिका हुन्छ भनेको छ, यसको अर्थ दोहास्थित नेपाली दूतावासले बुझ्नुपर्छ र तद्नुरूप परिचालित हुनुपर्छ । तोकिएको तलब नपाएका कामदारले उजुरी दिनका लागि कतारले संयन्त्र बनाएको छ । कामदारहरूले सीधै प्रशासनिक विकास श्रम र सामाजिक मामिला मन्त्रालयमा निवेदन दर्ता गराउन सक्नेछन् । यसका अतिरिक्त, मोबाइल फोनमा अमेर्नी नामक एप राखेर त्यसका माध्यमबाट उजुरी दिन पनि सक्नेछन् । उक्त एप नेपाली भाषामा पनि उपलब्ध भएकाले यहाँबाट गएका कामदारलाई सजिलो हुनेछ । त्यसको प्रयोगबारे नेपाली दूतावास तथा त्यहाँस्थित नेपाली समुदायका संघसंगठनहरूले कामदारहरूलाई प्रशिक्षित गर्नुपर्छ । र, भोलिका दिनमा तोकिएको तलब नपाएमा उजुरी गर्न प्रेरित गर्ने मात्र होइन, सघाउनु पनि पर्छ । दूतावासले कामदारहरूलाई त्यहाँको प्रशासनिक विकास श्रम र सामाजिक मामिला मन्त्रालयको हटलाइन नम्बरबारे पनि सुसूचित गर्नुपर्छ । यो नियम कार्यान्वयनमा आएपछि कतार खाडीमा सबभन्दा बढी न्यूनतम तलब दिने रोजगारदाता मुलुक बन्नेछ । नेपालले सन् २०१३ देखि अदक्ष श्रमिकका लागि न्यूनतम तलब ९ सय रियाल र खानाबापत तीन सय रियाल गरी १२ सय रियाल निर्धारण गरेको थियो । तर, रोजगारदाता कम्पनीले नेपालले एकतर्फी तलब निर्धारण गरेको भन्दै त्यसको पूर्ण कार्यान्वयन गरेका थिएनन् । दुई वर्षअघि भने कतारले ७५० रियालभन्दा तलको करारपत्रलाई प्रमाणीकरण गर्न छाडेको थियो । खाडीका अरू देशले न्यूनतम तलब नै तोकेका छैनन् । नेपालले आफ्नोतर्फबाट निश्चित रकममा अडान लिए पनि रोजगारदाताले त्यति दिइरहेका छैनन् । कोभिड महामारीअगाडि त दूतावासमा दैनिकजसो ४० जना जति कामदार रोजगारदाता कम्पनीबाट लिनुपर्ने जति तलब नलिई फर्किरहेका थिए । मुद्दामामिलाको झन्झट बेहोर्न नचाहेकै कारण कति ३४ हजार रियालसम्म त्यसै माया मारेरै स्वदेश फर्कन्थे । नयाँ तलबमान कार्यान्वयनमा आएपछि यस्तो समस्या नदोहोरिन सक्छ । श्रम अधिकारवादीहरूले त कतारले अहिले तोकेको रकम नै पनि कामदारले गर्नुपर्ने मिहिनेत र जोखिमका तुलनामा अझै कम भएको जनाएका छन् । खाना र आवासबाहेक नै न्यूनतम १२ सय रियाल हुनुपर्ने उनीहरूको माग छ ।दूतावासले कतार सरकारलाई उसको प्रतिबद्धताअनुसार श्रम निरीक्षण प्रणालीलाई चुस्त बनाई कानुन उल्लंघन गर्नेलाई जरिवाना गराउन पनि जोड दिनुपर्छ । कतार सरकारले नियम उल्लंघन गर्ने रोजगारदातालाई कम्तीमा एक वर्ष जेल सजाय र कतारी रियाल १० हजार सम्म जरिवाना गर्न सक्ने जनाएको छ । साथै, रोजगारदाता र प्रशासनिक विकास श्रम र सामाजिक मामिला मन्त्रालयबीचमा हुने सम्पूर्ण कारोबार निलम्बन गरिने र रोजगारदाताले नयाँ कामदार ल्याउन आवेदन दिन नसक्ने भनिएको छ । अहिले नेपाली दूतावासले त्यहाँको सरकारले तोकेबमोजिम न्यूनतम तलब दिन राजी भएका रोजगारदाता कम्पनीको मात्रै मागपत्र प्रमाणीकरण गर्न थालिसकेको छ । तर, नेपाली दूतावास न्यूनतम तलब सुरक्षित भैसक्यो भनेर त्यसै ढुक्कले बस्न मिल्दैन । कतार सरकारले कम्पनीबाट तलब नपाएकाहरूका लागि आफैंले तलब दिने र रोजगारदातासित छुट्टै हिसाबकिताब गर्ने गरी बनाएको कल्याणकारी कोष अहिले निष्क्रिय छ । कोही कामदार पनि तलब पाउनबाट वञ्चित नहोऊन् भनेर नेपालले त्यसलाई सक्रिय बनाउन लबिइङ पनि गर्नुपर्छ । कतारमा भारत पछि सबैभन्दा बढी नेपाली कामदार कार्यरत रहेकाले पनि नेपाल सरकार यसप्रति गम्भीर बन्नुपर्छ । दूतावासले तलबका आधारमा मागपत्र प्रमाणित गर्नुका अतिरिक्त कार्य सुरक्षा र कामदारको बासस्थान पक्षमा पनि विचार पुर्याउनुपर्छ । कार्यस्थलको सुरक्षा अवस्था र खाने कुरादेखि बासस्थानसम्म गुणस्तरको मामिलालाई नियमनमा ल्याउनुपर्छ । तलबको सुरक्षा मात्रै हेरेर मागपत्र प्रमाणीकरण गर्नु हुँदैन । वैदेशिक रोजगारीमा गएका कतिपय नेपालीले अकालमा ज्यान गुमाउनुपर्ने एउटा कारण आहार र बासस्थान गुणस्तरीय नहुनु पनि हो । त्यसैले, आफ्ना नागरिकको सुरक्षासित जोडिएको यो पाटोमा पनि नेपाली दूतावास सजग रहनुपर्छ ।"
राजनीतिमा नैतिकताको खडेरी,"अहिले नेकपा चोइटिएर सत्ता र सडकमा छ । सत्ताको लोभमा सत्तारूढ समूहका नाइके केपी शर्मा ओलीले कू गरे । तैपनि उनका आसेपासे यो कदमको भर्त्सना गर्नुको सट्टा ताली बजाइरहेका छन् । संविधानलाई कुल्चेर प्रतिनिधिसभा विघटन गर्नुजस्तो असंवैधानिक कदमको जति नै विरोध गरे पनि कम हुन्छ । यो त अपराध नै हो । जबसम्म जनता रैतीबाट नागरिक बन्दैनन्, तबसम्म राजनीतिको अपराधीकरण यसरी नै मौलाउँदै जानेछ । सडकका नेकपा कुर्चीकै लागि मरिहत्ते गर्दै जनतालाई मासुभात खुवाएर दौडाइरहेका छन् । हिजो निर्मला प्रकरण, सुन, बालुवाटार र वाइडबडी काण्ड, यतिको हालीमुहालीलगायतका भ्रष्टाचारको ठूल्ठूला काण्ड हुँदा दाहालनेपाल समूहले चुइँक्कै बोलेनन् । यसले उनीहरूलाई कमजोर बनायो । उनीहरू केका लागि राजनीति गर्छन् भन्ने पनि प्रस्ट छैन । अनि अचानक जनताको साथ खोजेर पाइन्छ ? शिक्षा न्यौपाने, मध्यविन्दु११, नवलपरासी (पूर्व)पुस ५ पछि नेकपाका ओली र दाहालनेपाल पक्षले एकअर्कालाई गाली गरिरहेका छन् । तर, दुवै पक्षले आफ्नै धोती फुस्केको भेउ पाएका छैनन् । प्रधानमन्त्री ओलीको शब्द चयनमा समस्या देखिन्छ । प्रधानमन्त्रीको पदमा आसीन व्यक्तिले सहकर्मीहरूको उछितो काढ्न निम्न स्तरका कटाक्ष गरिरहेका छन् । त्यसको प्रतिरोधमा पुष्पकमल दाहाल र माधव नेपालले प्रयोग गरेका भाषा पनि मर्यादित छैन । राजनीतिमा यस्तो खालका भाषण हुनु खेदजनक छ । भित्री कुरा थाहा भएन तर प्रधानमन्त्री ओलीका बाहिरी गतिविधि र हाउभाउ हेर्दा संसद् विघटन गरेर आफूले गल्ती गरे भन्ने भाव कतै झल्कँदैन । पुस ५ पछि उनी झनै बलियो र भर्खरै शपथ खाएको प्रधानमन्त्री जसरी पो चल्न थालेका छन् । उनका यस्ता गतिविधि न देशको हितमा छ, न त जनताकै । आफ्नो गल्तीलाई जसरी हुन्छ सही साबित गराउन कस्सिएर लागेका छन् । र, एकपछि अर्को असंवैधानिक कदमतर्फ अघि बढ्दै छन् । गत सोमबार एक कार्यक्रममा दाहालले प्रधानमन्त्री ओली र उनको समूह रक्षात्मक बन्दै गएको र आफूहरू जितको नजिक पुगेको भने । अहिलेसम्मको घटनाक्रम हेर्दा प्रधानमन्त्री ओलीले कुनै तवरबाट पनि आफूलाई कमजोर भएको रूपमा प्रस्तुत गरेका छैनन् । दल आधिकारिकताका विषयमा निर्वाचन आयोगले कुनै पनि औपचारिक निर्णय गरेको छैन । न त संसद् विघटनविरुद्ध सर्वोच्चमा परेका रिटको नै अन्तिम फैसला आएको छ । बेलाबेला फुरुङ्ग भएर हौसिएर बोल्ने पुरानै बानीबाट दाहालले अझै छुट्कारा पाएका छैनन् । आफ्नो धोतीको फेर बलियो गरी नबाँध्ने अनि अरूलाई कुरीकुरी गर्ने नेताहरूका बानी कहिले सुध्रेला ? सुजन देवकोटा, पालुङ्टार४, गोरखा"
भागरथीले न्याय पाउलिन् !,"निर्मलाको जस्तो हविगत नहोस् समाचारले साह्रै दुःखी बनायो । दोगडाकेदार७ बैतडीकी १७ वर्षीया भागरथी भट्टको बलात्कारपछि बीभत्स हत्या भयो । यो घटनाको अनुसन्धानमा स्थानीय प्रहरी प्रशासनको भूमिका अहं हुन्छ । साथै नागरिक समाजले पनि खबरदारी गरिरहनुपर्छ । बलात्कार र हत्यामा जोसुकै संलग्न भए पनि कानुनी कठघरामा ल्याउनैपर्छ । भागरथी हराएकै दिन उनका साथीले बाटो तलको झाडीमा लास देखेको भए पनि हत्या भएको भोलिपल्ट मात्र प्रहरी पुग्नु, कसैमाथि आशंका गर्न नसक्नु र केवल अनुसन्धान भइरहेको छ भन्ने प्रहरीको फितलो जवाफले कतै अनुसन्धान कमजोर भइरहेछ कि भन्ने आशंका उब्जिएको छ । मृतकका आफन्तलाई न्याय पाइँदैनजस्तो लाग्न थालेको छ । पोस्टमार्टम भएको चार दिन बितिसक्दा पनि आफन्तहरूले भागरथीको मृत शरीर बुझ्न मानिरहेका छैनन् । दुई वर्षपहिले कञ्चनपुरकी निर्मला पन्तको पनि यसैगरी हत्या भएको थियो । सो हत्याको गतिलो अनुसन्धान हुन सकेन । संसदीय समितिमा पनि निर्मलाले न्याय पाउनुपर्छ भन्ने आवाज उठेको थियो । गृहमन्त्रीलाई त्यसबेला अनुसन्धान तहकिकातबारे सोध्दा छाती फुलाएर यस्ता घटना अन्य मुलुकमा पनि भइरहेका र पुँजीवादका कारण यस्तो भएको भन्ने गैरजिम्मेवारपूर्ण जवाफ दिएका थिए । जिम्मेवार निकाय र व्यक्ति यसरी पन्छिएको जनताले अझै भुलेका छैनन् ।पछिल्लो समय यस्ता अपराधहरूको ग्राफ बढ्दो छ भने अनुसन्धानका तौरतरिका कमजोर । जनताले प्रश्न सोध्दा अनुसन्धान भइरहेछ भन्ने तयारी जवाफ प्रहरीका जिम्मेवार अधिकारीले दिन्छन् । तर, अनुसन्धान कहिल्यै टुंगिँदैन । न त अपराधी नै पत्ता लाग्छ । यस्तोमा भागरथीले न्याय पाउलिन् ? अपराधी पत्ता लगाउन केले रोक्छ ? यस्ता अपराधीको रक्षा कसले गर्छ ? कतै प्रहरीले अनुसन्धानको सुरुआती चरणमै लापरबाही त गर्दैन ? प्रहरी प्रशासनको कमजोरीलाई नियालिरहेका जनतालाई यस्ता प्रश्नले लखेटिरहेको छ । प्रहरीको गस्ती र निगरानी बढाउनेबित्तिकै यस्ता घटनामा कमी आउन सक्छ । घटना हुनै नदिन प्रहरीले विशेष पहल गर्नुपर्छ । कतै यो घटना पनि निर्मलाको झैं पुँजीवादकै कारण पो भएको हो कि ! हाम्रा अबोध किशोरीहरू सधैं यसरी कतिसम्म निमोठिने हुन् ? सरकारकले शान्तिसुरक्षाको व्यवस्था गरेको खोइ ? यस घटनाको निष्पक्ष एवं गहन अनुसन्धान गरी अपराधीलाई सजाय दिलाउन सके प्रहरीको गिर्दो साख जोगिन्थ्यो । नागरिक सडकमा ओर्लोर न्यायका लागि लड्नु नपरोस् । गंगाराज अर्याल, पाणिनि८, अर्घाखाँची"
संविधानको उल्लंघन र न्याय परिषद्,"संविधान उल्लंघनको सुरुआत न्याय परिषद्बाटन्याय परिषद्सम्बन्धी व्यवस्था संविधानको धारा १५३ मा छ । यसले तीनै तहका अदालतमा न्यायाधीशको नियुक्ति गर्छ । सर्वोच्च अदालतको प्रधानन्यायाधीश, वरिष्ठतम न्यायाधीश, कानुनमन्त्री, प्रधानमन्त्रीको प्रतिनिधि र नेपाल बार एसोसिएसनको प्रतिनिधिसमेत पाँच जना भएर मात्र न्याय परिषद् गठन हुन्छ । लामो समय न्यायाधीश नियुक्ति गरिएन । सर्वोच्च अदालतमा न्यायाधीश संख्या पाँचमा झर्यो । नयाँ संविधान लागू भए लगत्तै न्यायाधीशको राष्ट्रिय सम्मेलन भयो । सम्पूर्ण न्यायाधीशले तत्कालीन नेतृत्वलाई तुरुन्त तीनै तहका अदालतमा न्यायाधीशको पदपूर्ति गर्न अनुरोध गरे । तत्कालीन नेतृत्वले प्रधानमन्त्रीको प्रतिनिधि र नेपाल बार एसोसिएसनको प्रतिनिधिको पद गएको अर्थ गरेर ती दुई पद पूर्ति नभई अपुरो परिषद्बाट नियुक्ति हुन नसक्ने जिकिर गर्यो । वरिष्ठतम सदस्यको अवकाश भयो । पछि अर्को न्यायाधीश वरिष्ठतम सदस्य भएपछि कानुनमन्त्रीसहित तीन सदस्यले मात्र न्यायाधीश नियुक्त गरे । त्यसपछि तत्कालीन नेतृत्व अवकाश भयो । तत्कालीन वरिष्ठतम सदस्य नेतृत्वमा पुगे । वरिष्ठतम सदस्य स्वतः गोपाल पराजुली भए । पत्र थमाउन पनि पर्ने थिएन, स्वतः हुने थिए । तर गोपाल पराजुलीलाई बाहेक गरी त्यही मध्यरात कानुनमन्त्री र नेपाल बारका प्रतिनिधि तीन जना भएर भागबन्डाका आधारमा रातारात नियुक्ति गरे । भाग लगाएर नियुक्ति गरियो भनेर त तत्कालीन नेतृत्वले नै बोलेको हो । संविधानको पहिलोपटक उल्लंघन गर्ने काम कार्यपालिकाबाट होइन, न्यायपालिकाका दुई नेतृत्वबाट भएको हो । संविधानको धारा ३०१(२) र १५३(२) अनुसार नेपाल बार एसोसिएसनको प्रतिनिधिको र प्रधानमन्त्रीको पद गएकै थिएन, सुरक्षित थियो । (सम्पूर्ण विवरणका लागि हेर्नुहोस् नेपाल लयर्स फोरम नेपालद्वारा प्रकाशित भर्डिक्ट त्रैमासिक, अंक १६ ।)न्याय परिषद्को उक्त निर्णय नजिर बन्ने गरी व्याख्या भएको होइन । अदालतले नियुक्ति बदर नगरी सदरसम्म गरेको हो । न्याय परिषद्का तीन सदस्य मात्रले पनि परिषद् गठन हुन सक्छ भनेर नजिर बनाएका होइनन् । सर्वोच्च अदालतले नजिर बनाएको भनेर भनिएको छ (नजिर कस्तो हुन्छ भन्ने कुराका लागि हेर्नुहोस् गुड एयर इन्डिया लि विरुद्ध ध्यान राव, एआईआर १९९०, पृ ७८१ र इन्पायर इन्डस्ट्रिज लि विरुद्ध यूओआई, एआईआर १९८६, पृ ६६३) । अपुरो परिषद्बाट न्यायाधीश नियुक्त गर्नु संविधानको गम्भीर उल्लंघन थियो । सर्वोच्च अदालतले त्यति बेला तीन जना मात्र भएर न्याय परिषद् गठन हुन सक्ने वा नसक्नेमा पनि बोलिदिएको भए नजिर बन्ने थियो । सायद आज संवैधानिक परिषद्सम्बन्धी विवाद गर्ने ठाउँ हुने थिएन । सायद त्यति बेला अदालतले आवश्यक ठानेन ।आज संवैधानिक परिषद्का सम्बन्धमा अध्यादेशबाट जुन विवाद उठान भयो, जुन विषय आज सर्वोच्च अदालतमा विचाराधीन छ, यसलाई २०७२ सालको न्याय परिषद्को बलमिचाइँको निरन्तरता भने हुन्छ । आज सबैको ध्यान सर्वोच्च अदालतमा छ । यस विषयमा धारा २८४(१) को व्याख्या सर्वोच्च अदालतबाट हुनेछ र सदाका लागि विवाद अन्त्य हुनेछ भनी नेपाली समाजले आस गरेको छ ।संसद् छलेर अध्यादेशका आधारमा तीन जना मात्र भएर संवैधानिक परिषद्सम्बन्धी अध्यादेश जारी गरियो भनी तमाम मिडियाले लेखे । घटनाक्रम र टाइमिङ हेर्दा त्यस्तै देखिन्छ पनि । प्रधानमन्त्रीबाट धेरै राष्ट्रहित विपरीतका काम एकैसाथ भएका छन् संसद् विघटन, अध्यादेशका आधारमा अपुरो संवैधानिक परिषद्बाट नियुक्ति आदिइत्यादि ।संसद् विघटनसहित अध्यादेशसमेतको न्यायिक परीक्षणको वैधता सर्वोच्च अदालतले जाँच्दै छ । यो लेख त्यस विषयको होइन, प्रधानमन्त्रीबाट भएको कामसँग सम्बन्धित छ । कार्यकारी प्रशासकीय काम बदनियतपूर्ण, स्वेच्छाचारी, कानुनविपरीत र वाहियात हुनु हुँदैन । तर उपर्युक्त कामहरूबाट त्यस्तो देखिन्छ । संसद् विघटन गर्दै छु, संसद् विघटन गरेपछि म कामचलाउ प्रधानमन्त्री हुन्छु, कामचलाउ भएपछि कामचलाउ प्रधानमन्त्रीको अनुशासनमा बस्नुपर्छ, मैले सार्वजनिक हितविपरीत काम गर्नु हुँदैन भन्ने सोचाइ प्रधानमन्त्रीमा देखिएन । विघटन, अध्यादेश, अविश्वासको प्रस्तावको टाइमिङका आधारमा भनिएको हो यो । विघटन सदर भएछ भने चुनावमा जाउँला, चुनाव जितेर आएँ भने संवैधानिक अंगहरूमा नियुक्ति गरुँला भन्ने इमानदारी उहाँमा देखिएन । यस विपरीत चुनाव हारियो भने यी नियुक्तिहरू गर्न पाइँदैन, त्यसैले नियुक्ति दिइहालुँ, मौका यही हो, बहिर्गमनअगाडि जसरी पनि महत्त्वपूर्ण ठाउँहरूमा आफ्नो मान्छे नियुक्ति गरूँं भन्ने मानसिकता उहाँमा रहेको घटनाक्रमले देखायो । हतारको संसद् विघटन, हतारको अध्यादेश जारी, हतारको संवैधानिक परिषद्को बैठक, हतारको सिफारिस, हतारको नियुक्ति देखियो । कामचलाउ सरकारले के गर्न सक्छ, के गर्न सक्तैन भन्ने सामान्य कुरा पनि उहाँले पालना गर्नुभएन । उहाँले बेलायती रोडनी ब्रेजियरको पुस्तक कन्स्टिच्युसनल प्राक्टिस, जसमा कामचलाउको लक्ष्मणरेखा उल्लेख छ, हेरिदिए राम्रो हुने थियो । संसदीय व्यवस्था भएको बेलायतमा चुनाव घोषणा गर्नासाथ सरकार कामचलाउमा परिणत हुन्छ । दैनिक प्रशासन मात्र गर्छ । बजेट पनि विपक्षी दलसँग सल्लाह गरेर मिनिमलिस्ट मात्र ल्याउँछ । सन् १९२३, १९४५, १९७९ आदिमा विभिन्न कामचलाउ सरकारले त्यही गरेका थिए । हाम्रोमा त प्रधानमन्त्री भोलि यस्तो मौका आउँदैन भन्ने शैलीमा चल्नुभयो । यस्तो भएपछि नेपालमा संविधानवाद र कानुनी शासनको विकास कसरी हुन्छ ?संसद् विघटन गर्ने, विघटन गरिसकेको संसद्मा संसदीय सुनुवाइ गर्न पठाउने अनि ४५ दिनभित्र सुनुवाइ नगरेको भन्दै सिफारिस पाको भयो भनेर नियुक्ति गर्ने कामबाट प्रधानमन्त्रीको कच्चापन देखियो । आजको नेपालमा धेरै नागरिक सुसूचित छन् भन्ने जानकारी उहाँले राख्नुपर्ने हो । हाम्रो संविधानका धारा २८४ र २९२ जस्तै अमेरिकाको संविधानको धारा २ को उपधारा (२) को खासगरी दोस्रो प्रकरण कम्बाइन्ड व्यवस्था हो । हाम्रो संविधानको धारा २८४ को जस्तै संवैधानिक निकायमा सिफारिस गर्ने काम अमेरिकामा राष्ट्रपतिबाट हुन्छ । धारा २९२ को सुनुवाइ गर्ने काम सिनेटबाट हुन्छ । बाराक ओबामा राष्ट्रपति थिए । सर्वोच्च अदालतका न्यायमूर्ति स्कलियाको मृत्यु भयो । राष्ट्रपतिले मेरिक गारल्यान्डलाई सिफारिस गरे रसुनुवाइमा पठाए । ओबामाको कार्यकाल नौ महिना बाँकी थियो । नौ महिनाअगाडि सुनुवाइका लागि पठाइए पनि सिनेटले ओबामा कामचलाउ भनेर सुनुवाइ गरेन । जबकि अमेरिकामा कामचलाउ सरकार हुँदैन र नोभेम्बर ३ मा चुनावको नतिजा आएपछि जनवरी २० सम्म कामचलाउ सम्झिइन्छ । ओबामा आफैं संविधान र संवैधानिक कानुनका इमानदार विद्वान् प्राध्यापक थिए । संविधान बुझेका व्यक्ति थिए । उनमा कुनै घमन्ड पनि थिएन । तर उनीद्वारा सर्वोच्च अदालतको न्यायाधीशमा सिफारिस गारल्यान्डबारे सिनेटले २३७ दिनसम्म सुनुवाइ गरेन । ओबामाको कार्यकाल सकिएपछि उनको सुनुवाइ नै गरिएन । अमेरिकामा अध्यादेश भन्ने हुँदैन, एग्जिक्युटिभ अर्डर हुन्छ । ओबामाले एग्जिक्यिुटिभ अर्डर जारी गरेर गारल्यान्डलाई नियुक्त गर्छु भनी सपनामा पनि देखेनन् । किनभने त्यहाँ संविधानवाद, कानुनी शासन र नैतिकतालाई मूल मन्त्र मानिन्छ । ओबामाले आफ्नो दोस्रो कार्यकालमा नेसनल लेबोर रिलेसन बोर्ड मा तीन न्यायाधीश सिनेट रिसेसमा नियुक्त गरे । त्यहाँको कानुनअनुसार रिसेस एपोइन्टमेन्ट गरिन्छ । फेडरल अपिल कोर्टले रिसेस एपोइन्टमेन्ट सुनुवाइ छलेर गरियो, संविधान उल्लंघन भयो भनेर नियुक्ति बदर गर्यो ।हाम्रा प्रधानमन्त्रीले विचार गर्नुपर्यो, यस्तै ढंगले राज्य सञ्चालन हुने हो भने अम्बेडकरको भनाइ संविधान राम्रो भनेर हुँदैन, नेता र नेतृत्व राम्रो हुनुपर्छ नेपालमा चरितार्थ हुन सक्छ । नेपालको संविधान, २०७२ ठूलो त्याग र तपस्याले बनेको हो । यस्तै ताल हो भने संविधान असफल हुन सक्छ । तसर्थ संविधानलाई बलिको बोको नबनाउन संविधान हेरेर राज्य सञ्चालन हुनुपर्यो । केसी पूर्वन्यायाधीश हुन् ।"
जलवायु परिवर्तनको आर्थिक लागत,"जनताका आधारभूत आवश्यकताको परिपूर्तिका लागि विकास अपरिहार्य छ । यही भावनाबाट प्रेरित भएरै विश्व विकासको यो अवस्थामा आइपुगेको हो । तर विकास, समृद्धि सधैं र अपरिमित सीमासम्म लाभकारी पनि हुँदैन । वातावरण विनाश यसको नकारात्मक पाटो हो । असन्तुलित विकासले वातावरण विनाश गर्ने र वातावरणीय विनाशले विकासका उपलब्धिलाई विनाश गर्ने हुनाले विकास सन्तुलित चाहिँ हुनुपर्छ ।विकास गर्ने क्रममा वातावरण विनाश विभिन्न किसिमले भएका छन् । बढ्दो वनजंगल फँडानी, अत्यधिक विकासनिर्माणका कार्यहरू, उद्योगकलकारखानाको धूवाँ, तिनले गर्ने फोहोर उत्सर्जन, कार्बन मोनोअक्साइड उत्सर्जन, यातायातका साधनहरू, रेफ्रिजेरेटर, जाडोमा तताउने र गर्मीमा चिस्याउने साधनहरू, आधुनिक सुविधाका लागि उपयोग हुने प्रत्येक विद्युतीय र डिजेलपेट्रोलका साधनहरूबाट विश्वमा धूवाँ, ताप उत्सर्जन भइरहेको छ । हरितगृह ग्यास उत्सर्जनको असर बढिरहेको छ । ओजोन तहमा प्वाल परेको छ । फलस्वरूप विश्वव्यापी तापक्रम बढेको छ । अन्तर्राष्ट्रिय मुद्रा कोषको वर्ल्ड इकोनोमिक आउटलुक मा उल्लेख भएअनुसार, विश्वमा कार्बन उत्सर्जन न्यूनीकरण नीतिहरू नल्याउने हो भने आगामी शताब्दीसम्म विश्वव्यापी तापक्रम औसतमा २८ प्रतिशत र बढीमा ५ प्रतिशतसम्म बढ्नेछ । यस्ता नीतिहरूको अभावमा कार्बन उत्सर्जन पनि सन् २००० र २०३० का बीचमा २२ प्रतिशतदेखि ८८ प्रतिशतसम्म बढ्ने अनुमान छ । एसियाली विकास बैंकको प्रक्षेपणअनुसार, सन् २०८० सम्ममा दक्षिण एसियामा ४ देखि ५ डिग्री सेन्टिग्रेडसम्म तापक्रम बढ्नेछ । त्यस्तै, ओईसीडीले सन् २०१५ मा गरेको एक अध्ययनअनुसार, विश्वव्यापी तापक्रम यही गतिमा बढ्ने हो भने सन् २०६० सम्ममा विश्वको कुल गार्हस्थ्य उत्पादन १ प्रतिशतदेखि ३३ प्रतिशतसम्म र सन् २१०० सम्ममा २ प्रतिशतदेखि १० प्रतिशतसम्म नोक्सानी हुनेछ । त्यस्तै, विकिपिडियाले गरेको अध्ययनअनुसार, सन् २०१९ मा जलवायु परिवर्तनले निम्त्याएका प्राकृतिक प्रकोपहरूले विश्वमा १०० अर्ब डलर बराबरको क्षति भएको छ । मौद्रिक एकाइका रूपमा मापन गर्न नसकिने मानवीयलगायत जैविक विविधताजन्य क्षति पनि उत्तिकै छन् । अतः जलवायु परिवर्तन, तापक्रम वृद्धिले विश्वमा वनजंगल, जैविक विविधता, कृषि, जलसम्पदा, हिमालय, पर्यटन, ऊर्जा र मानव स्वास्थ्यजस्ता सम्पूर्ण पक्षमा असर पारेको छ ।विश्वव्यापी तापक्रम वृद्धिले विश्वमा अहिलेसम्म भएका विकासलाई चुनौती दिएको छ । हिउँ पग्लिएर हिमालहरू कालापहाडमा परिणत भएका छन् । हिमताल असमयमा फुटेर आउने अप्रत्याशित बाढीले अपार जनधनको क्षति हुने गरेको छ । विद्युत् उत्पादनमा कमी आउने स्थिति छ । नदी कटान, पहिरो, भूक्षयको समस्या उस्तै विकराल छ । तिनै नदीहरू समुद्रसम्म पुग्ने हुनाले समुद्र सतह बढ्दै गएर वरपरका सहरहरू जोखिममा पर्न थालेका छन् । बढ्दो तापक्रमले समुद्री पानी एसिडयुक्त हुन थालेको छ । असमयमा समुद्री आँधी आई समुद्र सतहका सहरहरूमा ठूलो जनधनको क्षति हुने गरेको छ । असमयमा पानी पर्ने, अतिवृष्टि, असिनावृष्टि आदिले परम्परागत कृषि प्रणालीलाई ठूलो क्षति पुर्याउन थालेको छ । तापक्रम वृद्धिका कारण नयाँ किसिमका कीटपतंग, बाली रोगमा वृद्धि भएको छ । तिनको रोकथाममा बढी नै कीटनाशक औषधिको प्रयोग गर्नुपरेको र त्यसले मानव स्वास्थ्यमा समेत प्रतिकूल प्रभाव पारिरहेको छ । तापक्रम वृद्धिले विश्वव्यापी रूपमै वनजंगलमा आगलागी बढेको छ । यसरी बढिरहेको विश्वव्यापी तापक्रम, तदनुरूप उत्पन्न जलवायु परिवर्तन र त्यसका असरप्रति विश्वसमुदाय गम्भीर रूपले सचेत हुन थालेको छ । विकसित मुलुकहरूले पहिले आफ्नो विकासको क्रममै धेरै कार्बन डाइअक्साइड उत्पन्न गरेर हरितगृह ग्यास उत्सर्जनमा बलियो भूमिका निर्वाह गरे । विकासशील मुलुकहरू अहिले वनफँडानी, ऊर्जाजन्य आर्थिक विकासका गतिविधिहरू तीव्र पार्दै विद्यमान हरितगृह ग्यासलाई बढाउने काम गर्दै छन् । जे होस्, यसले विश्वव्यापी तापक्रम र त्यसबाट उत्पन्न हुने प्रकोप बढाउँदै छ । त्यसप्रति सचेत भएर समयमै उचित उपायहरू अवलम्बन नगर्ने हो भने विश्वले ठूलठूला प्राकृतिक विपत्तिहरू भोग्नुपर्नेछ, जसको सुरुआत भइसकेको पनि छ । यसको आर्थिक लागत अकल्पनीय हुन्छ ।मानव जीवनलाई सुखमय बनाउने क्रममा भएका विकास प्रयास र वातावरण सन्तुलनबीच तादात्म्य मिलाउन नसक्दा विश्वव्यापी तापक्रम वृद्धि र जलवायु परिवर्तनको प्रकोप बढ्ने क्रम जारी छ । जलवायु परिवर्तनका मुख्य प्रभावहरू हुन् हिउँ कम पर्नु, हिमालमा हिउँ छिट्टै पग्लिनु, बाढीपहिरो, भूक्षय, जनधनको क्षति हुनु, वन डढेलो, सुक्खा बढ्नु, पानीको अभाव हुनु, अतिवृष्टि, अनावृष्टि, असिनावृष्टि, असमयमा वृष्टि आदिले कृषि कार्य प्रभावित हुनु, कुल गार्हस्थ्य उत्पादनमा कमी आउनु, बेरोजगारी र गरिबी बढ्नु, मुद्रास्फीति, विपद् व्यवस्थापनमा सरकारी खर्च बढ्नु, निर्यातमा कमी र आयातमा वृद्धि भई व्यापार घाटा बढ्नु, नयाँ किसिमका रोग र कीराहरूको प्रकोप बढ्नु, रोग नियन्त्रणमा आर्थिक नोक्सानी हुनु, कृषि उत्पादनमा कमी आउनु, मानवीय स्वास्थ्यसमेत प्रभावित हुनु, बेरोजगारी र गरिबीका कारण राजनीतिक अस्थिरता बढ्नु आदि । विकसित मुलुकको तुलनामा विकासोन्मुख मुलुकहरू यस्तो प्रकोपबाट बढी प्रभावित हुँदै आएको पाइन्छ जबकि कार्बन उत्सर्जनमा विकसित मुलुककै बढी हात छ । एसियाली विकास बैंकको अनुमानअनुसार, जलवायु परिवर्तनबाट नेपालले सन् २०५० सम्ममा वार्षिक कुल गार्हस्थ्य उत्पादनको २२ प्रतिशत हिस्सा गुमाउनेछ । पहाडी तथा हिमाली चिसो क्षेत्रमा तापक्रम अभिवृद्धिले गर्दा धान खेतीमा वृद्धि हुन सक्ने देखिन्छ । सोही अनुमानअनुसार, सन् २०८० सम्ममा नेपालका ती क्षेत्रहरूमा धान उत्पादन १६ प्रतिशतले बढ्नेछ । अन्य क्षेत्रमा भने तापक्रम वृद्धिको नकारात्मक प्रभाव नै पर्नेछ । तापक्रम वृद्धिका कारण हिउँ पग्लिएर बनेका हिमताल फुटेर असमयमा आउने बाढीले लाखौँ हेक्टर कृषियोग्य जमिन बगाएर लैजाने सम्भावना उत्तिकै छ, जुन धेरै हदसम्म नेपालले अनुभव गरेको पनि छ ।जलवायु परिवर्तनका कारण खेती लगाउने बेला पानी नपरेर ब्याडको बीउ डढ्ने, जेनतेन लगाएको बाली काट्ने बेला चाहिँ असिनासहितको पानी पर्नाले ठूलो नोक्सानीसमेत हुने गरेको छ । तापक्रम वृद्धिले विभिन्न किसिमका कीरा, बाली रोगको बढोत्तरी हुँदै गएको छ र भविष्यमा यस्तो प्रवृत्ति झनै बढेर जाने देखिन्छ । यसको रोकथामका लागि कृषकहरूले बढीभन्दा बढी परिमाणमा विषादी र कीटनाशक औषधि प्रयोग गरिरहेका छन् । यसले कृषि उत्पादनमा कमी, जमिनको उर्वरा शक्तिमा ह्रास, मानव स्वास्थ्यमा ह्रास, कृषिजन्य वस्तुको मूल्यमा चर्को वृद्धि गराएको छ । यसका कारण नेपालमा गरिबी, कुपोषण, खाद्य असुरक्षाजस्ता नकारात्मक असरहरू पर्ने देखिन्छ ।यस्ता जोखिमहरूबाट बच्न विकसित एवं विकासोन्मुख मुलुकहरूका बीचमा सूचना, ज्ञान र प्रविधिको हस्तान्तरण गर्ने, विकास रणनीतिमा जलवायु परिवर्तनलाई समाहित गर्ने, सरकारी समन्वयको विकास गर्ने, क्षेत्रीय सहयोगको आदानप्रदान गर्ने, अनुसन्धान र विकासमा जोड दिने, जोखिम र क्षतिको पहिचान एबं पूर्वानुमान गर्ने, क्षमता अभिवृद्धिमा जोड दिने, स्रोत व्यवस्थापन र प्रविधि हस्तान्तरणलाई दिगो बनाउने अभ्यासको सुरुआत हुनुपर्छ । वातावरण र विकासका बीच तादात्म्य कायम गर्ने, कार्बन उत्सर्जनमा कमी ल्याउनेजस्ता नीतिगत प्रयासहरूको व्यावहारिक कार्यान्वयन, अनुगमन, मूल्यांकन र सुधारको खाँचो पनि टड्कारो छ । यसो हुन सकेमा जलवायु परिवर्तनको आर्थिक लागत न्यूनीकरणमा समेत ठूलो योगदान पुग्ने निश्चित छ ।तिम्सिना नेपाल राष्ट्र बैंककी कार्यकारी निर्देशक हुन् ।"
कोरोना चीनको प्रयोगशालाबाट फैलिएको देखिएन,"वुहान (एजेन्सी) विश्व स्वास्थ्य संगठन (डब्लूएचओ) का एक विज्ञले कोरोना भाइरस चीनको वुहानस्थित प्रयोगशालाबाट फैलिएको नदेखिएको जनाएका छन् । कोरोना भाइरसको उत्पत्तिबारे अनुसन्धान गर्न चीनको वुहान पुगेका डब्लूएचओका खाद्य सुरक्षा तथा जीवसम्बन्धी रोगविज्ञ पिटर बेन एम्बरेकले भ्रमण सक्नुअघि उक्त जानकारी दिएका हुन् । हाम्रो प्रारम्भिक अध्ययनको नतिजाले त्यस्तो भएको देखाएन । यसबारे थप अध्ययन र ठोस र लक्षित अनुसन्धान गर्नुपर्ने देखिएको छ, एम्बरेकले भने । विश्वव्यापी महामारीका रूपमा फैलिएको कोरोना भाइरस सन् २०१९ को डिसेम्बरबाट चीनको वुहानबाट फैलिएको ठानिएको छ । तर कतिपय देशका नेताहरूले कोरोनाको भाइरस चीनका प्रयोगशालाबाट चुहावट भएको दाबी गरेका थिए । वुहानको माछा बजारमा पहिलोपटक भाइरसको संक्रमण देखिएको जनाएको चीनले उक्त आरोपको बारम्बार खण्डन गर्दै आएको छ । त्यसबारे अनुसन्धान गर्न जनवरी १४ मा डब्लूएचओको टोली वुहान पुगेको हो ।"
म्यान्मारमा निषेधाज्ञा तोड्दै प्रदर्शन,"यांगुननेइपिडअ (एजेन्सीहरू) सैनिक कु को विरोधमा म्यान्मारमा लोकतन्त्र पक्षधरहरूले मंगलबार निषेधाज्ञा तोड्दै प्रदर्शन गरेका छन् । सोमबार रातिदेखि जारी गरिएको कर्फ्यु तथा ५ जनाभन्दा बढी एकै स्थानमा भेला हुन नपाउने नियमका बाबजुद राजधानी नेइपिडअ, मुख्य सहर यांगुन, म्यान्डले बागोलगायतमा मंगलबार विरोध प्रदर्शन जारी छ । ती सहरहरूमा दसौं हजार प्रदर्शनकारीहरू सडकमा उत्रेर सैनिक शासनको विरोध गरेका छन् । पछिल्ला प्रदर्शनमा युवाको उल्लेख्य सहभागिता रहेको जनाइएको छ ।नेइपिडअमा मंगलबार भएका प्रदर्शनमा प्रहरी अधिकारीहरूले चेतावनीस्वरूप हवाई फायर गर्नुका साथै पानीका फोहरा हानेका छन् । त्यसलगत्तै प्रहरीले रबरका गोली हानेका एक प्रदर्शनकारीलाई उल्लेख गर्दै समाचार संस्था एएफपीले जनाएको छ । पानीका फोहरा तथा रबरको गोलीका कारण घाइते भएकाहरूलाई उपचारका लागि अस्पताल भर्ना गरिएको छ । प्रहरीले दमन सुरु गरेपछि भने प्रदर्शनकारीले सैनिक तानाशाह अन्त्य गर भन्दै नाराबाजी गरेका थिए । सेना प्रमुख मिन आङ ह्लाइङले सोमबार राति देशवासीका नाममा सम्बोधन गरेका छन् । राज्य नियन्त्रित टेलिभिजनबाट सम्बोधन गर्दै उनले संविधानअनुसार नै शासनसत्ता नियन्त्रणमा लिएको दाबी गरेका बीबीसीले जनाएको छ । देशलाई सही मार्गमा लैजान सेनाले कदम चालेको दाबी गर्दै ह्लाइङले सैनिक कदमको समर्थन गर्न जनतालाई आग्रह गरेका छन् । सम्बोधनका क्रममा उनले नोभेम्बरको चुनावमा भएका धाँधलीबारे निष्पक्ष छानबिन गरिने तथा वर्ष दिनभित्र चुनाव गरी निर्वाचित सरकारलाई सत्ता हस्तान्तरण गरिने जनाएका छन् । देशका प्रमुख सहरहरूमा भएको प्रदर्शनसँगै नागरिक अवज्ञा पनि सुरु भएको छ । चिकित्सकहरूले सुरु गरेको नागरिक अवज्ञामा विभिन्न मन्त्रालय तथा विभागका हजारौं कर्मचारीसमेत सहभागी भएका छन् । तीमध्ये अधिकांशले काम बहिष्कार गरेका बीबीसीले उल्लेख गरेको छ ।सरकारी सञ्चारमाध्यममा कार्यरत केही सञ्चारकर्मीले पनि काम बहिष्कार गरेका छन् । नागरिक अवज्ञा आह्वानअन्तर्गत काम बहिष्कार गर्नेलाई सरकारले जागिर बर्खास्त गरे उनीहरूलाई आर्थिक सहयोग गर्नका लागि छुट्टै कोष बनाइएको अधिकार्मीहरूले बताएका छन् । नेइपिडअमा मंगलबार एक प्रहरी अधिकारीले नागरिक अवज्ञा गर्दै प्रदर्शनकारीसँग मिलेका छन् । सैनिक मुख्यालय अगाडि गरिएको विरोध प्रदर्शनमा प्रहरीले भीडलाई तितरबितर पार्न पानीको फोहरा प्रयोग गरिरहेको बेला उनले आफू प्रजातन्त्रका लागि प्रदर्शनकारीसँग मिलेको जनाएका हुन् । त्यसैगरी, यांगुन विश्वविद्यालयका प्राध्यापक र विद्यार्थीले अमेरिकी दूतावासअगाडि सैनिक सरकारको विरोधमा प्रदर्शन गरेका थिए । म्यान्मारस्थित अमेरिकी दूतावासले आङ सान सुचीसँग भेट्न गरेको अनुरोध सैनिक सरकारले अस्वीकार गरिदिएको छ । यसअघि म्यान्मारस्थित अमेरिकी दूतावासले सेनालाई सत्ता परित्याग गरी लोकतान्त्रिक प्रक्रियाबाट निर्वाचित सरकारको पुनर्वहाली गर्न, नजरबन्दमा रहेका नेताहरूलाई रिहा गर्न र सञ्चार क्षेत्रका अवरोध हटाउन आग्रह गरेको थियो । लोकतान्त्रिक ढंगबाट चुनिएको सरकारको पक्षमा जनताले शान्तिपूर्ण प्रदर्शन गर्न पाउने अधिकारको पक्षमा अमेरिका रहेको दूतावासले ट्वीटमार्फत जनाएको थियो । प्रदर्शनकारीहरूले सैनिक नियन्त्रणमा रहेकी लोकतन्त्रवादी नेतृ आङ सान सुचीसहित उनको दल नेसनल लिग फर डेमोक्रेसी (एनएलडी) नेताहरूको रिहाइको माग गरिहरेका छन् । सोमबार साँझसम्म करिब डेढ सय जना नियन्त्रणमा रहेको जनाएको भए पनि मंलबार थप केही अभियन्ता, मावन अधिकारकर्मी, नेता तथा प्रदर्शनकारीलाई प्रहरीले पक्राउ गरेको एनएलडीले जनाएको छ । म्यान्मारमा गत नोभेम्बरमा भएको चुनावमा एनएलडीले ८० प्रतिशतभन्दा बढी मत ल्याएको थियो । तर उक्त चुनावमा व्यापक धाँधली भएको सेनाको दाबी छ । सैनिक कु सँगै सेनाले नेतृ सुची तथा राष्ट्रपति विन मिन्टलाई नियन्त्रणमा लिएको थियो । सुचीको पछिल्लो अवस्थाबारे सैनिक नेतृत्वले आधिकारिक रूपमा हालसम्म कुनै जानकारी गराइसकेको छैन ।"
काम गर्न नसकेपछि लगातार तेस्रो वर्ष बजेटको आकार घटाइयो,"बजेट कार्यान्वयन गर्न निर्देशन नै निर्देशनकोभिड महामारीको प्रभाव क्रमशः कम हुँदै गएको, खोप सेवा प्रदान गरिएको र आर्थिक गतिविधि बिस्तारै प्रभावकारी बन्दै गएकाले चालु आर्थिक वर्षको बाँकी अवधिमा बजेट कार्यान्वयनको संशोधित कार्ययोजना बनाई कार्यान्वयन गर्न मन्त्रालयले निर्देशन दिएको छ । त्यस्तै चालु आर्थिक वर्षमा सिर्जित दायित्व अर्को वर्षका लागि जिम्मेवारी नसारी यसै वर्ष भुक्तानी दिने व्यवस्था मिलाउन निर्देशन दिएको छ । ठूला तथा रणनीतिक महत्त्वका आयोजनाबाट औचित्यहीन साना आयोजनामा रकमान्तर, कार्यक्रम संशोधन, रकमान्तर प्रस्ताव नगर्ने, अर्थ मन्त्रालयको पूर्वसहमतिबिना दीर्घकालीन दायित्व सिर्जना हुने कार्यक्रम सञ्चालन नगर्न निर्देशन दिइएको छ । त्यस्तै राजस्व संकलनको वैकल्पिक कार्ययोजना बनाई बाँकी अवधिको राजस्व संकलनको लक्ष्य हासिल गर्ने गरी राजस्व प्रशासनलाई परिचालन गर्न मन्त्रालयले भनेको छ । नियमित सञ्चालनमा रहेका मुनाफा आर्जन गरेका र तिर्न सक्षम सरकारी संस्थाबाट र्निधारित समयभित्रै साँवाब्याज बुझाउन ताकेता गर्ने मन्त्रालयले जनाएको छ ।वैदेशिक ऋण तथा अनुदानको शोधभर्ना समयमा नहुँदा सरकारको स्रोतमा चाप परेको देखिएकाले समयमै शोधभर्ना प्राप्त गर्न सम्बन्धित आयोजना प्रमुख र मन्त्रालयले थप पहल गर्ने जनाइएको छ ।"
"घट्न थाल्यो डन्डीको मूल्य, तेलमा छैन सुरसार","स्टिल तथा डन्डीमा जस्तै खाने तेलमा पनि समस्या छ । बजारमा भाउ अस्वाभाविक रूपमा अकासिएपछि विभागले उद्योगीहरूसँग कच्चा पदार्थ खरिदको प्रज्ञापनपत्र मगाएर विश्लेषण गरेको थियो । उद्योगीहरूले उपलब्ध गराएको प्रज्ञापनपत्र विश्लेषण गर्दा पछिल्लो समय अन्तर्राष्ट्रिय बजारमा मूल्य बढिरहेको विभागले जनाएको थियो । तर केही प्रज्ञापनपत्रमा घटे पनि यहाँ मूल्य घटाइएको छैन ।लागत मूल्य र एमआरपीबीचमै धेरै फरक देखिएपछि केही दिनअघि बारास्थित अन्नपूर्ण भेजिटेबल प्रालि र महालक्ष्मी सल्भेन्ट एन्ड रिफाइनरीलाई ३ लाख रुपैयाँका दरले जरिवाना गरिएको थियो । अन्नपूर्णले अमृत ब्रान्ड र महालक्ष्मीले महालक्ष्मी ब्रान्डकै तेल बिक्री गर्दै आएका छन् । जरिवानामा परेपछि ती दुई तेल उद्योगले सामान्य मूल्य घटाएका छन् । अन्यले भने मूल्य घटाएका छैनन् । तेलको मूल्य नघटेको खुद्रा व्यापार संघका अध्यक्ष राजकुमार श्रेष्ठले दाबी गरे । रिटेलरले बढी तिरेरै किनेका छन्, अहिलेसम्म तेलको भाउ घटेको छैन, उनले भने, एमआरपी कम भएको सामान बजारमा आएको छैन । उद्योगीहरूले धेरै घटाए पनि सर्वसाधारणसम्म आइपुग्न दुईतीन साता लाग्न सक्छ ।"
प्राधिकरणको कार्यकारी निर्देशकमा शाक्य,"काठमाडौं (कास) नेपाल विद्युत् प्राधिकरणका निमित्त कार्यकारी निर्देशक हितेन्द्रदेव शाक्यलाई सरकारले चार वर्षका लागि कार्यकारी निर्देशकमा नियुक्त गरेको छ । मन्त्रिपरिषद् बैठकले शाक्यलाई कार्यकारी निर्देशकमा नियुक्त गर्ने निर्णय गरेको ऊर्जा, जलस्रोत तथा सिँचाइमन्त्री टोपबहादुर रायमाझीले जानकारी दिए । प्राधिकरणका तत्कालीन कार्यकारी निर्देशक कुलमान घिसिङ भदौ ३१ मा कार्यकारी निर्देशकको चारवर्षे कार्यकाल सकाएर बिदा भएपछि यो पद रिक्त थियो । लोडसेडिङ अन्त्यको जस पाएका घिसिङलाई प्राधिकरणमा दोहोर्याउनुपर्ने चर्को मागबीच पनि ऊर्जा मन्त्रालयले मन्त्रिपरिषद्मा लगेको प्रस्ताव प्रधानमन्त्री केपी शर्मा ओलीको अनिच्छाका कारण निर्णय हुन सकेन । घिसिङ खुला प्रतिस्पर्धामार्फत प्राधिकरणको कार्यकारी निर्देशकमा नियुक्त भएका थिए । शाक्यलाई मन्त्रिपरिषद्ले बिनाप्रतिस्पर्धा कार्यकारी निर्देशकमा नियुक्त गरेको हो ।घिसिङको कार्यकाल सकिएलगत्तै प्राधिकरणका उपकार्यकारी निर्देशक लेखनाथ कोइरालालाई निमित्त कार्यकारी निर्देशकको जिम्मेवारी दिइएको थियो । प्राधिकरणको सहायक कम्पनी एनईए इन्जिनियरिङका प्रमुखका रूपमा काज खटिएका शाक्यलाई प्राधिकरणमा फिर्ता ल्याई कात्तिक २१ मा निमित्त कार्यकारी निर्देशकको जिम्मेवारी दिइएको थियो ।भारतको पश्चिम बंगालस्थित नेसनल इन्स्टिच्युट अफ टेक्नोलोजीबाट इलेक्ट्रिकल एन्ड इलेक्ट्रोनिक्स इन्जिनियरिङमा ब्याचलर गरेका शाक्यले काठमाडौं विश्वविद्यालयबाट पावर इन्जिनियरिङमा मास्टर्स गरेका छन् । प्राधिकरणअन्तर्गत प्रणाली योजना र ग्रिड विकास विभागको निर्देशक र विद्युत् व्यापार विभागको निर्देशकका रूपमा रहेर काम गरिसकेका छन् । प्राधिकरणबाहेक उनले वैकल्पिक ऊर्जा प्रवर्द्धन केन्द्रमा मिनी ग्रिड विज्ञका रूपमा काम गरेका थिए । राष्ट्रिय योजना आयोगको सचिवालयअन्तर्गतको मिलेनियम च्यालेन्ज नेपाल कार्यालयमा ऊर्जा क्षेत्रको विज्ञका रूपमा पनि काम गरेका थिए ।"
तीन सातापछि खुल्यो तातोपानी नाका,"(सिन्धुपाल्चोक)  भोटेकोसी गाउँपालिका२ तातोपानी क्षेत्रबाट चीन जोड्ने उत्तरी तातोपानी नाका मितेरी पुल पुनर्निर्माणपछि एकतर्फी सञ्चालनमा ल्याइएको छ । भोटेकोसी नदीले क्षतिग्रस्त नेपालचाइना बोर्डर मितेरी पुलको जगको संरचना मर्मत सम्भार गर्न तातोपानी नाका जनवरी २१ देखि फ्रेब्रुअरी ८ सम्म बन्द थियो । तीन चिनियाँ कन्टेनर (अर्थात् ६ टेलर कन्टेनर) बाट मंगलबार फलफूलसहित अन्य रेडिमेड भित्र्याएर नाका सञ्चालनमा ल्याइएको छ ।मितेरी पुलको मर्मतसम्भार सकेपछि चिनियाँ पक्षको अफिसियल टाइम अनुरूप २१ दिनपछि नाका खुलेको छ, नाकाबाट टेलर कन्टेनरबाट सामग्री भित्रिन थालेका छन्, तातोपानी सुक्खा बन्दरगाह तथा भन्सार कार्यालयका प्रमुख भन्सार अधिकृत लालबहादुर खत्री भने । बर्खे बाढी र तिब्बतको न्यालम क्षेत्रमा रहेका केही तालबाट आएको पानी मिसिएको भोटेकोसीले मितेरी पुलको जग र अन्य संरचनामा क्षति पुर्याएको थियो ।चीनको खासास्थित तिब्बती डिर्पाटमेन्ट अफ कमर्स फरेन ट्रेड का अनुसार बाढीले मितेरी पुलको ध्वस्त जगलाई २० दिनभित्र बलियो बनाएपछि नाका सञ्चालन गरिएको हो । जाङ्मु पोर्ट म्यानेजमेन्ट कमिटीले नेपाल र चिनियाँ व्यापारिक संघसंस्था र कम्पनीलाई यसबारे सूचित गराइसकेको खत्रीले बताए । पुल मर्मतपछि तिब्बती समुदायको ल्होसार पर्व आउने भएकाले २० दिनभन्दा बढी बन्द हुन सक्ने अनुमान गरिए पनि चीनले समयमै नाका खुलाएको भोटेकोसी गाउँपालिकाका प्रमुख राजकुमार पौडेलको भनाइ छ । नाका आंशिक चलेको छ, पूर्ण रूपमा नखुलेकै कारण स्थानीय व्यवसायी र कन्टेनर मजदुर मारमा छन्, जति आवाज उठाए पनि सरकारले सुनेको छैन, पौडेलले भने । कोभिड१९ को संक्रमण फैलिन नदिन आइसोलेट एरिया छुट्याएर परीक्षणमा कडाइ गरेर नाकालाई पूर्ण रूपमा खुलाउन सबैले माग गरेको उनले तर्क गरे । सीमा क्षेत्रको भौतिक पूर्वाधारको जीर्णता र सडक क्षतिग्रस्त भएको सबैलाई थाहा छ । तर यसबारे स्थानीय तहसँग पर्याप्त बजेट छैन, गर्ने के ? उनले भने ।नाका पूर्ण रूपमा नखुलाइँदा २० वर्षअघिदेखि चल्दै आएका १ हजार ४ सय मालवाहक कन्टेनर, २ हजार ८ सय चालक र पाँच हजार मजदुर परिवार बेरोजगार छन् । कतिपय व्यवसायी विस्थापित भएको बताइएको छ ।"
सुखीपुरमा ग्लोबलको शाखा,काठमाडौं (कास) ग्लोबल आईएमई बैंकले सिराहाको सुखीपुर बजारमा आफ्नो नयाँ शाखा सञ्चालनमा ल्याएको छ । यससँगै बैंकको शाखा २ सय ६९ पुगेको छ । बैंकले सबै क्षेत्र तथा वर्गसम्म बैंकिङ सेवा पुर्याउने उद्देश्यले शाखा विस्तार गरेको जनाएको छ ।
बेनेलीको 'बेनेली टेस्ट ड्राइभ,काठमाडौं (कास) बेनेली मोटरसाइकलको आधिकारिक बिक्रेता केटीएम इन्टरनेसनल ट्रेडिङले बुधबारदेखि बेनेली टेस्ट ड्राइभ कार्यक्रम गर्दै छ । यसअन्तर्गत बेनेलीको सोरुममा गई ग्राहकले मोटरसाइकलहरूको परीक्षण गर्न सक्छन् । परीक्षण गर्ने ग्राहकले आकर्षक उपहार पाउने कम्पनीले जानकारी दिएको छ ।
सुजुकीको इग्निस अर्बन कम्प्याक्ट एसयूभी,"काठमाडौं (कास) प्रिमियम सुजुकी गाडीहरूको प्रिमियम सेल्स च्यानल सीजी नेक्स्ट जेनले न्यु इग्निसको अर्बन कम्प्याक्ट एसयूभी सार्वजनिक गरेको छ । नयाँ इग्निसले सानदार अग्रभागयुक्त एसयूभी डिजाइन, फराकिलो र जबर्जस्त पछिल्लो भाग तथा उच्च सिटिङ अवस्थिति प्रदर्शन गर्छ । यसमा थपिएका एसयूभी विशेषतामा आकर्षक स्पोइलर र रुफ रेल छन् । नयाँ इग्निसमा १२ लिटर बीएस ६ कम्प्लाएन्ट पेट्रोल इन्जिन छ । यसमा १७७८ सेन्टिमिटरको स्मार्ट प्ले स्टुडियो छ । सुरक्षाका लागि डुअल एअर ब्याग, प्रिटेन्सनर फोर्स लिमिटर सिट बेल्ड, चाइल्ड सिट रिस्ट्रेन सिस्टम र ईबीडीसहितको एबीएस छ । नेपाली बजारमा इग्निस डेल्टाको ३१ लाख ४९ हजार रुपैयाँ, इग्निस जेटाको ३४ लाख ४९ हजार रुपैयाँ र इग्निस अल्फाको ३७ लाख ४९ हजार रुपैयाँ मूल्य तोकिएको छ ।"
"महासंघमा बैंक, वित्तीय तथा बिमा समिति विस्तार","काठमाडौं (कास) नेपाल उद्योग वाणिज्य महासंघमा बैंक, वित्तीय तथा बिमा समिति विस्तार भएको छ । महासंघको कार्यकारिणी समिति सदस्य साहिल अग्रवालको सभापतित्वमा समिति विस्तार भएको हो । समितिका सहसभापतिमा महासंघको कार्यकारिणी समितिका सदस्य शक्तिकुमार बेगानी र सुबोधकुमार गुप्ता छन् । समिति विस्तार कार्यक्रममा महासंघका अध्यक्ष शेखर गोल्छाले महासंघको अत्यन्त महत्त्वपूर्ण समिति भएको बताए ।"
बैंक अफ काठमान्डूको 'बीओके क्लिक,"काठमाडौं (कास) बैंक अफ काठमान्डूले आफ्ना ग्राहकका लागि परिमार्जित इन्टरनेट बैंकिङ सेवा बीओके क्लिक ल्याएको छ । जसमा खाताको जानकारी, बहुखाता लिंक, नियन्त्रण, अन्तरबैंक रकमान्तर, आईपीएस सुविधा, संस्थाको कर्मचारीको तलब व्यवस्थापन र तलब रकमान्तरणलगायत सुविधा रहेको बैंकले जानकारी दिएको छ ।"
जोर्डनबाट मेगा बैंकको रेमिट सेवा,काठमाडौं (कास) जोर्डनको अलाउनी एक्सचेन्ज र मेगा बैंकबीच रेमिट कारोबारसम्बन्धी सम्झौता भएको छ । सम्झौतापछि जोर्डनमा रहेका नेपालीले अलाउनी एक्सचेन्जका २८ वटा शाखाबाट रकम पठाउन सक्छन् ।
टोखामा सानिमाको कार्यालय,काठमाडौं (कास) सानिमा बैंकले टोखामा आफ्नो कार्यालय स्थापना गरेको छ । यो कार्यालयबाट बैंकिङ सेवा उपलब्ध गराउने बैंकले जनाएको छ । ब्रान्ड प्रवर्द्धक कलाकार मदनकृष्ण श्रेष्ठ र हरिवंश आचार्यले उक्त कार्यालयको उद्घाटन गरे ।
महाकालीमा ३ घण्टा फसे मलामी,"(कञ्चनपुर)  दाहसंस्कारका लागि मलामी गएकाहरू महाकालीमा पानीको बहाव बढेपछि मंगलबार ३ घण्टा अलपत्र परेका छन् । भारतीय पक्षले टनकपुर पावरहाउस सफाइका लागि टनकपुर ब्यारेज खुला गर्दा महाकालीमा पानीको बहाव बढेपछि बगरमै फसेका मलामीहरू उद्धारपछि बाहिर निस्केका हुन् । शवमा आगो मात्रै लगाएका थियौं, एकाएक पानी बढ्यो हाम्रो त भागाभाग चल्यो, कञ्चनपुरको भीमदत्त६ खैरानीका भाष्कर पन्तले भने, बगरमै तीन घण्टा थुनियौं, दुवैतिर पानी बढेपछि निस्किनै सकेनौं । उनीहरू बिहान ९ बजेतिर मलामी गएका थिए । चितामा आगो लगाउनेबित्तिकै पानी बढेर शव बगाएर लगेको उनले बताए । प्रहरी र स्थानीयले ट्युबबाट तारेपछि मात्रै घर फर्किन सकेको उनले बताए । मलामी जाँदा महाकालीमा पानी निकै कम थियो । केहीबेरमै बाढी जस्तै नदी बढ्न थालेपछि भागाभाग चलेको वेदकोट९ सुन्दरपुरका मोहनदेव पन्तले बताए । पानी बढेपछि शव पनि राम्ररी नजल्दै बगेको उनले बताए । दार्चुलाको लेकम१ का ६५ वर्षीय बानीदत्त पन्तको नेपालगन्जमा उपचारका क्रममा मृत्यु भएको थियो । शव दार्चुला लैजानुभन्दा आफन्त धेरै जना कञ्चनपुरमा रहेकाले महेन्द्रनगर ल्याएर दाहसंस्कारका लागि महाकाली नदी लगिएको थियो ।भीमदत्त१२ ओदाली नजिकै फसेका मलामीहरूलाई प्रहरीले ट्युब र डोरीको सहारामा उद्धार गरेको हो । १६ जना मलामीलाई उद्धार गरिएको जिल्ला प्रहरी कार्यालय कञ्चनपुरका डीएसपी अमरबहादुर थापाले बताए । हामीले हिजोदेखि नै महाकालीमा पानीको बहाव बढ्ने भन्दै सतर्क रहन माइकिङ गरेका थियौं, उनले भने, तर उनीहरू कसरी गए थाहा भएन ।भारतीय पक्षले टनकपुर पावर स्टेसन सफा गर्नुपर्ने भन्दै विद्युत्गृह बन्द गर्नुका साथै टनकपुर ब्यारेजका सबै ढोकाहरू खुला गरेको थियो । यसकै कारण शारदा ब्यारेजका पनि सबै ढोका खोलिएका थिए । नेसनल हाइड्रोपावर कर्पोरेसन लिमिटेडले स्थानीय प्रशासनलाई यसबारे जानकारी पनि गराएको थियो । प्रहरीका अनुसार मंगलबार महाकालीमा ६ हजार क्युसेक पानी थियो । टनकपुर र शारदा ब्यारेजबाट विद्युत्गृहतर्फ जाने पानीसमेत नदीमै छाडिएपछि मलामीदेखि बगरमा गिट्टी, बालुवा चाल्नेहरूको भागाभाग चलेको थियो । प्रहरीले सोमबारदेखि नै माइकिङ गरिरहेकाले केही कामदार र ढुवानी साधनहरू भने सतर्क भएका थिए । आज एक दिनमात्रै सफाइका लागि टनकपुर र शारदा ब्यारेज खुलाइएको हो, डीएसपी थापाले भने, बुधबारदेखि नदीमा पानीको बहाव सामान्य हुन्छ ।"
गेटा मेडिकल कलेज निर्माण अन्तिम चरणमा,"(धनगढी)  साढे दुई दशकसम्म बहसमै अल्झिएको गेटा मेडिकल कलेज सञ्चालनको अन्तिम चरणमा पुगेको छ । कुनै अवरोध नआए अबको एक वर्षभित्र सुदूरपश्चिम प्रदेशमा पहिलो मेडिकल कलेज सुरु हुने भएको छ । ६ सय शय्याको अस्पताल र मेडिकल कलेजका लागि भवनलगायत २७ वटा पूर्वाधार संरचनाको निर्माण सकिन लागेको हो ।मेडिकल कलेज निर्माण परियोजनाका इन्जिनियर पवन रावलका अनुसार हालसम्म ४ अर्बका विभिन्न ठेक्का भई काम अन्तिम चरणमा पुगेको हो । अस्पताल, कलेज, प्रशासनिक भवन, निवासलगायत सातवटा प्याकेजअन्तर्गत भवन पूर्वाधार बनेका छन् । पर्खाल, ५ वटा निवास भवन, तटबन्धको पनि नयाँ टेन्डर भइसकेको निर्माण समितिका कार्यकारी निर्देशक भीम साउदले बताए । अहिलेकै रफ्तारमा काम भयो भने अबको एक वर्षभित्र मेडिकल कलेज सञ्चालन हुन्छ, उनले भने । विद्युतीय संरचना, खानेपानी, फोहोर व्यवस्थापन, आन्तरिक ढल निकासलगायत संरचना निर्माणको डिजाइन इस्टिमेट भइरहेको समितिले जनाएको छ ।गेटा मेडिकल कलेज सुदूरपश्चिमको स्वास्थ्य क्षेत्रका लागि कोसेढुंगा सावित हुने यहाँका अगुवाको विश्वास छ । मेडिकल कलेजले गुणस्तरीय स्वास्थ्य सेवामा पहुँच बढाउने मात्रै हैन, यहाँको आर्थिक गतिविधिसमेत ह्वात्तै बढाउनेछ, प्राध्यापक हेमराज पन्तले भने । निर्देशक साउदका अनुसार करिब १५ अर्ब खर्च हुने गरी तयार भएको गुरुयोजनाअन्तर्गत काम भइरहेको छ । २०७४ वैशाखदेखि कलेजको निर्माण सुरु भएको हो ।प्रदेश स्वास्थ्य निर्देशक डा गुणराज अवस्थीले अब प्रदेशमै चिकित्सा शिक्षा अध्ययनको अवसर र उपचारमा सहजता हुने बताए । मेडिकल कलेज सञ्चालनमा आएपछि अहिलेको जस्तो विशेषज्ञ चिकित्सकको सेवा पाउन नसक्ने समस्या रहने छैन, डा अवस्थीले भने, उपचारका लागि भारतीय सहर र राजधानी धाउने अहिलेको क्रम ९० प्रतिशतले घट्नेछ । केही वर्षअघिसम्म धनगढीमा विशेषज्ञ चिकित्सक आउनै मान्दैनथे । अहिले पनि मुटु र मानसिक रोग विशेषज्ञ सुदूरपश्चिममै छैनन् ।बिरामीको संख्या, विशेषज्ञहरूका लागि एक्सपोज हुने अवसरले धनगढीमा विशेषज्ञ चिकित्सकहरूको आकर्षण बढिरहेको छ । गेटा मेडिकल कलेजको सञ्चालनले अनुसन्धानको अवसरसमेत हुने सेती प्रादेशिक अस्पतालका डा निराजन शर्मा पौडेल बताउँछन् । विपन्नहरूको सेवा, बिरामीको चाप र अनुसन्धानको अवसर यहाँ धेरै छ । गेटा मेडिकल कलेजले यो अवसर र सम्भावनालाई अझ बढाउनेछ, उनले भने ।२०४४ सालतिर शंकराचार्यले कैलालीको गेटामा मेडिकल कलेज स्थापना गर्ने भन्दै केही जग्गा किनेका थिए र सानो घर पनि बनाएका थिए । उनै शंकराचार्यले २०५६ मा जयन्त सरस्वती स्वर्ण महोत्सव ट्रस्ट स्थापना गरे । त्यही वर्ष सरकारले गेटा आँखा अस्पताल अगाडिको ७७ बिघा जमिन मेडिकल कलेज स्थापनाका लागि ट्रस्टको नाममा दियो । तर, ७ वर्षसम्म मेडिकल कलेजको कुरा हराएझैं भयो । यतिसम्म कि २०६२ मा स्थानीयलाई त्यस क्षेत्रमा सामुदायिक वन जगेर्ना गर्न भनियो । २०६५ मा सरकारले पहिलो पटक गेटा मेडिकल कलेजका लागि एक करोड बजेट विनियोजन गरेको थियो । त्यसपछिका हरेक वर्ष थोरथोरै रकम विनियोजन हुँदै गएपछि मेडिकल कलेज स्थापनाको बहस पनि बढ्दै गएको थियो । भौतिक पूवार्धार निर्माणसँगसँगै मेडिकल कलेज सञ्चालनका लागि आवश्यक ऐन कानुन बनाउन सुरु गर्नुपर्ने छ । त्योसँगै मेडिकल कलेजलाई मेडिकल विश्वविद्यालयका रूपमा सञ्चालन गर्नुपर्ने माग पनि बढ्दै गएको छ । पुस अन्तिम साता धनगढीमा आयोजित आमसभामा प्रधानमन्त्री केपी शर्मा ओलीले गेटालाई मेडिकल विश्वविद्यालयका रूपमा सञ्चालनको प्रक्रिया सुरु भएको बताएपछि सम्बद्ध पक्ष उत्साहित छन् । विश्वविद्यालयको मोडालिटीबाट सञ्चालन गर्नु नै अहिलेको आवश्यकता हो, मेडिकल कलेजका अध्यक्ष डा चेतराज पन्तले भने, यतिबेला हामी सबैको जोड त्यसैमा छ ।"
खोपको कडा असर छैन,"(काठमाडौं)  नेपालमा कोभिड१९ विरुद्घको कोभिसिल्ड खोप लगाएकामा जटिल स्वास्थ्य समस्या नदेखिएको विज्ञहरूले बताएका छन् । केहीमा ज्वरो आउने, सुई लगाएको ठाउँमा दुख्ने, टाउको दुख्नेजस्ता सामान्य समस्या देखिए पनि सुरक्षित रहेको उनीहरूको भनाइ छ । करिब १ लाख ८५ हजार जनाले लगाउँदा कुनै दुष्प्रभाव देखिएको छैन, खोप लगाएपछि देखिने असर अध्ययन गर्न बनेको एडभर्स इभेन्ट्स फलोइङ इम्युनाइजेसन (एईएफआई) समितिका अध्यक्ष डा धनराज अर्यालले भने, केही व्यक्तिले खोप लगाएपछि सामान्य समस्या देखिएको रिपोर्ट गरेका छन् । हाल भारतमा पनि कोभिसिल्डसहित कोभ्याक्सिन खोप दिइएको छ । परिवार तथा स्वास्थ्य कल्याण मन्त्रालयका अनुसार मंगलबारसम्म ६२ लाख ५९ हजार ८ सय ८ जनाले खोप लगाएका छन् । भारतमा लाखौं जनसंख्यामा लगाउँदा समेत कोभिसिल्डको कडा दुष्प्रभाव देखिएको छैन, स्वास्थ्य मन्त्रालयका प्रवक्ता डा जागेश्वर गौतमले भने, हाम्रोमा भण्डारण क्षमता २ देखि ८ डिग्री सेल्सियसमा राख्न सकिने अनुकूल अवस्थामा छ । हालसम्म ७७ जिल्लाका १ लाख ८४ हजार ८ सय ५७ जनालाई खोप लगाइसकिएको छ । यो खोप १८ वर्षमाथिका व्यक्तिले लगाउन पाउँछन् । कोभाक्स सुविधाअन्तर्गत नेपाल आउने थप खोप पनि कोभिसिल्ड नै हुने मन्त्रालयले जनाएको छ । अक्सफोर्डअस्ट्राजेनिकाको एजेडडी १२२२ खोप सिरम इन्स्टिच्युट अफ इन्डियाले भारतमा कोभिसिल्डका नाममा उत्पादन गरिरहेको छ । द लान्सेटमा प्रकाशित अन्तरिम तथ्यांक विश्लेषणले यसको औसत प्रभावकारिता ७०४ प्रतिशत देखिएको छ । खोप लिनुअघि स्वास्थ्यकर्मीलाई आफ्नो स्वास्थ्य स्थितिको जानकारी दिनुपर्ने एसआईआईको कोभिसिल्डबारेको तथ्यपत्रमा उल्लेख छ । गर्भवती वा गर्भधारण गर्ने सोच भए अथवा स्तनपान गराइरहेको भए पनि खोप लगाउनुअघि स्वास्थ्यकर्मीलाई बताउनुपर्छ । पहिलो मात्रा लिएपछि गम्भीर रूपले एलर्जी देखिएकाहरूले दोस्रो मात्राको खोप लिनु हुँदैन । यो खोप लिनेलाई ०५ मिलिलिटरको दुई मात्रा लिनुपर्छ । पहिलो खोप लिएको ४ देखि ६ साताको अन्तरमा दोस्रो मात्रा लिइन्छ । अन्तिम क्लिनिकल ट्रायलमा देखिएअनुसार दुई मात्रा खोप लिएपछि कोभिडबाट सुरक्षित रहन सकिन्छ । यो सुरक्षा कति दिनका लागि हो भन्ने पुष्टि हुन बाँकी छ । दोस्रो मात्रा लिएको चार सातापछि शरीरमा कोभिडविरुद्घ एन्टिबडी बन्न थाल्ने विज्ञहरूले बताएका छन् ।"
एपीएफ पछ्याउँदै आर्मी,"(काठमाडौं)  त्रिभुवन आर्मी फुटबल क्लबले वालिङ नगरपालिकालाई २० ले हराएर मंगलबार महिला राष्ट्रिय लिगमा उपाधि जित्ने आशा कायमै राखेको छ । योसँगै आर्मीले शीर्षस्थानको एपीएफ क्लबसँगको दूरी २ अंकमा छोट्यायो ।सातदोबाटोस्थित एन्फा कम्प्लेक्समा शर्मिला थापाले पहिलो मिनेटमै गोलको खाता खोलिन् । इन्दिरा राईको चलाखीपूर्ण पासमा उनले सहज गोल गर्दै आर्मीलाई अग्रता दिलाइन् । स्याङ्जाली टिमकी डिफेन्डर पुष्पा गुरुङले आफ्नै पोस्टमा गोल गरेपछि आर्मीले पहिलो हाफमै अग्रता दोब्बर बनायो । सपना लामाको क्रसमा विमला चौधरीलाई रोक्ने प्रयासमा पुष्पाले ४३ औं मिनेटमा आत्मघाती गोल गरिन् । क्यामरुनी फरवार्ड मिथो रुथले पाएका अवसरमा आर्मीकी गोलकिपर अञ्जना रानामगरले पनि उत्कृष्ट बचाउ गरिन् । वालिङकी क्यामरुनी डिफेन्डर भेनेसा नोएलले सपना लामालाई फाउल गरेपछि ८४ औं मिनेटमा दोस्रो पहेंलो कार्ड बेहोर्दै मैदान छाड्नुपर्यो, जसले वालिङलाई थप संकटमा पारेको थियो । लिगको पहिलो भेटमा आर्मीले वालिङलाई विमला चौधरीको ह्याट्रिक सहयोगमा ७० ले हराएको थियो ।खेलको सुरुमै गोल भएपछि ३ अंक जोड्न सहज भयो, आर्मीका प्रशिक्षक राजु तामाङले भने, विपक्षी राम्रो थियो । तर हाम्रा डिफेन्सले अफ्रिकी खेलाडीलाई रोक्न राम्रो प्रदर्शन गरे । यो जित हाम्रा लागि महत्त्वपूर्ण छ किनभने हामी अझै पहिलो स्थानलाई प्रतिस्पर्धा गर्दैछौं । उनको टिमले ८ खेलबाट १९ अंक जोडेको छ । एक खेल कम खेलेको एपीएफ २१ अंकसहित शीर्षमा छ । दोस्रो खेलमा अनुभवी फरवार्ड नीरु थापाको दुई गोल सहयोगमा पुलिसले विराटनगर महानगरपालिकामाथि ३० को जित रच्यो । यससँगै पुलिसले डबल लिगको पहिलो भेटमा बेहोरेको १० को हारको बदला पनि लियो ।पहिलो गोल निर्मला उपाध्यायले गरिन् । उनले ४१ औं मिनेटमा पुलिसलाई अग्रता दिलाएकी हुन् । त्यसपछि नीरुले ५७ र ६० औं मिनेटमा गोल गर्दै पुलिसलाई ३ अंक दिलाइन् । लगातार दुई हारपछि पाएको जितसँगै पुलिसले वालिङले जस्तै समान ११ अंक बनायो । टोली विराटनगर (१०) लाई उछिन्दै चौथो स्थानमा उक्लियो । तर हेड टु हेडमा अगाडि रहेको वालिङ तेस्रोमा छ ।"
पहिलो टेस्टमा भारतको हार,"चेन्नई (एएफपी) कप्तान जो रुटको नेतृत्वमा इंग्ल्यान्डले भारतविरुद्धको पहिलो टेस्ट २ सय २७ रनले जितेको छ । सुरुआती जितपछि घरेलु टोलीमाथि दुर्लभ जित निकाल्ने लक्ष्यमा इंग्ल्यान्डले आफ्नो हात माथि पारेको छ ।स्पिनर ज्याक लिचले ४ र तीव्र गतिका बलर जेम्स एन्डरसनले महत्त्वपूर्ण ३ विकेट लिएपछि एमए चिदम्बरम रंगशालामा कीर्तिमानी ४ सय २० रनको लक्ष्य पछ्याएको भारत १ सय ९२ रनमै समेटियो । एन्डरसनले एकै ओभरमा २ विकेट झारेका थिए । यो निकै नै राम्रो जित हो । तर शृंखलाको जित्ने लक्ष्यमा यो सुरुआतमात्र हो, कप्तान रुटले भने । रुटले अब हारका कारण भारतले कडा टक्कर दिने भविष्यवाणी गरेका छन् । रुट आफ्नो एक सय टेस्टमा दोहोरो शतक प्रहार गर्ने पहिलो ब्याट्सम्यान बने । पहिलो इनिङ्समा उनकै २ सय १८ रनको सहयोगमा इंग्ल्यान्डले ५ सय ७८ रन जोड्यो । उनी १ सय ७८ रनको दोस्रो इनिङ्सको कुल योगफलमा पनि ४० रनसाथ सर्वाधिक रनकर्ता बने । रुटले आफ्नो जितमा टस महत्त्वपूर्ण भएको बताए । त्यसैले पहिलो इनिङ्समा ठूलो योगफल बन्न सम्भव भएको उनको जिकिर थियो । लिचले नाइटवाचम्यान चेतेश्वर पुजारालाई १५ रनको स्कोरमै आउट गरेपछि भारतलाई धक्का लाग्यो । त्यसपछि एन्डरसनले स्पिनलाई सहयोग गरिरहेको पिचमा रिभर्स स्विङको प्रयोग गर्न थाले । एन्डरसनले बोल्ड गर्नुअघि शुभमन गिलले आफ्नो चौथो टेस्टमा तेस्रो अर्धशतक पूरा गरे । त्यसको तीन बलपछि उनले अजिन्क्या रहानेलाई पनि शून्यमै पेभेलियन फर्काए । उनैले पहिलो इनिङ्सका नायक ऋषभ पन्त (११) र स्पिनर डम बेसले वासिङटन सुन्दरलाई खाता खोल्नै नदिई आउट गरेपछि भारत ११७६ को स्थितिमा पुग्यो । भारतीय कप्तान विराट कोहलीले एक्लो लडाइँ लडे । करिअरमा २४ औं टेस्ट अर्धशतक पूरा गरेका कोहलीले बेन स्टोक्सको बलमा बोल्ड हुनुअघि ७२ रन जोडे । कोहलीको टिम पहिलो इनिङ्समा ३ सय ३७ रनमै समेटिएको थियो ।"
चैतमा गणेशमान १० किमि दौड,"काठमाडौं (कास) गणेशमान सिंह फाउन्डेसन खेलकुद समितिले वीर गणेशमान सिंह स्मृति १०के रोड रेसको दोस्रो संस्करण चैत ७ गते गर्ने भएको छ । राष्ट्रियस्तरका खेलाडीको सहभागिता रहने प्रतियोगितामा महिला र पुरुषतर्फ १० किलोमिटरमा दौड हुनेछ । दुवै विधाका विजेताले ६० हजार रुपैयाँ पुरस्कार पाउनेछन् । दोस्रोदेखि पाँचौं स्थान हासिल गर्नेले क्रमशः ३०, १५, १० र ५ हजार पाउनेछन् ।लामो र मध्यम दूरीका धावकका लागि १० किलोमिटर दौड निकै महत्त्वपूर्ण हुने रेस डाइरेक्टर तथा खेलविज्ञ सुशील नरसिंह राणाले बताए । उनले भने, १० किमिको आधार राम्रो नभई म्याराथनको रिजल्ट राम्रो हुन नसक्ने भएकै कारण हामीले १० किमिको आवश्यकता र व्यापकता महसुस गरेका हौं ।यस संस्करणमा ५ सय खेलाडीको सहभागिता रहने अनुमान छ । अर्को सातादेखि खेलाडीको दर्ता सुरु हुनेछ । अघिल्लो संस्करण सन्तोषी श्रेष्ठ र गोपीचन्द्र पार्कीले जितेका थिए । दुवै १३ औं सागका स्वर्ण विजेता हुन् । सन्तोषीको ३९ मिनेट १०ः९८ सेकेन्ड, गोपीचन्द्रको ३२ मिनेट ०१ः०२ सेकेन्डको टाइमिङ ब्रेक गर्नेले थप १० हजार पुरस्कार पाउनेछन् । प्रायोजक रुट्स फेसन प्रालिका राजीव श्रेष्ठले नेपाली खेलकुदलाई कसरी सहयोग गर्न सकिन्छ भनेर आफ्नो संस्था लागिरहेको बताए ।"
नडाल दोस्रो चरणमा,"मेलबर्न (एएफपी) राफेल नडालले ढाडको चोटलाई ओझेलमा पार्दै मंगलबार अस्ट्रेलियन ओपन टेनिसको दोस्रो चरणको यात्रा तय गरेका छन् । महिलातर्फ नम्बर एक खेलाडी अस्ट्रेलियाकी एस्लेघ बार्टीले डबल ब्यागल का रूपमा ६०, ६० को जित निकालेकी छन् । महिलातर्फकी डिफेन्डिङ च्याम्पियन सोफिया केनन पनि दोस्रो चरण पुगिन् । तर दुईपल्टको विजेता भिक्टोरिया अजारेन्का भने श्वासप्रश्वासमा आएको समस्यासँगै पराजित भइन् । दिनको सबैभन्दा दुई ठूला विजेता भने नडाल र बार्टी नै रहे ।स्पेनी महान् खेलाडी नडालले ढाडको चोटकै कारण एटीपी कप खेलेका थिएनन् । तर उनले सर्बियाका लास्लो डिजेरेलाई ६३, ६४, ६१ ले हराएर अगाडिको यात्रा तय गरे । रोड लेभर एरिनामा भएको खेलमा नडाललाई जित हात पार्न एक घण्टा ५२ मिनेटमात्र लागेको थियो । उनी आफ्ना पुराना स्वीस प्रतिद्वन्द्वी रोजर फेडेररको नाममा रहेको सर्वाधिक ग्रान्ड स्लाम उपाधि जितलाई उछिन्ने प्रयासमा छन् । बार्टीले भने मोन्टेनेग्रोकी डन्का कोभिनिचविरुद्धको खेलमा १० अंकमात्र गुमाइन् । पहिलो सेट जित्न उनले ४४ मिनेटमात्र खर्च गरिन् । दुईपल्टकी ग्रान्ड स्लाम विजेता गार्बिन मुगुरुजा विजयी भई दोस्रो चरण पुगेकी छन् ।"
पुलिस र न्यु डायमन्ड विजयी,"पोखरा (कास) पोखरामा मंगलबार सुरु टाइगर कप क्लब च्याम्पियनसिप भलिबलमा नेपाल पुलिस क्लब र न्यु डायमन्ड एकेडेमी विजयी भएका छन् । राष्ट्रिय महिला तथा पुरुष आमन्त्रित भलिबल प्रतियोगिता महिलातर्फ नेपाल पुलिस क्लब र न्यु डायमन्ड तथा पुरुषतर्फ नेपाल पुलिस क्लब विजयी बने । महिलातर्फ पुलिसले विभागीय प्रतिद्वन्द्वी एपीएफ क्लबलाई २६२४, २५२२, २५११ को सोझो सेटमा हरायो । न्यु डायमन्डले त्रिभुवन आर्मीमाथि ३२ को प्रतिस्पर्धात्मक सेटमा जित पायो । डायमन्डले २५१२, २२२५, २५१८, २५२७, १५१३ ले सफलता पायो । पुरुषतर्फ गण्डकी प्रदेशविरुद्ध पुलिस २७२५, २५२१, २५२२ को सेटमा विजयी भयो । फागुन १ सम्म हुने प्रतियोगितामा महिला र पुरुष दुवै विजेताले समान १ लाख ५० हजार, उपविजेताले ७५ हजार र तेस्रोले ३५ हजार रुपैयाँ प्राप्त गर्ने आयोजक टाइगर ग्रुपका अध्यक्ष नारायण शर्माले बताए । सर्वोत्कृष्ट महिला र पुरुष खेलाडीले २०२० हजार तथा विधागत उत्कृष्टले समान ५ हजार रुपैयाँ पाउनेछन् ।"
चितवन च्याम्पियनसिप सुरु,चितवन (कास) मंगलपुरको मुनस्टोन क्रिकेट क्लबले मंगलबार भरतपुरमा सुरु १७ औं चितवन क्रिकेट च्याम्पियनसिप ट्रफीमा विजयी सुरुआत गरेको छ । निर्माणाधीन गौतम बुद्ध अन्तर्राष्ट्रिय क्रिकेट रंगशालाको नमुना मैदानमा मुनस्टोनले भरतपुर३ को बेलचोक क्रिकेट क्लबलाई ९ विकटले हरायो । पहिलो ब्याटिङ गर्दै बेलचोकले २९४ ओभरमा अलआउट हुँदा ९७ रन जोडेको थियो । मुनस्टोनले सामान्य लक्ष्यलाई १४४ ओभरमा १ विकेट गुमाई पार गरेको थियो । राष्ट्रिय खेलाडी योगेन्द्रसिंह कार्कीको अलराउन्डर प्रदर्शन मुनस्टोनको जित आधार बन्यो । उनले ३१ बलमा ३२ रन बनाए । त्यसअघि उनले ४ विकेट पनि लिएका थिए । ९४ ओभर बलिङ योगेन्द्रले २३ रनमात्र खर्चिए । उनी म्यान अफ द म्याच भए । प्रतियोगिता संयोजक उमेश पियाले उनलाई १ हजार ५ सय प्रदान गरे । बेलचोकका गौतम केसीले ३२ र रवीन्द्रजंग शाहीले १३ रन जोडे । यी दुईबाहेक कसैले पनि दोहोरो अंकको रन बनाउन सकेनन् । मुनस्टोनबाट कमल थापाले २ विकेट लिए । मुनस्टोनका लोकेश बमले २० बलमा ४३ रन बनाए भने आशिष ढुंगानाले अविजित १४ रन जोडे ।
सञ्जयलाई सफलता,"काठमाडौं (कास) सञ्जयकुमार मुल्मीले प्रथम चक्रकिसन लामा राष्ट्रव्यापी खुला स्नुकर प्रतियोगितामा जित पाएका छन् । बौद्धनाथ विकास समिति र बौद्धनाथ तामाङ कल्याण गुठीद्वारा आयोजित सर्वाधिक पुरस्कारको प्रतियोगितामा मंगलबार सञ्जयले दावा तामाङलाई ३० फ्रेमले पराजित गरे । अजिमा स्नुकर हाउसमा नितेश खन्डवालले सनिल भुजेललाई ३०, केशव केसीले दिप्सन राईलाई ३२, सुमन कहरले योगेन्द्र गुरुङलाई ३० र सुजन पुनले कमल लामालाई ३२ फ्रेमले हराए ।"
प्रेरणा र सलोनीको जोडी विजयी,"काठमाडौं (कास) नेपालका आरभसम्राट हाडा र अकी जुवेन रावतको जोडीले आईटीएफ वर्ल्ड टेनिस टुरजे ५ अन्तर्गत दोस्रो सर्किटमा मंगलबार भारतका सार्थक शर्मा र जैश्नव सिन्धेको जोडीलाई ६४, ६३ को सोझो सेटमा पराजित गर्यो । महिला डबल्समा नेपालका प्रेरणा कोइराला र सलोनी तामाङको जोडीले भारतका कृष्टि बोरो र लक्ष्मी गौदलाई ३६, ६३ (१०६) को प्रतिस्पर्धात्मक खेलमा हरायो ।"
