शीर्षक,विवरण
"मुद्दामा ढिलासुस्ती, शपथमा हतारो","जोशीको राजीनामाअख्तियार दुरुपयोग अनुसन्धान आयोगका कार्यवाहक प्रमुख गणेशराज जोशीले पदबाट राजीनामा दिएका छन् । आफू आयुक्त हुँदा सचिवको हैसियतले काम गरेका व्यक्ति नै प्रमुख आयुक्त नियुक्त भएर आउने भएपछि उनले बुधबार राष्ट्रपति विद्यादेवी भण्डारीलाई राजीनामा बुझाएका हुन् । संवैधानिक पदाधिकारीले राजीनामा दिएपछि स्वतः स्वीकृत हुने व्यवस्थाअनुसार अब अख्तियारमा एउटा आयुक्तको पद रिक्त भएको छ । अख्तियार प्रमुखमा सिफारिस भएका राई २०७१ साउन ९ देखि फागुन २७ गतेसम्म अख्तियारका सचिव भएका थिए । २०७१ चैत १९ गते अख्तियारको आयुक्तमा नियुक्त जोशी ६ वर्षे पदावधिका कारण आगामी चैत १९ गते अवकाश पाउँदै थिए । पूरै पदावधि बस्ने मनस्थितिमा रहेका उनी अचानक नियुक्तिको खबर सुनेपछि राजीनामाको मनस्थितिमा पुगेका हुन् । एकेडेमिक छवि बनाएका उनी यो अवधिमा विवादमा परेनन् । तत्कालीन माओवादी केन्द्रका अध्यक्ष पुष्पकमल दाहालको कोटामा सिफारिस भएकाले प्रधानमन्त्री केपी शर्मा ओलीले उनलाई प्रमुख आयुक्तमा सिफारिस नगरेका हुन् ।अख्तियार स्रोतका अनुसार आयुक्त सावित्री थापा गुरुङ पनि राजीनामा दिने मनस्थितिमा थिइन् र त्यसैअनुसार सरसल्लाह पनि भएको थियो । तर अचानक कांग्रेस सभापति शेरबहादुर देउवा निकट संयन्त्रसँगको सरसल्लाहपछि उनले राजीनामा गर्ने योजना फेरेकी छन् । उहाँले राजीनामा दिने कुरा भए पनि दिउँसो अचानक बदलिनुभयो, अख्तियार स्रोतले भन्यो । उनी आगामी चैत १९ गते ६ वर्षे पदावधि सकिएपछि अवकाश हुनेछिन् ।"
एउटै विद्यार्थीसँग ८ लाख अतिरिक्त शुल्क !,"शिक्षा मन्त्रालय र कलेज सञ्चालकबीच २०७६ मंसिरमा शैक्षिक सत्र २०७४७५ र २०७५७६ मा बढी लिएको शुल्क फिर्ता वा समायोजन गर्नुपर्ने सहमति भएको थियो । कान्तिपुर डेन्टल कलेजले शुल्क समायोजन गर्नुको साटो बढी रकम असुल्न थालेको हो । त्रिभुवन विश्वविद्यालय र काठमाडौं विश्वविद्यालयबाट सम्बन्धन लिएका निजी मेडिकल कलेज सञ्चालकले शिक्षा मन्त्रालयसँग लिखित रूपमा बढी शुल्क नलिने र लिएको भए फिर्ता गर्ने सहमति गरेका थिए । कान्तिपुर डेन्टल काठमाडौं विश्वविद्यालयबाट सम्बन्धनप्राप्त कलेज कलेज हो । यहाँ बीडीएसको प्रत्येक ब्याचमा ४५ जना अध्ययन गर्न पाउने कोटा तोकिएको छ । एउटै ब्याचका विद्यार्थीबाट ८ लाखको दरले अतिरिक्त शुल्क उठाउँदा करोडौं रकम हुन आउँछ । सरकारले तोकेको शुल्क र सहमति उल्लंघन गर्दै बढी शुल्क उठाउने गरिएको कलेजका पूर्वविद्यार्थी अच्युत भट्टले बताए । अरू मेडिकल कलेजमा बढी लिएको रकमसमेत फिर्ता भइरहेको छ, कान्तिपुर डेन्टलले अहिले पनि अतिरिक्त रकम माग गरिरहेको छ, उनले भने । उनका अनुसार बिनाशीर्षक दुई किस्तामा २४ लाख लिइन्छ, विद्यार्थीले ५ वर्षसम्म तिर्न पाउने शुल्क दोस्रो वर्षभित्रै उठाउने गरिएको छ । दोस्रो वर्षको अन्तिम परीक्षा वा तेस्रो वर्षको भर्नासम्म शुल्क नबुझाउने विद्यार्थीलाई परीक्षामा सहभागी हुन नदिने, फेल गराउनेलगायतको धम्की दिने गरिएको उनले बताए । विद्यार्थीका अनुसार परीक्षा, इन्टर्नसिप, मेडिकल काउन्सिल, केयू रजिस्ट्रेसन शुल्कका नाममा कलेजले मनोमानी रकम लिने गरेको हो । चिकित्सा शिक्षा आयोगले यी शुल्क शिक्षण शुल्कभित्रै समावेश हुने जनाएको छ । कलेज सञ्चालक बुद्धिमान श्रेष्ठले शिक्षा मन्त्रालयमा भएको सहमति पालना गर्न नसकिने बताए । त्यहाँ अरू मेडिकल कलेज सञ्चालकले सहमति गरे होला, हाम्रो कलेजबाट कसैले सहमतिमा हस्ताक्षर गरेको छैन, उनले कान्तिपुरसँग टेलिफोनमा उल्टै प्रश्न गरे, सरकारले तोकेको शुल्कमा पढाउन सकिँदैन, भोलि सरकारले १० लाख शुल्क तोकिदेला त्यसैमा पढाउने ? विद्यार्थी र अभिभावकसँग सल्लाह गरेर कलेजले शुल्क लिँदै आएको उनको भनाइ छ ।"
निर्वाचन आयोगले माग्यो ७ अर्ब,"दुई आयुक्तको पदबहाली संवैधानिक परिषद्को सिफारिसमा राष्ट्रपतिबाट नियुक्ति पाएका निर्वाचन आयोगका दुई सदस्य रामप्रसाद भण्डारी र जानकी तुलाधरले बुधबार पदबहाली गरेका छन् । प्रमुख आयुक्त र चार जना आयुक्त रहने आयोगमा दुई आयुक्त पद रिक्त थियो । संसदीय सुनुवाइबिनै गरिएको आयुक्तहरूको नियुक्ति भने विवादास्पद बनेको छ । नवनियुक्त आयुक्त भण्डारी वरिष्ठ अधिवक्ता हुन्, उनी वकालतमा सक्रिय थिए । तुलाधार महिला अधिकारकर्मीका रूपमा थिइन् ।"
विघटन जायज रहेको सरकारी कानुन व्यवसायीको दलिल,"काठमाडौं (कास) सरकारी कानुन व्यवसायीहरूले विभिन्न मुलुकको अभ्यास हेर्दा प्रतिनिधिसभा विघटन जायज भएको दाबी गरेका छन् । नायब महान्यायाधिवक्ता पदमप्रसाद पाण्डेयले बुधबार बहस गर्दै क्राउन (श्रीपेच) का लागि सुरुवात भएको विघटनको अधिकार त्यसपछि प्रधानमन्त्रीको अधिकारका रूपमा संसदीय शासन प्रणाली मान्ने मुलुकहरूले अंगीकार गरेको दलिल पेस गरे । नेपालको संविधान २०४७ को तुलनामा अहिलेको संविधानमा प्रधानमन्त्रीलाई बढी अधिकार छ, उनले भने, त्यतिबेला तत्कालीन राजामा भएका अधिकार पनि अहिले प्रधानमन्त्रीले प्रयोग गरिरहेकाले विघटनको अधिकार पनि रहेको देखिन्छ । पाण्डेयले २०४७ सालको संविधानको तुलनामा मुलुकको कार्यकारिणी अधिकार मन्त्रिपरिषद्ले प्रयोग गरिरहेको दाबी गरे । विघटनको अधिकार बेलायतको क्राउनले प्रयोग गर्न पाउने भन्ने अवधारणाबाट विकास भए पनि हालका दिनमा यो सार्वभौम जनताको अधिकार मानिएको छ र संसदीय शासन प्रणालीमा यसको प्रयोग सरकार प्रमुखले गर्न पाउने अवस्था छ, उनले आफ्नो बहसनोटमा भनेका छन् । उनले त्यसमा बेलायत, भारतलगायत कमनवेल्थ मुलुकहरूको उदाहरण दिएका छन् ।न्यायाधीश सपना प्रधान मल्लले विघटनको निर्णयको औचित्य पुष्टि गर्न संवैधानिक प्रावधानहरू उद्धृत गर्न चुनौती दिइन् । विघटनको औचित्य संविधान र कानुनले पुष्टि गर्नु पर्दैन र ? उनले भनिन्, संविधानले नै दिशानिर्देश गर्छ भने अन्तर्राष्ट्रिय अभ्यासको उदाहरण किन चाहिएला र ? जवाफमा पाण्डेयले संसद्को कामकारबाहीमा चित्त नबुझे प्रधानमन्त्रीले जनतामा जान पाउने अधिकार प्रयोग गर्ने बताए ।सरकारको काम पूरा गर्ने उद्देश्यलाई प्रभावकारी बनाउन र संसद्लाई आफ्नो अनुशासनमा राख्न विघटनको अधिकार दिइने चलन रहेको तर्क गर्दै उनले जनताको इच्छा संसद्मा रहेनरहेको निश्चित गर्न पनि प्रधानमन्त्रीले विघटनको अधिकार प्रयोग गर्न पाउने बताए । उनले भने, विघटन प्रधानमन्त्रीको राजनीतिक हतियार हो । नेपालमा लिखित संविधान भए पनि संसदीय शासन प्रणालीका असल कामकारबाही अनुशरण हुने उल्लेख गर्दै उनले संविधानमा ती सबै विषयवस्तु व्यक्त हुन जरुरी नभएको बताए । उनले भने, प्रधानमन्त्रीले कानुनी अधिकारका अलावा आफूमा अन्तरनिहित अधिकार प्रयोग गर्न मिल्छ । बहसका क्रममा न्यायाधीशहरूले केही प्रश्न उठाएका छन् । संविधानको धारा ७४ मा उल्लेखित संसदीय शासन प्रणालीका कारण प्रधानमन्त्रीले विघटनको अधिकार प्रयोग गर्ने हो र ? न्यायाधीश प्रधानले भनिन्, त्यसो भए लिखित जवाफमा यो धारा किन नआएको होला ? न्यायाधीश अनिलकुमार सिन्हाले अन्य मुलुकको उदाहरणलाई नेपालको सन्दर्भमा औचित्य पुष्टि गर्न चुनौती दिए । उनले संविधानको प्रस्तावनामा लेखिएका विषयवस्तु आलंकारिक हुने वा तिनको कार्यान्वयन हुनुपर्ने ? भनी प्रश्न गरेका थिए । उनले संसदीय शासन प्रणाली अपनाएकै कारण अन्य मुलुकको अनुशरण गर्न मिल्ने भए संविधान निर्माण गरेको संविधानसभाले प्रधानमन्त्रीलाई विघटनको अधिकार दिइनेछ भनी संविधानमा सोझै किन नलेखेको होला भनी प्रश्न गरे । समय अभावका कारण पाण्डेयले बुधबार सोधिएको प्रश्नको जवाफ बिहीबार दिनेछन् । प्रश्नको अड्को मंगलबार बाँकी रहेको बहसका क्रममा वरिष्ठ अधिवक्ता सुशील पन्तले प्रधानमन्त्रीविरुद्ध मुद्दा दर्ता गर्ने सबैजसोले उनको नियुक्तिलाई एक दलको बहुमतका रूपमा चित्रण गरेको भन्दै अहिले आएर प्रश्न उठाउनुको औचित्य नहुने दाबी गरे । प्रधानमन्त्री केपी शर्मा ओलीको विपक्षमा रहेका कानुन व्यवसायीहरूले उनको नियुक्ति दुई दलको संयुक्त सरकारका रूपमा भएको दाबी गरिरहेका छन् । न्यायाधीश अनिलकुमार सिन्हाले अघिल्लो दिन महान्यायाधिवक्ता अग्नि खरेलबाट उत्तर नआएको भन्दै पन्तलाई पनि प्रश्न दोहोर्याए । लिखित जवाफ र पुस ५ गते विघटन गर्ने मन्त्रिपरिषद्को निर्णय दुवैमा प्रधानमन्त्री ओलीले आफू २०७४ फागुन ३ गते बहुमतको प्रधानमन्त्री बनेको दाबी गरेका छन् । तर त्यतिबेलाको राष्ट्रपति कार्यालयको सूचनामा ओली संविधानको धारा ७६ को उपधारा २ (दुई दलको संयुक्त सरकार) को प्रधानमन्त्री नियुक्त भएको उल्लेख छ । या त राष्ट्रपतिको सूचना गल्ती हुनुपर्यो, या प्रधानमन्त्रीको, सिन्हाले भने, यसमा के कुरा सत्य हो, स्पष्ट हुन पाएन । जवाफमा वरिष्ठ अधिवक्ता पन्तले कतिपय विषयवस्तुमा व्यवहारले समेत औचित्य पुष्टि गर्ने उल्लेख गर्दै त्यतिबेला दुई दलको समर्थनमा ओली प्रधानमन्त्री भए पनि पछि एकीकरण भएकाले अहिले एउटै दलको बहुमतको प्रधानमन्त्री रहेको दाबी गरे । त्यसका लागि उनले लोकमानसिं कार्की मुछिएको २०५६ सालको सुनकाण्डको भ्रष्टाचार मुद्दाको उदाहरण दिए, जसमा पन्तसमेत कार्कीको पक्षबाट वकिल थिए । वरिष्ठ अधिवक्ता पन्तले प्रतिनिधिसभामा गत पुस ५ गते पेस भएको अविश्वासको प्रस्ताव औचित्यहीन रहेको दाबी गरे । अविश्वासको प्रस्ताव र प्रतिनिधिसभा विघटनलाई एकसाथ हेर्न नमिल्ने तर्क गर्दै उनले अविश्वासको प्रस्ताव दर्ता भइसकेको अवस्था भए विघटन हुन नसक्ने बताए । विघटन भइसकेको भए अविश्वासको प्रस्तावसमेत पेस हुन नसक्ने दाबी गरे । संस्था ज्युँदो भए अविश्वासको निवेदनको अर्थ छ, उनले भने, मरेको संस्थामा केको अविश्वासको प्रस्ताव ? पन्तले संविधानमा भएका अन्य कतिपय अधिकार प्रधानमन्त्रीले प्रयोग गर्न पाउने बताएपछि न्यायाधीश सिन्हाले बीचैमा रोके र सोधे, यो संविधानमा नलेखिएका कस्ता कस्ता अधिकार रहेछन् ? जवाफमा पन्तले संविधानमा लेखिएको संसदीय शासन प्रणालीकै कारण प्रधानमन्त्रीलाई प्रतिनिधिसभा विघटन गर्ने अधिकारको सृष्टि भएको दाबी गरे । संविधानले स्पष्ट रूपमा गर्नु हुँदैन भनेको बाहेक संसदीय शासन प्रणाली अपनाएका मुलुकहरूले गर्ने अभ्यास गर्न बाधा नपर्ने उनको तर्क थियो । उनले संसदीय दलभित्रको विवाद र राजनीतिक विषयमा भने अदालत प्रवेश गर्न नहुने सुझाव दिए ।"
दाहाललाई लिखित जवाफ पेस गर्न आदेश,"काठमाडौं (कास) सर्वोच्च अदालतले नेकपा अध्यक्ष तथा पूर्वप्रधानमन्त्री पुष्पकमल दाहाललाई पनि अदालतको अवहेलना सम्बन्धमा लिखित जवाफ दिन आदेश दिएको छ । दाहालविरुद्ध परेको अदालतको अवहेलना रिटमाथि न्यायाधीश मनोजकुमार शर्माको बुधबारको इजलासले लिखित जवाफ माग गर्ने आदेश गरेको हो । दाहालविरुद्ध अधिवक्ता समीर हायूले सोमबार निवेदन दर्ता गरेका थिए । मंगलबार नै सुनुवाइ हुने भनिए पनि हेर्न नभ्याइने भन्दै बुधबारका लागि पेसी सारिएको थियो । निवेदनमा दाहालले सर्वोच्च अदालतमा विचाराधीन प्रतिनिधिसभा विघटनसम्बन्धी मुद्दामा विभिन्न सभामा बोल्नुका साथै न्यायाधीशहरूलाई लक्षित गरेर अभिव्यक्ति दिएको उल्लेख छ । प्रधानमन्त्री केपी शर्मा ओली, पूर्वसभामुख दमननाथ ढुंगाना र चार पूर्वप्रधानन्यायाधीशहरू मीनबहादुर रायमाझी अनुपराज शर्मा, कल्याण श्रेष्ठ र सुशीला कार्कीविरुद्ध पनि अवहेलना मुद्दा दर्ता भएको छ । उनीहरूलाई आफैं उपस्थित भएर लिखित जवाफ पेस गर्न आदेश भइसकेको छ । प्रधानमन्त्री ओलीविरुद्ध भने ९४ वर्षीय वरिष्ठ अधिवक्ता कृष्णप्रसाद भण्डारीलाई तमासे भनेको र कानुन व्यवसायीले तमासा देखाएको भनेको भन्दै अवहेलना मुद्दा दर्ता भएको हो ।"
हडबडमा ओली,"(काठमाडौं)  संसद् विघटन भएको दिन म बालुवाटार गएको थिएँ । सेतो ज्याकेट लगाएर, दारीसारी फालेर आज भर्खर प्रधानमन्त्री भएझैं गरी केपी ओली चिटिक्क परेर बस्नुभएको थियो । उहाँ ढुक्क हुनुहुन्थ्यो किनभने उहाँलाई सबै घटना सामान्य भयो नि त, केही दिनअघि नेकपा केन्द्रीय सदस्य महेश बस्नेतले कान्तिपुरसँग भनेका थिए, हामी पो सानो घाउ देखेर आत्तिन्छौं, डाक्टरहरूलाई त सामान्य नै लाग्छ नि ।प्रतिनिधिसभा विघटनको डेढ महिना हुँदा सरकार र सरकारमा रहेको नेकपाको नेतृत्व गरिरहेका प्रधानमन्त्री केपी शर्मा ओली उत्तिकै ढुक्क होलान् त ? उनले अदालतदेखि निर्वाचन आयोग र अख्तियार दुरुपयोग अनुसन्धान आयोगसम्म मिलाइसकेको छु भनेको सेटिङको चेन उस्तै होला कि खुस्किसक्यो ?पछिल्ला केही घटनाक्रम र ओलीका हाउभाउले उनी ढुक्क देखिँदैनन्, उनका अभिव्यक्ति र सरकारको कार्यशैली बस्नेतले भनेझैं सामान्य लाग्दैनन् । जस्तो कि राजामहाराजाकै झल्को दिने गरी ओलीको ठूल्ठूलो पोस्टर बनाएर उनकै पक्षमा नाराबाजी लाग्यो । यसअघि पनि पार्टीभित्र या सरकारमा ओलीको पक्षमा माहोल बिग्रिनेबित्तिकै उनको समर्थनमा यस्तै नाराबाजी हुँदै आएको थियो । नेपाली राजनीतिक इतिहासअनुसार आफू असाध्यै कमजोर भएका बेला जबर्जस्ती बलियो छु भन्ने देखाउन शासकले यसै गरी सडकमा मान्छे उतार्ने गर्छन् । नेकपाका दुई तिहाइभन्दा बढी केन्द्रीय सदस्य, प्रतिपक्षी, नागरिक समाज, बुद्धिजीवी र कानुनविद् एकातिर भइदिँदा परिस्थिति उनका लागि प्रतिकूल बन्दै गएको देखिएको छ । उनलाई पुस ५ मा जस्तो सजिलो छैन भन्ने विश्लेषणको पुष्टि मंगलबार मात्रै भएका दुई परस्पर फरक घटनाले पनि गरेका छन् । संवैधानिक निकायमा नियुक्तिका लागि संसदीय सुनुवाइ गर्न पठाइएको सिफारिस सभामुख अग्नि सापकोटाले आइतबार संवैधानिक परिषद्मै फर्काइदिएपछि ओलीले बुधबारका लागि परिषद् बैठक डाकेका थिए । परिषद् सदस्य प्रधानन्यायाधीश चोलेन्द्रशमशेर जबराको असहमतिपछि बैठक स्थगित भयो । तर बलमिच्याइँपूर्वक संवैधानिक आयोगमा सिफारिस भएकाहरूले बुधबार बिहानै सपथ लिइसकेका छन् । यो ओलीको हडबडपूर्ण मानसिकताको अर्को उदाहरण हो ।अर्कातर्फ ओली सरकारका मन्त्री मणि थापाले मंगलबार बिहानै नक्खु कारागार पुगेर प्रतिबन्धित चन्द समूहका नेता हेमन्तप्रकाश वलीलाई भेटे । जनसमर्थनका हिसाबमा कमजोर बन्दै गएको सरकारले चन्दको पार्टीसँग फरक ढंगबाट वार्ता चलाइरहेको छ । मन्त्री थापाको उनीसँगको भेटघाट त्यसैको सिलसिला हो । ठूलो समूहबाट अस्वीकृत हुँदै गएपछि ससाना समूहलाई भेटघाट गर्ने, चुनाव अभियानमा झैं गरी दौडधूप गर्ने, विपक्षमा रहेकालाई निम्नस्तरको गाली गर्ने र आफैंले घोषणा गरेको चुनावको तयारी गर्न निर्वाचन आयोगलाई समेत असहयोग गर्ने गरी परिस्थिति ओलीका लागि प्रतिकूल हुँदै गएको हो । परिस्थिति अनुकूल नभएकैले ओली, उनी नेतृत्वको पार्टी र सरकारले अपनाएका पछिल्ला शैली हडबडयुक्त देखिन्छन् । सडकमा सक्रियताओली पुस ५ गतेसम्म सरकारी निवास बालुवाटारको शयनकक्षबाट बैठक कक्षसम्म पुग्न पनि असाध्यै झिँजो मान्थे । उनी पार्टीको केन्द्रीय र स्थायी कमिटी बैठकमा पूरै समय कहिल्यै बसेनन् । आफ्नो प्रतिकूल हुँदा उनी सचिवालय बैठकसमेत बीचमै छाडेर हिँड्थे । मिर्गौला प्रत्यारोपण गरेर बिमारबाट तंग्रिँदै गरेका ओलीलाई तपाईं यसो नगर्नुस् भन्ने आँट नेकपाका कोही नेतामा थिएन । बालुवाटारमा ओली बलशाली थिए । पुस ५ मा परिस्थिति फेरिएसँगै ओलीको दौडधूप व्यापक भयो । १५ गतेदेखि बालुवाटारबाहिरका कार्यक्रममा सहभागी हुन र मञ्चमा उभिएरै भाषण गर्न थालेका ओली त्यसयता त्यस्ता दर्जनौं कार्यक्रममा सहभागी भइसकेका छन् । यसो गर्दा उनी उत्साहित नै देखिन्छन्, स्वास्थ्यमा पनि प्रतिकूल प्रभाव परेको छैन, जुन उत्साहलाई विश्लेषकहरूले उल्टो बाटो को संज्ञा दिएका छन् । सडकमा जुलुस निकाल्ने विद्यार्थी र नागरिक आन्दोलनका प्रतिनिधिमाथि धरपकड गरेको ओली सरकार २३ गते उसैगरी शक्ति प्रदर्शन गर्न सडकमा आउँदै छ । राजधानीमा करिब २ लाख जनताको सहभागितामा सभा गर्ने बताइरहँदा त्यसले नागरिकको जनजीविकामा पार्ने प्रभावबारे सरकार उदासीन छ । हुँदाखाँदाको प्रतिनिधिसभा मासेर सत्ता आफैं सडकमा आउनुलाई पञ्चायतकालमा सडकमा निकालिने पञ्चर्यालीसँग तुलना गर्न थालिएको छ । बहुदलका पक्षमा आन्दोलन चलिरहँदा त्यतिखेर पनि हाम्रो पक्षमा जनमत छ है भनेर देखाउन पञ्चायतका शासकहरू सडकमा प्रदर्शन गर्थे । ओलीपक्षीय नेकपाका प्रवक्ता प्रदीप ज्ञवाली भने आफूहरूले सडकमा आन्दोलनभन्दा पनि सभा गर्न लागेको बताउँछन् । हामीले जनतालाई अपिल गर्न खोजेका हौं । के कारणले सरकारले यो निष्कर्ष निकाल्यो भनेर जनताले थाहा पाउनुपर्यो । त्यो आन्दोलन होइन, सभा हो, उनले भने, जहाँ हामीले यस यस कारणले यो निर्णय गरेका हौं, अब हामी यसरी जान्छौं भनेर अपिल गरिन्छ । अपिल गर्न सभा गर्नु र विरोधमा जुलुस गर्नुलाई एउटै ठान्न भएन नि त । तर सिंगो सत्ताको सुविधाभोग गरिरहेको नेकपाले सरकारका नीति र कार्यक्रमबाटै नागरिक अपिल गर्नुपर्नेमा सडकमा उत्रिनु हतास मानसिकताको उपज भएको राजनीतिशास्त्री प्राध्यापक लोकराज बराल बताउँछन् । बाहिर भाषणमा जे भने पनि हुन्छ, आफू संवैधानिक र राजनीतिक दुवै हिसाबले कमजोर ठाउँमा छु भन्ने त प्रधानमन्त्रीलाई लागेकै छ नि, उनले भने, उहाँको बोलाइ, हिँडाइ, उद्घाटन गराइ र सडकमा मान्छे उतारेर गर्न लागेको प्रदर्शन त्यसैको उपज हो ।दक्षिणपन्थी र उग्रवामपन्थीको साथ खोज्दै४ सय ४१ केन्द्रीय कमिटी सदस्यमध्ये नेकपामा अहिले ४ सय २९ जना छन् । तीमध्ये वामदेव गौतमसहित तीन जना कुनै पनि गुटमा छैनन् । २ सय ७५ को हस्ताक्षरसहित पार्टीको आधिकारिकता दाबी गर्दै पुष्पकमल दाहालमाधवकुमार नेपाल नेतृत्वको नेकपाले मंगलबार निर्वाचन आयोगमा निवेदन दिएको छ । ४ सय ४१ जनालाई केन्द्रीय कमिटी सदस्य मान्ने हो भने पनि दाहालनेपालसँग मात्रै कम्तीमा ६२ प्रतिशत सदस्य छन् । यस हिसाबले ओलीसँग ४० प्रतिशत पनि पुग्दैन । पार्टीभित्रै अल्पमत, सरकारबाट फाइदा लिएका बाहेक सबै जनमत आफूविरुद्ध हुँदा स्वाभाविक रूपमा उनले आफ्नो नाडी छामेका छन् । त्यसैले पछिल्लोपटक यो संविधानसँग छुट्टाछुट्टै तर्कका आधारमा असहमति राख्ने दक्षिणपन्थी र उग्रवामपन्थीसँग ओलीले झुकाव बढाएको देखिन्छ । मठमन्दिर जाने, धार्मिक कुरा गर्नेदेखि शक्ति प्रदर्शनसमेत नारायणहिटी संग्रहालय अघिल्तिर गरेर दक्षिणपन्थीहरूको सदाशयता बटुल्नेसम्म प्रयास गरिरेहका ओलीको झुकाव उनैले भन्ने गरेको आतंक फैलाइरहेको उग्र वामपन्थी धारसँग पनि बढ्नु उनी कमजोर बन्दै गइरहेको राजनीतिक परिदृश्यको संकेत पनि हो । ओली पक्ष र चन्द समूहबीचमा चरण चरणका वार्ता भइरहेका छन् । खानेपानीमन्त्री थापाले जेलमा भेटेका नेता हेमन्तप्रकाश वलीसँग वार्ताका लागि तयार हुन भनिसकेका पनि छन् । ओली नेतृत्वको नेकपाको अर्को एउटा समूह पुष्पकमल दाहालसँग असन्तुष्ट बनिरहेको पूर्वमाओवादी लडाकु, जनयुद्ध का घाइते, सहिद परिवारलगायतसँग छलफल र वार्तामै छ । कतिपय फौजदारी अभियोग लागेर राज्यको फरार सूचीमा रहेकालाई समेत सत्तापक्षीय नेकपाले संरक्षण र स्वागत गरिरहेको छ । जसरी पनि आफ्ना पक्षमा जनमत बलियो छ भनेर देखाउनुपर्ने र विरोधका स्वर जबर्जस्त पोखिन थालेपछि दक्षिणपन्थी, उग्रवामपन्थी सबैको साथ खोजिएको स्पष्टै देखिन्छ । झन्डै ६४ प्रतिशत मतसहितको पार्टीलाई छिन्नभिन्न पारेर सानो समूहमा रहेकाहरूको साथ खोजिरहेका ओली र उनको नेतृत्वमा रहेका नेताका लागि कथम् उनीहरूले साथ नै दिए भने पनि त्यसबाट निस्किने परिणाम थप प्रत्युत्पादक बन्ने देखिन्छ तर उक्त पार्टीले यो कर्मलाई रूपान्तरणको अभियान भनेर व्याख्या गरेको छ ।धमाधम महत्त्वपूर्ण निर्णय, उद्घाटन र शिलान्यासप्रधानमन्त्री ओलीले निर्माण भइवरी सञ्चालनमा आएको तीन महिनापछि ढल्केबर सबस्टेसनको उद्घाटन गरे, त्यसैगरी आधा काम बाँकी रहेको कालीगण्डकी प्रसारण करिडोरको उद्घाटन गर्न बिहीबार पर्वतको कुस्मा जाँदै छन् । गत शनिबार ओली नेतृत्वको लगानी बोर्डले तल्लो अरुण जलविद्युत् आयोजना भारतीय कम्पनी सतलजलाई दिने निर्णय गरिसकेको छ । फुलफ्लेज्ड सरकारको हैसियतमा विभिन्न आन्दोलनका घाइतेको निःशुल्क उपचारको घोषणा गर्ने, विशेष प्याकेज तयारका लागि समिति बनाउने जस्ता निर्णय पछिल्लो समय अत्यधिक भएका छन् । सोमबार मात्रै ७७ वटै जिल्लामा २ सय ३१ जनालाई सहसचिव र उपसचिव सरहको सेवासुविधा हुने गरी भूमिसम्बन्धी समस्या समाधान आयोगमा नियुक्त गरिएको छ । नियुक्ति पाउनेजति सबै ओली नेतृत्वको नेकपाका कार्यकर्ता हुन् । निर्वाचन आयोग ऐन २०७३ ले निर्वाचन हुनुअघिको १ सय २० दिनलाई निर्वाचन अवधि भनेर व्याख्या गरेको छ । यसअनुसार निर्वाचन अवधि पुस १५ मा सुरु भइसक्यो । ऐनअनुसार निर्वाचन अवधिभर कर्मचारी काजमा खटाउन र सरुवा बढुवासम्म पनि नपाउने सरकारले महत्त्वपूर्ण तथा दीर्घकालीन प्रभाव पार्ने निर्णय गर्नै नहुने पूर्वमुख्यसचिव विमल कोइरालाको भनाइ छ । प्रजातन्त्रमा नैतिकता भन्ने पनि हुन्छ । लोकतन्त्रको नैतिकता र अनुशासन भनेकै जनताप्रति र जनताले निर्माण गरेको संस्थाप्रतिको विश्वास हो । त्यो विश्वास संसद्ले लिन्छ, त्यो नै नभएपछि खर्च गर्न र ठूला निर्णय गर्नु हुन्न भनेर सरकारले आफैं विचार गर्नुपर्ने हो, उनले भने, चुनाव घोषणा र संसद् विघटन गर्नासाथ सरकार कामचलाउ हुन्छ । सरकारले गरेका यी निर्णयले जनताबाट वैधता पाउँदैनन् किनभने जनताप्रति जवाफदेही नै छैन । प्रधानमन्त्रीले राजनीतिक रूपले आफू बलियो हुन अनेक हत्कण्डा अपनाउने क्रममा महत्त्वपूर्ण निर्णय गरेको र यो काम शासन सञ्चालनका दृष्टिकोणले उपयुक्त नभएको कोइरालाको भनाइ छ । निर्वाचन आयोगलाई असहयोगनिर्वाचन अवधि सुरु भएपछि दलसम्बन्धी विवाद समाधानका लागि निर्वाचन आयोगले नै गरेको निर्णयमा सरकारले तगारो हालेको छ । नेकपा विवाद सुल्झाउन सजिलो होस् भनेर गत पुस २० गते निर्वाचन आयोगले राजनीतिक दलसम्बन्धी नियमावली संशोधन गर्ने निर्णय गर्यो । संशोधनलाई परिपक्व बनाउन राजपत्रमा सूचना जारी गर्नुपर्ने हो तर उक्त सूचना राजपत्रको वेबसाइटमा प्रकाशित भएको छैन । राजपत्रमा सूचना नआएपछि आयोगले उक्त नियमावली संशोधन गरेको ठहर नहुने ओली पक्षको दाबी छ । राजनीतिक दलसम्बन्धी नियमावलीको नियम २३ (६) मा निर्वाचन अवधिभर कुनै विवाद निरूपणसम्बन्धी कुनै कारबाही नगरिने उल्लेख छ । राजनीतिक दलसम्बन्धी ऐनले निर्वाचन हुने मितिले १ सय २० दिनअगाडिदेखि अन्तिम परिणाम सार्वजनिक नभएसम्मलाई निर्वाचन अवधि मानेको छ । राजनीतिक दलसम्बन्धी ऐनले जसका पक्षमा बहुमत छ, उसैलाई पार्टीको नाम, झन्डा र चुनाव चिह्न दिने व्यवस्था गरेको छ । आयोगले गत माघ १२ गते दुवै पक्षलाई पठाएको पत्रमा ४ सय ४१ सदस्यीय केन्द्रीय कमिटीलाई आधिकारिक भनेको छ, जसअनुसार ओली पक्षमा पार्टी विभाजनका लागि ४० प्रतिशत केन्द्रीय सदस्य पनि देखिँदैनन् । सोझो बाटोबाट जाँदा आफूहरूका पक्षमा निर्णय नहुने सम्भावना देखेपछि सरकारले नियमावली संशोधनलाई आधिकारिकता दिन आलटाल गरिरहेको हो । यही कारण एक्लै दुई तिहाइ जनमत बटुल्ने तीव्र चाहनासहित घोषणा गरेको निर्वाचन हुन नदिन सरकार नै उद्यत रहेको देखिएको पूर्वप्रमुख निर्वाचन आयुक्त नीलकण्ठ उप्रेतीको धारणा छ । जबसम्म निर्वाचन आयोगले विभाजित मानसिकतामा रहेको दलभित्रको समस्या समाधान गर्न सक्दैन, चुनाव हुँदैन । त्यसैले निर्वाचन आयोगलाई असजिलो पार्ने र निर्वाचन आयोगको स्वायत्तता र त्यसले निर्माण गरेको विश्वासमाथि कुठाराघात गर्नु हुन्न, उनले भने, निर्वाचन आयोगले निर्णय गरिसकेपछि सरकार पनि उसैको आदेशअनुसार चल्नुपर्छ, सरकारको आदेश निर्वाचन आयोगले पालना गर्ने होइन । निर्वाचन आयोग सरकारअन्तर्गतको होइन । यो स्वतन्त्र संवैधानिक संस्था हो, यसलाई विभाजित गराउने काम कतैबाट पनि गरिनु हुन्न । तर दलको आधिकारिकताको निवेदन दिन मंगलबार नेकपाको बहुमत सदस्य निर्वाचन आयोग पुगेपछि सरकारपक्षीय नेकपा झन् तिलमिलाएको देखिन्छ । उसो त केही दिनअघि परराष्ट्रमन्त्री एवम् ओलीपक्षीय नेकपा प्रवक्ता प्रदीप ज्ञवालीले आयोगले नियमावली संशोधनको आवश्यकता र औचित्य पुष्टि नगरेको बताएका थिए । अदालतको बहसमा आफ्नो पक्षको कमजोर प्रस्तुति, आन्तरिक बैठकहरूमा आफू कमजोर बन्दै गएको आकलनसहितको ब्रिफिङ, सडकमा विरोधीहरूको बलियो उपस्थितिले ओलीलाई बिस्तारै कमजोर बनाउँदै गएको देखाउँछ तर उनी सार्वजनिक समारोहमा यो स्विकार्न तयार छैनन्, जुन अक्सर शासकले गर्छन् ।"
जबर्जस्ती नियुक्तिले राजनीतिक तनाव तीव्र,"(काठमाडौं)  प्रतिनिधिसभा विघटन र बलजफ्ती संवैधानिक निकायमा गरिएको पदाधिकारी नियुक्तिले राजनीतिक तनाव चर्किएको छ । विघटनको विरोधमा राजनीतिक दलहरू र नागरिक समाज आन्दोलित भइरहेका बेला बुधबार संवैधानिक परिषद्को सिफारिसमा संवैधानिक निकायका पदाधिकारीलाई राष्ट्रपतिले नियुक्त गरेपछि राजनीतिक तनाव चुलिएको हो । यी घटनाक्रमले राज्यका मुख्य निकाय र संस्थाका पदाधिकारीमा पनि विभाजन आएको छ । संवैधानिक परिषद्ले गरेको निर्णयलाई लिएर संसद्मा सभामुख र राष्ट्रिय सभा अध्यक्षबीच फाटो आएको छ । परिषद्ले गरेको सिफारिसलाई सभामुखले फिर्ता पठाइदिएपछि त्यसको काउन्टरमा राष्ट्रिय सभा अध्यक्षले पत्रकार सम्मेलन गरेका थिए । त्यति मात्र होइन, अब राष्ट्रपति र उपराष्ट्रपति पनि दुई कित्तामा स्पष्ट रूपमा उभिएका छन् । राष्ट्रपति कार्यालयमा बुधबार संवैधानिक निकायका पदाधिकारीको शपथग्रहण कार्यक्रममा उपराष्ट्रपति नन्दबहादुर पुन र सभामुख अग्नि सापकोटा उपस्थित भएनन् । यसले सबै संस्थाहरूमा स्पष्ट विभाजनको अवस्था देखाएको छ ।सडकमा विरोध प्रदर्शनको स्वर चर्किंदै आमहडतालसम्मको स्थितिमा आइपुगेको छ । दाहालनेपाल समूहले बुधबार पत्रकार सम्मेलन गरेर असंवैधानिक रूपमा बलजफ्ती गरिएको संवैधानिक अंगका पदाधिकारी र सदस्यको ज्यादतीपूर्ण र निरंकुश कदमको विरोधमा कडा कार्यक्रम ल्याउनुपरेको जनाएको छ । पत्रकार सम्मेलनमा नेकपाको केन्द्रीय संघर्ष समितिका संयोजक नारायणकाजी श्रेष्ठले सरकारले संवैधानिक निकायमा नियुक्ति गरेर मुलुकलाई गुन्डाराजतिर धकेल्न खोजेको आरोप लगाए । केपी ओली नेतृत्वको सरकारले संविधान, कानुन, लोकतान्त्रिक मूल्यमान्यता, राजनीतिक संस्कृति सबलाई उपेक्षा गरेर नांगो रूपमा देशलाई गुन्डाराज, फाँसीवादतिर अगाडि बढाउने कुचेष्टा गरिराखेको छ, श्रेष्ठले भने, त्यसकारण प्रतिगमनविरुद्ध, संविधान र लोकतन्त्रका निम्ति शान्तिपूर्ण आन्दोलन गरिराखेका थियौं र अब पनि आन्दोलन शान्तिपूर्ण नै हुनेछ । ओली हिजोसम्म अराजकताको नमुना भएको भन्दै श्रेष्ठले ओली आज अराजकताको पराकाष्ठाको नमुना भएको आरोप लगाए । हिजोसम्म उहाँ अराजकताको नमुना हुनुहुन्थ्यो, अहिले सरकारी गुटको नेता हुनुहुन्छ, यो देशको होइन । अहिले अराजकताको पराकाष्ठाको नमुना हो, उनले भने । सरकारले नेत्रविक्रम चन्द नेतृत्वको पार्टीसँग वार्ताका लागि इमानदारीपूर्वक गरेको पहलकदमी नभएर नाटक गरेको उनले बताए । सरकारले विप्लवसँग वार्ता गर्ने, साँच्चै शान्तिपूर्ण रूपमा राजनीतिक समस्या समाधान गर्ने प्रयत्न कहींकतैबाट भएको भए त्यसलाई सधैं स्वागत र सकारात्मक रूपमा लिन्छौं, उनले भने, तर यो नाटक हो । इमानदार पहलकदमी होइन । यसैबीच नेकपा ओली समूहनिकट राष्ट्रिय युवा संघले बुधबार राजधानीमा मोटरसाइकल र्याली निकालेको छ भने दाहालनेपाल समूहको विद्यार्थी भ्रातृ संगठन अनेरास्ववियुले साँझ मसाल जुलुस प्रदर्शन गरेको छ । प्रधानमन्त्री केपी शर्मा ओलीले आफूनिकट भूमिहीन सुकुम्बासी संगठनको कार्यक्रममा जनतालाई पेसाव्यवसाय गर्न रोक्ने र दुःख दिने नियत भएको भन्दै विरोध गरे । हडतालले सर्वसाधारणको दैनिकी कष्टकर हुने भन्दै सामाजिक सञ्जालहरूमा विरोध भएको छ ।"
कांग्रेस र राजपाको पनि विरोध,"काठमाडौं (कास) कांग्रेस र जनता समाजवादी पार्टीका नेताहरूले संवैधानिक आयोगमा गरिएको पदाधिकारी नियुक्तिलाई विधि र प्रक्रियाविपरीत कदम भन्दै विरोध जनाएका छन् । उनीहरूले यसलाई संवैधानिक परिषद्का अध्यक्षसमेत रहेका प्रधानमन्त्री केपी शर्मा ओलीको अर्को असंवैधानिक कदमको रूपमा चित्रण गरेका छन् ।एकपछि अर्को असंवैधानिक कदमले राज्यका सबै संयन्त्र कार्यकारीको नियन्त्रणमा पुगेको र यसले नियन्त्रण र सन्तुलनको सिद्धान्त खलबलाएको निष्कर्ष उनीहरूको छ । संवैधानिक परिषद्ले मंसिर ३० मा ३८ जना पदाधिकारी सिफारिस गरेकामा बुधबार ३२ जनाले शपथ लिएका थिए । कांग्रेस र जसपाले संवैधानिक परिषद्को बैठक र सिफारिस प्रक्रिया असंवैधानिक रहेको बताउँदै आएका छन् ।सरकारले संवैधानिक परिषद् (काम, कर्तव्य र अधिकार) सम्बन्धी ऐनका तत्कालीन प्रावधानलाई संशोधन गर्दै अध्यादेश जारी गरेको थियो । अध्यादेशमा बहाल सदस्यहरूमध्येको बहुमतबाट निर्णय गर्न सकिने प्रावधान राखिएको थियो । अध्यादेश ल्याएर बसेको बैठकमा तत्कालीन संसद्का प्रमुख प्रतिपक्षी दलका नेतासमेत रहेका कांग्रेस सभापति शेरबहादुर देउवासमेत उपस्थित थिएनन् । विपक्षी दलको नेता र सभामुखको अनुपस्थिति रहेको बैठकबाट भएको पदाधिकारी सिफारिसलाई कांग्रेसले पुस ५ मै असंवैधानिक भन्दै अस्वीकार गर्ने निर्णय गरेको थियो । मंसिर ३० मै परिषद्ले पदाधिकारी सिफारिस गरे पनि प्रतिनिधिसभा विघटन भएको दिन पुस ५ मा मात्रै त्यसलाई सार्वजनिक गरिएको थियो । कांग्रेसले नियुक्तिपछि पार्टीको औपचारिक धारणा भने सार्वजनिक गरेको छैन । पार्टीका वरिष्ठ नेता रामचन्द्र पौडेलले असंवैधानिक तबरबाट आएको अध्यादेशको विरोध गरेको र त्यही अध्यादेशबाट सिफारिस भएका पदाधिकारीलाई कांग्रेसले नमान्ने निर्णय यसअघि नै गरिसकेको बताए । उनले असंवैधानिक बाटोबाट गरिएको नियुक्तिको विरोध र प्रतिकार गर्न पार्टी नेतृत्वसँग आग्रहसमेत गरेका छन् । सहमहामन्त्री प्रकाशशरण महतले पार्टीले सिफारिस गरिएदेखि नै त्यसको स्वामित्व नलिएको बताए । संविधानको मर्म र भावनाविपरीत अध्यादेश जारी र त्यसैको आधारमा बसेको बैठकबाट भएका नियुक्तिलाई कांग्रेसले स्वीकार गरेको छैन, उनले भने, गलत प्रक्रियाबाट भएका नियुक्तिलाई मानेर जाने अवस्था हुन्न ।कांग्रेस प्रवक्ता विश्वप्रकाश शर्माले ट्वीट गर्दै संवैधानिक परिषद्सम्बन्धी अध्यादेश, त्यसपछिको बैठक र शपथग्रहण तीनवटै प्रक्रियामा आफूहरूको विमति रहेको उल्लेख गरेका छन् । दम्भ र द्वन्द्वको परिणाममा संविधानको मर्मविपरीतको कर्मसाथ सर्वसत्ता उन्मुख प्रवृत्तिविरुद्ध संघर्ष झनै घनीभूत बनाउनुपर्ने निष्कर्षमा छौं हामी, उनले भनेका छन् ।जसपा नेता लक्ष्मणलाल कर्णले संविधानमा सुनुवाइको व्यवस्था भएको र अदालतमा मुद्दासमेत परेको अवस्थामा बलजफ्ती नियुक्ति गरेर राज्यसंयन्त्र आफ्नो कब्जामा राख्ने काम प्रधानमन्त्री ओलीले गरेको टिप्पणी गरे । सबै काम संविधान मिचेर हुन थालेका छन् । सरकारलाई नियन्त्रण र सन्तुलनमा राख्ने निकाय नै कार्यकारीको नियन्त्रणमा पुग्न थालेपछि विधि, पद्धति र लोकतन्त्रको रक्षा कसले गर्ने ? संविधान मिचेर मनपरी नियुक्ति गर्दै जाने हो भने यसले ल्याउने परिणाम दुष्परिणाम हो, उनले भने, अब हामी अदालतको निर्णयको पर्खार्इमा छौं ।"
"खुलामञ्च अतिक्रमण, सडकमा सभा","(काठमाडौं)  राजनीतिक दलहरू धमाधम सडकमा सभा गर्दै छन् । काठमाडौंको खुलामञ्च भने अतिक्रणको चपेटामा परेको छ । नेपाली कांग्रेसले प्रतिगमनविरुद्ध सभा गर्न रत्नपार्कको शान्तिवाटिका छानेको छ । नेकपा प्रचण्डनेपाल समूहले कहिले प्रदर्शनी मार्ग त कहिले माइतीघर मण्डलमा सभा गरिरहेको छ । नेकपाकै ओली समूहले चाहिँ शुक्रबार नारायणहिटी अगाडिको सडकमा आमसभाको कार्यक्रम राखेको छ । खुलामञ्चलगायत टुँडिखेल क्षेत्र खाली गराउन अभियान चलाइरहेको अकुपाई टुँडिखेल का संयोजक विजय श्रेष्ठ भन्छन्, चाह्यो भने एकैछिनमा खाली गर्न सकिने खुलामञ्चमा ध्यान दिइएको छैन । सभासमारोह गरुन् तर हामीलाई अप्ठ्यारो पार्नु भएन । एक ठाउँमा सवारी जाम भयो भने पूरै उपत्यकाको सवारी प्रभावित हुन्छ । खुलामञ्च तीनतिरबाट अतिक्रमित भएको छ । उत्तरी भागमा काठमाडौं महानगरपालिकाले गाडी पार्क गर्न दिएको छ । पुरानो बसपार्कमा काठमाडौं भ्युटावर बनाउन लागेपछि उक्त बसपार्क खुलामञ्चको माथिल्लो भागमा सारिएको छ । ६ महिनाका लागि सारिए पनि ६ वर्ष नाघ्दासम्म अस्थायी बसपार्क हटाइएको छैन । पश्चिमतिरको भाग दरबार हाईस्कुल बनाउने जिम्मा पाएको चिनियाँ ठेकेदारको आवासका लागि प्रयोग भएको छ । खुलामञ्चको करिब आधा क्षेत्र आवासले ओगटेको छ । भित्र ब्याटमिन्टन कोर्टसमेत बनाएर खुलामञ्च अतिक्रमणमा परेको छ । बीचको भाग निजी गाडी पार्क गर्न प्रयोग भएको छ । यहाँ महानगरले नै एक घण्टाका लागि पार्क गर्ने अनुमति दिएको छ । यहाँ आधाभन्दा बढी वीर अस्पतालकै गाडी पार्क हुने गरेका छन् । वीर अस्पताल र दरबार हाईस्कुलको निर्माण भइसके पनि अतिक्रमण हटेको छैन । वीर अस्पतालका निर्देशक केदारप्रसाद सेन्चुरीले गत वर्ष नै केही दिनमा निर्माण सामग्री हटाइसक्ने बताएका थिए । २०७२ सालमा भूकम्प जाँदा अस्पतालले खुलामञ्चमा राखेर बिरामीको उपचार गरेको थियो । निर्देशक सेन्चुरीले सामान हटाउने तयारी गरिरहेको बताए । खाली ठाउँ हामीलाई नै चाहिन्छ । हामी खुला ठाउँ मास्ने पक्षमा छैनौं, उनले भने । चीनको आर्थिक सहयोगमा निर्माण भएको दरबार हाईस्कुलको उद्घाटन कात्तिकमै भइसकेको छ । स्कुल निर्माण सकिए पनि ठेकेदार अझै दुई वर्ष बस्ने भएका छन् । भवनमा केही टुटफुट आइलाग्यो भने उनीहरूले नै बनाउनुपर्ने सम्झौता छ, स्कुलका निमित्त प्रधानाध्यापक अखिलेशप्रसाद आजादले भने, काठमाडौं महानगरपालिकाले राखेको हो । महानगर, राष्ट्रिय पुनर्निर्माण प्राधिकरण, शिक्षा मन्त्रालय बसेर कुरा गर्ने हो भने यो समस्या दुई दिनमै सल्टिन्छ । गत वर्ष काठमाडौं महानगरपालिकाका मेयर विद्यासुन्दर शाक्यले तीन महिनामा हटाइसक्ने बताएका थिए । त्यतिबेला मेयरले हामीलाई राजनीतिक उद्देश्यले अभियान चलाएको आरोप लगाउनुभएको थियो, संयोजक श्रेष्ठले भने, वीर अस्पताल र दरबार हाईस्कुल बनाइसक्दा पनि खोइ त हटाएको ? महानगरपालिकाले भने अतिक्रमण हटाउन छलफल गरिरहेको दाबी गरेको छ । हटाउन पहल भइराखेको छ । चिनियाँ ठेकेदार बसेका टहरा पनि हटाउँछौं, महानगरका प्रवक्ता ईश्वरमान डंगोलले भने, कुन बेला हटाउने भनेर ठ्याक्कै भन्न सकिएन तर हटाउँछौं ।यही महिनाभित्र अतिक्रमण नहटाए दोस्रो चरणको आन्दोलन थाल्ने अकुपाई टुँडिखेलका अभियन्ताले चेतावनी दिएका छन् । नेपाली कांग्रेसले पनि खुलामञ्चमा कार्यक्रम गरेर अतिक्रमण हटाउन आन्दोलन गर्ने भएको छ । फागुन ७ गते यही ठाउँमा कार्यक्रम गरेर अतिक्रमणको विरोध गर्छौं, कांग्रेस नेता भीमसेनदास प्रधानले भने, हामीले अहिले सडकमा सभा गर्नुपरेको छ । खुलामञ्च स्वतन्त्रताको प्रतीक हो । अकुपाई टुँडिखेल अभियान सञ्चालन भएपछि राष्ट्रिय पुनर्निर्माण प्राधिकरणले बृहत् टुँडिखेल पार्क बनाउने गरी गुरुयोजना तयार पारेको थियो । सेनाको सहमतिमै बन्न लागेको गुरुयोजनामा रानीपोखरीदेखि दशरथ रंगशालासम्मको क्षेत्र समेटिएको छ । पहिलो चरणमा रानीपोखरी र दोस्रो चरणमा टुँडिखेल पार्क अघि बढाइने प्राधिकरणका प्रमुख कार्यकारी अधिकृत सुशील ज्ञवालीले जानकारी दिए । रानीपोखरी निर्माण सकिएको छ, उनले भने, अब बृहत् टुँडिखेल पार्कको काम सुरु हुन्छ । खुलामञ्चबाट दक्षिणतिरको टुँडिखेलको अधिकांश क्षेत्र नेपाली सेनाले प्रयोग गरेको छ । सहिदगेटभन्दा दक्षिणतिर सैनिक खेल मैदान, पुस्तकालय, पार्टी प्यालेस, सैनिक भवनलगायत पूर्वाधार बनेका छन् । अहिलेको भृकुटीमण्डपलाई पनि बृहत् टुँडिखेलसँगै जोड्ने योजना छ । टुँडिखेल पार्क निर्माणका लागि करिब ९ अर्ब रुपैयाँ लाग्ने प्राधिकरणको अनुमान छ । पार्क निर्माणका लागि नेपाली सेना र काठमाडौं महानगरपालिकासँग पनि कुराकानी भएको ज्ञवालीले जानकारी दिए । सैनिक मञ्चदेखि रंगशालासम्मको क्षेत्र सेनाकै नियन्त्रणमा छ । यहाँ सार्वजनिक कार्यक्रम गर्नसमेत सेनाकै स्वीकृति लिनुपर्छ । २०१३ सालमा दशरथ रंगशाला बनेपछि टुँडिखेलको खण्डीकरण सुरु भएको इतिहासका जानकार बताउँछन् ।"
प्रदेशसभाका ३ वर्ष 'अलमल मै,"रोजगारी सिर्जनामा कमजोरसुदूरपश्चिमका बासिन्दाले अब भारतमा चौकीदारी गर्न जानुपर्ने छैन । चौकीदारीको पीडा मलाई राम्ररी थाहा छ, सरकार गठनलगत्तै मुख्यमन्त्री त्रिलोचन भट्टको उक्त घोषणाले खुबै चर्चा पायो । ठीक विपरीत प्रदेशबाट कामको खोजीमा भारत पस्नेको संख्या कैलाली र कञ्चनपुरका सीमा नाकामा लगातार दैनिक सयौंको हाराहारीमा कायमै छ । मुख्यमन्त्री भट्टले सरकार गठनताका अघि सारेका योजनाहरू कार्यान्वयन त परको कुरा, ती कामको चर्चासमेत हुन छाडेको छ । पछिल्लो एक वर्ष कोरोना महामारीले प्रभावित भए पनि समग्रमा प्रदेश सरकारले आफ्नो कार्यकाल सदुपयोग गर्न नसकेको आम बुझाइ छ । प्रदेशको नामकरण र राजधानी निर्क्योल गर्न अगाडि देखिएको सरकार विकास निर्माण र रोजगारी सिर्जनामा कमजोर रह्यो । खल्तीबाट योजना हाल्ने, असारे विकासको प्रवृत्ति प्रदेश सरकार आइसकेपछि पनि दोहोरिएको देखियो, नागरिक समाज धनगढीका संयोजक खडकराज जोशी भन्छन्, सरकारले देखिने गरी कुनै काम गर्न सकेन । सुशासनको पक्ष पनि उत्तिकै कमजोर रह्यो ।चालु आवमा रोजगारी सिर्जनाका लागि विनियोजन गरेको करिब अढाई अर्ब रकम त्यसै थन्किएको छ । देखिने खालका ठूला आयोजनाहरूको निर्माण प्रारम्भ हुनुपर्नेमा प्रदेशवासीको जोड थियो । जलविद्युत्, रणनीतिक सडक पूर्वाधारको विकास, कृषि तथा पर्यटन क्षेत्रमा ठोस योजना आस गरिएकामा सरकारले गाउँगाउँमा सडक विस्तार गर्ने साना योजनालाई मात्रै प्राथमिकता दियो । यसैमा पनि बर्सेनि बजेट फ्रिज हुने क्रम घटेको छैन । प्रदेशसभाले ४२ वटा विधेयक पारित गरे पनि कतिपय अझै कार्यान्वयनमा आएका छैनन् । प्रदेश सरकारको ३ वर्षको अवधि प्रमुख प्रतिपक्षी दल कांग्रेस सांसद भरतबहादुर खड्काको बुझाइमा खेर फालिएको समय हो । देवनारायण साह (मोरङ), सन्तोष सिंह (धनुषा), सुवास बिडारी (मकवानपुर), प्रतीक्षा काफ्ले (कास्की), घनश्याम गौतम (रूपन्देही), चाँदनी कठायत (वीरेन्द्रनगर) र अर्जुन शाह (धनगढी)"
जबर्जस्ती नियुक्तिले निम्त्याउने दुष्परिणाम,"सरकारले संवैधानिक निकायहरूमा जबर्जस्ती नियुक्ति गरेर संविधान तथा विधिप्रक्रियामाथि बलमिच्याइँको अर्को दृष्टान्त मात्र प्रस्तुत गरेको छैन, मुलुकलाई थप ध्रुवीकरण तथा टकरावको स्थितितर्फ पनि डोर्याएको छ । असंवैधानिक ढंगले ल्याएको अध्यादेशका भरमा अपुरो संवैधानिक परिषद्ले विभिन्न संवैधानिक निकायका पदाधिकारीमा सिफारिस गरेका ३८ जनालाई संसदीय सुनुवाइबिनै र अदालतमा मुद्दा विचाराधीन रहेकै अवस्थामा बुधबार शीतलनिवासमा शपथ गराइएको हो । अदालतबाट अन्यथा फैसला नआएसम्म वा नआएको खण्डमा पछि पनि यी पदाधिकारीहरूले कानुनी रूपमा त आफ्ना काम निर्बाध रूपमा सम्पन्न गर्लान् नै, तर यो नियुक्तिको वैधतामा भने गम्भीर प्रश्न उठिनैरहनेछ । आपत्तिजनक र खारेजयोग्य यो नियुक्ति आफैंमा ठूलो नैतिक प्रश्न त हुँदै हो । पहिलो त, अहिले नियुक्त भएकाहरूलाई सिफारिस गर्न प्रयोग गरिएको संवैधानिक परिषद्सम्बन्धी अध्यादेश संविधानले परिकल्पना गरेको संवैधानिक परिषद्को संरचना नै संकुचित हुने गरी ल्याइएको थियो । शक्ति सन्तुलनको सिद्धान्तलाई तिलाञ्जलि दिएर सरकारले आफूले चाहेका व्यक्तिहरूलाई मनलागि नियुक्ति गर्नकै लागि पदाधिकारीको उपस्थिति र सहमतीयको प्रयासबिनै बहुमतीय आधारमै सिफारिस गर्न सक्ने गरी अध्यादेश जारी गराएको थियो । संविधानमै परिषद्मा प्रधानमन्त्रीबाहेक, न्यायालय प्रमुख, सदनका प्रमुखहरू, प्रतिनिधिसभाका प्रमुख प्रतिपक्षी नेता र उपसभामुखलाई समेत सहभागी गराइनुको अर्थ यसले गर्ने नियुक्तिमा सरकार स्वेच्छाचारी बन्न नसकोस् र संवैधानिक अंगहरू कार्यपालिकाको शक्ति सन्तुलन र नियन्त्रणका लागि सक्षम बनून् भन्ने हो । तैपनि सरकारले तीन जना मात्रैको उपस्थितिले पनि निर्णय गर्न सक्ने गरी अध्यादेश ल्याई जालसाजीपूर्ण ढंगले नामहरू सिफारिस गरेको थियो । संवैधानिक परिषद्को मंसिर ३० गते बसेको बैठकको मिति राखेर पुस ५ गते संसद्मा पुर्याइएको सिफारिस आफैंमा सन्देहास्पद र बदनियतपूर्ण थियो । परिषद्का एक सदस्यले त्यसअघि नै उक्त दिन कुनै सिफारिस नभएको सार्वजनिक रूपमै बताइसकेका थिए भने, पाँचपाँच दिन गोप्य राखेर प्रतिनिधिसभा हठात् विघटन गरिएको दिन मात्रै त्यसलाई संसद् पुर्याइएको थियो । परिषद् बैठक पनि उचित प्रक्रियाअनुसार डाकिएको थिएन भन्ने प्रश्न पनि उठिसकेको छ । ४८ घण्टाको पूर्वसूचना दिनुपर्ने प्रावधानविपरीत प्रधानमन्त्रीले पहिलो बैठक बसेकै दिन सदस्यहरूलाई सूचना नदिई साँझ अर्को बैठक राखेर सिफारिस गराएका थिए । यसरी सिफारिस प्रक्रिया नै छलकपटपूर्ण भएकाले पनि यो नियुक्तिलाई उचित ठहर्याउन सकिँदैन । दोस्रो, सरकारको जबर्जस्तीको सिलसिला सिफारिसपछिको प्रक्रियाप्रसंगमा पनि रोकिन्न । संवैधानिक परिषद्का एक सदस्य सभामुख अग्निप्रसाद सापकोटाले केही दिनअघि मात्र संवैधानिक निकायमा पदाधिकारी नियुक्तिका लागि संसदीय सुनुवाइ गर्न परिषद्ले पठाएको सिफारिस फिर्ता गरेका थिए । संसदीय सुनुवाइको अवस्था नभएको, अध्यादेश अवैध भएको र बैठकमा सभामुखलाई नडाकिएको भन्दै उनले विगतको अभ्याससमेत उद्धृत गर्दै सिफारिस फर्काएका थिए । तर, सरकारले परिषद्का एक सदस्यले विमति राखिसकेको विषयमा पुनर्विचार गर्न जरुरी नै ठानेन । जबकि, परिषद्को पत्र सचिवालयमा दर्ता भए पनि त्यसको जानकारी सुनुवाइ समितिलाई हुनुपर्छ । समिति नै नभएको अवस्थामा यसले जानकारी पाएको आधार के भन्ने प्रश्न अद्यापि जीवन्त छ । समितिले जानकारी पाएर पनि वा काम गर्दागर्दै ४५ दिनभित्र सुनुवाइ नभएको अवस्था अहिले होइन । त्यसैले, संसदीय सुनुवाइकै दृष्टिमा पनि यो नियुक्ति प्रश्नभन्दा बाहिर छैन । तेस्रो, अध्यादेश र त्यसका आधारमा बसेको बैठकको वैधतामाथि उठेको प्रश्न सर्वोच्च अदालतको संवैधानिक इजलासमा विचाराधीन छ । त्यसमाथि, संसदीय सुनुवाइसम्बन्धी नियमावलीले पनि संविधानको भावनालाई संकुचित बनाएको भनी अर्को निवेदन परेको छ । यस्तो बेला यो सिफारिस संविधानबमोजिम होहोइन भन्ने न्यायिक निरूपण नभईकन सरकारले नियुक्तिमा देखाएको हतारोमा सरासर बद्नियत झल्कन्छ । सर्वोच्चको निर्णयसमेत नपर्खनु भनेको एक हिसाबले न्यायालयलाई नटेर्नु नै हो । कार्यपालिकाले यसरी व्यवहारतः व्यवस्थापिका र न्यायापालिका दुवैलाई कम आँक्नुले सही सन्देश दिँदैन । चौथो, देशका राजनीतिक शक्तिहरू जुन हिसाबले यो नियुक्तिको विपक्षमा उभिएका छन्, त्यसले मलुक थप मुठभेडतर्फ जाने प्रस्टै देखिन्छ । नेकपाको पुष्पकमल दाहालमाधवकुमार नेपाल पक्षले त यसकै विरोधमा कार्यक्रमहरू घोषणा गरिसकेको छ । आम हडतालै गर्नु भने आफैंमा अति हो, जुन बेग्लै बहसको विषय हो । तर, सरकारले गरेको जालझेलमाथिको विरोधलाई भने अस्वाभाविक मान्न सकिन्न । यो टकरावको स्थिति सरकार स्वयंले निम्त्याएको हो र यसमा मूल जिम्मेवार मुलुकको राजनीतिक नेतृत्व नै हुनुपर्छ । यस्तै, शपथ समारोहमा उपराष्ट्रपति र सभामुख उपस्थित नहुनुको पनि आफ्नै अर्थ छ ।पाचौं, संसदीय सुनुवाइ नभएकाले सिफारिसमा परेकाहरूले योग्यता र नैतिक चरित्रलगायतका विषयमा परीक्षणबिनै नियुक्ति पाएका छन् । खासमा, यो नियुक्ति लिनुपर्ने आफैंले विचार गर्नुपर्ने विषय हो । चौतर्फी विवादका बेला आफ्नो चरित्रसमेत परीक्षण नगरी संवैधानिक दायित्व पालना गर्नेगराउने भूमिकामा नियुक्ति लिने विषय स्वाभाविक हुन सक्दैन । विगतमा पनि देशमा संवैधानिक संकट वा राजनीतिक संक्रमण भएका बेला शक्तिशाली निकायमा पुगेका केहीले पदीय आचरण भुलेका थिए । यसको गतिलो उदाहरण अख्तियार दुरुपयोग अनुसन्धान आयोगका तत्कालीन प्रमुख लोकमानसिंह कार्की नै हुन् । उनी त बरु त्यतिबेला सर्वपक्षीय सहमतिमै नियुक्त भएका थिए, पछि उनका गतिविधि देखेर मात्रै सबै छ्यांग भएका हुन् । अहिलेको नियुक्तिमा त यसै पनि व्यवस्थापिकादेखि राजनीतिक शक्तिहरूसमेतको विमति छ । त्यसैले, यो पक्ष पनि विचारणीय छ । चर्चामा आएअनुसार अहिले जसरी भागशान्तिमा यो नियुक्ति गरिएको छ, त्यसले संवैधानिक अंगको मर्म, स्वायत्तता र कार्यशक्तिमाथि दीर्घकालीन प्रभाव पार्नेछ । संवैधानिक परिषद् स्वयंको गरिमा तथा नैतिकतामाथि त औंला उठी नै सकेको छ । यतिबिघ्न छलछाम गरी पदमा पुर्याइएकाहरू राजनीतिक इबी साँध्नका लागि सत्ताको औजार बन्ने जुन आम अनुमान छ, त्यो सत्य निस्कियो भने मुलुकले गम्भीर परिणति भोग्नुपर्ने हुन सक्छ । त्यसो त, नवनियुक्त पदाधिकारीहरूले पेसागत मर्यादाभन्दा बाहिर गएर कुनै कदम नचाले पनि उनीहरूले गर्ने हर निर्णयमाथि आम आशंका रहिरहनेछ । यसले संवैधानिक अंगको छवि नै धूमिल हुनेछ । त्यसैले, यससम्बन्धी मुद्दाहरू विचाराधीन भएकाले संवैधानिक प्रावधान र संवैधानिक अंगको मर्म जोगाउने दायित्व अब सर्वोच्च अदालतको जिम्मेवारीमा छ । आशा गरौं, संविधान रक्षाका पक्षमा सर्वोच्च विवेकपूर्ण ढंगले उभिनेछ ।"
कांग्रेसको मौनता,"नेपाली कांग्रेस नुक्कड (प्रहसन) मा सीमित भएको छ । उसको हैसियत चोकचोक र गल्लीमै सीमित हुन पुगेको छ, जुन कांग्रेसजस्तो इतिहास बोकेको पार्टीका लागि शोभा दिने विषय होइन । कुनै समय कांग्रेसको आमसभा भनेपछि मानिसहरू टाढा टाढाबाट सुन्न आउँथे । बीपी, गणेशमान सिंह, कृष्णप्रसाद भट्टराईले भाषण गर्ने भनेपछि मानिसहरू हुरुक्कै हुन्थे । तर आज कांग्रेस गल्लीको पार्टीमा सीमित भएको छ । कसले गर्दा कांग्रेस यो पतनोन्मुख अवस्थामा पुगेको हो ? समीक्षा आवश्यक छ । जब पार्टी नेतृत्वले सही समयमा, सही निर्णय लिन सक्दैन तब हरेक पार्टीको अवस्था नुक्कड को झैं हुन पुग्छ । कांग्रेसका सभापति शेरबहादुर देउवाको पुनः प्रधानमन्त्री बन्छु भन्ने लोभले कांग्रेस कमजोर भएको छ । संविधानलाई नै डिरेल गर्ने किसिमले प्रधानमन्त्री ओलीले कदम चाल्दा पनि देउवाले उक्त कदमको घोर विरोध गरेर जनतालाई सडकमा ओराल्नुको सट्टा उल्टै प्रतिगमनलाई नै साथ दिँदा कांग्रेसको छविमा ठूलो धक्का लागेको छ । देउवाको मौनताले नै आज प्रधानमन्त्री ओलीको मनोबल बढिरहेको छ । यसैकारण उनले अनेक प्रतिगामी कदम चालिरहेका छन् । हिजो पनि देउवाले राजालाई संसद् विघटन गरी सघाएका थिए र आज पनि उनी प्रतिगमनलाई सघाइरहेका छन् । यी सबले देउवाको प्रजातान्त्रिक निष्ठालाई कमजोर बनाएको छ । देउवा एक जनाको कारण सिङ्गै काग्रेस सती जान मिल्छ ? पूरै कांग्रेसको छविलाई माटोमा मिसाउन मिल्छ ? मिल्दैन । कांग्रेस बिग्रेमा त्यसको दोष केवल देउवालाई मात्र लाग्दैन, सम्पूर्ण कांग्रेसका केन्द्रीय सदस्यहरूले पनि बोक्नुपर्छ । कांग्रेसलाई नुक्कड पार्टी नबनाउने हो भने प्रधानमन्त्री ओलीको प्रतिगमनविरुद्ध विशाल र संयुक्त आमसभामाका लागि कांग्रेस राजी हुनुपर्छ । कांग्रेसकै कारण आज प्रतिगमनले फँडा उठाउन खोज्दै छ । गोपाल देवकोटा, गौरीनगर, कामनपा७"
नेताहरूका दोहोरी,"नाटकै हो र नौटंकी नै हो भन्ने डाइलग आजभोलि सामाजिक सञ्जालमा निकै भाइरल भइरहेको छ । यो डाइलग नेपालको सुपरहिट कलाकारले भनेको होइन । तर, कलाकारका पनि पिता, हास्यव्यंग्यका भीष्म पितामह जोडीलाई समेत माथ खुवाउने डाइलग नेपाली राजनीतिका भीष्मपिताद्वय प्रधानमन्त्री ओली र पुष्पकमल दाहालको हो । प्रतिनिधिसभा विघटनपछि नेकपा ओली समूह र दाहालनेपाल समूहमा विभाजित भएको छ । माओवादी र एमालेबीच एकता भई मुलुकको ठूलो पाटी भएको नेकपालाई पाँच वर्ष सरकार चलाउन जनताले मत दिएका थिए । र, यस जनमतको कदर नगरी समय बाँकी छँदै प्रतिनिभिसभालाई प्रधानमन्त्री ओलीले विघटन गरे । यो कदमको कल्पना संविधानले गरेको थिएन । त्यसैले यसको सर्वत्र विरोध भइरहेको छ । कांग्रेसलगायत अन्य दलले आजभोलि नियमितजसो विरोधका कार्यक्रमहरू चलाइरहेका छन् । ओलि समूहले, दाहालनेपाल समूहलाई घोचपेच गर्न केही बाँकी राखेका छैनन् । त्यस्तै दाहालनेपाल समूहले पनि प्रधानमन्त्री ओलीलाई भन्न बाँकी केही कुरा राखेका छैनन् । आजभोलि यी दुई समूहको काम भनेकै एकअर्काको उछितो काढ्ने भएको छ । आजको भाषणमा प्रधानमन्त्री ओलीले दाहाललाई के भने र भोलिकोमा दाहालले ओलीलाई के भन्लान् भनेर सोच्नु जनताको दिनचर्या भइसक्यो । यी दुईको स्वभाव र व्यवहारलाई एकअर्काले सहन नसक्दा आज देश भड्खालोमा जाकिएको छ । सोझा नागरिक कठपुतली बनिरहेका छन् । आआफ्ना भाषणमा ओलीदाहालले जनतालाई हँसाउने र एकअर्काको कुरा काट्ने, कुरा मात्र काटे त हुन्थ्यो नि ! कुराले घाँटी नै रेट्नसम्म भ्याएका छन् । दाहालनेपाल कस्ता थिए भनेर इतिहास पढ्नु पर्दैन, प्रधानमन्त्री ओलीको भाषण सुने पुग्छ । उनले भाषणमा जन्मकुण्डली बताइदिन्छन् । त्यस्तै प्रधानन्त्री ओलीको व्यवहार के कस्तो थियो, उनले केसम्म गरे भन्ने थाहा पाउन दाहालनेपाल समूहको भाषण सुने हुन्छ । आजभोलि यी दुई यस्तै विषयमा दोहोरी खेलिरहेका छन् । उनीहरूलाई जनताका अगाडि यसो भनेपछि राजनीति सुरक्षित हुन्छ भन्ने लाग्छ । तर, उनीहरूको बोलीमा कतै पनि जनता देखिन्न । र, यस्ता तल्लोस्तरका गाली वर्षाले समाजमा पनि नकारात्मक असर पारिरहेको छ । विनोद पौडेल, नमोबुद्ध नपा५, काभ्रेपलाञ्चोक"
म्यानमारको नियति,"म्यानमारमा फेरि प्रतिगमन सम्पादकीय यथार्थपरक र अर्थपूर्ण छ । थाइल्यान्ड, भियतनाम, चीनजस्ता समृद्धिको शिखर चुम्न लागेका देशको निकटतम छिमेकी भएर पनि त्यसको असर म्यानमारमा परेको छैन । यसो हुनुमा सेनालाई दोष लगाइने गरिन्छ । सन् १९६२ मा सत्ता हातमा लिएको सेनाले पछि सन् १९९० मा आम चुनाव गराउँदा नेतृ आङ सान सुचीको दल नेसनल लिग फर डेमोक्रेसी (एनएलडी) ले बहुमत ल्याए पनि सत्ता हस्तान्तरण गरेन । उल्टै सुचीलाई बन्दी बनाइयो । सन् २०११ देखि बल्ल सेनाले उनलाई सत्ता सम्हाल्ने अवसर दिएको थियो । तथापि संसद्को चौथाइ स्थान र गृह, रक्षा र सीमा मामिलाजस्ता महत्त्वपूर्ण, शक्तिशाली मन्त्रालय संविधानतः सेनालाई आरक्षित रहँदै आएको छ । गत नोभेम्बरको निर्वाचनमा एनएलडीले पुनः अत्यधिक बहुमत ल्याएको थियो । तर म्यानमारको सेनाले सोमबार नेतृ सुची र राष्ट्रपति विन मिन्टसहितका लोकतन्त्रवादी नेताहरूलाई गिरफ्तार गरेर सत्ता कब्जा गरेको छ । यसबाट त्यहाँ कठोर शासकीय शैलीको पुनरावृत्ति भएको छ भने विश्वभरका लोकतान्त्रिक मुलुक स्तब्ध बनेका छन् । मानव अधिकार, स्वतन्त्रतामाथि ठूलो धक्का पुगेको महसुस भएको छ । यहाँनिर म्यानमारसँग सम्बन्धित केही महत्त्वपूर्ण विषयको विश्लेषण गरिनु पनि जरुरी देखिन्छ ः सुचीले युरोपबाट उच्च शिक्षा हासिल गरेर लोकतन्त्र र मानव अधिकारको विषयमा जति उफ्रे पनि दसवर्षे शासनकालमा उनको महत्त्वपूर्ण भूमिका देखिएन । यो अवधिमा रोहिंग्या समस्या विकराल भएको र मानव अधिकारको संरक्षण नभएको ठहर गरी सुचीलाई प्रदान गरिएको नोबल शान्ति पुरस्कार फिर्ता लिइएको सन्दर्भले विश्व समुदायबाट उनी टाढिएको मान्नुपर्छ । लोकतन्त्र, मानव अधिकारको सिद्धान्त स्थानीय आवहवामा घातक हुने ठहर गरी सेनालाई रक्षा, सीमा मामिलाजस्ता मन्त्रालय जिम्मा दिने व्यवस्थाले नै म्यानमारको नियति यस्तो हुन पुगेको छ । भुवनेश्वर शर्मा, चन्द्रागिरि२, काठमाडौं"
नागरिक खबरदारीलाई बेवास्ता,"मुलुक र जनताको अभिभावक सरकार हो । कुनै पनि राजनीतिक दलले जनादेशमार्फत सत्ता सञ्चालनको अख्तियारी पाएपछि सिंगो मुलुकलाई अग्रगमनको दिशामा डोर्याउने र आमनागरिकको मौलिक हक संरक्षणसहित उनीहरूको जीवनमा समृद्धि ल्याउने प्रयासमा केन्द्रित हुनुपर्छ । यसो हुन नसक्दा नागरिकले खबरदारी गर्नु स्वाभाविक हो, गर्नु पनि पर्छ । नागरिकको खबरदारीलाई टक्कर दिने उद्देश्यले सत्तारूढ पार्टीले आमसभा गर्नु जनमुखी सरकारको विशेषता होइन । तर, मुलुकमा जे नहुनुपर्ने हो त्यही भइरहेको छ । अस्थिरतालाई सरकारले नै मलजल गरिरहेको छ । मुलुक अन्धकारको भुमरीमा धकेलिँदै छ । ओली सरकारले प्रतिनिधिसभा विगटन गरेपछि बदलिएको राजनीतिक परिदृश्यले नागरिक निराश छन् । प्रधानमन्त्री केपी शर्मा ओलीको गलत कदम सच्चिनुपर्छ भन्दै नागरिक समाज आन्दोलित छ । उक्त आन्दोलनबारे प्रधानमन्त्री ओलीले गल्लीमा दुईचार जना मान्छे भेला गर्दैमा आन्दोलन नहुने भनेर कटाक्ष गरे । अझ उनले आन्दोलन कस्तो हुन्छ, म देखाइदिन्छु भनेर चुनौती दिनुले अबका दिन झनै जटिल बन्दै छ भन्ने छनक दिएको छ । अझ मन्त्रिपरिषद्मा नयाँ मन्त्री भित्र्याएर विरोधीमाथि खनिन उक्साउँदै छन् ।आत्मालोचना गरेर बिग्रिएको माहोललाई सल्टाउनतिर ध्यान दिनु त कता हो कता उल्टै आफैं आमसभा गर्दै आन्दोलनलाई थप उत्तेजित बनाउन लाग्नु कतिको ठीक हो ? प्रधानमन्त्री ओलीले बनाएका नयाँ मन्त्रीहरूको काम मन्त्रालयमा बसेर जनताका काम गर्ने हैन, आमसभा गर्दै प्रतिनिधिसभा विघटनको कदम ठीक भन्दै हिँड्ने हो । यो जति तमासा के हुन सक्छ ? सरकारले आन्दोलनमाथि आन्दोलन गर्नेभन्दा पनि नागरिकको खबरदारीलाई धैर्यपूर्वक सुन्न सक्ने शक्ति बटुल्नु जरुरी छ । ओली विखण्डित नेकपाका अध्यक्ष मात्र नभई देशका प्रधानमन्त्री पनि भएकाले आन्दोलन गर्नेहरूलाई आन्दोलनकै माध्यमबाट जवाफ दिनु र आमसभाको सट्टा आमसभा नै गर्नु कदापि शुभसंकेत होइन । खबरदारी गर्नेहरूको आवाजलाई मनन गर्नु सरकारको दायित्व पनि हो । प्रधानमन्त्री ओलीले कसलाई आमसभा गरेर देखाउने ? जनताका लागि कि दाहालनेपाल समूहका लागि ? कि अन्तर्राष्टिय समुदायलाई ? तानाशाह हुँ भनेर चिनाउन वा विरोधीहरूलाई तर्साउन ? प्रधानमन्त्री ओली आफू असंवैधानिक बाटो हिँडेका छन् तैपनि मै सही छु भनेर जनतालाई भन्दै छन् । उनी जसरी हुन्छ आफूलाई शक्तिशाली देखाउने ध्याउन्नमा छन् । यसले देशलाई घाटा पुर्याइरहेका छन् । गोविन्द विक, बूढानीलकण्ठ१२, काठमाडौं"
लोकतन्त्रलाई नयाँ पुस्ताको भर,"लोकतान्त्रिक संस्थाहरूले ट्रम्पलाई बिदा गरिसकेपछि अमेरिका अहिले शान्त भएर कोभिडलगायतका आफ्ना विभिन्न समस्या समाधान गर्न लागिपरेको छ । ट्रम्पको उटपट्याङ बोली र लोकतन्त्र सिद्ध्याउने कामले गर्दा दिनहुँजसो हुने अनावश्यक हलचल बन्द भएको छ । नेपालका लोकतान्त्रिक संस्थाहरूले चाहिँ प्रधानमन्त्री खड्गप्रसाद शर्मा ओलीको हुकुमी शासन अन्त्य गरेर उनलाई कहिले बिदा गर्ने हुन्, हेर्न बाँकी छ । ओलीको हुकुमी कदमको विरोधमा मुखर भएको नेपालको नागरिक समाजले ओली सरकारको डन्डा, दमकलपानीको वेग र हिरासत झेलिराखेको छ । विश्वभरि छरिएका नेपालीहरू यसलाई टाढैबाट हेर्न बाध्य छन् । नागरिक जुलुसमाथि ओली सरकारको प्रहरी दमनले ओलीको निरंकुशता र कुटिल मनसाय, धेरैलाई पहिलेदेखि नै थाहा भए पनि, अहिले सबैसामु उदांगिएको छ । दक्षिण एसियामै नेपालले आफ्नो नयाँ लोकतन्त्रमाथि गर्ने गरेको गौरव चकनाचुर भएको छ । प्रतिगमन सच्चिएन भने नेपाली लोकतन्त्रको आत्मा मानिने संघीयता, वाक् स्वतन्त्रता, धर्मनिरपेक्षताजस्ता उपलब्धिहरू सिद्धिने निश्चित छ । लोकतन्त्रमाथि ओलीको यो हमला, नेपालको बलियो हुँदै गएको लोकतान्त्रिक राष्ट्रियतामाथिको आक्रमण उल्ट्याउन तीनपुस्ते नागरिक समाज लागिपरेको छ । तर सहिद धर्मभक्त माथेमाको स्मृतिस्थलमा भएको नागरिक समाजको भेलामा बौद्धिक तुलानारायण साहले भनेजस्तै, कतिन्जेल नेपालका तीन पुस्ता बारम्बार लोकतन्त्रका लागि आन्दोलित भइरहने, लडिरहने ?यस तीनपुस्ते नागरिक आन्दोलनमा युवा छन्, जो शिक्षित हुन्, विद्यार्थी हुन् र आफ्नो भविष्यका लागि लडिराखेका छन् । नेपालको भविष्य हुन् यी । नागरिक समाजमा देशविदेशका विश्वविद्यालयमा पढेका, आफ्ना सृजनात्मक र पेसागत उपलब्धिले पहिचान स्थापित गरेका लेखक, प्राध्यापक, बौद्धिक, कलाकार छन् जसले नेतृत्वदायी भूमिका दिइराखेका छन् । यस नागरिक आन्दोलनलाई पुराना पुस्ताका मूर्धन्य व्यक्तिहरूको समर्थन छ, प्रेरणा र साथ छ । किनभने यस नागरिक समाजले जुन मुद्दाहरूको उठान गरेको छ, तिनले नेपालमा लोकतन्त्रको भविष्य, नेपालका सबै जातवर्गसमुदाय र नेपालकै भविष्यसँग सरोकार राख्छन् । जनताको सार्वभौम संसद्को पुनःस्थापनामार्फत संविधानको रक्षाका साथै निष्पक्ष न्याय र स्वच्छ प्रशासन संस्थागत हुनुपर्ने माग नागरिक समाजको छ । उता कांग्रेस, नेकपा (नेपालदाहाल) सँगै जसपाहरूले पनि मुलुकका विभिन्न ठाउँमा भेला गरी जनता र कार्यकर्ताहरूलाई ओलीको गलत कदमबारे बुझाउन लागिपरेका छन् । साथै अदालतमा यसबारे बहस पनि चलिराखेको छ । यत्तिका समूह प्रतिगमनको विरोधमा लागेपछि लोकतन्त्र कसले मास्न सक्छ र ? तर शंका, भय, अविश्वास सर्वत्र व्याप्त छ । किनभने देशीविदेशी सम्मिलित अनेक किसिमका षड्यन्त्र र सेटिङको अनुमान र अफवाहको बजार तातेको छ । नेपालका संविधानविद्हरू, नागरिक समाज, कांग्रेस, नेकपा (नेपालदाहाल) र जसपा एकातिर छन् भने ओली नेतृत्वको सरकार र पदका लागि सरकारमा सम्मिलितहरू दम्भका साथ अर्कातिर । तिनको दम्भको स्रोत के ? सम्माननीय ओलीको श्रोता हँसाउने खुबी मात्र ? तर उनले पनि भीड यत्रतत्र बटुलिराखेका छन् । उनले भीडलाई हँसाइराखेका छन् । दाहालनेपाललाई दुईतीन महिनामा नागरिक समाजको स्तरमा झारिदिने धम्की दिन्छन् उनी । सुनेर उनको सरकारले भेला पारेको भीड हाँस्छ । वरिष्ठ अधिवक्ता भीमार्जुन आचार्यले एउटा भेलामा भनेजस्तै विवेकलाई बन्धक बनाएर एक व्यक्तिको हर क्रियाकलापमा समर्थन गर्ने लम्पट कार्यकर्ता भएसम्म प्रजातन्त्र फस्टाउन सक्दैन । ओलीले नागरिक आन्दोलनलाई होच्याउनुको अन्तर्य के ? नागरिक समाजसँग पार्टी संगठन छैन, पार्टी कार्यकर्ताको भीड साथमा छैन, यसका अगुवा चुनाव लड्न चाहँदैनन्, तिनीहरूसँग राजनीतिक शक्ति छैन भन्न खोजेका हुन् ? तर त्यो नागरिक समाज भनेको को हो ? नेपालको सांस्कृतिक, बौद्धिक र साहित्यिक धरोहर बोकेको जमात हो । नेपालको भावी पुस्ताको तातो रगत बोकेको सजग, शिक्षित युवाको जमात हो यो । राजा ज्ञानेन्द्रले सत्ता हातमा लिएका बेलाको निरीहता बिर्सिसके ओलीले ? तर उनले सम्झिऊन् पनि किन ? उनी त बरु ज्ञानेन्द्र पथ नै पछ्याउँदै थिए अनि अहिले संसद् र संविधानलाई मार हान्न पाएपछि उनलाई अझ बढी उखानटुक्का फुर्न थालेको छ । तर यही नागरिक समाजले आफ्नो हबिगत पनि ज्ञानेन्द्रकै जस्तो बनाउँछ भन्ने हेक्का उनलाई अहिले छैन । एक छिनका लागि ओलीलाई छाडिदिने हो भने पनि नागरिक समाज र लोकतन्त्रपक्षीय दलहरूले संयुक्त रूपमा निम्न कुराहरूबारे गम्भीर रूपमा विचार गर्नुपर्ने हुन्छ, जुन धर्मभक्तको सालिकअगाडि तुलानारायण र शिक्षाविद् केदारभक्त माथेमाले भने । संसद् पुनःस्थापना जनताको संविधान जोगाउने पहिलो र अत्यावश्यक कदम हो । योबिना संविधानले मृत्युवरण गर्छ भन्नेमा आम सहमति छ । तर यो नै अन्तिम कदम हुन सक्दैन । जनताद्वारा निर्मित विश्वकै उत्कृष्ट संविधानमा आधारित सार्वभौम संसद् यति कमजोर कसरी भयो यति छिटो ? अनि नेपालको राजनीतिक क्षितिजमा ज्ञानेन्द्रपछि यति छिटो ओलीको उदय कसरी भयो ? संसद् पुनःस्थापना भएपछि तुरुन्तै अरू ओलीहरू उदाउँदैनन् भन्ने के ग्यारेन्टी छ ? अनि नेपालको सर्वोच्च न्यायालयजस्तो स्वतन्त्र संवैधानिक अंगप्रति लोकतन्त्रपक्षीय दल र नागरिक समाजको विश्वास किन यति धरमराएको छ ? नेपालका संवैधानिक अंगहरू यति छिटै किन जर्जर र अविश्वसनीय भएका छन् ? यी सब प्रश्नको तीतो तर साँचो उत्तर पाउन ओलीइतर सबैले इमानदार भएर मुटु छाम्नुपर्ने हुन्छ । नागरिक समाज गम्भीरताका साथ यस कार्यमा लागेको पनि छ । तर यस आन्दोलनको भविष्य र भविष्यमा फेरि ओली नदोहोरिऊन् भन्ने कुरा नेपालका ओलीइतर दलहरूले कसरी आत्मचिन्तन गर्छन्, त्यसमा भर पर्ने हुन्छ । किनभने आखिर मुलुक चलाउने त दलहरू र तिनको नेतृत्व वर्गले नै हो । नागरिक समाज त ओलीले भनेजस्तै सत्ताधारी हुने होइन । संविधानभक्षी नेता फेरि नजन्मिने के छ ग्यारेन्टी ?जनताद्वारा निर्मित संविधानअनुसारको राजनीतिक व्यवस्थाले राजनीतिक परिपाटीलाई किन फेर्न सकेन ? ठीक छ, संसदीय चुनावपछिको बेथिति, शिरदेखि पुच्छरसम्म भ्रष्टाचार, अकर्मण्यताका लागि ओली प्रमुख जिम्मेवार हुन्Ù तर दलहरूभित्र आर्थिक पारदर्शिता ल्याउन, दलभित्र लोकतान्त्रिक पद्धति बसाल्न अरूले के गरे ? स्वच्छ प्रशासन निर्माण गर्न के गरे ? कति ठाउँमा बोले ? डिसेम्बर २०१९ को आफ्नो मधेस यात्राका दौरान, प्रादेशिक स्तरमा जिम्मेवार एक राजनीतिकसँग भएको स्पष्ट संवादबाटै म प्रस्ट भएको थिएँ, जबसम्म दलहरूले आर्थिक पारदर्शितालाई मूल मन्त्र बनाउँदैनन्, भ्रष्टाचारले मुलुक खोक्रो भइरहन्छ र जनता ठगिइरहन्छन् । र दलहरूभित्र आन्तरिक लोकतन्त्र नभएसम्म मुलुक परिवर्तन गर्ने नयाँ नेतृत्व उम्रिन सक्दैन । अमेरिकामा गत चार वर्षसम्म ट्रम्पले उधुम मच्चाए । तर अहिले बाइडन आइसकेपछि अमेरिकाले जुनी फेरेजस्तो भएको छ । नेपालमा यस्तो आवधिक नवीकरणको व्यवस्था भएको भए ओलीसहित पार्टीका अन्य कसिंगर उहिल्यै बढारिने थिए र नयाँ पुस्ताका नेता मुख्य नेतृत्वमा आइसक्ने थिए । ओली कदमले राजनीतिक दलहरूलाई पार्टीगत संरचनामा कसरी सुधार गर्ने भनी सोच्ने अवसर दिएको छ । नत्र, एक ओली गए अर्का ओली आइरहन्छन् । फरकै पर्दैन ।नेपालमा सन् २०१५ पछि ओलीको हठात् उदयलाई बडा राम्ररी केलाउनुपर्ने हुन्छ, भविष्यमा फेरि ओलीहरू नजन्मिऊन् भन्नका लागि । किनभने ओलीसँग उनको वाक्चातुर्य र मधेस आन्दोलनले गरेको सीमा अवरोधले ल्याएको राष्ट्रवादमा मलजल गर्ने अवसरवादबाहेक अर्को कुनै क्षमता छैन भन्ने कुरा त गत तीन वर्षको उनको शासनले देखाइसकेको छ । त्यसैले शिक्षाविद् केदारभक्त माथेमाले भनेजस्तै नागरिक समाजले दलहरूलाई आफूले उठान गरेका मुद्दाहरूमा म्याग्नाकार्टा जस्तै लिखित प्रतिबद्धता गराउनुपर्छ । किनभने निष्पक्ष न्याय र स्वच्छ प्रशासनबिनाÙ शिक्षा, निजामती, सुरक्षा र न्यायका निकायहरूको राजनीतीकरण नहुने प्रतिबद्धताबिना लोकतन्त्र जहिले पनि धरापमा परिरहन्छ । ओलीहरू जहिले पनि आइरहन्छन् । र, जबसम्म नेपालमा जनजाति, दलित, मधेसी, महिला आदिले उचित न्याय पाउँदैनन्, ओलीहरूले राष्ट्रियताका नाममा जनताका आँखामा छारो हाली नै रहनेछन् । जनता मोटा भए भने राज्य बलियो हुन्छ भन्ने पृथ्वीनारायणको भनाइ यहाँ सत्य साबित हुन्छ । आजका नेपाली विसं १९०३, २०१७ का नेपाली रहेनन् । २०४६ र २०६२६३ का नेपालीले नै देखाइसकेका छन्, यी कुनै पनि तानाशाहलाई फाल्ने औकात राख्छन् भनेर । यो नयाँ पुस्ता स्वतन्त्र, स्वच्छ र सम्पन्न भएर न्यायपूर्ण समाजमा बाँच्न चाहन्छ । किनभने यसले मलेसिया र खाडी मुलुकको दुःख भोगिसकेको छ । अमेरिका, युरोप र अस्ट्रेलिया अनि आफ्नै मुलुकका विभिन्न संस्था र इन्टरनेट सञ्जालबाट शिक्षित भइसकेको छ । विश्वमा के भइराखेको छ, यो जमातलाई थाहा छ । यसलाई ठग्न, कज्याउन सम्भव छैन । ओलीले सस्तो कटाक्षद्वारा हँसाउन खोज्दा यो जमातलाई रिस उठ्छ, किनभने यो लम्पट कार्यकर्ता हुन चाहँदैन । यसले नेतृत्व दिन खोजिराखेको छ । अहिलेको नागरिक आन्दोलन यसको संकेत हो । यस आन्दोलनका अगुवाले राजनीतिमा भाग नलिए पनि यसमा सहभागी युवाहरूको पूरै जीवन उनको अगाडि छ । यसै आन्दोलनले भविष्यका नेता पनि जन्माउँछ । लोकतन्त्रपक्षीय दलहरूले नागरिक समाजसँग मिलेर बाटो प्रश्स्त मात्र गरिदिनुपर्छ । यसले भविष्यमा ओलीहरूलाई सदाका लागि सेलाइदिन्छ ।"
अहिंस्रक प्रतिरोध,"के ही समयदेखि नागरिक आन्दोलनभित्र नयाँ विचार र दृष्टिकोणको प्रवेश व्यापक मात्रामा हुन थालेको छ । नागरिकहरू मुलुकमा लोकतन्त्रको पूर्ण स्वरूप खोजिरहेका छन्, राष्ट्रिय निर्णय प्रक्रियामा जनताको सर्वोच्चताको वकालत गरिरहेका छन् । अर्कातिर, नागरिक आन्दोलनलाई कतिपयले ओली कदमविरुद्ध क्षणिक आक्रोशको अभिव्यक्तिका रूपमा मात्रै लिएका छन् । नागरिक आन्दोलनभित्रै पनि आफैंलाई नियाल्ने प्रयत्न सुरु भएको छ । आआफ्नै कोणबाट मुखरित टिप्पणीहरूले बहसको बाह्य स्वरूपलाई आंशिक रूपमा समात्न खोजेका होलान्, तर अहिले नेपालभित्र जुन ढंगबाट आन्तरिक चिन्तनमा भुइँचालो गइरहेको छ, त्यो हेर्दा यथार्थ त्यति सरल किसिमले विकसित भएजस्तो लाग्दैन । नेपालको संगठित र आधुनिक नागरिक आन्दोलनको प्रारम्भिक चरणमा फुटकर रूपमा उठेका विचार नै यतिखेर सघन रूपमा प्रकट हुँदै छन् ।ओली प्रतिगमनविरुद्ध काठमाडौंको सडकमा नागरिक आन्दोलन हुँदै छ । त्यसकै देखासिकी अन्यत्र पनि हुँदै छ । काठमाडौंमा बालुवाटार घेराउ कार्यक्रममा सहभागीहरूमाथि यस्तो जाडो मौसममा पानीको फोहरा हानियो । तर सहभागीहरूले कठ्याँग्रिँदै पनि समयको हाँकप्रति निष्ठा र समर्पण देखाए । उनीहरूले ललाटमा कमलपोखरीको माटोको टीका लगाएका थिए । यी कार्यहरू बडो अर्थपूर्ण छन् । अमर सहिदहरूको बलिदानस्थलमा संकल्प लिइँदै छ । समाजका विविध चेहरालाई अगाडि सारिँदै छ । कोही एक्लै बोलेर पुग्दैन अब, कुनै समुदायले एक्लै लडेर पनि सक्दैन, कोही अगुवा र कोही पछुवा भएर पनि थेगिँदैन, कुनै पात्रलाई पछार्ने अभीष्ट मात्रले पनि टिकिँदैन । मुखर नागरिक आन्दोलन चाहने हो भने हुँदै गरेको नागरिक आन्दोलनको सराहना गर्न जान्नैपर्छ । आन्दोलनको खिसिट्युरी गर्दा, आन्दोलन गर्नेलाई हियाउँदा प्रतिगमनलाई चाहिँ सघाउ पुग्छ । महात्मा गान्धीले शोषण र अन्यायविरुद्ध लड्नका लागि नयाँ शैली दिएका थिए । उनको मन्त्र थियो शोषण र अन्यायविरुद्ध लड, डराउनुपर्दैन । अर्काको रगत पनि नबगाऊ । यसैलाई अहिंस्रक प्रतिरोध नाम दिइयो । बल प्रयोग वा त्यस्तो धम्कीले मान्यता पाउनु हुँदैन । नागरिक आन्दोलन गर्ने अहिलेको पुस्तासामु राजनीतिलाई हिंसामुक्त राख्ने प्रमुख चुनौती छ । सरकारीतन्त्रले नागरिक आन्दोलनका अभियन्ताहरूमाथि पानीको फोहरा बर्साउँदै गर्दा उनीहरू संयमित रही आफ्ना नाराहरूमा अडिग रहनु त्यसैले प्रशंसनीय छ । उनीहरूको बोली र व्यवहारमा देखिएको तादात्म्यले सुदूर देहातमा समेत चर्चा पाएको छ । त्यहाँ प्रश्न उठ्दै छन् तिनीहरूले ढुंगामुढा गरेका थिएनन्, सार्वजनिक वा निजी सम्पत्तिको लुटपाट गरेका थिएनन्, अचानक कानुन भंग गर्न कुनै अँध्यारो गल्लीबाट मूल सडकमा आएका थिएनन्, कुनै षड्यन्त्रका मतियार थिएनन् भन्ने ज्ञात हुँदाहुँदै संघीय सत्तापतिले दमन गर्न यो चिसोमा पानीको फोहरा किन बर्सायो ? सरकारसँग जवाफ छैन ।तर नागरिक आन्दोलनधर्मीहरू जे गर्दै छन्, जे गर्न तत्पर छन्, त्यो कुरा दुनियाँलाई बताउँदै छन्, बताउँदै आएका छन् । नागरिक आन्दोलन भनेकै मनसाय दुनियाँलाई जाहेर गर्ने सफा कर्म हो । त्यहाँ चिप्लाचिप्ला शब्दहरू सुनिँदैनन्, ठूलठूला सपना र आश्वासनहरूको भेल बगाइँदैन । त्यहाँ हुन्छन् त केवल प्रश्नहरू । स्वतन्त्रता र समानताका पक्षमा भएका परिवर्तनहरूको किन जगेर्ना हुन सकेन ? पात्र र व्यवस्थाहरू फेरिँदै गए पनि प्रश्नहरूभित्रको मौलिक तत्त्व किन उही रहिआयो ? जनताले आफूलाई सधैं लोकतान्त्रिक आन्दोलनमै क्रियाशील र केन्द्रित राख्नुपर्ने परिस्थिति किन रहँदै आयो ?नागरिक आन्दोलन नारायणहिटीको आँगनमा भएको छैन र संसद् भवन छाडेर राजप्रासाद संग्रहालयसामु गुहार लगाउन गएको छैन, सहिदहरूको चिताभस्मको टीका लगाई जनसमक्ष उभिने गरेको छ । आन्दोलनमा उसले भाडाका मान्छे थुपार्ने काम गरेको छैन, सत्तालाई औंला ठड्याउन सक्ने परिवर्तनकामीहरूलाई गोलबन्द पार्दै छ । त्यो ऐक्यबद्ध जमातले समवेत स्वरमा भन्दै छ, राष्ट्रियताको प्रारम्भ विन्दु जनता हो र पूर्णता प्रदान गर्ने तत्त्व पनि जनता हो । संघीय लोकतान्त्रिक गणतन्त्रका कारणले मुलुकका समस्या समाधान गर्न नसकिएको होइनÙ गणतन्त्र रुग्ण, कुपोषित भएकाले मुलुकका समस्या समाधान गर्न नसकिएको हो ।जनआन्दोलन२ पछि जबजब सत्ता लडखडाएको छ उसले लोकतन्त्रविरोधी शक्तिहरूसँग सामीप्य देखाउने गरेको छ । अबको नागरिक आन्दोलनलाई जनताका समस्या र चुनौती समाधान गर्न जनताले गर्दै गरेको सामूहिक प्रयत्न एवं त्यसै बखत चम्किएको विवेकको झिल्कोका रूपमा बुझ्नुपर्ने हुन्छ । नेपालकै इतिहासले के देखाउँछ भने, अतीतमा केही अपाच्य पात्र उदाए पनि, तिनले केही कालखण्डका लागि नेपाली चेतनालाई भुत्तो बनाउने दुष्प्रयास गरे पनि तिनको हैसियत बादलमा ढाकिन पुगेको सूर्यको जस्तै रह्योÙ समयको पांग्राले नागरिक चेतनालाई पहिलाभन्दा प्रखर र तेजस्वी बनाउँदै ल्याएको छ । लुई चौधौंका नेपाली संस्करणहरूलाई जनसंघर्षले तिनलाई फेरि फर्किन नसक्ने गरी पदच्युत गर्दै आएको छ ।नागरिक आन्दोलन नेतागिरीबाट मुक्त हुनुपर्छ । महात्मा गान्धीका नाति गोपालकृष्ण गान्धीले एक सन्दर्भमा भनेका छन्, नेतागिरीलाई बजारमा बिक्ने वस्तुका रूपमा हेरिन्छ । यो बजारमा पाइने यस्तो वस्तु भएको छ जसको खोलमा उत्पादकको ठेगाना छापिएको हुन्छ र बिक्रीमूल्य पनि त्यसमा उल्लेख गरिएको हुन्छ, तर त्यो मूल्य बराबर फेरिने गर्छ । त्यस वस्तुका मिश्रणहरूबारे भने त्यसमा उल्लेख हुँदैन र त्यसको गुज्रिने म्याद पनि लेखिएको हुँदैन । तसर्थ नागरिक आन्दोलनको घोषणापत्र दीर्घं पश्यतु मा ह्रस्वम् (अगाडि हेर्ने, संकुचित दृष्टि नराख्ने) हुनुपर्छ । नागरिक समूह वा समाजको आवरणमा बेलाबखत यस्ता चेहराहरू झुल्किन्छन् जो प्रकारान्तरमा पश्चगामी सत्ताका सहयोगी हुन्छन् । त्यसैले ती को हुन्, के कथ्य छ र के कथा बुन्दै छन्, त्यो पनि विचारणीय हुन जान्छ । अहिले स्वतन्त्र र नागरिक समूहका नाममा अनेकौं लहरा फक्रिँदै छन् तर ती प्रायः नागरिक स्वतन्त्रता हरण गर्नेहरूका हाँगाबिँगा हुन् । यसरी को कति उपयोगी र कुन ढाँचाको उपयोगी भन्ने आधारमै नागरिक समाजको औचित्य निर्धारण हुने अवस्था उत्पन्न भएको छ ।अहिलेको नागरिक आन्दोलन नेपालको माटो, मान्छे र मातृसंस्कृति को हकमा मुखरित हुँदै छ । ऊ मास्न लागिएको बस्तीका बारेमा बोल्छ, विलुप्त हुन लागेको पोखरीको माटोको चन्दन लगाउँछ, मातृभाषामा सूचना फैलाउँछ, जो बोल्न चाहन्छन् तिनलाई स्थान दिन्छ । त्यहाँ कोही नेतागिरीका लागि तँछाडमछाड गर्दैनन्, कोही आफू मात्रै अग्लिन चाहँदैनन् । नागरिक आन्दोलन मूलतः स्वतन्त्रता, न्याय र समताको संघर्ष हो । संविधान यस्तो सम्पदा हो जसले एउटा संस्कृति प्रदान गर्छ । यसले अतीतबाट पाठ सिक्नुपर्छ र प्रत्येक घुम्तीमा वर्तमानलाई नयाँ कल्पनाहरूले परिभाषित गर्दै जान्छन् भन्ने संकथन निर्माण गर्छ । यसले निर्वाचित सत्तालाई जस्तोसुकै निर्णय लिन छुट हुनेमा विश्वास गर्दैन । लोकतन्त्रको आत्माको निर्माण केही मूल्यहरूको सम्मिश्रणबाट भएको हुन्छ । तिनलाई लुप्त पारिए लोकतन्त्र मृत हुन्छ । यसका लागि लोकतन्त्रका संस्थाहरू (अदालत, निर्वाचन आयोगलगायत), जनमतको सक्रियता र नागरिक आन्दोलन सक्रिय रहनुपर्छ । नागरिक आन्दोलनलाई सक्रिय जनमतले प्रभावित गर्छ, सबल नागरिक आन्दोलनले संस्थाहरूलाई बाटो बिराउन दिँदैन । अहिंस्रक प्रतिरोधको बाटोले नै नागरिक आन्दोलनलाई आमजनसँग जोड्न सक्छ । अहिंसात्मक बाटोमा हिँड्न झन् बढी साहस चाहिन्छ । यो साहस उसैमा हुन सक्छ, जसलाई आफू सत्यको पथमा छु भन्ने लाग्छ । जनताप्रति उत्तरदायी नागरिक आन्दोलन अहिंस्रक प्रतिरोधको उच्चतम आधार हो । यस्तै समावेशी नागरिक आन्दोलन बढी न्यायोचित आधारमा नेपाललाई पुनः एकीकरण गर्ने महत्त्वपूर्ण अंग बन्न सक्छ ।"
सुचीविरुद्ध लगाइयो मुद्दा,"नेइपिडअ (एजेन्सी) म्यान्मारको प्रहरीले अपदस्थ नेतृ आङ सान सुचीविरुद्ध गैरकानुनी रूपमा सञ्चार सामग्री आयात गरेको अभियोग लगाएको छ । प्रहरी कागजातमा उनलाई थप अनुसन्धानका लागि फेब्रुअरी १५ सम्म हिरासतमा राखिने जनाइएको छ । म्यान्मारको सेनाले सोमबार जननिर्वाचित सरकारविरुद्ध कु गर्दै शासनसत्ता आफ्नो हातमा लिएको थियो । कु सँगै सेनाले राष्ट्रपति विन मिन्ट, राज्य सल्लाहकार तथा विदेशमन्त्री आङ सान सुचीसहित उनको दल नेसनल लिग फर डेमोक्रेसी (एनएलडी) का वरिष्ठ नेतालाई पक्राउ गरेको थियो । सैनिक कदमविरुद्ध अन्तर्राष्ट्रिय दबाब बढिरहेका बेला म्यान्मारको प्रहरीले सुचीविरुद्ध अभियोग लगाएको हो । अभियोगबारे अदालतका विस्तृत जानकारी गराउँदै प्रहरीले राजधानी नेइपिडअस्थित सुचीको घरमा खानतलासी गर्दा सञ्चार उपकरण वाकीटकी भेटिएको जनाएको हो । प्रहरीका अनुसार उक्त उपकरण गैरकानुनी रूपमा आयात गरिएको र बिनाअनुमति प्रयोग गरिएको देखिएको छ । त्यसैगरी सेनाले अपदस्थ राष्ट्रपति विन मिन्टले विपद् व्यवस्थापन कानुन उल्लंघन गरेको भन्दै मुद्दा लगाइएको छ । उनलाई पनि दुई साता हिरासतमा राखिने जनाइएको छ । यसबारे थप जानकारी लिन सरकार, अदालत वा प्रहरीसँग सम्पर्क गर्ने प्रयास विफल भएको समाचार संस्था रोयटर्सले जनाएको छ । गत नोभेम्बरमा भएको चुनावमा व्यापक धाँधली भएको भन्दै सेनाले शासन सत्ता लिएको हो । सैनिक नेतृत्वले उक्त आरोप पुष्टि गर्न विभिन्न प्रयास थालेको अनुमान गरिएको छ । चुनावमा सुचीको दल एनएलडी करिब ८० प्रतिशत मतसहित विजयी भएको थियो । एनएलडीले सेनाद्वारा नियन्त्रणमा लिइएका आफ्ना नेताहरूलाई तत्काल रिहा गर्न माग गरेको छ । त्यसैगरी, संयुक्त राष्ट्रसंघ, अमेरिका, बेलायत, इटाली, क्यानाडा, फ्रान्स, अस्ट्रेलिया, जापान, भारत, बंगलादेशलगायत देशले सैनिक कु को निन्दा गर्दै पक्राउ परेका नेताहरूलाई तत्काल रिहा गर्न आग्रह गरेका छन् । अमेरिकी राष्ट्रपति जो बाइडेनले म्यान्मारको सेनालाई चेतावनी दिएका छन् । अन्तर्राष्ट्रिय घटनालाई लिएर पहिलोपटक विज्ञप्ति जारी गर्दै बाइडेनले अमेरिका लोकतन्त्रमाथि हुने आक्रमणविरुद्ध सधैं उभिने जनाएका हुन् । म्यान्मारका मानव अधिकारकर्मीहरूले सैनिक कदमको अवज्ञा गर्न सर्वसाधारणलाई आग्रह गरेका छन् । कतिपय अस्पतालका स्वास्थ्यकर्मीहरूले काम बन्द गरेका छन् भने केहीले विरोधस्वरूप रातो वा कालो रिबन बाँधेर काम गरेका छन् । सुचीको रिहाइका लागि दबाब दिन काम बन्द गरेको उनीहरूको भनाइ छ । त्यसैगरी, अधिकांश सामाजिक सञ्जाल प्रयोगकर्ताले आफ्नो प्रोफाइल तस्बिरको स्थानमा रातो रंग राखेका छन् ।"
भारतीय किसानलाई सेलेब्रिटीको समर्थन,"(नयाँदिल्ली)  चर्चित सेलेब्रिटीहरूले समेत समर्थन जनाउन थालेपछि भारतमा पाँच महिनादेखि जारी किसान आन्दोलनप्रति अन्तर्राष्ट्रिय चासो ह्वात्तै बढेको छ । बुधबार चर्चित पप स्टार रिहानाले किसान आन्दोलनको पक्षमा ट्वीट गरेकी थिइन् । रिहानाले आफ्नो ट्वीटमा भारत सरकारले किसान आन्दोलनलाई असफल तुल्याउन इन्टरनेट बन्द गरेको शीर्षकको सीएनएनको समाचारलाई उद्धृत गर्दै आन्दोलनका पक्षमा फार्मस प्रोटेस्ट ह्यासट्गसहित एक्येबद्धता जनाएकी थिइन् । उनको ट्वीटलाई घण्टाभरमै एक लाखभन्दा बढीले रिट्वीट र २ लाखभन्दा बढीले लाइक गरिसकेका छन् । रिहानालाई पछ्याउँदै किसान आन्दोलनको समर्थनमा अन्य सेलेब्रिटी र अभियन्तासमेत उभिन थालेका छन् । यसले आफ्नो अन्तर्राष्ट्रिय छविमाथि नै प्रश्न उठ्ने देखेर भारतले किसान आन्दोलनप्रति बढ्दो अन्तर्राष्ट्रिय समर्थनप्रति कडा टिप्पणी गरेको छ । भारतको विदेश मन्त्रालयले बुधबार एक विज्ञप्ति जारी गर्दै कृषि क्षेत्रको सुधारबारे किसानहरूको एउटा सानो वर्गको मात्र आपत्ति रहेको दाबी गरेको छ । सरकारले उनीहरूको भावनाको कदर गर्दै वार्ता प्रक्रिया अगाडि बढाइरहेका बेला केही स्वार्थ समूहले विरोध प्रदर्शन गरेका मन्त्रालयको दाबी छ । विज्ञप्तिमा आन्दोलनका विषयमा टिप्पणी गर्नुअघि तथ्यको हेक्का राख्न र मुद्दालाई सही रूपमा बुझ्न पनि आग्रह गरेको छ । यस्ता मुद्दामा विशेषगरी सेलेब्रिटीहरूले सामााजिक सञ्जालमा ह्यासट्याग वा टिप्पणी गर्न उद्धृत हुनु गलत र गैरजिम्मेवार पनि हो, विज्ञप्तिमा उल्लेख छ । जनवरी २६ मा आन्दोलनकारीले दिल्लीमा निकालेको ट्र्याक्टर र्यालीका क्रममा किसान र प्रहरीबीच हिंसात्मक झडप भएका थिए । त्यसक्रममा एक जना आन्दोलनकारीको मृत्यु हुनुका साथै थुप्रै प्रहरी र किसान घाइते भएका थिए । सोही दिन किसानहरूको भीडले ऐतिहासिक लालकिलामा तोडफोडसमेत गरेको थियो । त्यसपछि आन्दोलनलाई कमजोर पार्न सरकारको धर्ना क्षेत्रमा इन्टरनेट बन्द गर्ने र राजमार्गमा स्थायी ब्यारिकेड बनाउनेजस्ता कदम चाल्यो । रिहानाको ट्वीट पनि सरकारको तिनै कदमप्रति लक्षित थियो । उनको ट्वीटपछि किसान आन्दोलनप्रति विश्वव्यापी रूपमै चासो बढेर गएको छ । रिहानाको ट्वीटलगत्तै किसान आन्दोलनको पक्षमा अरू चर्चित सेलेब्रिटी एवं अभियन्तासमेत उभिन थालेका छन् । केही घण्टामै जलवायु परिवर्तनको विरोधमा विश्वव्यापी रूपमा जागरुकता फैलाउने अभियानको नेतृत्व गर्दै आएकी ग्रेटा थनवर्गले पनि आफ्नो समर्थन रहेको भन्दै ट्वीट गरिन् । दुवैको ट्वीटमा लाखौंले प्रतिक्रिया जनाएका छन् । भर्खरै मात्र अमेरिकाको उपराष्ट्रपति बनेकी कमला ह्यारिसकी भतिजी मीना ह्यारिसले पनि किसान आन्दोलनप्रति भारत सरकारले देखाएको व्यवहार लोकतन्त्रमाथिको हमला को संज्ञा दिँदै चर्को विरोध गरेकी छन् । एक महिनाअघि मात्र विश्वको सबैभन्दा ठूलो लोकतन्त्रमाथि र अहिले सबैभन्दा ठूलो लोकतन्त्रमाथि पनि हमला हुनु संयोग मात्र होइन । यो अलग विषय होइन । हामी सबैले भारतमा किसान आन्दोलनमाथि भएको अर्धसैनिक बलको हिंसात्मकको प्रयोग र इन्टरनेट बन्दको विरोध गर्नुपर्छ, उनले ट्वीटमा भनेकी छन् । किसान आन्दोलनप्रति सेलेब्रिटीहरूको समर्थन बढ्दै गएपछि भारतले औपचारिक रूपमा प्रतिक्रिया जनाएका हो । क्यानाडाका प्रधानमन्त्री जस्टिन ट्रुडोले भारतको विरोधका बाबजुद किसान आन्दोलनप्रति समर्थन दोहोर्याउँदै आएका छन् । बेलायती प्रधानमन्त्री बोरिस जोन्सन भारतको गणतन्त्र दिवसको कार्यक्रममा उपस्थित नहुनुलाई किसान आन्दोलनसँग जोडेर हेरिएको थियो । जोन्सनले बेलायतमा कोरोना महामारीको परिस्थितिको कारण आफू आउन नसकेको जनाएका थिए । तर, जोन्सनको भारत नआउने निर्णयलाई आन्दोलनरत ४० किसान संगठनहरूले आफूहरूको जित भएको दाबी गरेका थिए ।"
नाभाल्नीलाई साढे ३ वर्ष जेल,मस्को (एजेन्सी) रुसी विपक्षी नेता एलेक्सी नाभाल्नीले यसअघिको जेल सजायका बेला राखिएका सर्तहरू उल्लंघन गरेका भन्दै जेल सजाय सुनाइएको छ ।मस्कोस्थित एक अदालतले नाभाल्नीलाई साढे तीन वर्षको जेल सजाय सुनाएको हो । नाभाल्नीले यसअघि नै घरमै नजरबन्दमा एक वर्ष बिताइसकेका छन् । उक्त अवधिलाई जेल सजायबाट घटाइने जनाइएको छ । नाभाल्नीका वकिलले अदालतको निर्णयविरुद्ध पुनरावेदन दिने बताएका छन् । जर्मनीबाट रुस फर्केका नाभाल्नी जनवरी १७ देखि प्रहरी हिरासतमा छन् । गत सेप्टेम्बरमा भएको विष आक्रमणपछि जर्मनीमा उपचार गरेर फर्कने क्रममा नाभाल्नीलाई विमानस्थलबाट पक्राउ गरिएको थियो । पक्राउपछि नाभाल्नीका समर्थकहरूले उनको रिहाइको माग गर्दै रुसका विभिन्न सहरहरूमा प्रदर्शन गर्दै आएका छन् । बुधबारको प्रदर्शनका क्रममा प्रहरीले कम्तीमा १ हजार ४ सय जनालाई पक्राउ गरेको बीबीसीले जनाएको छ । राजधानी मस्कोमा प्रहरीले प्रदर्शनकारीलाई लाठीचार्ज गरेको थियो । राजधानी मस्को र सेन्ट पिटर्सबर्गमा प्रहरीको बाक्लो उपस्थितिका बाबजुद सयौं मानिस विरोधमा उत्रेका थिए । अनुगमनकर्ताहरूका अनुसार मस्कोमा मात्रै ८ सयभन्दा बढीलाई गिरफ्तार गरिएको छ । सामाजिक सञ्जालमा देखिएका भिडियोमा प्रहरीले प्रदर्शनकारीमाथि बल प्रयोग गरेको र पक्राउ गरिरहेको देखिन्छ । नाभाल्नीले आफूले पिएको चियामा रुसी राष्ट्रपति भ्लादिमुर पुटिनको निर्देशनमा षड्यन्त्रपूर्वक विष मिलाइएको बताएका छन् । अदालतमा नाभाल्नीले राष्ट्रपति पुटिनलाई विष दिने व्यक्ति भन्दै आफूमाथिको हमलाको दोष लगाएका थिए । तर क्रेमलिनले आफ्नो संलग्नता यसअघि नै अस्वीकार गरिसकेको छ । यसअघि रुसी अधिकारीहरूले नाभाल्नीविरुद्ध आर्थिक हिनामिनाको मुद्दामा अनुसन्धान भइरहेको र उनी छिट्टै जेल जान सक्ने चेतावनी दिँदै आएका थिए । तर आफूलाई फसाउने उद्देश्यले आधारहीन आरोप लगाइएको नाभाल्नीको दाबी छ । अदालतले सजाय सुनाएलगत्तै अन्तर्राष्ट्रिय समुदायले कडा प्रतिक्रिया जनाएको छ । मानव अधिकारसम्बन्धी युरोपेली निकाय काउन्सिल अफ युरोप ले अदालतको फैसलाले विश्वसनीयता उपेक्षामा परेको जनाएको छ ।
'कोरोनाको यो कठिन परिस्थितिमा गरिखान दिनुस्,"(काठमाडौं)  नेपाल उद्योग वाणिज्य महासंघ, नेपाल उद्योग परिसंघ र नेपाल चेम्बर अफ कमर्सले बन्द हडताल रोक्न आग्रह गरेका छन् । कोभिड१९ ले अर्थतन्त्र संकुचित बनाएकाले काम गर्ने वातावरण बनाइदिन उनीहरूले आग्रह गरेका हुन् । कोभिड१९ ले अर्थतन्त्र संकुचित थियो । साना र मझौला व्यवसायीहरू एकदमै संकुचित अवस्थामा छन् । अहिलेको अवस्था बेहाल छ, सडकमा काम गर्ने नाजुक छन्, महासंघका अध्यक्ष शेखर गोल्छाले भने, हामी राजनीतिमा कमेन्ट गर्न चाहन्नौं । हामी एउटै मात्र भन्छौं, काम गर्ने वातावरण नबिगारिदिनुस् । काम गर्ने मान्छेलाई अवरोध नगरिदिनुस् । अवस्था खराब छ, गरिखान दिनुस् ।संविधान जारी भएपछि राजनीतिक पार्टीहरूले बन्द हडताल नगर्ने प्रतिबद्धता जनाएका थिए । राजनीतिक प्रतिबद्धतापश्चात् तुलनात्मक रूपमा बन्द हडताल धेरै कम भएको थियो । यो सिलसिला फेरि सुरु नहोस् भनेरै निजी क्षेत्र एकजुट भएको महासंघले जनाएको छ । यो समय एकदमै कठिन छ । बन्द हडताल फेरि सुरु नहोस्, त्यही आधारमा संयुक्त विज्ञप्ति निकालेका छौं, अध्यक्ष गोल्छाले भने, यो सम्पूर्ण निजी क्षेत्रको विज्ञप्ति हो । यसमा सम्पूर्ण निजी क्षेत्रको भावना छ ।नेपाल उद्योग परिसंघका अध्यक्ष सतीशकुमार मोरले पनि अर्थतन्त्रमा समस्या आएपछि निजी क्षेत्र एकजुट भएको बताए । कोभिडले अर्थतन्त्र बिग्रेकाले त्यतातिर ध्यान दिनुपर्ने उनको भनाइ छ । राजनीतिमा केही बोल्नु छैन । अर्थतन्त्रमा समस्या आएपछि एकजुट भएका छौं । बन्द हडताल र चक्काजाम गर्दा अर्थतन्त्र पूरै डिस्टर्ब हुन्छ । रोजगारी सिर्जनामा समस्या हुन्छ, उनले भने, बन्द हडताल सधैंका लागि बन्द गरौं । बन्द हडताल हुँदा विश्वासको वातावरणमा पुनः कमी आउने अध्यक्ष मोरले बताए । कुनै राजनीतिक दलको पक्षविपक्षमा छैनौं, समस्या भए त्यसको निर्क्यौल गरौं । बन्द हडतालले विश्वासको वातावरण बिग्रन्छ, उनले भने, कोभिडले अहिले समस्यामा छौं, थप समस्यामा पार्ने काम नगरिदिऊँ । चेम्बर अफ कमर्सका वरिष्ठ उपाध्यक्ष राजेन्द्र मल्लले पनि जनताको चुलो निभ्ने तर नेतृत्व वर्गको चुलो बल्ने काम नगर्न आग्रह गरे । बन्द हडताल गरेर सर्वसाधारणव्यवसायीलाई काम गर्ने वातावरणबाट वञ्चित गर्न नहुने उनले बताए । बन्द हडताल सबैका लागि दुःखको कुरा हो । राजनीतिक लडाइँ हुन सक्ला । तर निजी क्षेत्र कुनै पार्टीको आग्रहपूर्वाग्रहमा उभिएको छैन । व्यावसायिक वातावरण बिगार्न भएन, उनले भने, कर तिरेका छौं, सेवा दिएका छौं । आर्थिक उन्नति र जनताको हितमा सबै नेताहरूले सोचिदिनुपर्यो । व्यावसायिक वातावरण बिग्रिए मुलुक अगाडि बढ्न सक्दैन । निजी क्षेत्रले जारी गरेको विज्ञप्तिमा बन्द, हडताल, चक्काजाम एवं आवागमनमा अवरोध हुने किसिमका भेला, सम्मेलनलगायतका गतिविधिले पेसा व्यवसायमा अवरोध भई आय आर्जनमा प्रत्यक्ष प्रभाव परेर थप पीडा दिने उल्लेख छ । विषम परिस्थितिमा समस्याको शान्तिपूर्ण समाधान निकाल्ने विकल्प पन्छाई सर्वसाधारण र निजी क्षेत्रको काम गर्न पाउनेलगायतका नैसर्गिक अधिकार कुण्ठित पार्न नहुने निजी क्षेत्रको ठहर छ । बन्द हडतालका कारण साना उद्यमी, व्यवसायी र दैनिक ज्यालामा गुजारा चलाउने सर्वसाधारणलाई सबैभन्दा बढी असर पर्नेतर्फ राजनीतिक दलहरूको ध्यानाकर्षण गराउन चाहन्छौं, विज्ञप्तिमा भनिएको छ, नयाँ संविधान निर्माणपश्चात् आर्थिक विकासलाई प्राथमिकतामा राखी बन्द, हडताल, चक्काजामलगायतका गतिविधि नगर्ने सबै राजनीतिक दलहरूले गरेको प्रतिबद्धतालाई पनि हामी यहाँ स्मरण गराउन चाहन्छौं । अहिलेको कठिन परिस्थिति, विगतका हाम्रा तिता अनुभवसमेतलाई गम्भीर रूपमा मनन गरी बन्द हडताललगायतका कार्यक्रमको घोषणा गरिएको हो भने तत्काल फिर्ता लिई मुलुकलाई थप संकटमा नधकेल्न अपिल गर्दछौं ।"
व्यवसायीकै पक्षमा वाणिज्यको मूल्यवृद्धि अध्ययन प्रतिवेदन,"प्रतिवेदनमा अध्ययन नै पुगेन । विभागले मार्केट विश्लेषण नै जानेन । उपभोक्ता अधिकार अनुसन्धान मञ्चका अध्यक्ष माधव तिमिल्सिनाले पनि मिलोमतो देखिएको बताए । एकदुई जनालाई कारबाही गरेर ठूला उद्योगीलाई उन्मुक्ति दिइएको छ, उनले भने, मूल्य बढेको अवस्थामा कडा रूपमा अनुगमन गरेर कारबाहीको दायरामा ल्याउनुको सट्टा निर्देशन मात्रै दिनुले आशंका पैदा हुन्छ । विभागका सूचना अधिकारी शिवराज सेडाईंले अनुगमनले मात्रै मूल्य घट्ने सम्भावना नरहेको बताए । बजार सुधार्न सबैको पहलकदमी आवश्यक रहेको उनले बताए । बजार आयातमुखी भएकाले कच्चा पदार्थमा आयातमै निर्भर छौं । कच्चा पदार्थको भाउ बढ्दा यहाँ स्वाभाविक बढ्ने देखियो, उनले भने, यद्यपि अनुगमन र कारबाही गरिरहेका छौं । अस्वाभाविक लिएको पुष्टि भएकालाई कारबाही भएको छ ।"
कानुनी अप्ठ्यारोमा कृषि ऋणपत्र,"(काठमाडौं)  राष्ट्र बैंकले पर्याप्त अध्ययनबिनै नीतिगत व्यवस्था गर्दा कृषि विकास बैंकले जारी गरेको कृषि ऋणपत्र कानुनी अप्ठ्यारोमा परेको छ । ऋणपत्र बिक्रीका लागि सबै प्रक्रिया पूरा भएपछि मात्र कानुनी अप्ठ्यारोबारे जानकारी भएकाले जटिलता उत्पन्न भएको स्रोतले बताएको छ । बैंक तथा वित्तीय संस्थासम्बन्धी ऐन (बाफिया) का अनुसार बैंक तथा वित्तीय संस्थाले जारी गरेको ऋणपत्र सोही प्रकृतिका वित्तीय संस्थाले खरिद गर्न पाइँदैन । बाफियाको दफा ५० मा बैंक तथा वित्तीय संस्थाले गर्न नहुने कामसम्बन्धी व्यवस्था छ । सोही दफाको च मा राष्ट्र बैंकबाट क, ख र ग वर्गमा वर्गीकृत बैंक तथा वित्तीय संस्थाको धितोपत्रमा लगानी गर्न पाइँदैन भनी उल्लेख छ । ऋणपत्र पनि धितोपत्र हो । यसकारण ऋणपत्र निष्कासनमा कानुनी उल्झन आएको हो ।यो बाफियाकै व्यवस्था भए पनि राष्ट्र बैंकले सो व्यवस्था विपरीत कृषि विकास बैंकलाई कृषि ऋणपत्र र एनएमबी बैंकलाई ऊर्जा ऋणपत्र निष्कासनका लागि स्वीकृति दियो । त्यसपछि कृषि विकास बैैंकले ऋणपत्र जारी पनि गर्यो । तर अहिले आएर मात्र बाफियाको व्यवस्था हेरियो । यो घटनाले राष्ट्र बैंकको अपरिपक्वता पुष्टि हुने राष्ट्र बैंकका एक पूर्वगभर्नरले बताए । यस्तो कुरामा धेरै पटक राष्ट्र बैंक चुकेको छ, ती अधिकारीले भने, यो राष्ट्र बैंकको कमजोरी हो, पर्याप्त अध्ययनबिना नीति ल्याउँदा यही अवस्था हुन्छ । कृषि कर्जा प्रवाहमा राम्रो अनुभव भएको बैंकलाई कृषि कर्जाको नेतृत्व दिनु राम्रो भए पनि त्यसबारेमा रहेका नीतिगत अप्ठ्यारोबारे जानकारी नै नहुनु हास्यास्पद भएको ती अधिकारीले बताए ।राम्रो कामका लागि विद्यमान कानुनमा रहेका नीतिगत अप्ठ््यारा फुकाउँदै जाने हो, यो जहाँतहीँको अभ्यास हो, राष्ट्र बैंकका एक पूर्व कार्यकारी निर्देशकले भने, तर नीतिगत व्यवस्था गरिसकेपछि मात्र अप्ठ्यारोबारे जानकारी हुनु ठूलो कमजोरी हो । राष्ट्र बैंकजस्तो प्रभावकारी नियामक निकायले यस्ता गल्ती गर्नु हुँदैन । नीति ल्याउनुअघि नै यो विषयमा जानकारी हुनुपर्थ्यो । त्यत्ति जानकारी नहुँदा नीति कसरी बन्दो रहेछ भन्ने बारेमा कमजोरी देखिएको उनको भनाइ छ ।कृषि क्षेत्रको कर्जा विस्तारलाई प्रवर्द्धन गर्नु अहिलेको राष्ट्रिय आवश्यकता भएको र सोहीअनुसार मौद्रिक नीतिमार्फत कृषि ऋणपत्र जारी गर्न पाउने व्यवस्था गरिएको राष्ट्र बैंकका प्रवक्ता गुणाकर भट्टले बताए । कृषि विकास बैंकले कृषि क्षेत्रमा विशिष्टता हासिल गरेकाले कृषि कर्जाको नेतृत्व दिइएको हो, भट्टले भने, सोहीअनुसार निर्देश पनि भइसकेको छ । कुनै नीतिगत तथा व्यावहारिक समस्या आए निराकरण गर्दै जाने हो ।कृषि विकास बैंकले भने १५ दिनअघि नै ऋणपत्र बिक्रीका लागि वाणिज्य बैंकहरूलाई परिपत्र गरिसकेको छ । परिपत्रमा निर्धारित समय बुधबार सकिएको छ । बुधबारसम्म १२ वटा बैंकबाट १४ अर्ब ३५ करोड रुपैयाँ बराबरको ऋणपत्रको माग आएको कृषि विकास बैंकका प्रमुख कार्यकारी अधिकृत अनिलकुमार उपाध्यायले बताए । उनका अनुसार परेका आवेदनहरूलाई पूर्वनिर्धारित तालिकाअनुसार बैंकले ऋणपत्र बिक्री (बाँडफाँट) गर्नेछ । यो बजेट र मौद्रिक नीतिमा उल्लेख भएको व्यवस्था हो, उनले भने, सामान्य नीतिगत अप्ठ्यारा आए पनि रोकिने भन्ने हुँदैन । निराकरण गर्दै जाने हो ।बैंकले कुल २४ अर्ब रुपैयाँ बराबरको ऋणपत्र जारी गर्ने तयारी गरे पनि पहिलो चरणमा ६ अर्ब रुपैयाँ बराबरको मात्र बिक्रीका लागि अनुमति पाएको थियो । राष्ट्र बैंकले चालु आर्थिक वर्षको मौद्रिक नीतिमार्फत कृषि कर्जा प्रवाहको नेतृत्व लिन र त्यसका लागि कृषि ऋणपत्र जारी गर्न पाउने व्यवस्था ल्याएको थियो । सोही व्यवस्थाअनुसार नै राष्ट्र बैंकले एनएमबी बैंकलाई ऊर्जा ऋणपत्र बिक्री गर्न अनुमति दिएको छ । तर कृषि ऋणपत्रजस्तै ऊर्जा ऋणपत्रका लागि पनि कानुनी अड्चन हुनेछ । यहीकारण अहिले राष्ट्र बैंक कसरी उक्त समस्या समाधान गर्ने भन्नेमा आन्तरिक गृहकार्यमा जुटेको छ । बाफियाको व्यवस्था परिमार्जन गर्न तत्काल सम्भव छैन, स्रोतले भन्यो, यसकारण कसरी बाधा फुकाउने भन्ने बारेमा छलफल भइरहेको छ । कृषि तथा ऊर्जा ऋणपत्र निष्कासनको प्रक्रिया धेरै अघि बढिसकेकाले जसरी भए पनि नीतिगत अप्ठ्यरो फुकाउनुपर्ने बाध्यता राष्ट्र बैंकलाई रहेको ती अधिकारीले बताए । पहिलो चरणमा जारी ऋणपत्र २७ वटा वाणिज्य बैंक र नेपाल इन्फ्रास्टक्चर बैंकलाई बिक्री गर्न परिपत्र गरेको छ । उक्त ऋणपत्र सातवर्षे हुनेछ र त्यसमा बैंकले ४ प्रतिशत ब्याजदर (कुपन दर) पाउनेछन् । ऋणपत्रको अंकित मूल्य प्रतिऋणपत्र १ हजार रुपैयाँ हुनेछ । बैंकमा अधिक तरलता कायम रहेको अवस्थामा यो ऋणपत्र खरिद बैंक लागि फाइदाजनक हुने दाबी कृषि विकास बैंकले गरेको छ । ऋणपत्र निष्कासनका लागि पहिलो चरणमा ६ अर्ब रुपैयाँको मात्र स्वीकृति पाएको बैंकले बाँकी ऋणपत्र तीन चरणमा बिक्री गर्ने योजना बनाएको छ । जसमा दोस्रो चरणको परिपक्व अवधि आठ वर्ष, तेस्रोको नौ वर्ष र चौथोको १० वर्ष बनाइने बैंक स्रोतले जनाएको छ ।"
हेली टुरले खप्तडमा चहलपहल,"(बझाङ)  पर्यटकहरूको आगमन निकै कम हुने हिउँदे सिजनमा खप्तडमा यसपालि भने चहलपहल बढेको छ । हेलिकप्टरमार्फत खप्तड भ्रमण गर्ने व्यवस्थासमेत गरिएपछि यहाँ आउने पर्यटकको संख्यामा वृद्धि भएको हो । डोटीतर्फबाट खप्तड प्रवेशद्वारमा रहेको खप्तड होमस्टे झिग्रानाले धनगढी, दिपायल र झिग्रानाबाट हेलिकप्टरमार्फत खप्तड घुम्ने व्यवस्था मिलाएपछि सर्वसाधारणदेखि उच्च पदस्थ व्यक्तिसमेत खप्तड पुग्न थालेका हुन् । माघ १४ बाट सुरु भएको हेली टुर प्याकेजअन्तर्गत अहिलेसम्म १ सय ३५ जना खप्तड पुगिसकेका छन् । सुदूरपश्चिमका मुख्यमन्त्री त्रिलोचन भट्ट, आन्तरिक मामिला तथा कानुनमन्त्री प्रकाश शाह र उद्योग, पर्यटन, वन तथा वातावरणमन्त्री माया भट्टसहितको प्रदेश सरकारको टोली हेली टुरको उद्घाटन गर्न खप्तड पुगेको थियो । लगत्तै नेपाल पर्यटन बोर्डका प्रमुख कार्यकारी अधिकृत धनञ्जय रेग्मी, बोर्ड सदस्य कृष्णबहादुर महरा, नाटाका केन्द्रीय अध्यक्ष अच्युत गुरागाईं, खप्तड क्षेत्र पर्यटन विकास समितिका कार्यकारी निर्देशक भीम खड्कालगायतले खप्तड र बडीमालिका क्षेत्रको भ्रमण गरेको खप्तड होमस्टेका सञ्चालक दीपकबहादुर खड्काले बताए ।कोरोना महामारीका कारण थला परेको सुदूरपश्चिम प्रदेशको पर्यटन उद्योगलाई पुनर्जीवन दिने उद्देश्यले हेली टुर प्याकेजको कार्यक्रम ल्याइएको उनले जनाए । हेली टुरमा आन्तरिक पर्यटकको राम्रो आकर्षण देखियो, उनले भने, यति धेरै मानिसहरू आउलान् भन्ने हामीले कल्पना पनि गरेका थिएनौं । यो प्याकेजले खप्तडको पर्यटकीय महत्त्वलाई प्रचारप्रसार गर्न पनि सहयोग पुगेको छ । उनले तराईमा हुस्सु लागेका कारण हेलिकप्टर उडानमा समस्या भए पनि दिपायल र झिग्रानाबाट उड्नेहरूको संख्या भने बढिरहेको बताए । आन्तरिक पर्यटकको आकर्षण पढेपछि खप्तड हेली टुरको समय अवधि थपिएको छ । हाललाई माघ २५ सम्म हेली टुर प्याकेज सञ्चालन गरिने र पर्यटकको आवागमनलाई हेरेर समय थप गर्न सकिने उनले बताए । खप्तड भ्रमणपछि पर्यटन बोर्डका प्रमुख कार्यकारी अधिकृत रेग्मीले यस क्षेत्रको पर्यटन विकासका लागि सहयोग गर्ने प्रतिबद्धता व्यक्त गरे । खप्तड क्षेत्र अलौकिक र दर्शनीय रहेछ । यसको प्रवर्द्धन गरेर देशले फाइदा लिन सक्ने सम्भावना छ, उनले भने, सबै मिलेर यसको विकास र प्रवर्द्धन गर्नुपर्छ । यसमा मेरो अथक प्रयास रहनेछ । उनले खप्तडका पाटनसम्म मोटरबाटो पुर्याउने, पाटनभित्र बाटोघाटो, संकेत चिह्नको व्यवस्था गर्ने, पर्यटकलाई सुविधा दिने हिसाबले होटलहरू स्थापना गर्न जग्गा भाडामा दिने र स्कीलगायतका खेलकुद गतिविधि गर्नका लागि पहल हुनुपर्ने बताए । हेली टुर सञ्चालनपछि पैदलै जाने पर्यटकको संख्यामा पनि वृद्धि भएको छ । यो सिजनमा यहाँ पर्यटक नै आउँदैनथे भन्दा पनि हुन्छ, खप्तडमा होटल सञ्चालन गरिरहेका बाजुराका लोक रावलले भने, हेलिकप्टर आउन थालेदेखि पैदल आउनेहरू पनि बढेका छन् । दिनमा १०१५ जना आएकै हुन्छन् । उनले माघमा दुई सय हाराहारी पर्यटक पैदलै खप्तड पुगेको बताए ।साइकल यात्रा मुख्य आकर्षणखप्तड पुग्ने पर्यटकको मुख्य आकर्षण साइकल यात्रा हुने गरेको छ । खप्तडका फराकिला पाटनहरूमा साइकल चलाएर फोटो, भिडियो खिच्नेहरूको प्रतिस्पर्धा चल्ने गरेको खप्तड राष्ट्रिय निकुञ्जका गेम स्काउट नरेन्द्र कठायतले बताए । साइकल यात्रा गर्दै सुदूरपश्चिमको पर्यटन प्रवर्द्धनमा जुटेका साइकलयात्री भरतविक्रम शाहले निकुञ्जलाई ५० हजार रुपैयाँ पर्ने साइकल (माउन्टेन बाइक) उपहार दिएका छन् । कोही कोही त साइकल चलाएर भिडियो र टिकटक बनाउन मात्रै यहाँ आएको बताउँछन्, कठायतले भने, अहिले खप्तड आउनेहरूको मुख्य आकर्षण साइकल भएको छ । उनले एउटा मात्रै साइकल भएकाले धेरै मानिस आएको बेला हारालुछ हुने गरेको सुनाए । गत वर्ष साइकल चलाएरै पहिलो पटक खप्तड पुगेका साइकलयात्री शाहले साइकल वातावरणमैत्री सवारी साधन भएको र खप्तडका पाटनहरू साइकल यात्राका लागि उपयुक्त भएकाले सरकारी र निजी क्षेत्रबाट यहाँ व्यावसायिक साइकल यात्रा सुरु हुनुपर्नेमा जोड दिए । खप्तडमा अन्य खेलकुद गतिविधि गर्न सके पनि यसको पर्यटकीय दायरा फराकिलो हुने र धेरै पर्यटकहरू भित्र्याउन सकिने उनको भनाइ छ ।"
महासंघ र मिडिया एलाएन्स सहकार्य गर्ने सहमति,"काठमाडौं (कास) नेपाल उद्योग वाणिज्य महासघ र मिडिया एलाएन्सबीच संस्थागत सहकार्य गर्ने सहमति भएको छ । महासंघ सचिवालयमा बुधबार भएको छलफलमा दुवै संस्थाबाट तीनतीन जना सदस्य रहने गरी एक कार्यदल गठन गर्ने सहमति भएको हो । कार्यदलले उद्योग व्यवसाय र मिडिया क्षेत्रका मुल मुद्दाहरूको पहिचान गरी एक अर्कालाई सहयोग गर्ने, संस्थागत व्यावसायिक सम्बन्ध विस्तार गर्ने र स्वदेशी मिडियाको प्रवर्द्धनलगायत विषयमा काम गर्ने जनाइएको छ । यससम्बन्धी सहमतिपत्रमा दुवै संस्थाले छिट्टै हस्ताक्षर गर्ने प्रतिबद्धता व्यक्त गरेको विज्ञप्तिमा उल्लेख छ ।"
भन्सारमै रोकियो कच्चा जुट,"(विराटनगर)  भारत र बंगलादेशबाट आयात गरिएको कच्चा जुट चार दिनदेखि विराटनगर भन्सारमै थन्किएको छ । प्लान्ट क्वारेन्टाइन कार्यालयले क्वारेन्टाइन परीक्षण नगरी भन्सार पास नगर्न पत्राचार गरेपछि आठ गाडी जुट भन्सारमै थन्किएको हो । जुट भन्सारमै रोकिएपछि सुनसरी मोरङ औद्योगिक क्षेत्रका जुट उद्योग प्रभावित भएका छन् । जुट उद्योग संघका अध्यक्ष राजकुमार गोल्छाका अनुसार वर्षौंदेखि प्लान्ट क्वारेन्टाइन जाँचबिनै कच्चा जुट आयात भइरहेको थियो । अहिले नयाँ प्रावधान राखेर उद्योगीलाई दुःख दिने र उद्योगलाई प्रभावित गर्ने काम भएको उनले बताए । स्वदेशमा प्लान्ट क्वारेन्टाइन र भारतमा चार वर्षदेखि लाग्दै आएको एन्टिडम्पिङ शुल्कको मार उद्योगले खेप्नुपर्दा निकासीमा समस्या हुँदै आएको छ, उनले भने । प्लान्ट क्वारेन्टाइन विराटनगरले बाली संरक्षण ऐन, २०६४ र नियमावली २०६६ अनुसार माटो, काठ र बीउबीजनलगायत प्लान्ट क्वारेन्टाइन जाँच गरेर मात्र भित्र्याउनुपर्ने प्रावधानका आधारमा पत्र पठाएको जनाएको छ । सुनसरी मोरङ औद्योगिक क्षेत्रका अधिकांश जुट उद्योग आयातित कच्चा जुटमा निर्भर छन् । यहाँका ६ वटा जुट उद्योगलाई वार्षिक ८० हजार टन कच्चा जुट आवश्यक पर्छ । स्थानीय उत्पादन २० हजार टन मात्र छ । बाँकी भारत र बंगलादेशबाट आयात गरिने अध्यक्ष गोल्छाले बताए । यहाँ उत्पादित ९० प्रतिशत जुटका तयारी वस्तु भारत निकासी हुन्छ । उद्योगहरूले चालु वर्षको ६ महिनामा ३ अर्ब ५० करोड मूल्य बराबरको उत्पादन भारत निकासी गरेका छन् । गोल्छाका अनुसार यस वर्ष ७ अर्बको निकासी गर्ने संघको लक्ष्य छ ।सरकारले निकासीमा ३ देखि ५ प्रतिशतसम्म नगद अनुदान दिँदै आएको छ । तर चार वर्षदेखि भारतले लगाएको एन्टिडम्पिङ शुल्कका कारण निकासीमा समस्या हुँदै आएको गोल्छाले बताए । भारतले नेपालबाट निकासी हुने सुतलीमा ३ देखि ४ प्रतिशत, बोरामा ४ देखि ५ प्रतिशत र हेसियन चट्टीमा ० देखि २ प्रतिशत एन्टिडम्पिङ शुल्क लगाएको छ । ६ जुट उद्योगमा १२ हजारभन्दा बढीले रोजगारी पाएका छन् ।"
बीओकेका ग्राहकलाई यमयम क्याफेमा छुट,काठमाडौं (कास) बैंक अफ काठमान्डू र यमयम क्याफेबीच बैंकका ग्राहकहरूलाई छुट उपलब्ध गराउनेसम्बन्धी सम्झौता भएको छ । सम्झौताअनुसार बैंकको डेबिट तथा क्रेडिट कार्डको माध्यमबाट भुक्तानी गर्दा क्याफेमा ८ प्रतिशतसम्म छुट प्राप्त गर्नेछन् । बैंकका कार्ड विभाग प्रमुख अमर राजभण्डारी र क्याफेका निर्देशक मौसमी श्रेष्ठले सम्झौतापत्रमा हस्ताक्षर गरे ।
एलिना बनिन् वाइवाई नेपाल स्टारकी विजेता,"काठमाडौं (कास) वाइवाई नेपाल स्टारकी पहिलो विजेता पोखराकी एलिना गुरुङ भएकी छिन् । नेपाल टेलिभिजनको प्रस्तुतिमा की इन्टरटेन्मेन्ट एन्ड रिसर्च प्रालिले उत्पादन गरी प्रसारण भएको सांगीतिक रियालिटी सोको पहिलो सिजनको विजेता गुरुङ बन्न सफल भएकी हुन् । नेपाली संगीतलाई सशक्त रूपमा चिनाउने उद्देश्यका साथ यो सांगीतिक प्रतियोगिता सुरु गरिएको थियो । यसको अडिसन सातै प्रदेशमा भएको थियो । वाइवाई नेपाल स्टारको मुख्य प्रायोजकका रूपमा वाइवाई, बृज सिमेन्ट र सिद्धार्थ बैंक रहेका थिए । प्रतियोगिता २०७६ फागुन २४ गतेदेखि सुरु भएको थियो ।"
सिन्धुलीमा ग्लोबलको शाखा,"काठमाडौं (कास) ग्लोबल आईएमई बैंकले सिन्धुलीमा शाखा कार्यालय सञ्चालन गरेको छ । बुधबार आयोजित समारोहमा जिल्ला समन्वय समिति सिन्धुलीका संयोजक शंकर बर्मा तिवारी, प्रमुख जिल्ला अधिकारी योगेन्द्रप्रसाद पाण्डे, सिन्धुली उद्योग वाणिज्य संघका अध्यक्ष अमरेशचन्द्र बैदार र बैंकका अध्यक्ष चन्द्रप्रसाद ढकालले संयुक्त रूपमा शाखाको उद्घाटन गरे । शाखाबाट सिन्धुलीका स्थानीयलाई आवश्यक बैंकिङ सुविधा उपलब्ध गराउन सहज हुने जनाइएको छ ।"
ईसेवाबाट ट्राफिक जरिवाना भुक्तानी गर्न सकिने,काठमाडौं (कास) ट्राफिक उल्लंघन गरेबापतको जरिवाना ईसेवाबाट भुक्तानी गर्न सकिने भएको छ । अनलाइन भुक्तानी सम्बन्धी सम्झौतापत्रमा ईसेवाका प्रमुख सञ्चालन अधिकृत रोशन लामिछाने र महानगरीय ट्राफिक प्रहरी महाशाखाका वरिष्ठ प्रहरी उपरीक्षक जनक भट्टराईले हस्ताक्षर गरे । महाशाखाले ट्राफिक भायोलेसन रेकर्ड सिस्टम (टीभीआरएस) सफ्टवेयर विकास गरेसँगै अनलाइन भुक्तानीको सेवा सुरु भएको हो । प्रविधिको प्रयोग र अनलाइन भुक्तानीको सुविधाले सवारी व्यवस्थापन गर्दा थप प्रभावकारी र कम जनशक्तिबाट धेरै काम गर्न सकिने अपेक्षा महाशाखाले राखेको छ ।
फोर्ड र गुगलबीच साझेदारी,"काठमाडौं (कास) फोर्ड र गुगलबीच रणनीतिक साझेदारी सम्झौता भएको छ । दुई कम्पनीले सन् २०२३ देखि फोर्ड तथा लिंकनका गाडीमा एन्ड्रोइड अपरेटिङ सिस्टम जडान गर्ने गरी सम्झौता गरेका हुन् । गुगलसँगको ६ वर्षे सहकार्यपछि फोर्डले आफ्नो डेटा, आर्टिसियल इन्टेलिजेन्सलगायत तथ्यांकका लागि गुगल क्लाउड उपयुक्त भएको बताउँदै गुगलसँग सहकार्य गरेको जानकारी दिएको छ । यसका लागि यी दुई कम्पनीले टिम अपसिफ्ट नामको छुट्टै संयुक्त समूह बनाएका छन्, जसमा दुवै कम्पनीका प्रतिभाको प्रवर्द्धन, फोर्डको रूपान्तरणमा सहयोग, व्यक्तिगत उपभोक्ता सेवा, परिवर्तनका लागि उत्प्रेरकको भूमिका खेल्ने र तथ्यांक सहजीकरणलगायतको आपसी सहयोग हुने विश्वास गरेका छन् ।"
ट्राफिकलाई नाडाको ज्याकेट,काठमाडौं (कास) नाडा अटोमोबाइल्स एसोसिएसन अफ नेपालले महानगरीय ट्राफिक प्रहरी महाशाखालाई पाँच सय थान फ्लोरोसेन्ट ज्याकेट हस्तान्तरण गरेको छ । बुधबार नाडाका अध्यक्ष कृष्णप्रसाद दुलाल नेतृत्वको छ सदस्यीय प्रतिनिधिमण्डलले महाशाखाका प्रवक्ता प्रहरी उपरीक्षक श्याम अधिकारीसँग राजधानीको ट्राफिक व्यवस्थापनमा देखिएका समस्या र त्यसको निराकरणबारे छलफल गरेको थियो । छलफलपछि नाडाका अध्यक्ष दुलालले महाशाखालाई ज्याकेट हस्तान्तरण गरेका हुन् ।
आमादब्लममा राखिएको कुवेती झन्डा नफर्काइने,"काठमाडौं (कास) सरकारबाट अनुमति नलिई खुम्बु क्षेत्रको आमादब्लम हिमालको चुचुरो ढाक्ने गरी गत वर्ष फहराइएको कुवेतको झन्डा नेपाल सरकारले फिर्ता नगर्ने भएको छ । पर्यटन विभागका अनुसार संस्कृति, पर्यटन तथा नागरिक उड्डयनमन्त्री भानुभक्त ढकालले आइतबार उक्त झन्डालाई पोखरास्थित अन्तर्राष्ट्रिय पर्वतीय संग्रहालयमा राख्ने निर्णय गरेका हुन् । कुवेत सरकारले पछिल्लो पटक नेपालको परराष्ट्र मन्त्रालयमार्फत उक्त झन्डा माग्दै आएको थियो । १५ महिनापछि सरकारका तर्फबाट मन्त्रालयले फिर्ता नदिने निर्णय गरेको हो । मन्त्रालयको निर्णयको फाइल मंगलबार आइपुग्यो, विभागकी निर्देशक मीरा आचार्यले कान्तिपुरसँग भनिन्, कार्यान्वयन गर्ने तयारीमा छौं । उक्त झन्डा राख्दा अनुमति नलिइएकाले विभागले गत वर्ष जफत गरेर भृकुटीमण्डपस्थित विभागमा राखेको थियो । अब त्यो झन्डा नेपाल पर्वतारोहण संघमार्फत पोखरास्थित अन्तर्राष्ट्रिय पर्वतीय संग्रहालयमा पठाइने छ । कुवेती आरोहण दलका एक सदस्यका अनुसार पछिल्लो पटक कुवेत सरकार तथा दिल्लीस्थित नेपालसमेत हेर्ने दूतावासले परराष्ट्र मन्त्रालयमार्फत १ सय ५० किलो तौलको उक्त झन्डा फिर्ता माग्दै आएको थियो । दूतावासको पत्र परराष्ट्र मन्त्रालयमा मार्फत पर्यटन विभागमा पुगेपछि विभागले कूटनीतिक च्यानलबाट फिर्ता गर्न मन्त्रिपरिषद्बाट सकिने वा नदिने भए उक्त झन्डाको संरक्षण नेपालमै राखेर गर्न सकिनेलगायत सुझावसहित मन्त्रालयमा सिफारिस गरेको थियो । तर, पर्यटनमन्त्री ढकालले अर्को व्यवस्था नभएसम्मलाई उक्त झन्डा अन्तर्राष्ट्रिय पर्वतीय संग्रहालयमा राख्ने निर्णय गरेको विभागले जनाएको छ । २०७६ कात्तिकमा चार कुवेती आरोहीहरू सामेल भएको आरोहण दलले कुवेतबाट ल्याइएको एक सय मिटर लामो तथा ३० मिटर चौडाइको उक्त झन्डा काठमाडौंबाट लुक्ला हुँदै सात जना भरिया लगाई आमादब्लम पुर्याएका थिए । उक्त आरोहण दलको स्थानीय व्यवस्थापनको जिम्मा काठमाडौंस्थित सेभेन समिट ट्रेक तथा आरोही निर्मल पुर्जाको कम्पनी एलाइट हिमालय एड्भेन्चर प्रालिले गरेका थिए ।उक्त आरोहण दलमा रहेका एक कुवेती आरोहीका अनुसार यी दुवै कम्पनीलाई झन्डा फहराउनेलगायत कामका लागि सेभन समिट र निर्मल पुर्जालाई २ लाख ७७ हजार अमेरिकी डलर (३ करोड २३ लाख) हाराहारी रुपैयाँ भुक्तानी गरिएको थियो ।"
अवरोध गर्नेलाई नियन्त्रणमा लिन निर्देशन,"(काठमाडौं)  गृह मन्त्रालयले सडक अवरुद्ध पार्ने, व्यापारव्यवसाय र सवारी सञ्चालनमा अवरोध गर्नेलाई नियन्त्रणमा लिन प्रहरी र सशस्त्र प्रहरी बल (एपीएफ) तथा ७७ वटै जिल्ला प्रशासन कार्यालयलाई परिपत्र गरेको छ । गृहले आम नागरिक, यातायात, उद्योगीव्यवसायीलाई पूर्ववत् रूपमा उद्योगधन्दापेसाव्यवसाय सञ्चालन गर्न पनि अपिल गरेको छ ।मन्त्रालयका प्रवक्ता चक्रबहादुर बुढाले सर्वसाधारणको हक अधिकार हनन गरिए कानुन उल्लंघन गर्नेलाई नियन्त्रणमा लिन सुरक्षा निकायलाई स्पष्ट रूपमा निर्देशन दिइएको बताए । उद्योगी, व्यवसायी, यातायात सञ्चालक, नागरिकलगायतलाई सधैंझैं आफ्ना पेसाव्यवसाय नियमित सञ्चालन गर्न आग्रह गरिएको उनको भनाइ छ । नियमित कामकारबाहीमा कसैले अवरोध पुर्याउन खोजे सरकारले कानुनअनुसार आफ्नो जिम्मेवारी निर्वाह गर्ने उनले बताए । बुधबार साँझ जारी मन्त्रालयको विज्ञप्तिमा भनिएको छ, संविधान तथा प्रचलित कानुनविपरीत शान्तिसुरक्षामा खलल पुग्ने, सार्वजनिक तथा निजी सम्पत्तिको तोडफोड, आगजनी, आम सर्वसाधारणले प्रयोग गर्ने सार्वजनिक यातायात सञ्चालनमा अवरोधलगायतका ध्वंसात्मक एवं अवाञ्छित गतिविधि नगर्न नगराउन तथा संविधान प्रदत्त हकको निर्बाध उपभोग गर्न पाउने नागरिकको अधिकारको सम्मान गर्न सम्बद्ध पक्षसँग गृह मन्त्रालय हार्दिक अनुरोध गर्दछ । गृहको निर्देशनपछि देशभर प्रहरी र सशस्त्रले सडक तथा सार्वजनिक स्थानमा उपस्थिति बढाएका छन् । देशका प्रमुख सहरी क्षेत्रका मूल सडकचोक, एक जिल्लाबाट अर्को जिल्ला प्रवेश गर्ने नाका, सरकारी कार्यालय, विशिष्ट व्यक्तिका निवास तथा कार्यालय क्षेत्रबाहिर बाक्लो रूपमा सुरक्षा तैनाथी बढाइएको छ । प्रतिनिधिसभा विघटनसँगै त्यसको पक्ष र विपक्षमा एकअर्काविरुद्ध सडकमा उत्रिएका नेकपाका ओली र दाहालनेपाल समूहले गरेका सडक केन्द्रित प्रदर्शनको चेपुवामा नागरिक परेका छन् । दाहालनेपाल समूहका कार्यक्रमलाई काउन्टर दिँदै ठूला आमसभामा प्रधानमन्त्री केपी शर्मा ओली आफैं पुग्ने गरेका छन् ।नेकपाका दुवै समूहमा पछिल्ला दुई कार्यक्रमलाई लिएर नेपाल प्रहरी र सशस्त्र प्रहरीले राजधानीकेन्द्रित अस्थायी विशेष सुरक्षा योजना नै ल्याएका छन् । प्रहरी प्रधान कार्यालयका अनुसार पुस ५ देखि माघ २० सम्म प्रतिनिधिसभा विघटनको विरोधमा देशभर १ हजार ५ सय १५ वटा विरोध प्रदर्शन, सभा, र्याली तथा जुलुस भए । यस्तै, सभा विघटनको पक्ष र निर्वाचन तोकिएकै मितिमा हुनुपर्ने मागसहित ओली समूहले पनि यो अवधिमा ८९ वटा सभा, जुलुस तथा र्यालीको आयोजना गरेको छ । सभा विघटन असंवैधानिक र निरंकुश भन्दै दाहालनेपाल समूहसहित कांग्रेस र जनता समाजवादी पार्टीको आयोजनामा हरेक दिनजसो विरोध कार्यक्रम हुने गरेका छन् । दुवै पक्षका कार्यक्रम काठमाडौं उपत्यका, प्रदेश राजधानी र अन्य सहरकेन्द्रित छन् । केन्द्रदेखि स्थानीय तहसम्म दाहालनेपाल समूह विघटनविरुद्ध आन्दोलित छ । जसमा कांग्रेस र जनता समाजवादीको पनि साथ छ ।महानगरीय प्रहरी कार्यालयका प्रमुख अतिरिक्त महानिरीक्षक (एआईजी) हरिबहादुर पालले शान्तिपूर्ण विरोध प्रदर्शन गर्न पाउने अधिकारमा प्रहरीले कुनै हस्तक्षेप नगर्ने तर आम नागरिकको आवागमनमा कसैले अवरोध पुर्याए कारबाहीको दायरामा ल्याइने स्पष्ट पारे ।"
विराटनगरसँग पुलिस स्तब्ध,"(काठमाडौं)  विराटनगर महानगरपालिका टिमले महिला राष्ट्रिय लिग फुटबलमा बुधबार पहिलो अप्रत्यासित नतिजा निकालेको छ । टोलीले पुलिसलाई १० ले स्तब्ध पार्यो । यो जितमा विराटनगरबाट पार्वती घलेले निर्णायक गोल गरिन् । खेलको नवौं मिनेटमा यो गोल सम्भव भएको हो । प्रतियोगिताका तीन विभागीय टिम मोफसलका प्रतिद्वन्द्वीसँग पराजित भएको यो पहिलो हो ।विराटनगरको ६ खेलबाट १० अंक भएको छ । टोली तेस्रो स्थानमा उक्लन सफल भयो । पुलिस भने ८ अंकसहित चौथो स्थानमा झरेको छ । पुलिसको यो दोस्रो हारमात्र हो । यसअघि पुलिस भने एपीएफसँग पराजित रहेको थियो । मनीषा थापामगरको क्रसलाई पुलिसका डिफेन्डर मनी गुरुङले क्लियर गर्न नसकेपछि प्राप्त बलमा पार्वतीले गोल गरेकी हुन् ।खेलको २० औं मिनेटमा निर्मला बिकको प्रहार पोस्टमा लागेर फर्कनु पुलिसका लागि अभाग्यशाली मोड रह्यो । पुलिसले पूरा खेल आफ्नो नियन्त्रणमा राखे पनि विराटनगरले तेर्स्याएको रक्षापंक्तिको चुनौती भने पार लगाउन सकेन । यसअघि दिनको पहिलो खेलमा त्रिभुवन आर्मी क्लबले चौदण्डीगढी नगरपालिकामाथि १२० को ठूलो अन्तरलको जित निकाल्यो । एकपक्षीय खेलमा आर्मी पहिलो हाफमा ८ गोलले अगाडि रह्यो । त्यसमा शर्मिला थापाले ह्याट्रिकसहित ५ गोल गरिन् । सपना लामाले दुई गोल गरिन् । कप्तान अञ्जली वाइबा, हेमा चौधरी, विमला चौधरी, विमला विक र रश्मी घिसिङले पनि एकएक गोल गरे । आर्मीको जितपछि ६ खेलबाट १३ अंक भएको छ । टिम दोस्रो स्थानमा छ ।पुछारमा रहेको चौदण्डीगढीको भने यो लगातार छैटौं हार हो । अहिलेसम्म अपराजित एक्लो टिम एपीएफ ६ खेलबाट अधिकतम १८ अंकसहित शीर्षस्थानमा छ । वालिङ ८ अंकसहित पाँचौं स्थानमा छ भने ३ अंकमा सीमित चन्द्रपुर छैटौं स्थानमा छ । अब लिगको दोस्रो चरणको खेल शनिबार सुरु हुनेछ ।"
"एक स्थानीय तह, एक खेल पूर्वाधार","(काठमाडौं)  सरकारको एक स्थानीय तह, एक खेल पूर्वाधार नाराअनुसार युवा तथा खेलकुद मन्त्रालयले आर्थिक वर्ष २०७७७८ का लागि थप ८० स्थानीय तह छनोट गरी बजेट विनियोजन गरेको छ । मन्त्रालयले अघिल्लो वर्ष ८४ स्थानीय तहमा बजेट विनियोजन गरेको थियो । देशभरका ७ सय ५३ स्थानीय तहमा बजेट पुर्याउने लक्ष्यअनुरूप २ वर्षमा १ सय ६४ तहमा पुर्याइएको हो ।चालु आर्थिक वर्षका लागि सरकारले खेलकुदका स्थानीय खेल पूर्वाधार निर्माणका लागि ४० करोड रुपैयाँ विनियोजन गरेको थियो । त्यसैमध्येबाट ८० नयाँ र अघिल्लो वर्षदेखि निर्माण कार्य सुरु भएका ८४ मध्ये ६० स्थानीय तहलाई कार्यप्रगतिका आधारमा बजेट विनियोजन गरिएको खेलकुद मन्त्रालयका सचिव रामप्रसाद थपलियाले कान्तिपुरलाई बताए ।देशभरका सबै स्थानीय तहमा बजेट पुर्याउने सरकारी नीतिअनुसार अघिल्लो वर्ष ८४ स्थानीय तहबाट यो कार्यक्रम सुरु गरेका हौं । यस वर्ष ८० थप गरी १ सय ६४ स्थानीय तहमा स्थानीय पूर्वाधार निर्माण बजेट विनियोजन भएको छ, सचिव थपलियाले भने, अघिल्लो वर्ष नै बजेट विनियोजन भएका ८४ मध्ये २४ स्थानीय तहले कार्यप्रगति विवरणलगायतका प्रक्रिया पूरा नगरेका कारण त्यसलाई निरन्तरता दिइएको छैन । सचिव थपलियाले कुल बजेटमध्ये अझै केही बाँकी रहेकाले ती स्थानीय तहलाई प्रक्रिया पुर्याएर आवेदन दिन अनुरोध गरेको बताए । संघीय संरचनाअनुकूल खेलकुद ऐन असारमा जारी भएपछि केन्द्र, प्रदेश र स्थानीय तहबीच समन्वयको प्रश्न अहिले पनि विद्यमान छ । ऐनमा स्पष्ट उल्लेख नभएकाले सबै निकाय नियमावली कुरिरहेका छन् । अहिलेसम्म केन्द्रको स्वामित्वमा रहेका खेल पूर्वाधार र जग्गाको संरक्षण जिम्मा स्थानीय तहलाई सुम्पिन र अपनत्व दिलाउन यो कार्यक्रमले महत्त्वपूर्ण भूमिका खेल्ने बुझाइ मन्त्रालयको छ ।स्थानीय तहमा खेल पूर्वाधार निर्माण गर्दा ७० प्रतिशत केन्द्र सरकारको र ३० प्रतिशत सम्बन्धित स्थानीय सरकारको लगानी रहने गरेको छ । यसअघि स्थानीय तहका खेलकुद पूर्वाधार राष्ट्रिय खेलकुद परिषद्मातहत हुन्थ्यो । परिषद्का कर्मचारीप्राविधिकको प्रत्यक्ष संलग्नता हुनुपर्थ्यो । अब केन्द्रबाट बजेट जान्छ । भौतिक पूर्वाधार निर्माण, व्यवस्थापन र संरक्षण स्थानीयलाई नै जिम्मा दिने सरकारी योजनाअनुसार स्थानीय पूर्वाधार बजेट विनियोजन गरिएको हो, सचिव थपलियाले थपे, यसले आफ्नो क्षेत्रमा भएका पूर्वाधारको अपनत्व महसुस गराउँछ ।स्थानीयकै सहभागितामा निर्माण भएका पूर्वाधार स्थानीयले भोगचलन र संरक्षण गर्दा त्यसको सुरक्षामा पनि सहज हुने बुझाइ मन्त्रालयको छ । स्थानीय तहको सहभागिता र अपनत्वसमेत ध्यानमा राखेर सुरु गरिएको स्थानीय तह खेल पूर्वाधार निर्माणको कार्यक्रम नेपालको खेल विकासमा कोसेढुंगा बन्न सक्छ, थपलियाले भने ।यसपल्ट मन्त्रालयले नयाँमध्ये ६४ स्थानीय तहलाई ३० लाख र १६ वटा स्थानीय तहलाई २० लाखका दरले बजेट विनियोजन गरेको छ । अघिल्लो वर्षको निरन्तरताका रूपमा कार्यप्रगति हेरेर ६० स्थानीय तहलाई २५ लाखका दरले बजेट थपिएको छ । कुल ४० करोडमध्ये ३७ करोड ४० लाख रुपैयाँ विनियोजन भएको छ । खेलकुद पूर्वाधारका लागि एकमुष्ट बजेट दिनुको सट्टा समानुपातिक वितरण वा बजेट छर्ने रणनीतिका रूपमा मन्त्रालय लागेको देखिन्छ । हरेक वर्ष बजेट विनियोजन गरिरहने तर कार्यप्रगति भने निकै नै सुस्त रहने नेपाली विकास निर्माणको परम्परागत समस्या हो ।हाम्रो लक्ष्य ठूलो छ । देशभरका स्थानीय तहका लागि थोरै बजेट आउँछ । त्यसमध्ये हामीले आवेदन परेका जतिलाई समानुपातिक रूपमा वितरण गर्ने योजना बनाएका हौं, सचिव थपलियाले प्रस्ट पारे, हामीले स्थानीय तहलाई काखापाखा गर्नु पनि त भएन । उनले बजेट विनियोजन भएका स्थानीय तहको खेल पूर्वाधार निर्माणको कार्यप्रगति अनुगमन कडाइसाथ हुने दाबी गरे ।"
म्यानचेस्टरको चेतावनी,"लन्डन (द गार्डियन) यो म्यानचेस्टर युनाइटेडका आफ्ना प्रतिद्वन्द्वीप्रति चेतावनी हो, त्यो पनि लिखित रूपमा । इंग्लिस प्रिमियर लिगमा मंगलबार राति साउथह्याम्पटनलाई ९० ले पराजित गरेपछि म्यानचेस्टरले स्पष्ट रूपमा ठोकुवा गरेको छ, ओले गनर सोल्सायरको टिम उपाधिका लागि बलियो दाबेदार हो । साउथह्याम्पटन चोटग्रस्त प्रमुख खेलाडीको समस्याबाट ग्रसित थियो, त्यसमाथि दुई मिनेटको अन्तरमा १० खेलाडीमा समेटिएको थियो ।तर म्यानचेस्टरले जसरी आक्रामक ढंगले खेलेको थियो, त्यसले देखाउँछ, यसपल्ट म्यानचेस्टर त्यसै चुप लागेर बस्ने छैन । हुन पनि साउथह्याम्पटनविरुद्धको यस्तो खाले जित हो, जुन बिरलै सम्भव हुन्छ । त्यसैले त ९ गोलको यो सफलताले ठूलो अन्तरको जित कीर्तिमानमा बराबरी गरेको छ । खासमा म्यानचेस्टर फेरि जितको बाटोमा फर्केको हो, त्यो पनि निर्दयी र क्रुरतापूर्ण पाराले । यो जितपछि सोल्सायरको टिमको ४४ अंक भएको छ । यो शीर्षस्थानमा रहेको म्यानचेस्टर सिटीसँगको बराबरी हो । तर सिटीले दुई खेल कम खेलेको छ । ओल्ड ट्राफोर्डमा प्राप्त यस जितसँगै म्यानचेस्टरले सन् १९९५ मा इप्सविच टाउनमाथि पाएको समान स्कोरको नतिजाको बराबरी गरेको छ । सन् २०१९ मा पनि लेस्टरले साउथह्याम्पटनलाई ९ गोल अन्तरले नै हराएको थियो । यसपालि म्यानचेस्टरको जितमा एन्थोनी मार्सियलले दुई गोल गरे । आरोन वानविसाका, मार्कस रसफोर्ड, जान बेडनारेक, एडिसन काभानी, स्कट म्याकटोनी, ब्रुनो फर्नान्डेज र डानियल जेम्स एकएक गोल गर्न सफल भए ।प्रिमियर लिगको इतिहासमा २७ वर्षसम्म इप्सविच ९० ले पराजित हुने एकमात्र टिम थियो, तर पछिल्लो १६ महिनामा साउथह्याम्पटन यस्तो नतिजा दुईपल्ट बेहोर्ने एक्लो टिम भएको छ । खेलपछि साउथह्याम्पटनका अस्ट्रियन व्यवस्थापक राल्फ हसेनहटलले घोर निराशा बेहोरेका छन् । यो खेलमा हामी निकै नराम्रोसँग पराजित रह्यौं । हामीले सुरुमै एक खेलाडी गुमायौं र हाम्रा लागि ९० मिनेटको खेल निकै लामो साबित भयो । हामीसँग केही पनि विकल्प थिएन, न बेन्चमा खेलाडी थियो, न त वैकल्पिक खेलाडी उपलब्ध थिए । यसअघि रातो कार्डमा दुई खेलाडी गुमाएको खेलमा आर्सनल भने उल्भससँग २१ ले पराजित रह्यो । लिगका पछिल्ला ९ खेलमा उल्भस विजयी रहेको यो पहिलोपल्ट हो । आर्सनलले पेपेको गोलमा अग्रता लिएको थियो, तर रुबेन नेभेस र जोओ मौटिन्होको गोलले उल्भस जित निकाल्न सफल रह्यो । उल्भस अन्तिम पटक डिसेम्बरमा चेल्सीविरुद्ध विजयी भएको थियो । पुछारमा रहेको सेफिल्डले भने रेलिगेसनबाट बच्न आफ्नो अविश्वसनीय अभियान कायम राख्दै वेस्ट ब्रोमलाई २१ ले हरायो ।अन्तिम दोस्रो स्थानमा रहेको वेस्ट ब्रोमले म्याट फिलिप्सको गोलले अग्रता लिएको थियो । जवाफमा जेडन बोग्ले र बिली सार्पले एकएक गोल गरे । सेफिल्डको २२ खेलबाट ११ अंक भएको छ । समान खेल खेलेको वेस्ट ब्रोम १२ अंकसहित ठीक माथि रहेको छ । फुलहम १४ अंकमा पुछारबाट तेस्रो स्थानमा छ । क्रिस्टल प्यालेसले पनि न्युकासल युनाइटेडमाथि २१ को जित निकाल्यो । प्यालेसले एक गोलले पछाडि रहेको स्थिति उल्टाएर यो उत्साहवर्द्धक जित निकालेको हो ।"
पोखरा म्याराथन विजेताले २ लाख पाउने,"काठमाडौं (कास) भूतपूर्व खेलाडी मञ्च नेपालले १५ औं संस्करण पोखरा अन्तर्राष्ट्रिय म्याराथनका विधाहरू विभिन्न मितिमा हुने भएको छ । म्याराथन र महिला हाफ म्याराथन भने फागुन १ मा हुनेछ । ह्विलचियर र दृष्टिविहीन दौड (महिलापुरुष) फागुन २२ गते, १० किलोमिटर दौड (महिलापुरुष) चैत १४ गते र ५ किमि छात्रछात्रा दौड २०७८ वैशाख ४ गते हुने गरी मिति निर्धारण गरिएको आयोजकले काठमाडौंमा पत्रकार सम्मेलन गरी जनाएको छ । कोरोना महामारीका कारण सरकारले लागू गरेको स्वास्थ्य सुरक्षा मापदण्डका कारण हामीले हाम्रो कार्यक्रम चरण चरणमा आयोजना गर्न बाध्य भएका छौं, भूपू खेलाडी मञ्चका अध्यक्ष तेज गुरुङले भने, म्याराथनअन्तर्गतकै कार्यक्रम फागुन १ देखि २०७८ वैशाख ४ सम्म हुन्छ । पोखरा म्याराथनको पछिल्लो संस्करणमा १० हजार मानिस दौडिएका थिए । प्रतिस्पर्धात्मक दौडका अलावा रन फर फन मार्फत पनि धेरैको सहभागिताले कार्यक्रमको रौनक थपिएको थियो । यसपल्ट थपिएको नयाँ विधा महिला हाफ म्याराथन र म्याराथनको विधा फागुन १ मा हुनेछ ।यसपल्ट विदेशी खेलाडीको सहभागिता रहने छैन । अघिल्लो संस्करणमा विदेशीको सहभागिता रहेकामा त्यो विधाको उपाधि जापानका त्युसुके थाकानासीले जितेका थिए ।सिटी म्याराथनको अवधारणाअनुसार पर्यटकीय नगरी पोखरालाई विश्व मानचित्रमा स्थापित गराएर खेल पर्यटनको प्रवर्द्धन गर्न म्याराथन गरिएको दाबी आयोजकको छ । म्याराथनको सम्पूर्ण कार्यक्रमलाई ५० लाख बजेट अनुमान गरिएको छ ।म्याराथन विजेताले २ लाख, उपविजेताले १ लाख, तेस्रो हुनेले ७५ र चौथो हुनेले २५ हजार रुपैयाँ पाउनेछन् । नयाँ विधा महिला हाफ म्याराथनका शीर्ष चारका विजेताले क्रमशः १ लाख, ७५ हजार, ५० हजार र २५ हजार पाउनेछन् । दृष्टिविहीन र ह्विलचियरमा शीर्ष तीनभित्र पर्नेले क्रमशः ७ हजार, ५ हजार र ३ हजार रुपैयाँ पुरस्कार पाउनेछन् । १० किमिको विजेताले १५, उपविजेताले १० र तेस्रो हुनेले ५ हजार रुपैयाा पुरस्कार पाउनेछ । ५ किमितर्फ शीर्ष तीनभित्र पर्नेले क्रमशः १०, ७ र ४ हजार रुपैयाँ पुरस्कार पाउनेछन् ।"
आयोजक र भरतपुर भिड्ने,"हेटौंडा (कास) हेटौंडा गोल्डकप फुटबल प्रतियोगिताको उपाधिका लागि शुक्रबार आयोजक विजय युथ क्लब र सेन्ट्रल कलेज बीएफसी भरतपुर भिड्ने भएका छन् ।वनविज्ञान मैदान बुधबार भएको दोस्रो सेमिफाइनलमा आयोजक विजय युथले वाग्मती युथ क्लब सर्लाहीलाई ५१ गोलले पराजित गरेको हो । भरतपुर पहिलो सेमिफाइनलमा हर्दी युवा समाज राप्तीलाई पराजित गर्दै फाइनल पुगेको थियो । एकपक्षीय खेलमा विजय युथको तर्फबाट विमल रानाले दुई, सन्त गुरुङ, हिसुव थपलिया र रुपेश केसीले एकएक गोल गरेका थिए । सर्लाहीबाट एकमात्र गोल विदेशी खेलाडी फोफना फोडेले गरेका थिए । विजय युथका विमलले ५ र ४३ औं मिनेटमा, सन्तले ३७, हिसुवले ५८, रुपेशले ८८ औं मिनेटमा फ्रिकिकमार्फत् गोल गरेका हुन् । सर्लाहीका लागि फोफनाले ६७ औं मिनेटमा प्राप्त पेनाल्टीमा गोल गरेका थिए । खेलको म्यान अफ द म्याच विजय युथबाट दुई गोल गरेका विमल राना घोषित भए । उनले ५ हजार रुपैयाँ प्राप्त गरे । ए डिभिजन लिगको अनुभवी बटुलिसकेका र तीन विदेशी खेलाडीसहित मैदानमा उत्रिएको आयोजकले खेल पूर्ण रूपमा नियन्त्रणमा राखेको थियो । विजेता र उपविजेताले क्रमशः ३ लाख र एक लाख ५० हजार रुपैयाँ प्राप्त गर्नेछन् ।"
महेन्द्रनगर युनाइटेड च्याम्पियन,कञ्चनपुर (कास) आयोजक महेन्द्रनगर युनाइटेड क्लबले प्रथम युनाइटेड खुला आमन्त्रण फुटबल प्रतियोगिताको उपाधि बुधबार जितेको छ । कैलालीको पीएफए अत्तरियालाई सडनडेथमा पराजित गरेको हो । यनाइटेडले एक लाख र उपविजेता अत्तरियाले ५० हजार रुपैयाँ पुरस्कार पाए । प्रतिस्पर्धात्मक खेलमा निर्धारित समयमा ११ गोलले बराबरी भएपछि थप समयमा गोल हुन नसक्दा खेल पेनाल्टी सुटआउटमा पुगेको थियो । पेनाल्टीमा ४४ गोल भएपछि सडनडेथका आधारमा महेन्द्रनगर युनाइटेड विजयी भयो । सन्तोष क्षेत्रीले निर्णायक गोल गरे । निर्धारित समयमा महेन्द्रनगरका टिकेन्द्र थापा र अत्तरियाका सन्तोष कार्कीले ११ गोल गरेका थिए । टिकेन्द्रले पहिलो हाफमा पेनाल्टीबाट गोल गरेका थिए भने सन्तोषले दोस्रो हाफमा बराबरी गोल गरेका हुन् ।जिल्ला फुटबल संघ कञ्चनपुर र सुदूरपश्चिम फुटबल संघको समन्वयमा प्रतियोगिता माघ १२ देखि सुरु भएको हो । कैलाली र कञ्चनपुरका १६ टिमले भाग लिएका थिए ।महेन्द्रनगर युनाइटेडका सुनील धामी उत्कृष्ट खेलाडी घोषित भए । उत्कृष्ट गोलकिपर र म्यान अफ द फाइनल महेन्द्रनगरकै आकाश बुढा तथा सर्वाधिक गोलकर्ता महेन्द्रनगर युनाइटेडकै टिकेन्द्र थापा भए । उदीयमान खेलाडी युनाइटेडका कुशल देउवा भए ।कोरोना संक्रमणका कारण लामो समयपछि खेलकुद प्रतियोगिता हँॅुदा दर्शकको उपस्थिति बाक्लो थियो ।
धनगढी उपाधि नजिक,तिलोत्तमा (कास) स्टार क्रिकेट एकेडेमी पडसरीको आयोजनामा भैरहवामा जारी तेस्रो खड्गप्रसाद गौचन मेमोरियल यू१६ राष्ट्रिय क्रिकेटमा बुधबार सेमिफाइनलमा धनगढी क्रिकेट एकेडेमीले ओसिस क्रिकेट एकेडेमीलाई ९७ रनले पराजित गर्दै फाइनल तय गरेको छ । सिद्धार्थ रंगशालामा टस जितेर ब्याटिङ गरेको धनगढीले निर्धारित ३५ ओभरमध्ये ३२१ ओभर खेल्दै १ सय ८२ रन बनायो । नरेन भट्टले सर्वाधिक ८६ र पुष्पराज उपाध्यायले ४३ रन बनाए । ओसिसका भार्गव खनालले ३ र निश्चल श्रेष्ठले २ विकेट लिए ।जवाफी ब्याटिङमा ओसिस ३२२ ओभरमै अलआउट हुँदा ८५ रनमात्र बनाउन सक्यो । बबिन बोहराले १५ र रोहित शर्माले १३ रन बनाए । धनगढीका रजत राना र खगेन्द्र कुँवरले २२ तथा नीरज ऐरले १ विकेट लिए । खेलमा नरेन भट्ट म्यान अफ द म्याच घोषित भए ।
सन्दीप ओभलमा कायमै,काठमाडौं (कास) इंग्ल्यान्डको द हन्ड्रेड को फ्रेन्चाइज टिम ओभल इन्भेन्सिबलले नेपाली लेग स्पिनर सन्दीप लामिछोनलाई कायम राखेको छ । बेलायती मिडियाका अनुसार बुधबार ओभलले कायम राखेका आफ्ना ११ खेलाडीमा सन्दीप पनि परेका हुन् । इंग्ल्यान्ड एन्ड वेल्स क्रिकेट बोर्डले नयाँ स्वरूपको क्रिकेट प्रतियोगिताको मिति भने तय गरेको छैन । कोरोना भाइरस संक्रमण महामारीका कारण प्रतियोगिता सन् २०२० मा भने रद्द गरिएको थियो । कुल १०० बलको यस ढाँचाको प्रतियोगितामा सन्दीपलाई ओभलले एक लाख पाउन्डमा अनुबन्ध गरेको थियो ।
