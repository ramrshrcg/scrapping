शीर्षक,विवरण
भागरथीका परिवारजन भन्छन् 'निर्मलाको जस्तो हविगत नहोस्,"अनुसन्धानमा खटिएका प्रहरीहरूले शवको प्रकृति हेर्दा किशोरीको बलात्कारपछि नै हत्या भएको जनाएका छन् । शव अर्धनग्न अवस्थामा फेला परेको थियो । शरीरका कपडा च्यातिएको र भित्री कपडामा रगत लागेको थियो । किशोरीको योनि र मुखबाट धेरै मात्रामा रगत बगेको भेटिएको अनुसन्धानमा संलग्न एक प्रहरी अधिकारीले बताए । किशोरीले प्रतिकार गरेर पनि असफल भएको देखिन्छ । दुई वा दुई जनाभन्दा बढीको समूहले उनको बलात्कार र हत्या गरेको हुन सक्छ, ती प्रहरी अधिकारीले भने । शव भेटिएकै स्थान बनमाराको झाडीमा बलात्कार र हत्या भएको उनले आशंका गरे । घटनास्थल स्थानीय खोचलेक चडेपानी ग्रामीण सडकबाट एक सय मिटर तल पर्छ । सरकारी वकिल कार्यालयले पोस्टमार्टम गर्नका लागि मात्र केस दर्ता भएको जनाएको छ । प्रहरीले कसैलाई पनि नियन्त्रणमा नलिएको र किटानी जाहेरी नआएको अवस्थामा आफूकहाँ अरू निवेदन नपरेको सरकारी वकिल भानदेव जोशीले बताए । बैतडी जिल्ला अस्पतालमा शनिबार शवको पोस्टमार्टम गरिएको छ । काठमाडौंबाट पोस्टमार्टमका लागि विज्ञ चिकित्सक आउने भनिए पनि शवको प्रकृतिले बलात्कारपछि नै हत्या गरिएको प्रारम्भिक अनुसन्धानमा पाइएपछि जिल्ला अस्पतालमै पोस्टमार्टम गरिएको हो । आइतबार बिहानसम्म रिपोर्ट आउने अस्पताल प्रमुख डा वसन्तराज जोशीले बताए । घटना संवेदनशील र शंकास्पद छ । अनुसन्धान त्यही संवेदनशीलताका आधारमा अगाडि बढाएका छौं, डीएसपी अधिकारीले भने ।"
परिचितबाटै हत्याको आशंका,"घटनास्थलमा भेटिएको मोबाइलको कल डिटेल र त्यसमा केन्द्रित प्राविधिक अनुसन्धानको पाटो खुलाउने क्रममा छौं, स्रोतले भन्यो, टेक्निकल, म्यानुअल र बाहिरी निगरानीमा अनुसन्धान गर्न टोलीलाई छुट्टाछुट्टै खटाइएको छ । जिल्ला अस्पताल बैतडीले शनिबार दिउँसो भजाइनल स्वाब संकलन गरेपछि पोस्टमार्टम गरेको छ । भजाइनल स्वाब निकालेर परीक्षणका लागि प्रयोगशालामा पठाइएको छ । परिवारले आइतबार शव बुझ्ने जानकारी दिएको सुदूरपश्चिम प्रदेश प्रहरीका एसएसपी मुकेश सिंहले जानकारी दिए । अनुसन्धानमा कुनै पनि कमीकमजोरी नहोस् भन्नका लागि हामी ज्यादै संवेदनशील छौं । अपराधका क्लु भेटिएका छन्, अनुसन्धानमा भएकाले अहिले खुलाउन मिल्दैन, उनले कान्तिपुरसँग भने, अपराधीलाई जसरी पनि कारबाहीको दायरामा ल्याइनेछ । जिल्ला अस्पताल बैतडीका प्रमुख डा वसन्तराज जोशीले शवका नीलडाम र चोटबाट पासविक तवरले ज्यान लिएको देखिने बताए । मृत्यु के कारणले भयो भन्नेबारे आइतबारसम्म रिपोर्ट दिन्छौं, बाँकी विषय त्यही रिपोर्टमा खुलाएर प्रहरीमा पठाउँछौं, उनले भने । कञ्चनपुरकी किशोरी निर्मला पन्तको २०७५ साउन १० मा भएको बलात्कारहत्या घटनाको अनुसन्धानमा हेलचेक्य्राइँ गरेको आरोप प्रहरी र प्रशासनमाथि लागेको थियो । त्यस्तो कमजोरी हुन नदिन यो घटनामा बैतडी प्रशासन, अस्पताल र सरकारी वकिल कार्यालयका प्रमुख नै घटनास्थल पुगेर अनुसन्धानमा संवेदनशील बनेको सन्देश दिन खोजेका छन् ।"
कोभ्याक्स खोप ३ साताभित्रै,"(काठमाडौं)  कोभ्याक्स सुविधाअन्तर्गत नेपालका करिब ३ प्रतिशत नागरिकलाई पुग्ने कोरोनाविरुद्घको खोप तीन साताभित्र आउने भएको छ । कोभ्याक्स सुविधाको निःशुल्क खोप फेब्रुअरी अन्तिम सातासम्म आउने आकलनसहित स्वास्थ्य मन्त्रालयले खोप अभियानको तयारी थालेको छ ।कोभ्याक्स सुविधाको अन्तरिम वितरणअनुसार नेपालले पाउने खोपमध्ये पहिलो चरणमा २२ लाख ५६ हजार मात्रा अक्सफोर्ड र अस्ट्राजेनेकाको खोप आइपुग्ने भएको हो । कोभ्याक्सले चार चरणमा नेपालको २० प्रतिशत जनसंख्यालाई पुग्ने खोप निःशुल्क उपलब्ध गराउनेछ । कोभ्याक्सअन्तर्गत पहिलो चरणको खोप मध्यफेब्रुअरीदेखि अन्तिमसम्ममा आइपुग्नेछ, हामीलाई त्यही किसिमले तयारी अघि बढाउन भनिएको छ, स्वास्थ्य मन्त्रालय, परिवार कल्याण महाशाखाका निर्देशक डा तारानाथ पोखरेलले भने, कोभ्याक्सले खोप र सिरिन्ज निःशुल्क दिन्छ भने त्रिभुवन अन्तर्राष्ट्रिय विमानस्थलमा पुर्याउने खर्च पनि उनीहरूले नै व्यहोर्छन् ।भारतले अनुदानमा दिएको १० लाख मात्रा कोभिसिल्ड खोप पनि अक्सफोर्ड अस्ट्राजेनेकाकै उत्पादन हो । सरकारले कोभ्याक्ससँग निःशुल्क पाउने खोपबाहेक सहुलियतमा खरिद गर्न निवेदनसमेत दिएको छ । यसअन्तर्गत कोभ्याक्सले निर्धारण गरेको खोपको विश्वव्यापी मूल्य भुक्तानी गरेर किन्न सकिन्छ । कोभ्याक्सले दिने खोप महिना दिनको फरकमा आउनेछ । अक्सफोर्ड र अस्ट्राजेनेकाको खोप ०५ मिलिलिटर भाइलको दुई मात्रा चार साताको फरकमा मांसपेसीमा दिनुपर्ने हुन्छ । यसको समग्र प्रभावकारिता ७०४२ प्रतिशत रहेको बताइएको छ । दुवै मात्रा लगाएको दुई महिनापछि यो खोपले संक्रमणविरुद्घ सुरक्षा दिन थाले पनि प्रयोगकर्ताको शरीरमा करिब १५ दिनपछि नै संक्रमणविरुद्घ प्रतिरोधात्मक क्षमता क्रमशः विकास हुन थाल्ने कम्पनीको दाबी छ । डा पोखरेलले कुन मुलुकमा उत्पादन भएको अक्सफोर्ड र अस्ट्राजेनेकाको खोप यहाँ आउँछ भन्ने यकिन नभएको बताए । परिवहन खर्चका आधारमा भारतमा उत्पादित कोभिसिल्ड खोप नै आउन सक्ने मन्त्रालयका उच्च अधिकारीहरू बताउँछन् ।"
ढुंगा नहुँदा महाकाली पुलको काम प्रभावित,"(कञ्चनपुर)  महाकाली नदीपारिको दोधारा चाँदनीलाई सडक सञ्जालसँग जोड्ने पुलको काम ठूला ढुंगाको अभावमा प्रभावित भएको छ । पुलको दुवैतर्फ निर्माण हुने पोखरीको तटबन्ध (गाइड बन्ड) बनाउन ठूला ढुंगाको अभाव भएको हो ।चार लेनको पुल निर्माणस्थलमा महाकालीको चौडाइ २ किलोमिटर छ । पुलको लम्बाइ भने ८ सय मिटरमात्रै छ । नदीलाई पुलको लम्बाइभित्र बगाउन दुवैतर्फ झन्डै साढे ५ किलोमिटर लामो तटबन्ध बनाउनुपर्छ । त्यसैका लागि ठूला ढुंगा आवश्यक परेको हो । पुलसम्मको पहुँच मार्गसँगै दुवैतर्फ २८ सय मिटर लम्बाइ र ६ सय मिटर चौडाइका पोखरीहरू निर्माण हुनेछन् । पोखरी बनाउन नदी किनारमा ठूलो ढुंगाको तटबन्ध निर्माण गर्नुपर्ने पुलको डिजाइन इस्टिमेटमा उल्लेख छ । निर्माण कम्पनी कुमार श्रेष्ठ सीएफईसी जेभीका इन्जिनियर किशोर पाण्डेयका अनुसार तटबन्ध बनाउन १ लाख ४३ हजार घनमिटर ढुंगा आवश्यक पर्छ, जसमध्ये करिब १ लाख घनमिटर ढुंगा २ सय ५७ किलोग्राम तौलको चाहिने उनले बताए । महाकालीमा बाढी आउँदा २५२ किलोग्रामसम्मको ढुंगा बगाउन सक्दैन भन्ने अनुमान छ, इन्जिनियर पाण्डेयले भने, त्यही भएर गाइड बन्डमा ठूला ढुंगा लगाउनुपर्छ ।तटबन्ध बनाउन नसके पुल नदीको बीचमा हुनेछ । पहुँचमार्ग बनाउन नसकिएपछि नदीको बीचमा बनेको पुल हेरेर बस्नु मात्रै हुनेछ, पाण्डेयले भने, तत्काल ठूलो ढुंगा पाइए यस वर्ष एकतर्फको गाइड बन्डको काम सक्ने योजना छ । उनले गाइड बन्ड बनाउन नसक्दा साढे तीन किलोमिटर पहुँच मार्गको काम पनि रोकिएको बताए । भीमदत्त नगरपालिका र दोधारा चाँदनी नगरपालिका जोड्ने उक्त पुलसँगै गड्डाचौकीदेखि दोधारा चाँदनीको मलेरिया नालासम्म साढे ८ किलोमिटर पहुँचमार्ग निर्माण भइरहेको हो । ढुंगाकै अभावमा ३ किमि सडक निर्माण पनि प्रभावित भएको छ । असारसम्म पुलको काम सकिन्छ, तर बाटो निर्माण हुन नसके नदीको बीचमा पुल हुन्छ, पाण्डेयले भने, पुलसम्मको अस्थायी पहुँचमार्ग पनि बाढीले बगाउन सक्छ । हालसम्म पुलको ६० प्रतिशत काम सकिएको छ । ठेक्का सम्झौतामा उल्लेख भएको आयोजनास्थलको उत्तर पूर्वी क्षेत्र ब्रह्मदेव र बेदकोट नगरपालिका क्षेत्रका खोलानालाहरू उत्खननका लागि प्रारम्भिक वातावरणीय प्रतिवेदन (आईई) समेत गरिएको छ । त्यहीअनुसार निर्माण कम्पनीले केही दिनअघि खन्याखोलाबाट ठूला ढुंगा उठाउन थालेको थियो । तर स्थानीयले विरोध गरेपछि काम बन्द छ । भीमदत्त नगरपालिकाले निर्माण सामग्री उत्खननका लागि रौटेला, खन्याखोला, कामीकाटे र भिमिरगाडको आईर्ई गरेको छ । ती खोलाहरूबाट दैनिक ३ सय घनमिटर निर्माण सामग्री उत्खनन गर्न पाउने आईईमा उल्लेख छ ।हामीले आईई गरेको क्षेत्र वनमा परेका कारण संकलन गर्न रोक लगाइएको हो, भीमदत्तका वातावरण अधिकृत गणेश ठगुन्नाले भने, सुरुमा थाहा नभएर वनको क्षेत्रमा पनि आईई भयो, पछि नापनक्सा गर्दा वनमा पर्ने देखियो । डिभिजन वन कार्यालय कञ्चनपुरका प्रमुख अजय विक्रम मानन्धरले वन क्षेत्रबाट निर्माण सामग्री उत्खननका लागि संघीय मन्त्रिपरिषद्को निर्णयबाट मात्रै सम्भव हुने बताए । जिल्ला विपद् व्यवस्थापन समितिले विपद् हुने जोखिम नदेखेमा केही उत्खनन गर्ने निर्णय गर्न सक्छ, उनले भने, तर यति ठूलो परिमाणमा ढुंगा उत्खननका लागि मन्त्रिपरिषद्कै निर्णय आवश्यक पर्छ । ब्रह्मदेव र बेदकोट क्षेत्रका खोलाहरूबाट मात्रै झन्डै डेढ लाख घनमिटर ठूलो ढुंगा उपलब्ध हुन नसक्ने भएकाले आयोजना कार्यालयले विकल्प सोच्नुपर्ने उनले बताए ।"
काठमाडौंसहित उच्च क्षेत्रमा हिमपात,"(काठमाडौं)  पश्चिम न्यूनचापीय प्रणालीको प्रभावका कारण देशका उच्च पहाडी र हिमाली भागमा हिमपातसहित वर्षा भएको छ । काठमाडौं उपत्यका वरपरका शिवपुरी, चन्द्रागिरि, फूलचोकीसहित नगरकोट क्षेत्रमा शनिबार हिउँ परेको छ । अघिल्ला वर्षहरूमा मंसिरपुसमै हिउँ पर्ने गरे पनि यो वर्ष लामो समय हिउँदे वर्षा र हिउँ पर्न सकेको थिएन । काठमाडौं आसपासका मकवानपुरको दामन र पालुङ, दोलखाको कालिञ्चोकसहित गौरीशंकर संरक्षण क्षेत्रका विभिन्न स्थान तथा सिन्धुपाल्चोकको शेर्माथान, हेलम्बु, पाँचपोखरीलगायतको क्षेत्रमा पनि हिउँ परेको छ । जल तथा मौसम पूर्वानुमान महाशाखाले बिहीबार राति सुदूरपश्चिम प्रदेशका उच्च पहाडी र हिमाली क्षेत्रबाट सुरु भएको हिमपात शनिबारसम्म प्रदेश १ को उच्च पहाडी र हिमाली क्षेत्रसम्म परेको जनाएको छ । देशैभर हिउँदे वर्षासमेत भएको छ, महाशाखाले भनेको छ, सोमबारदेखि मौसममा सुधार आउनेछ ।हिमपातसहित शनिबार देशैभर हल्कादेखि मध्यमखालको वर्षा भएको छ । ढिलै भए पनि हिउँदे वर्षा हुँदा कृषि बाली लगाउन समस्यामा परेका किसानलाई राहत मिलेको छ । हिउँदका तीन महिना (डिसेम्बरफेब्रुअरी) सम्म ६०९ मिलिमिटर वर्षा हुने भए पनि शुक्रबारसम्म जम्मा ६८ मिलिमिटर मात्र वर्षा भएको थियो । अघिल्ला वर्षको तुलनामा यो वर्षको हिउँद सुक्खा भएको छ । सुदूरपश्चिम प्रदेशको दार्चुलास्थित अपिनाम्पा संरक्षण क्षेत्र, बझाङ, बाजुरा, डडेलधुरा, कर्णाली प्रदेशका मुगुस्थित रारा, मुर्मा, खत्याड, किम्री र डोल्फु, उपल्लो डोल्पाका विभिन्न स्थान, जुम्ला तथा गण्डकी प्रदेशको कास्की, मनाङ, मुस्ताङ, म्याग्दी, गोरखा, लमजुङलगायत जिल्लामा भारी हिमपात भएको छ । वाग्मती प्रदेशको रसुवा, धादिङ, मकवानपुर, दोलखा तथा प्रदेश १ को सोलुखुम्बुका विभिन्न बस्ती, संखुवासभा, इलाम, पाँचथर र ताप्लेजुङका विभिन्न स्थानमा समेत बाक्लो हिमपात भएको छ । सिन्धुपाल्चोकको हेलम्बुका पुराना गुम्बा र मन्दिर हिउँले सेताम्मे भएका छन् । हेलम्बु क्षेत्रस्थित पाकेडाँडा, घ्याङुल, शेर्माथान, तार्केघ्याङ, मेलम्चीघ्याङ, शेर्माथान, किउल भेग बाक्लो हिउँले ढाकिएको छ । हेलम्बु गाउँपालिकाका अध्यक्ष निमाग्याल्जेन शेर्पाका अनुसार गाउँभरि शनिबार झन्डै चार फिट बाक्लो हिउँ जमेको थियो । हिउँ पर्दा हाम्रो बास कष्टकर बनेको छ, हेलम्बु२ मेलम्चीघ्याङका ६५ वर्षे कामी लामाले भने । भोटेकोसी गाउँपालिकाको लिस्तीकोटको पाउँगुम्बा, छगाम, बगाम, दुगुना, फुल्पिङकट्टीको यरमाला, तातोपानीको कोदारी, बाह्रबिसे नगरको कर्थली, त्रिपुरासुन्दरीको घोर्थलीसम्म हिउँ परेको छ ।जुगल गाउँपालिकाको नोकसाङ डाँडा पनि हिउँले ढाकिएको छ । मेलम्चीघ्याङलगायत दुर्गम गाउँ जाने सडक अवरुद्ध बनेको छ । यो पटक केही ढिलो हिउँ पर्यो । अघिल्ला हिउँदमा माघको पहिलो साता जिल्लाभर हिमपात हुने गर्थ्यो, बाह्रबिसे नगरपालिका राम्चेका चक्रध्वज तिवारीले भने । चुल्टे, मान्द्रा डाँडादेखि रातमाटा गाउँसम्म हिउँले ढाकेपछि यहाँको जनजीवन कष्टकर बनेको उनले बताए । हल्का वर्षासँगै शनिबार रसुवाको उच्च हिमाली भेगमा पनि हिमपात भएको छ । यो वर्षको पहिलो हिउँदे वर्षा र हिमपात भएको हो । जिल्लाको उत्तरी भेग लाङटाङ, क्याङजिन, गोसाइँकुण्ड, धुन्चे लेक, देउराली गतलाङ, चोलाङपाटी, लौरीबिना, नगथली, चन्दनबारीलगायत विभिन्न ठाउँहरूमा हिमपात भएको छ । हल्का वर्षा र हिमपातका कारण जिल्लाको उतरी क्षेत्रमा चिसो बढेको छ । हिमपात र वर्षा भएपछि किसान खुसी भएका छन् ।गोरखाको धार्चे गाउँपालिका४ लाप्राकसहित उत्तरी भेगमा यस वर्ष पहिलो पटक हिमपात भएको स्थानीय तुले गुरुङले बताए । यसअघिका वर्ष मंसिर अन्तिम साताबाट यहाँ हिमपात हुन्थ्यो । भूकम्पपीडितका लागि बनाएको लाप्राकस्थित गुप्सीपाखा बस्ती शुक्रबार रातिबाट परेको हिउँले ढाकिएको छ । गुप्सीपाखा बस्तीका घरको भित्री काममा खटिएका स्थानीय पनि हिउँ परेर चिसो बढेसँगै पुरानै गाउँ फर्किएका छन् । चुमनुब्री गाउँपालिकाअन्तर्गत छेकम्पार, सामागाउँलगायत उच्च हिमाली भेगमा पनि हिमपात भएको स्थानीयले बताए । हिउँ परेपछि जौ, आलुलगायत बाली राम्रो हुने भन्दै किसान भने खुसी भएका छन् । म्याग्दीमा शुक्रबार साँझदेखि अधिकांश माथिल्ला बस्तीमा हिमपात भएको छ । शनिबार बिहान पनि हिमपात जारी छ । हिमपातले सडक तथा पदमार्ग बन्द हुँदा माथिल्लो क्षेत्रका अधिकांश बस्ती सडक सम्पर्कबाट विच्छेद भएका छन् । लामो खडेरीपछिको हिमपात र वर्षा भएकाले कृषक कष्टकर जनजीवन भए पनि उत्साही छन् । आकाशे पानीमा निर्भर हाम्रा खेतबारीका गहुँ, जौलगायत हिउँदेबाली सुक्न थालेको थियो, असोजपछि पहिलो पटक पानी परेकाले हिउँदे खेतीलाई राहत भएको छ, अन्नपूर्ण गाउँपालिका८ राम्चेका कृषक राजु गर्बुजाले भने, हिउँ परिरहेको छ, अझै कति पर्ने हो । हिउँ पर्दा जनजीवन कष्टकर भए पनि हामी खुसी छौं । गहुँ, जौ, औवाजस्ता खेतीबाली र स्याउसमेतका हिमाली फलफूल समयमा हिउँ पर्दा फस्टाउँछन् । त्यसैगरी जिल्लाको पर्यटकीय क्षेत्र टोड्के, रुइसे, पुनहिललगायत क्षेत्रमा बाक्लो हिउँ थुप्रो लाग्दै गर्दा वरपरका बस्तीबाट युवायुवती हिउँ खेल्न पुगेका छन् । सदरमुकाम वरपरका डाँडामा पनि हिमपात सुरु भएको छ । उपल्लो क्षेत्रमा हिउँ परेकाले तल्लो क्षेत्रमा भने अत्यधिक चिसो बढेको छ । विश्व सम्पदा सूचीमा प्रस्तावित माटोको सहर मुस्ताङको उपल्लो भेग लोमन्थाङ क्षेत्रका बालुवाका पहाड, बाटो, खेत र घरहरू अहिले हिउँले सेताम्मे बनेका छन् । शुक्रबार बिहानै हिमपात भएकाले अत्यधिक चिसो बढेको छ । एक बस्तीबाट अर्को बस्तीमा आवतजावत गर्न पदमार्ग विच्छेद भएकाले मुस्ताङको उपल्लो भेगको जनजीवन प्रभावित छ । हिउँले गर्दा हिँडडुल गर्न र वल्लोपल्लो गाउँ जान गाह्रो भएको छ, चिसो अत्यधिक छ, लोमन्थाङस्थित लोटर होलिडे होटलका सञ्चालक पेमावाङ्देल विष्टले भने, हिउँ ढिलो पर्यो, यो तीन फिट बाक्लो हिमपात पहिलाभन्दा ज्यादै न्यून हो । मुस्ताङका लोमन्थाङ, छोसेर, छोन्हुप, चराङ, घमीलगायत मुक्तिनाथमाथिका बस्ती स्थलमार्गबाट विच्छेद भएका छन् । हिउँ जमेको र हिउँपछि पानी परेकाले परम्परागत माटोका मुन्डे घरहरू चुहिन थालेका छन् ।"
ओलीको नजर मधेसतिर,"(काठमाडौं)  मधेसका एजेन्डाप्रति अनुदार छवि बनाएका प्रधानमन्त्री केपी शर्मा ओलीलाई शुक्रबार नारायणहिटी अघिल्तिर आयोजित सभामा मधेसकै एक नेताले २१ औं शताब्दीको बुद्धको उपमा दिए । प्रतिनिधिसभा विघटन गर्ने ओलीको असंवैधानिक कदमविरुद्ध चौतर्फी विरोध भइरहेका बेला नेता सत्यनारायण मण्डलले उनलाई त्यस्तो उपमा दिएका हुन् । मण्डल तिनै नेता हुन्, जो संविधान जारी भएपछि बनेको ओली नेतृत्वको सरकारमा युवा तथा खेलकुदमन्त्री थिए । ५३ वर्षअघि राजनीतिमा छिरेका उनी तत्कालीन एमाले र नेकपामा ओलीकै कोटरीमा छन् । मैले कुनै चाकडी र नेता रिजाउने भाषा बोलेको होइन, मण्डलले भने, नेपालको धर्तीलाई विश्वसामु चिनाउन सक्ने क्षमता ओलीमा देखें । राष्ट्रको हितमा नक्सा जारी गर्दा होस् वा शान्ति र विकासका लागि होस्, ओलीमा जस्तो क्षमता अरू नेतामा छैन ।मण्डलले त्यसो भनिराख्दा ओलीकै कारण मधेसका एजेन्डाले संविधानमा स्थान नपाएको आक्रोश सम्बन्धित क्षेत्रमा कायमै छ । संशोधनमार्फत मधेसको मुद्दालाई संविधानमा समावेश गर्ने भनेर उपेन्द्र यादवको नेतृत्वमा तत्कालीन समाजवादी पार्टी ओली नेतृत्वको सरकारमा सामेल भएको थियो । मधेसकै तत्कालीन अर्को दल राजपा सरकारमा गएन तर बाहिरबाटै समर्थन दियो । त्यही कारण सरकारलाई दुई तिहाइभन्दा बढीको बलियो समर्थन मिलेको थियो । ओलीले चाहेको भए सहजै संविधान संशोधन गर्नसक्ने बुझाइ मधेसका धेरैजसो नेतामा अझै छ । तर मण्डल संविधान संशोधनको एजेन्डा जनता समाजवादी पार्टी (जसपा) का अध्यक्ष यादवकै ठेक्का रहेको बताउँदै त्यस्तो आरोपलाई प्रपोगान्डाको संज्ञा दिन्छन् । ओलीको नजर यतिबेला निर्वाचन क्षेत्र र जनसंख्या बढी रहेको तराईमधेसतिर परिरहेको छ । राष्ट्रवादको आवरणमा अझै पनि पहाडी जनमतलाई तान्न सक्ने आत्मविश्वास बोकेका ओलीलाई मधेसमा आफ्नो छवि पखाल्ने र खुम्चँदो जनाधारलाई बलियो बनाउने चुनौती छ । त्यही चुनौतीका बीच विभिन्न रणनीति र योजना बनाएर उनले मधेस छिर्न मण्डलजस्ता नेतामार्फत प्रयास गरिरहेका छन् । यसलाई मण्डलले अस्वीकार गरेनन् । मधेसको विकास र राष्ट्रवादी नेताका रूपमा ओलीलाई स्थापित गराउन आफूहरूले काम गरिरहेको उनको भनाइ छ । मण्डलले फागुन पहिलो साताभित्रै जनकपुरमा प्रदेश २ का ८ जिल्लालाई केन्द्रित गरेर विशाल सभा गर्ने योजना बनाइरहेको सुनाए । त्यसअघि उनले अन्य राजनीतिक दलका असन्तुष्ट नेताकार्यकर्तालाई भित्र्याउन खोजिरहेका छन् । पहिलो प्राथमिकता नेकपा (दाहालनेपाल समूह) का मधेसी नेतातिर छ । त्यसपछि जसपाका नेताकार्यकर्तामाथि ओलीको नजर छ । केही दिनअघि पूर्वसांसदसमेत रहेका जसपाका केन्द्रीय सदस्य शिवजी यादवलाई ओलीले बालुवाटारमा स्वागत गरेका थिए । संविधानसभाको दोस्रो कार्यकालमा तत्कालीन संघीय समाजवादी फोरमका प्रमुख सचेतक रहेका यादवलाई ओलीले आफूतिर तानेर मधेसको तलाउमा ढुंगा हानेका हुन् । थुप्रै नेताकार्यकर्ता आफ्नो पार्टीमा आउन खोजिरहेको मण्डलको दाबी छ । अहिले कोको आउँछन् भन्न भएन तर धेरै नेताकार्यकर्ता आउन आतुर छन्, मधेसमा दाहालनेपाल समूहभन्दा हाम्रै नेकपा बलियो छ, उनले भने । उनले ओली मधेसप्रति अनुदार र जनाधार नभएको नेता भनेर हल्ला मच्चाइएको र त्यसमा सत्यता नरहेको दाबी गरे । अहिले पनि अरू कोही नेताभन्दा बढी ओली नै लोकप्रिय हुनुहुन्छ, पहिलो पटक सरकारको नेतृत्वमा छँदा मधेसको लाइफलाइनका रूपमा रहेको हुलाकी सडकका लागि उहाँले ४ अर्ब २० करोड छुट्याउनुभयो, आधुनिक सहर बनाउन मधेसका जिल्लामा ५० करोडको दरले बजेट विनियोजन गर्नुभयो, उनले भने, विकासका यी काम गरेको नदेख्ने, प्रपोगान्डा मात्रै गर्ने ? ओलीले मधेसका धेरै नेताको नाडी छामिसकेका छन् । गत वैशाखमै विभाजनको डिलमा पुगेको तत्कालीन समाजवादी पार्टी रातारात राजपासँग एकता गरेपछि जोगिएको थियो । विभाजनलाई कानुनी रूपमा सहज बनाइदिन ओलीले अध्यादेशसमेत ल्याएका थिए । दुई पार्टीको एकतापछि विभाजन रोकिए पनि असन्तुष्टि कायमै छ । त्यही असन्तुष्टिमा खेल्ने प्रयास ओलीले गरिरहेको जसपा नेताहरू बताउँछन् । मधेसको राजनीति कसरी ध्रुवीकरण हुन्छ भन्ने निर्धारण नेकपाको वैधानिकताको लडाइँ टुंगो लागेपछि हुने बुझाइ विश्लेषक तुलानारायण साहको छ । नेकपाको कुन समूह बलियो हुने भन्ने कुरा सूर्य चिह्न कसले पाउँछ भन्नेले निर्धारण गर्ने साह बताउँछन् । उनका अनुसार मधेसमा २०६३ अघि र पछिको दुई थरी मनोविज्ञान छ । २०६३ अघिसम्म मधेसी समाज फलोअर (कार्यकर्ता) थियो । कसैलाई नेता मान्थे र आफू कार्यकर्तामा सीमित हुने सोच्थे । उच्च जातिका र मधेस झरेका पहाडिया नै नेता हुन्थे । तत्कालीन माओवादीको रापताप र मधेसी जनव्रिदोहपछि जातीय, वर्गीय र राजनीतिक सम्बन्धमा बदलाब ल्यायो । मधेसी समाजले आफैं नेता बन्ने प्रयास गर्यो । त्यसको अगुवाइ उपेन्द्र यादवले गरेका थिए । अहिले दुइटा पार्टी (समाजवादी र राजपा) एक भएका छन् । अलगअलग पार्टी हुँदा नेता बनेका, पद पाइसकेका, राजनीतिक सत्ता उपयोग गरेका कतिपय नेता जसपा बनेपछि भूमिकाविहीन छन् । धेरैका लागि पदीय संकट छ, उनले भने । साहका अनुसार पार्टी एकीकरणको असर प्रदेश सरकारमा पनि पर्यो । मधेसी नेताले प्रदेश २ का लागि मात्रै राजनीति गर्ने हो भन्ने सन्देश गयो । एकीकरणपछि प्रदेशमा पनि धेरै भूमिकाविहीन भए । प्रदेश सरकारले कामको प्रभाव पनि राम्रो देखाउन सकेन । यही कमजोरीमा खेलेर मुख्य राजनीतिक खेलाडीहरूले आफूतिर तान्ने प्रयास गर्न सक्छन्, उनले भने । सांगठनिकभन्दा राज्यसत्ताको आकर्षण देखाएर ओली समूहले नेता तथा कार्यकर्तालाई आफ्नो पक्षमा ल्याउने सम्भावना रहेको साहको बुझाइ छ । विचार, संगठन, मूल्यमान्यताको राजनीतिभन्दा पनि चुनाव जित्ने र सत्तामा पुग्ने बाटो खोज्ने नेताहरू ओलीतिर जान सक्छन्, उनले भने, त्यस्तो बेला जसपा अध्यक्ष यादवसँग असहज महसुस गरेका कतिपय पुराना र कतिपय नयाँ खेलाडीसमेत ओलीतिर जान सक्छन् ।साहको भनाइसँग जसपा नेता विमल श्रीवास्तव पनि सहमत देखिन्छन् । मूल्यमान्यता र मुद्दाको राजनीति समाप्त भएको उनको ठम्याइ छ । आफू अहिले जसपामा भए पनि भविष्यमा कता भइन्छ भनेर आफ्नैबारेमा भन्न नसकिने उनले बताए । प्रधानमन्त्रीमा छउन्जेल ओली शक्तिशाली नै देखिने उनको बुझाइ छ । पदबाट हटेपछि कमजोर छ कि बलियो, थाहा हुन्छ, उनले भने, मधेसका लागि कोही अनुदार र कोही उदार छैन । सिद्धान्तको राजनीति छैन, जहाँबाट फाइदा हुन्छ, त्यही हो राजनीति ।पार्टीभित्र अन्तरकलह बढिरहेका बेला ओलीले गत वैशाखमै तत्कालीन समाजवादी पार्टीलाई फुटाएर आफूतिर ल्याउन चाहेका थिए । त्यतिबेला रेणु यादवको नेतृत्वमा अलग पार्टी बनाउने र पछि आफैंतिर ल्याउने रणनीतिमा ओली जुटेको समाजवादीका नेताहरूको भनाइ थियो । मोहम्मद इस्तियाक राई, प्रदीप यादव, उमाशंकर अरगरिया, कलुदेवी विश्वकर्मा र रेणुका गुरुङ समाजवादीबाट अलग हुने तयारीमा थिए । लगत्तै समाजवादी र राजपाबीच एकीकरण हुनुका साथै सांसद सुरेन्द्र यादव नमानेपछि पार्टी विभाजन रोकिएको थियो । मधेसमा आफ्नो प्रभाव विस्तार गर्न ओलीले त्यतिबेलैदेखि प्रयत्न गरेका हुन्, प्रतिनिधिसभा विघटनपछि पनि प्रयास थालेका छन्, जसपाका एक नेताले भने, त्यसका उदाहरण शिवजी यादव हुन् । जसपा र राजपाबीच पार्टी एकीकरण भए पनि समायोजनको काम अघि बढ्न सकेको छैन । जिम्मेवारी बाँडफाँट सकिएको छैन । तल्ला तहका संरचनाको समायोजन सुरु नै भएको छैन । एकीकरणबाट तत्कालीन राजपाका नेताहरू अनिल झा, राजकिशोर यादवलगायत नेता तथा कार्यकर्ता असन्तुष्ट छन् । अर्कोतर्फ प्रतिनिधिसभा विघटनपछि निर्वाचनमा जाने कि पुनःस्थापनामा उभिने भन्नेमा पनि पार्टीभित्र दुईथरी धारणा छ । शिवजी यादवको प्रवेशपछि असन्तुष्ट समूहलाई ओलीले आफूतिर तान्ने आकलन जसपाकै नेताहरूको गर्न थालेका छन् । यादवले आफू पार्टी नेतृत्वको वैचारिक दृष्टिकोणमा सहमत नभएरै जसपा छाडेको बताए । मुख्य कुरा सैद्धान्तिक पक्ष नै हो, प्रधानमन्त्रीले निर्वाचन घोषणा गर्नुभयो । कार्यकारी प्रमुखले जनतामा जाने निर्णय लिएपछि पार्टीले त्यसविरुद्ध आन्दोलन गर्ने घोषणा गर्यो, उनले भने, आन्दोलनबाट फेरि मुलुकलाई अस्थिरतातर्फ लैजाने काम राष्ट्रको हितमा नभएकाले पार्टी छाडेर आएको हुँ । संविधानमा हस्ताक्षरसमेत नगरेको पार्टी गत स्थानीय तहको निर्वाचनमा पनि जनताको दबाबले मात्रै भाग लिएको उनले बताए । काठमाडौंमा जस्तै मधेसमा पनि प्रधानमन्त्री ओली राष्ट्रवादी नेताका रूपमा रहेको उनको दाबी छ ।"
सत्तापक्ष बैठक बस्न नदिने रणनीतिमा,"(मोरङ)  प्रदेश १ का सभामुख प्रदीपकुमार भण्डारीले प्रदेशसभाको हिउँदे अधिवेशनको दोस्रो बैठक आइतबार बोलाएका छन् । प्रदेशसभामा नेकपा दाहालनेपाल समूहले दर्ता गराएको मुख्यमन्त्री शेरधन राईविरुद्धको अविश्वास प्रस्तावबाहेकको बिजनेस नभएकाले उक्त प्रस्ताव टेबल हुने निश्चित छ । तर सत्ता पक्ष प्रदेशसभा बैठक नै बस्न नदिने खेल सुरु भएको छ ।मुख्यमन्त्री राईनिकट नेकपाका प्रमुख सचेतक बुद्धिकुमार राजभण्डारीले नेकपा औपचारिक रूपमा विभाजन हुन नसकेको र सर्वोच्च अदालतमा प्रतिनिधिसभा पुनःस्थापनाको मुद्दा विचाराधीन भएकाले प्रदेशसभा बैठकको औचित्य नभएको बताए । मुख्यमन्त्री राईले नेकपा संसदीय दलको नेताको हैसियतमा अविश्वासको प्रस्तावमा हस्ताक्षर गरेका १६ जना प्रदेशसभा सदस्यलाई तीन महिनासम्म कुनै किसिमका संसदीय गतिविधिमा संलग्न नहुने गरी निलम्बन गर्नुभएको छ, उनले भने, प्रदेशसभा बैठक बस्न कि त सभामुखले मुख्यमन्त्रीज्यूले गरेको कारबाही कार्यान्वयन गर्नुपर्छ कि नेकपाको औपचारिक विभाजन पर्खिनुपर्छ । निलम्बनमा परेका प्रदेशसभा सदस्यहरूको उपस्थितिमा प्रदेशसभा बैठक अघि बढ्न नदिने राजभण्डारीले बताए । अविश्वास प्रस्ताव सफल वा असफल हुन कांग्रेसले निर्णय नगरुन्जेल प्रदेशसभा बैठकको औचित्य नहुने उनको भनाइ थियो । कांग्रेसको समर्थनबिना नेकपाको कुनै समूहसँग ४७ जनाको बहुमत पुग्दैन, राजभण्डारीले भने, त्यसैले प्रदेशसभा बैठक बसेर गर्ने के ? दाहालनेपाल समूहका प्रदेशसभा सदस्य तथा पूर्वआर्थिक मामिला तथा योजनामन्त्री इन्द्रबहादुर आङ्बोले सत्तापक्षबाटै प्रदेशसभा बैठक बस्न नदिनु संसदीय व्यवस्थाको खिल्ली उठाउने काम मात्रै हुने बताए । प्रदेशसभामा एक मात्र बिजनेस अविश्वासको प्रस्ताव छ । त्यसैले प्रदेशसभा सचिवालयले बैठकमा प्रस्तावलाई प्रक्रियागत रूपमा अघि बढाउनुपर्छ ।आङ्बोले नेकपाको संसदीय दल र प्रदेशसभा सचिवालयमा दलका नेता तथा मुख्यमन्त्री राईविरुद्ध अविश्वासको प्रस्ताव दर्ता भइसकेको अवस्थामा कसैलाई कुनै किसिमको कारबाही गर्न नपाउने बताए । कांग्रेसलगायतका अन्य दलको निर्णय पर्खेर प्रदेशसभाको बैठक रोक्नु जग हँसाइ हुने उनको भनाइ थियो । कांग्रेसका प्रमुख सचेतक केदार कार्कीले कुनै पनि हालतमा प्रदेशसभाको बैठक रोक्न नमिल्ने बताए । प्रदेशसभा भनेको जनताको आवाज उठाउने थलो हो, उनले भने, कुनै व्यक्ति वा दलको स्वार्थमा प्रदेशसभाको बैठक रोक्न मिल्दैन । जनताको सुखदुःखको विषय सदनमा बोल्न पाउनुपर्छ । अविश्वासको प्रस्ताव प्रदेशसभामा टेबल भएपछि कांग्रेस जनताको हित हुने निर्णय लिन सक्षम रहेको कार्कीको भनाइ थियो । माघ ७ गते सुरु भएको प्रदेशसभाको हिउँदे अधिवेशनमा सभामुख भण्डारीले प्रदेश प्रमुख सोमनाथ अधिकारीले पठाएको पत्र पढेर अनिश्चितकालका लागि स्थगित गरेका थिए । दाहालनेपाल समूह र प्रमुख प्रतिपक्षी कांग्रेस संसदीय दलले सभामुख भण्डारीलाई दबाब दिएपछि आइतबार बैठक बोलाइएको हो । प्रदेशसभा सचिवालयका सचिव गोपाल पराजुलीले सभामुखले आइतबार दिउँसो २ बजे प्रदेशसभा बैठक बोलाएको र त्यसका लागि कार्यव्यवस्था परामर्श समितिको बैठक आइतबार ११ बजे बोलाएको जानकारी दिए । प्रदेश १ सभाका ९३ सदस्यमध्ये नेकपाका ६७, कांग्रेसका २१, जनता समाजवादी पार्टीका ३, राष्ट्रिय प्रजातन्त्र पार्टी र संघीय लोकतान्त्रिक राष्ट्रिय मञ्चका ११ जना सदस्य छन् । नेकपाका ६७ मध्ये मुख्यमन्त्री राईको पक्षमा २८, दाहालनेपाल समूहमा ३४, दुई जना तटस्थ, एक जना फरार, सभामुख र उपसभामुख छन् । प्रदेशसभामा अविश्वासको प्रस्ताव सफल र असफल बनाउन ४७ जना प्रदेशसभा सदस्यको समर्थन आवश्यक हुन्छ ।"
अख्तियारमा आफूअनुकूल नियुक्ति गर्न संसद् विघटन,"तनहुँ (कास) सत्ता र शक्तिमा रहेकाले आफूले गरेको अपराध ढाकछोप गर्न संसद् विघटन जस्तो ठूलो अपराध गरेको कांग्रेस वरिष्ठ नेता रामचन्द्र पौडेलले आरोप लगाएका छन् । कांग्रेसका शुभेच्छुक संस्थाहरूले शनिबार दमौलीमा आयोजना गरेको विरोधसभामा पौडेलले भ्रष्टाचार लुकाउन अख्तियारमा आफूअनुकूलको व्यक्ति नियुक्ति गर्नका लागि संसद् विघटन गरिएको बताएका हुन् । यो षड्यन्त्र अख्तियारकै लागि भएको हो, भ्रष्टाचार गर्ने अनि त्यसलाई दबाएर, लुकाएर राख्नका लागि संसद् विघटन जस्तो ठूलो अपराध गरिएको हो, पौडेलले भने । आफूअनुकूलका व्यक्तिलाई संवैधानिक आयोगमा नियुक्त गर्न प्रधानमन्त्रीले संविधानको मूलभावना, लोकतन्त्रको मूलमर्म माथि प्रहार गरी अध्यादेश ल्याएको उनले बताए ।"
ढिस्कोले पुरिएर ३ को मृत्यु,"टीकापुर (कास) घर लिप्नका लागि खन्दै गरेको माटोको ढिस्कोले पुरिएर शनिबार कैलालीको जानकी गाउँपालिका९ पूर्वी खैरीफाँटामा तीन महिलाको मृत्यु भएको छ । दुई जना घाइते भएका छन् । मृत्यु हुनेमा स्थानीय २० वर्षीया भावना ओड, ३१ वर्षीया गंगा जैगडी र १७ वर्षीया धनसरी विक रहेको इलाका प्रहरी कार्यालय टीकापुरका डीएसपी मधुसूदन न्यौपानेले बताए । घटनामा घाइते काजल विक र अञ्जु जैगडी टीकापुर अस्पतालमा उपचारपछि घर फर्केका छन् । राष्ट्रिय मावि पाताभारमा पढ्ने काजल र अञ्जु बिदाको दिन भएकाले शनिबार माटो लिन आफन्तसँगै गएका थिए । खन्ने क्रममा एक्कासि ढिस्को खसेपछि आफूहरू च्यापिएको अञ्जुले बताइन् । अचानक माटोको ढिस्को खस्यो । म भएको ठाउँमा अलि खुला भएर बाँचें, उनले भनिन् । माटो खनिरहेकाहरू पुरिएको गोठाला गएकी एक महिलाले थाहा पाएर गुहार मागेपछि गाउँले र नदीनजिकका स्थानीयले उद्धार गर्दै प्रहरीलाई खबर गरेका थिए । कालिका सामुदायिक वन क्षेत्रबाट स्थानीयले एक वर्षदेखि घर पोत्ने माटो निकाल्दै आएको जानकी९ का वडाध्यक्ष खकेन्द्र भण्डारीले बताए । गाउँमा अधिकांश घर कच्ची छन् । गाउँले सबैले सोही ठाउँबाट घर पोत्ने माटो ल्याउने गरेको स्थानीयले बताए । घटनापछि गाउँ शोकमग्न छ ।"
दुर्घटनामा ४ जनाको ज्यान गयो,"सुनसरी (कास) धरान सडकखण्डको इटहरी२ पीपलचोकमा मोटरसाइकल दुर्घटना हुँदा बाबुछोराको मृत्यु भएको छ । मोटरसाइकल चालक उदयपुर रूपाटार२ घर भई इटहरी८ बस्ने ५० वर्षीय नरजंग मल्ल र उनका बुबा ८२ वर्षीय कुवेरबहादुरको मृत्यु भएको हो । शुक्रबार दिउँसो धरानबाट जाँदै गरेको प्रदेश मोटरसाइकल आफैं अनियन्त्रित भएर दुर्घटना भएको प्रहरीले जनाएको छ । गम्भीर घाइते दुवैलाई धरानको बीपी कोइराला स्वास्थ्य विज्ञान प्रतिष्ठानमा पुर्याएपछि चिकित्सकले मृत घोषणा गरेका थिए ।यस्तै, ट्र्याक्टर र मोटरसाइकल ठोक्किँदा तुलसीपुरमा मोटरसाइकलमा सवार दुई जनाको मृत्यु भएको छ । तुलसीपुरबाट पश्चिम दाङतर्फ जाँदै गरेको ट्र्याक्टर र पश्चिम दाङबाट तुलसीपुरतर्फ आउँदै गरेको मोटरसाइकल शुक्रबार राति तुलसीपुर२ लौबस्तामा ठोक्किँदा दंगीशरण गाउँपालिका३ हेकुलीका २५ वर्षीय विवेक थापा र वडा ४ बैबाङका २६ वर्षीय दिनेश खड्काको मृत्यु भएको हो । गम्भीर घाइते दुवैको उपचारका क्रममा नेपालगन्ज मेडिकल कलेज कोहलपुरमा शनिबार बिहान मृत्यु भएको इलाका प्रहरी कार्यालय तुलसीपुरका प्रमुख डीएसपी शिवबहादुर सिंहले बताए । मोटरसाइकलमा सवार दंगीशरण३ रातवगाउँका २४ वर्षीय आकाश कँडेल घाइते भएका छन् । उनको कोहलपुरमा उपचार भइरहेको छ । ट्र्याक्टर चालक नियन्त्रणमा छन् ।"
"एभरेस्ट र केटुमा नाम छ, नर्वेमा दाम !","(काठमाडौं)  दोलखा, गौरीशंकरका हिमआरोही दाजुभाइ दावा तेन्जिङ र किलिपेम्बा शेर्पाले सर्वोच्च शिखर सगरमाथा क्रमशः ११ र १० चोटि आरोहण गरेका छन् । ८ हजार मिटरमाथिका अधिकांश हिमाल उनीहरूले चढिसके । यो हिउँदयाममा पाकिस्तानस्थित विश्वको दोस्रो अग्लो हिमाल केटु चढेर कीर्तिमान बनाउने टोलीमा यी दाजुभाइ पनि थिए । नेपालीमा भन्छ नि, कुरा गर्यो कुरैको दुःख, केटु टोलीलाई स्वागतअभिनन्दन गर्न शुक्रबार साँझ बेलायती दूतावासले लाजिम्पाटमा आयोजना गरेको समारोहपछि किलिपेम्बाले एकान्त पारेर सुनाए, यतातिर हाम्रो खुबै नाम चलेको छ, तर म भने आउँदो जुलाईमा हिउँकै काममा नर्वे जान पाइएला कि नपाइएला भनेर सोचिबसेको छु । एक्सन इज पोसिबल नारासहित बेलायती राजदूत निकोला पोलिटले गरेको अभिनन्दनमा केटु आरोहण अभियानका नाइके निर्मल पुर्जाले नेपालीको साहस, एकता र अठोटको बयान सुनाइरहँदा अर्का आरोही दावा तेन्जिङ पनि मनको कुरो पोख्न पालो पर्खिरहेका थिए । तपाईंहरूले लेख्छ नि, खाडीमा हजारौं नेपाली काममा गयो । लाहुरे भएर भारत र बेलायत जाने उत्तिकै छ । तर, हामी केही शेर्पा रोजीरोटीको उपाय खोज्दै नर्वे, बेलायत, चीन (तिब्बत), भारत (लद्दाख) तिर गइरहेका छौं, ४३ वर्षीय दाजु दावा तेन्जिङले सुनाए, म र भाइ किलिपेम्बा नर्वे जान थालेकै १० वर्ष नाघिसकेको छ । नर्वेको सबैभन्दा अग्लो हिमालको नाम हो, गाल्ढोपिगेन । यसको उचाइ २ हजार ४ सय ६९ मिटर छ । दुई भाइमध्ये ३७ वर्षीय किलिपेम्बा यही हिमालमा गाइड बन्ने काम लिएर हरेक वर्ष ३ महिना नर्वे जान्छन् । तुलनै गर्ने हो भने किलिपेम्बा जन्मेहुर्केको घरआँगनको गौरीशंकर हिमाल पनि ७ हजार १ सय ३४ मिटर अग्लो छ । नर्वेको अग्लो हिमाल भनेको हाम्रो कुरोमा माथि लेकतिर चौंरी डोर्याउने तेर्सो बाटोजस्तै छ, उनले सुनाए, त्यही हिमाल चढ्न पनि यो समर सिजन (जुलाईसेप्टेम्बर) मा दिनहुँ सयौं मान्छे गाल्ढोपिगेन खोज्दै आइपुग्छन् । यो हिमाल चढ्न ३ घण्टा र उत्रन त्यत्ति नै टाइम लाग्छ । तीनमहिने वर्किङ भिसा लिएर नर्वे पुग्ने दावा तेन्जिङ र किलिपेम्बासामु हिउँमा हिँड्न रुचि राख्ने पर्यटक आएनन् भने आफूले काम दिने स्थानीय होटलवालाको आदेशमा कहिले वाल पेन्टिङ गरेर बस्नुपर्छ, कहिले भाँडाकुँडा पनि माझ्नुपर्छ । यता नाम भएर के गर्नु ? आफ्नो कठिनाइ र आवश्यकता आफैंसँग हुन्छ, किलिपेम्बा भन्छन् । जे होस्, यता एक पटक एभरेस्ट चढेभन्दा बढी पैसा उता ३ महिना मजदुरी गर्दा हुन्छ, फेरि दावा तेन्जिङले सुनाए, तर, गएको वर्ष कोरोनाका कारण नर्वे जान पाइएन । यो पालि बोलावट होला भन्ने लागेको छ । अहिले नर्वेमा ७ जना शेर्पाले यस्तै गाइड काम गरिरहेका छन् भने हिमालमा ढुंगाको सिँढी खिप्ने अथवा ट्र्याक बनाउने नेपाली २० जनाजति पुगेका रहेछन् । दावा तेन्जिङ भने नर्वेको अर्को अग्लो हिमाल स्टोरर्ब्जन (भालु हिमाल, २ हजार २ सय २२ मिटर) मा उनकै शब्दमा खैरे डोर्याउने काम गर्छन् । हामी पैसाका लागि हिउँको श्रम गर्न जान्छौं, दावा तेन्जिङले सुनाए, यता प्रसिद्ध आरोही भएर र नाम कमाएर कसैले त्यत्तिकै पैसा दिने होइन । यो नामका भरमा न एक कप चिया पिउनै सकिन्छ । छोराछोरी पढाउन र काठमाडौंमा बस्न सक्ने आधार बनाउन पनि हामी मजदुरीमा गइरहेका छौं ।शेर्पा दाजुभाइका अनुसार उचाइ र चिनारीका आधारमा नेपालीका लागि सानातिना हिमाल भए पनि नर्वेमा पर्यटन र मनोरञ्जनको प्रमुख आधार भनेका यिनै हिमाल हुन् । नर्वेको राजधानी ओस्लोबाट ५६ घण्टाको गाडी यात्रामा पुगिने यी हिमाल चढ्न वा रमाइलो गर्न एउटा पर्यटकले औसत १ सय डलर तिर्ने गरेको छ । सिजनमा त एकै दिनमा १ हजारभन्दा बढी नर्वेजियन वा विदेशी आरोहणमा आइपुग्छन्, हामीलाई भ्याइनभ्याइ हुन्छ, उनी भन्छन् । धेरैका लागि रमाइलो लागे पनि यिनै होचा हिमाली टाकुरामा चढ्ने क्रममा चिप्लेर ज्यान गुमाउने युरोपेली पर्यटक पनि उत्तिकै हुने रहेछन् । हाम्रा लागि देशभित्रै पनि हिमालले खान दिन्छ, बाहिर गए त्यही हिउँले पेटमा चारो हालिदिन्छ, शेर्पा दाजुभाइले भने, बरु यता हाम्रा बूढीहरूलाई भने मुस्किल रहेछ । बूढो कता, किन गएको छ भनेर सोध्नेहरू हुने रहेछन् । अब लाहुर गएको पनि होइन, खाडी गएको पनि होइन । अनि के भन्ने ? हाम्रो बूढाहरू नर्वेमा हिउँ खेल्न गएको छ भन्दा रहेछन् ।"
नाकामा सकस उस्तै,"(धनगढी)  कामका लागि भारत उत्तराखण्ड राज्यको रामनगर जान लागेका बर्दियाको गेरुवा गाउँपालिका२ का विष्णु बडालसहित पाँच जनाको समूह शनिबार कैलालीको त्रिनगरगौरीफन्टा भन्सार नाकामा लामबद्ध थियो । कुराकानीका क्रममा बडालले प्रश्न गरे, बोर्डरमा अझै किन सकस ? रोजगारी र काम दिन नसक्ने सरकारले भारत जानका लागि बोर्डरमा घन्टौं पर्खाउनुको कारण आफूहरूले थाहा पाउन नसकेको उनले बताए । बोर्डरमा हामी कामको खोजीमा भारत जाने नेपालीको रेकर्ड किन राख्ने गरेको हो ?, उनले भने, हामी उतै (भारत) हरायौं बिरायौं भने के सरकारले यो रेकर्डका आधारमा खोजी गर्न आउँछ ? जनताले कुन पीडा भोगेर भारतमा काम गर्न जानुपरेको छ, सत्ता र कुर्सीका लागि लडिरहेको सरकारलाई के थाहा ? उनीसँगै रहेका गोविन्द परियारले पनि आफ्नै सीमामा आउजाउ गर्दा सधैं सास्ती बेहोर्नुपरेको बताए । कोरोनाको महासंकटमा घर आयौं, बोर्डरमा तीनचार दिन रोकियौं, उनले भने, हाम्रो सरकारले सजिलै प्रवेश नै दिएन । जाँदा खेरि पनि घन्टौं लाममा लगाएको छ । यसअघि पनि भारतबाट कमाइ गरेर घर फर्कंदा सीमामा लुटिने र नेपाली सुरक्षाकर्मीलाई दुईअढाई सय रुपैयाँ चेकिङका नाममा थमाउनुपर्ने अवस्था रहेको उनले बताए । केही दिनका लागि दिल्ली हिँडेका कैलालीको सुख्खड जडेपानीका महेन्द्र विष्टले सरकारले नाका खोलेको भने पनि सीमा पार गर्दा उस्तै अवस्था रहेको बताए । नाका ओहोरदोहोर सजिलो भएको सुनेर काम विशेषले दिल्ली जान लागेको हुँ, उनले भने, नागरिकता र आधारपत्र देखाउनुपर्नेदेखि घन्टौं लाममा बस्नुपर्ने झन्झट भने कायमै रहेछ । भारत पस्नेमध्येकै चुरै गाउँपालिका खानीडाँडाका हरि जैसी भुसाल कोरोनाकालमा घर फर्केकालाई सरकारले स्वरोजगार कार्यक्रमअन्तर्गत कृषि फाराम भर्नमात्रै लगाएको बताउँछन् । एउटा फाराम कृषिसम्बन्धी काम गर्नका लागि पठाएको थियो, उनले भने, कुखुरासम्बन्धी प्रस्ताव पेस गरे । तर अनुदान पाएनौं । फेरि झिटीझोला समातेर इन्डिया नै जानुपरेको छ । नेता र स्थानीय तहका जनप्रतिनिधिका आफन्तले मात्रै सरकारी अनुदान रकम पाएको उनको आरोप छ । पाएपछि आफूमात्रै खाने नेताबाट देश विकास हुँदैन, उनले भने, आन्दोलन, सडक जाम, कुटाकुट, मारामारको राजनीति हावी हुन्छ । कसरी विकास हुन्छ ? उनीसँगै भारतको पन्जाव जान लागेका सोही ठाउँका विकास जोशीले नेताहरूकै कारण रोजगारीका लागि भारत पस्नुपर्ने दिनको अन्त्य हुन्छ जस्तो नलागेको बताए ।माथिल्लो निकायबाट नाका पूर्ण खोल्न र रेकर्ड लिने काम रोक्न कुनै परिपत्र नआएको सीमामा खटिएका सुरक्षाकर्मीले बताए । दैनिक ४५ सयको हाराहारीमा यो नाकाबाट भारत पस्ने हुन्छन्, सशस्त्र प्रहरीका सई जगन्ननाथ जोशीले भने, आउनेको संख्या अढाई सय जति हुन्छ । यसअघि जस्तै जानेआउनेको रेकर्ड राख्ने गरेका छौं । उनका अनुसार नाका खुलेको खबरपछि सीमावर्ती बजारसम्म किनमेललगायत काममा आउजाउ गर्नेसँग विवाद भइरहेको बताए । नाका खुलेपछि भारतको नजिकका सहरबाट नेपाल पस्न आउनेहरू सीमानाकाबाटै फर्केका छन्, उनले भने, केहीबेरका लागि भारतको पलियालगायत सीमावर्ती बजार पुगेर फर्कन्छु भन्नेसँग विवाद बढ्छ । उनले अहिलेसम्म उपचारका लागि आउनेजानेबाहेक कुनै पनि देशका नागरिकका लागि नाका खुला नभएको बताए । गेटा आँखा अस्पतालमा दैनिक ५०६० जना भारतीय नागरिक आउँछन्, उनले भने, यताबाट पलियालगायत बजारमा उपचार गर्न जानेआउनेलाई खुला गरेका छौं । उनले अन्य कामका लागि भारतीय नागरिकलाई आउजाउ बन्द नै रहेको बताए । माघमा मात्रै भारत जाने नेपालीको संख्या १८ हजारभन्दा बढी पुगिसकेको छ । करिब ८ हजार जना नेपाल प्रवेश गरेका छन् । सीमा प्रहरीको तथ्यांकअनुसार भदौदेखि अहिलेसम्म भारत जानेको संख्या करिब दुई लाख पुगेको छ । गत भदौदेखि पुससम्म दैनिक दुई हजारभन्दा बढी नेपाली कामका लागि भारत पसेका थिए । आउनेको संख्या अहिले बढेको छ । माघमा भारत पस्ने नेपालीको संख्या दैनिक चारपाँच सय जना हाराहारी रहेको सई जोशी बताउँछन् । सरकारले त्रिनगर नाकामा गत भदौबाटै आवागमन सहज बनाएको थियो । पछिल्लो पटक माघ दोस्रो साताबाट भारत र चीन सीमाका थप १६ नाका खोल्ने निर्णय गरेको थियो । कैलालीका प्रमुख जिल्ला अधिकारी यज्ञराज बोहराले नाकामा अघिल्लो निर्णयअनुसार नै आउजाउ भइरहेको बताए । छुट्टै परिपत्र निर्देशन केही आएको छैन, उनले भने ।"
गोली हानेर छोरीको हत्या,बैतडी (कास) पुर्चौडी नगरपालिका१० विजयपुर धौबिसैमा बुबाले गोली प्रहार गरी आफ्नै छोरीको हत्या गरेका छन् । शनिबार साँझ २० वर्षकी छोरी बेलमतीमाथि धनबहादुर महराले गोली प्रहार गरी हत्या गरेका हुन् । सामान्य घरायसी विवादमा छोरीको पिठ्युँमा गोली हानेर जंगलतर्फ भागेको खबर आएपछि पुरघाट चौकीबाट प्रहरी घटनास्थलमा गएको जिल्ला प्रहरी प्रवक्ता इन्स्पेक्टर जनकबहादुर धामीले बताए । प्रहरीका अनुसार बन्दुकसहित महरा जंगलतर्फ भागेका छन् । मृतकका एक वर्षीय छोरा पनि छन् ।
शैक्षिक सत्र लम्ब्याउन माग,"मोरङ (कास) निजी तथा आवासीय विद्यालय संगठन (प्याब्सन) को शनिबार विराटनगरमा सम्पन्न केन्द्रीय बैठकले चालु शैक्षिक सत्र वैशाख वा जेठसम्म पुर्याउन माग गरेको छ । प्याब्सन अध्यक्ष टीकाराम पुरीले कोरोना महामारीले कतिपय विद्यालयले भर्खर कक्षा सञ्चालन गर्न थालेकाले चालु शैक्षिक सत्र वैशाख वा जेठसम्म र २०७८ सालको शैक्षिक सत्र चैतसम्मको विस्तृत कार्ययोजना सरकारले ल्याउनुपर्ने निर्णय भएको बताए । कोरोना महामारीले १० प्रतिशत निजी विद्यालय बन्द हुने अवस्थामा पुगेको, विद्यालयको भौतिक संरचना र शिक्षकको रोजगारी सुनिश्चितताका लागि सरकारले आर्थिक सहुलियतसहित निजी विद्यालय मर्जरको नीति ल्याउन माग गर्ने पनि निर्णय भएको उनले जानकारी दिए ।"
'ओली सरकारले निर्वाचन गर्न सक्दैन,धनकुटा (कास) जनता समाजवादी पार्टीका संघीय परिषद् अध्यक्ष बाबुराम भट्टराईले प्रधानमन्त्री केपी ओली नेतृत्वको सरकारले कुनै हालतमा निर्वाचन गर्न नसक्ने ठोकुवा गरेका छन् । प्रतिनिधिसभा विघटनविरुद्ध जसपाले शनिबार धनकुटामा आयोजना गरेको विरोधसभालाई सम्बोधन गर्दै उनले बलजफ्ती निर्वाचन गरे संविधानको अन्त्य भएर मुलुकमा गम्भीर अवस्था आउने बताए । उनले पूर्वराजा महेन्द्रपछि प्रतिक्रान्ति गर्ने पंक्तिमा प्रधानमन्त्री ओली रहेकाले उनको प्रवृत्तिविरुद्ध जुट्ने बेला आएको बताए । उनले ओली प्रवृत्तिविरुद्ध जनआन्दोलन भएमा सात दिनभित्र सरकारले घुँडा टेक्ने दाबी गरे ।
बैतडी हत्याको उचित अनुसन्धान गर,"मुलुकमा फेरि अर्की एक किशोरीमाथि अति जघन्य अपराध भएको छ । बुधबार विद्यालय गएकी बैतडीको दोगडाकेदार७, चडेपानीकी सत्र वर्षीया किशोरी त्यसपछि घर फर्किन पाइनन् । र, अब कहिल्यै फर्कने छैनन्, क्रूर अपराधीहरूले उनको जीवन नै समाप्त पारिदिएका छन् । दोगडाकेदार३ स्थित सनातन धर्म मावि, खोचलेकमा कक्षा १२ मा पढ्ने भागरथी भट्टको शव बिहीबार बीभत्स अवस्थामा भेटिएको छ । उनको बलात्कारपछि हत्या भएको आशंका आफन्त र स्थानीयले गरेका छन् । प्रहरीले पनि घटनालाई शंकास्पद मान्दै अनुसन्धान थालेको छ । यो अमानुषिक अपराधको गहिरो छानबिन आवश्यक छ । त्यसका लागि, बैतडी प्रहरीले कुनै दबाब, प्रभावमा नपरीकन घटनाको सत्यतथ्य पत्ता लगाएर दोषीलाई कानुनको दायरामा ल्याउनुपर्छ । बिहान १० बजे विद्यालय पुगेकी भागरथी २ बजे कक्षा सकिएपछि सँगै पढ्ने काका नाता पर्नेसित घरतर्फ गएकी थिइन् । विद्यालयबाट करिब ७ मिनेट दूरीमा रहेको खोचलेक बजारमा ती काका कपाल काट्न रोकिएपछि उनी हतार भएको भन्दै घरतिर लागेकी थिइन् । बजारबाट उनको घर पुग्न करिब १ घण्टा पैदल हिँड्नुपर्ने रहेछ । बाटोमा केही घरहरू रहेछन् र बीचमा सल्लेरी वन पनि । त्यही लवलेक जंगलमा घर पुग्न २० मिनेट बाँकी छँदा ग्रामीण सडकभन्दा सय मिटर तल वनमारा झाडीमा उनको शव अर्धनग्न अवस्थामा भेटिएको हो । उनको शरीरमा दाँतले टोकेका घाउ र अन्य चोट छन् । नजिकै मोबाइल फोन भेटिएको छ । कपडाहरू च्यातिएका छन् । घाँटीमा निमोठेका दागहरू छन् । खुट्टाका औंलाहरूमा पनि घिसारेको चोट छ । योनिबाट रगत बगेको देखिएको छ ।अंग्रेजीमा एउटा उक्ति छ विपत्ति कहिल्यै एक्लै आउँदैन । भागरथीको परिवारले पनि यस्तै वियोगको शृंखला नै भोग्नुपरेको छ । दुई महिनाअघि मात्रै उनले मधुमेहका कारण ५२ वर्षीय बाबु गुमाएकी थिइन् । घरको आर्थिक अवस्था नाजुक रहेकाले परिवारको जिम्मेवारी उनकै काँधमा थियो । पति वियोगमा रहेकी आमाको हेरचाह, घरायसी काम र पढाइलाई उनले सँगसँगै अघि बढाइरहेकी थिइन् । यसैबीच, उनी आफैं पनि मारिएकी छन् । परिवारले एउटा अकल्पनीय त्रासदी बेहोर्नुपरेको छ । उल्लिखित अंग्रेजी उक्तिले जे भने पनि, वास्तवमा यो घटना वियोगहरूको दुर्योग होइन, हाम्रो समाजमा विद्यमान आपराधिक घटनाक्रमको अर्को निरन्तरता हो । बलात्कार र हत्याजस्ता प्रत्येक अपराधका सम्पूर्ण अपराधीहरूलाई राज्यले कानुनी कठघरामा उभ्याउन नसक्नुको एउटा परिणति हो । र, नेपाली समाजमा छोरीहरू अझै सुरक्षित छैनन् भन्ने थप अर्को दृष्टान्त हो । अनि हो छोरी, दिदीबहिनी र आमाहजुरआमाहरूलाई निर्धक्क सम्मानित जीवन बाँच्न पाउने हक प्रदान गर्न राज्यसामु विशाल चुनौती रहेको अर्को प्रमाण पनि । भागरथीको शव भेटिएपछि दोषीलाई पक्राउको माग गर्दै विद्यार्थी र स्थानीयले प्रदर्शन गरेका छन् । अत्यन्त जघन्य यो घटनाका पीडितलाई न्याय दिलाउनु यतिबेला बैतडी प्रहरी प्रशासनको जिम्मेवारी हो । कञ्चनपुरकी किशोरी निर्मला पन्तको बलात्कारपछि भएको हत्याबारे अझै सत्यतथ्य पत्ता लगाउन नसकेको घटनाबाट पाठ सिक्दै प्रहरीले यसको अनुसन्धानमा कुनै कसर बाँकी छाड्नु हुँदैन । मृत्यु शंकास्पद भएकैले काठमाडौंबाट विशेष प्राविधिक टोली र प्रदेशबाट पनि एसएसपी नेतृत्वमा तालिमप्राप्त कुकुरसहितको टोली घटनास्थल खटिएको भनिएको छ । संघ र प्रदेशबाट खटिएका टोलीहरूले पक्कै पनि यसको सत्यतथ्य पत्ता लगाउन सघाउने नै छन्, सघाउनुपर्छ पनि । फेरि पनि यसको अनुसन्धान गरी दोषीउपर मुद्दा चलाउने दायित्व भनेको स्थानीय प्रहरीकै हो । तसर्थ, बैतडी प्रहरीसामु यो घटनामा न्याय दिलाउनुपर्ने ठूलो अभिभारा छ, जुन उसले जसरी पनि अविलम्ब पूरा गर्नुपर्छ । प्रहरी अनुसन्धानपछि सरकारी वकिल कार्यालय र अदालत पनि यसमा गम्भीर बन्नुपर्छ । पूरै देश अहिले गम्भीर राजनीतिक र संवैधानिक संकटको भुमरीमा रुमल्लिएको छ । राजनीतिक दल तथा पक्षहरूको शक्ति टकरावमा कति राष्ट्रिय तथा सामाजिक मुद्दाहरू त्यसै ओझेलमा परेका छन् । राज्यका सम्बन्धित निकायलगायत समाजका सरोकारवाला पक्ष यहाँ सजग हुनुपर्छ, राष्ट्रिय राजनीतिको चर्को ध्वनिबीच यो घटना र यस्ता मुद्दा त्यसै बिलाएर जानु हुँदैन । यी प्रत्यक घटनाबारे उचित अनुसन्धान गरेर दोषीलाई कानुनी कारबाहीको दायरामा ल्याइएन भने समाजमा यस्ता अपराध रोकिने छैनन्, बरु अझ बढ्नेछन् । अहिले नै दैनिक औसत छसात महिलाबालिका बलात्कृत हुने गरेका छन् । र, दुई जनामाथि बलात्कार प्रयास हुने गरेको छ । प्रहरीकहाँ आइपुग्ने उजुरी पो यति, बलात्कारलाई त्यसै छोपछाप गर्ने हाम्रो समाजमा पीडितले आँसु पिएरै चुपचाप लुकाइरहेका घटना अझै कति होलान् । अवस्था कस्तो छ भने, मुलुकमा कतिपय पञ्चायती मात्रै पीडक जोगाउन लाग्दैनन्, कति नीति निर्माता पनि समस्याको वास्तविक समाधान खोज्नेभन्दा बलात्कारीलाई फाँसी जस्ता लोकप्रिय देखिने नाराका पछाडि कुदेका छन् । स्वयं गृहमन्त्री पनि गैरजिम्मेवार भएर भनिदिन्छन्, झन्डै सवा दुई सय देशको अवस्था विश्लेषण गर्दा (बलात्कारका घटनाप्रति) हामी धेरै चिन्तित हुने स्थिति पनि होइन । जबकि, एउटै घटना पनि कसरी नगराउने भन्नेतर्फ राज्यको सम्पूर्ण ध्यान रहनुपर्छ । हरेक घटनामा सम्पूर्ण समाज र राष्ट्र जवाफदेही बन्नुपर्छ । यस्ता घटनामा कमी आउन नदिन कानुनको उचित कार्यान्वयन गर्न राज्य प्रशासन चुक्न हुँदैन । सरकारले दुई महिनाअघि केही नेपाल ऐन संशोधन अध्यादेशमार्फत बलात्कारसम्बन्धी सजायमा थप कडाइ गरे पनि प्रतिनिधिसभा विघटन गरिएकाले त्यसको दिगोपनमा समस्या छ, यसतर्फ पनि ध्यान दिइनुपर्छ । राज्यका निकायहरूले दृढताका साथ अपराधी र उसलाई जोगाउन खोज्ने सबैलाई कानुनी कारबाहीको दायरामा ल्याउनुपर्छ । बलात्कार र हत्याजस्ता जघन्य अपराधमा राज्य गम्भीर छ भन्ने प्रमाण यसै बैतडीलगायतका घटनाबाट देखिन थाल्नुपर्छ ।"
गणितलाई अनिवार्य नगरौं,"गणित विषय अनिवार्य बनाउनुपर्छ भन्ने मनसायसहितको उजुरीलाई सर्वोच्च अदालतले खारेज गरेपछि पनि पाठ्यक्रम विकास केन्द्रले कक्षा ११ र १२ मा गणित अनिवार्य गर्ने निर्णय गर्नु आश्चर्यजनक छ । दैनिक जीवनयापन, प्राविधिक, खोज तथा अन्वेषणात्मक अध्ययनका लागि गणित विषय सहयोगी रहेको छ । विज्ञानबाहेकका अन्य विषयलाई गणितीय सहयोग त्यति आवश्यक पर्दैन । अन्य विषयका अध्ययनका लागि चाहिने सांख्यिकीय ज्ञान कक्षा १० सम्म दिइसकिएको हुन्छ । यस्तोमा कक्षा ११ र १२ मा गणितलाई अनिवार्य गर्नु भनेको विद्यार्थीलाई विषयगत त्रास देखाउनु मात्र हो । यसबाट कक्षा ११ को भर्ना दरमा कमी आउनेछ, सामुदायिक विद्यालयमा भर्ना दर घट्नेछ र विद्यालय छाड्ने दरमा पनि डरलाग्दो गरी बढोत्तरी हुनेछ । उच्च शिक्षा लिँदा अन्वेषणात्मक वा अनुसन्धात्मक विषय लिने, तकनिकी अध्ययन गर्ने विद्यार्थीहरूका लागि विज्ञान विषयझैं गणितलाई इच्छाधीन विषय रूपमा वर्गीकरण गर्दा राम्रो हुनेछ । पाठ्यक्रम विकास केन्द्रले समयमै आफ्नो निर्णय सच्याउन पहल गर्नु जरुरी छ । महेन्द्रसिंह बम, टीकापुर१, कैलाली"
बन्दको विकल्प खोजियोस्,"संवैधानिक प्रक्रिया र व्यवस्था कुल्चेर प्रधानमन्त्री केपी शर्मा ओलीले संवैधानिक निकायमा आफ्ना मानिसलाई नियुक्ति दिएपछि देश थप तरंगित हुन पुगेको छ । प्रधानमन्त्रीको नेतृत्वमा गठन हुने संवैधानिक परिषद्माप्रतिनिधिसभाका सभामुख, प्रधानान्यायाधीश, राष्ट्रिय सभाका अध्यक्ष, विपक्षी दलका नेता र उपसभामुख सदस्य रहने व्यवस्था छ । लामो समयसम्म परिषद्को बैठक बस्न नसकेपछि प्रधानमन्त्री ओलीले संवैधानिक परिषद्को कार्यविधि हेरफेर हुने गरी अध्यादेश ल्याएका थिए । उक्त अध्यादेशपछि परिषद्कोबैठकमा सभामुख र विपक्षी दलका नेता सहभागी भएनन् । उनीहरूको सहभागि ताबिनै परिषद्को बैठकले संवैधानिक निकायमा ३८ जनाको नाम सिफारिस गरेको थियो । सिफारिस भएकाहरूलाई संसदीय समितिमा सुनुवाइका लागि फाइल पठाउँदा सभामुखले उक्त फाइल फिर्ता गरेका थिए । प्रतिनिधिसभा विघटन भएपछि संसदीय समितिहरू पनि स्वतः निष्क्रिय हुन्छन् । सभामुखले सुनुवाइका फाइल फिर्ता गरेपछि राष्ट्रिय सभाका अध्यक्षले पत्रकार सम्मेलन नै गरेका थिए । यसबाट पनि सभामुख र राष्ट्रिय सभा अध्यक्षबीच फाटो आएको अनुमान गर्न सकिन्छ । संवैधानिक निकायका प्रमुखहरूको शपथग्रहण समारोहमा उपराष्ट्रपति र सभामुख अनुपस्थित रहे । प्रधानमन्त्री ओलीले शपथग्रहण गराएपछि राजनीतिक विवाद झनै चर्कियो । उनले एकपछि अर्को गल्ती दोहोर्याइरहेका छन् । यसले उनको राजनीतिक प्रतिष्ठा र इमानदारीमा पनि प्रश्न उठाएको छ ।प्रतिनिधिसभा विघटनको मुद्दा सर्वोच्च अदालतमा विचाराधीन छ । यस्तोमा हतारमा प्रधानमन्त्री ओलीले यसरी असंवैधानिक कदमहरू चाल्दै जानुलाई अर्थपूर्ण रूपमा हेरिन थालेको छ । संवैधानिक नियुक्तिमा कांग्रेस र जसपाले असहमति जनाइसकेका छन् । प्रतिनिधिसभालाई पुनःस्थापना गर्नुपर्छ भनेर नागरिक समाजलगायत अन्य प्रतिपक्षी दलले आन्दोलन गरिरहेका छन् । राजनीतिक अस्थिरता बढ्दै छ । नेपालको भविष्य अँध्यारो हुन्छ कि भन्ने जनतालाई लागेको छ । देशलाई संविधानले निर्देश नगर्दा लोकतान्त्रिक व्यवस्था संकटमा पर्ने देखिन्छ । प्रधानमन्त्री ओलीको लोकप्रियता झन्झन् ओरालो लागिरहेको छ । संवैधानिक आयोगका नियुक्ति फिर्ता हुनुपर्छ भनेर दाहालनेपाल समूहले बिहीबार नेपाल बन्द गर्यो । कोरोना महामारीले थिलथिलो बनाएका जनतामाथि यसरी बन्द थोपर्नु ठीक होइन । अब यस्ता बन्दका कार्यक्रम झनै बढ्ने देखिन्छ । जसको मार निम्न वर्गका जनतालाई सोझै पर्नेछ । राजनीतिलाई सही बाटोमा ल्याउनुपर्छ तर बन्दहडताल गरेर जनतालाई दुःख दिन पाइँदैन । बन्दको विकल्प खोज्नेतर्फ देशका शीर्ष नेताहरू जिम्मेवार बन्नु जरुरी छ । गोविन्द विक, बूढानीलकण्ठ१२ काठमाडौंकोरोना कहरबाट केही हल्का महसुस गरिरहेका जनतालाई माघ २२ को आमहडतालले फेरि झस्काएको छ । प्रधानमन्त्री ओलीले प्रतिनिधिसभा विघटन गरेपछि सोविरुद्ध डेढ महिनाभन्दा बढी समयदेखि आन्दोलनरत दाहालनेपाल समूहले अकस्मात आमहडताल आह्वान गरेपछि अधिकांश नागरिकमा पीडा थपिनुका साथै नकारात्मक असर परेको छ । विगतमा निमुखा जनतालाई भर्याङ बनाएर सत्ताको स्वाद लिन पल्केका नेतृत्वले फेरि सर्वसाधारणलाई ढाल बनाउन खोजेपछि कसले साथ दिने ? सीमित नेता, कार्यकर्ता मात्र हडतालमा सामेल हुनुले आमनागरिकलाई हडतालप्रति वितृष्णा बढेको मान्नुपर्छ । प्रतिनिधिसभा विघटन र संवैधानिक निकायमा भएका असंवैधानिक नियुक्तिको विरोध गर्नुपर्छ तर अनेक विकल्प हुँदाहुँदै जनतालाई मारमा पार्नुहुन्न । लामो समयपछि बौरिन लागेका शिक्षण संस्था, कलिला विद्यार्थीको उत्साह, मजदुरको गाँस, औषधोपचार, व्यापारबिना चुलो नबल्ने साना व्यवसायीको दैनिकीलगायत सम्पूर्ण व्यक्तिको आवश्यकतामाथि तुषारापात थपिदियो, आमहडतालले । वर्तमान एवं पूर्वप्रधानमन्त्रीहरूबाट सर्वसाधारणले धेरै कुरा सिक्ने अपेक्षा गरेका थिए । तर, उनीहरूले एकअर्कालाई ओकलेको गालीगलौजले हद नाघेको छ । यस्ता गतिविधिको विरोध जनताले गरिरहेका छन् । नेकपा ढुंगाको प्रहारले चोइटिएको काँचको टुक्रासरह बनिसक्यो अब, यसलाई दुरुस्त हुनेगरी जोड्न सकिँदैन । भाइ फुटे गवार लुटे उखान यथार्थमा बदलिँदा हाम्रो समृद्धिको सपना स्वतः धूमिल बनिरहेको छ । चारैतिर निराशाका बादलहरू देखिन थालेका छन् । विचारको नभई विनाशको खेती गर्न तम्सिने, दायित्वलाई चरित्र निर्माणको अवसर नठान्ने, कुण्ठाग्रस्त बन्दै विपक्षीमाथि औंला ठड्याएर चिच्याइरहने, अप्ठ्यारो पर्दा मात्र जनता सम्झने स्वार्थी नेतालाई किन बुई चढाइरहने ? भुवनेश्वर शर्मा, चन्द्रागिरि२, काठमाडौंकोरोना कहरले वर्षौं थलिएका साथै आर्थिक अभावमा जुधिरहेका र जनजीवन नै अस्तव्यस्त भएका नेपाली पुनः बन्दको मारबाट आक्रोशित बन्न पुगेका छन् । वामे सर्दै गरेको बजारमाथि निहित व्यक्तिगत स्वार्थले गरिएको प्रहार निन्दनीय मात्र होइन अक्षम्य छ । बन्दका नाममा गरिने तोडफोड, हिंसा र लुटपाट अमानवीयभन्दा पनि असभ्य, जंगली र पशुवत् हो । कुनै एजेन्डाबिना व्यक्तिगत लाभ र नाफाघाटाको हिसाब गरेर आमजनतालाई दिग्भ्रमित पारेर गरिने सडक आन्दोलनले भ्रष्ट नेताहरूलाई झन् अधोगतितिर धकेल्नेछ । आन्दोलन, बन्द र हडताल जनताको हितविपरीत हो । मन्त्री, राजदुत या संवैधानिक नियुक्ति आदिमा आफन्त, नाता या आसेपासे परेनन्, लाभको पद पाइएन भनेर गरिने यस्ता लहडी उटपटाङ कार्यले के सन्देश दिन्छ ? महिनौंसम्मको लकडाउनले थिलथिलो बनाएको अर्थतन्त्रलाई यस्ता आन्दोलन र बन्दले झनै कमजोर बनाउँछ । नेपाली अर्थतन्त्र नै सखाप पार्ने र अझ गरिबीतिर धकेल्ने यस्ता गैरजिम्मेवार आपराधिक कार्यले यी अबुझ नेताहरूको छवि झनै धूमिल हुनेछ । रोशन भट्टराई, इनरुवा३, सुनसरी"
अबको विकल्पयात्रा,"प्रतिनिधिसभा विघटनसँगै सतहमा प्रकट हुन पुगेको नेपाली राजनीतिको संकटले बहुआयामिक प्रश्नहरूलाई जन्म दिएको छ । वस्तुतः यो संकट पौने एक सय वर्षदेखि नेपाली समाजको पीँधमा थेग्रिँदै, कचल्टिँदै आएका संकटहरूकै प्रकट रूप हो । तथापि यसलाई हेर्ने, बुझ्ने र यसको समाधानका निम्ति लिइने नीतिहरूबारे फरकफरक पक्षले फरकफरक बाटाहरू सिफारिस गर्नु तत्कालका निम्ति अस्वाभाविक होइन । कुनै पनि गहिरो घाउ सडेर बगेको पीप खराब त हुँदै हो, त्यसलाई पखाल्नु पनि अनिवार्य छ, तर पनि पीप केवल परिणाम मात्र हो । पीप बग्नुको कारण त गहिरो घाउ हो, त्यसलाई निको पार्नुचाहिँ मुख्य सरोकार । त्यसैले आजको संकटका सन्दर्भमा पनि नेपाली समाजको आर्थिक जगमा, राष्ट्रिय स्वाधीनताको भित्तामा, उत्पीडित जनजीवनका मझेरीहरूमा, श्रमिकहरूका पाखुराहरूमा अनि नागरिक स्वतन्त्रताको छानोमा सइन पल्टेका घाउ र लागेका चोटहरूमाथि ध्यान केन्द्रित गर्नु नै सतहमा प्रकट राजनीतिक संकटको पीपलाई बुझ्ने मुख्य दृष्टिद्वार बन्नु आवश्यक छ । नेपाली समाजको जगका ती घाउमय आधारभूत समस्याहरूलाई केवल छोपछाप पारेर जसरी राजनीतिक व्यवस्था कार्यकारी बनाइयो, त्यही व्यवस्थामै आजको संकटको मुख्य खलनायक प्रवृत्ति ढसमस्स बसेको छ भन्न अब किञ्चित् हिचकिचाउनुपर्दैन । खलनायक प्रवृत्तिभित्र पनि खास अवस्थामा एउटा प्रवृत्ति प्रधान पक्षका रूपमा कार्यकारी भूमिकामा आमनेसामने उपस्थित हुन आइपुग्छ भन्ने दार्शनिक मान्यताबाट हेर्दा यतिखेर प्रधानमन्त्री ओली प्रवृत्ति समग्र खलनायक प्रवृत्तिको पनि प्रधान पक्षका रूपमा प्रकट भएको छ । नेकपा (नेकपा) को एउटा सहोदर हाँगाका रूपमा रहेको ओली प्रवृत्तिले समस्यालाई नकारात्मक रूपमा समाधान गर्ने दुस्साहस गर्दा नै आजको संकट सतहमा प्रकट हुन पुगेको हो । त्यसैले आजको संकटलाई न त त्यस प्रवृत्तिले समस्याका रूपमा बुझ्छ, न नै ती समस्याको वस्तुगत जगतिर दृष्टि तन्काउन आवश्यक ठान्छ । यसर्थ नै यो प्रवृत्ति प्रतिगमनकारी साबित हुन पुगेको छ । यो प्रवृत्तिले यथार्थलाई बुझ्न अस्वीकार गरेकाले मात्र होइन, बरु यसले अब लगातार देश तथा जनविरोधी प्रपञ्चमाथि नै आफ्नो अस्तित्वरक्षाको यात्रालाई तीव्रता दिनेछ, त्यसो हुनाले संकट समाधानका निम्ति यस प्रवृत्तिसँग आम जनताको मित्रतापूर्ण संवादसहकार्यको ढोका पनि बन्द हुन पुगेको छ । त्यसकारण यस प्रवृत्तिले अघि सार्ने मध्यावधि निर्वाचन वा अन्य सर्वसत्तावादी अलोकतान्त्रिक सिफारिसहरू आजको संकटपूर्ण माहोलको विकल्पको सूचीबाट हट्न पुग्छन् । त्यसै गरी विद्यमान संविधानलाई समेत उल्लंघन गरी लादिएको प्रतिगमनलाई मान्यता दिलाउन अघि सारिएको निर्वाचनलाई समेत लोकतन्त्र नै देख्ने अन्य पार्टी वा पार्टीभित्रका समूहहरू पनि सैद्धान्तिक रूपमा ओली प्रवृत्तिभित्रकै विभिन्न मुद्राबाहेक अरू हुन सक्दैनन् । त्यसैले तिनका तर्कहरू पनि सकारात्मक विकल्पको कोटिभित्र अटाउन सक्दैनन् । यस स्थितिमा नेपाली समाजको सतहमा प्रकट संकटलाई समाधान गर्न अघि सारिएका विकल्प, विकल्प अघि सार्ने शक्ति वा पक्षहरू र तिनले भविष्यको कुनै पनि आगतमाथि देखाउने व्यवहारले निर्माण हुन सक्ने परिस्थितिको प्रारम्भिक आकलन आजको अर्को महत्त्वपूर्ण आवश्यकता हो ।सही या गलत, पूर्ण या आंशिक जेजस्तो मान्न सकिए पनि आजको प्रतिगमनसँगै प्रकट संकटलाई समाधान गर्न तीनवटा रणनीति राजनीतिमा अगाडि आएका छन् । एक, संसद्को पुनःस्थापना गर्नुपर्छ । यस रणनीतिलाई अघि सारेर मुख्यतः नेकपा (नेकपा) को प्रचण्डमाधव पक्ष र केही अन्य पार्टी एक प्रकारको आन्दोलनमा छन् । दुई, आजको संकट दलाल पुँजीवादी संसदीय व्यवस्थाकै असफलताबाट जन्मिएको हुनाले यही व्यवस्थाभित्रैबाट समाधान हुन सक्दैन बरु नयाँ व्यवस्थामा जानुपर्छ । यस विश्लेषणसहित सरकारले प्रतिबन्ध लादेको नेकपा (चन्द), नेकपा (क्रान्तिकारी माओवादी), नेपाल कम्युनिस्ट पार्टी, वैज्ञानिक समाजवादी कम्युनिस्ट पार्टीनेपालजस्ता व्यवस्थाकै विरोधी पार्टीहरू रणनीतिक संयुक्त मोर्चा निर्माण गरी संघर्षको रणनीतिमा अगाडि आउने प्रक्रियामा देखिन्छन् । र तीन, प्रतिगमनको विरोध मात्र होइन अग्रगमन चाहिन्छ, ओलीको सट्टा प्रचण्ड ल्याएर पुग्दैन, आजको परिस्थितिमाथि जाइलागेर मात्र पुग्दैन बरु पृष्ठभूमि पनि खोतल्नुपर्छ भन्दै नागरिक आन्दोलन उपस्थित भएको छ । हाल नागरिक आन्दोलन काठमाडौँ, पोखरा, झापाजस्ता केही स्थानमा ठोस गतिविधिमा देखा परे पनि यसले देशव्यापी विस्तार पाउने पक्कापक्की छ । नागरिक आन्दोलनमा विविध वैचारिकीका व्यक्तित्वहरू सामेल रहने भएकाले खास राजनीतिक शक्तिको जस्तो ठोस राजनीतिक कार्यक्रम यसबाट प्रकट हुन सम्भव नभए पनि आन्दोलनले आम नागरिकको साझा न्यूनतम अग्रगामी सरोकारलाई भने सानदार ढंगले व्यक्त गर्न सक्छ । इतिहासमा प्रायः नागरिक आन्दोलनको पार्श्वभूमिमा कुनै न कुनै संयुक्त राजनीतिक रणनीति थियो । विसं २०४५ वा २०६२ का नागरिक आन्दोलन यस तथ्यका ठोस प्रमाणहरू हुन् । तर, यसपटक संगठित र नाराकृत हुँदै गएको नागरिक आन्दोलनका पछाडि एउटा संयुक्त राजनीतिक आन्दोलन छैन । यस मानेमा आजको नागरिक आन्दोलनमार्फत व्यक्त सरोकारहरूमा नागरिकका मौलिक अनुभूति बढी र राजनीतिक नियोजितपना कम छन् भन्ने यथार्थलाई स्वीकार गर्न जोकसैलाई करै लाग्छ । यस विशेषतासहितको आजको नागरिक आन्दोलनले मूलतः दुईवटा अडानलाई प्रस्ट अगाडि सारेको छ । पहिलो, प्रतिगमनलाई अन्त्य गर्नु भनेको व्यक्ति परिवर्तन होइन, प्रवृत्ति परिवर्तनको ग्यारेन्टी हो । दोस्रो, आन्दोलनको उद्देश्य भनेको खराबमाथि हस्तक्षेप मात्र होइन, बरु खराब जन्मिने पृष्ठभूमिको अनुसन्धान पनि हो । यिनै गम्भीर सरोकारकै जगमा नागरिक अभियन्ताहरूले तेस्रो जनआन्दोलनको आवेगमय उद्घोषसम्म गर्न थालेका छन् । यस अर्थमा नागरिक आन्दोलन आफैंमा आजको एउटा राजनीतिक पक्षका रूपमा आकार ग्रहण गर्ने दिशातिर उन्मुख हुन पुगेको छ । यसभित्र बौद्धिकहरू, सांस्कृतिक स्रष्टाहरू आदिका फरकफरक भँगालाहरू संगठित वा पुनः संगठित हुने सिलसिला तीव्र भएको छ । यसरी आज कुनै न कुनै सकारात्मक विकल्पको रणनीति र आन्दोलनमा अघि बढेका प्रवृत्तिहरूले भविष्यका विविध आगतमाथि कस्तो प्रतिक्रिया जनाउलान् ? यो प्रश्नको उत्तरले धेरै कुराको भविष्य निर्धारण गर्नेछ भन्ने स्पष्ट नै छ ।अब प्रतिगमनकारी पक्ष, संसद् पुनःस्थापना भए पुग्छ भन्ने पक्ष, व्यवस्था नै परिवर्तन हुनुपर्छ भन्ने पक्ष र नागरिक आन्दोलनका आजका रणनीति र उनीहरूका गतिविधिबाट जन्मिन सक्ने परिणामहरूलाई अगाडि राखेर हेर्दा कस्तो चित्र देखा पर्छ त ? एकपटक हेरौं । ओली प्रवृत्तिले योजना बनाएझैं संसद् पुनःस्थापना नभए देश संकटकाल वा थप निरंकुशतातिरको यात्रामा जानेछ । त्यति बेला त्यो पक्ष एक्लो हुनेछ । त्यसले देश र जनतामाथि थप क्षति पुर्याए पनि त्यो प्रवृत्तिको पराजय सुनिश्चित छ । यदि मध्यावधि चुनावमै लैजान खोज्दा पुनःस्थापना हुनुपर्छ भन्ने पक्ष चुनावमा भाग लिन लतारिन्छ भने त्यसले प्रतिगमनलाई संस्थागत मान्यता प्रदान गर्न पुग्नेछ । त्यतिखेर त्यो नागरिक आन्दोलन र व्यवस्था परिवर्तनवाला पक्षबाट प्रहारको निसानामा त पर्नेछ नै, त्यससँगै संसद्वादी विश्वसनीयताको सत्त्व पनि गुमाउनेछ । यदि संसद् पुनःस्थापना भए व्यक्ति होइन प्रवृत्ति फेर्ने ग्यारेन्टी र संकटको पृष्ठभूमिको अनुसन्धान जरुरी देख्ने नागरिक आन्दोलनको स्थिति के हुनेछ ? अहिले नै आकलन गरिहाल्नु हतारोको काम हुनेछ । ती अवस्थाहरूमा जुन पक्षको भूमिका जस्तो रहन गए पनि व्यवस्थाजन्य वस्तुगत जगको समस्या त ज्युँका त्युँ नै रहनेछन् । यदि जताबाट पनि दलाल संसदीय पुँजीवादी व्यवस्था र त्यस पक्षधर पार्टीहरूको मूल प्रवृत्ति कायम राख्ने हो भने, व्यवस्था नै अन्त्य गर्न चाहने पक्षका निम्ति वस्तुगत माहोल झन् सहज र फराकिलो हुन पुग्नेछ । धेरैले बुझेकै कुरा हो, व्यवस्था नै परिवर्तनबिना समस्या समाधान सम्भव छैन भन्ने राजनीतिक पक्षको राष्ट्रिय राजनीतिमा तत्काल हल्लाखल्ला देखा नपरे पनि त्यसको प्रभाव व्यापक श्रमजीवी वर्गमा गम्भीर रूपमा विस्तार हुँदै र खिरिलो बन्दै गइरहेको छ । त्यति मात्र होइन, संसद्वादी राजनीतिको विकल्प खोज्ने इमानदार राजनीतिक पात्रहरूले नयाँ सपना देख्ने वैकल्पिक थलो पनि त्यस पक्षका राजनीतिक पार्टीहरू बन्दै गएका छन् । यो तथ्य काट्नै नसक्ने गरी उपस्थित छ व्यवस्था परिवर्तनको विकल्प छैन भन्ने पार्टीहरू तिनका नेताकार्यकर्ताका रुमानी लहडको जगमा जन्मिएर बाँचेका होइनन्, बरु उनीहरू जन्मिनैपर्ने वस्तुगत आधारहरू व्यवस्थामा छ्यालब्याल छन् । वस्तुगत आधार भएकाले त्यो धारा ढिलो या चाँडो सिंगै व्यवस्था र शासनलाई हल्लाउने गरी धक्का दिन अवश्य आउँछ । तसर्थ, जुनसुकै प्रपञ्चद्वारा दलाल संसदीय पुँजीवादी व्यवस्था र त्यसका शासकहरूको आजको मूल प्रवृत्तिलाई पुनःस्थापना गर्ने हो भने संकटको दीर्घकालीन समाधान त कदापि हुन सक्दैन, बरु खील सग्लै छाडेर मात्र पीप पखाल्ने काम हुनेछ जुन नेपाली समाजले आज खोजेको समाधान हुँदै होइन । प्रतिगमनका विरुद्ध आआफ्नै ढंगले संघर्ष थालेका पक्षहरू सबैले संघर्षबाहेक संकट समाधानको अर्को बाटो नभएको बताएका छन् । यो एउटा रूपमै मात्र भए पनि देखा परेको साझा समानता हो । उनीहरूबीच केका निम्ति संघर्ष भन्ने विषयमा भने गम्भीर अन्तर छ । केका निम्ति भन्ने प्रश्नको सही उत्तर पहिल्याउन कहिलेदेखिको प्रतिगमनलाई प्रतिगमन मान्ने भन्ने विषयमा एकरूप बुझाइको खोजी आवश्यक हुन्छ । गत पुस ५ देखिको प्रतिगमन खोज्ने हो भने एउटा चित्र प्रकट हुन्छÙ जनयुद्ध, जनआन्दोलन र मधेस आन्दोलनसँग सम्झौताहरूपछिको प्रतिगमनलाई लेखाजोखा गर्दा भने अर्को दृश्य अगाडि आउँछ ।नेपाली समाजको इतिहासमा जनयुद्ध, २०६२६३ को जनआन्दोलन र मधेस आन्दोलनसम्म पुग्दा समाजको पीँधका आधारभूत समस्याहरू राजनीतिको केन्द्रीय प्रश्नका रूपमा स्थापित भएका थिए । ती आन्दोलनहरूका गर्भमा रहेका मजदुर, किसानदेखि सम्पूर्ण उत्पीडित समुदायका सरोकारहरू पनि राजनीतिको केन्द्र भागमा सूचीबद्ध हुन पुगेका थिए । ती समग्र मुद्दाहरू प्रत्येक आन्दोलन र राज्यबीचको सम्झौतामा प्रखर रूपमा मुखरित भई लिपिबद्ध पनि भएका हुन् । तर जब ती मुद्दालाई न्याय गर्ने समय आयो, तिनलाई क्रमशः भताभुंग पार्ने शृंखलाको अन्तिम कडीका रूपमा संविधान बन्न पुग्यो । यथार्थ यही नै हो । यसको मतलब हो पहिलो संविधानसभा असफल बनाउने प्रपञ्चसँगै प्रतिगमन सुरु भएको थियो र त्यसको एउटा गम्भीर प्रकटीकरण मात्र गत पुस ५ को प्रतिगमनमार्फत भएको हो । पहिलो संविधानसभाको विघटनको प्रपञ्चदेखि आजसम्मको इतिहास मुख्य गरी षड्यन्त्र र छलछामको इतिहास हो भन्दा फरक पर्नेछैन । यसबारे मध्यमवर्गीय नागरिक तप्काको हृदयमा समेत कति प्रश्नहरू जमेर बसेका रहेछन् भन्ने प्रमाण आजको नागरिक आन्दोलनको अभिव्यक्ति हो । मध्यमवर्गको नागरिक त त्यसरी सोच्न बाध्य रहेछ भने, बहुसंख्यक श्रमजीवी वर्ग र उत्पीडितहरूका मनमा उठेका दर्दहरू कति होलान् ? सहजै लख काट्न सकिन्छ । तसर्थ, प्रतिगमनलाई परास्त गर्न संघर्षबाहेक अर्को विकल्प नदेख्ने पक्षहरू सबैभन्दा पहिले इतिहासको राष्ट्रिय समीक्षा गर्न तयार हुनु आजको मुख्य आवश्यकता हो । त्यो राष्ट्रिय समीक्षामा आम नागरिकका विभिन्न न्यायप्रेमी र अग्रगमन चाहने वर्ग र उत्पीडित समुदायले आफ्नो सरोकार व्यक्त गर्न पाउनुपर्छ । महिला, दलित, जनजाति, मधेसी, मुस्लिमदेखि मजदुर, किसानसम्मले अनि प्रतिगमनका विरुद्ध संघर्षबाहेक विकल्प नदेख्ने नागरिक आन्दोलनदेखि व्यवस्था नै परिवर्तन चाहने राजनीतिक पक्षसम्मले समीक्षामा भाग लिन सक्नुपर्छ । प्रतिगमनका विरुद्ध अग्रगमनको आन्दोलनले राष्ट्रिय समीक्षा सभा वा सम्मेलनलाई संघर्षकै एउटा मोर्चाका रूपमा विकास गर्नुपर्छ । गाउँटोलदेखि राष्ट्रिय स्तरसम्म इतिहासको निर्मम समीक्षाको यस प्रक्रियामा सबैले भाग लिन पाउनुपर्छ । त्यस्तो राष्ट्रिय समीक्षा सभा वा सम्मेलनहरूको लहरबाट कोही पनि भाग्न सक्नेछैन । जो भाग्नेछ, उसलाई जनताले चिन्ने अवसर पाउनेछन् । जो भाग्नेछैन, उसले प्रतिगमन र अग्रगमनको मुद्दा निरूपणमा योगदान गर्नेछ । राष्ट्रिय समीक्षा सभा वा सम्मेलन चुनिएका प्रतिष्ठित व्यक्तिको गमास्ता होइन, आम जनताले अग्रगामी सरोकार व्यक्त गर्ने संघर्षमय अभियान बन्नुपर्छ । जुनजुन पक्ष अग्रगमनका निम्ति समर्पित हुनेछन्, उनीहरू नै त्यसलाई संयोजन गर्दै अगाडि बढ्न सक्षम हुनेछन् । इतिहासको आफूखुसी टुक्राटुक्रा व्याख्या गरेर देश र जनतामाथि निश्चित वर्गको हैकम लाद्ने प्रपञ्चको भन्डाफोर गर्न अनि जनतालाई नयाँ अग्रगामी यात्राका निम्ति तयार पार्ने अभियान राष्ट्रिय समीक्षा सभा वा सम्मेलनहरूलाई बनाउन सम्भव छ । यस्ता राष्ट्रिय समीक्षा सभा वा सम्मेलनहरूले मात्रै इतिहासलाई पुनः अगाडि बढाउने नवीन एजेन्डाहरू तयार पार्न तथा यथार्थमै मित्रहरू र दुस्मनहरूबीच कित्ताबन्दी गर्न ठोस अवसर उपलब्ध गराउनेछन् । वैदेशिक हस्तक्षेपसहितको माखेसाङ्लोमा बत्ताएर नेपाली समाजको आवश्यकतालाई यसरी रनभुल्लमा पारिएको छ, आम जनताद्वारा गरिने इतिहासको समीक्षामय जागरणबिना अग्रगामी परिवर्तनको दिशा सोझ्याउनै आज असम्भव प्रतीत भएको छ । त्यसैले आन्दोलनको विकल्प नदेख्ने सबै प्रवृत्तिले आन्दोलनकै औजारका रूपमा राष्ट्रिय समीक्षा सभा र सम्मेलनको लहर सिर्जना गर्दै अघि बढ्नु आवश्यक छ । प्रतिगमनका विरुद्ध अग्रगमनका पक्षमा चलाइने आन्दोलनकै मोर्चाका रूपमा देशव्यापी राष्ट्रिय समीक्षा सभा वा सम्मेलनहरू आन्दोलनकारी पक्षहरूले छुट्टाछुट्टै वा संयुक्त रूपमा चलाउन सक्नेछन् । यस्तो अभियानले आम जनतालाई राजनीतिक रूपमा जागृत हुन, आफ्नो शत्रु र मित्र चिन्न अनि आफ्ना कुल्चिएका सरोकारहरूलाई पुनः मुखरित गर्न अवसर प्रदान गर्नेछ भने, बाटो बिराएका राजनीतिक शक्तिलाई पुनः सही बाटोमा फर्किन वा आत्मालोचित हुनसमेत मौका दिनेछ । यस्तो जनव्यापी अभियानले अग्रगामी शक्तिहरूलाई नयाँ उचाइमा ध्रुवीकृत हुने व्यापक वातावरण पनि निर्माण गर्नेछ । अन्तिम निष्कर्षमा भन्नुपर्दा, प्रतिगमनले लामो र जटिल प्रपञ्चमय रूप लिएछ भने पनि आम सरोकारवाला जनता त्यसमाथि हावी हुन सक्ने दीर्घकालीन चेतना एवं हस्तक्षेपको निर्माण हुन पुग्नेछ ।"
शैक्षिक सत्र पुनःस्थापनाका चुनौती,"कोभिड१९ ले सर्वाधिक प्रभाव पारेका क्षेत्रमध्ये शिक्षा पनि हो र विश्वभर १ अर्ब ६० करोडभन्दा बढी विद्यार्थी प्रभावित भएको अनुमान छ । संक्रमण फैलिन थालेपछि लकडाउन नहुँदै स्कुल, कलेज र विश्वविद्यालयहरू बन्द भए । कक्षा सञ्चालन, नियमित पढाइ र परीक्षा मात्र अवरुद्ध भएन, पूरै शैक्षिक सत्र नै लथालिंग भयो । भर्चुअल सूचना प्रविधिको उपयोग गरी घरमै अनलाइन कक्षा, गृहकार्य, आन्तरिक परीक्षा, रेडियो र टीभी माध्यमबाट दूरशिक्षाजस्ता गतिविधिहरूमार्फत शैक्षिक कार्यक्रमलाई केही हदसम्म निरन्तरता दिने प्रयासहरू भए । तर यसको पहुँच समान भएन । कोभिडले शिक्षामा पहुँच र अवसरमा ठूलो असमानता सिर्जना गरेको छ, जुन विश्वव्यापी छ । गरिबी, अल्पविकास, भौतिक पूर्वाधारको असमान वितरण र पहुँचको अभावजस्ता कारणले यो असमानतालाई अझ फराकिलो र गहिरो बनाएका छन् । विश्वभरिकै शिक्षाविद् र योजनाकारहरूका लागि यो एउटा ठूलो चिन्ताको विषय पनि हो । संयुक्त राष्ट्र संघ, युनिसेफ, युनेस्को लगायतका अन्तर्राष्ट्रिय संघसंस्थाका प्रतिवेदनहरूमा यो चिन्ता अभिव्यक्त भएको पाइन्छ ।अहिले कोभिड केही नियन्त्रण र यसको प्रभाव पनि न्यूनीकरण हुन थालेको छ । खोपहरू पनि आएका छन् । जीवन बिस्तारै नियमित अवस्थामा फर्किन थालेको छ । शैक्षिक संस्थाहरू खुल्न थालेका छन् । तर, पूरै नियमित पठनपाठन र कक्षा सञ्चालन भयो भने पनि अरू क्षेत्रमा जस्तो शैक्षिक गतिविधि पुनःस्थापित भयो भन्न मिल्दैन । सबैभन्दा पहिला शैक्षिक सत्र पुनःस्थापित गर्नु आवश्यक छ । तर सँगसँगै यस अवधिमा भर्चुअल माध्यममा पहुँचै नभएका र अति न्यून पहुँचका कारण सिर्जित असमानता एवं अन्तरको पनि न्यायपूर्ण सम्बोधन उत्तिकै आवश्यक छ । शैक्षिक असमानताको प्रभाव केवल कक्षोन्नतिमा मात्र सीमित हुँदैन, बहुआयामिक हुन्छ । तथापि म यहाँ कोभिडका कारण विद्यालय तहमा सिर्जित असमानताको न्यूनीकरण र शैक्षिक क्षेत्र पुनःस्थापनाबारे केही नीतिगत विषयमा केन्द्रित भएर चर्चा गर्न खोज्दै छु । केही समययता समग्र शैक्षिक समुदायमाथि केही प्रश्न उठिरहेका छन् । जति विद्यार्थीहरू विद्यालयमा रजिस्टर्ड थिए, तीमध्ये कतिको अनलाइन, रेडियो, टीभी कक्षामा पहुँच थियो ? कोभिडका कारण शैक्षिक क्षति कम गर्ने नेपाल सरकारको के योजना थियो, अहिले के छ ? यसबाट सिर्जित असमानता घटाउन र शैक्षिक सत्र पुनःस्थापित गर्न सरकारी नीति र योजना के छ ? बालबालिकाको न्यूनतम सिकाइ उपलब्धि कायम गर्न के गर्नुपर्छ ? शैक्षिक सत्र खेर जान नदिन सरकारका योजना कस्ता छन् ? विद्यार्थीहरूलाई शिक्षाको वञ्चितीकरणको खतराबाट कसरी जोगाउने ? संकटको अवस्थामा आफ्नो स्वार्थअनुसार फाइदा लिन खोज्ने निजी क्षेत्रका गिरोहहरूबाट सरकार (मन्त्री, प्रधानमन्त्री) कसरी बच्ने ? यिनको उत्तर वा समाधानले नै सरकारलाई कोभिडबाट प्रभावित शिक्षा क्षेत्रलाई सही मार्गमा लैजान मद्दत पुर्याउनेछ ।शैक्षिक सत्रको कुरा गर्दा, सबैभन्दा पहिले विद्यार्थी भर्ना आउँछ । शिक्षामा पहुँचको यो प्रारम्भिक विन्दु हो । विश्वमा पहिले नै २५ करोड बालबालिका विद्यालय र शिक्षण संस्थाभन्दा बाहिर रहेको अनुमान थियो । कोभिडका कारण यसमा अरू २ करोड ३८ लाख युवा तथा बालबालिका थपिएको अनुमान छ । कोभिडअवधिमा विकल्पका रूपमा प्रयोग गरिएको भर्चुअल शिक्षा उनीहरूसम्म पुग्ने कुरै भएन । नेपालमा पनि यस्ता बालबालिकाको स्थिति निकै बढेको अनुमान गर्न सकिन्छ ।यो शैक्षिक वर्षमा विद्यार्थी भर्ना खुल्न पाएन । अघिल्लो शैक्षिक सत्रको परीक्षा पनि राम्ररी सकिन पाएको थिएन, लकडाउन सुरु भयो । घोषित रूपमा नयाँ भर्ना त हुँदै भएन । लकडाउन अलि खुकुलो भएपछि आन्तरिक रूपमै विद्यालयले आफ्ना विद्यार्थीहरूको कक्षा उन्नति गरे, बिनासार्वजनिक सूचना केही नयाँ भर्ना पनि लिए । यसबाट कति विद्यार्थी लाभान्वित भए, कुनै तथ्यांक उपलब्ध छैन । तर यो संख्या नगण्य छ । केही महिना थपेर यो सत्र समापन गरे पनि भर्ना हुन नपाएकाहरू त वञ्चित रहने नै भए । एक प्रकारले नयाँ विद्यार्थीको विद्यालय प्रवेशको एउटा सत्रलाई हामीले गुमाइसकेका छौं । यसबाट वञ्चित विद्यार्थीहरूको नयाँ सत्रमा गुणस्तर वृद्धिबाहेक हामीसँग क्षतिपूर्तिको अर्को उपाय बाँकी छैन ।सामान्य अवस्था भए यतिखेर हामी चालु शैक्षिक सत्रको समापन र नयाँको प्रारम्भमा हुने थियौं । तर यो अहिले निकै अन्योलग्रस्त छ । अहिले तीनचार महिना थपेर असारसम्म यो शैक्षिक सत्र पूरा गर्ने चर्चा छ । फागुनबाट कक्षा नियमित गर्न सके हामीसँग परीक्षाबाहेक पठनपाठनका लागि चार महिना समय रहन्छ र चालु सत्रलाई न्यूनतम क्षतिमा समापन गर्न सकिन्छ । सरकारले ढिलो नगरी यसको स्पष्ट तालिकाबद्ध कार्यक्रम सार्वजनिक गर्नुपर्छ । हामीसँग अर्को विकल्प र समय पनि छैन ।उसै त नेपालका विद्यालयहरूमा औसत शिक्षण सिकाइ उपलब्धि निकै कमजोर छÙ कोभिडका कारण छ महिनाभन्दा बढी पढाइबाट वञ्चित बालबालिकाको अवस्था झन् कस्तो रह्यो होला, सजिलै अनुमान गर्न सकिन्छ । हालैका केही अध्ययनले देखाएका छन् जम्मा १२ प्रतिशत विद्यालयमा मात्र पूर्ण रूपमा इन्टरनेट र डिजिटल डिभायस सुविधा उपलब्ध छ । ४४ प्रतिशत विद्यालयसँग इन्टरनेटको सुविधा छैन । धेरैजसो विद्यार्थी र अभिभावकहरूमा कम्प्युटर निरक्षरता पाइएको छ । यस्तो अवस्थामा भर्चुअल कक्षाको पहुँच, उपयोग र प्रभावकारिता कस्तो रह्यो होला, अनुमान गर्न कठिन हुँदैन । त्यसमा पनि निजी र सार्वजनिक स्कुलमा भर्चुअल कक्षाका कारण सिकाइमा हुने खाडल पनि ठूलो छ । यिनै कारणले गर्दा शिक्षामा असमानता अरू बढ्ने नै भयो । यसलाई प्रभावकारी रूपमा सम्बोधन गर्न सरकारले उपयुक्त नीति र कार्यक्रम पनि सँगै ल्याउनु जरुरी छ ।कोभिडका बेला अभिभावकहरूले रोजगारी गुमाएका कारण पनि कतिपय बालबालिका पढाइबाट टाढिए । युवाहरू पढाइ बीचमै छाडेर वैदेशिक रोजगारीमा जान बाध्य भए । यसबाट शिक्षामा वञ्चितीकरण अझ बढेको अनुमान छ । शिक्षामा सर्वव्यापी रूपमा वित्तीय संकट र खाडल रहेको पनि विभिन्न अध्ययनले देखाएका छन् । विश्वमा सन् २०२० मा शिक्षाका लागि आवश्यक रकममध्ये २९ प्रतिशत अपुग रहेको प्रक्षेपण गरिएको छ । यसले शिक्षामा दिगो विकासको लक्ष्य हासिल गर्न गाह्रो हुने भएको छ । नेपाल भने यसतर्फ कत्ति संवेदनशील नदेखिनु दुःखद हो ।कोभिडको प्रारम्भदेखि नै सरकारले शिक्षामा क्षतिको न्यूनीकरणबारे कुनै ठोस नीति र कार्यक्रम बनाउन सकेको थिएन । त्यसमाथि अहिले त प्रतिनिधिसभा विघटनपछि राजनीति नै गन्जागोल छ । शिक्षामन्त्रीको ध्यान आफ्नो मन्त्रालय र विभागमा नभई पार्टीगत विषयमा बढी केन्द्रित छ । सरकारले उपर्युक्त प्रश्नको उत्तर खोज्नुभन्दा पनि प्रधानमन्त्री र शिक्षामन्त्रीले शिक्षामा स्वार्थ समूहको पछि लागेर पाठ्यक्रममा विषय हेरफेरको राजनीति गर्न लागेका छन् । आफ्नो अनुकूलको परिषद्लाई प्रयोग गरेर सत्रकै अन्तमा पाठ्यक्रम किन चलाउनुपर्यो ? यसको राजनीति बुझ्नु आवश्यक छ । सरकार आफैंले आयोग गठन गरेर त्यसमार्फत तयार गरिएको सार्वजनिक शिक्षा सुधारका योजनालाई अर्कातिर पन्छाई निजी क्षेत्रका प्रभावशाली विद्यालय सञ्चालकहरूको स्वार्थ पोषण गर्न प्रधानमन्त्री स्वयं लागिपरेका दृष्टान्तहरू चर्चामा आएका थिए । त्यो खेल अहिले पनि जारी छ । हालै सामाजिक अध्ययन विषयमा सरकारले गरेको निर्णयलाई यसको उदाहरणका रूपमा लिन सकिन्छ । कोभिडका सन्दर्भमा यहाँ यो विषयको चर्चा अलि असान्दर्भिक वा विषयान्तरजस्तो पनि लाग्न सक्छ । तथापि यसको चर्चा यहाँ दुई कारणले अपेक्षित छ । पहिलो, सरकार कोभिडसिर्जित समस्याप्रति पटक्कै संवेदनशील छैन । यही मौका पारेर गम्भीर विषयगत सवालमा शैक्षिक गिरोहको स्वार्थमा काम गर्न र त्यसबाट अनुचित लाभ लिन उद्यत छ भन्ने देखिन्छ । दोस्रो, सामाजिक अध्ययन विषयको महत्त्वप्रति पनि सरकार संवेदनशील छैन, या त्यो बुझ्न पनि चाहँदैन भन्ने प्रस्ट हुन्छ । यहाँ मलाई पूर्वउपकुलपति केदारभक्त माथेमाको एउटा भनाइ निकै मननीय लागेको छ । उहाँले चक्रपथ पुनर्निर्माणमा सामाजिक र मानवीय संवेदनशीलताप्रति अपेक्षित ध्यान नगएको एउटा रोचक उदाहरण प्रस्तुत गर्नुभएको थियो, इन्जिनियरले चक्रपथ पुनर्निर्माणको योजना बनाउँदा चिल्लो सडकमा मोटर गुडेको कल्पना त गरे, तर त्यही सडकले विभाजित गर्ने बस्ती, कहाँबाट धेरै मानिसले बाटो काट्छन् भन्ने जस्ता हेर्दा सामान्य तर सामाजिक एवं मानवीय पक्षलाई पटक्कै ख्याल गरेनन् । विकास मान्छे र समाजको उपयोगका लागि हो । यसले एउटा निपुण इन्जिनियर, डाक्टर वा कुनै पनि प्राविधिकका लागि सामाजिक चेतना कति महत्त्वपूर्ण छ भन्ने छर्लंग पार्छ ।अझै पनि समय छ, कोभिडप्रभावको व्यापक र सूक्ष्म अध्ययन गरी विद्यालय पुनःसञ्चालन एवं शैक्षिक सत्र पुनःस्थापना प्रभावकारी रूपमा गर्न सकिन्छ । यसका लागि पाठ्यक्रमको संक्षेपीकरण योजना कार्यान्वयन गर्न सकिन्छ, जुन आवश्यक पनि छ । यहाँनेर खड्किने कुरा के हो भने, बजेटमा यस्तो सोच नै देखिन्न जबकि यो वर्षको बजेट बनाउँदा कोभिडको प्रभाव सर्वत्र फैलिसकेको थियो । तैपनि यसका लागि शिक्षा बजेटमा कुनै व्यवस्था गरिएन ।अहिले विश्वमा कोभिडका कारण शिक्षासहित सबै क्षेत्रमा नयाँ सोचहरू आइराखेका छन् । अबको शिक्षा पहिलेजस्तो हुँदैन भन्ने धारणा व्यापक भएको छ । संरचना, विषय र प्रविधि सबैमा परिवर्तन आउँदै छ भन्ने छ । कोभिडकालमा उपयोग भएको भर्चुअल विधि, जुम प्रविधि आदि कुनै न कुनै रूपमा अब निरन्तर रहनेछन् । तर हाम्रोजस्तो मुलुकमा ध्यान दिनुपर्ने कुरा के हो भने, यसले सार्वजनिक र निजी विद्यालयबीचको खाडललाई अरू नबढाओस् । निजी क्षेत्रका महँगा र साधनसम्पन्न विद्यालयले कोभिडका कारण उत्पन्न क्षतिको चाँडै पूर्ति गर्न सक्छन् । उनीहरूसँग त्यसका लागि चाहिने स्रोत, साधन र अभिभावकको सहयोग पनि हुन्छ । तर सार्वजनिक विद्यालय, जहाँ अझै पनि झन्डै ८० प्रतिशत विद्यार्थी र अभिभावक समेटिएका छन्, तिनको क्षमता र सहभागिता कसरी वृद्धि गर्ने ? सरकारको हस्तक्षेप र प्रभावकारी नीति एवं कार्यक्रम यहीँ अपेक्षित हुन्छ । सार्वजनिक विद्यालयका लागि अल्पकालीन कार्ययोजना बनाई कार्यान्वयनमा लानुपर्छ । निजी विद्यालयका लागि नीतिगत निर्देशन भए पनि पुग्छ । त्यसको कार्यान्वयन उसले आफैं गर्न सक्छ । तर सार्वजनिक विद्यालयको त्यो हैसियत छैन । उनीहरूका लागि थप सहयोगको आवश्यकता पर्छ । विद्यालय समय बढाई विद्यालय क्यालेन्डरलाई पूरा गर्नु जरुरी हुन्छ । यसका लागि शिक्षकको थप समय र संलग्नतासमेत आवश्यक हुन्छ । शिक्षामा अतिरिक्त स्रोत व्यवस्थापनका लागि खोजमूलक वा वैकल्पिक वित्तीय व्यवस्थापन जरुरी हुन्छ । जेठ वा असारसम्म शैक्षिक सत्र पूरा गराउन विशेष क्यालेन्डरको कार्यान्वयन आवश्यक छ । कोभिडविरुद्धको खोपले शिक्षा क्षेत्रमा पनि प्राथमिकता पाउनुपर्छ । यसबाट शैक्षिक सत्र पुनःस्थापनामा सहयोग मिल्ने आशा गर्न सकिन्छ ।"
सरकारले नदेखेकोमहिला स्वास्थ्य,"म तीन वर्षअघि डोल्पा गएका बेला विष्णु विकसँग हवाई अड्डामा भेट भयो । उनी यात्रुहरूको भारी बोक्न आएकी रहिछन् । मेरो झोला सानै थियो तैपनि गफ गर्नका लागि उनलाई दिएँ । कति बच्चा छन् भनेर सोध्दा उनले भनिन्, पाँचवटा । उनको अनुहार बिरामीको जस्तै थियो, पहेंलो । फेरि सोधें, बिरामी छ्यौ कि क्या हो ? उनले मनको बह पोख्न थालिन्, ६ महिनाअघि काठमाडौंबाट डाक्टर आएर धेरै बच्चा पाउनु हुन्न भनेर मलाई गाउँमै १० वर्ष बच्चा नहुने पाइप लगाइदिए । त्यो लगाएपछि रगत बगिरहन्छ । निकाल्न भनेर अस्पताल गएको, जसले राखेको हो उसैलाई निकाल्न भन, हामीलाई त्यस्तो निकाल्न आउँदैन भन्छन् नर्सहरू । मलाई के थाहा कसले राखेको हो, कसलाई भन्न जाने ? अनि मतिर फर्केर भनिन्, तपाईंलाई निकाल्न आउँछ भने निकालिदिनुस् न । बरु म भारी बोकेको पैसा पनि लिन्नँ । उनलाई लामो समयसम्म बच्चा नहुने परिवार नियोजनको साधन नरप्लान्ट प्रयोग गरिएको रहेछ । तर, त्यो साधनको नकारात्मक असरबारे उनलाई पूर्ण जानकारी दिइएन । मैले सान्त्वना दिएँ, निकाल्न त मलाई आउँछ, तर हातले निकाल्न सकिन्न, औजार चाहिन्छ । मसँग औजार छैन । यो राखेपछि कसैले कुनै कागज दिएका थिए भने ल्याऊ । कसले राखेको हो भन्ने थाहा पाएपछि म उनलाई फोन गर्छु । उनले रुन्चे स्वरमा भनिन्, गाउँका धेरै महिलालाई राखिदिए, कुनै कागज दिएनन् । केही समस्या परे अस्पताल जाऊ भनेका थिए तर अस्पताल जाँदा हामीले निकाल्न सक्दैनौं भन्छन्् ।डोल्पाका गाउँहरूमा डुलेपछि थाहा भयो, काठमाडौंबाट कुनै अन्तर्राष्ट्रिय संस्था आएर यसरी महिलाहरूलाई नरप्लान्ट लगाइदिएको रहेछ । तर, जिल्ला अस्पताललाई यो विषयमा थाहै रहेनछ । काठमाडौं फर्केपछि स्वास्थ्य मन्त्रालयका कर्मचारीलाई सोधें, उनीहरूलाई पनि यसबारे जानकारी रहेनछ ।विष्णुजस्ता कति महिलालाई जथाभावी परिवार नियोजनका साधन लगाइन्छ, लेखाजोखा कतै छैन । कसैले परिवार नियोजनको संख्या बढेको देखाउन बलिको बोको बनाइएका यस्ता घटना थुप्रै छन् । विष्णुका श्रीमान् दुई वर्षका लागि डोल्पाबाहिर काम गर्न गएका रहेछन् । उनलाई दुई वर्ष नरप्लान्ट नचाहिने रहेछ । यो नबुझी लगाइएको साधनले उनमा रक्तअल्पताको समस्या आएको कसले बुझ्ने होला ?जनस्वास्थ्यविज्ञ दुशाला अधिकारी केही महिनाअघि पाँचथर पुग्दा प्रदेश सरकारको संरचनाअनुसार परिवार नियोजनको तीनमहिने सुई स्वास्थ्य चौकीमा उपलब्ध नभएको थाहा पाइन् । त्यहाँको स्वास्थ्यचौकीकी नर्सले भनिछन्, मैले तीनमहिने सुई मागेको छ महिनाभन्दा बढी भयो, पाएको छैन । सुई स्वास्थ्यचौकीले समयमै किन्छ तर सुई दिन चाहिने सिरिन्जचाहिँ गाउँपालिकाले किन्ने रहेछ । सुई भएको बेला सिरिन्ज किन्नुपर्छ भनेर गाउँपालिकाले थाहा पाए पनि वास्तै नगर्ने रहेछ । अनि त्यसैको मारमा साधारण महिला परिरहेका छन् । परिवार नियोजनको साधनको व्यवस्थापन नभएर दूरदराजका महिलाको स्वास्थ्यमा कस्तो समस्या परेको छ भन्ने कुरा संघ र प्रदेशमा स्वास्थ्य हेर्ने जिम्मा पाएकाहरूले थाहै पाउँदैनन् । किनभने, यससम्बन्धी अनुगमन र मूल्यांकन छैन ।त्यस्तै, दुशालाले अर्को उदेकलाग्दो घटना सुनाइन् । पाँचथरको स्वास्थ्य चौकीमा पिल्स को अभाव रहेछ । महिलाहरू पिल्स लिन आउँदा पूरा महिनाका लागि दिनुपर्ने चक्की पन्ध्र दिनका लागि मात्र दिने गरेको त्यहाँकी अनमीले सुनाइछन् । तर, त्यसरी गर्भधारण रोकिन्न, महिलाको स्वास्थ्यमा झन् नराम्रो असर पर्छ । पिल्समा हर्मोन हुन्छ र आधा महिना प्रयोग गर्दा समस्या पर्छ भन्ने थाहा हुदाँहुँदै पनि त्यहाँका स्वास्थ्यकर्मीले बाध्य भएर पन्ध्र दिनका लागि मात्र दिएका रहेछन् । परिवार नियोजनका साधनको कुुप्रभाव बाट रगत बगेर महिलाको ज्यानै जान सक्छ । त्यस्तै, पिल्स आधा अवधि दिइँदा यसबाट अनिश्चित गर्भ रहने सम्भावना बढ्छ र असुरक्षित गर्भपतन गराउनुपर्ने हुन्छ । केहीअघि बर्दियाको एक स्वास्थ्यचौकीमा मैले अचम्मको घटना सुनेँ । ५७ वर्षकी थारू महिला अझै परिवार नियोजनको सुई लगाउँदी रहिछन् । यो त अति अविवेकी प्रयोग भयो, ती महिनावारी रोकिएकी महिलालाई किन तपाईंहरूले यस्तो सुई दिनुहुन्छ ? मैले त्यहाँकी नर्सलाई सोधें । उनले भनिन्, के गर्ने, अब तिम्रो महिनावारी रोकिइसकेकाले सुई लगाउनुपर्दैन भनेर पठाउन खोज्दा यहीँ लडीबुडी गर्दै रोइन् । मेरो महिनावारी भइरहेको छ, म गर्भवती भएँ भने समाजले के भन्छ भनिन् । अनि विवश भएर हामीले उनलाई परिवार नियोजनको सुई लगाइदिन्छौं । मैले भनें, यसरी परिवार नियोजनको सुई लगाइदिँदा उनको स्वास्थ्यमा नराम्रो असर पर्छ । उनलाई बुझाउनुस्, मानिनन् भने केवल ग्लुकोज पानीको सुई लगाएर पठाउनुस् । यसरी जथाभावी सुई लगाउँदा कति महिलाको स्वास्थ्य बिग्रियो होला ?स्वास्थ्य मन्त्रालयलाई यस्ता झिनामसिना समस्या हेर्न फुर्सद छैन । महिलाको प्रजनन स्वास्थ्य र सम्पूर्ण स्वास्थ्यमा सरकारबाट भइरहेको बेवास्तालाई देखाउने यी प्रतिनिधि घटनाहरू मात्र हुन् । नेपालले महिला स्वास्थ्यमा ठूलो उपलब्धि हासिल गरेको छ, नेपालमा मातृ मृत्युदर कम भएको छ जस्ता विषयमा स्वास्थ्य मन्त्रालयले अनेक कार्यपत्र लेख्न भ्याउँछ तर गाउँका स्वास्थ्य चौकी हेर्न भ्याउँदैन । दूरदराजका महिलालाई पर्ने यस्ता समस्याबारे कमै छलफल हुन्छ । स्वास्थ्यचौकी र प्राथमिक स्वास्थ्य केन्द्रमा औषधि, परामर्श नपाएर समुदायमा परेका कठिनाइबारे कतै चर्चा हुँदैन । कति स्वास्थ्यचौकीमा आवश्यक उपकरण र औषधि हुँदैन तर बेकामका कोठाहरू बनाइएका छन् । कति ठाउँमा स्वास्थ्यकर्मीले प्रयोग गर्न नसक्ने महँगा उपकरणहरू कोठामा खिया लागेर थन्क्याइएका हुन्छन् । यस्ता विषयमा संघीय सरकारले अनुगमन गर्दैन, प्रदेश सरकारलाई पनि के वास्ता !"
फोहोरमा भेटिएको त्यो 'अत्तर,"क्युबाका राष्ट्रपति फिडेल क्यास्त्रोको हत्या गर्न उनको जीवनभर ६३४ प्रयास भएको त्यहाँको जासुसी निकायको दाबी छ । आफूले त्यस्तो प्रयास आठपटक गरेको अमेरिकाले नै स्विकारेको छ । रुसी राष्ट्रपति भ्लादिमिर पुटिनका खरो आलोचक तथा विपक्षी नेता अलेक्सेई नाभाल्नीलाई गएको वर्ष चियामा विषालु रेडियोधर्मी पदार्थ मिसाएर हत्या गर्ने प्रयास गरियो । उपचारका लागि जर्मनीमा शरण लिएका उनी अघिल्लो महिना घर फर्किंदै गर्दा मस्कोमा विमानस्थलमै पक्राउ परे । राजनीतिकर्मी चढेको जहाज वा गाडीलाई नियोजित दुर्घटना गराउनु, तिनको खानामा घातक विष मिसाउनु वा निसानेबाज (स्नाइपर) लगाएर गोली ठोकी मार्नु अन्तर्राष्ट्रिय राजनीतिमा नौलो विषय थिएन । नौलो के भयो भने, विज्ञान र प्रविधिमा आएको फड्कोले राजनीतिक हत्यालाई साह्रै सजिलो बनायो भने तीसम्बन्धी अनुसन्धानलाई उस्तै जटिल ।राजनीतिक हत्याहरू आममानिसको हत्याभन्दा फरक हुन्छन् । योजनाकारहरू आफ्नो परिचय नखुलोस् भन्ने चाहन्छन् । नयाँ आएका घातक रसायन र स्वचालित प्रविधिले पहिचान र प्रमाण केही नरहने गरी यस्ता कुकृत्य गर्न सम्भव बनाएका छन् । परम्परागत बम वा बन्दुकभन्दा भिन्न अस्त्रको प्रयोग वा तिनै हतियारलाई नवीन प्रविधिले चलाएर राजनीतिक हत्या गर्ने चलन अहिले अकासिएको छ ।नाभाल्नीलाई जस्तै गरी सन् २००६ मा रुसी पूर्वजासुस अलेक्जेन्डर लित्भिनेन्कोलाई झुक्याएर रेडियोधर्मीयुक्त चिया खुवाइएको थियो । चियाले नै उनलाई बिस्तारैबिस्तारै मार्यो । तीन वर्षअघि बेलायतमा अर्का रुसी पूर्वजासुस सर्गेई स्क्रिपल र उनकी छोरीको पनि हत्याप्रयास भयो । अपरिचित व्यक्तिहरूले तिनको अनुहारमा नोभिचोक नामक घातक रसायन दलिदिएका थिए । हाम्रो स्नायु प्रणालीले विभिन्न अंगलाई सक्रिय रहन सन्देश पठाइरहन्छ । तर यो रसायन शरीरमा पसेपछि स्नायुको त्यस्तो सन्देश रोकिदिएर अंगप्रत्यंग ठप्प बनाइदिन्छ । यति सजिलै मानिसको हत्या गर्न सकिने भएपछि गोली र बन्दुकको औचित्य घट्ने नै भयो । सन् २०१७ मा मलेसियामा उत्तर कोरियाली तानाशाह किम जङअनका सौतेनी भाइ किम जङनामलाई त्यस्तै रसायन (भिएक्स नर्भ एजेन्ट) सुँघाइयो । तिनलाई के सुँघाइयो भन्ने त सुँघाउने युवतीहरूलाई समेत थाहा थिएन । प्र्यांक भिडियो बनाउन भनी तीन युवतीलाई १२० डलर दिइएको थियो । मक्ख युवतीहरूले घातक रसायन नचिनी जङनामको मुखभरि दलिदिए । त्यसको बीस मिनेटमै उनको मृत्यु भयो । काम फत्ते हुन्छ कि हुन्न भनी वरपर रुँगिरहेका चार उत्तर कोरियाली एजेन्ट उतिखेरै अर्को मुलुक भागे ।अहिले बजारमा रिमोटले चल्ने नवीन हतियारहरूको बिगबिगी रहेको अमेरिकी सेनाको रिपोर्ट (टेररिस्ट एन्ड इन्सर्जेन्ट टेलिअपरेटेड स्नाइपर राइफल्स एन्ड मेसिन गन्स) ले देखाएको छ । प्रविधिआधारित हुने हुँदा तिनको निसाना मानव सुटरको भन्दा भरपर्दो मानिन्छ । त्यसमाथि न सुटर मारिने सम्भावना, न त ऊ पक्रिएर हत्याका योजनाकारको पहिचान खुल्ने डर । जस्तै, केही हप्ताअघि भएको इरानी परमाणु वैज्ञानिक मोहसिन फखरिजादेको हत्यामा स्याटेलाइट प्रविधिबाट रिमोट कन्ट्रोल प्रयोग गरिएको दाबी छ । यस्तो विधिले अहिले मध्यपूर्वमा धेरै जनाको हत्या भइसकेको छ । प्रविधि यति सूक्ष्म भइसकेको छ, एफबीआईका अनुसार, अहिले कुनै पनि कारको सिस्टम ह्याक गरी त्यसको इन्जिन नै अफ गर्न वा झ्याल खोलेर आक्रमण गरिदिन सकिन्छ । त्यसका लागि लक्षित व्यक्ति चढेको गाडीको दुई मिटर मात्रै नजिक गए पनि पुग्छ । यस्तो आक्रमण वा दुर्घटना कसले गरायो भन्ने भेउ पाउनै मुस्किल हुन्छ ।रिमोटबाट चल्ने हतियारले आक्रमण गर्दा हतियार चलाउन वरपर कोही बस्नुपर्दैन । कुनै पोस्ट वा गाडीमा छोपेर हतियार राखे पुग्छ । जस्तै, फखरिजादेमाथि आक्रमण गर्न प्रयोग गरिएको भ्यान हत्यापछि स्वचालित रूपमा पड्किएर ध्वस्त भएको थियो । यस्तो प्रविधि प्रयोग गरेपछि प्रमाणको नामनिसाना सबै मेटिने भयो नै । तथापि यो हत्यामा इजरायलतिर चोर औँलाहरू तेर्सिएका छन् । केही इजरायली अधिकारीले यसमा आफ्नो मुलुकको हात रहेको परोक्ष रूपमा स्विकारेका पनि छन् । तर यस्ता गतिविधिले शक्तिशाली मुलुकका यौद्धिक नैतिकतामाथि प्रश्नचिह्न ठड्याएका छन् । अन्तर्राष्ट्रिय राजनीतिमा शत्रुका नीति वा कामप्रति असहमति अभिव्यक्त गर्ने अनेक तरिका हुन्छन् । तिनलाई उपेक्षा गरी सशस्त्र युद्ध नै घोषणा नभएको अवस्थामा शत्रुको लुकीछिपी हत्या गर्नु प्रचलित युद्ध सिद्धान्तविपरीत हो ।यस्तै उदाहरण हो, इरानका जर्नेल कासिम सुलेमानीको हत्या । बगदाद विमानस्थलमाथि उडेको मानवरहित ड्रोनबाट उनी चढेको गाडीमा बम प्रहार गरिएको थियो । इरानलाई दबाउने अमेरिकी नीतिअनुरूप आफैंले हत्याको आदेश दिएको तत्कालीन राष्ट्रपति डोनाल्ड ट्रम्पले स्विकारेका थिए । ड्रोनको प्रयोग भएपछि न दोहोरो हमलाको सम्भावना रह्यो, न त शत्रुपक्षबाट क्षति पुग्ने त्रास नै । इरानका नीति संसारका लागि हितकर थिएथिएनन्, त्यो यहाँ निरपेक्ष कुरा हो, तर सुलेमानीको हत्या कूटनीतिको इमानविपरीत थियो । नवीन प्रविधि र रसायनले अचेल राजनीतिक हत्याको कुकर्म झाँगिँदै छ भने, यससम्बन्धी अनुसन्धान खर्चिला र दुरूह भएका छन् । जस्तै, बेलायतमा स्क्रिपल बाबुछोरीमाथि भएको रसायन आक्रमणको अनुसन्धानमै त्यहाँको प्रहरीको १ करोड पाउन्ड (करिब डेढ अर्ब नेपाली रुपैयाँ) सकिएको थियो । साना मुलुकहरूमा यस्ता घटना भए भने त घटनाको जरोसम्म पुग्नलाई स्रोत जुटाउनै हम्मेहम्मे पर्छ । दुःखको कुरा, यस्ता कलुषित कृत्य राज्यप्रायोजित हुने गरेका छन् । विपक्षीको शक्ति क्षीण गराउन वा उसबाट हुने सम्भावित असर रोक्न राजनीतिक हत्या (एलिमिनेसन) गर्ने परम्परा अन्तर्राष्ट्रिय राजनीतिमा थियो । तर बीस वर्षयता मानवरहित ड्रोन र आर्टिफिसियल इन्टेलिजेन्सको विकास भएपछि टार्गेटेड किलिङ को जलपमा धेरै हत्या भएका छन् । जस्तै, अमेरिकाले ड्रोनको प्रयोगले जति पनि हत्या गरेको छ, ती भावी आतंककारी आक्रमणबाट आत्मरक्षा गर्न गरिएको हुनाले राष्ट्रसंघीय कानुनसम्मत रहेको उसको दाबी छ ।अर्कातिर, रासायनिक हमलाजस्ता घटनाले आमजनताको स्वास्थ्यलाई जोखिममा पारेका छन् । जस्तै, स्क्रिपल घटनाको अनुसन्धानमा संलग्न एक प्रहरी रसायनको प्रभावले दुई हप्ता बिरामी परे । नोभिचोक उनको घरभरि फैलिएको हुन सक्ने सम्भावनाले गर्दा उनको घर नै बस्न अयोग्य भनी सिल गरियो । उनले घर तथा जायजेथा सबै गुमाउनुपर्यो । स्क्रिपलको घरमा चाहिँ जनावरहरूसमेत मरे । यसको तीन महिनापछि सोही रसायनको बोतललाई अत्तर ठानी फोहोरको बिनबाट झिकेका पुरुष बिरामी परे । उनले उपहार दिएको अत्तर प्रयोग गर्ने केटीसाथी मरिन् । त्यो बोतलमा बाँकी रहेको नोभिचोक अझै हजारौँ मानिसको ज्यान लिनलाई काफी थियो भनिन्छ । त्यस्तै, किम जङनाममाथि भिएक्स रसायन आक्रमण क्वालालम्पुर विमानस्थलमै गरिएको थियो । त्यसलाई समयमै फैलिनबाट रोकेको हुनाले धेरै यात्रुको ज्यान जोगिएको थियो । यस्ता जटिल रासायनिक आक्रमण हाम्रो मुलुकमा भएको खण्डमा सुरक्षा र जनस्वास्थ्य निकायबीच चुस्त साझेदारी हुन कति जरुरी छ भन्ने यी घटनाले देखाउँछन् । तर त्यस्तो साझेदारीमा हामी अझै नीतिशून्य रहेको अहिलेको कोभिड प्रकोपले नै उदांगो पारेको छ । रणनीतिशास्त्रीहरू एक्काइसौं शताब्दीको युद्ध अब आर्टिफिसियल इन्टेलिजेन्समा आधारित र रिमोटनियन्त्रित हुनेछ भन्छन् । तर षड्यन्त्रको माकुरेजालोमा अक्सर जेलिइरहने हाम्रोजस्तो मुलुकले सुरक्षाका यी नवीन चुनौतीलाई पर्गेल्न तयार नभएसम्म धेरै दुर्घटना अनुत्तरित र दुर्बोध भई बिलाउने निश्चित छ ।"
नेटवर्किङको प्रलोभनमा भारततिर,"(पर्सा)  सिन्धुपाल्चोकको पाँचपोखरी थङ्पाल गाउँपालिका३ की २६ वर्षीया युवतीलाई शुक्रबार वीरगन्जस्थित नेपालभारत सीमा पार गर्नुअघि माइती नेपालका सीमा पहरेदारले केहीबेर सोधपुछ गरे । भारतको पटनामा नेटवर्क कम्पनीमा काम गर्न जान लागेको बताएकी उनका साथमा दुई पुरुष पनि थिए । एक जना मामा र अर्का काकाको छोरा रहेको उनले जानकारी दिइन् ।उनीहरू भारतको विनर कम्पनीमा रोजगारीका लागि जान लागेका रहेछन् । तीमध्ये एक पुरुषले पटनामा नेटवर्किङ कम्पनीमा सेल्सम्यानको जागिरका लागि १ लाख ८५ हजार रुपैयाँ बैंकमा दाखिला गर्न जान लागेको बताए । त्यहाँ तालिम लिएपछि मासिक तलब ३५ हजार रुपैयाँ पाउने आश्वासन पाएको उनको भनाइ छ । भारतमा राम्रो जागिर पाउने आशामा गाउँमा सयकडा ३ का दरले ब्याजमा ऋण काढी बाटो खर्च लिएर आएँ, युवतीले भनिन्, पारिवारिक अवस्था कमजोर छ । श्रीमान् दीर्घरोगका बिरामी छन् । राम्रै आम्दानी हुने सुनेर भारत हिँडेकी हुँ ।अविश्वसनीय व्यक्तिको भर परेर भारत जाँदा जोखिममा पर्ने देखेर माइती नेपालले तीनै जनालाई प्रहरीमार्फत घर फर्काउने प्रक्रिया अघि बढाएको छ । माइती नेपाल आवधिक गृहकी प्रमुख संगीता पुरी भारतीय नेटवर्किङ कम्पनीले आकर्षक कमाइको प्रलोभन देखाई तीन वर्षयता नेपाली युवालाई भारत बोलाएर मोटो रकम ठग्ने गरेको बताउँछिन् । यो समस्या बढेको बढ्यै छ, नेटवर्किङ व्यवसाय के हो भन्ने कुराको सामान्य जानकारी नभएका पनि लहडमा ठूलो रकम खर्चेर असुरक्षित रूपमा भारत गइरहेका छन्, उनले भनिन्, यो समस्या ठूलै रूपमा देखापरिरहेको छ ।माइती नेपाल वीरगन्ज आवधिक गृहले मात्रै सन् २०१९ मा वीरगन्ज नाका हुँदै नेटवर्किङ व्यवसायमा संलग्न हुन भारत जाँदै गरेका २६ जनाको उद्धार गरेको थियो । २०७६ माघयता १४ युवायुवतीको उद्धार गरेको छ । तीमध्ये ६ महिला र अन्य पुरुष छन् । उनीहरू सिन्धुपाल्चोक, नुवाकोट, खोटाङ, उदयपुर, मोरङ र सुनसरी जिल्लाका हुन् । पुरीका अनुसार टाठाबाठा र यो व्यवसायमा संलग्न भइसकेकाले सोझासाझा युवायुवतीलाई पैसाले पैसा तान्छ भन्दै नेटवर्किङमा लाग्न उत्प्रेरित गर्छन् । नेपालमा अवैध मानिएको व्यवसायको मूल उद्देश्य र कार्यशैली नबुझेका युवा यो जालोमा फस्दै छन् । उनीहरूबाट ५० देखि ६० हजार भारुसम्म लिने गरेको पाइएको छ । नेटवर्किङ व्यवसायमा जोडिएपछि लगानीको १० गुणा बढीसम्म आम्दानी हुने प्रलोभन दिने गरेको पाइएको पुरी बताउँछिन् । पूर्वी नेपालका विराटनगर, झापा, धनकुटा, संखुवासभा, धरान, इटहरी क्षेत्रका महिला बनारसको आइकोन र गोरखपुरको बीडी नेटवर्किङ कम्पनीसँग जोडिन वीरगन्ज नाकाबाट भारत जाने गरेका छन् । यसबाहेक अरेन्ज, नेटवर्क, विनरलगायत कम्पनीसँग पनि उनीहरू संलग्न हुन्छन् । त्यस्ता व्यक्तिमा अधिकांश दलित, जनजाति र अशिक्षितहरू रहने गरेको पुरीले बताइन् ।"
टेलिकमको नेतृत्वमा पूर्वाधार कम्पनी बनाउने तयारी,"(काठमाडौं)  दूरसञ्चार पूर्वाधारको सहप्रयोगका लागि सरकारले नेपाल टेलिकमको नेतृत्वमा पूर्वाधार कम्पनी बनाउने तयारी थालेको छ । टेलिकमको बढी सेयर हुने गरी सबै सेवा प्रदायकलाई सेयर संरचनामा समेट्ने गरी पूर्वाधार कम्पनी खडा गर्न छलफल सुरु भएको टेलिकमका प्रबन्ध निर्देशक डिल्ली अधिकारीले जानकारी दिए । पूर्वाधार कम्पनी बनाउने विषयमा सञ्चार तथा सूचना प्रविधि मन्त्रालयले इन्टरनेट सेवा प्रदायकलाई बोलाएर छलफल गरिसकेको छ ।नेपाल दूरसञ्चार प्राधिकरणको दूरसञ्चार पूर्वाधार नियमावली २०७४ मा निजी क्षेत्रका दुई वटा पूर्वाधार कम्पनीलाई प्रतिस्पर्धाका माध्यमबाट अनुमति दिने व्यवस्था छ । नियमावलीमा सरकारको ७५ प्रतिशतभन्दा बढी लगानी भएको संस्थाले जुनसुकै बेला निवेदन दिएर पूर्वाधार कम्पनी सञ्चालनका लागि अनुमतिपत्र लिन सक्ने व्यवस्था छ ।दूरसञ्चार पूर्वाधारको सहप्रयोगका लागि पूर्वाधार कम्पनीलाई अनुमतिपत्र दिइने व्यवस्था भए पनि हालसम्म कार्यान्वयन भएको छैन । केही महिनायता सञ्चार तथा सूचना प्रविधि मन्त्रालयको सक्रियतामा पूर्वाधार सहप्रयोगका लागि पूर्वाधार कम्पनी बनाउने विषयमा छलफल अघि बढेको हो । नेपाल टेलिकमसहित नेपाल विद्युत् प्राधिकरण, इन्टरनेट सेवा प्रदायक र अन्य दूरसञ्चार सेवा प्रदायकलाई समावेश गरी पूर्वाधार कम्पनी खोल्ने विषयमा छलफल अघि बढेको टेलिकमका प्रबन्ध निर्देशक अधिकारीले बताए । नेपाल टेलिकमको १७औं वार्षिकोत्सवका अवसरमा बिहीबार आयोजित कार्यक्रममा सञ्चार तथा सूचना प्रविधिमन्त्री पार्वत गुरुङले टेलिकमकलाई पूर्वाधार कम्पनी स्थापनाको प्रक्रिया अघि सार्न निर्देशन दिएका थिए । निजी क्षेत्रका इन्टरनेट सेवा प्रदायक भने सरकारी स्वामित्वको कम्पनीको नेतृत्वमा पूर्वाधार कम्पनी बनाएर प्रभावकारी नहुने बताउँछन् । केही साताअघि मन्त्रालयमा आयोजित छलफल कार्यक्रममा पनि उनीहरूले सोही धारणा राखेका थिए । सरकारी स्वामित्वको कम्पनीमा पूर्वाधार कम्पनी सुरु गरिए सरकारी प्रक्रिया अपनाउनुपर्ने र निजी क्षेत्रका लागि यो झन्झटिलो हुने इन्टरनेट सेवा प्रदायक संघ (आइस्पान) का अध्यक्ष सुधीर पराजुलीको भनाइ छ । सरकारी कम्पनीको नेतृत्वमा कम्पनी खोलिए सबै सार्वजनिक खरिद ऐनअनुसार खरिद प्रक्रिया अघि बढाउनुपर्छ, उनी भन्छन्, निजी क्षेत्रका लागि यो प्रक्रिया झन्झटिलो हुन्छ । टेलिकमको पूर्वाधार इन्टरनेट सेवा प्रदायकका लागि प्रभावकारी नहुने उनको बुझाइ छ ।सरकारी स्वामित्वको कम्पनी भए निजी क्षेत्रका लागि प्रक्रिया झन्झटिलो हुनेमा टेलिकमका प्रबन्ध निर्देशक अधिकारीको पनि स्वीकारोक्ति छ । सरकारी खरिद प्रक्रियालाई पनि निजी क्षेत्रसँग प्रतिस्पर्धी बनाउन कानुन खुकुलो बनाउने विषयमा पनि छलफल भइरहेको छ, उनले भने, पूर्वाधार कम्पनीलाई स्वतन्त्र बनाउने विषयमा पनि अध्ययन भइरहेको छ ।दूरसञ्चार कम्पनीका टावरदेखि इन्टरनेट सेवा प्रदायकले सेवा विस्तार गर्दा जडान गर्ने तारमा समेत दोहोरो लगानी नपरोस् भनेर प्राधिकरणले दूरसञ्चार सहप्रयोगका लागि नियमावली बनाएको थियो । एकै स्थानमा सेवा विस्तार गर्दा पनि फरकफरक सेवा प्रदायकले फरकफरक पूर्वाधार बनाउँदा लगानी दोहोरिइरहेको छ ।पूर्वाधार कम्पनीले सबै खाले दूरसञ्चार पूर्वाधार निर्माण गर्ने र सेवा प्रदायकले सोही पूर्वाधार प्रयोग गरी सेवा विस्तार गर्ने उद्देश्यले पूर्वाधार कम्पनीको अवधारणा ल्याइएको हो । पूर्वाधार कम्पनीलाई अनुमति दिइसकेपछि सेवा प्रदायकलाई ठूला खालका पूर्वाधार संरचना बनाउने अनुमति नदिइने दूरसञ्चार पूर्वाधारसम्बन्धी विनियमावलीमा उल्लेख छ ।"
स्वदेशकै स्वरोजगारले सन्तुष्टि,"दुई सयभन्दा बढी कुखुरा पाल्न थालेका उनले लकडाउनमा समेत घाटा व्यहोर्नुपरेन । व्यवसाय गर्न वलीलाई पहिलेदेखि नै मन थियो । तर आर्थिक अभावले बिदेसिनुपरेको उनले बताए । कोरियामा बस्दा उनले स्वदेशको महत्त्व बुझे । सीप र परिश्रम गर्न सके विदेश जानुपर्दैन भन्ने वलीलाई लागेको छ । यद्यपि प्रायः युवा व्यवसाय गर्नकै लागि लगानी जुटाउन विदेश जाने गरेको उनले सुनाए । वलीको फार्ममा सात जना युवाले रोजगारी पाएका छन् । कृषि फार्मलाई व्यवस्थित बनाउँदै जाने सोचमा उनी छन् । साथै युवालाई कुखुरापालनमा आकर्षित गर्न चल्ला वितरण गरेर यस पेसाप्रति उत्साहित गराउने योजनामा छन् । अनुदानमा नपरेका ससाना किसानलाई चल्ला वितरण गरेर सहयोग गर्ने मन छ, उनले भने, व्यवसाय राम्रो हुँदै गएपछि यो काम गर्छु । बाँकेको बैजनाथ२ का जनकप्रसाद भट्टराईलाई पनि कृषि पेसाले विदेशी भूमि बिर्साएको छ । सात वर्षअघि माल्दिभ्स जाँदाको क्षण उनी भुलेर पनि सम्झन चाहँदैनन् । पाँचतारे होटलमा जागिर दिने भन्दै दलालद्वारा झूटो आश्वासन दिएर माल्दिभ्सको एउटा सानो चिया पसलमा लगियो । ३४ वर्षीय उनले १७ महिना काम गर्दा जम्मा १ हजार डलर कमाएको बताए । आफूमाथि ठगी भएको आरोपमा त्यहाँको प्रहरी चौकी धाउँदाधाउँदै उनी आजित भएका थिए ।धन्न जसोतसो घर फर्किन पाएँ, उनले विगत सम्झिए, त्यसपछि कृषिमै आबद्ध भएँ । भट्टराईले सुरुमा च्याउ खेती गरे । लामो समयसम्म यही व्यापारमा व्यस्त भएका उनलाई कोहलपुरमा अधिकांशले च्याउवाला भनेर चिन्छन् । उनका अनुसार दैनिक ६ क्विन्टलसम्म उत्पादित च्याउ बजारमा खपत हुन्थ्यो । च्याउ बेचेरै उनी नेपाल सरकारबाट उत्कृष्ट कृषकको सम्मान पाउन सफल भए । तर यस वर्ष भने उनले कृषि क्षेत्रको बाटो परिवर्तन गरेका छन् । यस वर्ष उनले लौकाट, बट्टाई, हाँस र लोकल कुखुरा पाल्न सुरु गरेका छन् ।"
रेलवेको मुआब्जा नपाउँदा किसान निराश,"रौतहट (कास) मेचीमहाकाली रेलमार्गको बर्दिबासनिजगढ खण्डअन्तर्गत रौतहटको चन्द्रपुर र गुजरा नगरपालिका क्षेत्रमा अधिग्रहित जग्गाको मुआब्जा रकम समयमै नपाउँदा किसान निराश छन् । चन्द्रपुर८, ९ र गुजरा५ का किसानलाई मुआब्जा दिन थालिए पनि पछिल्लो समय ढिलासुस्ती हुन थालेको छ । रकमका लागि रेलवे विभागको कार्यालय धाउँदाधाउँदै थकित भएको किसान बताउँछन् । सुरुमा मालपोत र नापी कार्यालयले मुआब्जा प्रक्रियामा अलमल पारेका थिए । अहिले रेल विभागकै कारण मुआब्जा वितरणमा ढिलाइ भएको छ । हाम्रै कारणले ढिला हुन गएको हो । जग्गाधनीलाई दिनुपर्ने रकम रकम अर्थ मन्त्रालयबाट निकासा हुन सकेको छैन, विभागका डीई देवेन्द्र साहले भने, सक्दो छिटो रकम निकासा गरी किसानको भुक्तानी सक्छौं । ८० प्रतिशत किसानलाई भने मुआब्जा वितरण भइसकेको उनको दाबी छ ।"
बढी सामान बोके जरिवाना,"(काठमाडौं)  क्षमताभन्दा बढी सामान बोक्ने सवारीलाई कारबाहीको दायरामा ल्याइने भएको छ । तौल पुल निर्माण गरेर बढी सामान बोक्ने त्यस्ता सवारीलाई जरिवाना गरेर कारबाही गर्न लागिएको हो । यातायात व्यवस्था विभागमार्फत चितवनको आँपटारी र महोत्तरीको बर्दिबासमा तौल पुल बनाइएको छ । ती पुलमा तौल जाँच गराएर मात्र मालवाहक सवारीलाई गन्तव्यतिर पठाइनेछ । यसका लागि विभागका कर्मचारी र ट्र्राफिक प्रहरी खटिनेछन् । अहिले एक महिनासम्म पुलमा तौल जाँच गरिनेछ । क्षमताभन्दा बढी तौल बोक्नेलाई कम बोक्न सम्झाइबुझाई गरिनेछ, विभागका महानिर्देशक गोगनबहादुर हमालले भने, त्यसपछि भने बढी सामान बोक्नेलाई नियमअनुसार जरिवाना गराइनेछ । मालवाहक सवारी साधनको भारवहन नियमनसम्बन्धी निर्देशिका, २०७४ लागू भइसकेको छ । त्यहीअनुसार तौल पुल निर्माण गरिएको हो । सडक जति पैसा खर्च गरेर राम्रो बनाए पनि जबसम्म क्षमताभन्दा बढी सामान बोक्ने सवारी नियन्त्रण गर्न सकिँदैन, तबसम्म सडकमा पैसा खर्च गर्नु बालुवामा पानीसरह हो, उनले भने । एउटा पुल बनाउन १ करोड ४० लाख रुपैयाँ लागेको उनको भनाइ छ । यसले सडक दुर्घटना कम गराउनेछ । सडकको आयु पनि बढाउने उनको दाबी छ । तौल पुल बनाउन विभागमा ८१० वर्षदेखि बजेट आए पनि कार्यान्वयन हुन सकेको थिएन, हमालले भने, अहिले दुई ठाउँमा मात्र पुल बनेको छ । अब सवारीको चक्काअनुसार सडकले धान्ने गरी मात्र सामान बोक्न दिइनेछ । तौल पुल चौबीसै घण्टा सञ्चालनमा आउनेछन् । पुलमा एक पटकमा ८० टनसम्म तौल जाँच्न सकिने उनले जानकारी दिए । भन्सारबाट आउने ट्रक, ट्रिपरले १७१८ टनसम्म बोक्ने भनिए पनि २१२२ टनसम्म सामान ल्याउने गरेको भेटिएको जिल्ला ट्राफिक प्रहरी कार्यालय चितवनका प्रमुख प्रहरी निरीक्षक दयाकृष्ण भट्टले जानकारी दिए । तिनीहरूलाई ट्राफिक प्रहरीले जरिवाना गरी कारबाहीको दायरामा ल्याउने गरेको उनले बताए ।"
प्रधानमन्त्री कार्यालयमा विशेष संरचना,"सबै कुर्सी उत्तरतर्फवास्तुविज्ञहरूको सल्लाहअनुसार प्रधानमन्त्री, मुख्यसचिव र सचिवहरू बस्ने कुर्सी उत्तर फर्काएर राखिएका छन् । मिलेसम्म सबै कुर्सीलाई दक्षिण राखेर र बस्ने व्यक्ति उत्तर फर्कने व्यवस्था मिलाएका छौं, एक कर्मचारीले भने, वास्तुविज्ञले यसो गरे मात्र शुभसाइत हुन्छ भनेका छन् । उत्तर फर्केर बस्दा नेतृत्व राम्रो हुने विश्वास छ । प्रधानमन्त्री कार्यालयमा पाँच सचिव र ११ सहसचिव रहनेछन् । प्रधानमन्त्रीको कोठाको भित्री भागमा विशेष आराम कक्ष बनाइएको छ । जहाँ ओछ्यानको समेत व्यवस्था गरिएको छ ।"
अनलाइन व्यवसायका लागि फेस्टिभल,"नेपालगन्ज (कास) अनलाइन व्यवसायमा सक्रिय व्यवसायीहरू र उपभोक्ताबीच नेपालगन्जमा पहिलोपटक अन्तर्क्रिया तथा फेस्टिभल हुने भएको छ । माघ २९ देखि फागुन १ सम्म हुने फेस्टिभलमा नेपालगन्जमा रहेका अनलाइन व्यवसाय गरिरहेका सबैको सहभागिता रहनेछ । डिजिटल माध्यमबाट सामग्री किनिरहेका उपभोक्ताले अनलाइन व्यवसायबारे भौतिक उपस्थितिमा अन्तर्क्रिया गर्न पाउनेछन् । कोरोना महामारीमा फस्टाएको अनलाइन व्यवसायलाई गुणस्तर तथा उपभोक्तामैत्री बनाउने उद्देश्यले कार्यक्रम आयोजना गर्न लागिएको हो । मीठो छ फुड प्रालिको आयोजनामा फेस्टिभल हुन लागेको कम्पनीका प्रोपाइटर सौभाग्यजंग शाहले बताए । सबै अनलाइन बिजनेस गरिरहेकाहरू र उपभोक्ताबीच पहिलोपटक अन्तर्क्रिया हुनेछ, उनले भने, फेस्टिभलमा फुटसल तथा सांगीतिक कार्यक्रमसमेत राखेका छौं । त्यसका लागि ३५ वटा स्टल लगाइनेछ । स्थानीय होटल वाटिकामा गरिने कार्यक्रममा आर्ट ग्यालरीको प्रदर्शनी प्रमुख आकर्षण रहनेछ ।"
चिलुवालले ल्याइन् 'चुल्ठो,"काठमाडौं (कास) कल्पना चिलुवालको पहिलो कवितासंग्रह चुल्ठो सार्वजनिक भएको छ । अनामनगरको मण्डला थिएटरमा शनिबार कवि चिलुवाल, लेखक उज्ज्वल प्रसाईं र राजनीतिकर्मी मानुषी यमी भट्टराईले संयुक्त रूपमा संग्रहको विमोचन गरेका हुन् । संग्रहमा बजार, सत्ता तथा सरकारलाई खलनायक बनाएर चित्रण गरिएका कविताहरू समावेश छन् । बेला पब्लिकेसन्सले प्रकाशन गरेको संग्रहमा चुल्ठो, बजार, जलमानव, खुट्टाको व्यापार लगायतका चार दर्जनभन्दा बढी कविता छन् ।"
अनुसन्धानमा जिम्मेवार बन्न आग्रह,"पुष्पकमल दाहाल र माधवकुमार नेपाल नेतृत्वको नेकपाले शनिबार विज्ञप्ति जारी गरी अपराधमा संलग्नलाई कारबाहीको दायरामा ल्याउन आग्रह गरेको छ । दाहाल र नेपालले संयुक्त विज्ञप्ति जारी गर्दै डेढ वर्षअघि निर्मला पन्तको हत्या र त्यसमा न्याय नपाएको अवस्थाले सिर्जना गरेको आम जनताको आक्रोश सेलाउन नपाउँदै बैतडीमा घटना भएको उल्लेख गरेका छन् । समान प्रकृतिको घटनाले आम नागरिकलाई शान्तिसुरक्षा दिन राज्यसंयन्त्र असफल भएको तथ्यलाई नै प्रमाणित गरेको उनीहरूको निष्कर्ष छ । विगतमा निर्मला पन्तको अनुसन्धानमा जस्तै यो घटनामा गैरजिम्मेवार नबन्न सरकारसँग आग्रह गर्दै सत्यतथ्य सार्वजनिक गरी दोषीमाथि कडा कारबाही गर्न माग गर्दछौं, विज्ञप्तिमा भनिएको छ ।"
गोल घटाउँदै चौदण्डीगढी,"काठमाडौं (कास) महिला राष्ट्रिय लिग फुटबलमा शनिबार उदयपुरको चौदण्डीगढी नगरपालिकाले विभागीय टोली त्रिभुवन आर्मी क्लबसँग ९० को हार बेहोरेको छ । यद्यपि कमजोर टोली चौदण्डीगढीले दोस्रो लेगमा सुधारिएको प्रदर्शन गर्यो ।सात टोलीसम्मिलित लिगको पहिलो लेगमा चौदण्डीगढी एकमात्र अंकविहीन टोली हो । पहिलो लेगका ६ खेलमा ६३ गोल खाँदा १ गोलमात्र गरेको थियो । चौदण्डीले अघिल्लो खेलमा आर्मीसँग १२० को पराजय भोगेको थियो । दोस्रो लेगमा चार भारतीय खेलाडी अनुबन्धित भएपछि चौदण्डीको खेल केही सुधारिएको छ । भारतबाट हिजोमात्र आएका गोलकिपिङ, डिफेन्स, मिडफिल्ड र फरवार्ड पोजिसनका चार खेलाडीलाई चौदण्डीले शनिबारकै खेलमा मैदानमा उतारेको थियो । त्यसले गर्दा चौदण्डीको रक्षापंक्ति केही सुधारिएको थियो । विदेशी खेलाडीहरू हिजोमात्र आइपुगेका हुन् । उनीहरूलाई सिधै खेलाइयो, जहाँ गोलरक्षक र डिफेन्डरले उत्कृष्ट प्रदर्शन गरे, चौदण्डीका प्रशिक्षक दीपक थापाले पत्रकार सम्मेलनमा भने, हामीले पहिलो लेगभन्दा सुधारिएको प्रदर्शन गरेका छौं । आगामी खेलहरूमा नयाँ र पुराना खेलाडीबीचको तालमेल मिल्दै जानेछ ।उनले खेलाडीबीच आपसमा तालमेल नहुँदा केही गलत पास भएको स्वीकारे । वर्षाका कारण पनि समस्या भएको प्रशिक्षक थापाको भनाइ थियो । अबको खेल सुधारिएको देख्न पाउनुहुनेछ, थापाले विश्वास व्यक्त गरे ।आर्मीका प्रशिक्षक राजु तामाङले पनि विपक्षीको रक्षापंक्तिप्रति प्रशंसा गरे । पछिल्लो खेलमा भन्दा हामीले कम गोल गर्न सक्यौं । हाम्रा खेलाडीले गोल गर्न हतारो गरेजस्तो लाग्यो । १९ औं मिनेटमा गोल निस्किएपछि भने पाएका अवसरहरू खेर फालेनन्, उनले भने, चौदण्डीको रक्षापंक्तिमा र गोलरक्षकको प्रदर्शन राम्रो थियो ।पहिलो लेगमा ४ जित, १ बराबरी र १ हारसहित दोस्रो स्थानमा रहेको आर्मी यो ३ अंक शीर्षस्थानको एपीएफसँग दूरी घटाउने अवसर हो । आर्मीका रश्मिकुमारी घिसिङले ह्याट्रिकसहित चार गोल गरिन् । १९ औं मिनेटमा गोलको खाता खोलेकी उनले ५२, ६० र ६३ औं मिनेटमा गोल गरेकी हुन् ।शर्मिला थापाले दुई गोल गरिन् । उनले २३ र ४० औं मिनेटमा गोल गरेपछि आर्मीले पहिलो हाफ ३० को अग्रता बनाएको थियो । भुजंगा राईले ७८ औं र अञ्जली वाइबाले ८८ औं मिनेटमा गोल थपेका थिए । इन्ज्युरी समयको अन्तिम मिनेटमा आर्मीले नवौं गोल गरेको थियो । आर्मीकी वैकल्पिक मिडफिल्डर हेमा चौधरीको क्रस क्लियर गर्न लाग्दा चौदण्डीकी भारतीय खेलाडी एइमित लेप्चा आफ्नै पोस्टमा गोल गर्न पुगिन् ।"
समर्थनको सन्देश,"(चितवन)  नेपाली क्रिकेट टोलीका कप्तान ज्ञानेन्द्र मल्ल र खेलाडी विनोद भण्डारी, तेक्वान्दोका दीपक विष्ट र संगीना वैद्य, फुटबलका अनिल गुरुङ परिचित खेलाडी हुन् । चलचित्रका दिग्गज कलाकार सुनील थापा, दयाहाङ राई, सुरक्षा पन्त, वर्षा सिवाकोटी, बेनिशा हमाल अनि टेलिभिजनका पाँडे, बले, जिग्रीदेखि गायक रामकृष्ण ढकाल, बद्री पंगेनी, प्रमोद खरेलसम्म । यी सबैले शनिबार चितवनमा क्रिकेट खेलेर दिन बिताए ।रामपुरस्थित निर्माणाधीन गौतम बुद्ध अन्तर्राष्ट्रिय क्रिकेट रंगशालाको नमुना मैदानमा राष्ट्रिय कलाकार र खेलाडीका चार समूहसम्मिलित स्टार क्रिकेट प्रतियोगिता भयो । रंगशाला बनाइरहेका धुर्मुससुन्तली फाउन्डेसनका अध्यक्ष कलाकार सीताराम कट्टेल र उपाध्यक्ष कुञ्जना घिमिरेका ए र बी गरेर २२ टिमले प्रतिस्पर्धा गरे । खेल १० ओभरको रह्यो । धुर्मुस र सुन्तलीका दुवै ए टिम फाइनल पुगे । ९७ रनको लक्ष्य पाएको धुर्मुस ए ले १० ओभर खेल्दा अन्तिम बलमा पाँचौं विकेट गुमाई ९५ रनमात्रै बनाउन सक्यो । क्रिजमा नेपाली टिमकै कप्तान ज्ञानेन्द्र मल्ल डटिरहेका कारण टिम विजयी हुने सम्भावना देखिँदा खेलमा सुन्तली ए टिम १ रनले विजयी भयो । विजेताले ५ लाख रुपैयाँ पनि पायो । विजेताका बच्चन कार्की म्यान अफ द म्याच भए । कुञ्जनाले पनि फन्नी प्लयेरको उपाधि जितिन् । वेस्ट फिल्डर अनिल गुरुङ भए । धुर्मुस टिमका खेलाडी नायिका सुरक्षा पन्त प्लेयर अफ द म्याच भइन् । दिनभर खेल भइरह्यो । यो हारजितको विषयभन्दा पनि खेलाडी र कलाकारबीचको एउटा प्रतिबद्धता प्रदर्शन गर्ने अवसर हो । रंगशाला बन्दै छ, चाँडै बन्ने छ भन्ने सन्देश यसले दिनेछ, कट्टेलको प्रतिक्रिया थियो ।नेपाल आइडल रवि ओडको ब्याटिङ, सुनील थापाको ब्याटिङ, बलिङ, फिल्डिङदेखि विकेटकिपिङ, भलिबल खेलाडी रेश्मा भण्डारीको क्रिकेट कौशलता, प्रकाश सुपुतको ब्याटिङ, महिला क्रिकेटर इन्दु बर्माको प्रदर्शन देख्न पाउँदा दर्शक दंग बने । हामी यहाँ यसरी खेल्न आएर रंगशाला निर्माणमा हाम्रो साथ समर्थन छ भन्ने सन्देश दिन खोजेको हौं, गायक प्रमोद खरेलले सुनाए । तेक्वान्दोका कीर्तिमानी दीपक विष्टले रंगशाला निर्माणमा सहयोग जुटाउन गत वर्ष आयोजना भएको महायज्ञमा आफू पनि आएको र रंगशालाको सहयोगलाई हुने हरेक कार्यक्रम नछुटाउने प्रतिबद्धता जनाए । कलाकार सुनील थापाले रंगशाला फटाफट बन्दै गरेको देख्दा खुसी लागेको बताए । उधारोमा नै धेरै काम भइरहेको छ रे । धुर्मुस र सुन्तलीलाई गाह्रो पनि भएको होला । कोभिडले सबैलाई गाह्रो छ तर सक्दो सहयोग गरौं, थापाले आह्वान गरे ।झन्डै तीन अर्ब रुपैयाँको लागतमा ३० हजार दर्शक अट्ने अन्तर्राष्ट्रियस्तरको क्रिकेट रंगशाला बन्न लागेको हो । नमुना मैदान तयार एक वर्षअघि नै बनेको हो । मुख्य मैदानको काम धमाधम भइरहेको छ । मैदान निर्माणको काम अन्तिम चरणमा पुगेको र प्यारापिटका लागि पिल्लर राख्ने काम चलिरहेछ । रंगशाला तयार हुँदा अहिले रहेको नमुना मैदानमा पार्किङ क्षेत्र कायम हुनेछ । नमुना मैदानमा अघिल्लो महिना राष्ट्रिय क्रिकेट खेलाडीहरूले खेलेका थिए । शनिबार विजेताले प्राप्त गरेको पाँच लाख रुपैयाँ पनि रंगशाला निर्माणमा नै खर्च गर्ने घोषणा भएको छ ।"
पाँच खेलाडीलाई यूयूएनटीएफ अवार्ड,"काठमाडौं (कास) १३ औं सागका स्वर्णधारी तेक्वान्दोका आयशा शाक्य, भूपेन श्रेष्ठ, काजल श्रेष्ठ, सञ्जीवकुमार ओझा र पौडीकी गौरिका सिंह शनिबार नुवाकोटमा दोस्रो युनिभर्सल युनाइटेड नेप्लिज तेक्वान्दो फेडेरेसन (यूयूएनटीएफ) अवार्डबाट सम्मानित भएका छन् । प्रशिक्षकमा तेक्वान्दोका नोर्बु लामा सम्मानित भए । नुवाकोटको बट्टारमा सम्मानित पाँचै खेलाडीले जनही ३० हजार र प्रशिक्षकले २० हजार रुपैयाँ पाएका थिए । विश्वभर छरिएका तेक्वान्दो खेलाडीको संगठन यूयूएनटीएफले गत वर्षदेखि अवार्ड प्रदान गर्न सुरु गरेको हो । पहिलो संस्करण दुई वर्षअघि बुटवलमा भएको थियो । कार्यक्रममा १३ औं सागमा पदक जित्ने तेक्वान्दो खेलाडी र प्रशिक्षकलाई पनि सम्मान गरियो । त्यसमा १२ स्वर्ण जित्ने १८ खेलाडीलाई २५ हजार, रजत जित्ने ६ जनालाई १५ हजार र ११ कांस्य पदक जित्ने १७ खेलाडीलाई १० हजार प्रदान गरिएको थियो । ७ प्रशिक्षक र २ व्यवस्थापकलाई ५५ हजार रुपैयाँ प्रदान गरियो । नुवाकोटबाट १३ औं सागमा पदक जित्ने १० खेलाडीलाई पनि नगदसहित सम्मान गरियो । सोही अवसरमा नेपाली खेलकुदको विकासमा टेवा पुर्याउने १० व्यक्तित्वलाई नुवाकोट सम्मान बाट सम्मानित गरिएको थियो ।"
रुटको दोहोरो शतक,चेन्नई (एएफपी) आफ्नो एक सय टेस्टमा दोहोरो शतक बनाउने जो रुट पहिलो खेलाडी बनेका छन् । उनको २ सय १८ रनमा इंग्ल्यान्डले भारतविरुद्ध पहिलो टेस्टमा ८ विकेट गुमाई ५ सय ५५ रन बनाइसकेको छ । व्यक्तिगत स्कोर १ सय २८ रनबाट दिनको खेल्न सुरु गरेका रुटले ठूलो छक्का प्रहार गर्दै दोहोरो शतक पार गरे । दोस्रो दिन बेन स्टोक्सले ८२ रन बनाउँदै कप्तान रुटसँग १ सय २४ रनको साझेदारी गरे । ३ सय ३७ बलको म्याराथन इनिङ्समा रुटले १९ चौका र २ छक्का हाने । गत महिनामात्र रुटले श्रीलंकाविरुद्धको टेस्टमा म्याच विजयी २ सय २८ र १ सय ८६ रन बनाएका थिए । यो उनको पाँचौं दोहोरो शतक हो । रुटले २३ शतक बनाइसकेका छन् । उनी देब्रेहाते स्पिनर शहवाज नदिमको बलमा आउट भए । ओली पप ३४ रन बनाई रविचन्द्रन अश्विनको बलमा एलबीडब्लू आउट भए । जोस बटलर ३० रनमा आउट भए । जोफ्रा आर्चरलाई शून्यमा आउट गर्दै भारतीय तीव्र बलर इशान्त शर्माले टेस्ट क्रिकेटमा आफ्नो विकेटसंख्या २ सय ९९ पुर्याएका छन् । भारतीय बलरले अन्तिम सत्रमा ४ विकेट लिए । डम बेस २८ र ज्याक लिच ६ रनमा अविजित छन् ।
अमन र मार्ते च्याम्पियन,"काठमाडौं (कास) भारतका अमन दहिया र बेल्जियमकी मार्ते लाम्ब्रेच आईटीएफ वर्ल्ड टेनिस टुरजे ५ को पहिलो सर्किटअन्तर्गत एकलमा च्याम्पियन बनेका छन् । शनिबार पुरुष फाइनलमा अमनले स्पेनका तोमस क्युसदा पेरेजलाई ६२, ६२ को सोझो सेटमा पराजित गरे । महिलाको फाइनलमा मार्तेले आफ्नै राष्ट्रकी रोमाने लोङग्युभिल्लेलाई ६०, ६३ ले हराइन् । सातदोबाटोस्थित टेनिस कोर्टमा भएको प्रतियोगिताको महिला डबल्समा नेपालकी अभिलाषा विष्ट र जर्मनीकी सोन्जोको जोडी विजेता भयो । पुरुष डबल्समा भारतका आर्यन लक्ष्मण र आर्यन शाह च्याम्पियन भए । यस स्पर्धामा नेपालका आरभसम्राट हाडा र अकी जुवेन रावतको जोडी उपविजेता बन्यो ।"
किरण र विदिशा सफल,"काठमाडौं (कास) सुनसरीका किरण लिम्बू तेस्रो संस्करणको क्रस दुवाथलन सिरिजमा च्याम्पियन भएका छन् । २५ किमि दौड, १० किमि साइक्लिङ र १३ किमि दौडलाई ३५ मिनेट ३४४१ सेकेन्डमा पूरा गरेर किरणले उपाधि जितेका हुन् । पहिलोमा सुरेश भुजेलले ३५ः४० मिनेट र दोस्रो संस्करणमा अच्युतकृष्ण खरेल ३७ मिनेट २७ सेकेन्डबाट च्याम्पियन भएका थिए । महिलातर्फ विदिशा चौधरी ४९ मिनेट ५२४१ सेकेन्डमा पूरा गर्दै च्याम्पियन भइन् । दुई मात्र महिलाले सहभागिता जनाएकामा प्रतिस्पर्धामा अर्कीले दूरी पूरा गर्न सकिनन् । ललितपुरको बज्रबाराहीस्थित झरुवारासीमा भएको च्याम्पियनसिपमा पुरुषतर्फ सुरजकुमार पासवान दोस्रो र मौलिक महर्जन तेस्रो भए । सुरजले ४० मिनेट ३२९३ सेकेन्ड र मौलिकले ४० मिनेट ५६८५ सेकेन्ड लगाए ।"
