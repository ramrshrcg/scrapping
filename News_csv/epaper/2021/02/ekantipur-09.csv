शीर्षक,विवरण
सीमामा सशस्त्रको 'डेडिकेटेड फोर्स बनाउन प्रस्ताव,"यसका लागि मन्त्रालयले गृहकार्य थालेको उनको भनाइ छ । सीमा सुरक्षा सरकारको उच्च प्राथमिकतामा छ, सशस्त्रलाई डेडिकेटेड फोर्सका रूपमा परिचालन गर्दै सीमा सुरक्षा बलियो बनाइनेछ, उनले भने, सीमासम्बन्धी नीतिलाई पुनर्विचार गरी सीमालाई अझ नियन्त्रित र नियमन गर्नुपर्ने देखिन्छ । सीमा सुरक्षाका लागि २ सय ५ बीओपी तैनाथ भएको र यसलाई ५ सय पुर्याइने उनले बताए ।सीमा सुरक्षा सरकार र गृह मन्त्रालयको मात्र नभई सबैको साझा दायित्व भएकाले आपसी समन्वय र सहकार्यमा समान दृष्टिकोण र औपचारिक संयन्त्रबाट प्रभावकारी रूपमा सीमा सुरक्षा तथा व्यवस्थापन गर्न सकिने र डेडिकेटेड फोर्स सशस्त्र नै हुने उनले दोहोर्याए ।मन्त्री थापाले सीमा सुरक्षामा खटिने फौजलाई हातहतियार सुसज्जित र बन्दोबस्तीमा कुनै कमी हुन नदिने गरी योजना तर्जुमा गरिने बताए । अब सीमा सुरक्षामा खटिने सशस्त्र प्रहरीका लागि हातहतियार, गोलीगट्ठा एवं उपयुक्त बन्दोबस्तीका सामग्री र सवारीसाधनहरू उपलब्ध गराई जनशक्तिलाई आधुनिकीकरण र सेवा विशिष्टीकरण गराउँदै लैजान आवश्यक छ, उनले भने । यसका लागि सशस्त्रको जनशक्ति थप्नुपर्ने, आधुनिक साधनस्रोत र प्रविधिलाई सम्पन्न बनाई क्षमता विकास गर्नुपर्ने तथा सीमा सुरक्षासम्बन्धी आवश्यक ऐन, नियमहरूसमेत परिमार्जन र तर्जुमा गर्नुपर्ने आवश्यकता रहेको उनले औंल्याए । यसलाई क्रमशः परिपूर्ति गर्दै लैजाने ध्येय मन्त्रालयको रहेको उनको भनाइ छ ।गृहसचिव न्यौपानेले पनि गृहमन्त्रीकै भनाइ दोहोर्याउँदै सशस्त्र प्रहरीलाई नै डेडिकेटेड फोर्सका रूपमा विकास गर्नुपर्ने पक्षमा आफू रहेको बताए । सशस्त्र प्रहरी खटिएपछि सीमा सुरक्षा, सीमापार समन्वय, अपराध नियन्त्रण तथा सीमा अभिलेखमा सुधार आएको छ, उनले भने, सीमामा खटिने निकायबीचको समन्वय महत्त्वपूर्ण हुने भएकाले भारत सरकारले यसैमा केन्द्रित भएर फोर्स गठन गरेको छ । हामी पनि सशस्त्रलाई यस्तै किसिमले डेडिकेटेड बनाएर खटाउन सक्छौं । उनले देशको आकार र आर्थिक क्षमताका आधारमा सीमा सुरक्षा र व्यवस्थापन नहुने बताए । कुनै पनि देशको सीमा सुरक्षामा गरिब र धनीको सवाल हुँदैन, सशस्त्र प्रहरी बल परिचालन र आवश्यक बजेट तर्जुमा गरी स्रोतसाधन सम्पन्न बनाइनेछ र सूचनाको प्रवाहका लागि अन्तरनिकाय समन्वय गर्न विशेष संयन्त्र विकास गरिनेछ ।सशस्त्र प्रहरी महानिरीक्षक शैलेन्द्र खनालले सशस्त्र प्रहरीका थुप्रै म्यान्डेट भए पनि मूल दायित्व र प्राथमिकतामा सीमा सुरक्षा रहेको बताए । आफूले नेतृत्व सम्हालेपछि पनि सीमा सुरक्षालाई प्राथमिकतामा राखेर काम गर्दै आएको उनले स्पष्ट पारे । सीमा सुरक्षा, आधुनिक प्रविधि, अन्तरनिकाय तहमा विभिन्न संयन्त्रमार्फत समन्वय र सहकार्य गर्दै आएका छौं, उनले भने । आपराधिक व्यक्ति तथा समूहले सीमा क्षेत्रका नागरिकलाई आर्थिक प्रलोभनमा पार्न सक्नेप्रति सजग भई सीमा लक्षित विकास तथा सहुलियतका प्याकेज ल्याउन उनले सुझाव दिए । सीमा क्षेत्रका नागरिकको जीवनस्तर उकास्ने गरी काम हुन सके सीमा रक्षामा सुरक्षा निकाय र नागरिकसँगको सहकार्य अझ मजबुत हुने उनले बताए । खनालले सीमा सुरक्षाका लागि सूचना आदानप्रदान र समन्वयका लागि सीमा क्षेत्रमा खटिने सबै निकायको साझा संयन्त्र पनि आवश्यक भएको उल्लेख गरे ।उत्तरी सीमाका उच्च हिमाली भूभागको कठ्यांग्रिने जाडोदेखि दक्षिणी सीमाको अत्यधिक गर्मी र हावाहुरीको सामना गरेर खटिँदै आएका छौं, उनले भने, सुदूरपूर्वको ओलाङचुङगोलादेखि सुदूरपश्चिमको कालापानीलिपुलेकनजिक छाङरुसम्म खटिएका छौं, सीमा सुरक्षामा अन्य निकायसँग समेत समन्वय र सहकार्य गरिएको छ । यो दायित्वलाई अझ सशक्त बनाउँदै अघि बढ्छौं ।कार्यक्रममा नेपाल प्रहरीका डीआईजी दिवेश लोहनीले सीमा क्षेत्रमा तैनाथ प्रहरीका सीमा चौकीलाई इलाका प्रहरी कार्यालयका रूपमा विकास गर्ने लक्ष्य रहेको बताए । सीमासम्बन्धी विषयमा प्रहरीको चासो र सरोकार रहेको जनाउँदै उनले सूचना आदानप्रदान र समन्वय गर्न एकीकृत संयन्त्र अपरिहार्य रहेको धारणा राखे । प्रहरी प्रवक्ता एसएसपी वसन्तबहादुर कुँवरले सीमा अपराध अनुसन्धान र सीमासम्बन्धी सरोकारका विषयमा प्रहरीको भूमिकालाई अलग राख्न नसकिने बताए । त्यही खाकाअनुसार प्रहरीले सीमा सुरक्षासम्बन्धी कार्यशालामा धारणा पेस गरेको उनले बताए । दुईदिने कार्यशालाबाट प्राप्त रायसुझावसहितको एकीकृत प्रतिवेदन सरकारलाई बुझाइने सेनाले बताएको छ । त्यसपछि मन्त्रिपरिषद्बाट ठोस र परिवर्तित सन्दर्भअनुसार निर्णय हुन सक्ने कार्यशालामा सहभागी एक सुरक्षा अधिकारीले बताए ।"
बिहारमा नेपाली किशोरीको बलात्कारपछि हत्या,"पश्चिम चम्पारणका प्रहरी अधिक्षक (एसपी) नवीनचन्द्र झाले प्रारम्भिक अनुसन्धानमा एसएचओ रञ्जनले बलात्कार र हत्याजस्तो जघन्य घटनाबारे थाहा हुँदाहुँदै उजुरी दायर नगरेको र उल्टै अभियुक्तलाई प्रमाण लुकाउन सहयोग गरेको बताए । अनुसन्धान टोलीले दोषी ठहर गरेमा रञ्जनमाथि कानुनी कारबाही थालिने उनको भनाइ छ । अडियो बाहिर आउनासाथ एसएचओ रञ्जन निलम्बनमा परिसकेका छन् ।घटनाको अनुसन्धान गर्न उपप्रहरी अधिक्षक (डीसीपी) को नेतृत्वको एउटा विशेष टोलीसमेत गठन गरिएको छ । प्रहरी अधिक्षक झाका अनुसार फरेन्सिक जाँचका लागि मुजफ्फरपुरबाट एउटा टोली आइतबार घटनास्थल पुगेको थियो । त्यसको रिपोर्ट आउन केही दिन लाग्ने उनले बताए । म हिजो (आइतबार) दिनभर घटनास्थलमै थिएँ, उनले कान्तिपुरसँग भने, घटनास्थलको प्रकृति र साक्षीको भनाइअनुसार बालिकाको हत्या भएको देखिन्छ । पोस्टमार्टम नगरिएको र शव जलाइएकाले छानबिन गर्न कठिन भएको छ । छिमेकी र साक्षीसँग बयान लिएर आवश्यक प्रमाण जुटाउने काम भइरहेको छ, अधिक्षक झाले भने, बालिकाको शव जलाउनुअघिका केही तस्बिरसमेत फेला पारेका छौं । जसमा घाँटीमा डामहरू पनि देखिन्छ । बालिकाका बाबुले घटनाकै दिन अभियुक्तविरुद्ध उजुरी दिन खोजे पनि एसएचओ रञ्जनले मानेका थिएनन् । भारतीय सञ्चारमाध्यमका अनुसार अभियुक्तहरूले बालिकाका बाबुलाई बन्धक बनाएर प्रहरीमा रिपोर्ट नगर्न धम्कीसमेत दिएका थिए । त्यहाँबाट जसोतसो फुत्किएर उनी छोरालाई लिएर नेपाल फर्किए । त्यसको दुई दिनपछि अरू आफन्तलाई साथ लाएर उनी फेरि चैनपुर फर्किएका थिए । चम्पारणमा बस्दै आएका नेपाली समुदायले उक्त घटनाको विरोध गरेर मुद्दा दर्ता गर्नुपर्ने भनेपछि आफू त्यहाँबाट आएको किशोरीका बाबुको भनाइ छ । चैनपुर थानामा ११ जनाविरुद्ध फेब्रुअरी २ मा उजुरी दर्ता गराएर उनी नेपाल फर्किएका छन् । विनय साह, दीपककुमार साह, रमेश साह र देवेन्द्रकुमार साहविरुद्ध सामूहिक बलात्कार र हत्याको आरोप लगाइएको छ । घरमालिक साहसहित अन्य ७ जनाविरुद्ध जबर्जस्ती शव जलाएर प्रमाण नष्ट गरेकामा मुद्दा दर्ता गरिएको नवलसिंहले बताए । घटनामा संलग्न घरबेटी सीताराम साह र उनका छोरा दीपकलाई प्रहरीले पक्राउ गरेको छ । अन्य फरार छन् ।बारबर्दिया नगरपालिकाका मेयर दुर्गाबहादुर थारूले जघन्य अपराध गर्ने घरमालिक साहसहित अभियोगीलाई भारतीय कानुनअनुसार फाँसीको सजाय दिन माग गरेका छन् । पीडित परिवारलाई उचित क्षतिपूर्ति दिन परराष्ट्र मन्त्रालयबाट पहल गरिनुपर्ने उनको भनाइ छ । पोस्टमार्टमसमेत नगरी जबर्जस्ती बालिकालाई जलाइएको घटना जघन्य अपराध भएकाले नेपालले भारतीय अधिकारीसँग न्यायका लागि पहल गर्नुपर्ने उनले बताए ।"
पालिकालाई तीन टुक्रा बनाउन प्रस्ताव,"(रुकुम पूर्व)  पुथाउत्तरगंगा गाउँसभामा गाउँपालिका विभाजनसम्बन्धी दुई प्रस्तावमा छलफल भइरहेका बेला तेस्रो प्रस्ताव दर्ता गरिएपछि विवाद भएको छ । पालिकालाई टुक्र्याएर तीनवटा बनाउनुपर्ने भन्दै तेस्रो प्रस्ताव दर्ता भएपछि गाउँसभा भाँडिएको हो ।यसअघि दुईवटा गाउँपालिका बनाउने दुई प्रस्तावमाथि गत माघ १७ गते छलफल भएर टुंगोमा पुग्न लागेको थियो । भौगोलिक दृष्टिले सर्वसाधारणलाई सुविधा नभएकाले हालको गाउँपालिकालाई तीनवटा पालिका बनाउन प्रस्ताव गरियो । हालको केन्द्रलाई नै केन्द्र मान्ने गरी उत्तरगंगा, कोल र जाङको क्षेत्र मिलाएर जामाबगर केन्द्र बनाउने गरी सुनगुफा र हुकाम र मैकोटको केन्द्र गरघाट हुने गरी पुथा गाउँपालिका प्रस्ताव गरिएको छ । गाउँपालिका अध्यक्ष, उपाध्यक्ष र कार्यपालिका सदस्यसमेतको समर्थनमा गाउँपालिका टुक्र्याउने प्रस्ताव गरिएको हो । तेस्रो गाउँपालिका बनाउने प्रस्ताव आएपछि गाउँसभा अनिर्णीत बनेको गाउँपालिका अध्यक्ष ओमप्रकाश घर्ती मगरले बताए । ४५ दिनभित्र विशेष गाउँसभा गर्ने र त्यसैबाट थप गाउँपालिकाको सिफारिस गरिने अध्यक्ष घर्तीले बताए । गाउँपालिका टुक्र्याउनेबारे विवाद बढेपछि आयोग बनाउन छलफल भएको छ । वडा मिलाउने र सीमारेखा पनि अनुकूल हुने गरी सिफारिस गर्न कार्यपालिकाले आयोग बनाउने तयारी गरेको हो । पुथाउत्तरगंगा१२ का वडाध्यक्ष गंगबहादुर पुन मगरले गाउँपालिका भूगोलमा ठूलो भएपछि सबैले सेवा प्रवाहमा असहज महसुस गरेको बताए । असजिलो भएको महसुस जनतादेखि हामी सबैलाई भएको थियो, उनले भने, सकेसम्म पायक र नजिक स्थानीय तह हुनुपर्छ भनेर गाउँपालिका टुक्र्याउन छलफल भएको हो । गाउँसभा माघ १५ गते सुरु भएर १७ गते स्थगित भएको थियो । रुकुम पूर्वका तीन स्थानीय तहमध्ये पुथाउत्तरगंगा सबैभन्दा ठूलो हो । साविकका रन्मामैकोट, हुकाम, जाङ, कोल, राङ्सी र तकसेरा गाविस मिलाएर यो गाउँपालिका बनाइएको थियो । यसमा १४ वडा छन् । जिल्लाबाट पुथा र उत्तरगंगा गाउँपालिका भनेर सिफारिस गरिए पनि माथिबाट एक भएर आएको थियो । पुथा यहाँको अग्लो हिमाल हो भने उत्तरगंगा नदी । माथि उत्तरगंगा नामबाट चिनिने नदी तल आउँदा सानीभेरी र पछि ठूलीभेरी हुँदै भेरी नदीका नाममा प्रख्यात छ ।"
चिडियाखाना सञ्चालन र तलबका लागि १५ करोड माग,"घाटाको बजेटकोषले गत साउनमा यो चालु आर्थिक वर्षका लागि ५८ करोड १७ लाख ३९ हजार ६ सय ३९ रुपैयाँको बजेट ल्याएको थियो । अघिल्लो आर्थिक वर्ष कोषको बजेट ९७ करोड ८० लाख रुपैयाँ थियो । कोषको खातामा २७ करोड ८६ लाख ८३ हजार ३ सय ४३ रुपैयाँ बचत भए पनि तत्कालीन सदस्य सचिव यज्ञनाथ दाहालले घाटाको बजेट ल्याएको भन्दै सञ्चालक समितिका सदस्यले आपत्ति जनाएका थिए । कोषको खातामा भएको रकममध्ये ७ करोड चिडियाखानाले मात्र प्रयोग गर्न मिल्ने रकम हो । कोषमा वन तथा वातावरण मन्त्रालयका सचिव विश्वनाथ ओली, अर्थ मन्त्रालयका सचिव शिशिरकुमार ढुंगाना र पर्यटन मन्त्रालयका सचिव यादव कोइरालासहित चितवनका गिरीराज त्रिपाठी र मीनाकुमारी न्यौपाने, कास्कीका रामराज रेग्मी, सिन्धुपाल्चोकका सरल सहयात्री र शम्भु दंगाल, काठमाडौंकी स्वाती थापा तथा नर्वेका पर वेग र चीनका झु झाहुवा सदस्य छन् । कोषमा विदेशी नागरिकलाई समेत सञ्चालक सदस्य राख्न सकिने व्यवस्था छ । बोर्ड सदस्य विगतमा कोषको अध्यक्षसमेत रहेका वनमन्त्रीहरूले नियुक्त गरेका हुन् । हरेक ६ महिनामा सञ्चालक समितिको बैठक बस्ने व्यवस्था भए पनि ७ महिनादेखि बस्न सकेको छैन । बैठकबाट नै एक्याप व्यवस्थापनको म्याद, तलबलगायतका विषयमा छलफल गरी टुंगो लगाउने साउनमा निर्णय भएको थियो । एक्याप व्यवस्थापन गर्ने जिम्मा कोषलाई सरकारले दिएको म्याद गत माघ ३ गते सकिएको छ । कोषले फेरि पनि ५ वर्षका लागि एक्याप व्यवस्थापनको जिम्मा आफूले नै पाउनुपर्ने जिकिरसहित प्रस्ताव अघि बढाएको छ । उक्त प्रस्ताव छलफलमै छ । गण्डकी प्रदेशले एक्याप आफूअन्तर्गत राखेर व्यवस्थापन गर्ने निर्णय गर्दै त्यहाँबाट जम्मा हुने राजस्व स्थानीय तहमा समेत बाँडफाँट गर्ने र एउटा परिषद् बनाउने प्रस्ताव सरकारसमक्ष पेस गरेको छ । एक्याप गण्डकीका ५ जिल्ला र १५ वटा स्थानीय तहमा फैलिएको छ । एक्यापमा काम गरेका विज्ञहरूले त्यस क्षेत्रको व्यवस्थापनमा स्थानीयलाई प्राथमिकता दिन ध्यानाकर्षण गराएका छन् ।"
प्रधानमन्त्री निर्वाचन आयोग जाँदै,काठमाडौं (कास) निर्वाचन तयारी र आफ्नो पार्टी नेकपाभित्रको विवादलगायतका विषयमा कुराकानी गर्न प्रधानमन्त्री केपी शर्मा ओली मंगलबार निर्वाचन आयोग जाँदै छन् । आयोगले यसअघि नेकपाका दुवै शीर्ष नेतालाई छलफलका लागि बोलाएको थियो तर दुवै पक्षले आफ्ना प्रतिनिधि मात्रै पठाएका थिए । लगत्तै पार्टीको आधिकारिकता दाबी गर्न नेकपाका पुष्पकमल दाहाल र माधव नेपाललगायतका नेताहरू आयोग पुगेका थिए । प्रधानमन्त्री ओली भने पार्टीमा विवाद सुरु भएपछि आयोग गएका छैनन् । ओली जसरी पनि निर्वाचनमा जानुपर्ने पक्षमा छन् । त्यसैले उनले आयोगले चुनावी कार्यक्रम अघि बढाउनुपर्ने धारणा राखिरहेका छन् । यसै सन्दर्भमा चुनावका कार्यक्रमलगायत विषयमा आयोगको ध्यानाकर्षण गराउन उनी आयोग पुग्न लागेको स्रोतले जनाएको छ । बिहान ११ बजे ओली आयोग जाने तयारी छ ।
कांग्रेस संयुक्त आन्दोलनमा नजाने,"काठमाडौं (कास) प्रतिनिधिसभा विघटनको असंवैधानिक कदमविरुद्ध संयुक्त आन्दोलन गर्न कांग्रेस तयार देखिएको छैन । नेकपाको पुष्पकमल दाहाल र माधवकुमार नेपाल समूहले संयुक्त आन्दोलनका निम्ति प्रस्ताव गरिरहे पनि कांग्रेसले स्वीकार गरेको छैन । दाहालले भने फागुन पहिलो सातादेखि संयुक्त आन्दोलन हुने दाबी गर्दै आएका छन् ।प्रतिनिधिसभा पुनःस्थापना कि निर्वाचन भन्नेमा मतान्तर देखिए पनि संयुक्त आन्दोलनको विषयमा भने कांग्रेसमा एउटै दृष्टिकोण छ । केही समयअघिसम्म पार्टीका वरिष्ठ नेता रामचन्द्र पौडेल संयुक्त आन्दोलनको पक्षमा उभिएका थिए । प्रतिनिधिसभा विघटनविरुद्ध रहेका सबै राजनीतिक दल कांग्रेसको नेतृत्वमा आए संयुक्त आन्दोलनका लागि समेत तयार हुनुपर्ने उनको मत थियो तर आफ्नै समूहका नेताहरू पक्षमा नउभिएपछि पौडेल हच्चेका हुन् । सभापति शेरबहादुर देउवाको झुकाव प्रतिनिधिसभा पुनःस्थापनातिर भन्दा निर्वाचनतिरै देखिएको छ । कांग्रेसलाई मनाउन केही दिनअघि दाहालनेपाल समूहका अध्यक्ष माधवकुमार नेपालले देउवालाई भेटेका थिए । नेपालले भेट्नुअघि अर्का अध्यक्ष दाहालले समेत भेटेका थिए । दुवै अध्यक्षले प्रतिनिधिसभा पुनःस्थापनापछि बन्ने समीकरणमा सरकारको नेतृत्व कांग्रेसलाई दिन तयार रहेको भन्दै पार्टी सभापति देउवालाई आश्वस्त पार्न खोजेका थिए । पछि दाहालले एक टेलिभिजन अन्तर्वार्तामार्फत उक्त कुराको पुष्टि गरेका थिए ।महामन्त्री शशांक कोइरालाले सोमबार कांग्रेस संयुक्त आन्दोलनका लागि तयार नभएको जनाउ दिएका छन् । अहिलेको परिस्थिति ल्याउनुमा प्रधानमन्त्री ओलीमात्रै नभएर नेकपा नेताहरू दाहाल र नेपालसमेत जिम्मेवार भएको ठहर गर्दै एकल आन्दोलनमा कांग्रेस अघि बढेको हो । कांग्रेसको आफ्नै विचार र अस्तित्व छ, संयुक्त आन्दोलनमा गए पार्टीलाई घाटा हुन्छ, हामी एक्लै आन्दोलनमा जानुपर्छ, भूतपूर्व प्रधानमन्त्री एवं पार्टीका पूर्वसभापति सुशील कोइरालाको छैटौं स्मृति दिवसका अवसरमा सोसलिस्ट युथ सर्कलले गरेको कार्यक्रममा उनले भने, हामीले हाम्रै कार्यकर्तालाई एकजुट बनाएर लैजान सक्यौं भने भने हाम्रो भविष्य उज्ज्वल छ । अर्का नेता मीनेन्द्र रिजालले पनि कांग्रेस दुवै पक्षमा नलागेर एक्लै आन्दोलनमा जाने बताए । उनले लोकतान्त्रिक विधिबाट ओली प्रधानमन्त्री बने पनि सत्तामा पुगेपछि संविधान, कानुन, अदालत केही नमान्ने सर्वसत्तावादी प्रवृत्ति देखिएको बताए ।"
उजुरीको हदम्यादले पीडकलाई उन्मुक्ति,"(काठमाडौं)  बेलायतकी ५५ वर्षीया महिलाले २०६९ भदौ ८ मा नक्सालस्थित नेपाल बाल संगठन (बाल मन्दिर) मा आश्रय लिइरहेकी ६ वर्षीया बालिकालाई धर्मपुत्रीका रूपमा ग्रहण गरिन् । पाटन अस्पतालको आग्रहमा दृष्टिसम्बन्धी अपांगता (दुवै आँखा नदेख्ने) भएकी ती बालिकाको संरक्षणको जिम्मा २०६३ चैत १६ देखि बाल मन्दिरले लिएको थियो । बेलायत पुगेपछि बालिकाले धर्मआमासँग आफूमाथि बाल मन्दिरमा रहँदा त्यहींका कर्मचारीले बलात्कार गरेको संकेत गरिन् । यसबारे बुझ्न ती महिला बालिकालाई लिएर नेपाल आइन् । त्रिविको डिपार्टमेन्ट अफ फरेन्सिक मेडिसिन, इन्स्टिच्युट अफ मेडिसिनले परीक्षणपछि बालिकामाथि बलात्कार भएको प्रतिवेदन दियो ।पुसमा ती महिला एक गैरसरकारी संस्थाको सहायतामा बाल मन्दिरविरुद्ध जबर्जस्ती करणी कसुरमा महानगरीय प्रहरी परिसर काठमाडौंमा उजुरी दिन गइन् । तर करणीसम्बन्धी कसुरमा हदम्याद (मुद्दा दर्ता गरिसक्नुपर्ने समयसीमा) नाघेको भन्दै प्रहरीले उजुरी लिन मानेन । त्यसपछि उनले प्रहरीले उजुरी लिन नमानेको र हदम्यादका सम्बन्धमा विद्यमान कानुनी व्यवस्था पुनरावलोकन बदर गरिपाऊँ भनी सर्वोच्च अदालतमा मुद्दा दायर गरिन् । सर्वोच्चले २०७६ भदौ १८ मा हदम्याद नाघेका कारण उजुरी दर्ता नगर्ने प्रहरीको निर्णय कानुनसम्मत रहेको फैसला सुनायो ।जबर्जस्ती करणी मुद्दाको सन्दर्भमा प्रमाणहरू जुटाएर पेस गर्दासमेत कानुनमा उल्लेखित हदम्यादसम्बन्धी व्यवस्थाका कारण आरोपित कारबाहीबाट उम्किने गरेका छन् । पीडित व्यक्ति सहजै न्यायिक पहुँचमा नहुँदा पनि अपराधमा संलग्नलाई कारबाही हुन नसकेको बाल मन्दिरमा आश्रय लिइरहेकी ती बालिकाको घटनाले पनि स्पष्ट हुन्छ । कानुनविद्हरूको भनाइमा लामो समयपछि अपराधी पत्ता लागेको वा प्रमाण फेला परेको अवस्थामा हदम्यादकै कारण पीडितले अपराधीविरुद्ध जाहेरी दिन र न्याय पाउन सकिरहेका छैनन् । अपराधमा संलग्न व्यक्तिले पहुँचप्रभावका भरमा पीडितमाथि डरत्रास देखाउने र आर्थिक मोलमोलाइ गरेर टुंग्याउँदासमेत यस्ता कसुर अदालतसम्म पुग्दैनन् । वरिष्ठ अधिवक्ता मीरा ढुंगाना भन्छिन्, थाहा नभएर, इज्जतको सवाल तथा डरधम्कीले गर्दा आफूलाई बलात्कार भएको महसुस भएपछि वा न्यायका लागि लड्छु भन्ने तयार भएपछि पीडितले न्याय खोज्छु भन्दा हदम्यादले गर्दा नै उजुरी हाल्न पाउँदैनन् । तत्कालीन मुलुकी ऐनको महल ११ अनुसार जबर्जस्ती करणी मुद्दाको हदम्याद ३५ दिन थियो । मुलुकी अपराध संहिता जारी हुनुअघि यो समयसीमा बढाएर ६ महिना पुर्याइयो । २०७५ भदौ १ देखि प्रचलनमा रहेको मुलुकी अपराध संहितामा भने यसलाई थप बढाएर एक वर्ष पुर्याइएको छ । प्रहरीको अभिलेखअनुसार नेपालमा दैनिक सरदर ६ देखि ७ महिला, बालबालिका तथा किशोरी बलात्कृत हुने गरेका छन् । तर यस्ता अपराध रोकथाम, नियन्त्रण तथा पीडकलाई कानुनी दायरामा ल्याउन हदम्यादको प्रावधानले समस्या सिर्जना गरिदिएको छ ।गत मंसिर २१ मा जारी यौनहिंसाविरुद्धका केही ऐनलाई संशोधन गर्न बनेको अध्यादेश मा मौजुदा कैद सजायको अतिरिक्त पीडितलाई क्षतिपूर्तिको समेत व्यवस्था गरिएको छ । १४ वर्षभन्दा कम उमेरकी बालिका, पूर्ण अशक्त, अपांगता भएका वा ७० वर्षभन्दा बढी उमेरका महिला बलात्कृत भए ६ लाख रुपैयाँ, १४ देखि १८ वर्ष उमेरका बालिका बलात्कृत भए ४ लाख र १८ वर्ष वा सोभन्दा माथिका महिला बलात्कृत भए २ लाख रुपैयाँ पीडकले पीडितलाई क्षतिपूर्ति तिर्नुपर्छ । बलात्कारपछि हत्या भएको होस् वा नहोस्, हदम्यादकै कारण जाहेरी दिन पाएन भने अदालतबाट फैसला भएर पाउनुपर्ने क्षतिपूर्तिबापतको रकम पाउनबाट समेत पीडित पक्ष वञ्चित हुनुपर्छ, अधिवक्ता सविन श्रेष्ठ भन्छन् । हालको कानुनी व्यवस्थाअनुसार हदम्यादकै कारण द्वन्द्वकालीन समयका बलात्कारका मुद्दा, बलात्कारपछि आत्महत्या, संरक्षणमा रहेका महिला, बालबालिका एवं मानसिक सन्तुलन गुमाएका महिलामाथि बलात्कार हुँदा तथा बलात्कार गर्ने अपराधी फरार भएर एक वर्षपछि पत्ता लागेमा उनीहरूलाई कारबाहीको दायरामा ल्याउन नसकिने अवस्था रहेको श्रेष्ठको भनाइ छ ।द्वन्द्वकालीन समयमा भएका यौनजन्य अपराधका सन्दर्भमा हदम्याद लागू गरिँदा पीडितले न्याय नपाउने र पीडकले उन्मुक्ति पाउने भन्दै यसविरुद्ध सर्वोच्चमा रिट परेको थियो । गम्भीर अपराधमा सीमित हदम्याद नलगाउन सर्वोच्चले २०७२ वैशाख ३ मा सरकारलाई आदेश दिएको थियो तर हालसम्म त्यसबमोजिम कानुन नबन्दा पीडितले न्याय नपाइरहेको श्रेष्ठको गुनासो छ ।"
चुरेमा रोकिएन काठ तस्करी,"(पाल्पा)  रैनादेवी छहरा७ बल्ढेङगढीमा अघिल्लो साता गस्ती गर्दा सालका रूख काट्ने पाँच जना पक्राउ परे । चन्द्राकार सामुदायिक वनमा साल काट्दै गर्दा रूपन्देहीको सैनामैना नगरपालिका९ का ४३ वर्षीय मनीराम विश्वकर्मा, ३४ वर्षीय अजय मगर, ३५ वर्षीय गोविन्द विश्वकर्मा, ३५ वर्षीय शम्भु विश्वकर्मा र ३३ वर्षीय दीपक विश्वकर्मा पक्राउ परेका हुन् । मध्यरातमा सालका रूख काट्ने क्रममा गस्ती टोलीले उनीहरूलाई पक्राउ गरेको डिभिजन वन कार्यालयका सूचना अधिकारी यमलाल पोखरेलले बताए । अवैध रूपमा सालका रूख कटानी भएको जानकारी पाएपछि विशेष अप्रेसन थालिएको छ, उनले भने, अप्रेसन थालेकै दिनमा अवैध रूपमा काठ काट्ने पक्राउ गर्न सफल भएका छौं । बल्ढेङगढीका सहायक वन अधिकृत प्रदेशी चौधरीको कमान्डमा खटिएको टोलीले तस्करको उक्त समूहलाई पक्राउ गरेको हो । ६९५४ क्युफिट सालका गोलिया र चिरान काठ, आरा, बन्चरो र बन्दोबस्तीका सामानसमेत बरामद भएको छ । उनीहरूलाई वन ऐन, २०७६ अनुसार कारबाही गरिने डिभिजन वन कार्यालयले जनाएको छ ।गत साता डिभिजन वनले तोकेको कटान आदेशभन्दा ३ हजार ५ सय २६ क्युफिट बढी काठ काटेका कारण तानसेन नगरपालिका११ बन्दीपोखराका तिलाहार साखर र सल्लेरी सामुदायिक वनका अध्यक्ष गणेशप्रसाद घिमिरे पक्राउ परे । वन कार्यालयले तिलाहार सामुदायिक वनलाई कार्ययोजनाअनुसार २ हजार ७४ क्युफिट काठ काट्न आदेश दिएको थियो । सामुदायिक वनले ५ हजार ६ सय क्युफिट काठ काटेर घाटगद्दीका लागि लगेको थियो । तराईसँग जोडिएका चुरे र अन्य क्षेत्रमा नयाँनयाँ शैलीमा काठ तस्करी हुने गरेको छ । चुरे क्षेत्रमा राति काठ बोकेर नजिकका फर्निचर उद्योगमा पुर्याउने गरिन्छ । अन्य क्षेत्रमा खोलामा बगाउने, बोकाएरै राति लैजाने, खुलेआम ट्र्याक्टरमा राखेर चिरान काठ तस्करी हुने गरेको छ । रामपुर नगरपालिका३ रजघरामा चिरान काठ बरामद गर्दा पानीको बहावमा भेटिएको थियो । पूर्वखोला गाउँपालिका६, हेक्लाङबाट रम्भाको ताहुँमा ट्र्याक्टरमा चिरान काठ ल्याउँदै गर्दा प्रहरीले बरामद गरेको थियो । रामपुरका विभिन्न स्थानबाट प्रहरीले ठूलो मात्रामा चिरान काठ बरामद गरेको छ । अधिकांश स्थानमा काठ तस्करीमा संलग्न व्यक्ति फरार हुन्छन् । तिनाउ गाउँपालिकाको झुम्सामा केही समयअघि काठ समातियो । फर्निचर उद्योगको मिलेमतोमा ४ दशमलव ७७ क्युफिट काठ राति १ बजे प्रहरीले समातेको थियो । प्रहरीले अनुसन्धान गरेर वन कार्यालयमा बुझायो । तर तस्करी गर्नेहरू धरौटीमा छुटे । माथागढी गाउँपालिकाको गोठादीबाट पनि काठ तस्करी भएको सूचनाका आधारमा प्रहरीले अनुसन्धान गर्यो । प्रहरीले पक्रेका व्यक्ति र सवारीसाधन वन कार्यालयलाई बुझाए पनि भोलिपल्टै छुट्ने गरेको आरोप छ । प्रहरीका अनुसार कचल, रामपुर र झुम्साका काठ र व्यक्ति पक्रेर अनुसन्धान गरी पठाए पनि तत्कालै धरौटीमा छुटेका छन् ।बल्ढेङगढीको चिदीपानीमा तस्करको सामान नै स्थानीय उपभोक्ताले नियन्त्रणमा लिएका थिए । रूपन्देहीको सालझन्डी, रामापुरलगायत तराईका विभिन्न क्षेत्रबाट बल्ढेङगढीमा तस्करी गर्नेहरू आउने गरेका हुन् । स्थानीय सुकमाया विकका अनुसार चिरान गर्ने आरा, बन्चरोलगायत सामग्री छाडेर तस्कर भागेका थिए । तस्करहरूले एकदुई जनालाई भेट्दा मार्नेसम्मको धम्की दिने गर्छन्, उनले भनिन्, हूल बाँधेर काठ तस्कर आउने गर्छन् । जिल्लामा मापदण्डविपरीत सञ्चालित फर्निचर उद्योगको अनुगमन छैन । यिनै उद्योगमा तस्करीको काठ पुर्याइने गरिन्छ । ४० भन्दा बढी फर्निचर उद्योग बिनादर्ता सञ्चालनमा छन् । काठ तस्करीका विषयमा केही जानकारी पाएपछि निगरानी बढाएका छौं, डिभिजन वन अधिकृत मोहन पौडेलले भने, अनुमति लिएभन्दा बढी काटेको वा अन्य हिसाबले चोरी तस्करी गर्ने कसैलाई पनि छाडिएको छैन ।"
गुरुयोजनाबिनै जथाभावी खर्च,"(मुगुसल्यानवीरेन्द्रनगर)  कर्णालीका प्रमुख पर्यटकीय गन्तव्य हुन् मुगुको रारा र सल्यानको कुपिन्डे ताल । तर गुरुयोजनाबिनै यहाँ जथाभावी बजेट खर्च भइरहेको छ । सुर्खेतको बुलबुले तालमा गुरुयोजना बने पनि कार्यान्वयनमा अलमल छ ।रारा तालको संरक्षणका लागि सरकारले २०३२ मा स्थानीय छाप्रु बस्तीलाई हटाएर रारा राष्ट्रिय निकुञ्ज घोषणा गरेको थियो । त्यसयता गुरुयोजनाबिनै फुटकर योजनामार्फत निकुञ्ज र तालमा बजेट खर्च हुँदा पर्यावरणमा समेत असर परिरहेको वातावरणविद्हरू बताउँछन् । केही वर्षयता रारामा नेपाल पर्यटन बोर्डले १० देखि २५ लाख रुपैयाँ (वार्षिक) खर्च गर्दै आएको छ । नगरपालिकाले यो वर्ष रारा जोड्ने सडक र फोहोर व्यवस्थापनमा बजेट छुट्याएको छ । प्रदेश सरकारले पनि साइकलमार्ग निर्माणका लागि ४ करोड रुपैयाँ विनियोजन गरी यो वर्षदेखि काम थालेको छ । तर गुरुयोजना नहुँदा बजेटको प्रतिफल न्यून देखिएको हो । जथाभावी बजेट खर्च गर्दा विकासका नाममा विनाश भइरहेको बताउँछन् निकुञ्जका संरक्षण अधिकृत बद्रीविनोद दाहाल । गुरुयोजना नबन्दा कुन पूर्वाधारको विकास कसरी गर्ने भन्ने अन्योल छ, उनले भने, बर्सेनि लाखौं रकम खर्च गर्नुभन्दा गुरुयोजना बनाई प्राथमिकताका आधारमा बजेट विनियोजन गरे योजनाहरू दिगो हुन्थे । एकद्वार प्रणालीबाट बजेट खर्च नहुँदा पनि बजेटको दुरुपयोग भइरहेको उनले आरोप लगाए ।रारामा पूर्वाधार विकास टाठाबाठाको कमाइ खाने भाँडो बनेको स्थानीयको गुनासो छ । छायानाथरारा९ का बिर्खबहादुर रोकायाले संघीयतापछि गुरुयोजना बन्ला भन्ने आशा रहे पनि झन् लथालिंग तरिकाले योजना निर्माण हुन थालेको बताए । एउटै योजनामा सालैपिच्छे बजेट दोहोरिँदा डुप्लिकेसन र दुरुपयोग बढेको छ, उनले भने । रारामा होट, होमस्टे, सडक, सार्वजनिक शौचालयजस्ता आधारभूत पूर्वाधार कहाँ बनाउने भन्ने टुंगो छैन । हचुवामा खर्च, ताल जोखिममा कुपिन्डे तालको संरक्षणका लागि भन्दै गुरुयोजनाबिनै बजेट खर्च भइरहेको छ, यसले ताल क्षेत्रमा थप जोखिम बढेको छ । ताल संरक्षणका लागि पछिल्लो १५ वर्षमा झन्डै ४ करोड रुपैयाँ खर्च भए पनि प्रतिफल न्यून देखिएको छ । स्थानीयका अनुसार ताल वरिपरि जथाभावी सडक खन्दा फालिएको माटोले कुपिन्डे क्षेत्र साँघुरिएको छ । फोहोर व्यवस्थापन नहुँदा ताल क्षेत्र दुर्गन्धित बनेको छ । सरकारी बजेटको दुरुपयोग हुँदा कुपिन्डे ताल पर्यटक आकर्षणको केन्द्र बन्न नसकेको स्थानीय कमल केसीको आरोप छ । उनका अनुसार निर्माण गरिएका अधिकांश संरचना भत्किएका छन् । केही निर्माणाधीन योजना अलपत्र छन् । अहिलेसम्म कुपिन्डेको विकास ३ प्रतीक्षालय, एउटा ४ कोठे भवन, प्रवेशद्वार र एक किलोमिटर सडकमा सीमित भएको उनको भनाइ छ । एउटा प्रतीक्षालय र तालको छेउसम्म जान बनाइएको रेलिङसहितको सिँढी भत्किएको छ ।कुपिन्डेको विकासका लागि साविक जिल्ला विकास समिति र पर्यटन बोर्डले पछिल्लो एक दशकमा झन्डै एक करोड रुपैयाँ खर्चिएका छन् । साविक भूसंरक्षण कार्यालयको ५० लाख र सांसद क्षेत्र विकास कोषको ४० लाख रुपैयाँ खर्च भएको कुपिन्डेमा संघीय सरकारले २५ लाख रुपैयाँ अनुदान दिएको थियो । प्रदेश सरकार र बन्गाडकुपिन्डे नगरपालिकाले पनि ४०४० लाख रुपैयाँ खर्च गरिसकेका छन् । उक्त रकमबाट तटबन्ध, गेट, सडक निर्माणलगायत योजना सम्पन्न भएको बन्गाडकुपिन्डे८ का अध्यक्ष कुलबहादुर पुरीले बताए । उनका अनुसार धेरै बजेट सडकमा खर्च हुँदा खासै प्रगति नदेखिएको हो । सडकबाट खस्ने ढुंगामाटोले ताल बढी जोखिममा छ, उनले भने, वातावरणीय प्रभाव मूल्यांकन नगरी योजना बनाउँदा बढी क्षति देखियो । वडा कार्यालयले ताल अवलोकन गर्न आउने पर्यटकको सुविधाका लागि चारैतिर रेलिङ बनाउने र होमस्टे सञ्चालन गर्ने योजना अघि सारेको छ ।एकद्वार विधिबाट बजेट खर्च नहुँदा विकासका लागि आएको रकम सदुपयोग नभएको ताल संरक्षण समिति अध्यक्ष चेतबहादुर कुँवर बताउँछन् । हामीले योजना बनाए पनि रकम अर्कै उपभोक्ता समितिको नाममा आउँथ्यो, उनले भने, समितिबाटै काम भएको भए अहिलेसम्म खर्च भएको रकमले कुपिन्डेको मुहार फेरिन्थ्यो । उनका अनुसार दैनिक करिब २ सय जना आन्तरिक पर्यटक कुपिन्डे ताल घुम्न आइरहेका छन् । कम्तीमा खाना र बासको उचित व्यवस्था मिलाउन सके मात्रै ताल पर्यटकको आकर्षणको केन्द्र बन्ने उनले दाबी गरे ।कुपिन्डेको विकासका लागि गुरुयोजना र कार्यविधि नबन्दा संरक्षणको काम प्रभावित बनेको बन्गाडकुपिन्डे नगर प्रमुख गोविन्दकुमार पुनले बताए । उनले गुरुयोजना बनाउन पहल भइरहेको जनाए । ३० हेक्टर क्षेत्रफलमा फैलिएको तालको लम्बाइ १ हजार २ सय मिटर, चौडाइ २ सय ५० मिटर र गहिराइ ५१ मिटर छ । कार्यान्वयन सुस्तसुर्खेत उपत्यका नगर विकास समितिले सुर्खेतको बुलबुलेमा पूर्वाधार विकास र स्तरोन्नतिका लागि २०७४७५ मा २० वर्षे गुरुयोजना बनायो । जसमा २२ वटा योजना समेटियो । तर हालसम्म अधिकांश योजना अधुरै छन् । गुरुयोजनामा ताल विस्तारसँगै टिकट घर, कमलपोखरी, स्विमिङ पुल, पिकनिक क्षेत्र, रिङरोड, डुंगा सवारी, रंगीन बगैंचालगायत भौतिक संरचना बनाउने उल्लेख छ । त्यस्तै, हाल नुहाउन प्रयोग गरिएका धाराहरू प्लाजाका रूपमा स्थापना गर्ने र नुहाउन छुट्टै धारा निर्माण गरिने योजना समितिले अघि सारेको थियो ।तालभित्र माटो नखसोस् भनेर करिब ५५ लाख रुपैयाँको लगानीमा रिटेरिङ पर्खाल लगाउने काम भइरहेको छ । वन तथा वातावरण निर्देशनालयका सहायक वन अधिकृत सूर्य शर्माका अनुसार रातको समयमा तालको अवलोकन गर्न सहज होस् भनी वरिपरि २० वटा सोलार बत्ती जडान गरिएको छ । तालमा माछा मार्न फिसिङ डाइक र डुंगा चलाउन बोटिङ डाइक पनि निर्माण गरेका छौं, उनले भने, गुरुयोजनालाई पूर्णता दिन अन्य कामहरू पनि जारी छन् । तालको पश्चिमतर्फ इत्राम खोलाको दुवैतर्फ यो वर्ष ७६ लाख रुपैयाँको बजेटबाट ग्याभिन जाली भर्ने काम पनि भइरहेको निर्देशनालयले जनाएको छ । शर्माका अनुसार ताल विस्तारमा अहिलेसम्म १ करोड ८४ लाख रुपैयाँ खर्च भएको छ । अहिले खोला र ताल संरक्षणको काम गरिरहेका छौं, उनले भने, जसका लागि इत्राम खोलामा ५ सय ५० मिटर जाली हाल्ने काम भइरहेको छ । अमरमजदुर जेभीले ताल विस्तारको काम गरिरहेको छ । यसअघि ताल विस्तार गर्न उद्योग, पर्यटन, वन तथा वातावरण मन्त्रालयले २०७५७६ मा ५ करोड रुपैयाँ बजेट छुट्याए पनि काम नहुँदा फ्रिज भएको थियो । मन्त्रालयले गत आवमा ३ करोड रुपैयाँ छुट्याएको थियो । उक्त बजेटमध्ये १ करोड १० लाख रुपैयाँ खर्चेर ताल संरक्षणको काम भइरहेको शर्माले बताए । बुलबुले उद्यानभित्र ११ हजार वर्गमिटर क्षेत्रफलको ताललाई विस्तार गरी २८ हजार वर्गमिटर फराकिलो बनाइएको छ । उद्यान ३० बिघा १४ कट्ठा क्षेत्रफलमा फैलिएको छ । गुरुयोजनाअनुसार उद्यानको स्तरोन्नति गर्न क्रमागत योजनाअन्तर्गत ३१ करोड ६३ लाख रुपैयाँ लाग्ने अनुमान गरिएको समिति अध्यक्ष एवं नगर प्रमुख देवकुमार सुवेदीले बताए ।तर गुरुयोजना बनेको ३ वर्ष बितिसक्दा पूर्वाधार निर्माणले अपेक्षित गति लिन सकेको छैन । बुलबुलेमा कर्णालीका सुर्खेत, दैलेख, जाजरकोटसँगै लुम्बिनी, सुदूरपश्चिम र गण्डकी प्रदेशबाट घुम्न तथा पिकनिक खान आउनेको भीड लाग्छ । पूर्वाधार अभावकै कारण बयान गरेअनुसार बुलबुलेको भित्री सुन्दरता नदेखिएको अछामका नीराजन देवकोटाले बताए । नामै सुनेर पनि धेरैले बुलबुले हेर्न चाहन्छन्, उनले भने, त्यसैले एकपटक हेरेर फेरि आउन मन लाग्ने गरी बुलबुलेको सुन्दरता बढाउन आवश्यक छ ।"
हिमजोखिम घटाउन आवश्यक तयारी,"भारत, उत्तराखण्डको चमोली जिल्लामा आइतबार बिहान हिमनदी फुटेर धौलीगंगालगायतका नदीमा आएको बाढीका कारण रैनी र तपोवन क्षेत्रमा ठूलो मात्रामा जीउधनको क्षति पुर्याएको छ । उत्तराखण्डको जोशीमठ नजिकको हिमाली क्षेत्रमा केही दिनअघि हिउँपहिरो गएको थियो र त्यही कारणले हिमनदी फुटेको बताइएको छ । बाढीले जलविद्युत् आयोजना, पुल, मानवबस्तीलगायतका ठूला संरचनासमेत बगाएको छ । यसलाई हामीले पनि खतराको पूर्वसूचकका रूपमा लिनुपर्छ । नेपालमा पनि विभिन्न समयमा हिउँपहिरोपछि आएको बाढीका कारण ठूलो क्षति पुग्ने गरेको छ । करिब ७ वर्षअघि कास्कीमा आएको सेती बाढीले उत्तराखण्डमा जस्तै मानवीय क्षति निम्त्याएको थियो भने कैयौं भौतिक संरचना र बजार नै सखाप पारेको थियो । मुलुकको हिमाली क्षेत्रमा बेलाबखत हिउँपहिरो, हिउँआँधी, हिमताल विस्फोटजस्ता विपद् निम्तिने गरेका छन् । सानो तथा ठूलोस्तरमा आउने यस्ता विपद्ले मानवीय र भौतिक क्षति गरी नै रहेको छ, तर त्यसको लेखाजोखा भएको छैन । सँगै यस्ता जोखिम घटाउने उपायहरूको अवलम्बन पनि प्रभावकारी ढंगले हुन सकेको छैन ।अहिलेसम्म नेपालमा हिमताल विस्फोटपछि आउने बाढीका २६ वटा घटना भइसकेका छन् । त्यसबाट कैयौं भौतिक संरचना ध्वंस हुनुका साथै मानवीय क्षतिसमेत भएको छ । भोटेकोसी र दूधकोसी जलाधार क्षेत्रमा त्यस्ता घटना बढी भएका छन् । अन्तर्राष्ट्रिय एकीकृत पर्वतीय विकास केन्द्र (इसिमोड) र संयुक्त राष्ट्रसंघीय विकास कार्यक्रम (यूएनडीपी) ले गत भदौमा सार्वजनिक गरेको एक अध्ययन प्रतिवेदनमा नेपाललगायत चीनको तिब्बत र भारतका कम्तीमा ४७ वटा हिमताल विस्फोटको उच्च जोखिममा रहेको उल्लेख छ । उक्त अध्ययनले पहिचान गरेका ३ हजार ६ सय २४ वटा हिमतालमध्ये २ हजार ७० वटा नेपालमै पर्छन् । विस्फोटको खतरामा रहेकामध्ये २१ वटा नेपालभित्र छन् । हिमनदी पग्लिने क्रम बढ्दा नयाँ हिमताल बनिरहेको र पुराना ताल विस्तार हुँदा विस्फोटको जोखिम बढेको हो । हरितगृह ग्यास उत्सर्जनका कारण तापक्रम बढेकाले हिउँ र हिमनदी पग्लिने क्रम पछिल्लो समय बढेको छ । जल तथा मौसम विज्ञान विभागको अध्ययन (१९७१२०१४) अनुसार नेपालमा वार्षिक ००५६ का दरले तापक्रम बढिरहेको छ । तापक्रम वृद्धिसँगै जोखिम पनि बढिरहेकाले त्यसलाई न्यूनीकरण गर्नेतिर तत्कालै ध्यान दिनुपर्ने देखिन्छ । विश्वव्यापी तापक्रम वृद्धिमा नेपालजस्ता अति कम विकसित मुलुकहरूको उल्लेख्य भूमिका छैन, तर नखाएको विष भने लागिरहेको छ । बढ्दो तापक्रमका कारण हिमालहरू कालापत्थरमा परिणत हुँदै जाँदा नेपालले पर्यटन क्षेत्रमा ठूलो क्षति बेहोर्नुपरेको अवस्था छ, सँगै जलवायुजन्य विपद्का घटनाहरू बढेका छन् । नेपालमा जलवायुजन्य विपद्का कारण औसतमा वार्षिक ३ सय ३३ जनाको ज्यान जाने गरेको छ भने १७२४ मिलियन अमेरिकी डलरको क्षति हुने गरेको छ । बाढी, पहिरो, हिउँपहिरो, अचानक बाढी (फ्ल्यास फ्लड), अतिवृष्टि र अनावृष्टिका घटना बढेका छन् । यो वर्षको मनसुनमा पनि पहिरोजन्य विपद्का घटना बढेको देखिन्छ । जनधनको क्षति पनि बढेको छ । वैज्ञानिकहरूले अन्नपूर्ण, लाङटाङ र खुम्बु क्षेत्रका हिमनदी (ग्ल्यासियर) सुक्दै गएको निष्कर्ष निकालेका छन् । हिमनदी पग्लिएपछिको बलौटे क्षेत्रमा रूखबिरुवा हुर्किरहेका छन् । तापक्रमकै कारण हिमनदी पग्लिने क्रम बढिरहेको छ । खुम्बु क्षेत्रका हिमनदी १९० मिटर पीँधसम्म पनि तातो भएको पाइएको छ । विस्फोटको खतरामा पुगेका हिमतालको जोखिम घटाउने एउटै उपाय त्यसको सतह घटाउनु हो । विस्फोटको उच्च जोखिम पहिचान भएकामध्ये नेपाल र तिब्बतमा गरी चारवटा हिमतालको मात्र पानीको सतह घटाइएको छ । नेपालका च्छोरोल्पा र इम्जाको पानीको सतह घटाइएको छ । च्छोरोल्पाको सन् २००० मा ३ मिटर घटाइएको हो भने खुम्बु क्षेत्रमा पर्ने इम्जाको सतह सन् २०१६ मा करिब तीन मिटर घटाइएको हो । यस्तो काममा अहिलेसम्म दातृ निकायको मात्र रकम खर्च भएको छ । सरकारले हिमताल र हिमनदीसहित जलवायुजन्य विपद्लाई अहिलेसम्म खासै प्राथमिकतामा राखेको छैन । आगामी दशकमा हिउँपहिरो, हिमताल विस्फोटका घटना पनि मनसुनी बाढी र पहिरोजत्तिकै बढोत्तरी हुने देखिएकाले सरकारले यसको जोखिम न्यूनीकरण पक्षलाई बेवास्ता गर्न मिल्दैन । उत्तराखण्डमा जस्तै नेपालको हिमाली र तल्लोतटीय क्षेत्रमा पनि यस्तै विपद् निम्तिने खतरा भएकाले तल्लोतटीय क्षेत्रका मानवबस्तीलाई जोखिमबाट बचाउन र सम्भावित मानवीय क्षति रोक्न पूर्वसूचना प्रणाली जडान गर्न ढिलाइ गर्नु हुँदैन । विभिन्न अध्ययन प्रतिवेदनले जोखिम भनी पहिचान गरेका हिमतालभन्दा तल्लोतटीय क्षेत्रका मानवबस्ती र भौतिक संरचना (जलविद्युत् आयोजना, सडक, पुल) जोगाउन अहिलेदेखि नै सरकारले लगानी गर्नुपर्छ । घटना भइसकेपछि मात्र गोहीको आँसु झार्नुको कुनै अर्थ हुँदैन । हामीकहाँ घटना भइसकेपछि मात्र योजना बनाउने जुन परिपाटी छ, त्यसमा आमूल सुधारको खाँचो छ । विदेशी सहायता र दातृ निकायबाट प्राप्त हुने रकमले मात्र भयावह रूपमा देखा पर्दै गएको विपद् व्यवस्थापन र जोखिम न्यूनीकरण सम्भव छैन, त्यसैले सरकारले ठूलो रकम खर्चिएका योजनाहरूको दिगो संरक्षण गर्नेतिर पनि ध्यान पुर्याउनुपर्ने हुन्छ । विकसित मुलुकहरूले तापक्रम बढाउन मुख्य भूमिका रहेको हरितगृह ग्यास कटौतीसम्बन्धी वाचा गर्न मान्दैनन् । आफ्नो अर्थतन्त्र र विकासको सूचकांक तलमाथि हुन नदिन उनीहरू जहिल्यै बाधक बन्ने गरेका छन् । जलवायु परिवर्तनसम्बन्धी पेरिस सम्झौताले निर्देश गरेअनुसार विश्वको तापक्रम वृद्धि १५ डिग्री सेल्सियसमा सीमित राख्न अहिले भइरहेको उत्सर्जन कटौती आवश्यक पर्छ । विकसित मुलुकहरूले हरितगृह ग्यास कटौतीमा उदार नहुने हो भने हरितगृह ग्यास उत्सर्जन कटौती हुने देखिन्न । हरितगृह ग्यास कटौती नहुने हो भने नेपालजस्ता अतिकम विकसित मुलुकहरूले आगामी दशकमा हिउँपहिरो, हिमताल विस्फोट, हिमनदी पग्लिने क्रम र अन्य जलवायुजन्य विपद्सँग सामना गरी नै रहनुपर्नेछ ।"
शिक्षा क्षेत्र सुधार्ने अवसर,"कोभिडले नराम्रो गरी क्षति पुर्याएको शैक्षिक क्षेत्र सुधार्न सरकारको ध्यान अझै पुगेको छैन । चालु शैक्षिक सत्र पठनपाठनबिनै सकिने अवस्थामा छ । विद्यालयहरू न्यूनतम सिकाइ उपलब्धि पूरा नगराई शैक्षिक सत्र कसरी समापन गर्ने भनी अन्योलग्रस्त भइरहेका बेला जिम्मेवार मन्त्री सभासम्मेलनमा व्यस्त छन् । औपचारिक रूपमा विद्यालयहरू यसै महिनादेखि सञ्चालन भइसकेका छन् । शैक्षिक सत्रलाई बचाउन समयावधि थप्ने वा यो सत्रका लागि सिकाइ क्रियाकलाप छोट्याइनेजस्ता नीतिगत निर्णय लिनेतर्फ शिक्षा मन्त्रालयको ध्यान पुगेको छैन । २०७६ चैतदेखि शिक्षाबाट विमुख सामुदायिक विद्यालयका बालबालिकामा पढ्ने बानीको ह्रास भएको छ । अनलाइनबाट कक्षा लिएकाहरूमा अनलाइन गेमको लत बसेको छ । यस्ता मनोसामाजिक समस्यासँग लड्न उचित प्रयास गर्नुपर्छ । विपत्का बेला शिक्षा सहजै सबैमाझ पुर्याउन ठोस रणनीति आवश्यक छ । यसतर्फ शिक्षा मन्त्रालयले पहल गर्नुपर्छ । महेन्द्रसिंह बम, टीकापुर१, कैलाली"
प्रधानमन्त्रीले जनतालाई झुक्याए,"माघ २३ मा प्रधानमन्त्री केपी शर्मा ओलीले साबिकको नारायणहिटी राजदरबारअगाडि भव्य समारोह गरे । उनकै शब्दमा भन्ने हो भने ३ घण्टाको फिलिम देखाए । जुन फिलिमका विशुद्ध दर्शक थिए, दाहालनेपाल समूह । यो समूहले यसअघि गरेको सभालाई कास्टिङ मात्र हो भनेर पूर्ण फिलिम हामी देखाउँछौं भन्दै प्रधानमन्त्री ओली चिढिएका थिए । ओलीको ब्यानरमा निर्माण भएको फिलिममा जति पात्र देखिए ती सबै निर्देशकको काबुमा थिए । प्रधानमन्त्री ओली त्यस फिलिमका निर्माता थिए, निर्मातासँग टन्न पैसा छ भन्ने थाहा पाएपछि कलाकार जति पनि आइहाल्छन् । प्रधानमन्त्री ओली फिल्मका हिरो हुन् । र, राजा हुन खोज्दै छन् भन्ने प्रस्ट छ । जनतालाई दुःख दिएर आफू सर्वश्रेष्ठ बन्न खोजिरहेका छन् । नयाँ युगको सुरुआत भन्दै प्रधानमन्त्री भएपछि केके न गर्छुजस्तै गरेर काठमाडौंका सडकमा आफ्ना पोस्टर लगाएका थिए । यसका लागि उनले राज्यको करोडौं रकम स्वाहा पारे । संसद् विघटनपछि ओली समूह देश र जनताको भविष्य अन्धकार बनाउन उद्यत छ । प्रधानमन्त्री ओली कम्युनिस्टको बर्को ओढेर हिन्दुत्वको नारा घन्काउँदै छन् । जे गरेर भए पनि आफ्नै अनुहार बिकाउन खोज्ने प्रधानमन्त्री ओलीले देशका निम्ति केही राम्रो काम गर्लान् भनी आस गर्नु हामी जनताकै कमजोरी हो । हाम्रो कमजोर चेतनाको फाइदा उठाई उनी सत्तामा पुगे । उनको हावादारी विकासे नाराले हामीलाई झुक्यायो । ओली जनतालाई दुःख दिने पथमा छन् । अत्ति नै गरेपछि यस्ता शासकको पतन अवश्य हुन्छ । पहिलोपटक नारायणहिटी संग्रहालयअगाडि कुनै पार्टीले समारोह गर्यो । यसको सांकेतिक अर्थ के हो ? जनताको हकहितका निमित्त सभा गरिएको भने पनि त्यसको मूल उद्देश्य भने म नयाँ राजा हुँ भनेर देखाउनु हो । यस्ता हर्कतले उनी श्रीपेच लगाउन खोज्दै छन् भन्ने सन्देश जनतामा गएको छ । र, राजाको हविगत के भयो भन्ने इतिहास भने उनले बिर्सिएजस्तो लाग्यो । विनोद पौडेल, नमोबुद्ध५, काभ्रेपलाञ्चोक"
बैतडी घटनाको निष्पक्ष छानबिन होस्,"बैतडीस्थित दोगडाकेदार गाउँपालिका७, चढेपानीकी १७ वर्षीया किशोरी भागरथी भट्टको बलात्कारपछि हत्या भएको खबरले मुलुक मर्माहत बनेको छ भने पालिका शोकमा डुबेको छ । उक्त गाउँपालिकाको वडा नं ३ स्थित सनातन धर्म मावि, खोचलेकमा कक्षा १२ मा अध्ययनरत भागरथी बुधबार विद्यालयबाट नफर्केपछि परिवारजन एवं छरछिमेकी त्रसित बनेका थिए । उनको शव बिहीबार बीभत्स अवस्थामा भेटिएको थियो । पत्रपत्रिकामा आएका विवरण हेर्दा अपराधीहरूले उनको बलात्कारपछि क्रूर तरिकाबाट हत्या गरेको देखिन्छ । बुधबार बिहान १० बजे विद्यालय पुगेकी भागरथी २ बजे कक्षा सकिएपछि सँगै पढ्ने र नाताले काका पर्नेसँगै घर फर्कन लागे पनि ती काका कपाल काट्न भनी बाटोमा रोकिएका थिए । त्यहाँबाट उनको घर पुग्न झन्डै १ घण्टा पैदल हिँडनुपर्थ्यो । घर पुग्न २० मिनेटजति बाँकी रहँदा लवलेक जंगलमा ग्रामीण सडकभन्दा सय मिटर तल वनमारा झाडीमा उनीमाथि हिंसा भएको हो । यो जघन्य अपराधको घटना सार्वजनिक हुनासाथ सामाजिक सञ्जाल दुःखपीडाका शब्दहरूले भरिएका छन्, प्रदेश ७ मा भइरहने यस्ता घटनाप्रति खेद व्यक्त गरिएको छ । पूर्वप्रधानमन्त्रीहरू पुष्पकमल दाहाल, माधवकुमार नेपाल, शेरबहादुर देउवा, बाबुराम भट्टराईलगायत धेरै व्यक्ति, संघसंस्थाले दोषीमाथि कारबाहीको माग गरेका छन् । देशविदेश हल्लाउने निर्मला हत्या प्रकरणमा सिन्को नभाँचेका पूर्वप्रधानमन्त्रीहरूको औपचारिक कथनमा भने कसैको विश्वास छैन । इतिहासमै बढी गिजोलिएको उक्त काण्ड गर्भमै तुहिएको महसुस हुन थालेको छ । भागरथी हत्या प्रकरणमा उनको मोबाइल भेटिएकाले प्रमाण जुटाउन सकिने भनिए पनि यदि सत्ताधारीनेताको संरक्षण छ भने न्याय पाउने आशा राख्न सकिँदैन । यस घटनाको छानबिनका लागि गृह मन्त्रालयले टोली खटाउनुपर्छ र त्यहाँका स्थानीय प्रहरीको सहयोगमा छिटोभन्दा छिटो अपराधी पत्ता लगाउनु जरुरी । यसो गर्न सके मात्र, प्रहरीको ओर्लंदो साखलाई जोगाउन सकिन्थ्यो । यो वा त्यो बहानामा अपराधीले राजनीति सुरक्षा पाउनु हुन्न । यस घटनाको निष्पक्ष छानबिन गर्न सरकारले आवश्यक कदम चाल्नुपर्छ । भुवनेश्वर शर्मा, चन्द्रागिरि२, काठमाडौं साउन १०, २०७६ मा कञ्चनपुरकी किशोरी निर्मला पन्तको बलत्कारपछि हत्या भयो । निर्मलाको घटना बिर्सन नपाई फेरि बैतडीकी भागरथी भट्टको हत्याले आम छोरीहरूमा त्रास पैदा गरेको छ । सरकारको नालायकीपनले गर्दा आज तमाम छोरीहरूप्रति समाजका हिंस्रकहरूले आक्रमण गरिरहेका छन् । भागरथीको हत्याले बैतडी मात्र हैन सिंगो मुलुकलाई स्तब्ध बनाएको छ । दुई वर्षभन्दा बढी भइसक्यो निर्मलाको हत्या भएको सरकारले अझै दोषीलाई कानुनी कठघरामा उभ्याउन सकेको छैन । यसले गर्दा पनि आपराधिक मनोवृत्तिका मानिसमा बलात्कार तथा हत्या गर्ने मनोबल बढेको हुनुपर्छ । विशेषगरी राज्यको उपस्थिति कम हुने दूरदराजमा यस्ता खालका घटना दोहोरिरहेका छन् । बलात्कार तथा हत्यामा दोषीलाई कानुनको दायरामा ल्याउन नसक्नु राज्यको कमजोरी हो । त्यस्तै आपराधिक मानसिकता भएकाहरूलाई समाजले पनि पहिचान गर्न सकेको छैन । पछिल्ला समयमा धेरै छोरीले आपराधिक व्यक्तिहरूको कब्जामा परेर ज्यान गुमाइसकेका छन् । यस्तो घटनामा राज्य चनाखो हुनुपर्थ्यो तर हुन सकिरहेको छैन । समाजमा दण्डहीनता बढ्दै जानुले यो मुलुक सरकारविहीन भएको महसुस भइरहेको छ । प्रहरीको तथ्यांकअनुसार लैंगिक हिंसामध्ये ११ प्रतिशत बलात्कारका रहेका छन् । बलात्कार सबैभन्दा धेरै आफ्नै चिनेजानेकाबाट भएको प्रहरीको अनुसन्धानले देखाउँछ । बलत्कार तथा यौन हिंसा अन्त्यका लागि समाज पनि त्यत्तिकै सचेत र सजग हुनु जरुरी छ । यस्ता घटनामा संलग्न जोसुकै भए पनि राज्य कठोर रूपमा प्रस्तुत भएन भने अपराधीको मनोबललाई मलजल पुग्छ । राज्यका संयन्त्रहरूलाई यस्ता घटनामा चनाखो बनाउन सरकारले विशेष योजना बनाई काम गर्न जरुरी छ । अहिले गाउँगाउँमा सरकार पुगेको छ तर पनि प्रभावकारी भूमिका निर्वाह नगर्दा अपराधीहरूले मौका छोपिरहेका छन् । बैतडी प्रहरी प्रशासन र त्यहाँको स्थानीय निकाय जिम्मेवार बन्दै भागरथीको हत्यामा संलग्नलाई पत्ता लगाई कडाभन्दा कडा कारबाही गरियोस् । गोविन्द विक, बूढानीलकण्ठ१२, काठमाडौं"
नागरिक आन्दोलन : ओलीगमनविरुद्ध प्रश्न,"लोकतन्त्र र सामाजिक न्यायको झन्डालोकतान्त्रिक गणतन्त्रको ज्यान बचाउन ओलीलाई बरखास्त गर्दै, सबै संसदीय दलको सरकार बनाउनु, संविधानको संशोधन गर्न थाल्नु र पुनर्लेखनको माग गरिरहेका समुदायलाई संवादमा ल्याउनु, चाहे संशोधन होस् या पुनर्लेखन, लोकतन्त्रको लोकतन्त्रीकरण त्यसको सार हुनु जरुरी छ । त्यसको अर्थ हो सामाजिक न्यायलाई केन्द्रमा राखेर राज्यलाई लोकतन्त्रीकरण गर्नु । राज्यबाटै अनागरिक बनाइएका सबै समुदायले आफ्नो पहुँच, प्रतिनिधित्व र स्वामित्व बोध हुनेगरी राज्यको पुनःसंरचना गर्नु । दलहरूलाई पनि लोकतान्त्रिक, पारदर्शी र जवाफदेह बनाउनु । यी माग उठाउँदै आन्दोलन गर्दा पनि सर्वसत्तावादी शासकको नजरमा जनता, संविधान र लोकतन्त्रका विरोधीसँगै देशद्रोही नै ठहरिन्छन् भने पनि नागरिक आन्दोलनकारीहरूलाई कुनै आपत्ति हुँदैन ।लोकतन्त्र र सामाजिक न्यायतिर अग्रगमन गर्दा नागरिक आन्दोलनकारीहरूले आफ्नै विचार, व्यवहार र संस्कृतिबारे आफैंलाई प्रश्नको घेरामा राख्न कन्जुस्याइँ गर्न मिल्दैन । किनभने राज्य, पार्टी, समाज, परिवार र व्यक्तिजस्तै आन्दोलन पनि विभिन्न तहतप्काका जायज प्रश्नबाट मुक्त छैनÙ मुक्त हुनु पनि हुँदैन । विभिन्न वैचारिक स्कुलबाट आएका नागरिकले आफ्ना हेराइ र बुझाइलाई फराकिलो पार्ने, नागरिक घोषणापत्रमार्फत अग्रगामी लोकतान्त्रिक र न्यायिक वैचारिकी बनाउने, आफ्ना नीतिनिर्णयमा आम सहभागिता खोज्ने र खासगरी संघर्षरत समुदायको प्रतिनिधित्व, नेतृत्व र स्वामित्व स्थापित गर्दै जाने काममा कुनै दरिद्रता प्रदर्शन गर्न छुट छैन । अनेक सवालले संवादमार्फत जवाफ खोज्ने, विभिन्न भँगालाले वैचारिक सहकार्यमार्फत विशाल नदी बनाउने र कुनै न कुनै रूपमा आफैंभित्र भएका ओलीप्रवृत्तिको बाँध फुटाउने काममा किन्तुपरन्तु भन्ने सुविधा पनि छैन । नागरिक आन्दोलन स्वयम् पनि प्रश्नभन्दा माथि छैन, यो प्रश्न गर्दै, गल्ती सच्याउँदै अगाडि बढ्ने अझियान हो ।"
दोलनको विकल्प,यसबाट के निष्कर्ष निकाल्न सकिन्छ भने संसदीय व्यवस्थाको विकल्प कुनै पनि फुर्को जोडेको संसदीय व्यवस्था हुन सक्दैन । यस्तो हुनु भनेको दोलायमान भैराख्नु हो । दोलकको त्यान्द्रोलाई चुँडाउन जरुरी छ । अहिले नेपालमा त्यान्द्रो चुँडाउने साहस कुनै पार्टी वा संगठनले गरेको छैन । यो गोलचक्करबाट बाहिर निस्कन प्रणालीको विकल्पको नारा दिएर सडकमा आउनुपर्छ । त्यो भनेको राजतन्त्र होइन कि सच्चा समाजवादी व्यवस्था हो ।
बेवास्तामा सिमसार,"पछिल्लो समय राजधानीमा राजनीतिपछि सबैभन्दा चर्चाको विषय रानीपोखरी बनेको छ । यसको पुनर्निर्माणलाई काठमाडौं महानगर, पुनर्निर्माण प्राधिकरण र नेपाल सरकारकै सफलतासँग जोडियो । यसबाटै प्रस्ट छ, पानी र पोखरीको महत्त्व वातावरणका लागि मात्र नभएर समाजमा पनि उत्तिकै छ ।दिनहुँ लाखौंले देख्ने, काठमाडौंको बीचमा अवस्थित रानीपोखरीको संरक्षण गर्न हम्मेहम्मे पर्ने देशमा राजधानीबाहिरका रानीपोखरी हरूको अर्थात् सिमसार र दलदलहरूको अवस्था कस्तो होला ? हाम्रा सिमसारहरू बस्ती विस्तार र विकासनिर्माणका नाममा मिचिएका छन् । सिमसार क्षेत्रमा सिमेन्टका संरचना निर्माण गर्ने मानौं होडबाजी चलेको छ । केही दशकअघिसम्म कमल फुल्ने काठमाडौंको कमलपोखरी मानव अतिक्रमणले साँघुरिएको छ । त्यसमाथि काठमाडौं महानगर पुनर्निर्माणका क्रममा पोखरीको पानी सुकाई सिमेन्टको कमलफूल बनाउन लागेको छ । ऐतिहासिक पहिचान नै नासिने गरी भइरहेको पुनर्निर्माणबाट सुरुआती चरणमा स्थानीयवासी पनि खुसी भएजस्तो देखियो । यसले जनस्तरमा सिमसारको महत्त्वसम्बन्धी चेतना नभएको झल्काउँछ । केही अभियन्ताले आवाज उठाएपछि भने स्थानीयवासीले कमलपोखरीको महत्त्व बुझेका छन् र बचाउन लागिपरेका छन् ।सिमसार संरक्षणमा जनचेतना जगाउन सन् १९७१ मा रामसार महासन्धि गरिएको सम्झनामा हरेक वर्ष फेब्रुअरी २ मा विश्व सिमसार दिवस मनाउने गरिन्छ । नेपाल भने सन् १९८८ मा मात्र रामसार सन्धिको पक्षराष्ट्र बनेको हो । त्यसयता हरेक वर्ष जनचेतनामूलक कार्यक्रम गरी विश्व सिमसार दिवस मनाउँदै आइएको छ । यस पालि सिमसार र पानी नाराका साथ उक्त दिवस मनाइयो । तर, सहरकै छेउमा अवस्थित टौ दहमा मानव अतिक्रमणका कारण परिरहेको असरबारे भने सरोकारवालाहरू मौन नै रहे । जबकि टौ दहमा बढ्दो मानवनिर्मित संरचनाका कारण जाडोयामका आगन्तुक चराहरूको संख्या घट्दै गइरहेको छ ।कमलपोखरी र टौ दह प्रतिनिधि उदाहरण मात्र हुन् । जनस्तरमा सिमसारको महत्त्व र संरक्षणसम्बन्धी चेतना नभएको मौका छोपी सिमसार पुनर्निर्माणको ठेक्का लिएकाहरू कसरी त्यहाँ सिमेन्टको संरचना बनाएर पैसा कमाउने भन्ने धुनमा छन् । त्यस्ता संरचनाका कारण सिमसारमा पानी पुनर्भरण हुन पाउँदैन, जसको प्रत्यक्ष असर त्यहाँ आश्रित जीवजन्तुमा पर्छ । सिमसारहरू लाखौं घुमन्ते चरा, माछा, उभयचर, कीटपतंग तथा बोटबिरुवाका लागि निकै महत्त्वपूर्ण बासस्थान हुन् । विश्वका ४० प्रतिशत प्रजाति सिमसारमा बस्छन् र प्रजनन गर्छन् । सिमसार घटेसँगै तिनमा आश्रित जीवजन्तु पनि लोप हुँदै छन्, जसको असर पारिस्थितिक प्रणालीमा परिरहेको छ र यसले वातावरणीय असन्तुलन पनि निम्त्याइरहेको छ ।सरकारी प्रतिवेदनहरूका अनुसार, बाली विस्तारका कारण नेपालमा सिमसार ५४१ प्रतिशतले घटेका छन् । र, यिनको गुणस्तर पनि कम भइरहेको छ, जुन मानव तथा जीवजन्तुको अस्तित्वकै लागि खतराको संकेत हो । कतिपय सिमसार पुरानो अवस्थामा फर्काउनै नमिल्ने गरी नाश भैसके भने कतिपय स्थानीयवासीको जागरुकताका कारण पुनःस्थापना भएका पनि छन् । रानीपोखरी, भक्तपुरको भाजुपोखरी र ललितपुरको न्हू पोखरी त्यस्ता केही उदाहरण हुन् ।सिमसारको दिगो विकास र संरक्षण कसरी गर्ने र के फाइदा छ भन्ने बुझ्न बोलिभिया, ब्राजिल र पाराग्वेमा पर्ने प्यान्तनललाई हेरे पुग्छ । विश्वकै सबैभन्दा ठूलो प्यान्तनल सिमसारमा करोडौं मानिस तथा जीवजन्तु आश्रित छन् । त्यहाँ केइमन गोही र ज्यागुअर (चितुवाजस्तै) को बाक्लो उपस्थिति छ । यो सिमसार विश्वकै सबैभन्दा ठूलो सुगा ह्यसिन्थ मक को बासस्थान पनि हो । यिनै जीवजन्तु अवलोकनका लागि वार्षिक करिब १० करोड पर्यटक त्यहाँ पुग्छन् । सिमसारहरूले पानी भण्डारण गरेर पानीबाट फोहोर र रसायन छुट्याइदिन्छन् । सिमसार पर्यावरणीय हिसाबले मात्र हैन सामाजिक, धार्मिक तथा पर्यटकीय दृष्टिकोणले समेत महत्त्वपूर्ण हुन्छन् । जलीय कृषिले सबभन्दा छिटो र धेरै खाद्यान्न उत्पादन गर्ने भएकाले बढ्दो जनसंख्याको माग पूर्ति गर्नसमेत सिमसारको अहम् भूमिका हुन्छ । खोला र तालतलैयामा पौडी खेल्न, डुंगा चढ्न र चरा अवलोकन गर्न सकिन्छ । यसबाट पर्यटन उद्योग फस्टाउँछ । सिमसारहरू विश्वका १ अर्बभन्दा बढी मानिसको आयआर्जनका भरपर्दा माध्यम बनेका छन् ।जीविकोपार्जनमा सिमसारको महत्त्व कति हुन्छ भन्ने बुझ्न कोशीकै उदाहरण काफी छ । कोशीटप्पु वन्यजन्तु आरक्षमा १२७ प्रजातिका माछा र ५२६ प्रजातिका चरा पाइन्छन् । सप्तकोशीछेउछाउ बसोबास गर्ने अधिकांश मानिसको गुजारा खोलाको माछा बेचेर हुने गर्छ । चराको स्वर्ग मानिने कोशीटप्पुमा साइबेरिया, पाकिस्तान, श्रीलंकाका साथै दक्षिणपूर्व एसियाली देशहरूबाट चराहरू मात्र आउँदैनन्, ती चरा हेर्न विश्वभरबाट पर्यटक पनि आइपुग्छन् ।नेपालले रामसार महासन्धिमा आबद्ध हुँदै सिमसार संरक्षणका लागि प्रतिबद्धता जनाए पनि जति काम हुनुपर्ने हो, त्यति भएको छैन । सरकारले पानी र सिमसारका विकास योजनाहरू र स्रोत व्यवस्थापनमा ध्यान दिनुपर्छ । स्थानीयवासीसँग समन्वय गरी सिमसार संरक्षणका लागि स्पष्ट नीतिनियम बनाउनु जरुरी छ । सिमसारको वैज्ञानिक अनुसन्धान पनि अपेक्षित मात्रामा हुन सकेको छैन । सिमसारबारे समयोचित अध्ययन हुन सके मात्र संरक्षणका तौरतरिका निर्क्योल गर्न सकिन्छ । जंगलभन्दा दुई गुणा बढी कार्बन भण्डार गर्न सक्ने यस्ता दलदल क्षेत्रहरूको संरक्षण नगरे हामीले जलवायु परिवर्तनका गम्भीर असरहरू खेप्दै जानुपर्ने निश्चित छ । सिमसारहरूको संरक्षण हुन सके मात्र प्रकृति र मानिस दुवैको भलो हुन सक्छ ।"
अक्सफोर्डबाट नेपाल सम्झँदा,"वास्तवमा, मुलुकको माया विदेशमा छँदा झन् धेरै लाग्छ । त्यहाँका कलेज र विश्वविद्यालय, अस्पताल हेरेपछि हामी कहाँ पनि त्यस्तै भइदिए हुन्थ्यो भन्ने लाग्दो रहेछÙ हाम्रो पद्धतिमा कहाँ परिमार्जन र सुधार गर्नुपर्ने हो भन्नेबारे मनमा कुरा खेल्न थाल्दो रहेछ । यसो भनेर हाम्रा शैक्षिक संस्थाबारे नकारात्मक टिप्पणी गर्न खोजिएको होइन । हाम्रा मुलुकका शैक्षिक संस्था नराम्रा मात्रै हुँदै होइनन् । यहाँबाट उत्पादित विद्यार्थीहरू संसारका विभिन्न कुनामा आफ्नो शैक्षिक क्षमता प्रदर्शन गर्दै पढाइमा अब्बल देखिएका छन्Ù अन्तर्राष्ट्रिय स्तरमा विभिन्न मर्यादापूर्ण काममा संलग्न छन् । युरोपअमेरिकाका विश्वविद्यालयहरूमा कति नेपालीको पढाइ लोभलाग्दो छ । संसारका प्रख्यात विश्वविद्यालयहरूमा नेपाली अध्ययनरत छन् । तथापि हाम्रो वर्तमान प्रशिक्षण पद्धति, शैक्षिक क्यालेन्डर, विश्वविद्यालयमा राज्यको लगानीजस्ता पक्षमा केही सुधार भएमा भविष्यमा हाम्रा विद्यार्थीहरूले संसारका उत्कृष्ट विश्वविद्यालयहरूमा अझ बढी अवसर पाउने आशा गर्न सकिन्छ । यसै सन्दर्भमा लेखकले अक्सफोर्ड विश्वविद्यालयमा मानव अधिकार विषय अध्ययन गर्दाका अनुभवका आधारमा यो लेख तयार पारेको हो । यो सानो लेखमा अक्सफोर्ड विश्वविद्यालयको विस्तृत चर्चा सम्भव नहुने भएकाले हामीले अनुकरण गर्न सक्ने केही सकारात्मक पक्षहरू मात्र उल्लेख गर्ने प्रयत्न गरिएको छ । यद्यपि उनीहरूको विश्वविद्यालयको भौतिक सम्पत्ति, कलेजमा भौतिक सुविधा, शिक्षकहरूको आकर्षक पारिश्रमिक हामीले सोचेभन्दा धेरै माथि छन्, तथापि उनीहरूले असल शैक्षिक वातावरण निर्माण गर्न गरेका काम हामीले अनुकरण गर्न नसकिने होइनन् । विश्वविद्यालय किन उत्कृष्ट ठहरिन्छ भन्ने प्रश्नको उत्तर त्यति सजिलो छैन । यसका लागि धेरै कुरा अगाडि आउने भए पनि मूलतः शैक्षिक वातावरण निर्माण हो । शैक्षिक वातावरण भन्नेबित्तिकै कुनै एउटा कुरा मात्रै बुझ्न मिल्दैन । स्पष्ट रूपले वार्षिक क्यालेन्डर तोकिई सोहीअनुसार कक्षाको पढाइ र परीक्षा सञ्चालनले शैक्षिक संस्थामा एक प्रकारको कडा अनुशासनको सृजना हुने रहेछ । त्यही नै शैक्षिक उत्कृष्टता निर्माण गर्ने मूल आधार हुन जाँदो रहेछ । अध्ययनअध्यापनको अर्थ र दायरा व्यापक भए पनि भन्दा शैक्षिक संस्थाहरूमा मूलतः शिक्षकहरूले पढाउने र विद्यार्थीहरूले पढ्ने नै हो । यही पनि सबै संस्थामा सोचेअनुसार नहुनुका केही कारकमध्ये एउटा शैक्षिक क्यालेन्डर नै हो । अक्सफोर्डमा अध्यापन गर्ने शिक्षकहरूका लागि आकर्षक सुविधाहरू छन् । उनीहरू अध्यापनबाहेक अन्य संस्थामा पढाउने वा अरू काम गर्दैनन् । प्रत्येक शिक्षक अनुसन्धान कार्यमा संलग्न हुनुपर्छ । यो उनीहरूको करिअरको अभिन्न अंगजस्तै हो । कुन दिन कुन क्लास हुन्छ र सो दिन के विषयमा पढाइ हुन्छ, पहिल्यै शैक्षिक क्यालेन्डर तय भएको हुन्छ । दिनविशेषमा पढाइ हुने विषयमा विद्यार्थीहरूले क्लासमा बस्नुपूर्व नै पढिसकेका हुन्छन्, जसले गर्दा शिक्षकले पढाएको बुझ्न गाह्रो पर्दैन, क्लासमा अन्तरक्रियामा भाग लिन असजिलो हुँदैन । क्लासमा पढाएको कुराको नोट गर्न सजिलो हुन्छ । हामीकहाँ अझै पनि धेरै विद्यार्थी शिक्षकले पढाएको कुरा नोट गरी त्यसैमा भर पर्ने गर्छन् । अक्सफोर्डका विद्यार्थीले भने क्लासमा टिपेको नोटलाई लाइब्रेरी अध्ययनपश्चात् परिमार्जन गर्ने गर्छन् । अक्सफोर्डमा विद्यार्थी युनियन छ, चुनाव हुन्छ, त्यसले राष्ट्रिय महत्त्व पनि पाउँछ तर विद्यार्थी युनियनको क्रियाकलापका कारण कक्षा बन्द भने हुँदैन । त्यहाँ पढेका व्यक्ति राष्ट्रिय स्तरका राजनीतिक नेता पनि बनेका छन् तर विद्यार्थीहरू राजनीतिक दलका कार्यकर्ताहरूजस्तो हुने अपेक्षा गरिँदैन । इमानदारीपूर्वक भन्ने हो भने पढाइलाई राजनीतिबाट अछुतो राख्नैपर्छ ।पुस्तकालयहरू विश्वविद्यालयका अभिन्न अंग हुन् भन्नेमा द्विविधा छैन । यिनलाई राष्ट्रको सम्पत्तिको हिसाबले पनि हेरिनुपर्छ । पुस्तकालय निर्माण र विकासमा राष्ट्रको विशेष ध्यान पुग्नुपर्छ । धेरै विदेशी विश्वविद्यालयहरूमा पुस्तकालय चौबीसै घण्टा खुला हुन्छन् । विश्वविद्यालयको पुस्तकालयमा ठूलो लगानी हुन्छ । अक्सफोर्डको पुस्तकालयमा प्रायः खोजेको सामग्री पाइन्छ । विद्यार्थीले खोजेको सामग्री रहेनछ भने सानो स्लिप भरेर दिएपछि सो सामग्री अन्यत्रबाट मगाइदिने व्यवस्था छ । अक्सफोर्ड विश्वविद्यालयमा चलनमा रहेको ट्युटोरियल पद्धति साह्रै प्रभावकारी छ । यस्तो पद्धति धेरै एसियाली मुलुकहरूमा प्रचलनमा छैन । प्रत्येक हप्ता दुई वा तीन विद्यार्थीको समूहले आफ्नो तोकिएको ट्युटरसँग एकाध घण्टा बिताउने गर्छन् । यो बेला आफ्नो पढाइका बारेमा छलफलका अतिरिक्त अन्य कुनै विषयमा गहन छलफल गर्ने गर्छ । यस्तो पद्धतिले विद्यार्थीलाई अनौपचारिक वातावरणमा छलफल गर्न, विचार निर्माण गर्न सहयोग पुर्याउँछ । हाम्रो सन्दर्भमा यो पद्धति नौलो त छँदै छ, केही खर्चिलो पनि होला तर दीर्घकालीन रूपमा यस्तो पद्धतिबाट शिक्षामा गुणात्मक परिमार्जन गर्न सहयोग नै पुग्ने देखिन्छ ।अक्सफोर्डसहित पश्चिमी मुलुकका अधिकांश विश्वविद्यालयहरूमा क्लासमा भर्ना भएपछि परीक्षा नसकिउन्जेल सधैं अनवरत पढिरहनु, पुस्तकालयमा गइरहनु विद्यार्थीहरूको दिनचर्या हुने गर्छ । विद्यार्थीहरूले पुस्तकालयमा बिताउने समय लोभलाग्दो छ । यसले उनीहरूको पढाइमा निखार ल्याउने मात्रै नभई परीक्षाप्रति डर पनि घटाइदिन्छ । थेसिस, अनुसन्धानमूलक निबन्ध लेख्नैपर्ने अनिवार्यताले विद्यार्थीको लेख्ने बानी बढेर सृजनशीलता विकास हुन्छ । यसका लागि नियमित रूपमा पुस्तकालय जानुपर्ने हुन्छ, जुन विद्यार्थीका लागि बहुउपयोगी हुन जान्छ । कुनै पनि नेपाली विद्यार्थीले पश्चिमी विश्वविद्यालयहरूमा अनुभव गर्ने पहिलो कुरा अनुशासन पनि हो । अनुशासन जीवनकै अभिन्न अंग हो । धेरै पर जानैपर्दैन, कुनै पनि नेपालीले एसियाली मुलुक सिंगापुर पुगेपछि प्रत्यक्ष अनुभव गर्छन्, अनुशासन भनेको के हो । विद्यार्थीको काम पढ्ने हो, शिक्षकको काम पढाउने हो भनेजस्तै विश्वविद्यालयका कर्मचारीको काम सेवा प्रदान गर्ने हो । यो कुरा अक्सफोर्डमा स्पष्ट अनुभूति गर्न पाइन्छ । हुन त अनुशासन विद्यार्थी जीवनमा मात्र नभएर व्यावसायिक जीवनमा पनि उत्तिकै जरुरी हुन्छ । अनुशासनमा प्रतिबद्ध व्यक्ति आफ्नो जीवनमा सबभन्दा बढी सफल हुन्छन् । त्यसैले यसलाई जीवन पद्धतिकै अंग बनाउनु उपयुक्त हुनेमा द्विविधा छैन । भुर्तेल उच्च अदालतका पूर्व मुख्य न्यायाधीश हुन् ।"
उत्तराखण्डमा ४ नेपालीको उद्धार,"बाढीले मृत्यु हुने १८ पुगेचमोली जिल्लामा आइतबार हिमनदी फुटेर आएको बाढीका कारण मृत्यु हुनेको संख्या १८ पुगेको छ । अधिकारीहरूले २ सय जना बेपत्ता भएका जनाएका छन् । हिमपहिरोका कारण हिमनदी फुटेपछि आइतबार धौलीगंगा, अलकनन्दालगायत नदीमा पानीको वहाव ह्वात्तै बढेको थियो । जसका कारण दुइटा विद्युत् आयोजनाका ड्याम भत्केका थिए । धौलीगंगाको बाढीले चमोली जिल्लाको रैनी र तपोवन क्षेत्रमा ठूलो मात्रामा क्षति पुर्याएको हो । बाढीका कारण पुल तथा सडक भत्किएका छन् । स्थानीयवासी ओम अग्रवालले तीव्र गतिको नदीको वहाव पहाड खसेजस्तै देखिएको बताउँदै नदी वरपरको जमिनमा भूकम्प गएझैं अनुभव गरिएको बताए । उत्तराखण्ड सरकारले सोमबारसम्म १८ जनाको शव निकालिएको जनाएको छ । मुख्यमन्त्री त्रिवेन्द्रसिंह रावतले कम्तीमा २ सय जना हराइरहेको पुष्टि गरे । बेपत्ता भएका सबैजसो व्यक्तिहरू विद्युत् गृहमा कार्यरत मजदुर रहेका थिए । विद्युत् गृहको सुरुङमा पसेको बाढी, माटो र ढुंगाका कारण केही मानिस सुरुङभित्रै थुनिएको उद्धारकर्मीको भनाइ छ । यो घटना साँझपख भएको भए त्यति ठूलो मानवीय क्षति हुने थिएन । घटना हुँदा मजदुर र श्रमिकहरू काममा थिए, मुख्यमन्त्री रावतको भनाइ छ । आइतबार एउटा सुरुङबाट १२ जनालाई उद्धार गरिएको थियो । तर २५ देखि ३५ जना दोस्रो सुरुङभित्र थुनिएको जानकारी प्राप्त भएको राज्य विपद् राहत अधिकारी पीयूष राउटेलाले बताए । झन्डै सुरुङभित्र करिब ८० मिटर सफा गरिएको छ । अझै एक सय मिटर सफा गर्नुपर्ने अवस्था छ, उनले भने ।"
म्यान्मारका प्रदर्शनमा प्रहरी दमन,"नेइपिडअ (एजेन्सीहरू) म्यान्मारमा जननिर्वाचित सरकारलाई अपदस्थ गरी सेनाले सत्ता हत्याएको विरोधमा गरिएका प्रदर्शनमा प्रहरीले दमन थालेको छ । राजधानी नेइपिडअमा सोमबार गरिएको प्रदर्शनका सहभागीमाथि प्रहरीले पानीका फोहरा हानेको छ । प्रदर्शनकारीलाई कुनै चेतावनी नदिईकनै पानीको फोहरा प्रयोग गरिएको प्रत्यक्षदर्शीहरूले जनाएका छन् । त्यसक्रममा केही प्रदर्शनकारी घाइते भएका जनाइएको छ । लगातार तेस्रो दिन भएका प्रदर्शनमा दसौं हजार सहभागी भएका बीबीसीले जनाएको छ । त्यसैगरी सोमबार कामदारहरूले देशव्यापी हड्ताल गरेका छन् । उनीहरूले लोकतन्त्रवादी नेतृ आङ सान सुचीलगायत नेसनल लिग फर डेमोक्रेसी (एनएलडी) का नेताहरूलाई तत्काल रिहा गर्न माग गरेका छन् ।राज्यनियन्त्रित टेलिभिजनले प्रदर्शनकारीले सार्वजनिक सुरक्षा र कानुनी शासनविरुद्धका प्रदर्शन नरोके कडा कदम चाल्ने चेतावनी दिएको छ । बीबीसीका अनुसार सोमबार बिहान राजधानी नेइपिडअमा दसौं हजार प्रदर्शनकारी सडकमा उत्रेका थिए । त्यसैगरी, म्यान्डले र यांगुनलगायत अन्य सहरमा पनि दसौं हजारले विरोध जनाएका बताइएको छ । गत सोमबार सेनाले शासनसत्ता हातमा लिएसँगै नेतृ सुची, राष्ट्रपति विन मिन्टगायत नेताहरूलाई नियन्त्रणमा लिएको थियो । त्यसलगत्तै सेनाले एक वर्षका लागि संकटकाल समेत घोषणा गरेको थियो । यसअघि आइतबार सन् २००७ यताकै ठूला प्रदर्शनहरू भएका थिए । यांगुन र नेइपिडअका प्रदर्शनमा लोकतन्त्रपक्षधरहरूले सैनिक तानाशाहविरुद्ध नाराबाजी गरेका थिए । समाचार संस्था रोयटर्सका अनुसार नेतृ सुचीको तस्बिर बोकेर प्रदर्शनमा उत्रेकाहरूले आफ्नो मतको सम्मान गर्न सैनिक नेतृत्वलाई चेतावनी दिएका थिए । गत सोमबार सेनाले सत्ता कब्जा गरेयता सूची देखापरेकी छैनन् । एनएलडीका एक नेताले सूचीलाई आफ्नै घरमा नजरबन्दमा राखिएको जानकारी पाएको बताए पनि आधिकारिक जानकारी सार्वजनिक गरिएको छैन । म्यान्मारमा गत नोभेम्बरमा सम्पन्न चुनावमा सुचीको दल एनएलडी करिब ८० प्रतिशत मतसहित विजयी भएको थियो । तर चुनावमा एनएलडीले व्यापक धाँधली गरेको भन्दै सेनाले सत्ता हातमा लिएको जनाएको हो । म्यान्मारको प्रहरीले बुधबार सुचीविरुद्ध विभिन्न अभियोगसमेत लगाइसकेको छ । उनीविरुद्ध निर्यातसम्बन्धी कानुन उल्लंघन गरेको तथा गैरकानुनी रूपमा सञ्चार उपकरण राखेको अभियोग लगाइएको हो । प्रहरीले राजधानी नेइपिडअस्थित सुचीको घरबाट गैरकानुनी रूपमा आयात गरिएको र बिनाअनुमति प्रयोग गरिएको सञ्चार उपकरण वाकीटकी भेटेको दाबी गरेको हो । त्यसैगरी, राष्ट्रपति मिन्टलाई राष्ट्रिय विपत् व्यवस्थापनसम्बन्धी कानुन पालना नगरेको आरोपमा मुद्दा चलाइएको छ । यसअघि शनिबार लोकतन्त्र पक्षधरहरूको आन्दोलनसँगै सैनिक शासकले इन्टरनेट सेवा बन्द गरिदिएको थियो । सामाजिक सञ्जालहरूमार्फत आन्दोलनको आह्वान गर्न थालिएपछि देशको स्थायित्व पुनःस्थापनामा बाधा पुगेको भन्दै सैनिक सरकारले इन्टरनेट बन्द गरेको थियो । तर सोमबारदेखि अधिकांश क्षेत्रमा आंशिक रूपमा इन्टरनेट चल्न थालेको जनाइएको छ । सामाजिक सञ्जाल फेसबुकको एउटा पेजमार्फत लोकतन्त्र पक्षधरहरूले सैनिक कु विरुद्ध शनिबार प्रदर्शन तथा र्यालीहरूको आयोजना गरेका थिए । दसौं हजारले लाइक गरेको उक्त पेजमा सैनिक कदमविरुद्ध नागरिक अवज्ञा गर्न आह्वान गरिएको थियो । तर इन्टरनेट बन्दका बाबजुद प्रदर्शनहरू नरोकिएपछि आंशिक रूपमा इन्टरनेट खुला गरिएको जनाइएको छ । पछिल्ला प्रदर्शनमा विभिन्न कारखानाका मजदुर, स्वास्थ्यकर्मी, विद्यार्थी तथा शिक्षकलगायत सहभागी भएको बीबीसीले उल्लेख गरेको छ । प्रदर्शनका क्रममा उनीहरूले एनएलडीप्रति समर्थन दर्साउन रातो रिबन बाँधेका थिए । केही अस्पतालका स्वास्थ्यकर्मीहरूले इमर्जेन्सीबाहेकका सेवा गरेका छन् भने केहीले विरोधस्वरूप रातो वा कालो रिबन बाँधेर काम गरेका छन् । यांगुनका सडकमा सवारी चालकहरूले हर्न तथा स्थानीयले घरका भाँडाकुँडा बजाएर कु को विरोध गर्ने गरेका छन् । यसअघि शुक्रबार यांगुनको डगोन विश्वविद्यालयअघि भेला भएका सयौं शिक्षक र विद्यार्थीले सुचीसहित सैनिक नियन्त्रणमा रहेका नेताहरूको रिहाइको माग गर्दै प्रदर्शन गरेका थिए । प्रदर्शनकारीले लङ लिभ मदर सु, रिलिज आवर लिडर्स लेखिएको ब्यानरसहित विरोध जनाएका थिए । म्यान्मारको दोस्रो ठूलो सहर म्यान्डलेमा भने प्रहरीले दर्जनौं प्रदर्शनकारीलाई नियन्त्रणमा लिएको थियो ।संयुक्त राष्ट्रसंघ, अमेरिका, बेलायत, इटाली, क्यानाडा, फ्रान्स, अस्ट्रेलिया, जापान, भारत, बंगलादेशलगायत देशले सैनिक कु को निन्दा गर्दै पक्राउ परेका एनएलडीका नेताहरूलाई रिहा गर्न आग्रह गरिसकेका छन् । म्यान्मारस्थित अमेरिकी दूतावासले सेनालाई सत्ता परित्याग गरी लोकतान्त्रिक प्रक्रियाबाट निर्वाचित सरकारलाई पुनर्बहाली गर्न तथा नजरबन्दमा रहेका नेताहरूलाई रिहा गर्न, सञ्चार क्षेत्रका अवरोध हटाउन आग्रह गरेको छ । दूतावासले ट्वीट गर्दै म्यान्मारका जनताको लोकतान्त्रिक ढंगबाट चुनेको सरकारको पक्षमा शान्तिपूर्ण प्रदर्शन गर्न पाउने अधिकारको पक्षमा अमेरिका सदैव खडा हुने जनाएको छ ।"
दुई अलग खोप मिसाएर परीक्षण,"(लन्डन)  दुई फरकफरक कम्पनीका कोरोनाविरुद्धको खोप दिँदा कत्तिको प्रभावकारी हुन्छ भनेर ब्रिटेनमा परीक्षण सुरु गरिएको छ । अहिले मानिसहरूलाई एउटै कम्पनीको खोपको दुई डोज दिने गरिएको छ । तर कुनै एक कम्पनीबाट भइरहेको खोप आपूर्तिमा व्यवधान उत्पन्न भएमा अर्को कम्पनीको खोप दिन उपयुक्त हुन्छ कि हुँदैन भन्ने सुनिश्चित गर्न यस्तो परीक्षण भइरहेको वैज्ञानिकहरूले बताएका छन् ।वैज्ञानिकहरूले दुई फरक कम्पनीका खोपहरू दिँदा प्रतिरोधक क्षमता अरू राम्रो हुन सक्ने अपेक्षा पनि गरेका छन् । परीक्षणमा अहिलेसम्म कोरोनाविरुद्धको खोप नलिएका उमेर ५० वर्ष वा माथिका ८ सयभन्दा बढी स्वयंसेवकले भाग लिने बीबीसीले जनाएको छ । ती सहभागीले ४ देखि १२ साताको अन्तरमा अस्ट्राजेनेका र फाइजरले विकास गरेका फरकफरक खोप लिनेछन् ।बेलायतका खोपमन्त्री नधिम जहावीका अनुसार यस अध्ययनका लागि सरकारले करिब ७० लाख पाउन्ड प्रदान गरेको छ । अध्ययनको नतिजा आउन केही महिना लाग्ने भएकाले त्यतिन्जेलसम्म सरकारले कुनै नीति परिवर्तन नगर्ने पनि जहावीले बताएका छन् । बेलायतको युनिभर्सिटी अफ हडर्सफिल्डमा ग्लोबल पब्लिक हेल्थका प्राध्यापक डा पदम सिम्खडाले खोप बनाउने ४ वटा मेकानिजम हुने र फरकफरक मेकानिजमका खोप मिसाउँदा मानिसको एन्टिबडी क्रियाशील पार्ने विश्वाससहित नयाँ परीक्षण गर्न लागिएको बताए । यस्तो अभ्यास यसअघि इबोला, दादुरामा पनि गरिएको थियो । सिम्खडाका भनाइमा फाइजरबायोएनटेक आरएनए खोप हो, जसमा जेनेटिक कोड मानिसको शरीरभित्र पठाइन्छ भने अक्सफोर्ड अस्ट्राजेनेका खोप भाइरसलाई जेनेटिकल्ली मोडिफाइड गरी बनाइएको खोप हो, जहाँ मानिसको शरीरमा भाइरस नै पठाइन्छ । एउटाले नगरेको काम अर्कोले गर्न सक्ने र एउटै खोप आपूर्ति हुन अप्ठेरो हुने भएपछि यो उपाय आएको बुझ्न पनि सकिन्छ, सिम्खडाले भने । डिपार्टमेन्ट अफ हेल्थ एण्ड सोसल केयरका अनुसार बेलायतमा शनिबार साँझसम्म १ करोड २१ लाख ४६ हजार ४ सय ७१ जनाले खोपको पहिलो डोज लिएका छन् । यहाँ हाल फाइजरबायोएनटेक र अक्सफोर्डअस्ट्राजेनेकाद्वारा विकसित दुइटा खोप वितरण भइरहेको छ ।यसैबीच, बेलायतमा निर्मित अक्सफोर्डअस्ट्राजेनेका खोप कोरोना भाइरस संक्रमण घटाउनमा प्रभावकारी बनेको एक अध्ययनले देखाएको छ । खोपको पहिलो डोज मात्रैबाट पनि संक्रमण न्यूनीकरणमा टेवा पुगेको पाइएको हो । अक्सफोर्ड विश्वविद्यालयका वैज्ञानिकहरूले गरेको अध्ययनले बेलायतमा अहिले भइरहेको खोप वितरणले भाइरसको संक्रमण घटाउन थालिसकेको देखाएको छ । खोपको एक डोज लिएका मानिसको स्वाब परीक्षणका क्रममा पोजिटिभ पाइने दर ६७ प्रतिशतले घटेको हो । अध्ययनमा संलग्न अक्सफोर्ड विश्वविद्यालयका वैज्ञानिकहरूका अनुसार खोपको एकमात्र डोजले पनि ३ महिनासम्मका लागि ७६ प्रतिशतसम्म सुरक्षा प्रदान गर्छ । खोपको प्रभावकारितासम्बन्धी उक्त अध्ययन डिसेम्बर ७ अगावै खोप लिने मानिसमा गरिएकाले भाइरसको नयाँ प्रजातिको हकमा खोपको प्रभाव समान हुनेनहुने स्पष्ट हुन भने अझै बाँकी छ ।"
टेलिकमको रणनीतिक साझेदारी भित्र्याउन तीन मोडालिटी,"(काठमाडौं)  सरकारी स्वामित्वको दूरसञ्चार सेवा प्रदायक नेपाल टेलिकमले आफ्नो रणनीतिक साझेदार भित्र्याउन तीन मोडालिटीमा छलफल थालेको छ । रणनीतिक साझेदार भित्र्याउन तीन वटा मोडालिटीबारे सञ्चालक समितिमा छलफल जारी रहेको प्रबन्ध निर्देशक डिल्ली अधिकारीले जानकारी दिए ।परामर्शदाता कम्पनी छनोट गरी टेलिकम व्यवस्थापनले परामर्शदाताको सिफारिसमा काम गर्ने, संयुक्त रूपमा कम्पनी सञ्चालन गर्ने र व्यवस्थापनको जिम्मा दिने गरी साझेदार भित्र्याउने विषयमा सञ्चालक समितिमा छलफल भइरहेको उनले बताए । सञ्चालक समितिको केही बैठकमा यस विषयमा छलफल भइसकेको छ, उनले भने, आगामी केही बैठकमा छलफलपछि तीनमध्ये एउटा विकल्पलाई अन्तिम रूप दिनेछौं ।तीनमध्ये व्यवस्थापनको जिम्मा दिने मोडालिटीले अन्तिम रूप पाउने सम्भावना बढी भएको टेलिकमको सञ्चालक समितिले स्रोतले जानकारी दिएको छ । तीन वर्षका लागि अर्को कम्पनीलाई व्यवस्थापनको जिम्मा दिने र दुई वर्ष सोही कम्पनीको निगरानीमा टेलिकमको व्यवस्थापनले काम गर्ने मोडालिटीलाई कर्मचारी युनियनले पनि समर्थन गरेको छ, टेलिकम सञ्चालक समिति स्रोतले भन्यो, व्यवस्थापन जिम्मा दिँदा कम्पनीको कार्यदक्षता बढ्ने र ज्ञान हस्तान्तरण हुने भएकाले यो मोडालिटीमा सबैको सहमति छ ।युवराज खतिवडाले अर्थसहित सञ्चार तथा सूचना प्रविधि मन्त्रालयको जिम्मेवारी सम्हालेको बेलामै अर्थ मन्त्रालयअन्तर्गतको निजीकरण समितिले टेलिकमलाई पत्र लेख्दै रणनीतिक साझेदार भित्र्याउन मोडालिटी तय गर्न निर्देशन दिएको थियो । समितिको निर्देशनपछि टेलिकमले मोडालिटीको विकल्प तय गर्न समिति बनाएको थियो । सोही समितिले दिएको मोडालिटीलाई अन्तिम रूप दिन सञ्चालक समितिमा छलफल भइरहेको हो । टेलिकम सञ्चालक समितिले रणनीतिक साझेदारको मोडालिटी तय भएपछि सञ्चार तथा सूचना प्रविधि मन्त्रालयमार्फत अर्थ मन्त्रालयको निजीकरण समितिमा सिफारिस हुनेछ ।निजीकरण समितिबाट अन्तिम रूप पाएपछि मन्त्रिपरिषद्बाट रणनीतिक साझेदार भित्र्याउने विषयमा निर्णय हुनेछ । जुन मोडालिटीमा रणनीतिक साझेदार भित्रिए पनि अन्तर्राष्ट्रिय प्रतिस्पर्धामार्फत हुने टेलिकमका प्रबन्ध निर्देशक अधिकारीले बताए । सरकारी स्वामित्वको टेलिकममा रणनीतिक साझेदार भित्र्याउन १० वर्षदेखि बहस भइरहेको छ । त्यसका लागि टेलिकमले केही वर्षअघि परामर्शदाता छनोट गरी रणनीतिक साझेदारीका लागि अभ्यास भइरहेका विभिन्न मोडलबारे अध्ययन गर्न लगाएको थियो । परामर्शदाताका रूपमा छनोट भएको भारतीय कम्पनीले आफ्नो प्रतिवेदन टेलिकमको बोर्डलाई हस्तान्तरण गरिसकेको छ । प्रतिवेदनमा रणनीतिक साझेदार भित्र्याउन सकिने विभिन्न मोडालिटीको विकल्प दिइएको छ । प्रतिवेदनमा व्यवस्थापन मात्रै हेर्ने गरी, नाफा बाँड्ने गरी, लगानी भित्र्याउने गरी रणनीतिक साझेदार चयन गर्न सकिने विकल्प र यसको असरबारे विकल्प दिइएको छ, स्रोतले भन्यो, रणनीतिक साझेदारलाई २० देखि ३० प्रतिशतभन्दा बढी स्वामित्व दिन नहुने प्रतिवेदनको निष्कर्ष छ । रामशरण महत अर्थमन्त्री भएका बेला अर्थ मन्त्रालयले टेलिकमलाई रणनीतिक साझेदार भित्र्याउन सैद्धान्तिक सहमति दिएको थियो । त्यसपछि टेलिकमले रणनीतिक साझेदारीको मोडल अध्ययन गर्न परामर्शदाता नियुक्त गरेको हो । सुरेन्द्र पाण्डे अर्थमन्त्री भएका बेला नेपाल टेलिकमसहित नेपाल बैंक र कृषि विकास बैंकलाई व्यावसायिक र प्रतिस्पर्धी बनाउन रणनीतिक साझेदार भित्र्याउन पहल भएको थियो । त्यति बेला कृषि विकास बैंकमा ३० प्रतिशत स्वामित्व दिएर रणनीतिक साझेदार भित्र्याउन खोज्दा कुनै पनि अन्तर्राष्ट्रिय कम्पनीले चासो देखाएनन् । त्यसपछि सरकारले बहुमत स्वामित्व दिएरै भए पनि रणनीतिक साझेदार भित्र्याउन सकिने भन्दै संसद्मा प्रस्ताव दर्ता गराएको थियो ।टेलिकमको रणनीतिक साझेदार बन्न जापान सरकारको स्वामित्वको टेलिकम कम्पनी केडीडीआईले केही वर्षअघि नै सञ्चार तथा सूचना प्रविधि मन्त्रालयमा प्रस्ताव दर्ता गराएको थियो । जापानी कम्पनीले बहुमत सेयर हुनुपर्ने, ५ वर्षसम्म नाफाको ५० प्रतिशत आफूले लिने, व्यवस्थापन आफूले हेर्ने र साझेदारी टुंगिने बेला ब्याजसहित आफ्नो लगानी फिर्ता हुनुपर्ने जस्ता प्रावधानसहित प्रस्ताव दर्ता गराएको थियो ।जापानी कम्पनीको प्रस्ताव अध्ययनका लागि सञ्चार मन्त्रालयले सहसचिव राधिका अर्यालको संयोजकत्वमा अध्ययन समिति बनाएको थियो । उक्त समितिले आफ्नो प्रतिवेदन अर्थ मन्त्रालयको निजीकरण समितिमा बुझाइसकेको छ । प्रतिवेदनमा जापानी कम्पनीको प्रस्ताव टेलिकमका लागि उपयुक्त नभएको निष्कर्ष निकालिएको स्रोतको दाबी छ । पछिल्ला वर्षमा टेलिकमले आम्दानी र नाफा गुमाइरहेको छ । आव २०७४७५ मा १७ अर्ब ४ करोड खुद नाफा कमाएको टेलिकमले २०७५७६ मा १० अर्ब २० करोड मात्रै खुद नाफा कमाएको थियो ।"
विदेशी लगानी घटेको घट्यै,"शोधनान्तर बचत १ खर्ब २४ अर्बगत पुससम्म मुलुकको अर्थतन्त्र (शोधनान्तर) १ खर्ब २४ अर्ब ९२ करोड रुपैयाँले बचतमा छ । अघिल्लो वर्षको सोही अवधिमा शोधनान्तर स्थिति २६ अर्ब ६५ करोडले बचतमा थियो । सोही अवधिमा अमेरिकी डलरमा शोधनान्तर स्थिति १ अर्ब ५ करोडले बचतमा छ । अघिल्लो आर्थिक वर्षको मंसिरमा यो २३ करोड ५३ लाख डलरले बचतमा थियो । अघिल्लो आर्थिक वर्षको तुलनामा चालु आर्थिक वर्षमा आयात घटेको, रेमिट्यान्स आप्रवाह बढेको, सरकारको बाह्य ऋण बढेकोलगायत कारण शोधनान्तरमा राम्रो सुधार देखिएको बताइएको छ ।"
२० वर्षे आयुले ७५०० सवारी विस्थापनमा,"(काठमाडौं)  भौतिक पूर्वाधार तथा यातायात मन्त्रालयले यात्रुवाहक सवारीको आयु २० वर्ष लागू गरेसँगै करिब ७ हजार ५ सय सवारी विस्थापनमा परेका छन् । २०७१ कात्तिक १ बाट पुराना यात्रुवाहक सवारीलाई यो नियम लागू भएपछि विस्थापन हुनेको संख्या बढ्दै छ । यातायात व्यवसायीले यसको विरोध गर्दै नियममा पुनर्विचार गर्नुपर्ने माग राख्दै आएका छन् । मन्त्रालय भने नियमानुसार २० वर्ष पुगेका सवारीको दर्ता खारेज गरी सञ्चालन गर्न नदिने अडानमा छ । खरिद गर्दा र रुट इजाजत लिँदा २० वर्ष पुगेका सवारी दर्ता खारेजी हुने निर्णय २०७१ सालमै भएको हो, मन्त्रालयका प्रवक्ता दीपककुमार भट्टराईले भने, जुनजुन स्थानमा दर्ता भएका छन्, तिनैतिनै स्थानबाट सवारीलाई पत्रुमा लगिनेछ । नियम लागू हुँदा एउटाका नाममा रहेको सवारी अर्कोले चलाइरहेको र त्यस्तो अवस्थामा नामसारी गर्न समय दिइएको थियो । २१ दिनभित्र निवेदन दिने र तीन महिनाभित्र सबै प्रक्रिया सक्ने भनिएको थियो, उनले भने, नियम लागू भइसकेको छ, क्रमशः २० वर्ष पुगेका सवारी हटाउँदै लैजानेछौं । पुराना सवारीका कारण फ्युल बढी लाग्ने र दुर्घटनाको जोखिम पनि उत्तिकै हुने मन्त्रालयको बुझाइ छ । पुराना सवारीबाट प्रदूषण पनि बढी हुने भयो, वातावरणीय हिसाबले गर्दा नै यो निर्णय भएको हो, उनले भने, तर सफा टेम्पोले वातावरणमा असर नपार्ने हुँदा तिनको अवधि बढाउन सकिनेछ । पुराना भइसकेका टेम्पोलाई रङरोगन गरेर चलाउन दिने तयारी रहेको भट्टराईको भनाइ छ । अरूको हकमा नियममा जे छ, त्यही लागू हुनेछ ।सरकारले २०५८ सालमा २० वर्षे सवारी हटाउने नीति ल्याए पनि २०७१ मा लागू गर्दा आफूहरू मारमा परेको स्वरोजगार यातायात मजदुर तथा व्यवसायी समन्वय समितिका सचिव खड्ग गिरीले गुनासो गरे । विदेशबाट फर्किर्एका प्रायःले पुराना गाडीमा लगानी गरेर परिवार पालेका छन्, उनले भने, २०५८ सालमै यो नियम लागू भएको भए समस्या हुने थिएन, त्यही बेला नियम लागू नहुँदा धेरैले सहकारीबाट ऋण लिएर सेकेन्ड ह्यान्ड सवारी किनेका छन् । २० वर्षे अवधि लागू हुँदा सबैको उठीबास लाग्ने उनले बताए । अहिले त्यस्ता व्यवसायी मानसिक तनावमा छन् । बैंक तथा वित्तीय संस्थामा ६५ करोड ६४ लाख रुपैयाँ ऋण छ । सफा टेम्पोलाई १० वर्ष समय थपिएको छ, हाम्रा पनि केही बलिया सवारीलाई १० वर्ष थप्न माग गरेका छौं, गिरीले भने, फिटनेस र प्रदूषण जाँचेर चल्न दिनुपर्छ । हटाउने नै भए व्यवसायीलाई मार नपर्ने गरी सरकारले सम्बन्धित स्वरोजगारवालालाई अर्को सवारी खरिदमा विशेष सहुलियत दिने व्यवस्था गरिदिनुपर्ने उनको भनाइ छ । सरकारले सवारीमा २० वर्षे आयु तोकेर भटाभट हटाउने निर्णय गर्दा स्वरोजगार मजदुर मारमा परेको नेपाल यातायात स्वतन्त्र मजदुर संगठनका अध्यक्ष भीमज्वाला राई बताउँछन् । सबै ह्रासकट्टी (डिप्रिसिएसन) मूल्य कटाउँदा स्वरोजगारको झन्डै ९ अर्ब ३५ करोड ३१ लाख रुपैयाँ डुब्ने खतरा बढ्यो, उनले भने, त्यसैले सवारीको आयु व्यावहारिक रूपमा तोकिएको छैन । सम्बन्धित मन्त्रालयदेखि प्रधानमन्त्री कार्यालय र प्रदेश मन्त्रालयमा समेत पुगेर ज्ञापनपत्र बुझाइ ध्यानाकर्षण गर्दा पनि सुनुवाइ नभएको उनले गुनासो गरे ।सरकारको नियमले अनुमानित ७ हजार ५ सय सवारी विस्थापन भइसकेको नेपाल यातायात व्यवसायी राष्ट्रिय महासंघका महासचिव सरोज सिटौलाले बताए । फलाम आफैंमा पुरानो हुँदैन, प्राविधिक रूपमा पार्टपुर्जा बिग्रिन सक्छन्, त्यसलाई फेर्न सकिन्छ, उनले भने, गाडीको आयु २० वर्ष होइन, नयाँ आएकै दुई वर्षमा ठीक छैन भने त्यसलाई हटाउनुपर्छ । आफूहरूले पुराना गाडी चलाइरहनुपर्छ भन्ने नभए पनि विस्थापन गरिरहँदा व्यवसायीलाई सरकारले केही न केही सुविधा दिनैपर्ने सिटौलाको भनाइ छ । यातायात व्यवस्था विभागका महानिर्देशक गोगनबहादुर हमाल भने २० वर्ष आयु पुगेका सवारी सडकमा गुड्नै नदिने दाबी गर्छन् । यसको विरोध भइरहेकै छ । तर प्रचलित कानुनअनुसार चलाउन पाइनेछैन, उनले भने, सडकमा गुडेको पाइए नियन्त्रणमा लिएर कारबाही प्रक्रिया अघि बढाउँछौं । नागरिकको सुरक्षा, प्रदूषण र सडक दुर्घटनालाई दृष्टिगत गरी यस्तो निर्णय गरिएको उनको भनाइ छ ।"
आशा जगाउँदै आन्तरिक पर्यटक,"(चितवन)  कोरोना बढेसँगै ठप्प भएको पर्यटन क्षेत्रमा पछिल्ला महिनामा चहलपहल सुरु भएको छ । घुम्न आउने प्रायः स्वदेशी मात्रै छन् । पछिल्लो समय चितवन राष्ट्रिय निकुञ्ज र आसपासका पर्यटकीय क्षेत्रमा नेपालीहरूको राम्रै चहलपहल देखिन्छ । स्वदेशी पर्यटकको चहलपहलले आशावादी बनेको पर्यटन व्यवसायी बताउँछन् । निकुञ्ज वन्यजन्तु अवलोकनका लागि देशको प्रमुख पर्यटकीय गन्तव्य हो ।असोजपछि नै निकुञ्ज पर्यटकका लागि खुला भएको निकुञ्जका सूचना अधिकारी एवं सहायक संरक्षण अधिकृत लोकेन्द्र अधिकारीले बताए । कोरोना कहर बढ्दै जाँदा चैत ११ मा लकडाउन हुनुभन्दा एक दिनअघि १० गतेबाटै निकुञ्जमा पर्यटकीय गतिविधि बन्द भएको थियो । कोरोनाको असर कम भएसँगै निकुञ्ज खुलेपछि पुससम्म २० हजार ६४४ पर्यटकले निकुञ्ज घुमेको उनको भनाइ छ । पुसमा धेरै पर्यटक आएका छन् । यो महिनामा ११ हजार ४ सय ९६ जनाले निकुञ्ज घुमे । लकडाउनपछि पर्यटकीय क्षेत्र खुला भएसँगै निकुञ्ज घुमेका कुल पर्यटकमध्ये नेपाली मात्रै १९ हजार ८ सय ६३ जना रहेको सहायक संरक्षण अधिकृत लोकेन्द्र अधिकारीले जनाए । नेपालीको चहलपहलले पर्यटन व्यवसायमा राहत अनुभव भएको क्षेत्रीय होटल संघ चितवन सौराहाका पूर्वअध्यक्ष सुमन घिमिरेले बताए ।पर्यटकीय क्षेत्रमा एक खालको भीड छ । चहलपहल राम्रै छ । तर चहलपहलअनुरूपको होटलको व्यवसाय भने छैन । आउने, घुम्ने, घरै फर्कने धेरै छन् । तर जेजति व्यापार भएको छ, त्यसले आशावादी बनाएको भने छ, घिमिरेले भने । सौराहा क्षेत्रमा घुम्न आउनुका साथै राष्ट्रिय र क्षेत्रीय स्तरका गोष्ठी, सेमिनार पनि हुन सुरु भएको छ । यसले गर्दा जेनतेन सञ्चालन खर्च जुटेको उनको भनाइ छ । सौराहा आएका प्रायः पर्यटक हात्ती चढेर डुल्न जाने ठाउँ बाघमारा मध्यवर्ती सामुदायिक वन हो । अहिले दिनमा सरदर २० वटा हात्ती जंगल गइरहेको वनका अध्यक्ष जितु तमाङले बताए । अंग्रेजी नयाँ वर्षका बेला पुस १८ मा सर्वाधिक ६० वटा (खेप) हात्ती पर्यटक बोकेर जंगल सफारी गएका थिए । एउटा हात्तीमा चार जना पर्यटक बस्छन् । घुम्न आउनेमा नेपाली नै धेरै रहेको अध्यक्ष तामाङले बताए ।पुसमा कुल ९ सय ४३ जना नेपालीले बाघमारामा जंगल सफारी गरेको उनले जानकारी दिए । नेपालबाहेक सार्क राष्ट्रका (खास गरेर भारतीय) ८४ जना र अन्य विदेशी १० जना मात्रै पुसमा जंगल घुम्न आएको तामाङको भनाइ छ । त्यसैले जति चहलपहल देखिन्छ, नेपालीका कारणले नै देखिएको उनी बताउँछन् । पर्यटकीय गतिविधि ठप्प हुँदा वनको कमाइ शून्य थियो, अब कर्मचारीलाई तलब दिन सकिन्छ भन्ने भएको छ, उनले भने । बाघमारा मध्यवर्ती सामुदायिक वनले पर्यटक डुलाएर मात्रै वर्षमा २ करोड रुपैयाँको हाराहारीमा आम्दानी गर्थ्यो । चितवन निकुञ्ज घुम्न वर्षमा २ लाख हाराहारीमा पर्यटक आउँथे । आएकामध्ये प्रायः सौराहा जान्थे । सौराहा जानेहरू बाघमारा गएर हात्ती र डुंगा चढ्थे । सौराहामा रहेका पर्यटकीय होटलमा एकै रातमा ५ हजार पाहुनालाई राख्न सक्ने क्षमता छ । अहिले ५१० प्रतिशत मात्रै कोठा भरिने गरेका छन् । अंग्रेजी नयाँ वर्षमा सौराहा क्षेत्रका मात्रै नभएर निकुञ्ज आडका सबै पर्यटकीय होटल भरिभराउ थिए । प्रायः नेपालीले नै होटल भरेका थिए । तर अरू बेला त्यस्तो हुन सकेको छैन । विदेशबाट पर्यटक नआउँदासम्म पर्यटन क्षेत्र जुर्मुराउन सक्ने अवस्था नभएको होटल संघका पूर्वअध्यक्ष सुमन घिमिरे बताउँछन् । नेपालीको संख्या अहिले राम्रै छ । तर पर्यटन क्षेत्र जुर्मुराउन विदेशी नै आउनुपर्छ, उनले भने ।सौराहा घुम्न आउन भारतीयले सोधखोज सुरु गरेका छन् । सन् २०२१ को अन्त्यपछि चिनियाँ या अन्य विदेशी पर्यटक घुम्न आउन सुरु हुने सम्भावना उनले देखेका छन् ।"
बजारमा सामसङको एस सिरिज,"काठमाडौं (कास) नेपाली बजारमा सामसङको एस सिरिजका स्मार्टफोनको बिक्री सुरु भएको छ । सामसङ ग्यालेक्सी एस २१ अल्ट्रा, एस २१ र एस २१ प्लस नेपाली बजारमा आएका हुन् । ग्राहकले आफ्नो पुरानो फोनलाई एस २१ सिरिजसँग साट्न सक्छन् । यसमा ग्राहकले थप ३ हजार रुपैयाँ अरिरिक्त लाभ पाउने कम्पनीले जानकारी दिएको छ । एस २१ को १ लाख ५४ हजार ९ सय ९९, एस २१ प्लसको १ लाख २९ हजार ९ सय ९९ र एस २१ को १ लाख ९ हजार ९ सय ९९ रुपैयाँ मूल्य रहेको कम्पनीले बताएको छ ।"
स्मार्ट डोकोको 'डोकोभरि माया,"काठमाडौं (कास) अनलाइन सपिङ स्मार्ट डोकोले प्रेम दिवस (भ्यालेन्टाइन्स डे) का अवसरमा डोकोभरि माया योजना ल्याएको छ । स्मार्टले यो योजनामा आफ्ना ग्राहकलाई रोमाञ्चकारी विशेष उपहार प्रियजनलाई दिन सक्ने व्यवस्था मिलाएको छ । यस अवधिमा स्मार्टको अनलाइनबाट खरिद गर्ने ग्राहकले रात्रिकालीन बास, खाना र स्पा दस जना जोडीहरूले प्राप्त गर्नेछन् ।"
ग्लोबल आईएमईका ग्राहकलाई सिद्धार्थमा छुट,"काठमाडौं (कास) ग्लोबल आईएमई बैंक र सिद्धार्थ बिजनेस ग्रुप अफ हस्पिटालिटीबीच बैंकका ग्राहकहरूलाई छुट दिनेसम्बन्धी सझौता भएको छ । बैंकका बजार व्यवस्थापन तथा व्यवसाय प्रवर्द्धन प्रमुख शान्ता शिवाकोटी र हस्पिटालिटीका बिक्री तथा बजार व्यवस्थापन निर्देशक प्रभाकर खड्काले सम्झौतापत्रमा हस्ताक्षर गरे । सम्झौताअनुसार बैंकको डेबिट, क्रेडिट र प्रिभिलेज कार्डबाट हस्पिटलको खाना तथा आवासमा भुक्तानी गर्दा १० प्रतिशतसम्म छुट प्राप्त गर्नेछन् ।"
बीओकेका ग्राहकलाई डेल्वा रिसोर्टमा सहुलियत,काठमाडौं (कास) बैंक अफ काठमान्डू (बीओके) र डेल्वा रिसोर्ट तथा पार्टी प्यालेसबीच बैंकका ग्राहकलाई १० प्रतिशत छुट उपलब्ध गराउनेसम्बन्धी सम्झौता भएको छ । सम्झौताअनुसार ग्राहकले बैंकको डेबिट कार्ड तथा क्रेडिट कार्डबाट भुक्तानी गर्दा उक्त छुट प्राप्त गर्नेछन् ।
एनएमबी बैंकको भिसा कार्डमा छुट अफर,काठमाडौं (कास) एनएमबी बैंकले भ्यालेन्टाइन्स डेका अवसरमा बैंकको भिसा कार्डबाट सामान खरिद गर्दा छुट योजना ल्याएको छ । योजनाअनुसार भिसाको प्रयोग गरी विभिन्न स्टोर्स र ब्रान्डका सामान सुलभ किस्ता दरमा खरिद गर्न सकिन्छ । साथै रेस्टुरेन्ट र केक सपमा कुनै सामान खरिद गर्दा १० प्रतिशत छुट प्राप्त गर्ने बैंकले जनाएको छ ।
सनराइज बैंकमा राणा,काठमाडौं (कास) सनराइज बैंकले नायव प्रमुख कार्यकारी अधिकृतमा आरती राणालाई नियुक्त गरेको छ । बैंक सञ्चालक समिति बैठकले सोमबार राणालाई बढुवा गर्ने निर्णय गरेको हो । १९ वर्षदेखि बैंकिङ क्षेत्रमा कार्यरत राणाले २०७६ कात्तिकमा नायब महाप्रबन्धकका रूपमा बैंक प्रवेश गरेकी थिइन् ।
नेपालबंगलादेश बैंकको कृषि लोन,"काठमाडौं (कास) नेपालबंगलादेश बैंकले किसान कृषि लोन कार्ड योजना ल्याएको छ । बैंक, आर एन्ड डी इनोभेटिभ सोलुसन प्रालि, मकवानपुरगढी गाउँपालिका र मकवानपुरगढी गाउँपालिका सहकारी समान्वय समितिको सहकार्यमा योजना ल्याइएको हो । गाउँपालिकाका किसानलाई पशुपालन, पन्छीपालन, तरकारी, फलफूल उत्पादनमूलक कृषि व्यवसाय तथा उद्यम गर्न आवश्यक वित्तीय, प्राविधिक, बजार व्यवस्थापनलगायत विषयमा सहयोग पुगोस् भनेर योजना ल्याइएको हो ।"
"देउकी प्रथा हट्यो, पीर रहिरह्यो","(बैतडी)  सानै उमेरमा देवताका लागि बालिकालाई चढाउने र ती ठूलो भएपछि पुरुषहरूले शारीरिक सम्बन्ध राख्न पाउने देउकी प्रथा हाल प्रचलनमा छैन । तर उक्त प्रथाले पीडित बनेका सुदूरपश्चिममा अझै छन्, जसको वार्द्धक्यमा अनेकन् हैरानी, बेचैनी र व्यथाले डेरा गरेको छ । त्यसैमध्येकी एक हुन् बैतडीकी उमेरले ५० वर्ष कट्नै लागेकी एक महिला । उनलाई कसरी बाँच्ने भन्ने चिन्ताले रातदिन पिरोलिरहन्छ । उनको भन्नु एउटा जीर्ण घर छ, जुन अलिकति गाउँलेको सहयोग र अलिकति सरसापटमा बनेको हो । घर बनाउँदा लागेको ऋण र त्यसको ब्याज कसरी तिर्ने भन्ने चिन्ताले उनलाई थप पिरोलिरहेको छ । १३ वर्षकी एक छोरीका साथमा बैतडीको पाटन९ मा बसोबास गर्ने उनी जिल्लाकै दशरथचन्द नगरपालिका२ देहिमाडौंमा रहेको निगलासैनी भगवतीको मन्दिरमा चढाइएकी देवी हुन् । उनका ४ छोरी र २ छोरा गरी ६ सन्तान छन् । तर उनको बिहे भएको होइन । मन्दिरमा देवकन्याका रूपमा चढाएपछि बिहे गर्न नपाइने मान्यता थियो । उनले चाहे पनि बिहे गर्न पाइनन् । सन्तानकी आमा भने बनिन् । मन्दिरमा यसरी चढाएकाहरूलाई जसले पनि शारीरिक सम्बन्ध राख्न पाउने भएपछि सन्तान जन्मिएको उनले सुनाइन् । उनलाई आफ्नो माइती कहाँ हो भन्नेसम्म पनि थाहा छैन । नेपालबाट बसाइँ सरेर भारत पुगेका बाबुआमाले ५ वर्षकै छँदा पाटन नगरपालिकाका भण्डारी थरका स्थानीयसँगै उनलाई देउकीका रूपमा मन्दिरमा चढाउन ल्याएका थिए । ठूली हुँदै गएपछि आमाबुबाको सम्झना त गर्थिन् तर को हुन् र कहाँ छन् भन्ने अत्तोपत्तो पाइनन् ।पूजाआजा र मेलापर्वका बखत मन्दिरमा बस्ने गरेकी उनी अघिपछि भने पाटन नगरपालिकाकै किचारमा बस्छिन् । उनलाई मन्दिरमा चढाएको परिवारले अलिकति जमिन पनि दिएका छन् । त्यसमा वर्षमा दुई बोरा जति अन्न फल्छ । त्यसले खान पुग्दैन । गाउँमा मागेर गुजारा चलाइरहेकी छन् । बुढेसकालले छोएपछि भने निकै सकस हुन थालेको उनी बताउँछिन् । उमेरमा काम गरेरै छोराछोरी हुर्काए पनि अब कसरी आफ्नो पेट पाल्ने चिन्ता रहेको उनको दुखेसो छ । तीन छोरीको बिहे भइसक्यो, दुई छोरा भारततिर छन् । एक छोराको त बिहे भएको छ तर यहाँ खान, लाउनको समस्या भएपछि बुहारी माइतमै बस्छे, उनले भनिन्, उमेर रहँदासम्म त जसोतसो गरी बच्चा हुर्काएँ । अब आफ्नै पेट पाल्न सक्ने अवस्था छैन । छोराहरूको पनि कमाइ केही छैन । जुठो भाँडा धोएर आफ्नो पेटमात्र पालिरहेका छन् । मलाई कसरी हेरून् ।नागरिकता पाउन पनि निकै समस्या झेल्नुपरेको छ । स्थानीय तहको निर्वाचनपछि मात्रै बल्ल वडा कार्यालयको सिफारिसमा उनको नागरिकता बनेको हो । वडाध्यक्षको पहलमा मेरो नागरिकता बनेको हो, उनले सुनाइन्, जेठो छोराको नागरिकता पनि वडाध्यक्षकै सहयोगमा बनाएँ । तर छोरीहरूले अझै नागरिकता पाउन सकेका छैनन् । छोरीहरूको बिहे त भइसक्यो तर अझै उनीहरूको नागरिकता बन्न नसकेको उनले बताइन् । बनाइमाग्न म छोरीहरूसँगै जाँदा तपाईंका श्रीमान्को नाम के हो भनेर सोध्छन्, गहभरि आँसु टलपल पार्दै उनले भनिन्, मसँग केही भन्नु जस्तो जवाफ नै हुँदैन । छोरीले नागरिकता बनाउँछु भनेर मेरो नागरिकता महेन्द्रनगर पठाएँ तर त्यहाँ बाबुको नाम छैन भनेर फर्काइदिए ।उनले ६ लाखसम्म सापटी लिएको पैसा अझै तिर्न नसकेको पीडा पोखिन् । जसोतसो बनाएको घरमा बिजुली बत्ती जोड्न सकेको छैन । जिन्दगी जस्तै अँध्यारो घरमा दिन बितिरहेको छ, उनले भनिन्, अहिले पनि चाडपर्वमा मन्दिर जाने गर्छु । देवकन्या (देउकी) हरूको प्रमुख काम भनेकै मन्दिरमा गएर लिपपोत गर्ने, सरसफाइ र पानी ल्याउने हो । अझैसम्म उनी निरन्तर त्यही गर्दै आएकी छन् । सानैमा बुबाआमाले मन्दिरका लागि भनेर चढाए । जमाना खराब थियो, यो राम्रो हैन भनेर भन्न पनि सकिएन । पाउनु दुःख पाइयो, विगत सम्झँदै उनी भन्छिन्, दिनको जति जना पुरुषहरू आए पनि नाइँ भन्न पाइँदैनथ्यो । अनि बच्चाबच्ची पनि जन्मिए तर उनीहरूको बुबा कसलाई भन्नु ? अहिले यो खराब प्रथा हटेकामा भने उनलाई खुसी छ । बैतडी पाटनकै छिमेकी सूर्नयामा बसोबास गर्दै आएकी करिब ५२ वर्षकी देवीको दिनचर्या पनि दर्दनाक छ । मन्दिरमा चढाएका देवीहरूले बिहे गर्दैनन् भन्ने परम्पराको सिकार उनी पनि भइन् । उनका दुई जना सन्तान छन् । १७ र १२ वर्षका छोराहरूले केही समयअघिसम्म हाम्रो बुबा खोइ भनेर प्रश्न गर्दा उनी रुन्थिन् । छोराहरू विस्तारै ठूलो हुँदै जाँदा भने उनीहरूले थाहा पाएपछि सोध्न छाडेको उनले बताइन् । उनीहरूले सोध्न छोडे पनि उत्तर पहिले थिएन, अहिले पनि छैन, लामो सास फेर्दै उनले भनिन्, उत्तर नभएकामा धेरै पीडा हुने गरेको छ । जसोतसो हुर्काएका छोराहरूलाई कसरी पढाउने भन्ने चिन्ता उनलाई छ । दिनभरको काम र कहिलेकाहीं मन्दिरबाट आउने पैसाले घरखर्च धानिरहेको बताउँदै उनले भनिन्, अब त बुढेसकालले पनि छोयो । जीउले काम गर्न सक्दैन । कसरी गरेर खाने होला भन्ने चिन्ता छ ।पाटन र सूर्नयाका ती दुई देवकन्या झैं दशरथचन्द नगरपालिकाको त्रिपुरासुन्दरी मन्दिरमा चढाइएकी एक अर्की देवी अहिले आफ्नो उमेर ६५ वर्ष बढी भएको बताउँछिन् । यकिन उमेर कति हो भन्ने थाहा छैन, उनले भनिन्, ८ वर्षको हुँदा मेरा बुबाआमाले अरूको जिम्मा लगाइदिए । त्यतिबेला धनीहरूले गरिबका छोरीहरूलाई मन्दिर चढाउने चलन थियो रे, हामीलाई पनि चढाएका हुन् । बुबाआमालाई सोध्नुपर्ने धेरै प्रश्न भए पनि उनीहरू बितेकाले उत्तर पाउन नसकेको उनले बताइन् । एक बहिनीलाई मलाई जस्तै चढाएका छन् । अरू दाइभाइ, दिदीबहिनी कता छन् केही थाहा छैन, उनले भनिन् । उनको दैनिकी पनि अरू देवकन्या जस्तै मन्दिरमै लिपपोत, सरसफाइ गरेर बित्ने गरेको छ । उमेर ढल्कँदै गएपछि केही गर्नै सकिन्न । मन्दिरबाट चढाएको पैसाले यही नजिकै अरूले छाडेको घरमा बसरिहेकी छु, बिरामी भइरहन्छु, उनी भन्छिन्, औषधि किन्ने पैसासमेत पाउँदिनँ, कसलाई गुहार्नु ? कसैले पनि हाम्रो वास्ता गरेका छैनन् । आफूलाई चढाएकाहरूले नै वास्ता नगरेको ती देवकन्याको गुनासो छ । सानै उमेरबाट मन्दिरमा चढाइएको र यौन हिंसाको सिकार बन्नु परेकाले स्वास्थ्य पनि कमजोर रहेको उनी बताउँछिन् । वृद्धावस्थाका महिलाहरू अहिले पनि जिल्लाका भगवती मन्दिरहरू त्रिपुरासुन्दरी, निंगलासैनी र मेलौली भगवतीलगायतमा छन् । उनीहरू आफ्नो अवस्थाबारे खुलेर बोल्न सक्दैनन् । सरोकारवाला निकायले पनि उनीहरूका बारेमा बोल्दैनन् । कुप्रथाको सिकार भएका महिलाहरू कति थिए, अहिले कति जना जीवित छन् र उनीहरूबाट जन्मिएका सन्तानहरू कति छन् भनेर जिल्लामा तथ्यांकसमेत छैन । समाजको डरले उनीहरू पनि भन्न मान्दैनन् । अझै पनि देउकी र तिनका सन्तानलाई समाजले हेर्ने दृष्टिकोण सकारात्मक हुन नसकेको नागरिक समाज बैतडीका सचिव करन दयालले बताए । उनका अनुसार सरोकारवालाहरूले उनीहरूका बारेमा बोल्नसमेत चाहँदैनन् । धार्मिक परम्पराका रूपमा यो प्रथा भएकाले पीडितहरू पनि समस्याहरू सहेरै बसेका उनको भनाइ थियो । एक हजारजति देवकन्याहरू जिल्लामा रहेको अनुमान गरिए पनि यकिन तथ्यांक भने छैन । जिल्लाका बारेमा नराम्रो सन्देश जाने डरले सरोकारवालाहरू यो विषयमा बोल्न मान्दैनन् ।सचिव दयालका अनुसार २०४८ सालमा जारी ऐनले रोकेपछि बालिकालाई मन्दिरमा चढाउन रोक लाग्दा यो कुप्रथा बिस्तारै कम हुँदै गएको हो ।"
अस्ताए अस्पताल बनाउने अहेव,"(सुर्खेत)  उनी सरकारी अहेव थिए । तर सपना थियो आफ्नै अस्पताल खोल्ने । २०६२ तिर डा केशर ढकाललाई त्यही सुनाउँदै उनीसँग भएका चिकित्सकका प्रमाणपत्र मागे । ढकाल मात्र होइन, तत्कालीन सुर्खेत जिल्ला अस्पतालमा कार्यरत अन्य डाक्टरले पनि नर्सिङ होम खोल्न आवश्यक पर्ने आफ्ना प्रमाणपत्रहरू दिए । अहेव खगेन्द्र थापाले २०६३ मा सुर्खेतमै पहिलोपटक निजी क्षेत्रबाट देउती नर्सिङ होम स्थापना गरे ।१० शय्याबाट सुरु भएको नर्सिङ होम अहिले देउती अस्पतालका रूपमा ५० शय्यामा चलिरहेको छ । कर्णाली प्रदेशमै निजी क्षेत्रबाट पहिलो र ठूलो अस्पताल स्थापना गरेका थापाको ५८ वर्षको उमेरमा गत शनिबार निधन भयो । उहाँमा आँटेको काम पूरा गर्न सकिन्छ भन्ने विश्वास थियो, त्यसैले अस्पताल खोल्न हामीले सघाएका थियौं, डा ढकालले भने, उहाँले दूरदर्शी योजना सफल बनाउनुभयो ।करिब ५ वर्षअघि ५० शय्याको अस्पतालमा स्तरोन्नति भएको देउतीमा अहिले ७ जना चिकित्सकसहित ४९ स्वास्थ्यकर्मी छन् । स्थापनादेखिका कर्मचारी धनसिंह बीसीका अनुसार अस्पतालमा ५ वटा आईसीयूसहित सिटीस्क्यान, इन्डोस्कोपी, जटिल शल्यक्रिया सेवा सञ्चालनमा छ । उहाँका योजना र सपना त अझ धेरै थिए, तर भाग्यले साथ दिएन, उनले भने, तैपनि यो अस्पताल कर्णालीका जनताका लागि भरोसाको केन्द्र हो । पछिल्लो समय अस्पतालमा करिब १५ करोडको लगानी रहेको उनले बताए । अस्पताल वीरेन्द्रनगरस्थित आफ्नै भवनमा सञ्चालित छ ।थापाको अस्पतालमा अन्तका चिकित्सकहरूले बिहानसाँझ काम गर्थे । उनीहरू सरकारी अस्पतालमा थापाका हाकिम हुन्थे, देउतीमा भने जागिरे । डा ढकालका साथै डा भोलाराम श्रेष्ठ, डा न्हुच्छेमान डंगोल, डा हरि सापकोटा (स्वर्गीय), डा रामशंकर ठाकुरजस्ता स्थापित डाक्टरले उनको अस्पतालमा काम गरे । उहाँ डाक्टरलाई मात्र होइन, सामान्य बिरामीलाई पनि उत्तिकै आदर गर्नुहुन्थ्यो, अस्पतालको मालिक हुँ भन्ने भाव कहिल्यै पनि देखिएन, डा ढकालले भने, त्यसैले जनताले विश्वास गरेका डाक्टरलाई साथ लिएर अस्पताल खोल्नुभयो ।थापाले अहेवको जागिर खाएर अस्पताल मात्र खोलेनन्, उनकै प्रेरणाले परिवारका अन्य सदस्यसमेत स्वास्थ्य क्षेत्रमा जोडिए । छोरा लोकेन्द्र र छोरीहरू कविता तथा अम्बुले एमबीबीएस पास गरेर चिकित्सा सेवा सुरु गरिसकेका छन् । अर्की छोरी स्मृति डेन्टल (दन्तरोग विशेषज्ञ) पढ्दै छिन् । सीएमए पढेका दुइटी श्रीमती (चन्द्रा र यशोधा) मध्ये चन्द्रा कर्णाली प्रदेश अस्पताल कालागाउँमा अहेव (छैटौं तह) मा कार्यरत छिन् । भाइ डम्बर पनि सरकारी सेवामा अहेव छन् । बिरामले थलिँदै गएपछि वीरेन्द्रनगरको कटकुवा स्वास्थ्यचौकीमा कार्यरत थापाले करिब २ महिनाअघि अहेव (सातौं) बाट अवकाश लिएका थिए ।"
"अरूलाई हिउँ, स्थानीयलाई छार्को","(ताप्लेजुङ)  ओलाङचुङगोलामा यसै वर्ष स्थापना भएको सशस्त्र प्रहरीको बोर्डर आउट पोस्टमा पुगेका धेरै जनाले हिमाली क्षेत्रको अनुभव यसपटक गर्न पाए । गत शुक्रबार र शनिबार हिमपात भयो । सशस्त्रका जवानहरुले फोटो खिचाए र सामाजिक सञ्जालमा पोस्ट गरे । तराईबाट पुगेका अधिकांशले हिउँको अनुभव सँगालेका थिए । आधा वर्ष हिउँ र चिसो हुने भएकाले यहाँ खटिने कर्मचारीका लागि सरकारले दुर्गम भत्ताको व्यवस्था गरेको छ । यहाँ जाने कर्मचारीको मनस्थिति अधिकांश समय हिउँ पर्छ र चिसो हुन्छ भन्ने पनि छ । अघिल्ला वर्षलाई नियाल्ने हो भने यहाँ कात्तिकदेखि नै अलिअलि हिउँ झर्न थाल्छ । मंसिरदेखि विद्यालयहरू पनि बन्द हुन्छन् । लेलेप घुन्साका डन्डु शेर्पाले हिउँ छल्नका लागि एक महिनाअघि बस्ती छाडे । परिवारसहित काठमाडौं पुगेका उनको फर्कने समय भएको छ । फागुनदेखि गाउँको विद्यालय खुल्ने, विदेशी पर्यटक आउन थाल्ने भएकाले उनले गाउँ फर्कने सुरसारमा छन् । फागुनदेखि सुरु भएर चैत र वैशाखमा पर्यटक आउने भएकाले त्यसको व्यवस्थापन अगाडि नै मिलाइन्छ । गाउँको मान्यता माघसम्ममा हिउँ परिसक्छ र फागुनदेखि न्यानो पलाउन थाल्छ भन्ने हो । तर शुक्रबार र शनिबार परेको हिउँ बाहिरबाट जानेका लागि अनौठो भए पनि स्थानीयका लागि छर्को मात्रै भएको छ । घुन्साका सोनाम शेर्पाले भने, हिउँ त खोइ, अलिअलि छार्को (छर्को) मात्रै पर्यो । अन्त परेर हावाले अलिअलि उडाएर ल्याएकालाई यहाँ छार्को भनिन्छ । ओलाङचुङगोलाका छेतेन वालुङ शेर्पाका अनुसार यसरी एकाध घण्टा अलिअलि परेकालाई हिमाली बस्तीमा हिउँ परेको मानिदैन । बाहिरबाट जानेका लागि, पहिलो पटक देख्नेका लागि त हउँ पर्यो भन्ने हुन्छ, हामीलाई त यस्तो हिउँ खासै हुँदैन, उनले भने । छेतेनको अनुभवमा हिउँ पर्दा घरको आधाजति भाग पूरै पुरिन्छ । धारा, खोलाहरू हिउँले छोप्छ । घरको बलेसीको हिउँ त कोदालो, फर्माले खनेर बाहिर फाल्नुपर्छ । हिउँलाई उघाएर प्रत्येक दिन पानी बनाउनुपर्छ । त्यही पानी पिउन र खाना बनाउन प्रयोग गर्नुपर्छ । हिउँ पर्न थालेपछि चौंरीहरू एकै ठाउँमा भेला भएर गोलो लागेर बस्छन् । पर्न छाडेपछि बाहिर निस्कन्छन् । यो वर्ष त्यो खालको हिउँ परेको छैन । परेकै एकाध घण्टा, बेलुका परेको बिहान बिलाउने खालको भएको छ, छेतेनले थपे । यत्तिको पनि बल्ल माघ अन्तिममा परेको उनले सुनाए । हिउँ छल्नका लागि ओलाङचुङगोलाको याङमाका बासिन्दा प्रत्येक वर्ष चेने भन्ने स्थानमा झर्छन् । आफूले उब्जाएको आलु चौंरीलाई बोकाएर झर्छन् । औलका बासिन्दासँग अन्नमा साट्छन् र हिउँ सकिएपछि फर्कन्छन् ।"
मनाङमा यातायात ठप्प,"(मनाङ)  मनाङ घुम्न आएका काठमाडौंका नरबहादुर अस्तानी मगर हिमपातले सवारीसाधन नचलेपछि सोमबार सबेरै हुम्डेबाट पैदल हिँडे । हुम्डेबाटै दीप गुरुङ र राजु गुरुङलगायत पनि तल्लो मनाङको नासोंका लागि सबेरै पैदल हिँड्न बाध्य भए । हिउँ हटाएर बाटो खुलाएको भए हुम्डेबाट गाडीमा बेंसीसहर हुँदै काठमाडौं जान हुन्थ्यो । नखुलेपछि हिँड्नुको विकल्प भएन, मगरले भने । मनाङ घुम्न आएका अनुप गुरुङले गाडी नचल्दा हिउँ पन्छाउँदै हिँड्नुपरेको बताए ।शुक्रबार र शनिबार मनाङमा भारी हिमपात भयो । आइतबारयता घाम लागे पनि हिउँ पग्लिसकेको छैन । त्यसैले गाडी नचलेको हो । गाडी बन्द भएपछि चामेबाट मनाङ गाउँसम्म भारी बोकेर हिँड्नुपरेको गोरखाका सुकबहादुर गुरुङले बताए । हिमपातले बाटो अवरुद्ध हुँदा भारी बोकेर हिड्नुपरेको उनले सुनाए ।धेरै ठाउँ सडकमा हिउँ जमेपछि लमजुङको बेंसीसहरदेखि तल्लो मनाङको नासों९ दानक्युसम्ममात्रै जिप चलेको छ । दानक्युबाट सदरमुकाम चामे साथै माथिल्लो क्षेत्रमा सवारी आवागमन ठप्प छ । माथिल्लो मनाङ, हुम्डे र खाङसारलगायत क्षेत्रबाट मानिसहरू हिउँका थुप्रा छिचोल्दै हिँडेको देखिएका छन् । दानक्युमा पनि जिप नपाइने समस्याले बेंसीसहर, काठमाडौं र पोखरा जान हिँडेका यात्रु तथा पर्यटकले सास्ती खेप्नुपरेको छ । चामेको बजार क्षेत्रमा सेना, सशस्त्र र नेपाल प्रहरीले सडकको हिउँ हटाएका छन् । प्रमुख जिल्ला अधिकारी विष्णु लामिछानेले सदरमुकामबाहेक अन्य ठाउँको हिउँ हटाउन नसकेको बताए । हिउँ हटाउने सन्दर्भमा स्थानीय तहका प्रमुखहरूसँग कुरा भइरहेको छ, उनले भने, काम गर्न सकिएको छैन । चामे बाहेकका क्षेत्रमा हिउँ फाल्न डोजर प्रयोग गर्ने, सेनाप्रहरी परिचालन गर्ने, ट्र्याक्टरले हिउँ कुल्चिन लगाउनेलगायत विकल्पमा काम भने सुरु भएको छैन । मनाङ ङिस्याङ गाउँपालिका अध्यक्ष कान्छा घले सडक हिउँले अवरुद्ध पारेपछि घरबाट कार्यालय रहेको हुम्डेसम्म पुग्न नसकेको बताउँछन् । अफिस जान सकिएन । कर्मचारीसँग फोनमा कुरा भइरहेको छ, उनले भने, फेरि २३ दिनपछि हिउँ पर्ने सम्भावना देखिएको छ । अहिले हटाए फेरि हिउँ थुप्रिन्छ । बरु घाम लाग्यो भने बिस्तारै बिलाउँछ ।"
एपीएफको एकपक्षीय जित,"(काठमाडौं)  महिला राष्ट्रिय लिगको शीर्षस्थानमा रहेको एपीएफ क्लबले सोमबार पुछारमा रहेको चौदण्डीगढी नगरपालिकाको सामना गर्दा खेल एकपक्षीय हुने निश्चितजस्तै थियो । खाली प्रश्न थियो, कति गोल हुनेछ त ? यसको उत्तर आएको छ, १४० को । यससँगै एपीएफले आफ्नो लगातार जित यात्रालाई पनि कायम राखेको छ ।एपीएफको उपाधितर्फको यात्रा अझ बलियो बनेको छ । एपीएफको ७ खेलबाट अधिकतम २१ अंक भएको छ । चौदण्डीगढी भने लगातार सातौं हार बेहोर्दै अंकतालिकाको पुछारमा छ । सातदोबाटोको एन्फा कम्प्लेक्समा भएको खेलमा एपीएफलाई ठूलो अन्तरको जित दिलाउन सावित्रा भण्डारी एक्लैले ह्याट्रिकसहित ८ गोल गरिन् ।अनिता बस्नेत र अनिता केसीले समान दुई गोल गरे । कप्तान अनु लामा र रबिना गोलेले पनि एकएक गोल थपेका थिए । पहिलो हाफमा सात गोलले अगाडि रहेको एपीएफले दोस्रो हाफमा पनि ठ्याक्कै सात गोल थपेको थियो । यो खेललाई लिएर दुवै टिमका प्रशिक्षकको भनाइ भने धेरै अर्थमा अनौठो रह्यो ।एपीएफकी प्रशिक्षक भगवती थापाले ठूलो जितमा पनि आफ्नो टिमको कमजोरी नै देखिन् । उनी भनिरहेकी थिइन्, १४ गोल गर्नु राम्रो त हो, तर हाम्रो टिममा कमजोरी देखिए । चौदण्डीका प्रशिक्षक दीपक थापाले भने यो हारमा पनि आफ्नो टिमको प्रदर्शन सुधार आएको देखे । उनी भन्छन्, पहिलेको तुलनामा खेलमा सुधार आएको छ ।"
भारतसामु विशाल लक्ष्य,चेन्नई (एएफपी) इंग्ल्यान्डविरुद्धको पहिलो टेस्ट जित्न ४ सय २० रनको विशाल लक्ष्य पाएको भारतले सोमबार चौथो दिनको खेल सकिँदा आफ्ना प्रारम्भिक ब्याट्सम्यान रोहित शर्मालाई गुमाएको छ । यसअघि रविचन्द्रन अश्विनले ६ विकेट लिएपछि इंग्ल्यान्ड आफ्नो दोस्रो इनिङ्समा १ सय ७८ रन बनाएर अलआउट भयो । दिनको खेल सकिँदा भारतले १ विकेट गुमाई ३९ रन बनाएको छ । ज्याक लेचले १२ रन बनाएका रोहितलाई बोल्ड गरेका थिए ।चेन्नईको पिचले आफ्नो स्वाभाविक स्वरूप गुमाइसकेको छ । यसमा स्पिन आक्रमणविरुद्ध खेल्ने गाह्रो हुने रोहितको विकेटले देखाएको छ । भारतका अर्का प्रारम्भिक ब्याट्सम्यान शुभमन गिल १५ र चेतेश्वर पुजारा १२ रन बनाएर क्रिजमा छन् । भारतलाई जितसम्म पुग्न अझै ३ सय ९१ रन आवश्यक छ । टोलीसँग ९ विकेट बाँकी रहेको छ । पूरा चौथो दिनको खेल भने स्पिनरको नाममा रह्यो । अश्विनले २८ औं पटक भारतका लागि ५ विकेटको प्रदर्शन गरे ।अफ स्पिनर अश्विनले इनिङ्सको पहिलो बलमै रोरी बर्नसको विकेट लिए । बेन स्टोक्सलाई ७ रनमा आउट पार्दै उनले महत्त्वपूर्ण विकेट हात पारे । इंग्ल्यान्डका लागि फेरि एकपल्ट कप्तान जो रुटले सर्वाधिक ४० रन बनाए । त्यसका लागि उनले ३२ बल उपयोग गरे । रुटले यसअघि आफ्नो सय टेस्टमा २ सय १८ रन बनाएका थिए । यसपल्ट भने जसप्रित बुमराहको बलमा एलबीडब्लू हुनुअगाडि रुटले ७ चौका प्रहार गरे ।इशान्त शर्माले डन लरेन्सलाई १८ रनमा आउट पारे । यो उनको तीन सय विकेट रह्यो । दिनको सुरुमा भारत आफ्नो पहिलो इनिङ्समा ३ सय ३७ रन बनाएर अलआउट भएको थियो । वासिङटन सुन्दर ८५ रनसहित नटआउट रहे । भारत फलोअनबाट बच्न अझै ४२ रन टाढा रहे पनि इंग्ल्यान्डले त्यसका लागि घरेलु टिमलाई बाध्य पारेन । इंग्ल्यान्डले आफ्नो पहिलो इनिङ्समा ५ सय ७८ रन बनाएको थियो ।
अभिषेकले आइजोलबाट खेल्ने,काठमाडौं (कास) नेपाली फुटबलर अभिषेक रिजालले यसपालि आई लिगमा धेरै समय बिताउन पाउने छैनन् । उनको भारत बसाइ दुई महिना मात्र हुन सक्छ । तर यसक्रममा उनले प्राप्त गर्ने अनुभव र एक्सपोजर भने धेरै हुनेछ । नेपाली राष्ट्रिय फुटबल टिमका प्रतिभाशाली र महत्त्वाकांक्षी फरवार्ड अभिषेकले भारतको आई लिग क्लब आइजोल एफसीबाट खेल्ने भएका हुन् । उनी भारतको माथिल्लो डिभिजन खेल्ने अर्का नेपाली राष्ट्रिय खेलाडी भएका छन् । अभिषेकका मेन्टर रवीन्द्र चन्दका अनुसार आइजोलले मार्चको अन्तिमसम्म उनलाई अनुबन्ध गरेको छ । उनी ६ महिना अगाडिसम्म भारतको दोस्रो डिभिजन क्लब मोहम्मडनमा आबद्ध थिए । उनले त्यस क्लबलाई आई लिगमा बढुवा गर्न योगदान गरेका थिए । तर अभिषेकले आई लिगको यस सिजनलाई नयाँ क्लब रोजेका हुन् । खासमा मोहम्मडन अभिषेकलाई रिलिज गर्न इच्छुक थिएन र माथिल्लो डिभिजनमा उनको महत्त्वाकांक्षा पनि धेरै थियो । मोहम्मडनले बजेट पनि धेरै बढाएको थियो । तर यो क्लब अभिषेकलाई कोलकाता लिगमै मात्र सीमित राख्न चाहन्थ्यो ।एकातर्फ कोलकाता लिगकै भविष्य यसपल्ट अनिश्चित छ भने अर्कोतर्फ अभिषेक आई लिग खेल्न छाडेर कोलकाता लिगमा मात्रै कहाँ सीमित हुन चाहन्थे र ? त्यसैले अभिषेकले नयाँ गन्तव्य रोजे । अहिले अभिषेक नेपाली राष्ट्रिय टिमको तयारीमा छन् । आइजोल मिजोरमको व्यावसायिक फुटबल क्लब हो । उत्तरी भारतबाट माथिल्लो डिभिजनमा खेल्ने आइजोल पहिलो क्लब हो । अभिषेक अर्को साता भारत जानेछन् । उनीसँगै भारतको माथिल्लो डिभिजनमा फुटबल खेल्ने नेपाली खेलाडीको संख्या तीन पुगेको छ । नेपाली टिमका गोलरक्षक किरण लिम्बु र प्रकाश बुढाथोकी पनि आई लिग खेलिरहेका छन् ।
पाकिस्तानको क्लिन स्विप,रावलपिन्डी (एएफपी) मिडियम पेसर हसन अलीले पहिलोपल्ट १० विकेटको प्रदर्शन गरेपछि पाकिस्तानले दक्षिण अफ्रिकाविरुद्ध सोमबार सन् २००३ यता पहिलो शृंखला जित निकालेको छ । दुई टेस्टको शृंखला क्लिन स्विप गर्ने क्रममा पाकिस्तान दोस्रो टेस्टको पाँचौं तथा अन्तिम दिन ९५ रनले विजयी रह्यो । हसनले दक्षिण अफ्रिकाको दोस्रो इनिङ्समा ६० रन खर्चेर ५ विकेट लिएपछि टोली चिया सत्र अगाडि २ सय ७४ रन बनाएर अलआउट भयो ।दक्षिण अफ्रिकाले जितनिम्ति ३ सय ७० रनको लक्ष्य पाएको थियो । हसनले समग्रमा १ सय १४ रन खर्चेर ११ विकेट लिए । हसनका नयाँ बलर साथी साहिन साह अफ्रिदीले ५१ रनमा ४ विकेट लिए । स्पिनर यासिर साहले दक्षिण अफ्रिकाको अन्तिम विकेट लिएपछि पाकिस्तानी टिममा खुसियाली छायो । दक्षिण अफ्रिकाका एडेन मारक्रमले संघर्षपूर्ण १ सय ८ रन बनाए । टेम्बा बाभुमाले ६१ रनको योगदान दिए ।उनीहरूले चौथो विकेटमा १ सय ६ रनको साझेदारी गरेर पाकिस्तानमाथि दबाब सिर्जना गर्ने प्रयास गरेका थिए । तर हसनले दक्षिण अफ्रिकी ब्याटिङक्रम ध्वस्त पारे । पाकिस्तानले दोस्रोपल्ट नयाँ बल लिएपछि दक्षिण अफ्रिकाले ३३ रनमा बाँकी ७ विकेट गुमाएको थियो । अलीले मारक्रमसँगै कप्तान क्विन्टन डी ककलाई लगातार बलमा आउट पारेपछि पाकिस्तानको जित आधार तयार भएको थियो । अब दुई टिमबीच तीन ट्वान्टी२० शृंखला सुरु हुनेछ ।
