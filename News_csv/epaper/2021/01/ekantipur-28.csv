शीर्षक,विवरण
अभिव्यक्ति स्वतन्त्रता निषेध गर्न अवहेलनाको अस्त्र !,"दृष्टिकोणमै परिवर्तनअदालतको अवहेलनासम्बन्धी परम्परागत दृष्टिकोणमा केही वर्षयता परिवर्तन भएको छ । अदालतको कामकारबाही र फैसलामा आलोचनात्मक टीकाटिप्पणीमाथि पनि अवहेलना ठहर भएका उदाहरण छन् तर पछिल्लो केही वर्षयता भने अभिव्यक्ति र सञ्चारमाध्यमका आलोचनामाथि समेत उदार रणनीति अपनाउँदै अदालतले अवहेलना हुन नसक्ने मान्यता स्थापित गरेको छ । पत्रकार हरिहर विरहीका अनुभवमा पत्रपत्रिकाका टिप्पणीहरूप्रति अदालत असहिष्णु र अनुदार हुने गरेको छ । मलाई राजकाज मुद्दामा यही अदालतले सफाइ दियो । जनताले भावना व्यक्त गर्न बनाएको एउटा कार्टुनमा यही अदालतले मलाई जेल पठायो, उनी भन्छन्, चार पूर्वप्रधानन्यायाधीशको धारणालाई अदालतको अवहेलना ठान्ने हो भने यस्तो अदालतप्रति कसैको विश्वास रहँदैन । धारणा राखेकै आधारमा पूर्वप्रधानन्यायाधीशविरुद्धको निवेदन दर्ता नै गर्नु हुँदैनथ्यो । यसले न्यायालयको गरिमा बढाउनेभन्दा झनै संकुचित बनाउन सक्छ ।पूर्वप्रधानन्यायाधीश गोपाल पराजुलीको शैक्षिक प्रमाणपत्रका विषयमा कान्तिपुरमा शृंखलाबद्ध समाचार प्रकाशित भएपछि अवहेलना मुद्दा दर्ता भएको थियो । त्यसका साथसाथै पराजुलीमाथि नै माफियाको मतियार बनेको आरोप लगाएपछि मेडिकल शिक्षा सुधारको अभियानमा लागेका डा गोविन्द केसीले पनि अवहेलना मुद्दाको सामना गर्नुपरेको छ । सर्वोच्च अदालतको सात सदस्यीय बृहत् पूर्ण इजलासले दुवै आरोप पुष्टि हुन नसक्ने ठहर गरिसकेको छ तर पूर्णपाठ तयार नभएका कारण उक्त इजलासले प्रतिपादन गरेको अवहेलनासम्बन्धी पछिल्लो दृष्टिकोण सार्वजनिक हुन सकेको छैन । गत वर्ष माघमा पूर्णपाठ सार्वजनिक भएको अदालतको अवहेलनासम्बन्धी मुद्दामा पनि सर्वोच्च अदालतले स्वस्थ आलोचनाले न्यायालयलाई सुधार्ने हुँदा त्यसलाई अवहेलना भन्न नमिल्ने दृष्टिकोण अघि सारेको थियो । न्यायपालिका पनि राज्यका अरू अंगजस्तै सार्वजनिक उत्तरदायित्व निर्वाह गर्नुपर्ने संस्था भएको भन्ने कुरा आधुनिक लोकतान्त्रिक शासन व्यवस्थामा स्थापित भइसकेको मान्यता हो, पूर्णपाठमा भनिएको थियो । न्यायपालिकामा कार्यरत न्यायाधीश र कर्मचारीमा पनि सार्वजनिक जवाफदेहिता र उत्तरदायित्व हुन्छ । न्यायालयका कामकारबाहीले सार्वजनिक परीक्षणबाट उन्मुक्ति पाउने हुँदैन । सर्वोच्च अदालतले त्यही फैसलामा अदालत स्वतन्त्र भए पनि न्यायालयको सबै कामकारबाही, न्यायसम्पादन प्रक्रिया र अदालतले गरेको आदेश वा फैसला सार्वजनिक छलफल र सरोकारको विषय बन्न सक्ने मान्यता स्थापित गरिदिएको थियो ।"
जुम्लाको मार्सी अब नेपाल फुड,"तीन वर्षअघि आफ्नो घरमा प्रधानमन्त्री केपी शर्मा ओली र पूर्वप्रधानमन्त्री पुष्पकमल दाहाललाई मार्सी चामलको भात खुवाएको भन्दै व्यवसायी दुर्गा प्रसाईंको फोटो सञ्चारमाध्यममा सार्वजनिक भएको थियो । उक्त फोटो बाहिरिएपछि मार्सी चामलले निकै चर्चा पाएको थियो । निजी क्षेत्रका खाद्य व्यवसायी र फर्महरूलाई आकर्षित गरेको मार्सी चामल मुलुकका प्रमुख बजारका डिपार्टमेन्टल स्टोरहरूबाट बिक्री सुरु भएको थियो । निजी क्षेत्रका फर्महरू अहिले पनि मार्सी चामल बिक्री गरिरहेका छन् । खाद्यले ढिला गरी मार्सी बिक्री गर्न थाल्नु सरकारकै प्रवर्द्धनको नीति अघि बढाएको जनाएको छ । जुम्लाबाटै मार्सी धान खरिद गर्नुको मुख्य उद्देश्य बजारीकरण भएको कम्पनीले जनाएको छ । मार्सी चामलसँगै खाद्यले कर्णालीको सिमी पुनः खरिदबिक्री गर्ने योजना पनि बनाएको छ । खाद्यले २०७४ सम्म सिमी, फापरलगायत गेडागुडी खरिद गर्दै आएको थियो । कर्णालीकै उत्पादन खरिद गर्न सरकारले अनुदानसमेत दिँदै आएको थियो तर खरिद गरिएको सिमी तथा फापर खाद्यले अपेक्षित परिमाणमा बिक्री गर्न सकेन ।"
प्रधानमन्त्रीको दाबी '३ महिनाभित्र सबै नेपालीलाई खोप,"ॅभारतसँग खोप किन्ने प्रक्रिया सुरुसरकारले दोस्रो चरणमा आवश्यक पर्ने कोरोनाविरुद्धको खोप खरिदका लागि प्रक्रिया अघि बढाएको जनाएको छ । नेपालका करिब २० प्रतिशत (करिब ६० लाख) नागरिकलाई पुग्ने गरी खोप उपलब्ध गराउन सरकारले भारतलाई अनुरोध गरे पनि अनुदानमा झन्डै १० लाख मात्रा मात्रै उपलब्ध भएको छ । परराष्ट्रमन्त्री प्रदीप ज्ञवालीले झन्डै २ महिनाअघि भारतीय समकक्षी एस जयशंकरलाई पत्र लेख्दै कोरोना खोपको आवश्यकता र प्राथमिकताबारे अनुरोध गरेका थिए । नयाँदिल्लीमा दुई साताअघि भएको द्विदेशीय परराष्ट्रमन्त्रीस्तरीय संयुक्त संयन्त्रको बैठकमा पनि खोपबारे छलफल भएको थियो ।दिल्लीस्थित नेपाली दूतावासका उपनियोग प्रमुख राम सुवेदीले नेपाल सरकारको खोप खरिद गर्ने प्रक्रिया अघि बढाउन दूतावासले सक्दो सहजीकरण गरिरहेको बताए । परराष्ट्र मन्त्रालयको निर्देशनानुसार दूतावासले भारतीय विदेश मन्त्रालय, नीति आयोगसहितका निकायमा खोप उपलब्धतामा निरन्तर परामर्श गरिरहेको छ, उनले कान्तिपुरसित भने, भारत सरकारले पनि विशेष छुट तथा सहुलियतसहितको मूल्यमा आवश्यक मात्रा खोप उपलब्ध गराउन सम्बद्ध निकायमा निर्देशन दिइसकेको जानकारी आएको छ ।बुधबार सुरु भएको अभियानमा खोप लगाएका व्यक्तिले एक महिनापछि दोस्रो मात्रा लगाउने तालिका छ । त्यसपछि दोस्रो चरणको खोप अभियानका लागि अनुमान गरिएका १७ प्रतिशत अर्थात् करिब ५१ लाख नागरिकका लागि खोप खरिद गर्ने प्रक्रिया अघि बढेको परराष्ट्र मन्त्रालयमा भारत शाखासम्बद्ध एक अधिकारीले बताए । खोप सहुलियत मूल्यमा प्रतिमात्रा ३ सय भारुसम्म पर्ने देखिएको तर मूल्यबारे निर्क्योल भइनसकेको उनले बताए ।"
क्षमता विकास १५ दिनपछि,"काठमाडौं (कास) धेरैमा जिज्ञासा उत्पन्न भएको छ खोपले कोभिड१९ विरुद्घको प्रतिरोधक क्षमता कहिले विकास गर्ला ? विज्ञहरू भन्छन्, तत्कालै प्रतिरोधात्मक क्षमता हासिल हुँदैन । खोप लगाएको केही सातापछि मात्र शरीरमा संक्रमणविरुद्ध लड्ने क्षमताको विकास हुन्छ । सामान्यतया खोप लगाएको दुई महिनापछि संक्रमणसँग लड्ने क्षमताको विकास भएको अनुसन्धानले देखाए पनि त्यसले कहिलेसम्म काम गर्छ भनेर थप अनुसन्धान हुन बाँकी छ । खोप लगाएपछि शरीरमा प्रतिरोधात्मक क्षमता विकास गर्न समय लाग्ने स्वास्थ्य मन्त्रालयका सहप्रवक्ता डा समीरकुमार अधिकारीले बताए । सिरम इन्स्टिच्युट अफ इन्डियाद्वारा जारी पछिल्लो तथ्यमा कोभिसिल्डको सुरक्षा अवधिबारे यकिन गरिएको छैन । यो खोपको दोस्रो मात्रा प्राप्त गरेको चार सातापछि सुरक्षात्मक प्रतिरक्षा क्षमता उत्पन्न हुन सक्ने जनाइएको छ । अर्थात्, पहिलो र दोस्रो मात्रा लगाइसकेको दुई महिनापछि संक्रमणविरुद्घ सुरक्षात्मक प्रतिरक्षा क्षमता उत्पन्न हुन सक्छ । तर खोप लगाउनेको शरीरमा करिब १५ दिनपछि संक्रमणविरुद्घको प्रतिरोधात्मक क्षमता क्रमशः विकसित हुन थाल्छ, सहप्रवक्ता अधिकारीले भने । औषधि व्यवस्था विभागबाट ससर्त आपत्कालीन उपयोग अनुमति पाएको अक्सफोर्डअस्ट्रेजेनेकाको एजेडडी १२२२ खोपलाई सिरम इन्डियाले कोभिसिल्डको नाममा उत्पादन गरिरहेको छ । यो खोप ०५ एमएलको दुई मात्रा लगाइन्छ । सिरमका अनुसार खोपको पहिलो मात्रा लिएको ४ देखि ६ साताभित्र अर्को मात्रा लिनुपर्छ । तर पहिलो मात्रा लिएको १२ सातासम्म पनि दोस्रो मात्रा लिन सकिने विदेशमा भएका विभिन्न अध्ययनले देखाएका छन् । बाल स्वास्थ्य तथा खोप शाखा प्रमुख डा झलक शर्मा गौतमका अनुसार बुधबार खोप लगाएकाहरू कसैलाई जटिल प्रतिकूल असर देखिएको छैन । केहीमा वाकवाकी लाग्ने र खोप लगाएको ठाउँमा रातो हुनुबाहेक प्रतिकूल असर नदेखिएको उनले बताए । खोप लगाएका १० मध्ये एक जनामा सामान्य प्रतिकूल असर देखिन सक्ने चिकित्सकहरूले बताएका छन् । खोप लगाएको ठाउँमा थिच्दा दुख्ने, सुन्निने, थकाइ वा कमजोरी अनुभव हुने, काम्ने, हल्का ज्वरो आउने समस्या देखिन सक्छ ।"
९ हजारभन्दा बढीले लगाए,"(काठमाडौं)  सरकारले कोरोनाविरुद्धको खोप अभियान बुधबार सातै प्रदेशबाट सुरु गरेको छ । पहिलो चरणमा अग्रपंक्तिमा खटिएका स्वास्थ्यकर्मी, सफाइकर्मी, एम्बुलेन्स चालक, शव व्यवस्थापन गर्ने व्यक्ति, सुरक्षाकर्मीलगायतले खोप लगाउनेछन् । भारत सरकारले अघिल्लो साता उपलब्ध गराएको १० लाख डोज खोप पहिलो चरणमा बुधबारदेखि लगाउन सुरु गरिएको हो । देशभरका १ सय २० भन्दा बढी केन्द्रबाट पहिलो दिन ९ हजारभन्दा बढीले खोप लगाएको स्वास्थ्य मन्त्रालयका प्रवक्ता डा जागेश्वर गौतमले बताए ।यो खोप तोकिएका सरकारी स्वास्थ्य संस्था वा केन्द्रबाट १८ वर्ष माथिकाले प्राथमिकताका आधारमा निःशुल्क लगाउन पाउँछन् । पहिलो चरणको पहिलो दिन बुधबार बेलुकासम्म देशभर ९ हजार ७४२ जनाले खोप लगाएका छन् । प्रदेश १ मा पहिलो खोप कोसी अस्पतालका प्रमुख मेडिकल सुपरिटेन्डेन्ट डा चुमनलाल दासले लिए । धेरै अनुसन्धान गरेर ल्याइएकाले खोप उपयुक्त रहेको उनको भनाइ थियो । प्रदेश स्वास्थ्य निर्देशनालयका निर्देशक ज्ञानबहादुर बस्नेतका अनुसार पहिलो चरणमा बुधबार प्रदेशका ८ जिल्लाका १९ केन्द्रबाट खोप सेवा सञ्चालन गरिएको थियो । अग्रपंक्तिमा खटिने ३५ हजार ५ सय ८३ जनालाई खोप लगाउने तयारी रहेको उनले बताए । सरकारले पहिलो चरणमा अग्रपंक्तिका स्वास्थ्यकर्मी, सुरक्षाकर्मीलगायतलाई खोप लगाउने भने पनि प्रदेश २ का आन्तरिक मामिला तथा कानुनमन्त्री ज्ञानेन्द्रकुमार यादवले सरकारी मापदण्ड तोड्दै पहिलो खोप आफैंले लगाए । कोरोना संक्रमित भइसकेका उनलाई प्रादेशिक अस्पताल जनकपुरमा पहिलो खोप लगाइएको थियो । खोपप्रतिको विश्वसनीयता बढाउन र सर्वसाधारणलाई निर्धक्क खोप लिन सन्देश दिन आफैंले पहिलो खोप लगाएको उनले प्रतिक्रिया दिए । सर्लाहीमा पनि खोप लगाउन सुरु गरिएको छ । जिल्ला अस्पतालका मेडिकल सुपरिटेन्डेन्ट डा सञ्जीव सिंहले खोप अरूलाई विश्वस्त पार्न पहिलो खोप आफूले लगाएको बताए । विश्व स्वास्थ्य संगठनले प्रमाणित गरिसकेको खोप लगाउँदा केही पनि हुँदैन, मैले लगाएपछि अन्य कर्मचारीले पनि लगाए, उनले भने । जिल्लामा ७ हजार खोप माग गरिएकामा ५ हजार ३ सय मात्र उपलब्ध भएको जिल्ला जनस्वास्थ्य कार्यालयका प्रमुख श्रवणकुमार नायकले बताए । वाग्मती प्रदेशमा हेटौंडा अस्पतालका मेडिकल सुपरिटेन्डेन्ट डा प्रवीण श्रेष्ठलाई खोप लगाएर अभियानको सुरुवात गरियो । मुख्यमन्त्री डोरमणि पौडेलले स्वास्थ्यकर्मीलाई खोप हस्तान्तरण गरेर अभियानको सुरुवात गरेका थिए । सामाजिक विकास मन्त्रालय सचिव दीपेन्द्र काफ्लेले प्रदेशका १३ जिल्लामा ६४ हजार १ सय ९२ जनालाई खोप लगाउने कार्यक्रम राखिएको जानकारी दिए । हेटौंडामा संघीय सरकारको स्वास्थ्य तथा जनसंख्या मन्त्रालयबाट ७६ हजार डोज खोप प्राप्त भएको छ । प्राप्त खोप वाग्मती प्रदेशको मकवानपुर, चितवन र सिन्धुली तथा प्रदेश २ को बारा, पर्सा, रौतहट, सर्लाही, महोत्तरी र धनुषा जिल्लालाई पनि उपलब्ध गराइएको छ । पर्साको नारायणी अस्पतालमा आयोजित समारोहमा प्रदेश २ का मुख्यमन्त्री लालबाबु राउतले खोप कार्यक्रमको उद्घाट्न गरे । जिल्ला स्वास्थ्य कार्यालय प्रमुख कामेश्वर चौरसियाका अनुसार जिल्लामा ५ सय ५२ भाइल खोप प्राप्त भएको छ । प्रत्येक भाइलमा १० डोज हुन्छ । खोप लगाएकाहरूले एक महिनापछि पुनः अर्को डोज लगाउनुपर्ने हुन्छ । गण्डकी प्रदेशका ११ वटै जिल्लामा बुधबार एकैसाथ खोप लगाइयो । पहिलो चरणमा ३९ हजार १३९ डोज खोप आएको थियो । पहिलो दिन १४ खोप केन्द्र सञ्चालनमा ल्याइएको थियो । माघ १८ सम्म हुने पहिलो चरणको अभियानमा बिहीबारदेखि भने खोप केन्द्र बढाइने प्रदेश स्वास्थ्य निर्देशनालयले जनाएको छ । पहिलो दिन प्रदेशभरका १ हजार ८ सय ५९ जनालाई खोप लगाइएको निर्देशनालयका निर्देशक डा विनोदविन्दु शर्माले बताए । स्वास्थ्य स्वयंसेविका बिन्दु पाण्डेले खोप लगाइसकेपछि आफ्नो शरीरमा कुनै किसिमको परिवर्तन नआएको बताइन् । कसैकसैलाई टाउको दुख्ने, ज्वरो आउने हुन्छ भन्ने सुनेको थिएँ, उनले भनिन्, मलाई त्यस्तो केही असर देखिएन । लुम्बिनी प्रदेशमा बुधबार ६ सय ५८ जनाले खोप लगाएको सामाजिक विकास मन्त्रालयका सूचना अधिकारी डा पुष्पराज पौडेलले बताए । यहाँ तराईका ६ जिल्लाका ८ वटा केन्द्रबाट अभियान सुरु भएको हो । पहाडी जिल्लामा स्वास्थ्यकर्मीलाई तालिम दिएपछि थप अभियान बढ्छ, उनले भने । प्रादेशिक अस्पताल बुटवलका मेडिकल सुपरिटेन्डेन्ट डा राजेन्द्र खनालले पहिलो खोप लगाएका छन् । सिद्धार्थनगरस्थित भीम अस्पतालका कोरोना फोकल पर्सन डा सुमित प्रजापतिले खोप लगाउँदा ढुक्क भएको बताए । खोप लगाएको भाग सुन्निने, ज्वरो आउने आदि हुन सक्छ भन्ने बुझेको थिएँ, उनले भने, मलाई कुनैखालको लक्षण देखिन सुरु गरेको छैन । कर्णाली प्रदेशमा ७५५ जनाले खोप लगाएका छन् । स्वास्थ्य सेवा निर्देशनालयका निर्देशक डा रविन खड्काले पहिलो खोप लगाएका थिए । कर्णालीका १० जिल्लामा १२ केन्द्र सञ्चालन गरिएको थियो । निर्देशनालयका अनुसार सुर्खेतस्थित प्रदेश अस्पतालमा २ सय २५ र मेहेलकुना अस्पतालमा ८८ जनाले खोप लगाएका छन् । दैलेखमा २०, सल्यानमा ३०, रुकुम पश्चिममा ३०, चौरजहारी अस्पतालमा ३१, जाजरकोटमा ४०, कालिकोटमा ७९, जुम्लामा १ सय २३, डोल्पामा २०, हुम्लामा २९ र मुगुमा ४० जनाले खोप लगाए । खोप ढुवानीमा ढिलाइ हुँदा केही जिल्लामा मात्र अभियानको सुरुवात भएको डा खड्काले बताए । कर्णालीका १२ अस्पतालमा ११ हजार ७ सय ६० जनालाई पहिलो चरणमा लगाउन २६ हजार डोज खोप आएको छ । सुदूरपश्चिमका ९ मध्ये ८ जिल्लामा खोप अभियान सुरु भएको छ । बाजुराबाहेक अरू जिल्लामा खोप लगाउन थालिएको प्रदेश स्वास्थ्य निर्देशनालयका प्रमुख डा गुणराज अवस्थीले जानकारी दिए । प्रदेशको आपूर्ति केन्द्र धनगढीबाट पठाइएको खोप बुधबार बाजुरा पुग्न नसकेको उनको भनाइ छ । बुधबार प्रदेशभर १ हजार ८२ जनाले खोप लगाएका छन् । धनगढीस्थित सेती प्रादेशिक अस्पतालमा १ सय ७०, अछाम जिल्ला अस्पतालमा २ सय ३६, बैतडीमा ७८, डडेलधुरामा १ सय २२, दार्चुलामा ५०, डोटीमा १ सय ५६ र कञ्चनपुरमा १ सय २४ जनालाई खोप लगाइएको हो । धनगढी उपमहानगरपालिका५ की महिला स्वयंसेविका तारादेवी शर्माले खोप लगाउन पाएकामा आत्मबल बढेको बताइन् । कोरोनाकालमा गाउँबस्तीका घर जान डर लाग्थ्यो, खोप लगाएपछि त्यो डरबाट मुक्त भएकी छु, उनले भनिन् । स्वास्थ्य निर्देशनालयका अनुसार प्रदेशमा पहिलो चरणमा १६ हजारभन्दा बढीले खोप लगाउनेछन् ।"
माइतीघरमा सांसदको धर्ना,"काठमाडौं (कास) प्रतिनिधिसभा पुनःस्थापनाको माग गर्दै सडक आन्दोलनमा रहेको नेकपा (दाहालनेपाल) समूहका सांसद र पूर्वसांसदले बुधबारबाट माइतीघरमा धर्ना सुरु गरेका छन् । ओली सरकारको कदमविरुद्ध तेस्रो चरणको आन्दोलनअन्तर्गत विघटित प्रतिनिधिसभाका सांसद, संविधानसभा सदस्य र प्रदेशसभाका सांसदले धर्ना थालेका हुन् । आउँदो २१ गतेसम्म प्रत्येक दिन दुई घण्टा धर्ना दिने उनीहरूले जनाएका छन् । माइतीघर मण्डलनजिक उनीहरू प्लेकार्डसहित धर्नामा बसेका थिए । मुलुकलाई प्रतिगमनतर्फ लैजाने कदम नसच्चिँदासम्म आन्दोलन जारी रहने उनीहरूले जनाएका छन् । दाहालनेपाल समूहले तेस्रो चरणको आन्दोलनअन्तर्गत विराटनगर, बुटवललगायत ठूला सहरमा सभा गर्ने र माघ २८ गते राजधानीमा यसअघिको भन्दा ठूलो आमसभा गर्ने निर्णय गरेको छ । दाहालनेपाल समूहले जिल्लास्तरमा पनि विरोध प्रदर्शन गरिरहेको छ । ती प्रदर्शनलाई सम्बोधन गर्न केन्द्रीय नेताहरू पुगेका छन् ।"
'दाहालनेपालको १० सिट पनि आउँदैन,काठमाडौं (कास) प्रधानमन्त्री केपी शर्मा ओलीले आगामी निर्वाचनमा दाहालनेपाल पक्षको १० सिट पनि नआउने दाबी गरेका छन् । आफूनिकट आदिवासी जनजाति महासंघ नेपालको राष्ट्रिय भेलालाई बुधबार सम्बोधन गर्दै ओलीले दाहालनेपाल पक्ष भीरको बाटो हिँडेको टिप्पणी गरे ।जनताले उक्त पक्षलाई कहिल्यै माफ नगर्ने उनको भनाइ छ । उनले वैशाख २७ गतेसम्म पुग्दा दाहालनेपाल पक्ष बरफ पग्लिएजसरी पग्लिएर सकिने बताए । प्रधानमन्त्री ओलीले आधिकारिक पार्टी आफूहरूको भएको दाबी गरे । विगतमा पार्टी र सरकार चलाउन नदिई खुट्टा तानिएको भन्दै उनले आगामी दिनमा नीतिगत तथा वैचारिक आधारमा पार्टी र सरकारलाई ठीक ढंगले चलाउँदै एकढिक्का बनाएर अघि बढाउने पनि बताए ।
बहस लम्बिएपछि इजलासको हस्तक्षेप,"(काठमाडौं)  काठमाडौं प्रतिनिधिसभा विघटनविरुद्ध सर्वोच्च अदालतमा परेको मुद्दामा पट्यारलाग्दो बहस लम्बिन थालेपछि इजलासले हस्तक्षेप थालेको छ । बुधबारको सुनुवाइमा संवैधानिक इजलासका पाँचमध्ये तीन न्यायाधीशले समय व्यवस्थापनका लागि ध्यानाकर्षण गराए । सुनुवाइ सकिने क्रममा प्रधानन्यायाधीश चोलेन्द्रशमशेर जबराले बहस लामो भएको भन्दै समय निर्धारण गरिदिने बताए । नेकपा नेता देव गुरुङलगायत निवेदकको मुद्दामा बहस गर्ने कानुन व्यवसायीलाई अब १५ मिनेटभन्दा बढी समय दिन नसकिने भन्दै उनले बहस तन्किँदै जाँदा इजलासमाथि नै मुद्दा लम्ब्याएको आरोप लाग्न सक्नेतर्फ सचेत गराए । ढिलो न्याय दिनु भनेको न्याय नदिनु हो, उनले भने, तपाईंहरू आफैंले महसुस गर्नुपर्ने कुरा हो । अब १० देखि १५ मिनेटभन्दा बढी समय देव गुरुङको तर्फबाट दिन्नौं है । त्योभन्दा बढ्ता तपाईंहरूले पनि हठ नगर्नुहोला । गुरुङको निवेदनपछि पनि ५ वटा अरू निवेदनमा सुनुवाइ गर्नुपर्ने भन्दै उनले कानुन व्यवसायीलाई बहस नोट दर्ता गराएर छोटो बहस गर्न आग्रह गरे । गुरुङको पक्षबाट वकालत गर्ने कानुन व्यवसायीले भने आगामी शुक्रबारसम्म समयको माग गरेका छन् । एउटै कानुन व्यवसायीले घन्टौं बहस गरेको र विषयवस्तु दोहोरिएको भन्दै इजलासले समय व्यवस्थापनमा हस्तक्षेप गरेको हो । न्यायाधीश सपना प्रधान मल्लले पनि मुद्दा लम्बिएको भन्दै समय व्यवस्थापनमा ध्यान दिन सुझाएकी थिइन् । वरिष्ठ अधिवक्ता शेरबहादुर केसीले बहस गरेपछि उनले भनिन्, यो मुद्दालाई कति दिनसम्म लैजाने विचार हो ? तीन सय कानुन व्यवसायी राख्नुभएको छ, अदालतले मुद्दा लम्ब्यायो भन्ने आएको छ । समय कसरी व्यवस्थापन गर्ने हो ? केसीले विघटनको विरोधमा सडकमा प्रदर्शन बढ्दै गएको भनेपछि न्यायाधीश अनिलकुमार सिन्हाले पनि समयमा निर्णय नभए सडकमा प्रदर्शनलगायत क्रियाकलाप बढ्ने भएकाले छिटो सुनुवाइ टुंग्याउने वातावरण बनाउन आग्रह गरे । दुई वर्षको आयु बनाउने ?बुधबारको बहसमा वरिष्ठ अधिवक्ता युवराज संग्रौलाले प्रतिनिधिसभा विघटनको निर्णयलाई अदालतले अनुमोदन गरेमा अब बन्ने सरकार दुई वर्षभन्दा नटिक्ने दाबी गरे । सुरुमा सरकार गठन भएको दुई वर्षसम्म अविश्वासको प्रस्ताव ल्याउन नपाइने संवैधानिक व्यवस्था भएकाले रोकिने र त्यसपछि अविश्वासको प्रस्ताव आउने शंका हुनासाथ प्रधानमन्त्रीले प्रतिनिधिसभा विघटन गर्ने जोखिम रहने उनले बताए । प्रतिनिधिसभाको आयु पाँच वर्ष लेखिए पनि दुई वर्षमात्रै रहने जोखिम रोक्नुपर्छ, उनले भने, न्याय निरूपणका क्रममा इजलासले यसतर्फ पनि विचार गर्नुपर्छ । उनले संविधान निर्माणका क्रममा संविधानसभामा छलफल भएका विभिन्न दस्ताबेज प्रस्तुत गर्दै अहिलेको संविधानले प्रतिनिधिसभा विघटनको परिकल्पना नगरेको बताए । वरिष्ठ अधिवक्ता हरिहर दाहालले सरकारले पेस गरेको लिखित जवाफमा प्रतिनिधिसभा विघटन गर्दा लिइएको संवैधानिक आधारमा सरकार स्पष्ट नभएको आरोप लगाए । विघटनको सिफारिस मन्त्रिपरिषद्ले गर्ने हो या प्रधानमन्त्री स्वयंले भन्नेबारे अहिलेका प्रधानमन्त्री अलमलमा रहेको उनले बताए । लिखित जवाफमा वैकल्पिक सरकार गठनको विकल्प छैन भने पनि सरकारले त्यसलाई पुष्टि गर्न नसकेको उनको भनाइ थियो ।"
"टिंकर सडकमा ठेक्का लाग्छ, काम हुँदैन","(दार्चुला)  देशलाई चीन र भारतसँग जोड्ने गरी दार्चुलाको पश्चिम क्षेत्रमा निर्माणाधीन दार्चुलाटिंकर सडक रणनीतिक हिसाबले महत्त्वपूर्ण छ । यसको निर्माण तीव्र गतिले अघि बढाउने घोषणा राज्यले डेढ दशकअघि नै गरेको हो । त्यसअनुसार अनेकपटक ठेक्का लागेको पनि छ तर काम अघि बढेको छैन ।महाकाली लोकमार्गअन्तर्गत (४२६ किमि) अन्तर्गत पर्ने टिंकर सडकको हाल हेर्दा यस्तो लाग्छ, सरकारले आफ्नै वाचा भुलेको छ । बाह्र वर्षअघि खन्न थालिएको १ सय ४० किलोमिटर यो सडकको हालसम्म ४३ किलोमिटर मात्रै ट्र्याक खुलेको छ । त्यही पनि असारदेखि काम ठप्प छ । दार्चुलाटिंकर सडक योजनाले २०६५ सालमा सदरमुकाम खलंगाबाट ट्र्याक खोल्न थालेको थियो । व्यास गाउँपालिका२ तोसरपानीमा गत असार दोस्रो साता ट्र्याक खोल्ने क्रममा माथिबाट खसेको चट्टानले डोजर च्यापिएपछि रोकिएको काम फेरि सुरु भएको छैन । फेरि ट्र्याक खोल्न सुरु नभएको व्यास२ का नन्दनसिंह धामीले बताए । सुरुमा माथिबाट सडकको चट्टानी भूभाग कटिङ गरेको र पछि तलबाट कटिङ गर्दा माथिको भाग खसेर डोजर च्यापिएको हो, उनले भने, अहिलेसम्म डोजरसमेत निकालिएको छैन । सुन्सेरादेखि घाटीबगडसम्मको सडक खण्डमा २०७० असार २३ मा अमर सूर्य जेभी निर्माण कम्पनीसँग ठेक्का सम्झौता भएको थियो । २०७१ असोज २२ सम्म १ लाख ९४ हजार घनमिटर कटिङ गर्ने सम्झौता भए पनि अझै करिब डेढ लाख घनमिटर कटिङ गर्न बाँकी रहेको दार्चुलाटिंकर सडक योजनाका इन्जिनियर एवं सूचना अधिकारी राजकिशोर शाहले जानकारी दिए । पटकपटक गरी ठेक्काको म्याद २०७७ मंसिर २० सम्म थपिएको थियो । अहिले पनि खासै काम भएको छैन । उक्त ठेक्काको मुख्य कार्य चट्टा कटिङ हो । ठेकेदारले कटिङ छाडेर तारजाली राख्ने काम मात्र गरिरहेको उनको भनाइ छ । अहिलेसम्म यो ठेक्का रद्द गरी नयाँ ठेकेदारलाई काम सम्पिनुपर्ने स्थानीयको माग छ । एउटै ठाउँमा यत्तिको समय खर्च गरेपछि योजनाको काममा प्रगति कम देखिएको हो, स्थानीय हरकसिंह कार्कीले भने । सडक योजना कार्यालयले राताकाठा क्षेत्रमा ठेकेदारले नै ढिलासुस्ती गरेकाले सडकको ट्र्याक खोल्नमा समस्या देखिएको बताउँदै आएको छ । ठेकेदार भने कार्यालयले समयमा विस्फोटक पदार्थ उपलब्ध नगराएकाले समयमै काम गर्न नसकिएको बताउँछन् । सुरुमा ठेकेदारको ढिलासुस्ती र बीचका ३४ वर्ष विस्फोटक पदार्थ उपलब्ध नहुँदा टिंकर सडकको कार्यप्रगतिमा ढिलासुस्ती आएको योजना प्रमुख अच्युतविलास पन्तले बताए । ठेकेदारको ढिलासुस्ती र सडक कार्यालयको लापरबाहीले राज्यको प्रमुख प्राथमिकतामा पर्नुपर्ने सडक निर्माणको गति धिमा छ । पश्चिम क्षेत्रको त्रिदेशीय नाकाका रूपमा विकास हुनुपर्ने सडक निर्माणमा कसैले चासो नदिँदा ढिलाइ भएको स्थानीय बताउँछन् । कार्यालयले ठेकेदार र ठेकेदारले कार्यालयलाई दोष लगाएर पन्छिने गरेको व्यासका समाजसेवी जयसिंह धामीले बताए । काम नगर्ने ठेकेदार या प्रमुखलाई कारबाही गरिएको भए यति ढिला हुने थिएन, उनले भने । योजना कार्यालयका अनुसार आगामी असार मसान्तसम्म सदरमुकाममाथिका सबै ठेक्काअनुसारका काम सक्ने गरी ठेकेदारलाई परिचालन गरिएको छ । तर यो सडकको सुन्सेरामाल खण्डमा अझै काम सुरु नभएको स्थानीयले बताए । मुख्य ठेकेदारले पेटीमा काम गर्न दिएपछि ढिला भएको सूचना अधिकारी साहले बताए । अबको केही दिनमा मुख्य ठेकेदार आएर द्रुतगतिमा निर्माण गर्ने जनाइएको छ । शाहका अनुसार लास्कु खोला र निजङगाड खोलाको पुल निर्माण अन्तिम चरणमा पुगेका छन् । ६ वर्षदेखि निर्माणाधीन पुलहरू यसै आवको असारसम्म सक्ने गरी काम भइरहेको छ । सडक सुधारको काम हिकिलाको पोखराभीर, विजयपुर, तङलेभीर, चुकपानी र कोरकट्र्या भीरमा असारसम्म कटिङ सक्ने गरी सुर्मासरोवर निर्माण सेवाले काम गरिरहेको छ ।संघीय सरकारबाट जिल्लामा चालु र सम्पन्न भएका अधिकांश योजनामध्ये यो सडकले सुरुदेखि बजेटमा प्राथमिकता पाए पनि ठेकेदार र योजना कार्यालयको लापरबाहीका कारण निर्माण सुस्त गतिमा थियो, दुहु गाउँपालिकाका अध्यक्ष पुलेन्द्रबहादुर कार्कीले भने, स्थानीय तहमा जनप्रतिनिधि निर्वाचित भएर आएपछि निर्माणमा तदारुकता दिन सम्बन्धित कार्यालयलाई दबाब दिइएकाले व्यासको सुन्सेरासम्म सडकको ट्र्याक खुलेको हो । अझै पनि आयोजना कार्यालयले महाकाली लोकमार्गको टिंकर खण्डलाई भन्दा तल्लो जहाँ सडकको पहुँच पुगेको क्षेत्रलाई प्राथमिकता दिएर निर्माण कार्य गरिरहेको छ । विगत वर्षमा यो सडक योजनामा विनियोजन भएको बजेटमध्ये ६० प्रतिशत फ्रिज भएको छ । तीनचार वर्षयता विभागले यो सडक खण्डमा विनियोजन गरेको बजेट खर्च नहुने देखिएपछि तान्ने गरेको छ । चार वर्षअगाडि टिंकर सडकलाई महाकाली कोरिडोर (हाल लोकमार्ग) मा गाभिएपछि माथिल्लो सडकको निर्माण प्रभावित भएको व्यास गाउँपालिकाका अध्यक्ष दिलीपसिंह बुढाथोकीले बताए । अहिले ४ सय २६ किलोमिटर करिडोरमध्ये करिब डेढ सय किलोमिटर ट्र्याक खोलिएको तथ्यांक योजनाले देखाएको छ । यो तथ्यांकलाई आधार मान्दा माथिल्लोभन्दा तल्लो सडकलाई योजना कार्यालयले प्राथमिकता दिएको देखिन्छ । हामी निर्वाचित हुनुअगाडिसम्म टिंकर खण्डमा विस्फोटक पदार्थ नहुँदा प्रायः काम ठप्पजस्तै थियो, उनले भने, हामी आएपछि निजी हाइड्रोपावर कम्पनीसित सापटीमा विस्फोटक पदार्थ उपलब्ध गराउन सहजीकरण गरेर दिइएको छ । यति गर्दा पनि हाम्रो क्षेत्रमा जति काम हुनुपर्ने हो, त्यति भएन । टिंकर सडकको कोठेधारभन्दा माथिको ८७ किलोमिटर खण्डको ट्र्याक खोल्ने जिम्मा नेपाली सेनाले पाएको छ । गत वैशाख २४ गते सरकारले घाटीबगडमाथिको सडक खण्डको ट्र्याक खोल्ने काम सेनालाई दिएको हो । सडक निर्माणका लागि सेनाले सुन्सेरा र दुम्लिङमा गरी दुईवटा क्याम्प राख्नका लागि ठाउँ हेरिसकेको र सुन्सेरामा जग्गा भाडा लिन स्थानीयसित सम्झौता भइसकेको सैनिक प्रवक्ता सन्तोषबल्लभ पौडेलले बताए । यसका लागि काठमाडौंबाट सेनाको विकास निर्माण निर्देशनालयको करिब एक सय जनाको सैनिक टोली दार्चुला पुगेको छ ।"
कक्षा १२ मा पूर्णाङ्कभन्दा बढी नम्बर !,"(काठमाडौं)  शिक्षकले जथाभावी प्राप्तांक पठाउँदा कक्षा १२ को नतिजा प्रकाशनमा ढिलाइ भएको छ । कार्यविधिमा तोकिएको सिस्टममा परीक्षा केन्द्रहरूबाट नम्बर नआउँदा लक्ष्यअनुसार नतिजा सार्वजनिक गर्न नसकिएको राष्ट्रिय परीक्षा बोर्डले जनाएको छ । गत मंसिर १६ गते कक्षा १२ को संक्षिप्त परीक्षा सकिएको थियो । परीक्षा सकिएको महिना दिनमा नतिजा प्रकाशन गर्न सक्छौं जस्तो लागेको थियो, बोर्डका सदस्य सचिव दुर्गाप्रसाद अर्यालले भने, विद्यार्थीको प्राप्तांक रुजु गरेर सिस्टममा इन्ट्री गर्न धेरै समय लाग्यो, अब यो साताभित्रै नतिजा प्रकाशित गर्छौं । वैशाखजेठमा नै लिइने कक्षा १२ को परीक्षा कोरोना महामारीका कारण मंसिरमा मात्रै सञ्चालन गरिएको थियो । स्नातक तहको शैक्षिक सत्र प्रभावित हुन नदिन संक्षिप्त परीक्षा लिएर १ महिनाभित्रै नतिजा सार्वजनिक गर्ने लक्ष्य थियो । बोर्डले कुल पूर्णाङ्कमध्ये ४० प्रतिशतको संक्षिप्त परीक्षा सञ्चालन गरेको थियो । विद्यार्थीको प्राप्तांक पठाउने क्रममा विद्यालयहरूले जथाभावी गरेको बोर्डका कर्मचारी बताउँछन् । पूर्णाङ्कभन्दा बढी नम्बर दिने र पूर्णाङ्क बराबर नै अंक दिएको पाइएको रुजुमा संलग्न एक कर्मचारीले बताए । शतप्रतिशत पूर्णाङ्कलाई ४० प्रतिशत कायम गरिएको थियो, शिक्षकहरूले कुरा नबुझेर हो कि ३० पूर्णाङ्कको परीक्षामा ६० नम्बर दिएको पनि भेटियो, उनले भने, कतिपयले ३० मा ३० नै दिएका छन् । अंग्रेजी, नेपालीलगायत भाषा विषयमा पनि पूर्णाङ्क बराबर नम्बर दिएर पठाएपछि बोर्डले उत्तरपुस्तिका परीक्षण गर्ने शिक्षकलाई बोलाएर त्रुटि सच्याउन लगाएको थियो । परीक्षाका अनुभव नभएका विद्यालयमा परीक्षा सञ्चालन गर्दा प्राप्तांक भद्रगोल गरी पठाएको हुन सक्ने बोर्डका कर्मचारीले बताए । विद्यार्थीको सिम्बोल नम्बरअनुसार नम्बर नपठाउँदा डाटा रुजु र इन्ट्रीमा ढिलाइ भएको बोर्डका सदस्य सचिव अर्यालको भनाइ छ । उत्तरपुस्तिकामा दिएको अंकभन्दा मार्क्स फाइलमा चढाएको अंक पनि उल्टोपाल्टो भेटियो । अंक मिलाएर पठाउँदा एक दिनमा एउटा प्राविधिकले ५० हजार डाटा इन्ट्री गर्न सक्थ्यो, उनले भने, त्रुटि धेरै भेटिएपछि एक दिनमा १० हजारभन्दा बढी डाटा इन्ट्री हुन सकेन । प्रत्येक परीक्षार्थीको विषयपिच्छे अंक इन्ट्री गराउनुपर्ने हुन्छ । चाँडो नतिजा प्रकाशित गर्न विद्यालयमै विषय शिक्षकले उत्तरपुस्तिका परीक्षण गरेका थिए । विद्यार्थीको प्राप्तांक बोर्डको प्रदेश कार्यालयहरूबाटै नजिता प्रकाशनको सिस्टममा इन्ट्री गराउने व्यवस्था मिलाइएको थियो । यसअघि उत्तरपुस्तिका प्रदेश कार्यालयमा परीक्षण गरेर बोर्डको केन्द्रीय कार्यालयमा मात्रै इन्ट्री गरिन्थ्यो । कार्यविधिले ४० प्रतिशत पूर्णाङ्कको संक्षिप्त परीक्षा, ४० प्रतिशत पूर्णाङ्कको कक्षा ११ को प्राप्तांक र २० प्रतिशत पूर्णाङ्कको विद्यार्थीको आन्तरिक मूल्यांकनका आधारमा कक्षा १२ को मूल्यांकन गर्ने निर्णय गरेको थियो । प्रदेश कार्यालयले विद्यार्थीको प्राप्तांक इन्ट्री गराएपछि केन्द्रीय सर्भरमा नम्बर इन्ट्री गरिएको बोर्डले जनाएको छ । यस पटक देशभरका ४ हजार १ सय परीक्षा केन्द्रमा परीक्षा सञ्चालन भएको थियो । यसअघि १ हजार १ सय परीक्षा परीक्षा केन्द्रमा मात्रै परीक्षा हुन्थ्यो । कोरोना महामारीबीच ४ लाख ३२ हजार ५ सय परीक्षार्थी सहभागी थिए । नतिजापछि विद्यार्थीलाई बोर्डले नै ग्रेडसिटलगायतको प्रमाणपत्र दिनेछ । कक्षा १२ को नतिजामा ढिलाइ भए पनि विश्वविद्यालयहरूले स्नातक तहमा भर्ना खोलिसकेका छन् । २०७५ सालदेखि कक्षा १२ को नतिजा ग्रेडिङ पद्धतिका आधारमा हुँदै आएको छ । एसईईमा पनि विद्यालयहरूले विद्यार्थीलाई मनोमानी अंक दिएको पाइएको थियो । अधिकांश विद्यालयले आफ्ना विद्यार्थीलाई उच्च जीपीए प्राप्त हुने गरी नम्बर दिएका थिए ।"
अनशन तोड्न गंगामायालाई सरकारको आग्रह,"काठमाडौं (कास) सरकारले गंगामाया अधिकारीलाई अनशन तोड्न आग्रह गरेको छ । छोरा कृष्णप्रसाद अधिकारीको हत्यारालाई कारबाहीको माग राख्दै वीर अस्पतालमा अनशनरत अधिकारीलाई भेटेर गृह मन्त्रालयका सचिव महेश्वर न्यौपाने, कानुन मन्त्रालयका सचिव ऋषि राजभण्डारी, प्रहरी महानिरीक्षक शैलेश थापा क्षत्री र काठमाडौंका प्रमुख जिल्ला अधिकारी कालीप्रसाद पराजुलीले अनशन तोड्न आग्रह गरेका हुन् । तर गंगामायाले अपराधीलाई कारबाहीको दायरामा नल्याएसम्म अनशन नतोड्ने जानकारी गराएको भेटमा सहभागी काठमाडौंका प्रजिअ पराजुलीले बताए । अनशन तोड्नुहोस्, अपराधीलाई कारबाहीको दायरामा ल्याइन्छ, ढुक्क हुनुहोस् भनेर सरकारका तर्फबाट आग्रह गर्दा उहाँले विगतमा भएका सहमतिअनुसार कारबाही नभएसम्म अनशन तोड्दिनँ भन्नुभयो, उनले भने । केही दिनमा पुनः गएर अधिकारीसँग अनशन तोड्न फेरि आग्रह गरिने प्रजिअ पराजुलीले बताए । गंगामाया पुस ६ गतेबाट वीर अस्पतालको ट्रमा सेन्टरको बेडमै अनशनमा बसेकी छन् । पछिल्लो पटक अनशन सुरु गर्दा गंगामायाले अब म कुनै हालतमा पनि पछि फर्किन्नँ र अनशन पनि तोड्दिनँ । पहिले मलाई धेरै नै झुक्याइयो, न्याय पाइन्छ भनेर जबर्जस्ती खुवाइयो, तर भएको चाहिँ केही होइन भनेकी थिइन् । गंगामायाले अनशनमा बस्दाकै अडान बुधबार सरकारी अधिकारीलाई पनि दोहोर्याएकी हुन् । गोरखा फुजेलकी गंगामायाका १७ वर्षीय कान्छा छोरा कृष्णप्रसाद अधिकारीलाई तत्कालीन विद्रोही माओवादी कार्यकर्ताले चितवनमा अपहरण गरी २०६१ जेठ २४ गते हत्या गरेका थिए । त्यसपछि गंगामाया र उनका पति नन्दप्रसाद अधिकारीले छोराको हत्यामा संलग्नलाई कारबाही गर्न माग गरेका थिए ।तर, कतै पनि सुनुवाइ नभएपछि उनीहरू काठमाडौं आएर २०७० साउनदेखि प्रधानमन्त्री कार्यालय बालुवाटार अगाडि सडकमै अनशन बस्न सुरु गरे । सत्याग्रहमा बस्दाबस्दै अवस्था नाजुक भएपछि सरकारले अधिकारी दम्पतीलाई वीर अस्पतालमा लगेर राखेको थियो । अस्पतालमै पनि दुवैले सत्याग्रह जारी राखेका थिए । सत्याग्रहको २ सय ३४ औं दिन २०७१ असोज ६ गते नन्दप्रसादको अस्पतालमै मृत्यु भयो । त्यसपछि केही समय तोडिएको अनशन विभिन्न समयमा गंगामायाले जारी राख्दै आएकी थिइन् ।"
मिडियामाथि खनिए बस्नेत,"(काठमाडौं)  नेकपाको ओली पक्षका नेता महेश बस्नेतले बुधबार बुटवलका आयोजित युवा भेलामा नेपालका केही मिडियाले लोकतन्त्रको अभ्यासका नाममा अराजकताको पराकाष्ठाको अभ्यास गरिरहेको गम्भीर आरोप लगाएका छन् । उनले राज्यले गर्ने समानान्तर काम मिडियाले गरिरहेको आरोप लगाउँदै न्यायालय पनि केही सम्पादकले चलाइरहेको आरोप लगाएका छन् । नेकपाको युवा संघ नेपालका इन्चार्जसमेत रहेका उनले कान्तिपुर दैनिकका प्रधानसम्पादक सुधीर शर्मा र अनलाइन पोर्टल ईकागजका प्रधान सम्पादक हरिबहादुर थापाको नामै लिएर नियोजित मिडियाका मान्छे को आरोप लगाउँदै आफूले निगरानी गरिरहेको बताएका छन् । उनले प्रधानमन्त्री केपी शर्मा ओली, नेकपाको पंक्ति र आमसर्वसाधारणमाथि हुने आक्रमणलाई आफूले स्थापना गर्ने साइबर सेनाले निर्ममताका साथ प्रतिरोध गर्ने बताए । उनले भने, युवा संघ नेपालको एउटा विभागका रूपमा यसले काम गर्छ । हामीले यत्ति कुरा भन्यौं । यति भनेपछि धेरैको सातोपुत्लो उड्यो ।पूर्वउद्योगमन्त्रीसमेत रहेका बस्नेतले साइबर सेना बनाउने विषयमा सार्वजनिक अभिव्यक्ति दिएको यो पहिलो पटक होइन । उनले पुस २५ मा काठमाडौंको एक कार्यक्रममा अराजकताविरुद्ध साइबर सेना परिचालन गर्ने बताएका थिए भने १० माघमा युवा संघले पाल्पाको तानसेनमा आयोजना गरेको कार्यक्रममा पनि साइबर सेनाले नै नेकपा अध्यक्ष पुष्पकमल दाहाल र माधव नेपाललाई ठेगान लगाउनुपर्ने बताएका थिए । त्यस्तै माघ १४ मा नवलपुरको गैंडाकोटमा आयोजित कार्यक्रममा सरकारविरुद्ध भ्रम फैलाउनेलाई तह लगाउन टोलटोलमा साइबर सेना गठन गर्न युवालाई निर्देशन नै दिएका थिए । गैंडाकोटमा उनले सामाजिक सञ्जालमार्फत सरकारको बदनाम गरिरहेको भन्दै साइबर सेना बनाएर सरकारको प्रतिरक्षा गर्नुपर्ने विचार राखेका थिए । बस्नेतले चार विभिन्न कार्यक्रममा दिएका अभिव्यक्तिले ओलीनिकट युवा संघले साइबर सेना स्थापना गरिसकेको हो कि गर्ने तयारी गरिरहेको हो भन्ने प्रश्नको स्पष्ट जवाफ दिँदैन । तर उनले बारम्बार दोहोर्याइरहने भाषणले भने सामाजिक सञ्जालमार्फत आफूइतर विचार राख्नेहरूलाई निगरानी गर्नुपर्ने र उनकै भाषामा त्यस्तालाई तह लगाउने विचार प्रवाह गरिरहेको देखिन्छ । नेकपा विभाजनपछिका दिनमा बस्नेतले निरन्तर साइबर सेनाको वकालत गरिरहेका बेला दाहालनेपाल समूहका नेताहरूले पनि सार्वजनिक रूपमै प्रधानमन्त्रीका मानिसले साइबर स्पेसमार्फत आफूहरूको मानमर्दन गर्ने र तथ्यहरू बंग्याउने काम गरिरहेको र त्यस्तो काम साइबर सेना भनिनेहरूबाट भइरहेको आरोप लगाइरहेको देखिन्छ । माघ ९ मा काठमाडौंमा आयोजित एक कार्यक्रममा नेपालले प्रधानमन्त्री ओलीलाई अरिंगाल र साइबर सेना मनपर्ने बताउँदै भनेका थिए, ओलीको साइबर सेनाले विशाल पार्टीसँग सामना गर्न सक्दैन । त्यसो त आफूले दिएका सार्वजनिक अभिव्यक्तिहरूलाई बारम्बार तोडमोड गर्ने काम भइरहेको भन्दै प्रचण्डमाधव समूहका नेता भीम रावलले पनि ओली समूहसँग कथित साइबर सेना रहेको दाबी गर्दै आएका छन् । ओलीपक्षीय युवा संघका अध्यक्ष रमेश पौडेलले सेना शब्द सुनेकै कारण मान्छे अत्तालिएको जस्तो देखिएको बताउँदै भने, साइबरको माध्यमबाट सेनाले जसरी अनुशासित ढंगले काम गर्छ, सेनाको सट्टा फोर्स वा समूह भनेको भए पनि हुन्थ्यो । सेना भनेकै कारण मान्छे अत्तालिएजस्तो देखियो । सकारात्मक सन्देश दिनका लागि यस्तो गरिएका हो । उनले आफूहरूले संघभित्र विज्ञान तथा प्रविधि विभाग बनाउने र त्यहाँ युवालाई आबद्ध गराउँदै सामाजिक सञ्जालबाट सकारात्मक कुराको प्रचारप्रसार गर्ने विषयमा छलफल गरिरहेको बताए । उनले भने, यति भन्दै गर्दा हामी के कुरामा सचेत छौं भने उल्टै हाम्रै विभिन्न फेक अकाउन्टहरू बनाएर आपराधिक गतिविधि र हामीमाथि लाञ्छना लगाउन सक्छन् । उनले यस्ता गतिविधि रोक्नुपर्ने भन्दै साइबरको माध्यमबाट साम्राज्यवादीहरू आउन सक्ने र तिनको खण्डनमण्डन त्यही माध्यममार्फत गर्नुपर्ने तर्क अघि सारे ।साइबर कानुनविज्ञ अधिवक्ता बाबुराम अर्यालले साइबर सेना भन्ने पदावली नै कानुनसम्मत नहुने बताए । उनले सेना जसरी साइबर सेना ब्यारेकमा नबसे पनि यसमा भर्चुअल कमान्ड नै काफी हुने बताउँदै भने, सेना शब्दले राज्यको सार्वभौमिकता जोगाउन स्थापना गरिएको प्रतिरक्षा निकायलाई बुझाउँछ । त्यसैले पनि साइबर स्पेसमै भए पनि यस्तो गतिविधि गरिन्छ भने त्यो गैरकानुनी हो । उनले इन्टरनेटको माध्यमबाट कसैको व्यक्तिगत गतिविधि पछ्याउने, निरन्तर निगरानी गर्ने र कसैको स्वतन्त्रतालाई नियमन गर्ने कामलाई कानुनबाहिरको कामको संज्ञा दिँदै भने, विद्रोहीहरूले प्रयोग गर्नेजस्तो पदावलीलाई सामान्य अवस्थामा विधि र कानुन भएको देशमा जुनसुकै अर्थमा प्रयोग गरिनु पनि अमान्य कुरा हो ।"
अधिक निक्षेपको जोखिम व्यवस्थापन,"बैंक तथा वित्तीय संस्थामा निक्षेप तथा कर्जा प्रवाह वृद्धिको क्रम उच्च दरले बढिरहेको छ । केही महिनायताको निक्षेप कुल गार्हस्थ्य उत्पादन (जीडीपी) भन्दा धेरै छ । कर्जा प्रवाह पनि निरन्तर बढेर जीडीपीको बराबर नै पुग्न थालेको छ । तर, समग्र अर्थतन्त्रको गति सोही रूपमा बढ्न सकेको छैन । यसको अर्थ, मुलुकको आर्थिक गतिविधिभन्दा वित्तीय क्षेत्रको वृद्धिदर उच्च भएको हो । अप्ठेरो परिस्थितिमा पनि वित्तीय क्षेत्रको वृद्धि राम्रो हुनु सकारात्मक हो । तर, सोही अनुपातमा अर्थतन्त्रका अन्य क्षेत्रको वृद्धि नहुँदा आर्थिक जोखिमको सम्भावना उत्तिकै रहने भएकाले दीर्घकालीन दृष्टि राखी यसको व्यवस्थापनमा तत्काल ध्यान दिनुपर्छ । असार मसान्तमा कुल निक्षेप जीडीपीको अनुपातमा १ सय ४ प्रतिशत थियो । गत असारमा मुलुकको जीडीपी ३७ खर्ब ६७ अर्ब रुपैयाँ हो । गत आर्थिक वर्षकै जीडीपीको अनुपातमा चालु आर्थिक वर्ष लागेलगत्तैका सबै महिनाहरूमा वित्तीय प्रणालीमा रहेको निक्षेप १ सय प्रतिशतभन्दा धेरै भएको छ । गत मंसिरमा जीडीपीको तुलनामा निक्षेप अनुपात १ सय ११ प्रतिशतसम्म पुगेको थियो । आउँदो महिना अझ बढ्ने सम्भावना छ । तैपनि यसबाट सृजना हुने समस्या समाधानका लागि सरकार र राष्ट्र बैंकसित कुनै योजना देखिँदैन ।वित्तीय प्रणालीमा निक्षेप धेरै हुनुको अर्थ बजारमा पर्याप्त लगानीयोग्य रकम छ भन्ने हो, जुन सकारात्मक पक्ष हो । तर, पुँजी पर्याप्त हुँदा पनि लगानी गर्न नसक्नु सरकार वा नीति निर्माताको कमजोरी हो । यो वर्ष सरकारले २ खर्ब २५ अर्ब रुपैयाँ आन्तरिक ऋण उठाउने लक्ष्य तय गरेको छ । सोही लक्ष्यअनुसार पहिलो चौमासमा ५७ अर्ब रुपैयाँ आन्तरिक ऋण उठाएको सरकारले दोस्रो चौमासमा ५६ अर्ब रुपैयाँ उठाउन सुरु गरेको छ । तरलता व्यवस्थापनकै लागि भन्दै राष्ट्र बैंकले पनि पटकपटक बजारबाट पैसा उठाउँदै आएको छ । यद्यपि, बजारमा अझै लगानीयोग्य पुँजी पर्याप्त छ । सोही कारण ब्याजदर न्यून अवस्थामा पुगेको छ । न्यून ब्याजदरका कारण निक्षेप निरुत्साहित हुन्छ भने अनुत्पादक क्षेत्रमा कर्जा प्रवाहको सम्भावना रहन्छ । वित्तीय क्षेत्रमा यो समस्या निरन्तर देखिइरहे पनि अर्कोतिर पुँजी नभएकै बहानामा नेपालमा राष्ट्रिय हितका धेरै र ठूला आयोजना बन्न सकेका छैनन् । विज्ञहरूले यसलाई पुँजीभन्दा पनि इच्छाशक्ति अभावका रूपमा अर्थ्याउने गरेका छन् । पछिल्ला केही कम्पनीले आह्वान गरेका प्राथमिक सेयर निष्कासनमा ठूलो परिमाणमा लगानी गर्ने गरी आवेदन पर्नुले पनि मुलुकमा पुँजी अभाव छैन भन्ने पुष्टि गर्छ । तर विडम्बना, ठूला पूर्वाधार आयोजना निर्माणका लागि पुँजी छैन भन्ने, विदेशी निकायसित अनुदान माग्ने र ऋण लिने काम भइरहेको छ । जीडीपीको आकारभन्दा वित्तीय क्षेत्र (निक्षेप तथा कर्जा) आकार ठूलो हुनुले अर्थतन्त्रमा वित्तीय क्षेत्रको प्रभुत्व धेरै रहेको देखाउँछ । यसको मतलब, नागरिकको आय आर्जन हुने आर्थिक गतिविधि, रोजगारी सृजना, उत्पादनलगायत वास्तविक क्षेत्र प्राथमिकतामा परेनन् वा पारिएनन् भन्ने हो । वित्तीय क्षेत्रमा रहेको पुँजी उत्पादनमूलक क्षेत्रमा उपयोग हुन नसक्दा यस्तो अवस्था आउँछ । मुलुकमा विकास निर्माण पछि परेको र दिगो तथा ठूलो परिमाणमा रोजगारी सृजना गर्ने वास्तविक क्षेत्र अघि बढ्न नसकेको दृष्टान्त हो यो । यस्तो समस्या समाधान गर्न वित्तीय प्रणालीमा लगानीयोग्य रकमको अधिकतम उपयोग हुनुपर्छ ।उपयोगको नाममा अनौपचारिक वा अनुत्पादन क्षेत्रमा पुँजी प्रयोग हुने विषयलाई झन् धेरै ख्याल गर्नुपर्ने हुन्छ । खासगरी निक्षेपको स्रोत के हो ? कर्जा प्रवाह कुन क्षेत्रमा भएको छ ? औचित्य पुष्टि भएको छछैनजस्ता पक्षमा नियामक निकायले प्रभावकारी रूपमा सुपरिवेक्षण तथा त्यसका आधारमा नियमन गर्न आवश्यक छ ।वित्तीय प्रणालीमा निक्षेप धेरै हुनु भनेको रोजगारीका लागि बिदेसिएका नेपालीले कमाएको रकम उत्पादनमूलक क्षेत्रमा उपयोग हुन नसक्नु पनि हो । त्यसकारण सरकारले रेमिट्यान्सको रूपमा आर्जित रकम तथा स्वदेशमै प्राप्त आम सर्वसाधारणको आम्दानीलाई सरकारका नीति नियमले सही रूपमा प्रयोगमा ल्याउने सकेको छैन भन्ने नै हो । सरकारले वैदेशिक रोजगार बचतपत्र बिक्री आह्वान गर्दै आएको त छ, तर, त्यो लक्षित समूहमा पुग्न सकेकै छैन । यही कारण हरेक वर्ष नगन्य प्रतिशत मात्र यस्तो बचतपत्र बिक्री हुने गर्छ । यी सबै समस्या समाधान गर्न वित्तीय प्रणालीमा रहेको रकमलाई अर्थतन्त्रको विविधीकरणमा उपयोग गर्न सक्नुपर्छ, यसतर्फ सरकार र नियामक निकायको ध्यान जानुपर्छ । धेरै निक्षेपको आँकडाले मुलुकका नीति नियम र अस्थिरताका कारण कुनै क्षेत्रमा लगानी गर्नुभन्दा निश्चित प्रतिशत ब्याज लिएर बैंकमा मौज्दात गरिरहनु नै सुरक्षित भन्ने मनोविज्ञानको पनि संकेत गर्छ । कुनै क्षेत्रमा लगानी गर्दा त्यो नडुब्ने वा ब्याजभन्दा बढी आम्दानी सुनिश्चित हुने हो भने कसैले पनि पैसा थन्काएर राख्ने थिएनन् । त्यसैले, मुलुकमै भएको पुँजीको उचित प्रयोगका लागि उचित नीति निर्माण, कार्यान्वयन र इच्छाशक्तिको खाँचो छ । अहिलेको अवस्थामा कुनै कारणले वित्तीय क्षेत्रमा केही समस्या आए त्यसले अर्थतन्त्रमै असर पर्न सक्छ । यसकारण, नीति निर्माताहरूले सुविचारित नीति र कार्यान्वयन तय गर्न ढिलाइ भइसकेको छ । अन्यथा, उपलब्ध पुँजी अनुत्पादक क्षेत्रमा उपयोग हुन सक्ने खतरा रहन्छ । र, अनौपचारिक क्षेत्रको आकार वृद्धिले पनि प्रश्रय पाउन सक्छ । सरकार र राष्ट्र बैंकले उपयुक्त वित्तीय तथा मौद्रिक औजारको उपयोगमार्फत वित्तीय प्रणालीमा रहेको स्रोत व्यवस्थापन गर्न सक्नुपर्छ ।"
निर्वाचन आयोगको निर्णय सकारात्मक,"निर्वाचन आयोगले नेकपाको विधानअनुसार अझै प्रधानमन्त्री ओली र पुष्पकमल दाहाल नै अध्यक्ष रहेको निर्णय गरेपछि राजनीतिमा तरंग पैदा भएको छ । यो निर्णयसँगै नेकपा विवाद थप जटिल बनेको छ । दुवै अध्यक्षको उपस्थिति तथा महासचिवको संयुक्त दस्तखतबाट प्रमाणित भएका बैठकहरू मात्र आधिकारिक हुने निर्णयले पुस ५ पछि विभाजित समूहका निर्णयहरूले आधिकारिकता नपाउने देखियो । एउटै पार्टीमा नेताहरूबीचको आग्रह, पूर्वाग्रह र मनोमालिन्यताका कारण विभाजनको रेखा कोरिए पनि निर्वाचन आयोगले कुनै पनि समूहलाई मान्यता नदिएर जनताको मनोभावना र अहिलेको आवश्यकतालाई सही ढंगले विश्लेषण गरेको देखियो । यसको अर्का सन्देश होनेकपा एक ढिक्का छ । अब सर्वोच्च अदालतको फैसलापछि निर्वाचनमा जाँदा वा संसद् पुनःस्थापना हुँदा पनि पार्टी एक भएर जानुपर्छ । नेताहरूले एकआपसमा प्रयोग गरेका शब्दा अत्यन्तै निम्न कोटीका भएकाले आमजनताहरूले पचाउन सकेका छैनन् । प्रगतिशील र कम्युनिस्ट नेताहरूमा हुनुपर्ने बोली र आचरण नेकपाभित्र देखिँदैन । वृद्व नेताले वर्तमानमा ध्यान दिन्छ भने युवा नेताले भविष्य हेर्छ भनिन्छ । नेकपामा वृद्व नेताहरूको बोलवाला भएकाले उनीहरूलाई भविष्यको चिन्ता नभएको र अहिल्यै सबै कुरा गरिहाल्नुपर्छ भन्ने मान्यता छ । युवा नेताहरू तिनै वृद्वहरूको दौरा समातेर वरिपरि घुमिरहेका छन् । गत भदौ २६ को निर्णय कार्यान्वयन र आरोप पत्रहरू फिर्ता गरिए नेकपा पुनः पूर्ववत् अवस्थामै फर्किन सक्छ भन्नेहरू थुप्रै छन् । सर्वोच्चको संसद् विघटनको पक्ष वा विपक्षमा जेजस्तो फैसला आए पनि नेकपा विभाजित हुन नसक्ने निर्वाचन आयोगको निर्णयले नेताहरूलाई फेरि यो विषयमा सोच्ने मौका मिलेको छ । आआफ्ना कमीकमजोरी स्विकारेर दोस्रो पुस्तालाई शक्ति हस्तान्तरण गर्न ढिला गर्नु हुन्न । बेलैमा विचार पुर्याइएन भने नेकपाको भविष्य अन्धकार छ । जनताले सधैँ नेकपालाई मानिरहनुपर्छ भन्ने छैन । वैकल्पिक शक्तिको खोजी हुन्छ नै । यसतर्फ शक्तिको केन्द्रमा रहेका अध्यक्षद्वयले हिजोको गलत प्रवृत्ति सच्याएर निर्वाचन आयोगले दिएको अवसरलाई अधिकतम प्रयोग गर्नु अहिलेका लागि उत्तम अस्त्र मान्न सकिन्छ । जीवनप्रकाश शर्मा, धापासी, काठमाडौं"
पाका वकिलको अपमान,"देशका कार्यकारी प्रमुखले आफूसँगै राजनीति गर्ने सहकर्मीलाई तुच्छ शब्द प्रयोग गरी उडाउने गरिरहेका छन् । एकअर्कालाई चोर औंला ठड्याउने र आरोप लगाउने दोहोरी सत्तासीन घरका दुवै मुखियाले गरिरहेका छन् । यसले हाम्रो राजनीतिक स्तरलाई देखाउँछ । न्याय क्षेत्रमा जीवन बिताएका ९४ वर्षे वरिष्ठ अधिवक्ता कृष्णप्रसाद भण्डारीलाई मान मर्दन गर्ने गरी देशका कार्यकारी प्रमुखले बोलेका शब्दहरूले सबैलाई अचम्मित पारेको छ । एक त वृद्ध नागरिक, त्यसमाथि उनी प्रधानमन्त्रीको राजजीतिक प्रतिद्वन्द्वी पनि होइनन् । त्यस्ता व्यक्तिलाई प्रधानमन्त्रीजस्तो उच्च पदमा आसीन व्यक्तिले प्रयोग गरेको भाषा निकै घीनलाग्दो छ । यसले हाम्रो राजनीतिको स्तर देखाउँछ । राम्रो बोल्न नसके चुपचाप बस्दा हुन्थ्यो नि ! यो मात्र होइन, प्रधानमन्त्री ओलीले पछिल्लो समय प्रयोग गरेका भाषा निकै निम्नस्तरका छन् । के उनी पहिल्यैदेखि यस्ता थिए कि अहिले मात्र यस्ता भएका हुन् ? केपी अधिकारी, भैंसेपाटी, ललितपुर"
खोप अभियान आरम्भ,"भारतको अनुदानमा प्राप्त १० लाख कोभिडविरुद्धको खोप लगाउने पहिलो चरणको आरम्भ भएको छ । मानव स्वास्थ्यको इतिहासमा, रोगविरुद्ध एक वर्षको छोटो समयमा खोपको विकास हुन सक्नुले चिकित्सा क्षेत्रले गरेको प्रगतिलाई दर्साएको छ । स्वास्थ्य सेवामा प्रत्यक्ष र अप्रत्यक्ष रूपमा खटिने पाँच लाख व्यक्ति पहिलो चरणको खोप अभियानबाट लाभान्वित हुनेछन् । यसले अग्र मोर्चामा खटिने स्वास्थ्यकर्मीहरूलाई हौसला दिनेछ । सेवाग्राहीहरूमा पनि उत्साह बढ्नेछ । बाँकी १८ वर्षमाथिका नागरिकका लागि पनि सरकारले दोस्रो र तेस्रो चरण ल्याउने र ती चरणहरूमा लाभान्वित हुने वर्गको वर्गीकरणसमेत गर्नुले स्वास्थ्य मन्त्रालय कोभिडविरुद्धको अभियानमा गम्भीर भएको देखाउँछ । तर, दोस्रो र तेस्रो चरण कहिले सुरु हुन्छ ? त्यसको तिथिमिति, चाहिने खोपको उपलब्धता र तयारीबारे सरकारको मौनताले जनतामा निराशा छाएको छ । महेन्द्रसिंह बम, टीकापुर१, कैलाली"
जनताबिनाको आन्दोलन,"हामीले जति पनि आन्दोलन गर्यौं, त्यसको उपलब्धिमाथि अहिले प्रश्न उठ्न थालेको छ । प्रतिनिधिसभाको विघटनसँगै देश अन्योलतर्फ उन्मुख भएको छ । परिवर्तनका सबै मुद्दा र संविधानसमेत धरापमा परेको छ । प्रधानमन्त्री आलीको प्रतिनिधिसभा विघटनको कदमको जति विरोध गर्नुपर्ने हो, त्यति हुन सकेको छैन । नेकपाकै दाहालनेपाल पक्ष सडकमा छ । कांग्रेसको पनि देउवाइतर खेमाले प्रधानमन्त्री ओलीको कदमको विरोध गरिरहेको छ । तर, कांग्रेसको धारणा के हो भन्ने प्रस्ट छैन । नागरिक समाजका प्रतिनिधि आन्दोलनमा छन् । संविधानमाथि यति गम्भीर प्रहार हुँदा पनि जनता सडकमा आएका छैनन् । किन आएनन् भन्ने विषयमा यस कदमको विरोध गरिरहेका समूह र नेताहरूले गम्भीर भएर सोच्नुपर्छ । नेताहरूप्रति जनताले विश्वास गर्न छाडेको प्रमाण हो, यो । जनतालाई पर्दा केही नबोल्ने नेताहरू अहिले जति नै मुखर भए पनि त्यसले खासै प्रभाव पारेको छैन । विगतका कमीकमजोरी नसच्याएसम्म नेताहरूले जनताको साथ पाउने छैनन् । मधु भट्टराई, नक्साल, काठमाडौं"
नागरिक आवाज दबाउनुको सन्देश,"सोमबार बालुवाटारमा नागारिक आगुवाहरूले प्रतिनिधिसभा विघटनविरुद्ध आन्दोलन गरिरहँदा प्रहरीले लाठी र पानीको फोहरा बर्सायो । संविधानले सुनिश्चित गरेको अधिकारलाई सरकारले निस्तेज पार्न लागेकाले नागरिकले आवाज उठाएका हुन् । उनीहरूको विचार सुन्नु त कता हो कता उल्टै दबाउन खोजियो । यसले प्रधानमन्त्री केपी शर्मा ओलीको तानाशाही प्रवृत्तिलाई उजागर गरेको छ । जबजब सत्ताको मातमा शासक निरंकुश बन्न खोज्छन् तबतब नागरिक खबरदारी गर्न सडकमा आइपुग्छन् । हिजो ज्ञानेन्द्र शाहले सम्पूर्ण शक्ति हातमा लिएर लोकतन्त्रको घाँटी निमोठ्दा आमनागरिकले त्यसको विरोध गरे । १९ दिनसम्म चलेको जनसंघर्षलाई निस्तेज पार्न राजाले निकै प्रयास गरे ।तर, जनताका सामु उनको केही लागेन । अन्ततः राजनीतिक दलहरूलाई सत्ता सुम्पन बाध्य भए । आज प्रधानमन्त्री ओलीफेरि राजाको ठाउँ ओगट्न खोज्दै छन् । तर, उनको नियति पनि ढिलोचाँडो राजाको जस्तै हुने पक्का छ । उनमा हिटलरी प्रवृत्ति देखिँदैछ, यो नेपालीका लागि शुभसंकेत होइन । उनलाई प्रतिनिधिसभा विघटन गैरसंवैधनिक हो भन्ने थाहा नभएको होइन । नेकपाका नेताहरूसँगको रिस संसद् विघटन गरेर पोख्न पाइँदैन । चुनावको साहयताले सरकारमा पुग्ने अनि जनताले तिमीले हाम्रो मतको मान राखेनौंभन्दा राजाको जस्तो व्यवहार गर्न मिल्छ ? संविधानअनुरूप शासक नचलेपछि नागरिक चुप लागेर बस्न मिल्दैन । लोकतन्त्रमा सरकारले जनभावनाविपरीतको काम गर्दा विरोध गर्न किन नपाउने ?ओली झुन्डका दुईचार जना मतियारबाहेक आमजनताले प्रतिनिधिसभा विघटन संविधानविपरीत छ भनिरहेका छन् । कानुन व्यवसायीले संविधानका धारा केलाएर यो किन प्रधानमन्त्रीको क्षेत्राधिकारभित्र पर्दैन भन्नेबारे तंथ्य सार्वजनिक गरिरहेका छन् । जनताले लोकतन्त्रै धरापमा पर्ने लाग्दा आन्दोलन नगरेर के गर्ने ? ओलीले प्रधानमन्त्री पदका लागि आफूबाहेक अरू उपयुक्त नदेख्नुले नैयस्तो अवस्था आएको हो । पार्टीभित्र असन्तोषको ग्राफ उकालो लाग्दा, मैलेभन्दा राम्रो काम गरेर देखाउन सक्ने मान्छे पनि छन् भनेर कुर्सी छोडिदिएको भए प्रधानमन्त्री ओलीले जनताको मुटुमा ठाउँ पाउँथे । तर, उनीबाट यस्तो अपेक्षा राख्नु नै मूर्खता हो । आलोचना सुन्नै नसक्ने व्यक्ति कसरी नेता हुन सक्छ ? उनले आफूलाई के सोचिरहेका छन् ? नागरिकलाई लाठी बजार्दा उनको राजनीतिक जीवन झनै ओरालो लागिरहेको छ । यही रफ्तारमा ओरालो लागे उनी कता पुग्ने हुन्, ठेगान छैन । इतिहासमा आफ्नो स्थान कता हुन्छ भन्नेबारे अलिकति पनि सोचेका भए उनले नागरिकका आवाज दबाउँदैन थिए । जनताबाट टाढा लौजाने यस्ता हर्कत पार्टी, कार्यकता, जनता र देशप्रतिको बेइमानी हो । नागरिकको विरोधलाई दमन होइन, सम्मान गर्नर् ेआँट प्रधानमन्त्री ओलीले देखाउनुपर्छ । गोविन्द विक, बूढानीलकण्ठ१२ काठमाडौं"
जनताका दरबारको दुरवस्था,"बच्चा खेल्ने पार्क होइन, सपिङ मलपुस्तकालयजस्तै दुरवस्था हरियाली पार्क र खुला ठाउँहरूजस्ता सामाजिक पूर्वाधारको पनि छ । पार्क र खुला ठाउँलाई आधुनिक सहरको अपरिहार्य तत्त्व मानिन्छ । सहरी जीवनलाई सबल (रेजिलियन्ट), जीवन्त र गुणस्तरीय बनाउन उल्लेख्य भूमिका खेल्ने हुनाले त्यस्ता स्थलहरूलाई सहरभित्रको लुकेको खजाना भनिन्छ । त्यस्ता पार्कहरूले माथि भनिएजस्तै सामाजिक पुँजीको निर्माणमा भूमिका खेल्ने मात्रै होइन, विविध वातावरणीय सेवासुविधा पनि दिन्छन् । तर विडम्बना, बढ्दो सहरीकरणसँगै देशभर नै यस्ता संरचनाहरू मासिँदै र खुम्चिँदै छन् । काठमाडौंमा सन् १९८० मा कुल भूभागको २२९ प्रतिशत खुला ठाउँ भएकामा सन् २०१२ मा आइपुग्दा त्यो २ प्रतिशतमा झरेको छ । खुला ठाउँ मासिँदै गएका कारण पनि हाम्रो सहरी जीवन विकसित देशका सहरहरूका तुलनामा कमसल दरिन पुगेको छ । यस्तो अवस्थामा स्कुल, विश्वविद्यालयजस्ता शैक्षिक र प्राज्ञिक संस्थाहरूले सम्पूर्ण समाजलाई पार्क, खेलमैदान, खुला ठाउँजस्ता सामाजिक पूर्वाधारको महत्त्वबारे सुसूचित र दिशानिर्देश गर्नुपर्थ्यो । दुर्भाग्य, नेपालमा त्यस्ता संस्थाहरू नै सामाजिक पूर्वाधार मास्न उद्यत छन् । उदाहरणका लागि, मदन स्मारक मावि, पुलचोक र महेन्द्र आदर्श विद्याश्रम, सातदोबाटोजस्ता स्कुलका खेलमैदान यतिखेर भीमकाय व्यापारिक कम्प्लेक्समा फेरिएका छन् । सरकारी स्कुल मात्रै होइन, देशकै सबैभन्दा पुरानो र ठूलो त्रिभुवन विश्वविद्यालयका क्याम्पसहरूले पनि आफ्नो मातहतका खुला ठाउँहरू मासेर व्यापारिक कम्प्लेक्स बनाउन दिएका छन् । स्कुलहरूले बच्चाहरू खेल्ने मैदान मासेर, क्याम्पसले ऐतिहासिक भवनलाई धूलिसात् पारेर त्यसमा सपिङ मल खडा गरी भाडा खाने बहाले मानसिकता नेपालबाहेक अन्यत्र विरलै देखिन्छ । तर समाजवादउन्मुख हाम्रो राज्य त्यस्ता कदमहरूलाई रोक्नुको साटो उल्टै सहयोगी बनिरहेको छ । कल्पना गरौं, जनप्रशासन क्याम्पसले त्रिपुरेश्वरको जग्गा वर्ल्ड ट्रेड सेन्टरलाई नदिएर त्यहाँ खुला नागरिक चोक बनाइदिएको भए वा मदन स्मारक र महेन्द्र आदर्श स्कुलले खेलमैदानलाई हरियालीसहितको पार्क बनाइदिएका भए के हुन्थ्यो ? स्पष्ट छ तिनले सबै तह र तप्काका मानिसहरूलाई आश्रय उपलब्ध गराउँथे, सहरको उकुसमुकुसबाट उम्कने वातावरण दिन्थे, जसबाट हाम्रो सामाजिक पुँजी र नागरिक स्वास्थ्य झनै सबल हुन्थ्यो । सबै नागरिकलाई दिने ती योगदानहरूलाई आर्थिक उपलब्धिमा रूपान्तरण गर्ने हो भने अहिले भाडामा लिएको मूल्यभन्दा बढी हुन सक्थ्यो । त्यसको प्रमाण माइतीघरमा भएका व्यापारिक घरहरू भत्काएर बनाइएको मण्डलामा देख्न सकिन्छ । माइतीघरको खुला ठाउँ यतिखेर नेपाली लोकतन्त्रको धमनी बन्न पुगेको छ, जहाँ जनताको आवाजलाई शासकसम्म पुर्याउन र बेथितिका विरुद्घ आवाज उठाएर संस्थाहरूलाई उत्तरदायी तुल्याउन भूतपूर्व प्रधानमन्त्रीदेखि सर्वसाधारणसम्म पलेंटी कस्न पुग्छन् । त्यसकारण हाम्रो लोकतन्त्रलाई स्वस्थ राख्न पनि माइतीघर मण्डलाजस्ता सामाजिक पूर्वाधारहरू देशैभर बन्नु र जोगिनु जरुरी छ । वर्तमानमा मात्रै होइन, नेपालको इतिहासमै सामाजिक पूर्वाधार र लोकतन्त्रबीच रोचक अन्तरसम्बन्ध देखिन्छ । राणाशासनमा पुस्तकालय बनाउन लागिपरेका महाकवि लक्ष्मीप्रसाद देवकोटाहरू पक्राउ परेका थिए, जुन घटनालाई लाइब्रेरी पर्व भनेर चिनिन्छ । इतिहासअध्येता लोकरञ्जन पराजुलीका अनुसार, २००७ देखि २०१७ सालसम्मको प्रजातान्त्रिक नेपालमा पुस्तकालय फस्टायो तर निरंकुश पञ्चायती व्यवस्थामा त्यो फेरि खुम्चियो । यतिखेर हामीले अपनाएको लोकतन्त्र पनि त्यसको अपवाद बन्न हुँदैन । जनताको दरबार भनिने सामाजिक पूर्वाधार मास्नु भनेको आफ्नै घर भत्काएसरह रहेछ भन्ने कुरा खुलामञ्च मासिएपछि बीच सडकमा आमसभा गर्नुपरेको बाध्यात्मक परिस्थितिले देखाउँछ । त्यसैले लोकतन्त्रमा विश्वास गर्नेहरू, सभ्य र आदर्श समाजको निर्माण गर्न चाहनेहरू जनताको दरबार मानिने सामाजिक पूर्वाधारहरू बनाउन र जोगाऊन किन नलाग्ने ?"
लोकतन्त्र र सत्ताको हिंसा,"अहिंसाको बलयदि हिंसा निर्वाचित सत्ताको अविभाज्य गुण हो भने यसको आलोचनात्मक परीक्षण हुनैपर्छ । आधुनिक लोकतान्त्रिक राज्यको मुख्य उद्देश्य व्याप्त बहुआयामी हिंसाको उन्मूलन हो । तर आज दुनियाँभरमा लोकतन्त्र र हिंसाबीच जबकि दुइटै विरोधाभासी संकल्पना हुन् गहिरो निकटता देखिँदै छ । कतै राष्ट्रवाद र जातीयताका नाममा हिंसा, कतै आन्तरिक सुरक्षाको निहुँमा हिंसा, कतै व्यक्ति अधिकारलाई निषेध गर्न हिंसा । परम्परागत सत्ता हिंस्रक थियो र त्यसको समाप्तिलाई लोकतन्त्र भनिएको हो ।महाभारतमा भीष्मले युधिष्ठिरलाई अर्ती दिँदै भन्छन्, यस्यादहिंसा संयुक्तः स धर्म इति निश्चयः । अर्थात्, हिंसाका बाटोमा लाग्दा धर्मको अन्त हुन्छ । ३० जनवरी १९४८ मा सार्वजनिक जीवनमा अहिंसात्मक संघर्षका प्रथम प्रयोगकर्ता एवं प्रवक्ता महात्मा गान्धी एक कट्टरपन्थीद्वारा मारिए । अहिले दुनियाँभरमा हिंस्रक सत्ताहरू बढ्दै छन् । यस्तोमा महात्मा गान्धीको स्मरण सान्दर्भिक हुन जान्छ । उनले साधनहीन, श्रीहीन, वञ्चित, निहत्था जनतालाई मन्त्र दिए अभय र अहिंसा । यी दुइटैको इमानदार प्रयोगबाटै हिंस्रक सत्तालाई पदच्युत गर्न सकिन्छ । अनि मात्र लोकतान्त्रिक संस्था, संरचना र संस्कृति निर्माण हुन सक्छ ।"
खोपमित्रता,क्वात्रा नेपालका लागि भारतीय राजदूत हुन् ।
कांग्रेसले लिनुपर्ने बाटो,"वर्तमान नेपालको राजनीति तरल र दिशाहीन अवस्थामा छ । संविधानमाथिको कू बाट लोकतन्त्र र गणतन्त्रमाथि प्रहार भै सर्वसत्तावादी यात्राको प्रारम्भ भएको छ । संविधानले नगरेको व्यवस्थालाई प्रधानमन्त्रीले अन्तर्निहित अधिकार ठान्नु अधिनायकवादको परिचायक हो । हिटलरले नाजीवादमा जे अभिलक्षण देखेका थिए, तिनै अभिलक्षण वर्तमान नेपालका प्रधानमन्त्री ओलीबाट प्रदर्शित भएका छन् । हिटलर पनि चुनावबाटै आएका थिए । यस्तै आफूलाई मै राज्य हुँ भनी संविधान, विधिविधान र कानुनलाई नमान्ने प्रधानमन्त्री केपी शर्मा ओलीले चुनाव गर्छन् भन्ने कुनै आधार छैन । तसर्थ, राजनीतिलाई सामान्य गति दिने उपाय संसद् पुनःस्थापना नै हो । संसद् पुनःस्थापना भयो भने नेपाली जनताले १९९७ सालदेखि निरन्तर संघर्ष गरेर प्राप्त गरेको मौलिक हकअधिकार, संविधानसभाबाट बनेको संविधान, संघीय लोकतान्त्रिक गणतन्त्रजस्ता उत्तम उपलब्धिहरू सुरक्षित रहन्छन् । यदि न्यायालयले चुनावमा जानु भनेको देशको असली मालिकसँग जानु हो भन्ने व्याख्या गर्यो भने नेपाली राजनीति एकडेढ दशकका निम्ति अन्तर्राष्ट्रिय शक्तिकेन्द्रको फुटबल मैदान नबन्ला भन्न सकिन्न । मुलुकलाई अफगानिस्तान वा फिजी बनाउन नेपाली जनताले चाहेका छैनन् । अहिलेको कोर्स ले सही दिशा नलिएमा नेपालको राजनीतिमा खाल खोलेर कौडा हान्ने र च्याँखे थाप्नेहरूको हारजितको कुरा बेग्लै होला, तर नेपाल र नेपालीको भविष्य भने अन्धकारमय बन्ने सम्भावना प्रस्टै देखिन्छ । तसर्थ, लोकतन्त्रका लागि लामो संघर्ष गर्ने कांग्रेस यस्तो कठिन र जटिल अवस्थामा कुनै द्विविधा, मतभेद र ढुलमुले चरित्रबाट मुक्त भै स्पष्टतासाथ संविधानको सर्वोच्चताका पक्षमा उभिनुपर्छ । यो यथार्थलाई बुझेर वा नबुझेर, कांग्रेसको नेतृत्ववर्ग नेकपाको घरझगडामा सामेल भएर कोही खड्गपन्थी र कोही प्रचण्डपन्थी भएका देखिन्छन् । यी दुवै बाटो गलत छन् । अहिले कांग्रेसको काँधमा आएको जिम्मेवारी बोध गर्दै आफ्नै विचारका घरमा बसेर यी झगडालुहरूको प्रवृत्ति र सरकारले गरेको गलत क्रियाकलाप नेपाली जनतालाई बुझाउनुपर्छ । र, आफ्ना साँधसीमा दर्बिलो बनाउन एकातर्फ सडक संघर्षलाई उत्कर्षमा पुर्याउनुपर्छ भने, अर्कातर्फ पार्टी महाधिवेशनतर्फ पनि लाग्नुपर्छ । कांग्रेसले भुल्नु हुँदैन, अहिले नेकपासँग सत्ता साझेदारी गर्नु भनेको आफ्नो खेत बाँझो राखेर अरूको खेत खन्न जानु हो । वर्तमान असंवैधानिक प्रतिगामी कदमविरुद्ध ओलीबाहेकका सबै राजनीतिक दल र नागरिक समाज आन्दोलित छन् । तर ओलीको नियत सत्ता कब्जा गरी निरंकुशवादतर्फ अग्रसर हुने देखिन्छ । संसद् विघटनविरुद्ध प्रदर्शन गर्नेहरूमाथि गालीगलौजदेखि धरपकडसम्म गरिएको छ । सर्वोच्च अदालतको बहसलाई तमासा को संज्ञा दिनु, ज्येष्ठ अधिवक्ताको अपमान गर्नु, आलोचक पत्रकारलाई नर्क जान्छन् भन्नु र पूर्वप्रधानन्यायाधीशहरूलाई अजासु भनेर टिप्पणी गर्नु निरंकुश चरित्रको प्रदर्शन हो । यस्तो अवस्थामा कांग्रेसले मुख्य चार कुरामा अर्जुनदृष्टि दिएर आफ्नो बाटो सफा राख्न सक्नुपर्छ । अनपेक्षित र हठात् रूपमा प्रधानमन्त्री ओलीले प्रतिनिधिसभा विघटन गरेको घटना असंवैधानिक मात्र होइन, यो त लोकतन्त्र, गणतन्त्र र संविधानवादको विरुद्धको कदम पनि हो । संविधानले प्रतिनिधिसभा विघटनको सिफारिस गर्ने ऐच्छिक अधिकार प्रधानमन्त्रीमा राखेको छैन । प्रधानमन्त्रीले आफूमा नभएको अधिकार प्रयोग गरी बलपूर्वक संसद् विघटन गर्नु असंवैधानिक हो । यसबाट ७० वर्षको सपनापछि प्राप्त संविधानसभाबाट निर्मित संविधानमाथि प्रहार भएको छ । संविधानको धारा ७६ र ८५ को व्याख्या न्यायालयले सबैले देखेबुझेको यथार्थ र संविधानको प्रावधानभन्दा फरक गर्दैन भन्ने विश्वास यति बेला सबै लोकतन्त्रप्रेमीको छ । यहाँनेर, संविधानको त्रुटि सच्याउने काम अदालतको भए पनि संविधानको रक्षा गर्ने दायित्व भने कांग्रेस लगायतका दलहरूकै हो ।त्यसैले पनि, संसद् विघटनलाई अलोकतान्त्रिक र असंवैधानिक भनेर सडक संघर्षमा उत्रिएको कांग्रेसले यसबारे स्पष्ट नीति अंगीकार गर्न जरुरी छ । जनमानसमा एउटा भ्रम छ । संसद् पुनःस्थापना कि निर्वाचन भन्ने दुईखाले भनाइ बाहिर आएकाले कांग्रेस दोबाटोमा छ, जसले गर्दा नै सडक संघर्षले मूर्तरूप लिन सकेको छैन । जसरी, गिरिजाप्रसाद कोइरालाले संसद् पुनःस्थापनाको एजेन्डालाई सबैको साथसहयोगले सार्थक बनाए, त्यसै गरी आज कांग्रेस अगाडि नबढ्दा अन्योल छाएको हो । यस्तो पर्ख र हेर को नीतिले गन्तव्यमा पुर्याउन सक्दैन । नेकपाकै कारण प्रदेशमा आएको अविश्वासको प्रस्तावबारे कांग्रेस स्पष्ट हुन जरुरी छ । प्रतिपक्षको धर्म अविश्वासको प्रस्तावको पक्षमा मतदान गर्नु हो तर यसलाई पद र कुर्सीसँग साट्नु हुँदैन । युगानुकूल हिँड्नका लागि पार्टीले स्पष्ट नीति लिन सक्नुपर्छ, नत्र इतिहासले कसैलाई क्षमा दिँदैन । साथै अहिले कांग्रेसले पार्टीको वैधानिकतालाई यथावत् राख्न समयमै अधिवेशन पनि गर्नुपरेको छ । यति बेला कांग्रेसले बुथ कमिटीदेखि संगठन सुरु गरेन भने पश्चात्ताप र दुर्दशा मात्र हात लाग्नेछ । अहिले कांग्रसको पहिलो दायित्व राष्ट्रसामु देखा परेका चुनौती, अराजकता, अस्थिरतातर्फ उन्मुख राजनीतिलाई सही गरेटोमा ल्याउनु हो । त्यसका लागि बलियो कांग्रेसको आवश्यकता छ, जुन अधिवेशनबाट मात्र प्राप्त हुन्छ । त्यसैले, संवैधानिक सर्वोच्चताको रक्षा गर्ने र पार्टीको वैधता बचाउने जिम्मा पार्टी सभापति र वरिष्ठ नेता दुवैका हातमा छ । राजनेता बन्ने कि गुटको मात्र नेता, यो परीक्षाको घडी पनि हो ।"
कोरोना संक्रमितको संख्या १० करोड नाघ्यो,"मेरिल्यान्ड (एएफपी) विश्वभर कोरोनाबाट संक्रमित हुनेको संख्या १० करोड नाघेको छ । भाइरस संक्रमणका कारण विश्वभर २१ लाख ६० हजार जनाभन्दा बढीको मृत्यु भइसकेको छ । ७ करोड ३० लाखभन्दा बढी निको भइसकेको जनाइएको छ । जोन्स हप्किन्स विश्वविद्यालयको कोरोना सेन्टरका अनुसार सबैभन्दा बढी संक्रमित अमेरिकामा छन् । बुधबार साँझसम्म अमेरिकामा २ करोड ५५ लाख जनामा संक्रमण पुष्टि भइसकेको छ । भाइरसका कारण अमेरिकामा ४ लाख २५ हजार जनाले ज्यान गुमाइसकेका छन् । अमेरिकी राष्ट्रपति जो बाइडेनले भाइरसविरुद्धको खोप कार्यक्रमलाई अगाडि बढाउने वाचा गरेका छन् । सबै नागरिकलाई खोप लगाउनु चुनौतीपूर्ण भएको र ट्रम्प प्रशासनबाट विरासतमा आएको यो कार्यक्रम अपेक्षा गरेको भन्दा खराब अवस्थामा रहेको उनको दाबी छ । अमेरिकाले थप २० करोड डोज कोरोना भाइरसविरुद्ध खोप किन्दै छ र यसपछि लगभग ३० करोड अमेरिकीहरूलाई खोप दिन सकिने बाइडेनले बताए । भाइरस प्रभावित देशहरूको सूचीमा भारत दोस्रो स्थानमा छ । भारतमा एक करोड ६८ लाखभन्दा बढी संक्रमित भइसकेका छन् । १ लाख ५३ हजारभन्दा बढी भारतीयले भाइरसका कारण ज्यान गुमाइसकेका भारतको स्वास्थ्य तथा परिवार कल्याण मन्त्रालयले जनाएको छ । त्यसैगरी, तेस्रो प्रभावित देश ब्राजिलमा ८९ लाख संक्रमित छन् । ब्राजिलमा मृत्यु हुनेको संख्या २ लाख १८ हजारभन्दा बढी छ ।"
बाइडेनले दिए पुटिनलाई चेतावनी,"वासिङ्टन (एजेन्सी) अमेरिकी राष्ट्रपति जो बाइडेनले रुसी समकक्षी भ्लादिमिर पुटिनलाई चुनावी हस्तक्षेपका विषयमा चेतावनी दिएका छन् । अमेरिकी राष्ट्रपति कार्यालय ह्वाइटहाउसका अनुसार पुटिनसँगको पहिलो टेलिफोन कुराकानीमा बाइडेनले त्यस्तो चेतावनी दिएका हुन् । राष्ट्रपति बाइडेनले आफू र आफ्ना साझेदारलाई रुसले पुर्याउने क्षतिविरुद्ध राष्ट्रिय स्वार्थको बचाउमा अमेरिका बलियोसँग उभिने बताएका छन्, ह्वाइटहाउसको विज्ञप्तिमा भनिएको छ । रुसी राष्ट्रपति कार्यालयले विज्ञप्ति जारी गर्दै दुई नेताबीच निकै सौहार्दपूर्ण रूपमा कामका विषयमा खुलस्त कुराकानी भएको जनाएको छ । कुराकानीका क्रममा दुई नेताबीच रुसमा जारी विपक्षीको प्रदर्शनका विषयमा कुराकानी भएको जनाइको छ । क्रेमलिनले दुई देशबीचको सम्बन्ध सामान्यीकरणका विषयमा आफ्नो ध्यानाकर्षण भएको र दोहोरो स्वार्थ सम्बोधन हुने जनाएको छ । उसका अनुसार बाइडेन र पुटिन परमाणु सम्झौतामा हस्ताक्षर गर्नका लागि पनि इच्छुक देखिएका छन् । ह्वाइटहाउसको विज्ञप्तिका अनुसार दुई राष्ट्रपतिबीच अमेरिकी सफ्टवेर कम्पनी सोलारविन्डमा भएको साइबर हमला, अफगानिस्तानमा रहेका अमेरिकी सेनामाथि रुसले मूल्य तोकेको विषय र एलेक्सी नाभाल्नीमाथि भएको विष हमलाबारे समेत कुराकानी भएको थियो । पुटिनले भने विश्वमा सुरक्षा र स्थिरता कायम गर्न आफ्नो विशेष जिम्मेवारी रहेको कुरामा सचेत रहेको जनाएको छ । क्रेमलिनका अनुसार चुनाव जितेकामा पुटिनले बाइडेनलाई बधाई दिएका थिए । बाइडेनले पदभार सम्हालेपछि पहिलोपटक पुटिनसँग फोनवार्ता गरेका हुन् । अमेरिकाका पूर्वराष्ट्रपति डोनाल्ड ट्रम्पले सन् २०१६ को राष्ट्रपतीय चुनाव जित्नका लागि रुससँग साँठगाँठ गरेको आरोप लाग्दै आएको छ । ओबामा प्रशासन पनि रुसमाथि कमजोर भएको आरोप लाग्ने गरेको थियो । वर्तमान राष्ट्रपति बाइडेन ओबाका उपराष्ट्रपति थिए । क्रिमियालाई रुसले आफूमा गाभ्दा, पूर्वी युक्रेनमा हस्तक्षेप गर्दा र सिरियामा भएको दमनलाई समर्थन जनाउँदा रुसलाई रोक्न नसकेको आरोप ओबामा प्रशासनमाथि लाग्ने गरेको छ ।"
रेल सञ्चालनको मिति सरेकोसर्यै,"(काठमाडौं)  भारतबाट रेल सेट ल्याएको चार महिना बित्न लागे पनि सञ्चालनको अझै अत्तोपत्तो छैन । यसबीचमा चार पटक सञ्चालन गर्ने मिति सरिसकेको छ । रेल सञ्चालनका लागि न कर्मचारी छन्, न त रेलसम्बन्धी कानुन नै । भारत सरकारबाट निर्माण भएका भौतिक संरचना पनि अझै हस्तान्तरण भइसकेको छैन ।असोज २ मा जयनगरजनकपुर कुर्था खण्डको ३५ किमि दूरीमा चल्ने भन्दै रेल सेट भित्र्याइएको थियो । दुवै सेट जनकपुरको इनर्वा स्टेसनमा सशस्त्र प्रहरीको बेसक्याम्प अघि पालले छोपेर राखिएको छ । यसको रेखदेख सशस्त्र प्रहरीले गर्दै आएको छ । कहिलेबाट रेल चल्छ भन्नेमा नेपाल रेलवे कम्पनीका महाप्रबन्धक गुरु भट्टराई आफैं अनभिज्ञ छन् । तयारी पूरा भए पुस अन्तिमसम्म सञ्चालनमा आउने कम्पनीको भनाइ थियो । तर माघको आधा बित्न लाग्दा पनि चल्ने सुरसार देखिँदैन ।भारतको कोंकण रेलवे कर्पोरेसन लिमिटेडलाई नेपाल सरकारले ८४ करोड ६५ लाख रुपैयाँ दिएर रेल सेट निर्माण गर्न लगाएको हो । उक्त रकमको ५ प्रतिशत धरौटीका रूपमा राखिएको छ । अन्य रकम भने भुक्तानी गरी सकिएको महाप्रबन्धक भट्टराईले बताए । अहिले कोंकणकै प्राविधिकले रेल नचलाउँदासम्म प्राविधिक जाँच गर्दै आएका छन् ।संरचना हस्तान्तरण चाँडै हुँदै छ, शनिबार कम्पनीबाट एउटा टिम जयनगर जानेछ, महाप्रबन्धक भट्टराईले भने, सबै संरचना हेरी सकेपछि एक साताभित्र संरचना हस्तान्तरण गर्ने भन्ने छ । रेल चलाउनका लागि आवश्यक पर्ने कर्मचारीका सम्बन्धमा बिहीबार बस्ने मन्त्रिपरिषद्मा फाइल लग्ने प्रस्ताव भएको उनको भनाइ छ । ज्यालादारीमा कर्मचारी राख्ने र कोंकण रेल्वे कम्पनीको वित्तीय प्रस्तावको कुरा छ, उनले भने । उनका अनुसार रेल यही दिन सञ्चालन गर्ने भनेर मिति तय भएको छैन । भारतीय दूतावासबाट भारतीय प्रधानमन्त्री नरेन्द्र मोदी र नेपालका प्रधानमन्त्री केपी शर्मा ओलीले रेल सञ्चालनको उद्घाटन संयुक्त रूपमा गर्ने कुरा सुनिएको छ, उनले भने, त्यसका लागि भारतीय प्रधानमन्त्रीको पनि समय मिलाउनुपर्ने हुन सक्छ । स्विच थिचेर गर्ने कि भौतिक रूपमै उपस्थित भएर उद्घाटन गर्ने भन्नेबारे निर्णय भइनसकेको उनले बताए । यो छलफलको क्रममै छ, उनले भने । उनले भारत सरकारबाट निर्माण गरिएका भौतिक संरचनाको सर्तसहित हस्तान्तरण हुने बताए । रेल सञ्चालनलाई बाधा नपुग्ने, बाँकी रहेका निर्माणका कामहरू गर्दै जाने भन्ने हिसाबले हस्तान्तरण हुनेछ, उनले भने, क्वार्टर भवन धेरै छन्, सबै बनी नसकेका भए पनि जति बनेका छन्, ती मात्र हस्तान्तरण गर्ने र आवश्यक परेको खण्डमा भवन प्रयोग गर्दै जाने भन्ने हो । तर रेलका स्टेसन भने सबै तयार हुनेछन् । क्वार्टर भवन चाहिनेभन्दा धेरै भारतको जस्तै गरी बनाइएका छन्, उनले भने, उता रेलमा काम गर्ने भनेर एउटाएउटा बिल्डिङ दिने चलन छ, त्यसैअनुसार बिल्डिङ बनाइएको हुन सक्छ । उनका अनुसार स्थायी कर्मचारी लोकसेवाले अहिले दिन सक्दैन । यसको प्रक्रिया लामो हुन्छ, उनले भने, लोकसेवालाई स्थायी कर्मचारीका लागि भर्ना प्रक्रिया अघि बढाउन लेखेर पठाउँदै छौं । भएको जनशक्ति, भारतबाट आउने प्राविधिक र मन्त्रालयबाट खटाइएका कर्मचारी राखेर रेल चलाइने उनको भनाइ छ । ४० जना निजामती कर्मचारी संघीय मामिला तथा सामान्य प्रशासन मन्त्रालयमार्फत काजमा ल्याइँदै छ । उक्त कम्पनीमा पहिला काम गरी अवकाश पाएका र अस्थायी रूपमा काम गरी छाडेका ६० जना कर्मचारीलाई दैनिक ज्यालादारीमा राख्ने तयारी भएको भट्टराईले बताए । अहिले कम्पनीमा १२ जना कर्मचारी छन् । कार्यालय सहयोगी, स्विपरलगायत कर्मचारी स्थानीस्तरबाटै लिइनेछ । सबै गरेर १ सय ७५ जना नेपाली कर्मचारी राखिनेछ । २६ जना भारतीय प्राविधिक राखिने र सबै गरेर दुई सय कर्मचारी हुने भट्टराईले बताए । रेलवेसम्बन्धी कानुन पनि अहिलेसम्म पास भएको छैन । रेल्वेसम्बन्धी विधेयक राष्ट्रिय सभामा पेस भएको एक वर्ष पुग्यो । तर कानुन अभावमा रेल सञ्चालनमा तत्काल बाधा नपुग्ने कम्पनीको भनाइ छ ।"
कृषिमा वैदेशिक लगानीको विरोधमा सडक आन्दोलन,"(काठमाडौं)  कृषिमा प्रत्यक्ष वैदेशिक लगानी भित्र्याउने सरकारी निर्णयको विरोधमा झन्डै तीन दर्जन संघसंस्थाले बानेश्वरमा विरोध प्रदर्शन गरेका छन् । वैदेशिक लगानी ल्याए किसान र साना लगानी ध्वस्त हुने निष्कर्षसहित माघ १० गते १५ संघसस्थाले राष्ट्रिय संघर्ष समिति बनाएका थिए । समितिको अगुवाइमा बुधबार भएको प्रदर्शनमा थप दुई दर्जन संघसंस्थाले ऐक्यबद्धता जनाएका हुन् । उनीहरूले सरकारी निर्णय फिर्ता नभए जस्तोसुकै मूल्य चुकाउन तयार रहेको चेतावनी दिए । करिब ६५ प्रतिशत जनता कृषिमा आश्रित छन् । किसानको मूल्यलाई समर्थन र आधुनिकीकरण गर्नुको सट्टा वैदेशिक लगानी भित्र्याउनु गलत हो, राष्ट्रिय कुखुरापालक संघर्ष समितिका सयोजक विष्णु खड्काले भने, सरकारले जनताको कुरा सुनेन । निर्णय फिर्ता नलिए संर्षघ फिर्ता हुँदैन । जुनसुकै मूल्य चुकाउन तयार छौं । नेपाली डेरी एसोसिएसनका अध्यक्ष राधाकृष्ण सापकोटाले मौलिक उत्पादनलाई खल्बलाउने गरी ल्याएको निर्णय फिर्ता हुनुपर्ने बताए । बिनाछलफल चोरबाटोबाट निर्णय भयो, यसमा हाम्रो आपत्ति छ, उनले भने, यो पहिलो चरणको आन्दोलन हो । सरकारले निर्णय फिर्ता नलिए थप आन्दोलन गर्छौं ।डेरी उद्योग संघका अध्यक्ष राजकुमार दाहालले कृषिका सबै संघसंस्थाहरू वैदेशिक लगानीविरुद्ध रहेको बताए । पेसा व्यवसायी, किसान, उद्योगी, सरकारी कर्मचारी पनि वैदेशिक लगानीको विरुद्धमा छन् । तर कसका लागि वैदेशिक लगानी आयो ? उनले भने । विरोध कार्यक्रमलाई ऐक्यबद्धता जनाउन पुगेका नेपाल बोर्टलर्स बाटर एसोसिएसनका अध्यक्ष सुभास भण्डारीले किसानको जमिन हडप्न वैदेशिक लगानी खुला गराएको बताए । वैदेशिक लगानीले धेरै जमिन विदेशी कम्पनीको अधीनमा हुन्छ, उनले भने ।उद्योग वाणिज्य महासघका कार्यकारी सदस्य हेमराज ढकालले पनि कृषिमा वैदेशिक लगानी किसान र स्वदेशी उद्योगलाई घातक हुने बताए । कृषिमा विदेशी लगानी आउनु भनेको आफ्नो खुट्टामा आफैंले बन्चरो हान्नुजस्तै हो, उनले भने, चोर बाटोबाट किसानमारा सरकारले जुन नीति ल्यायो, त्यो नीति किमार्थ हामी मान्न तयार छैनौं । सडकमा रगत बगाउन तयार छौं । महासंघकै कार्यकारी सदस्य सुमित केडियाले सरकारले तत्काल निर्णय नसच्याए सडक संघर्ष चर्काउने चेतावनी दिए । कृषिमा विदेशी लगानी भित्र्याउने निर्णय नियत र केही मान्छेको स्वर्थ प्रेरित छ, उनले भने, निर्णय तत्काल फिर्ता हुनुपर्छ । राष्ट्रिय कृषक समूह महासंघका अध्यक्ष नवराज बस्नेतले पनि सरकारको निर्णयले किसानलाई त्रसित बनाएको बताए । निर्णय तत्काल नसच्याए साना किसानहरू सडकमा जाने बताए । बुधबारको कार्यक्रम सुरुवात मात्रै हो । ऐन संशोधन नभए किसानको संघर्ष जारी रहन्छ, उनले भने । केन्द्रीय पशुपन्छीपालक सहकारी संघ लिका अध्यक्ष बाबुराम अधिकारीले पनि स्वदेशी लगानीकर्तालाई धराशायी बनाउने र किसानलाई विस्थापित गर्ने बताए । अखिल नेपाल किसान महासंघका नगेन्द्र खड्काले लकडाउनका कारण किसानहरूको गाईगोठ बन्द गर्ने अवस्थामा ल्याएको नीति किसानमारा भएको बताए । सरकारबाट राहत र पुनरोत्थानको प्याकेज आएन । यस्तो अवस्थामा ठूलो लगानी आउँदा नेपाली किसान र स्वदेशी उद्योगको अवस्था के हुन्छ ? कृषिमा विदेशी ल्याएर किसानलाई आत्महत्या गर्न बाध्य बनाउँदै छ, उनले भने ।संघर्ष समितिका सयोजक शिवराम केसीले निर्णयमा संलग्न मन्त्रीहरूले आत्मालोचना गरेर फिर्ता लिनुपर्ने बताए । जुन किसिमको निर्णय आयो, सच्याउन अनुरोध गरिरहेका छौं, उनले भने, सरकारले विदेशबाट श्रमिक फर्काउने भन्ने तर यहाँ भएकालाई विदेश पठाउने नीति देखियो । सरकारले निर्णय फिर्ता नलिए थप संघर्षका कार्यक्रम गर्छौं । संघर्ष सँगसँगै कृषि र उद्योग, वाणिज्य तथा आपूर्तिमन्त्रीसँग पनि भेटवार्ता गर्ने र प्रमुख जिल्ला अधिकारीहरूलाई पनि ज्ञापनपत्र बुझाइने उनले बताए । कृषिमा वैदेशिक लगानीको विरोध गर्दै यसअघि किसानसँग सम्बद्ध १८ वटा संघसंगठनले चेतावनी दिएका थिए । निजी क्षेत्रका छाता संगठन नेपाल उद्योग वाणिज्य महासंघ, चेम्बर अफ कमर्स र नेपाल उद्योग परिसंघले संयुक्त धारणा सार्वजनिक गरिसकेका छन् । उनीहरूले कृषिमा प्रत्यक्ष वैदेशिक लगानीबारे निजी क्षेत्रसँग अध्ययन र छलफल गरेर मात्रै कार्यान्वयन गर्नुपर्नेमा जोड दिएका छन् । सरकारले पुस २० मा राजपत्रमा सूचना प्रकाशन गरेर कृषिमा वैदेशिक लगानी खुला गरेको थियो । उद्योग, वाणिज्य तथा आपूर्ति मन्त्रालयले जारी गरेको सूचनाअनुसार औद्योगिक व्यवसाय ऐन२०७५ ले परिभाषित गरेका ठूला उद्योगमा विदेशी लगानी खुला भएको हो ।"
१५० मिलियन डलरको सहरी प्र्वूाधार परियोजना सुरु,"काठमाडौं (कास) सहरी प्र्वूाधार र सुशासनका लागि विश्व बैंक र नेपाल सरकारले संयुक्त रूपमा परियोजना सुरु गरेका छन् । १ सय ५० मिलियन डलरको यो परियोजना बुधबार सहरी विकास मन्त्रालयका सचिव रमेशप्रसाद सिंह र नेपाल, माल्दिभ्स र श्रीलंकाका लागि विश्व बैंकका सञ्चालन प्रबन्धक लाडा स्ट्रेलकोभाले संयुक्त रूपमा सुरु गरेका हुन् । रणनीतिक हिसाबले दोस्रो महत्त्वका सहरहरूमा दिगो विकास र कोभिड१९ पछिको आर्थिक पुनरुत्थानका लागि चारवर्षीय परियोजना सुरु भएको विश्व बैंकद्वारा जारी विज्ञप्तिमा जनाइएको छ ।परियोजनाको उद्देश्य सेवा प्रवाहको सुदृढीकरण र क्षमता अभिवृद्धि रहेको छ । प्रदेश १ र २ तथा गण्डकी र लुम्बिनी प्रदेशका १७ वटा रणनीतिक महत्त्वका नगरपालिकाहरूमा यो परियोजना कार्यान्वयन गरिनेछ । यी नगरपालिकाहरू आर्थिक विकास र प्रशासनिक क्रियाकलापका हिसाबले आआफ्नो क्षेत्रमा महत्त्वप्र्णू रहेको विज्ञप्तिमा जनाइएको छ । परियोजनाअन्तर्गत सातै प्रदेशका थप १२ वटा नगरपालिकामा रहेका श्रमिकहरू पनि लाभान्वित हुने गरी सार्वजनिक क्रियाकलापहरू सञ्चालन गर्नका लागि पनि सहयोग गरिने विज्ञप्तिमा जनाइएको छ ।"
ट्रान्स नेपाललाई काँकडभिट्टा बन्दरगाह सञ्चालनको जिम्मा,काठमाडौं (कास) काँकडभिट्टा सुक्खा बन्दरगाह सञ्चालन तथा व्यवस्थापनका लागि नयाँ ट्रान्स नेपाल फ्रेट सर्भिसेस विराटनगर छनोट भएको छ । बोलपत्रमा सहभागी पाँच कम्पनीबाट ट्रान्स नेपाल प्राविधिक तथा आर्थिक प्रस्तावको मूल्यांकनबाट छनोट भएको हो । कम्पनी छनोट गर्न नेपाल इन्टर मोडल यातायात विकास समिति कार्यालयबाट २०७७ साउन ३२ गते बोलपत्र आह्वान भएको थियो । समितिका तर्फबाट कार्यकारी निर्देशक आशिष गजुरेल र कम्पनीका तर्फबाट प्रबन्ध निर्देशक मुकेशकुमार राठीले माघ १४ गते करार सम्झौता गरेका हुन् । उक्त कम्पनीले फागुन १ देखि काम सुरु गर्नेछ । पाँच वर्षको करार अवधिको पट्टा बहाल १३ करोड २३ लाख रुपैयाँ रहेको छ । कम्पनी छनोट हुन नसकेका कारण ०६७ असोजदेखि समिति आफैंले आन्तरिक व्यवस्थापनबाट सञ्चालन तथा व्यवस्थापन गर्दै आएको थियो । उक्त बन्दरगाह भारतको कोलकत्ता बन्दरगाहबाट सबैभन्दा नजिकमा पर्छ ।
१० अर्ब ऋणपत्रको मागमा ७१ अर्बको प्रस्ताव,"(काठमाडौं) सरकारले ३८८ प्रतिशत ब्याजदरमा १० अर्ब रुपैयाँ आन्तरिक ऋण उठाएको छ । दोस्रो चरणमा आन्तरिक ऋण उठाउने क्रममा मंगलबार सस्तो ब्याजदरमा उक्त ऋण संकलन गरेको हो । बजारमा अधिक तरलता कायम रहेकाले बैंक तथा वित्तीय संस्थाले सस्तो ब्याजदरमै भए पनि सरकारी ऋणपत्र खरिद गरेका हुन् । सरकारको आन्तरिक ऋण संकलन गरिरहेको राष्ट्र बैंकले मंगलबार १० अर्ब रुपैयाँ बराबरको सातवर्षे विकास ऋणपत्र बिक्रीका लागि बोलकबोल आह्वान गरेको थियो । उक्त आह्वानमा बैंक तथा वित्तीय संस्थाले ७१ अर्ब २८ करोड ५० लाख रुपैयाँ बराबरको प्रस्ताब गरेका थिए । वित्तीय प्रणालीमा अझै पनि अधिक तरलता (पर्याप्त लगानीयोग्य रकम) रहेकाले बैंक तथा वित्तीय संस्थाले सस्तो ब्याजदरमै भए पनि ऋणपत्र खरिद गर्न चाहेको बैंकर्स संघका अध्यक्ष भुवन दाहालले बताए । बैंकमा त्यत्तिकै पैसा थुपारेर बस्नुभन्दा सस्तो ब्याजदरमै भए पनि लगानी गर्न उपयुक्त ठानेर आवेदन दिएका हुन्, उनले भने, ब्याज नै नआउने भन्दा कम नै भए पनि आउनु फाइदाजनक हो । अधिक तरलता भएको समयमा सरकारले आन्तरिक ऋण उठाएकाले बैंकहरूलाई थोरै भए पनि राहत भएको उनले बताए । राष्ट्र बैंकले मंगलबार बिक्री गरेको विकास ऋणपत्रको परिपक्व अवधि सात वर्ष हो । यसको अर्थ उक्त ऋणपत्र खरिद गर्ने बैंक तथा वित्तीय संस्थाले सात वर्षसम्मका लागि ३८८ प्रतिशतमा सरकारलाई ऋण दिएका हुन् । जबकि तीनै बैंकले बिक्री गरेको सोही अवधिको ऋणपत्रमा साढे ८ देखि ९ प्रतिशतसम्म ब्याज दिइरहेका छन् । अहिले पनि केही बैंकले मुद्दती निक्षेपमा ७ देखि ८ प्रतिशतसम्म ब्याज दिइरहेका छन् । तर आफूले चार प्रतिशतभन्दा कम ब्याजदरमा लगानी गर्नुपरेको बैंकरहरूको गुनासो छ । सात वर्षसम्मका लागि त्यत्ति कम ब्याजदरमा लगानी गर्नुपर्ने बाध्यता हो, एक बैंकरले भने, त्यत्ति ब्याजदर पनि पाइयो भनेर सन्तोष मान्नुपर्ने अवस्था छ ।उक्त ऋणपत्रका लागि कुल ३ सय १७ वटा बोलकबोल परेका थिए । जसमा वाणिज्य बैंकहरूबाट १ सय ७३, विकास बैंकबाट ७४, वित्त कम्पनीबाट ६९ र बिमा कम्पनीबाट एउटा बोलकबोल परेका थिए । एउटा संस्थाले फरकफरक ब्याजदरमा एकभन्दा धेरै आवेदन दिन पाइन्छ । बोलकबोलमा ५० वटा बैंक तथा वित्तीय संस्था र एउटा बिमा कम्पनी गरी कुल ५१ वटा संस्था सहभागी थिए । तीमध्ये सात वाणिज्य बैंक, पाँच विकास बैंक र पाँच फाइनान्स कम्पनी गरी १७ वटा संस्थाले ऋणपत्र खरिद गर्न पाएका थिए । सरकारले चालु आर्थिक वर्षमा २ खर्ब २५ अर्ब रुपैयाँ आन्तरिक ऋण उठाउने लक्ष्य राखेको छ । जसअनुसार पहिलो चौमासमा ५७ अर्ब रुपैयाँ उठाइसकेको छ । अहिले दोस्रो चरणमा आन्तरिक ऋण उठाउन सुरु गरेको हो । यो चौमासमा सरकारले लक्ष्यको २४९ प्रतिशत आन्तरिक ऋण उठाउनेछ ।"
मारुति सिमेन्टले उत्पादन क्षमता बढायो,काठमाडौं (कास) मारुति सिमेन्टले दैनिक तीन हजार टनसम्म उत्पादन क्षमता रहेको जनाएको छ । आफ्नो उत्पादनमा उच्च गुणस्तरको चुनढुंगा प्रयोग गर्ने कम्पनीको दाबी छ । नेपालको पूर्वी क्षेत्रमा पाइने चुनढुंगामा म्याग्नेसियम अक्साइडको मात्रा कम रहेकाले सिमेन्टका लागि अत्यन्तै उत्कृष्ट मानिएको कम्पनीले उल्लेख गरेको छ । कम्पनीले पूर्वाञ्चलको उदयपुरसिन्धुली पहाडी रेन्जमा रहेको चुनढुंगा खानीबाट आधुनिक रोटरी टेक्नोलोजीबाट ओपीसी सिमेन्ट उत्पादन गरिरहेको छ । मारुतिले ओपीसी सिमेन्ट ५३ ग्रेड सिमेन्ट उत्पादन गर्ने भएकाले यसको गुणस्तर तथा भारवहन क्षमता एकनासको भएको बताएको छ ।
कुमारी बैंक र अश्री ज्वेलर्सबीच छुट सम्झौता,काठमाडौं (कास) कुमारी बैंक र अश्री ज्वेलर्सबीच बुधबार छुटसम्बन्धी सम्झौता भएको छ । सम्झौताअनुसार बैंकका डेबिट तथा क्रेडिट कार्डवाहकहरूले ज्वेलर्समा डाइमन्डको गहना खरिदमा १५ प्रतिशतसम्म छुट प्राप्त गर्नेछन् । बैंकका वाग्मती प्रदेश प्रमुख प्रवीन झा र ज्वेलर्सका निर्देशक रविकृष्ण श्रेष्ठले सम्झौतापत्रमा हस्ताक्षर गरे ।
ज्योति बैंकको १० प्रतिशत बोनस सेयर,काठमाडौं (कास) ज्योति विकास बैंकले आफ्ना सेयरधनीलाई १० प्रतिशत बोनस सेयर वितरण गर्ने भएको छ । बैंकको बुधबार सम्पन्न १३औं वार्षिक साधारणसभाले चुक्ता पुँजीको १० प्रतिशत बोनस सेयर वितरण गर्ने प्रस्ताव पारित गरेको हो । बोनस सेयरपछि बैंकको चुक्ता पुँजी ३ अर्ब ८४ करोड ४८ लाख २३ हजार रुपैयाँ पुग्नेछ ।
सिटिजन्स र बैंक अफ काठमान्डूसँग क्लियरिङ हाउसको सम्झौता,काठमाडौं (कास) नेपाल क्लियरिङ हाउस लिमिटेडले सिटिजन्स इन्टनेसनल बैंक र बैंक अफ काठमान्डूसँग सम्झौता गरेको छ । क्लियरिङ हाउसले सिटिजन्स र बैंक अफ काठमान्डूसँग कर्पोरेट पे प्रणालीको कार्यान्वयनका लागि सम्झौता गरेको हो । सम्झौतापछि दुवै बैंकका संस्थागत ग्राहकहरूले बैंक खाताबाटै डिजिटल भुक्तानी गर्न सक्छन् ।
हिमालय र यतीबीच व्यावसायिक सहकार्य,"काठमाडौं (कास) हिमालय एयरलाइन्स र यती एयरलाइन्सले सञ्जाल एकीकरण, बिक्री वृद्धि र ईकमर्स कार्य क्षमता विस्तारका लागि रणनीतिक व्यापार साझेदारी गरेका छन् । एप्लिकेसन प्रोग्रामिङ इन्टरफेस (एपीआई) कार्यान्वयनका लागि दुवै कम्पनीका प्रतिनिधिहरूले बुधबार काठमाडौंमा आयोजित कार्यक्रममा हस्ताक्षर गरेका हुन् । यतिका प्रवक्ता सुदर्शन बर्तौलाका अनुसार दुवै एयरलाइन्सले आआफ्ना टिकटहरू जारी गर्न, नयाँ सेवाहरू समावेश गर्न, टिकट खरिद सरलीकृत बनाउनुका साथै आफ्ना सेवाहरू एकअर्काको वेबसाइटमा सहज किसिमले उपलब्ध गराउनेछन् ।"
गरगहना बनाउन ट्रेनिङ सेन्टर,"काठमाडौं (कास) नेपाल रत्न तथा आभूषण संघले गरगहना बनाउनका लागि ट्रेनिङ सेन्टर सञ्चालन गर्ने भएको छ । स्वदेशमै रोजगारी सिर्जना गर्ने उद्देश्यले सेन्टर स्थापना गर्न लागेको संघले जनाएको छ । यस्तै व्यावसायीका लागि आवश्यक सुन पर्याप्त मात्रामा उपलब्धता लागि पनि पहल गर्ने संघको विज्ञप्तिमा उल्लेख छ । सुनचाँदीको दरभाउ सबै संगठनले एकैपटक र एउटै मूल्य तोक्नका लागि आवश्यक सहकार्य गरिनेछ । जेम्स एन्ड ज्वेलरी क्षेत्रलाई निर्यातमूलक उद्योगका रूपमा विकास गर्न र सोहीअनुसार मान्यता तथा सुविधाका लागि नीतिगत सहयोग र कार्यान्वयनका लागि सरकार र व्यवसायीबीच सहजीकरण गरिनेछ, विज्ञप्तिमा भनिएको छ, आउँदो तीन महिनाभित्र जेम ल्याब स्थापना गरी सञ्चालनमा ल्याइनेछ ।"
३२ घर जले,"जुम्ला (कास) खाना पकाउँदा एउटा घरबाट सुरु भएको आगलागीले तिला गाउँपालिका७ गोठीगाउँमा मंगलबार राति ३२ घर जलेर नष्ट भएका छन् । बरब रोकायाको भान्साबाट निस्केको आगो लहरै रहेका घरमा फैलिएर भएको घटनामा करिब ३ करोड रुपैयाँको क्षति भएको जिल्ला प्रहरी कार्यालयले जनाएको छ । आगलागीमा १७ गाई, २३ गोरु र ३० बाख्रा मरेको प्रहरी निरीक्षक युवनकुमार चौधरीले बताए । गोठीगाउँका अधिकांश बासिन्दा चिसो छल्न बेंसी झरेकाले धेरै घर खाली नै भएकाले मानवीय क्षति भने भएको छैन । चौधरीका अनुसार खाना पकाउने हिमाली चुलोको पाइपबाट आगोको झिल्का निस्कँदा आगलागी भएको हो । उक्त गाउँ सदरमुकाम खलंगादेखि ३५ किलोमिटर दूरीमा छ । स्थानीय बासिन्दा र सुरक्षाकर्मीको टोलीलाई आगो नियन्त्रणमा लिन करिब ५ घन्टा लागेको थियो । सडकसँग नजोडिएको गाउँ भएकाले उद्धार ढिलाइले बढी क्षति भएको तिला गाउँपालिका उपाध्यक्ष विष्णु बुढाले बताइन् । घर नष्ट भएपछि २ सय ५६ परिवार प्रभावित भएका छन् ।"
हत्या अभियोगमा वडाध्यक्षसहित ४ पक्राउ,"बझाङ (कास) छविसपाथीभेरामा हत्या अभियोगमा वडाध्यक्षसहित चार जना पक्राउ परेका छन् । बान्नीचौर मावि व्यवस्थापन समितिको निर्वाचनको विषयमा मंगलबार भएको झगडामा छविसपाथीभेरा३ का २३ वर्षीय अमृत सिंहको खुँडा प्रहारबाट हत्या भएको थियो । तरुण दल गाउँपालिकाका सदस्यसमेत रहेका सिंहमाथि उनकै गाउँमा आक्रमण भएको थियो । टाउकामा गम्भीर चोट लागेका उनको मृत्यु भएको थियो ।घटनापछि छविसपाथीभेरा२ का वडाध्यक्ष विकास अयडी, गाउँपालिकाका रोजगार अधिकृत प्रकाश अयडी, केदार अयडी र ज्ञानबहादुर कठायत छन् । ज्ञानबहादुरलाई घटनास्थलबाटै स्थानीयले समातेर प्रहरीलाई बुझाएका हुन् । वडाध्यक्ष विकासलाई राति चैनपुरको एक होटलबाट, प्रकाश र केदारलाई जाम्बाँझ गाउँबाट बुधबार पक्राउ गरिएको बझाङका डीएसपी रूपक खड्काले बताए ।"
एपीएफ फाइनलमा,"(काठमाडौं)  डिफेन्डिङ च्याम्पियन नेपाल पुलिस क्लबको चुनौतीलाई ३० रनले पन्छाउँदै नेपाल एपीएफ क्लब प्रधानमन्त्री कप पुरुष राष्ट्रिय क्रिकेटको फाइनल पुगेको छ । भुवन कार्कीको अलराउन्ड प्रदर्शनमा एपीएफ दोस्रोपल्ट उपाधि नजिक पुगेको हो । भुवनले निर्णायक समयमा ४२ रन बनाएपछि टस हारेर ब्याटिङ आएको एपीएफले कीर्तिपुरस्थित त्रिवि क्रिकेट मैदानमा निर्धारित ५० ओभर खेल्दै ९ विकेट गुमाई २ सय ३ रन बनायो । जवाफमा पुलिस ४९२ ओभरमा १ सय ७३ रनमा आउट हुँदा भुवनले ४ विकेट लिए । बिहीबार वाग्मती प्रदेश र त्रिभुवन आर्मी क्लबबीच अर्को सेमिफाइनल हुनेछ । त्यसको विजेतासँग एपीएफले शनिबार फाइनल खेल्नेछ । फिल्डिङका क्रममा घाइते भएका आरिफ शेख उभिनै नसक्ने स्थितिमा पुगेका थिए । एङ्कल दोब्रिएपछि उनको खुट्टा सुन्निएपछि अस्पताल लैजानुपरेको थियो । अस्पतालबाट ब्यान्डेज लगाएर फर्किंदा आरिफलाई उभिन दुई सहयोगी चाहिएको थियो । ४७ औं ओभरमा राशिद खान ३४ रनमा आउट भएपछि सबैलाई आश्चर्यमा पार्दै आरिफ आफैं ब्याटिङ गर्न मैदान पुगे, जतिखेर पुलिसलाई जितनिम्ति ४७ रन चाहिन्थ्यो । चोभार इन्डतर्फ सीमित संख्याका दर्शकले ब्याटिङ गरुन्जेल आरिफलाई हौस्याइरहे । एक रन दौडिन हम्मे परेका आरिफले कमलसिंह ऐरीलाई स्ट्रेट छक्का प्रहार गरे । ४९ औं ओभरको पहिलो दुई बलमा अविनाश बोहरालाई लगातार दुई चौका प्रहार गरेका आरिफले उनै अविनाशको बलमा आउट हुनुपूर्व १४ बल खेल्दा १६ रन बनाए । जोखिम मोलेर ब्याटिङ गरेका आरिफलाई प्रतिद्वन्द्वी टोलीका कप्तान शरद भेषावकरसहितले प्रंशसा गरे । पुलिसबाट पवन सर्राफले सर्वाधिक ४० रन बनाए । ६१ बलमा २ चौका र १ छक्का प्रहार गरेका उनी आउट हुँदा पुलिस ४१ ओभरमा १२५७ को स्थितिमा थियो । कुशल भुर्तेल शून्य, सुनील धमला ३ र अमित श्रेष्ठ ८ रनमा आउट भएपछि पुलिसले सुरुदेखि दबाबमा खेल्नुपरेको थियो । दीपेन्द्रसिंह ऐरी र अनिल साहले चौथो विकेटमा ४६ रनको साझेदारी गरे । यी दुईले एपीएफले छाडेका एक दर्जनको क्याचको फाइदा पूरा उठाउन सकेनन् । कमलले अनिललाई २१ रनमा बोल्ड गरे । उनले ४० बलमा ३ चौका प्रहार गरे । दीपेन्द्र ३३ रन बनाई शरदको बलमा विकेटकिपर सुवास खकुरेलबाट समातिए । दीपेन्द्रले ६९ बल खेल्दै २ चौका प्रहार गरे । कप्तान मन्जित श्रेष्ठ ३ र राशिद आउट भएपछि आरिफ ब्याटिङमा आएका थिए । राशिदले ५१ बलमा ३ चौका र १ छक्का प्रहार गरे । आउट हुने अन्तिम खेलाडी सागर ढकालले ११ रन बनाए । भुवनको हालत पनि आरिफकै जस्तो थियो । फिल्डिङका क्रममा चोट लागेका उनी मैदान बाहिर बस्नुपरेको थियो । पुनः मैदान छिर्दै उनले थप २ विकेट लिए । भुवनले ९२ ओभरमा १ मेडन राख्दै २१ रन खर्चेर कुल ४ विकेट लिए । शरदले १० ओभरमा ३६, अविनाशले ३१ र कमलले ५२ रन खर्चेर २२ विकेट लिए । आशिफ शेख १, सुवास १९, शरद १८ र सुमित महर्जन १ रनमा आउट भएपछि यसअघि १४ औं ओभरमा ४३४ को स्थितिमा पुगेको एपीएफलाई शंकर राना, सन्दीप जोरा र भुवनले उकासेका थिए । शंकर र सन्दीपले पाँचौं विकेटमा ६४ रनको साझेदारी गरे । सन्दीप ४३ बलमा ३ चौका र १ छक्का प्रहार गरी ३४ रनमा आउट भए । शंकरले ९६ बल खेल्दै ४ चौका मदतमा ४४ रन बनाए । अमरसिंह राउटेला ४ रनमा आउट भएपछि भुवनले कमलसँग आठौं विकेटमा ३८ रनको साझेदारी गरे । कमलले १३ बलमा २ चौकासहित १९ रन बनाए । भुवनले ५६ बलमा १ चौका र २ छक्का प्रहार गरे । इनिङ्सको अन्तिम दुई बलमा छक्का र चौका प्रहार गरेका अविनाश ११ रन (५ बल) अविजित रहे । राशिदसँग नयाँ बल लिएर आएका आरिफले लगातार १० ओभरमा १ मेडन राखेर ३१ रन दिई ३ विकेट लिए । ललितनारायण राजवंशी र दीपेन्द्रले २२ तथा राशिद र सागरले ११ विकेट लिए ।"
पोखरा विजयी,"तिलोत्तमा (कास) पूर्वराष्ट्रिय क्रिकेटर शक्ति गौचनको स्टार क्रिकेट एकेडेमीको आयोजनामा भैरहवामा बुधबार सुरु तेस्रो खड्गप्रसाद गौचन मेमोरियल यू१६ राष्ट्रिय क्रिकेटमा पोखरा क्रिकेट एकेडेमी विजयी भएको छ । भैरहवास्थित सिद्धार्थ रंगशालामा पोखराले रूपन्देही११ लाई ३ रनले हरायो । टस जितेको पोखराले २५ ओभरको खेलमा २३ ओभरमै अलआउट हुँदै ७५ रन बनायो । सिब्रिन श्रेष्ठले २५, प्रनिश अर्यालले ११ रन बनाए । रूपन्देही११ का विप्रसन केसीले १ मेडन राख्दै ८ रन खर्चेर ३ विकेट लिए । सौजन पाण्डेले २ र मनीष थापाले १ विकेट लिए । ७६ रनको लक्ष्य पछ्याएको रूपन्देही११ भने ७२ रनमा समेटियो । विशाल भुसालले १३, संकेत भट्टराई र विष्णु थापाले ११११ रन बनाए । पोखराका सिब्रिन श्रेष्ठ र स्विकार श्रेष्ठले समान तीन विकेट लिए ।"
भद्रकालीलाई मेयर कप,सिन्धुली (कास) सिन्धुलीमा कमलामाई नगरपालिकामा भएको मेयर कप फुटबलको उपाधि वडा २ भद्रकालीले जितेको छ । भद्रकालीले बुधबार फाइनलमा वडा १३ रानीवासलाई पेनाल्टीसुटमा ४१ गोलले पराजित गर्दै मेयर कपको उपाधि जित्यो । भद्रकालीले एक लाख र उपविजेता रानीवासले ५० हजार पुरस्कार पाए । निर्धारित समयमा रानीवासका सुजन थापामगरले गोल गर्दै दिलाएको अग्रतामा ५ मिनेट नबित्दै भद्रकालीका सरोज श्रेष्ठले बराबरी गोल गरेका थिए । त्यसपछि कुनै गोल भएन । रानीवासका विशाल माझी उत्कृष्ट खेलाडी र भद्रकालीका गोलकिपर विजय बम्जन उत्कृष्ट गोलरक्षक भए ।
विराटनगरको पहिलो जित,"काठमाडौं (कास) विराटनगर महानगरपालिकाले चन्द्रपुर नगरपालिकालाई ५० ले पन्छाउँदै राष्ट्रिय महिला लिगमा बुधबार पहिलो जित हात पारेको छ । कुसुम खतिवडाको ह्याट्रिकसँगै विराटनगरले सातदोबाटोस्थित एन्फा कम्प्लेक्समा तीन अंक जोडेको हो । कुसुमले १२, ६९ र ७० औं मिनेटमा गोल गर्दै ह्याट्रिक पूरा गरेकी थिइन् । थप गोल अनु राईले ३२ र सरिता शेर्पाले ६३ औं मिनेटमा गरेका हुन् । पहिलो खेलमा वालिङविरुद्ध ११ गर्दै अंक बाँडेको विराटनगर दोस्रोमा भने बलियो मानिएको एपीएफविरुद्ध ७० ले हारेको थियो ।"
भरतपुरले दियो थप चार करोड,चितवन (कास) भरतपुर महानगरपालिकाले गौतमबुद्ध अन्तर्राष्ट्रिय क्रिकेट रंगशाला निर्माणका लागि बुधबार ४ करोड रुपैयाँ प्रदान गरेको छ । भरतपुर१५ रामपुर क्याम्पसको जग्गामा रंगशाला बन्दै छ । धुर्मुससुन्तली फाउन्डेशनले जनस्तरमा सहयोग जुटाएर रंगशाला बनाउन लागेको हो । महानगरपालिकाले यसअघि रंगशालाका लागि भनेर पटकपटक फाउन्डेशनलाई ४ करोड दिएको थियो । झन्डै तीन अर्ब रुपैयाँको लागतमा रंगशाला निर्माण सम्पन्न हुने अनुमान छ ।
पाकिस्तानलाई अग्रता,कराँची (एएफपी) फवाद आलमको शतकीय (१०९) प्रदर्शन मदतमा पाकिस्तानले दक्षिण अफ्रिकाविरुद्धको पहिलो टेस्टको दोस्रो दिन बुधबार ८८ रनको अग्रता लिएको छ । दिनको खेल सकिँदा पाकिस्तानले ८ विकेट गुमाएर ३ सय ८ रन बनाएको छ । हसन अली ११ र नोमन अली ६ रनमा खेलिरहेका छन् । यसअघि दक्षिण अफ्रिकाले २ सय २० रन बनाएको थियो ।
त्रिभुवन आर्मीले श्रीलंका पुलिसविरुद्ध खेल्ने,"काठमाडौं (कास) त्रिभुवन आर्मी फुटबल क्लबले एएफसी कप २०२१ को प्रारम्भिक छनोटको पहिलो चरणमा श्रीलंका पुलिसविरुद्ध प्रतिस्पर्धा गर्ने भएको छ । एसियाली फुटबल महासंघ (एएफसी) ले बुधबार निकालेको खेल तालिकाअनुसार आर्मीले श्रीलंकाली टिमको सामना गर्ने भएको हो ।सहिद स्मारक ए डिभिजन लिग उपविजेता आर्मीले अप्रिल ७ मा श्रीलंका पुलिसविरुद्ध खेल्नेछ । फिफा वरीयतामा माथिल्लो स्थानमा रहेको देशको मैदानमा खेल सञ्चालन हुने नियमानुसार आर्मीले घरेलु मैदानमै श्रीलंकाली क्लबविरुद्ध प्रतिस्पर्धा गर्ने अवसर पाएको छ । पछिल्लो फिफा वरीयतामा नेपाल १७१ र श्रीलंका २०६ औं स्थानमा छन् । दुवै क्लबले पहिलोपल्ट एएफसीको प्रतियोगिता खेल्न लागेको हो ।एसियाली क्लब फुटबलमा च्याम्पियन्स लिगपछिको महत्त्वपूर्ण प्रतियोगिताबारे आर्मीका प्रशिक्षक नवीन न्यौपानेले भने, मनाङबाट खेल्दा कोलम्बोमै श्रीलंकाली टिमलाई पराजित गरेका थियौं । यसपालि हाम्रो तयारी राम्रो छ । त्यसैले श्रीलंका पुलिसलाई हराउन सक्छौं । घरेलु मैदानले पनि हामीलाई राम्रो फाइदा गर्न सक्छ । यी पूर्वविंगरको टिम मनाङ मर्स्याङ्दीले एएफसी प्रेसिडेन्ट कप २०१४ को समूह चरणमा श्रीलंकन एयर फोर्सलाई कोलम्बोमा २१ ले हराएको थियो । उनका अनुसार आर्मीले मंसिर १७ देखि नै एएफसी कप छनोटका लागि तयारी थालेको थियो । ट्रेनिङ हाल लगनखेलस्थित आर्मी शारीरिक तालिम तथा खेलकुद केन्द्रमा भइरहेको छ । पोखरामा राष्ट्रिय टिमको बन्द प्रशिक्षणमा आर्मीका ८ खेलाडी छन् । डिफेन्डर सुमन अर्याल भने चोटमुक्त हुने प्रयासमा छन् ।नेपालका लागि लिग च्याम्पियनले एएफसी कपमा सहभागी हुने अवसर पाउँछ । तर, लिग च्याम्पियन मछिन्द्रसँग एएफसी क्लब लाइसेन्स छैन, जुन एएफसीको प्रतियोगितामा सहभागी हुनलाई अनिवार्य गरिएको छ । त्यसैले फेरिएको नाममा बेग्लै फुटबल क्लब दर्ता गरेर यसपालि एएफसी क्लब लाइसेन्स हात पार्दै नेपालको एक्लो क्लब बनेपछि आर्मीले एएफसी कपमा प्रतिस्पर्धा गर्ने अवसर पाएको हो । पछिल्लोपल्ट सन् २०१९ मा मनाङले एएफसी कपको समूह चरणमा सिधै खेल्ने मौका पाएको थियो । आर्मीलाई भने समूह चरणमा पुग्न सजिलो छैन ।एफए कप (घरेलु प्रतियोगिता) विजेता श्रीलंका पुलिसलाई पराजित गर्नसके आर्मीले प्रारम्भिक चरणको दोस्रो खेलमा इन्डियन सुपर लिग क्लब बेंगलुरुको अप्रिल १४ मा सामना गर्नेछ । त्यसपछि प्लेअफ हुनेछ र त्यसमा जित हात पार्नसके मात्रै आर्मी एएफसी कपको समूह चरणमा पुग्नेछ । सिधा हिसाबले आर्मी छनोटका तीन खेल जितेपछि मात्रै एएफसी कपको समूह चरणमा पुग्नसक्छ । प्रारम्भिक चरणको पहिलो खेलमा माल्दिभ्सको इगल्स र भुटानी लिग च्याम्पियन थिम्पु सिटी पनि भिड्नेछन्, जसको विजेताले दोस्रो खेलमा अबहानी लिमिटेड ढाकाको सामना गर्नेछ । प्रारम्भिक चरणको दोस्रो खेलका दुई विजेताले प्लेअफमा प्रतिस्पर्धा गर्नेछन् ।"
