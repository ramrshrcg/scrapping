शीर्षक,विवरण
कानुन व्यवसायीले स्वविवेक को प्रश्न उठाएपछि न्यायाधीश कार्की इजलासबाट अलग्गिए,"त्यसको प्रतिउत्तर दिन पोडियममा खडा भएका वयोवृद्ध वरिष्ठ अधिवक्ता कृष्णप्रसाद भण्डारीले प्रधानन्यायाधीश र महान्यायाधिवक्ताको नियुिक्त फरक हुने भन्दै एकै अर्थमा बुझ्न नहुने बताए । संवैधानिक परिषद्को सिफारिसबाट श्रीमान् (जबरा) लाई नियुक्ति गर्नु र प्रधानमन्त्रीले सल्लाहकार नियुक्त गर्नु फरक कुरा हो । जवाफमा प्रधानन्यायाधीशले भने, हाहाहा, एउटै कुरा त हो नि । थप बहस गर्ने क्रममा वरिष्ठ अधिवक्ता थापाले सर्वोच्च अदालतको संवैधानिक इजलासको रोस्टरमा न्यायाधीशहरूको पनि कमी नभएको भन्दै जनताले उठाएको प्रश्न पनि विचार गर्नुपर्ने सुझाव दिए । त्यसपछि न्यायाधीश कार्कीले फर्म पार्टनरको हैसियतले खरेलका व्यक्तिगत क्लाइन्ट को मुद्दा नहेरेको बताए । महान्यायाधिवक्ताका रूपमा आएका मुद्दाहरूबाट भने अलग नभएको बताए । त्यसपछि केहीबेर संवैधानिक इजलासका न्यायाधीशहरूबीच आन्तरिक छलफल गरेर फर्केपछि कार्कीले प्रतिनिधिसभा विघटनको सुनुवाइमा आफू नरहने घोषणा गरेका हुन् । अब सर्वोच्च अदालतले प्रतिनिधिसभा विघटनको निवेदनको सुनुवाइका लागि उनीबाहेकको ५ सदस्यीय इजलास गठन गर्नुपर्ने हुन्छ । यसअघि पुस १० गते नै संवैधानिक इजलास बस्दा कानुन व्यवसायीहरूले उठाएको मागमाथि सम्बोधन गरिदिएको भए सुनुवाइ एक साता धकेलिने थिएन । त्यतिबेला वरिष्ठ अधिवक्ता दिनेश त्रिपाठीले यही सवाल उठाएका थिए । तर न्यायाधीश कार्कीले त्यतिबेला सम्बोधन गरिदिएनन् । प्रधानन्यायाधीश जबराले सबै न्यायाधीशले त्यसै भनेर मुद्दाबाट अलग भए प्रधानन्यायाधीश एक्लैले सुनुवाइ गर्नुपर्ने परिस्थिति आउने भन्दै इजलास गठनमा आफ्नो हठ कायम राखे । बुधबार भने अलि चर्को प्रश्न उठेको थियो । प्राकृतिक न्यायको सिद्धान्तअनुसार न्यायाधीशले न्यायसम्पादनका क्रममा निष्पक्षता देखाउनुपर्छ । न्यायाधीशको आचारसंहिताले व्यवहारमा मात्रै नभई एउटा विवेकशील पर्यवेक्षकको दृष्टिमा पनि त्यो निष्पक्षता देखिनुपर्ने भनेको छ । बृहत् पूर्ण इजलासमा लाने टुंगो लागेन बुधबारको सुनुवाइमा कानुन व्यवसायीले संवैधानिक इजलासको साटो बृहत् पूर्ण इजलासमा मुद्दाको सुनुवाइ हुनुपर्ने माग गरे । वरिष्ठ अधिवक्ता रमण श्रेष्ठले संवैधानिकको साटो बृहत् पूर्ण इजलासमा सुनुवाइ हुनुपर्ने माग गरे । संवैधानिक इजलासमा गएका मुद्दा पनि संयुक्त इजलासमा फर्केका र पूर्ण इजलासमा गएका उदाहरणहरू पनि रहेको भन्दै मुद्दालाई बृहत् पूर्ण इजलासमा पठाउनुपर्ने माग गरेका थिए । संवैधानिक इजलासले नै मुद्दा फरवार्ड गर्ने आदेश गर्दा कानुनी कठिनाइ पनि नहुने उनले बताएका थिए । कानुन व्यवसायीहरूले संवैधानिक इजलास वा बृहत् पूर्ण इजलासमध्ये एउटामा सुनुवाइ हुनुपर्ने निर्क्योल भएपछि मात्रै बहस अघि बढाउन माग गरेका थिए । तर इजलासले मुद्दाको प्रकृति नै कस्तो हो भन्ने थाहा नभई कहाँ पठाउने भन्ने टुंग्याउन नहुने भनी आदेश गरेपछि कानुन व्यवसायीहरूले बहस थालेका थिए । चिया ब्रेक लगत्तै न्यायाधीश कार्कीको संलग्नताबारे एकाएक गर्मागर्मी बहस भयो । अब पुस २९ गते बुधबार अर्को संवैधानिक इजलासमा यो मुद्दा सुनुवाइ हुनेछ । शुक्रबार बस्ने संवैधानिक इजलासमा नै सुनुवाइ गर्न सकिने भए पनि मिति एक सातापछि तोकिएको हो । त्यस दिन पनि सुनुवाइ गरेर इजलासले मुद्दा त्यहीं हेर्ने वा अर्को बृहत् पूर्ण इजलासमा पठाउने भन्ने आदेश गर्नेछ । अर्को बृहत् पूर्ण इजलासमा पठाउने आदेश भए फेरि सुरुदेखि सुनुवाइ गर्नुपर्ने हुन्छ ।"
दुवै पक्ष पार्टी फुटेको स्विकार्न तयार नहुँदा विभाजनको कानुनी प्रक्रिया अलमलमा,"(काठमाडौं)  नेकपाका दुवै पक्षमा देखिएको संस्थापन पक्षमूल पार्टी बनिरहने मोहले पार्टी विभाजनको कानुनी प्रक्रिया नै अन्योलमा परेको छ । राजनीतिक दलसम्बन्धी ऐनले तोकेको व्यवस्थाअनुसार दलमाथि आधिकारिकताको मागदाबी गर्न कुनै पनि पक्ष निर्वाचन आयोग पुगेका छैनन् । नेकपाको लेटरप्याडमा अलगअलग समूहबाट आयोगमा थरीथरीका पत्राचार भइरहे पनि पार्टी विभाजनलाई प्रक्रियामा लैजाने गरी निवेदन र आधारप्रमाण बुझाइएको छैन । प्रधानमन्त्री केपी शर्मा ओलीले पुस ५ गते प्रतिनिधिसभा विघटनको सिफारिस गरेयता नेकपा बाहिर देखिने गरी नै विभाजित छ । दुई पक्षले एउटै झन्डा र चिह्न प्रयोग गरेर अलगअलग कार्यक्रम गरिरहेका छन् । केन्द्रीय कमिटी बैठक अलगअलग बसेका छन् । एक पक्षले अर्को पक्षका नेताहरूलाई तथानाम आक्षेप लगाउने क्रम चलिरहेको छ । पार्टी फुटेको स्विकार्न भने कुनै पक्ष तयार छैनन् । नेकपा विवादलाई नजिकबाट नियालिरहेका राजनीतिशास्त्री भाष्कर गौतम निर्वाचनपूर्व एकढिक्का भएर जाने सन्देश दिएका नेताहरूले यतिबेला त्यसको अपजसबाट बच्न पार्टी फुटको जिम्मेवारी लिन नचाहेको बताउँछन् । दुवै पक्षमा पार्टी फुटको अपजस नलिने मनोविज्ञान हावी छ, फुटको पहिलो कारक आफू होइन भन्ने देखाउन खोज्दै छन्, उनले भने, आयोगमा दाबी गर्ने पक्षलाई अपजस जाने भय दुवै पक्षमा देखिन्छ । त्यसैले उनीहरूले सबै सँगै छौं, सानो गुट मात्रै उछिट्टिएको भन्ने सन्देश दिन खोजेका छन् । गौतमले भनेअनुसारै ओलीपक्षका नेता सुवासचन्द्र नेम्वाङ अहिले पनि पार्टी एकढिक्का नै रहेको दाबी गर्छन् । पार्टीमा केही सामान्य हेरफेर मात्रै भएको र सिंगो पार्टी एकै ठाउँमा रहेको उनको दाबी छ । पार्टीमा ओली र पुष्पकमल दाहाल दुई जना अध्यक्ष हुँदै हुनुहुन्छ, महासचिव उही हुनुहुन्छ, वरिष्ठ नेता माधवकुमार नेपाल नै हुनुहुन्छ, कोही पदाधिकारी हटेका छैनन्, नेम्वाङले कान्तिपुरसँग भने, हामी त, सिंगो पार्टीलाई प्रतिनिधित्व गर्छौं । स्वतः मूल पार्टी छौं । त्यसका लागि आयोगमा दाबी गर्न गइरहन पर्दैन । अलगअलग कार्यक्रमहरू किन त ? उनले भने, यो अहिले मात्रै भएको होइन, पहिलेकै चलन हो । उनले अरू कोही नेकपामाथि दाबी गर्दै पुग्यो र आयोगले त्यसबारे केही सोध्यो भने आफूहरूले जवाफ दिने बताए । ओलीपक्षका नेताहरूले पार्टीको पहिलो अध्यक्ष, महासचिवलगायतका पदाधिकारी आफूसँग रहेकाले संस्थापन पक्ष आफूहरू नै रहेको दाबी गर्दै आएका छन् । संस्थापन पक्ष भएकाले स्वतः पार्टीको नाम, झन्डा र चिह्नलगायत विषय आफूहरूकै रहेको उनीहरूको भनाइ छ । अर्कोतिर, दाहाल र नेपाल पक्षले केन्द्रीय कमिटीका बहुमत सदस्य रहेकाले मूल पार्टी आफूहरू रहेको दाबी गर्दै आएका छन् । दुवै पक्षको मूल पार्टीमाथि दाबी रहे पनि विधिवत् रूपमा त्यसको आधारआयोगसमक्ष पेस गर्न उनीहरूले चाहेका छैनन् । राजनीतिशास्त्री गौतमले राजनीतिमा विभिन्न सम्भावना रहने भएकाले त्यसैलाई हेर्दै दुवै पक्षले दलको आधिकारिकतामा दाबी नगरेको हुन सक्ने बताए । प्रतिनिधिसभा पुनःस्थापना, निर्वाचन वा फेरि मिल्न सक्ने कैयन् सम्भावनाको आकलन दुवै पक्षबाट गरिएको हुन सक्छ, उनले भने, प्रतिनिधिसभा पुनःस्थापना भयो भने राजनीति नयाँ कोर्समा प्रवेश गर्न सक्छ । अर्कोतिर चुनाव हुने विश्वास दुवै पक्षलाई छैन, त्यही भएर पनि आधिकारिकताको हतारो नदेखाएका हुन सक्छन् । चुनाव हुने अवस्था आए अन्तिम क्षणमा मात्रै उनीहरू आधिकारिकताको लडाइँमा जाने उनको आकलन छ । चुनाव हुने हो भने त्यसका लागि सहज वातावरण बनाइदिने जिम्मेवारी सरकारमा रहेको ओलीपक्षलाई नै जान्छ । तर चुनाव घोषणा गरेको त्यही पक्षलाई पनि चुनाव हुन्छ भन्ने विश्वास छैन, उनले भने । प्रतिनिधिसभा पुनःस्थापना नभएको र चुनाव पनि नभएका बेला आयोगले छिनोफानो नगरीकनै दुवै पक्षले आफूलाई मूल पार्टी भनिरहने अवस्था गुमाउन नचाहेको उनले उल्लेख गरे । दाहालनेपाल पक्षका नेता राजेन्द्र पाण्डेले पार्टी एकीकरणका बखत आयोगको अभिलेखमा रहेको केन्द्रीय कमिटीको कुल संख्याको बहुमत पक्षको साथ रहेकाले स्वतः मूल पार्टी आफूहरू रहेको दाबी गरे । पार्टीमा सबै कुरा यथावत् छ, एक जना अध्यक्ष केपी शर्मा ओलीलाई अनुशासनको कारबाही गरेर हटाइएको छ । उहाँको स्थानमा माधवकुमार नेपाललाई अध्यक्ष बनाइएको छ, उनले भने, पार्टी विधानमा केन्द्रीय कमिटीको बहुमतबाट जुनसुकै निर्णय लिन सकिने व्यवस्था छ । त्यसअनुसार एक जना पदाधिकारी मात्रै हेरफेर भएको हो । पार्टी फुटेको छैन । उनले पनि आफूहरूले आधिकारिकताकै मागदाबी गरेर निवेदन दिनुपर्ने आवश्यकता नदेखेको बताए । दुईथरी कागजात आएका छन् भने त्यसको आधिकारिकताको जाँंच आयोगले गर्ने हो । कागजात दराजमा थन्क्याएर राख्नुभन्दा त्यसको परीक्षण गरे भयो नि, उनले भने, संविधान, ऐन र पार्टीको विधानअनुसार कुन कारबाही वा निर्णय सही छ, त्यो हेरिदिएर आयोगले निर्णय गरिदिए पुग्छ । राजनीतिक दलसम्बन्धी ऐनको दफा ४३ देखि ४६ सम्ममा दलको मान्यतासम्बन्धी विवाद निरूपणको व्यवस्था छ । जसअनुसार दुई वा दुईभन्दा बढी दलबीच वा एउटै दलका दुई वा दुईभन्दा बढी पक्षबीच दलको नाम, छाप, विधान, झन्डा, चिह्न, पदाधिकारी, केन्द्रीय समिति वा केन्द्रीय समितिको निर्णयको आधिकारिकतामा विवाद उत्पन्न भए त्यसमाथि आयोगले निर्णय लिन सक्छ । ऐनको दफा ४४ अनुसार दलको नाम, छाप, झन्डा वा चिह्नसम्बन्धी विवाद भए आधिकारिकता माग गर्ने पक्षले केन्द्रीय समितिको ४० प्रतिशत सदस्यको हस्ताक्षरसहित आयोगसमक्ष आधार तथा प्रमाणसहित दाबी पेस गर्नुपर्छ । आयोगले ऐनले तोकेको प्रक्रियाअनुसारको मागदाबी कुनै पनि पक्षबाट नआएकाले नेकपा विवादमा प्रवेश गर्न नसकेको जनाउँदै आएको छ । आयोगले शुक्रबार दुवै पक्षलाई पत्र लेखेर ऐनको उक्त दफाबारे जानकारीसमेत गराएको छ । दाहालनेपाल पक्षले पुस १० मा आयोगमा बुझाएको पत्रमा दलको नाम, सूर्य चिह्न र झन्डा अन्य कुनै समूहलाई प्रयोग गर्न नदिने व्यवस्था मिलाउन आग्रह गरेको छ । तर, त्यही मागदाबीलाई राजनीतिक दलसम्बन्धी ऐनले तोकेको प्रक्रियाअनुसार लैजान आयोगले पत्राचारमार्फत गरेको आग्रहलाई उक्त पक्षले असान्दर्भिक भनेको छ । नेता पाण्डेले ४ सय ३४ जना केन्द्रीय सदस्यमध्ये दुई तिहाइभन्दा बढी २ सय ८७ जना पहिलो दिन र अर्को दिनको बैठकमा २ सय ९५ जनाकै उपस्थिति रहेको जानकारी आयोगलाई गराइसकेको बताए । बहुमत सदस्यको उपस्थितिमा गरिएको निर्णयको कार्यान्वयन आयोगले गर्नुपर्छ । त्यसका लागि आवश्यक परे केन्द्रीय सदस्यहरूलाई आयोगमै उपस्थिति गराउन तयार छौं, उनले भने, आयोगले बहुमत सदस्य कता छ, त्यो हेरेर निर्णय लिए हुन्छ । पार्टीको आधिकारिकता कसले पाउने विषय ऐनअनुसारको प्रक्रियामा नपसेसम्म छिनोफानो हुन नसक्ने अयोगका एक पदाधिकारीले बताए । पार्टीको विधानलाई मान्ने हो भने दुवै पक्षबाट आएका पत्रहरू आयोगले इन्टरटेन गर्ने अवस्था छैन, विधानमा पार्टीको आधिकारिक पत्रमा दुवै अध्यक्षको हस्ताक्षर हुने भनिएको छ, उनले भने, पार्टी फुटेको छैन भने केपी शर्मा ओली र पुष्पकमल दाहाल दुवै जनाको हस्ताक्षर सहितको पत्र आयोगमा आउनुपर्छ । फुटेको हो भने त्यही प्रक्रियामा उहाँहरू प्रवेश गर्नुपर्छ । नभए यो अन्योल कायम रहन्छ । पूर्वप्रमुख निर्वाचन आयुक्त नीलकण्ठ उप्रेती आयोगले विधिभन्दा बाहिर गएर काम गर्न नसक्ने बताउँछन् । दुवै पक्षले नेकपा फुटेको स्पष्ट जानकारी आयोगमा गराएको देखिँदैन । ऐनले तोकेको व्यवस्थाअनुसार पार्टीमाथि मागदाबी गरेर जानुपर्यो नि । एकले अर्कालाई कारबाही गरेको कागज मात्र दिएका छन्, उनले भने, त्यसले आयोगलाई अलमल्याएर मात्रै राखेको छ । दुवै पक्ष स्पष्ट रूपमा आउन जरुरी छ । आयोगलाई काम गर्नलाई सजिलो बनाइदिनुपर्छ ।अलगअलग पत्राचार गरे पनि दुवै पक्षले पार्टी फुटेको देखाउन नचाहँदा नै समस्या भएको पूर्वप्रमुख आयुक्त उप्रेतीले बताए । फुट्न नचाहेको हो भने एक हुनुस्, आयोगले दुवै पक्षलाई बोलाएर एक रहन सल्लाह दिन सक्छ, उनले भने, त्यो भएन भने ४० प्रतिशतले दाबी गर्ने, बहुमत देखाएर पार्टीको आधिकारिकता लिने । त्यो प्रक्रियामा गएर मात्रै कुनै पनि पक्षले पार्टीलाई आफ्नो बनाउन सक्छ । नेकपा विवादमा प्रवेश गर्ने बाटो नभेटाइरहेको आयोगले बुधबार पूर्वप्रमुख निर्वाचन आयुक्तहरूसँग त्यस विषयमा छलफल गरेको थियो । पूर्वप्रमुख आयुक्तहरूले दुवै पक्षलाई आयोगमा डाकेर छलफल गर्न सुझाएका छन् । दुवै पक्षलाई बोलाएर नियम, कानुनको जानकारी दिँदै सकभर जुट्न सल्लाह दिने तर फुट्न खोजेको हो भने कानुनी प्रक्रियाअनुसार आइदिएर आयोगलाई सजिलो बनाइदिन आग्रह गर्नॅपर्ने उनीहरूको सुझाव छ ।"
नेपालभारत बैठक माघ पहिलो साता,"काठमाडौं (कास) नेपाल र भारत परराष्ट्र मन्त्रीस्तरीय संयुक्त आयोगको छैटौं बैठक माघ पहिलो साता हुने लगभग तय भएको छ । उच्च कूटनीतिक स्रोतका अनुसार नयाँदिल्लीमा माघ १ र २ गते बैठक गर्न दुई मुलुकबीच सहमति जुटेको छ । त्यसका लागि कामचलाउ सरकारका परराष्ट्रमन्त्री प्रदीपकुमार ज्ञवाली दिल्ली जानेछन् । थप केही घटना नभए तोकिएकै मितिमा बैठक हुनेछ, कूटनीतिक स्रोतले भन्यो । यसपटक संयुक्त आयोगको मुख्य एजेन्डामा नेपालले यसै वर्ष जारी गरेको नयाँ चुच्चे नक्सा छ । नेपालले लिपुलेक, लिम्पियाधुरा र कालापानीलाई समेटेर नयाँ नक्सा गरी गरे पनि त्यहाँको भूभागमा भारतीय नै छन् । भारतसँग भूभाग फिर्ता ल्याउने विषय बैठकको मुख्य एजेन्डा हुने एक अधिकारीले बताए ।पुस ५ गते प्रधानमन्त्री केपी शर्मा ओलीले प्रतिनिधिसभा विघटन गरेर नेपालको आन्तरिक राजनीतिमा उथलपुथल भएपछि परराष्ट्रमन्त्री ज्ञवालीको भारत भ्रमणमा अन्योल देखिएको थियो । नेपालको प्रस्तावअनुसार भारत माघ पहिलो साता संयुक्त आयोगको बैठक गर्न तयार भएको हो । यसअघि मंसिर र त्यसपछि पुसमा बैठक गर्ने भनिए पनि दुवै पक्षबीच एउटै मितिलाई लिएर सहमति जुटेको थिएन ।परराष्ट्र मन्त्रालयकी प्रवक्ता सेवा लम्सालले पुराना बैठकहरूलाई टेकेर नयाँ बैठकका लागि तयारी गर्ने परराष्ट्र मन्त्रालयको नियमित काम भएको बताइन् । दुवै मुलुकको राजनीतिक तहमा उक्त संयन्त्र बनाउने सहमति भएपछि पहिलोपटक २०४४ सालमा नेपालभारत परराष्ट्र मन्त्रीस्तरीय संयुक्त आयोगको बैठक बसेको थियो । मन्त्रीस्तरीय संयुक्त आयोग दुई मुलुकबीचका समस्यालाई समाधान गर्न र सम्बन्धलाई थप बलियो बनाउनका लागि अघि बढाइएको हो । भारतका विदेश सचिव हर्षवर्धन श्रृंगलाले मंसिर (११ र १२ गते) मा नेपाल भ्रमणका क्रममा संयुक्त आयोग बैठकका लागि निम्तो दिएका थिए । नेपालभारत परराष्ट्रमन्त्री स्तरीय संयुक्त आयोगको पाँचौं बैठक २०७६ भदौमा काठमाडौंमा बसेको थियो । चौथो बैठक २०७३ असोजमा नयाँदिल्लीमा, तेस्रो बैठक २०७१ असारमा काठमाडौंमा र दोस्रो बैठक २०४८ मंसिरमा नयाँदिल्लीमा बसेको थियो । परराष्ट्र मन्त्रालयका एक अधिकारीका अनुसार पाँचौं संयुक्त बैठकमा नेपालभारत प्रबुद्ध व्यक्ति समूह (ईपीजी) को प्रतिवेदन र नेपालभारतबीच सन् १९५० मा भएको सन्धिका बारेमा छलफल भएको थियो ।"
हिमपातले हिल्सा नाका बन्द,"(हुम्ला)  बाक्लो हिमपातका कारण हुम्लाचीन सीमाको हिल्सा नाका बन्द भएको छ । आइतबारबाट लगातार हिमपात भएपछि पूर्ण रूपमा बन्द भएको हो । कोरोना महामारीका कारण बन्द भएको नाका झन्डै एक महिनाअघिदेखि आंशिक रूपमा खुलेको थियो । हिमपात भएपछि सशस्त्र प्रहरीको बोर्डर आउट पोस्ट (बीओपी) बाट गस्ती जानसमेत समस्या भएको सशस्त्र प्रहरी निरीक्षक सुरज केसीले बताए । जताततै बाक्लो हिउँ जमेको छ, लेकको बस्ती भएकाले अत्यधिक हावा लाग्ने समस्या छ, उनले भने, हिमपातले सबै बस्ती सुनसान बनेका छन् । पारिपट्टि चिनियाँ सुरक्षाकर्मीलाई सुविधासम्पन्न भवन, विद्युत्, सञ्चारलगायत सुविधा भए पनि आफूहरू अभावै अभावमा गस्ती गर्न बाध्य भएको उनले गुनासो गरे । हिमपातका कारण सोलार चार्ज नहुँदा अँध्यारोमा बस्नुपरेको सुरक्षाकर्मीको गुनासो छ । बीओपीका २० जनासहित केही होटलका कुरुवा मात्र अहिले हिल्सा क्षेत्रमा छन् । स्थानीय बासिन्दाले हिउँ नपर्दै बस्ती छोडेकाले हिल्सा सुनसान बनेको हो । हिमपात अझै जारी छ, सशस्त्र प्रहरी निरीक्षक केसीले भने, कम्तीमा वैशाखसम्म नाका बन्द हुने अवस्था छ । नाम्खा गाउँपालिकाका अधिकांश क्षेत्रमा चार फिटसम्म हिउँ परेको छ । चिसोका कारण बाहिर निस्कन सक्ने अवस्था नरहेको यारीकी छोजुम लामाले टेलिफोनमा बताइन् । उनका अनुसार हिउँले लिमी, मुचु, यारी, हिल्सा, यालवाङ, यागार, केर्मीलगायत बस्ती ढाकिएका छन् । पशुचौपायालाई घरभित्रै थुनेर राखेका छौं, उनले भनिन्, घरभित्रै आगो तापेर बस्नुको विकल्प छैन । सदरमुकाम सिमकोट आसपासका क्षेत्रमा पनि झन्डै एक फिटसम्म हिउँ जमेको छ । हिउँ पगालेरै पानीको जोहो गर्नुपर्ने बाध्यता भएको स्थानीय कर्मा लामाले बताए । हिमपातका कारण सिमकोट सुनसान बनेको छ भने अधिकांश व्यवसाय बन्द भएका छन् । सरकारी कार्यालयमा सेवाग्राहीको चाप न्यून छ । आगो ताप्दै सेवाग्राहीको काम गर्नुपरेको टेलिकमका कर्मचारी रामबहादुर भण्डारीले बताए । यातायात सेवा पनि बन्द भएको खापुनार्थ यातायात प्रालिका अध्यक्ष सरोज रोकायाले जानकारी दिए ।"
गैरदलितले दाबी गरेको जग्गा दलित समुदायले पाउने,"(बझाङ)  दलित समुदायले पुर्खादेखि भोगचलन गर्दै आए पनि गैरदलितले स्वामित्व दाबी गरेका कारण विवादित जग्गामा सहमति जुटेको छ । उक्त जग्गा दलितको नाममा दर्ता गर्न गैरदलितहरू सहमत भएका छन् । जयपृथ्वी नगरपालिका८ मा रहेको जग्गाको स्वामित्वका लागि यहाँका २० परिवार दलित लामो समयदेखि संघर्ष गर्दै आएका थिए ।बाजेबराजुदेखि घर बनाएर बस्दै आए पनि जग्गा हाम्रो नाममा थिएन, गिरी कामीले भने, २०४९ सालको नापीमा हामीले बस्दै आएको जग्गामा यहाँका जोशी परिवारले पनि स्वामित्व दाबी गरेपछि जग्गा दर्ता हुन सकेन । जग्गाको स्वामित्व प्राप्त नहुँदा जग्गा किनबेच, धितो बन्धक गर्न नपाएको र राम्रोसँग भोगचलनसमेत गर्न नपाएको उनले बताए । हामी २० परिवार दलित समुदायले उपभोग गर्दै आएको जग्गामा जोशी परिवारले दाबी गरेपछि स्वामित्व कायम गर्न संघर्ष गरिरहेका थियौं, संघर्ष समितिका अध्यक्ष रंगलाल कामीले भने, लामो छलफलपछि उहाँहरू आफ्नो दाबी छोड्न तयार हुनुभएको छ । आज हाम्रा लागि सबैभन्दा खुसीको दिन हो ।कामी थरका दलित समुदायका पुर्खाहरू स्थानीय जोशी परिवारको हलिया भएर काम गर्थे । उनीहरू जोशीगाउँ नजिकैको जग्गामा घरटहरा बनाएर बसोबास गर्दर् ैआएका हुन् । जग्गा उनीहरूको नै भए पनि नापीका बेला जोशी समुदायका आठ जना व्यक्तिले त्यहाँको ३९ वटा कित्ता आफ्नो भएको दाबी गरेपछि दलितहरू स्वामित्वबाट वञ्चित भएका थिए । जग्गाको स्वामित्वका लागि चार वर्षदेखि दलित समुदायका व्यक्तिहरू संगठित भएर संघर्षरत थिए । उनीहरूको संघर्षमा खाद्य अधिकारको क्षेत्रमा काम गर्ने संस्था याक नेपाल, जिल्ला खाद्य अधिकार सञ्जाललगायतका संस्थाले पनि साथ दिएका थिए । बुधबार नगरपालिकाका उपप्रमुख जुना जाग्री, प्रमुख जिल्ला अधिकारी कमलराज भण्डारी, मालपोत कार्यालय, नापी कार्यालयका प्रमुख, संस्थाका प्रतिनिधिहरूको रोहवरमा दलितको जग्गामा दाबी गरेका आठै जनाले दाबी छोड्ने सहमतिपत्रमा हस्ताक्षर गरेका छन् । जग्गा हाम्रै भए पनि उनीहरूका पुर्खाले लामो समयसम्म हाम्रो पुर्खाको काम गरेर गुन लगाएका छन् । हामीबीच आत्मीय सम्बन्ध पनि भएकाले जग्गाकै कारण यो सम्बन्ध बिगार्न चाहन्नौं, एक जना दाबीकर्ता नारायण जोशीले भने, अबदेखि जग्गामा हामीले दाबी छोडेका छौं ।सहमतिपछि सात दिनभित्र जग्गा दर्ता गरेर दलितहरूको नाममा लालपुर्जा दिन प्रमुख जिल्ला अधिकारी कमलराज भण्डारीले मालपोत कार्यालय प्रमुखलाई निर्देशनसमेत दिएका छन् । लामो समयदेखिको विवाद अब टुंगिएको छ, उपप्रमुख जाग्रीले भनिन्, अब उहाँहरूलाई रोजगारमूलक, सीपमूलक काम गर्न र यही जग्गामा व्यावसायिक खेती किसानीका लागि नगरपालिकाले पनि सहयोग गर्नेछ ।"
कोरोनाले मनोरोगी,"(काठमाडौं)  मिर्गौलाको डायलसिस गरिरहेका ललितपुरवासी ४४ वर्षीय व्यक्तिलाई कोरोना संक्रमण भयो । उनीबाट श्रीमतीलाई पनि संक्रमण सर्यो । कडा रोगीलाई कोरोना भइहाल्यो भने मृत्यु नै हुन्छ भनेर सुन्दै आएका उनलाई आत्महत्याको सोच आउन थाल्यो । आफू संक्रमित भए पनि आफ्नो सेवामा खटिएका परिवारलाई रोग सार्नु नपरोस् भनेर दिनरात चिन्तामा डुबे, धेरै रात अनिँदो बसे । मनोसामाजिक परामर्श लिएपछि भने उनको मानसिक अवस्था अहिले स्थिर छ, नियमित उपचारमा छन् । साइकोसिस जस्तो कडा मानसिक रोगको उपचार गराइरहेका रामेछापका एक व्यक्ति लकडाउनमा तीन सय रुपैयाँको औषधि लिन १६ हजार भाडा तिरेर काठमाडौं आए । लकडाउनका कारण उनले लामो समय चिकित्सक भेट्न पाएनन् । उनको उपचारमा संलग्न मनोचिकित्सक डा वासुदेव कार्कीका अनुसार अस्पताल पुग्न ढिलाइ र लकडाउनका कारण समयमा औषधि छुटेका कारण धेरै मानसिक बिरामीको रोग बल्झिएको छ । लकडाउनका कारण बिरामीहरू नियमित उपचारमा आवश्यक परामर्शका लागि अस्पताल आएनन् । विशेषज्ञको प्रेस्क्रिप्सनबिना यो रोगको औषधि किन्न पाइँदैन, कार्कीले भने, सामान्य औषधिका लागि पनि केन्द्र नै धाउनुपर्ने बाध्यताले उपचार छुट्यो, रोग बल्झियो । साइकोसिस, बाइपोलार डिस्अर्डर र सिजोफ्रेनिया जस्ता कडाखाले मानसिक रोगी यस्ता समस्यामा परेको उनले बताए । बेरोजगारी, पारिवारिक कलह, मादक पदार्थ सेवनका समस्या भएकालाई कोरोना संक्रमणले मानसिक रोगी बनाउँदै लगेको कार्कीको भनाइ छ ।उनका अनुसार लकडाउनमा घर बसेका बालबालिका, घरेलु हिंसा भोगेका किशोरी र महिला अनि मानसिक रोगको औषधि सेवन गरिरहेका बिरामीको औषधि छुटेका कारण पनि रोग बढेको छ । फ्रन्टलाइनमा खटिएका स्वास्थ्यकर्मीले सुरक्षा सामग्री पाएनन्, कतिले तलबभत्ता पाएनन्, उनले भने, यस्तो अवस्थामा उनीहरू दिग्दारी, निराशा र एन्जाइटी जस्ता समस्याबाट अझै गुज्रिरहेका छन् । मानसिक रोग विशेषज्ञ डाकमल गौतमका अनुसार कोरोना महामारीले संक्रमितभन्दा प्रत्यक्ष र अप्रत्यक्ष रूपमा अन्य वर्गलाई बढी मानसिक रूपमा गाँज्दै लगिरहेको छ । लकडाउनका कारण आर्थिक संकटमा परेका व्यापारी, निको भइसकेका पुराना मानसिक बिरामी, लागूऔषध प्रयोगकर्ता, घरेलु हिंसामा परेका महिला र बालबालिका, दीर्घरोगी र संक्रमितको उपचारमा खटिएका फ्रन्टलाइन स्वास्थ्यकर्मीलाई महामारीले बढी मानसिक असर गरेको उनले बताए । महामारीले कतिलाई मानसिक रोगी बनायो भनेर देशव्यापी अध्ययन नभएकाले तथ्यांक छैन । मनोरोग विशेषज्ञ, सामाजिक अर्थशास्त्री, क्लिनिकल साइकोलोजिस्ट र सामुदायक मनोपरामर्शसँग हामीले गरेको अन्तर्वार्तालाई आधार मान्ने हो भने मानसिक समस्या र रोग बढेको देखिन्छ, उनले भने, परामर्शका लागि राखिएका हटलाइनमा पनि धेरै फोन आइरहेका हुन्छन् र पहिलेभन्दा आत्महत्या दर पनि निकै बढेको छ । उनका अनुसार संक्रमितहरूमा मानसिक रोगभन्दा पनि हतासिने, मरिहाल्छु कि भन्ने, फेरि संक्रमण हुन्छ कि, अरूलाई सार्छु कि भन्ने भावनात्मक सन्तुलनसँग सम्बन्धित समस्या बढी छन्, जसलाई सामान्य परामर्श र थेरापीबाट निको पार्न सकिन्छ ।लकडाउनका कारण मान्छेहरू घरभित्रै सीमित भए । आर्थिक गतिविधि घटे । भेटघाट खुम्चिएपछि कुण्ठाहरू मनमै कैद भए, उनले भने, यस्तै तनाव व्यवस्थापन गर्न नजान्ने, असहज परिस्थितिसँग जुध्न नसक्ने भएपछि रोग लाग्ने हो । स्वास्थ्य संस्थाहरू पनि कोरोना संक्रमण नियन्त्रणतर्फ मात्रै केन्द्रित भएपछि मानसिक समस्या ओझेलमा परेको उनले बताए । यो क्षेत्रमा काम गर्न अब सरकारले ढिलो गर्न नहुने उनले बताए । मनोसामाजिक समस्या पहिचान गर्नका लागि गाउँगाउँमा तालिमप्राप्त जनशक्ति छन् । उनीहरूलाई खटाउन सकिन्छ, गौतमले सुझाए, कति औषधि निःशुल्क छन्, ती औषधिबारे भनिदिने र सामान्य परामर्श गरिदिने मात्रै हो भने पनि धेरै हदसम्म समस्या सुल्झिन्छ ।नेपाल प्रहरीको तथ्यांकअनुसार अघिल्ला वर्षहरूमा भन्दा कोरोना महामारीमा १९ प्रतिशतले आत्महत्या दर बढेको छ । आत्महत्या बढ्नुको मुख्य कारण कोरोना संक्रमण नै हो भनेर निष्कर्ष नभए पनि प्रत्यक्ष, अप्रत्यक्ष रूपमा महामारीले आत्महत्याको सोचविचार, योजना र प्रयास गरेको देखिएको मनोरोग विशेषज्ञ बताउँछन् ।"
खोप भित्रिँदा खाडीका नेपाली उत्साहित,"(काठमाडौं)  झन्डै ९ लाख नेपाली श्रमिक रहेको कतार, साउदी अरब र संयुक्त अरब इमिरेट्स (यूएई) मा कोरोना भाइरसविरुद्ध खोप लगाउन थालिएको छ । कतारले पहिलो चरणमा डिसेम्बर २२ बाट खोप लगाउन सुरु गरेको हो । उसले अहिले ११ वटा स्वास्थ्य केन्द्रबाट प्राथमिकतामा परेकालाई खोप लगाउन थालेको छ । ६५ वर्षभन्दा माथिका वृद्धवृद्धा, क्रोनिक रोगी र पटकपटक कोरोनाबाट संक्रमित भएका स्वास्थ्यकर्मीलाई पहिलो प्राथमिकतामा राखिएको छ, कतारका लागि नेपाली राजदूत नारदनाथ भारद्वाजले कान्तिपुरसँग भने, यसरी प्राथमिकता छुटाउँदा स्वदेशी र विदेशी भनिएको छैन । जस्तै मुटुरोगी भएको नेपालीलाई खोप लगाउने अवसर प्राप्त भइसकेको छ । कतारमा लक्षित समूहमध्ये १० प्रतिशतलाई खोप लगाइसकिएको छ । कोरोनालाई नियन्त्रण गर्न कुल जनसंख्याको ७०८० प्रतिशतलाई खोप दिन जरुरी देखेका छौं, हमाद अस्पतालका निर्देशक डा युसेफ अल मासलमनीले स्थानीय टीभीमा अन्तर्वार्ता दिँदै भनेका छन्, खोप लगाउने विषय व्यक्तिगत रुचिको विषय होइन । सबैको हितका लागि गरिएको सार्वजनिक निर्णय हो । कतारको कुल जनसंख्याको १२५ प्रतिशत नेपाली श्रमिक छन् । कतारमा मात्रै कोरोनाबाट कम्तीमा ३० हजार नेपाली संक्रमित भएको अनुमान गरिएको छ ।झन्डै दुई लाख नेपाली रहेको यूएईले आप्रवासीसहित आफ्ना नागरिकलाई खोप लगाउन थालिसकेको छ । खोपले मान्यता नपाउनु अगाडि नै यूएईमा कार्यरत सयौं नेपालीले परीक्षणका रूपमा खोप लगाएका थिए । खोप लगाउन इच्छुकलाई नाम दर्ताका लागि आह्वान गरिएको छ । तीन लाख नेपाली कार्यरत साउदी अरबले डिसेम्बर १७ देखि नै खोप लगाउन थालेको हो । खोप लगाउन अनलाइनबाट नेपालीसहित एक लाख ५० हजार जनाले नाम दर्ता गरिसकेका छन् । खाडी क्षेत्रमा बहराइनपछि खोप भित्र्याउने साउदी हो । साउदीले प्राथमिकतामा परेको स्वदेशी र विदेशीलाई पहिलो दिनमै खोप लगाएको अरब न्युजले जनाएको छ । पहिलो चरणमा ६५ वर्षमाथिलाई प्राथमिकतामा राखेको साउदीले दोस्रो चरणमा ५० वर्षमाथिकालाई खोप दिनेछ । उपचारको मामिलामा स्वदेशी र विदेशीबीच कुनै भेदभाव गरिएको पाइएन । कोरोनाको उच्च संक्रमण रहेका बेला पनि साउदी सरकारले त्यो भूमिका निर्वाह गर्यो, साउदीका लागि नेपाली राजदूत महेन्द्रसिंह राजपुतले भने, खोप लगाउने विषयमा पनि विभेद हुँदैन र सबैले आवश्यकताअनुसार पाउनेछन् भन्नेमा आशावादी छु । गैरआवासीय नेपाली संघका प्रवक्ता डीबी क्षत्रीले खाडी क्षेत्रमा खोपको अभियानले श्रमिक वर्गलाई आफ्नो कामलाई निरन्तरता दिनेमा हौसला मिलेको बताए । बरु आफ्नो देशमा कहिले पाउने हो वा नपाउने भन्नेमा विश्वस्त छैन । यहाँ त खोप नै आइसक्यो, उनले भने, यसले हामीलाई आफ्नो कार्यथलो थप सुरक्षित भएको आभास मिलेको छ ।"
सेनाको गाडीले ठक्कर दिँदा मृत्यु,राजविराज (कास) नेपाली सेनाको गाडीको ठक्करले बुधबार सप्तरीमा एकजनाको मृत्यु भएको छ । सप्तरीको रुपनी चोकमा बा१ग १९८१ नम्बरको वान टन गाडीले स५प ५०७६ नम्बरको मोटरसाइकललाई ठक्कर दिँदा अग्निसाइर कृष्णासवरण गाउँपालिका २ का ६५ वर्षीय रामचन्द्र चौधरीको मृत्यु भएको प्रहरीले जनाएको छ । चौधरीलाई उपचारका लागि गजेन्द्रनारायण सिंह अस्पताल राजविराज ल्याउँदै गर्दा बाटामै मृत्यु भएको प्रहरीले जनाएको छ । उक्त गाडी सेनाको सूर्यदल गण विराटनगरबाट भैरव दल गण ललितपुरका लागि अदलीबदली गर्न ३२ जनाको टोली लिएर जाँदै थियो । सेनाको गाडी र चालक धरान १७ का मनिषराज राईलाई प्रहरीले नियन्त्रणमा लिएको छ ।
घूससहित सबइन्जिनियर पक्राउ,तनहुँ (कास) विद्यालयको शौचालय निर्माण सम्पन्नको कागजात बनाउन भन्दै मागेको १ लाख ५० हजार रुपैयाँ घूसको रकमसहित बुधबार एक सबइन्जिनियर पक्राउ परेका छन् । राष्ट्रिय पुनर्निर्माण प्राधिकरणअन्तर्गतको आयोजना कार्यान्वयन एकाइ शिक्षा तनहुँका सबइन्जिनियर सुरेन्द्र अधिकारी पक्राउ परेका हुन् । अख्तियार दुरुपयोग अनुसन्धान आयोगको टोलीले व्यास२ मालपोत लाइनको भीरकोट रेस्टुरेन्टबाट पक्राउ गरेको आयोगका प्रवक्ता मेघनाथ रिजालले बताए । भानु५ मैबलस्थित सरस्वती माविमा १४ लाख ६९ हजार रुपैयाँको लागतमा शौचालय निर्माण गरिएको छ ।
ओलीको निसाना सुदूरपश्चिम,"जहाँ ओली त्यहीँ नेकपा र सूर्य ः पोखरेलसिन्धुली उपप्रधानमन्त्री एवं नेकपा ओली समूहका नेता ईश्वर पोखरेलले जहाँ केपी शर्मा ओली, त्यहीँ नेकपा र सूर्य चिह्न हुने ठोकुवा गरेका छन् । कानुनी रूपमा नेकपा विभाजन नभइसकेकाले प्रथम अध्यक्षका पक्षमै पार्टी र र चुनाव चिह्न रहने उनको तर्क छ । धनुषा, सिरहा हुँदै सिन्धुली आइपुगेका उपप्रधानमन्त्री पोखरेलले बुधबार अगुवा कार्यकर्ता भेलामा बोल्दै वैशाखमा चुनाव हुने कुरामा शंका नगर्न आग्रह गरे । प्रधानमन्त्रीले ताजा जनादेश लिन निर्वाचन मिति घोषणा गरी सुरक्षा निकाय र निर्वाचन आयोगसँग समेत छलफल गरिसकेकाले अब शंका गर्नुपर्ने ठाउँ नरहेको उनको भनाइ थियो । निर्वाचन हुन्छ, सबै लागौं, मतभेदका जेजे कुरा छन्, त्यो सबै निर्वाचनको परिणामले मिलाउँछ, पोखरेलले भने, निर्वाचनबाट भाग्ने कुरै छैन । उनले ताजा जनादेशमा जाने कुरामा सर्वोच्च अदालतसमेत दायाँबायाँ नहुने विश्वास व्यक्त गरे । नेकपा विभाजन हुनुका पछि धेरै कारण भए पनि मुख्य कारण पुष्पकमल दाहालको आरोपपत्र भएको उनको दाबी छ । दाहालले ल्याएको १९ पेजको आरोपपत्रमा ओलीलाई पार्टी अध्यक्ष र प्रधानमन्त्री होइन, सदस्य पनि बस्न नसक्ने, फौजदारी अभियोग लाग्नेखालको चार्ज भएपछि त्यस्तो आरोप लागेको व्यक्ति कसरी कमिटीमा बसेर छलफल गर्न सक्छ ? फुटको मुख्य जड त्यही हो, उनले भने ।"
ओलीको कदम व्यवस्थाविरुद्ध,"मुख्यमन्त्री राईलाई स्पष्टीकरणमोरङ नेकपाको पुष्पकमल दाहाल र माधवकुमार नेपाल समूहले मुख्यमन्त्री शेरधन राईलगायत आठ जनालाई २४ घण्टे स्पष्टीकरण सोधेको छ । पुस १९ गते बसेको संसदीय दल बैठकमा उपस्थित नभएको र पार्टी हितविपरीत काम गरेको भन्दै राईलाई स्पष्टीकरण सोधिएको हो । दाहालनेपाल समूहले पुस १५ गते संसदीय दलको नेताबाट हटाएर भीमप्रसाद आचार्यलाई चयन गर्ने निर्णय गरेको थियो । आन्तरिक मामिला तथा कानुनमन्त्री हिक्मतकुमार कार्की, भूमि व्यवस्था, कृषि तथा सहकारी राज्यमन्त्री रामबहादुर मगर, भौतिक पूर्वाधार विकास राज्यमन्त्री अम्बिरबाबु गुरुङ, प्रमुख सचेतक बुद्धिकुमार राजभण्डारी, प्रदेशसभा सदस्यहरू इन्द्रमणि पराजुली, अम्बिका थापा र बिमल कार्कीलाई पनि स्पष्टीकरण सोधिएको उपनेता टंक आङ्बुहाङले बताए । मुख्यमन्त्री राई निकट उद्योग, पर्यटन, वन तथा वातावरणमन्त्री जगदीशप्रसाद कुसियैतलाई भने स्पष्टीकरण सोधिएको छैन । सचेतक सौभाग्य राईद्वारा हस्ताक्षरित पत्र हुलाकबाट पठाइएको उपनेता आङ्बुहाङले बताए । प्रमुख सचेतक राजभण्डारीले संसदीय दलको विधानअनुसार दलको बैठक प्रमुख सचेतकले बोलाउनुपर्नेमा उपनेताले बोलाउनु नै गलत रहेको बताए । पुस १९ गते आफू दिनभरि संसदीय दलको कार्यालयमा बसिरहँदा पनि कोही नआएको उल्लेख गर्दै उनले कहाँ बैठक बसेको थियो भनी प्रतिप्रश्न गरे । बैठकै नबसी कोठे निर्णयका आधारमा एउटा पत्र लेखेर स्पष्टीकरण सोध्न मिल्छ ? उनले भने, विधानअनुसार दलको नेता मुख्यमन्त्री राई नै हुनुहुन्छ ।"
प्रवासीले बाढीपहिरो पीडितको घर बनाइदिने,"म्याग्दी (कास) म्याग्दी प्रवासी नेपाली संघ (मोना) ले बाढीपहिरो पीडितलाई नयाँ घर बनाइदिने भएको छ । जिल्ला विपद् व्यवस्थापन समितिले गृह मन्त्रालयमा सिफारिस गरेका पूर्ण क्षतिग्रस्त १ हजार ६८ घरमध्ये मोनाले ४० घर बनाउन लागेको हो । मोनाले मालिका गाउँपालिका७ विममा १०, धवलागिरिमा १४, मंगला, रघुगंगा, अन्नपूर्ण गाउँपालिका र बेनी नगरपालिकामा ४४ वटा घर बनाउने भएको छ । पहिलो चरणमा विममा ३२ मध्ये १० परिवारलाई मोनाले पुनर्वास गराउनेछ । बाँकी परिवारलाई विममालिका संघ, स्थानीय पुनर्निर्माण समितिले पुनर्वास गराउने योजना छ । घर बनाउन आफ्नो जग्गा नभएका परिवारलाई पुनर्वासका लागि बिममालिका समाज काठमाडौंले २० लाख रुपैयाँ खर्चेर ५ रोपनी जग्गा खरिद गरिदिएको छ । सोही जग्गामा १० घर बन्ने हुन् । नयाँ घर बन्नेबाहेकका विस्थापितलाई विम मालिका संघले १ लाख, स्थानीय पुनर्निर्माण समितिबाट १ लाख ५० हजार, गाउँपालिकाबाट १ लाख र बाँकी श्रमदान र अन्यस्रोत परिचालन गर्ने गरी काम थालेका छौं, मालिका७ का वडाध्यक्ष रेशम जुग्जालीले भने, आवास बनाउन जग्गा नहुनेका लागि जग्गा प्राप्त गरी पुनर्वास क्षेत्रमा पुग्ने पहुँचमार्ग निर्माण गरेका छौं । वैशाखसम्म सबैलाई पुनर्वास गराउने लक्ष्य छ । मोनाको पुनर्वास कार्यक्रम सञ्चालन गर्न बेनीको परोपकारी संस्था ओमकुमारी शान्ति कोषले संयोजन गरिरहेको छ । विमका पहिरो पीडितलाई पुनर्वास गराउन हाल हङकङमा रहेका मोना हङकङका पूर्वअध्यक्ष दल शेरबुजा मगर गाउँ फर्केर अभियानमा जुटेका छन् ।"
पर्स चोरी आरोपमा बाँधेर सिस्नुले कुटपिट,"भक्तपुर (कास) भक्तपुरको हनुमानघाटमा पर्स चोरीको आरोपमा एक महिलालाई स्थानीयले पाटी (फल्चा) को खम्बामा बाँधेर सिस्नु लगाएर यातना दिएका छन् । मंगलबार बिहान आफन्तको मृत्यु संस्कारमा हनुमानघाट पुगेका भक्तपुर नगरपालिका७ का एलिस कुस्माको पर्स हरायो । पर्स चोरीको आरोपमा स्थानीयले सपना बानुलाई बाँधेर सिस्नु लगाएर यातना दिएका हुन् ।बानु सोही ठाउँकै जामे मस्जिद नजिकैको जस्ताको टहरामा बस्छिन् । टहराबाट शीत चुहिएर कोठा चिसो हुन्छ, घाम ताप्न पाटीतिर टहल्छु, पीडित बानुले भनिन्, मंगलबार बिहान खाना पकाएर घाम ताप्न पाटी पुगेको थिएँ, पाटीमा फोहोर देखेपछि सफा पनि गरें । केहीबेर त्यहीं बसेकी बानु टहरामा आएर खाना खाएर सुतिन् । बानुलाई पाटीमा बसेको देखेका स्थानीयले टहरामै आएर पुनः त्यहीं लगे । मैले चोरेको होइन भन्दा पनि पत्याएनन्, बुधबार टहरामै भेटिएकी उनले भनिन्, मेरै ओढ्ने र डोरीले पाटीको फल्चामा बाँधेर सिस्नु लगाए । पर्स हराउने व्यक्तिले त आरोप मात्र लगाएका हुन्, बाँकी ६७ जना महिलाले कुटे र हातपात गरे । बानुलाई बाँधेर यातना दिएको हेर्न नसकेर उनका पति अब्दुल रहिम त्यहाँबाट निस्किए । उनलाई बाँधेर सिस्नु लगाएको हेर्न सकिनँ, फर्किएँ, रहिमले भने, हनुमानघाटमा जम्मा भएको भीडलाई जवाफ दिन सक्ने अवस्था नै थिएन । पाटीको खम्बामा बाँधेको झन्डै आधा घण्टापछि प्रहरी आएर दुवै पक्षलाई महानगरीय प्रहरी वृत्त जगाती पुर्याएको उनले बताए ।आफू निर्दोष रहेको र आफ्नो कुरा सुन्ने कोही नभएको बानुले सुनाइन् । हाम्रो बोली सुन्ने कोही छैन, त्यसैले अनाहकमा चोरीको आरोपमा बाँधेर कुटे, उनले भनिन् ।महानगरीय प्रहरी वृत्त जगातीका प्रमुख डीएसपी राजेश थापाले घटनाबारे खबर पाउनासाथ प्रहरी घटनास्थल पुगेर दुवै पक्षलाई कार्यालय ल्याएर अनुसन्धान थालेको बताए । पीडित महिलाले चोरेको हो भन्ने प्रमाण फेला परेन र सोधपुछ गरेर फिर्ता पठायौं, उनले भने ।"
कांग्रेस महाधिवेशन झन् अन्योलमा,"(काठमाडौं)  समयमै तयारी हुँदो हो त आइतबारसम्म कांग्रेसको जिल्ला तहसम्मको अधिवेशन सम्पन्न भइसकेको हुने थियो । तर यतिका समयसम्म कांग्रेस अधिवेशनतिर होइन, क्रियाशील सदस्यता वितरण र नवीकरणकै काममा अल्झँदै आएको छ ।क्रियाशील सदस्यतालगायत मुद्दामा दुई पक्षबीचको लामो झगडा, कोभिड१९ संक्रमण र कार्यकाल तन्काउने नेतृत्वको चाहनाजस्ता कारणले पार्टीको महाधिवेशन पछि धकेलिँदै गयो । जसले स्थानीय तहका अधिवेशनको दोस्रो कार्यतालिका पनि अधिवेशन नभईकनै नाघेको छ । पछिल्लोपटक प्रधानमन्त्री केपी शर्मा ओलीले प्रतिनिधिसभा विघटन गरेपछि त अन्योल झनै बढेको छ । यसअघि पार्टीको केन्द्रीय महाधिवेशन फागुन ७१० सम्म गर्ने निर्णय कांग्रेसको थियो । संशोधित दोस्रो कार्यतालिकाअनुसार स्थानीय तहका अधिवेशन माघ ६ सम्ममा सम्पन्न गर्नुपर्छ । गत असारको केन्द्रीय कार्यसमितिले गरेको निर्णयअनुसार यही पुस ६ बाट वडा तहदेखिको अधिवेशन सुरु हुने तालिका थियो । पुस ८ मा गाउँनगरपालिका र पुस ११ मा प्रदेशसभा क्षेत्रीय अधिवेशन भइसक्नुपर्थ्यो । त्यस्तै पुस १३ मा प्रतिनिधिसभा निर्वाचन क्षेत्र र एक निर्वाचन क्षेत्र रहेका जिल्लाको जिल्ला अधिवेशन गर्ने र दुई निर्वाचन क्षेत्रमाथिका जिल्लाहरूको पुस १६ मा अधिवेशन गर्ने तालिका थियो ।महाधिवेशनका सुरु मतदाता रहने पार्टीको क्रियाशील सदस्यताकै टुंगो लाग्न नसकेकाले फागुनमा हुने केन्द्रीय महाधिवेशन पनि नहुने निश्चित भइसकेको छ । क्रियाशील सदस्यताको नवीकरण र वितरणका लागि आइतबारको केन्द्रीय कार्यसमिति बैठकले थप दुई महिनाको समय स्थानीय तहलाई दिएको छ । स्थानीय तहले सदस्यताको सूची पठाउनका लागि माघ मसान्तसम्मको समय पाएका छन् । यसअघि मंसिर मसान्तसम्म जिल्लाहरूले सदस्यताको सूची केन्द्रमा पठाइसक्नुपर्ने निर्णय थियो तर एक दर्जन जिल्लाले समेत तोकिएको मितिमा सदस्यताको टुंगो लगाउन सकेनन् । मंसिर मसान्तभित्र सबै जिल्लाबाट सदस्यताको सूची केन्द्रमा आइपुगेमा फागुनभित्रै महाधिवेशन गराउन वरिष्ठ नेता रामचन्द्र पौडेल र उनी पक्षका सदस्यहरूले दबाब दिँदै आएका थिए ।पौडेलसहित दुवै पक्षका नेताहरू आगामी फागुनमा महाधिवेशन हुन नसक्नेमा निश्चिन्त छन् तर प्रतिनिधिसभा विघटनको राजनीतिक घटनाक्रमले महाधिवेशनको नयाँ तिथि तोक्नसमेत कांग्रेसले सकेको छैन । संस्थापन पक्षका एक पदाधिकारीले महाधिवेशनको तिथि अब भदौमा पुग्ने बताए । नयाँ राजनीतिक घटनाक्रमका कारण पनि अब भदौअघि महाधिवेशन हुन सक्ने स्थिति नभएको उनले भनाइ छ ।प्रतिनिधिसभा विघटनविरुद्ध सर्वोच्च अदालतमा परेको रिटको निर्णयपछि मात्रै नेताहरू महाधिवेशनको नयाँ तिथि तोक्ने तयारीमा छन् । पूर्वमहामन्त्री कृष्णप्रसाद सिटौलाले अदालतले प्रतिनिधिसभा विघटनको रिटलाई सदर गरेमा महाधिवेशनको तिथि भदौमा पुग्ने बताए । अदालतले विघटनलाई सदर गरेमा पनि वैशाखमा आमनिर्वाचनको सुनिश्चितता नभएको उनले बताए । ओलीले प्रतिनिधिसभा विघटन गर्दा नै वैशाखको १७ र २७ गरी दुई चरणमा आमनिर्वाचन गर्ने तिथि तोकेका छन् । प्रतिनिधिसभा पुनःस्थापना भएमा वैशाखजेठमा महाधिवेशन गर्नुपर्ने हुन्छ, उनले भने, निर्वाचनमा जाने भएमा भदौमा महाधिवेशन तोक्नुपर्ने हुन्छ । भदौभित्रै महाधिवेशन गर्नुपर्ने संवैधानिक बाध्यता भएकाले पनि महाधिवेशनको अन्योल बढेको अर्का नेता अर्जुननरसिंह केसी बताउँछन् । भदौसम्ममा महाधिवेशन गर्न सकेनौं भने पार्टी नै संवैधानिक संकटमा पर्ने खतरा छ, केसीले भने, पछिल्लो पटक विकसित राजनीतिक घटनाक्रमले पार्टीको संवैधानिक अस्तित्व रक्षाको चिन्तासमेत बढाएको छ ।पार्टीको विधानअनुसार कांग्रेस पार्टीको नियमित महाधिवेशन चार वर्षभित्र हुनुपर्छ । असाधारण स्थितिमा थप एक वर्ष बढाउन सकिने व्यवस्था विधानमा छ । विधानको बढाउन सक्ने त्यहीं व्यवस्थाअनुसार पार्टी केन्द्रीय कार्यसमितिले गत फागुनमै एक वर्षको समय थप गरेको हो । आगामी फागुनभित्र महाधिवेशन गर्न नसकेपछि संविधानको व्यवस्था स्वतः आकर्षित हुन्छ । संविधानको राजनीतिक दलसम्बन्धी व्यवस्थामा ५ वर्षभित्र अधिवेशन गर्न नसकेमा थप ६ महिनाभित्र गरिसक्नुपर्ने व्यवस्था गरेको छ । कांग्रेसले अब त्यही व्यवस्थालाई टेकेर भदौभित्र महाधिवेशन सम्पन्न गरिसक्नुपर्छ ।महाधिवेशनलाई लिएर यसअघि उत्पन्न विवाद भने मिल्दै गएका छन् । अन्य राजनीतिक दलबाट आएका कार्यकर्तालाई पार्टीमा समायोजन गर्ने सवालमा उत्पन्न ठूलो विवाद पनि आइतबारबाट हल भएको छ । धेरै लामो समयदेखिको छलफलपछि संस्थापन र संस्थापन इतरपक्षबीच आइतबार समझदारी जुटेको हो । उपसभापति विमलेन्द्र निधिको संयोजकत्वमा रहेको समायोजन समिति र पौडेलपक्षबीच निरन्तरका संवाद सहमतिमा पुगेपछि सदस्यताको वितरणको कार्यले अब तीव्रता पाउने नेताहरूले बताएका छन् ।तीन जिल्लामा पार्टीको पुरानो संरचनालाई समायोजन गर्ने काम अझै बाँकी छ । विवादका कारण बारा, सप्तरी र सिन्धुपालञ्चोकको समायोजन टुंगिन सकेको छैन । समायोजन नटुंगिँदा यी तीन जिल्लामा पार्टीको क्रियाशील सदस्यतासमेत केन्द्रबाट जान सकेको छैन ।पार्टी केन्द्रीय कार्यालयका मुख्यसचिव कृष्ण पौडेलका अनुसार क्रियाशील सदस्यताको वितरण र नवीकरणको कामले तीव्रता पाएको बताउँछन् । पार्टीले विकसित गरेको वेबसाइटमा १५२० जिल्लाले पार्टीका क्रियाशील सदस्यताको नामको सूची राख्ने कामसमेत धमाधम जिल्लाबाटै भइरहेको बताए । केन्द्रमा सूची मात्रै पठाउँदा १० लाख सदस्यताको नाम टाइप गर्न नै चार महिना लाग्ने अवस्था थियो । प्रयोगमा ल्याइसकिएको नयाँ प्रविधिले अब सजिलो बनाएको छ । जिल्लाबाट सिधै टाइप गरेर वेबसाइटमा सदस्यताको सूची राख्न सकिने भएको छ । त्यसो गर्दा महाधिवेशनको प्रक्रिया पनि छिटो अघि बढ्ने र केन्द्रलाई पनि बोझ घट्नेछ, पौडेलले भने, क्रियाशील सदस्यताको काम धेरै अघि बढिसकेको छ ।"
चार नाकाबाट विदेशी शून्य,"(काठमाडौं)  विदेशी नागरिकको आवागमन शून्य भएपछि भारत र चीनतर्फका चार नाकाका अध्यागमन कार्यालयमा कर्मचारी कामविहीन छन् । इलामको पशुपतिनगर, मोरङको रानी, सिन्धुपाल्चोकको तातोपानी र हुम्लाको हिल्सास्थित नाकामा यस्तो भएको हो । विदेशीको आवागमन शून्य छ, अध्यागमन कार्यालय भने खुला राखिएका छन् । यी चारवटै नाका व्यावसायिक र पर्यटकीय दृष्टिले महत्त्वपूर्ण मानिन्छन् । सन् २०२० को तथ्यांकअनुसार यी नाकाबाट भारतबाहेक तेस्रो मुलुकका नागरिकको आवागमन शून्य छ । २०७२ वैशाख १२ को विनासकारी भूकम्पपछि चीनले अघोषित रूपमा लगाएको नाकाबन्दीका कारण तातोपानी नाका अझै खुलेको छैन । चीनसँगको प्रमुख व्यापारिक नाका भए पनि तातोपानी हुँदै ५ वर्षदेखि आवागमन र आर्थिक कारोबार ठप्प छ ।२०७५ असोज २४ मा हिल्सा, माघ ६ मा रानी र २०७६ वैशाख १५ मा इलामको पशुपतिनगरमा सरकारले अध्यागमन कार्यालय स्थापना गरेको थियो । पशुपतिनगर र हिल्साका कार्यालय स्थापनामा गृहमन्त्री रामबहादुर थापा आफैं पुगेका थिए । तर यी तीनवटै नाकाबाट यो वर्ष भिसाबाहक विदेशी नागरिक आउजाउ नै गरेनन् । गत चैत ११ बाट लकडाउन घोषणासँगै नाका बन्द हुँदा विदेशीको आवागमनमा ठप्प भए पनि त्यसअघिको ३ महिनामा समेत विदेशीको आवागमनको रेकर्ड छैन । पशुपतिनगर र रानीमा अध्यागमन स्थापना गर्नुअघि भारततर्फ पनि खोल्ने अनौपचारिक सहमति भएको थियो । तर भारतले छलफलमा अघि बढेको विषय कार्यान्वयन नै गरेन । हतारमा गृह मन्त्रालयले दुवै स्थानमा कर्मचारी र कार्यालय व्यवस्थापन गरेर अध्यागमन कार्यालय सञ्चालनमा ल्याएको थियो । हुम्लाको हिल्सा पारी चीनतर्फ पहिले नै अध्यागमन कार्यालय सञ्चालनमा आइसके पनि आवागमन भने छैन ।अध्यागमन कार्यालय व्यवस्थापनकै लागि रानीमा अधिकृत र पशुपतिनगर, तातोपानी र हुम्लामा नायब सुब्बाको नेतृत्वमा कर्मचारी व्यवस्थापन गरिएको छ । पशुपतिनगर र रानीमा अध्यागमन कार्यालय खोल्नुअघि पारि भारततर्फ पनि सँगसँगै स्थापना गर्ने भनिएको थियो, तर पारि अहिलेसम्म सुरसार छैन, अध्यागमन विभागका महानिर्देशक रमेशकुमार केसीले भने, कोरोनाको असर त छँदै छ, तर दुवै देशतर्फ अध्यागमनसीमा प्रशासन भएमात्रै आवागमन व्यवस्थित र सहज हुन्छ । विदेशी आवागमन भएका अन्य ७ मध्ये पनि अध्यागमन कार्यालय भैरहवाबाहेक अन्यबाट भिसाबाहक विदेशीको आवागमन निकै कम देखिएको छ । स्थलमार्गका ११ वटा अध्यागमन कार्यालयमध्ये ४ ठाउँमा आवागमन शून्य छ । त्यसबाहेकका ७ वटा नाकाबाट सन् २०२० मा ४६ हजार ९ सय ५५ विदेशी आगमन र ४२ हजार ९ सय २९ प्रस्थान गरेको अध्यागमन विभागको अभिलेखमा उल्लेख छ । त्यसमध्ये पनि सबैभन्दा बढी भैरहवाबाट ४३ हजार २ सय ७२ विदेशी भित्रिए भने सोही नाकाबाट ३९ हजार ८ सय ८८ जना प्रस्थान गरेका छन् । बाँकी ६ नाकामध्ये पनि झापाको काँकडभिट्टाबाट २ हजार २१ भित्रिए भने १ हजार ९ सय ८२ जना बाहिरिए । बाँकी ५ नाका वीरगन्ज, गड्डाचौकी, नेपालगन्ज, धनगढी र रसुवाका नाकाबाट १ हजार ६ सय ५३ जना भित्रिए । यो अवधिमा १ हजार ५९ जना नेपालबाट बाहिरिएका छन् । त्यसबाहेक सन् २०२० मा विमानस्थल हुँदै तेस्रो मुलुकबाट भित्रिने विदेशीको संख्या १ लाख ८३ हजार १ सय ३० र नेपालबाट बाहिरिनेको संख्या २ लाख २ हजार ६ सय २८ छ । यो वर्ष कोरोना महामारीका कारण विदेशीको आवागमन विगत वर्षभन्दा निकै कम मात्र भएको हो । २०७६ चैत पहिलो साताबाटै अन्तर्राष्ट्रिय उडान बन्द गरेका कारण लामो समयसम्म हवाई मार्गबाट तोकिएका बाहेक कुनै पनि विमानले सेवा सञ्चालन गर्न पाएनन् । पछिल्लो समय पनि सर्तसहित आवागमन खुलाइएको छ । यसले पनि हवाई मार्गबाट हुने आवागमनको चाप घटेको छ । विभागले ४ वर्षअघि भारततर्फ सानामझौला र ठूला नाकाबाहेक ७४ चेक प्वाइन्टमा सुरक्षाकर्मी र अध्यागमनको संयन्त्र राख्ने गरी काम अघि बढाउने प्रस्ताव गृह मन्त्रालयमा पेस गरेको थयो । तर त्यो प्रस्ताव अघि बढेन । त्यसपछि २०७५ तिर उत्तर र दक्षिणतर्फका व्यापारिक र सामरिक सुरक्षाका हिसाबले महत्त्वपूर्ण मानिएका करिब एक दर्जन नाकामा बीओपीसहित अध्यागमनको संयन्त्र स्थापना गर्ने कार्ययोजना थाल्यो ।गृह मन्त्रालयका प्रवक्ता चक्रबहादुर बूढाका अनुसार मुस्ताङको कोरला, संखुवासभाको किमाथांका, दार्चुलाको व्याससहित आधा दर्जन स्थानमा अध्यागमन कार्यालय स्थापना गर्ने प्रस्ताव आएको छ । अध्यागमन कार्यालय स्थापनाको उद्देश्य राहदानीबाहक विदेशी नागरिकको आवागमन र नियमन अनि गैरकानुनी गतिविधि नियन्त्रण र त्यसबाट राज्यलाई हुने आर्थिक लाभलाई पनि हेरिन्छ तर जसका लागि लक्षित गरेर कार्यालय खोलिने हो, उसकै आवागमन भएन भने अध्यागमन कार्यालय स्थापनाको औचित्यमा प्रश्न उठ्न सक्छ, उनले भने ।"
प्रदूषणको आपत्लाई कम नआँकौं,"गत सोमबार र मंगलबार काठमाडौंको मौसम एक्कासि चिसिएन मात्रै, वायुमण्डल पनि जोकोहीले महसुस गर्ने गरी प्रदूषित बन्यो । मानिसहरूले घरबाहिर निस्कनासाथ सास फेर्न असहज भएको र आँखा पोलेको अनुभूति गरे । त्यस्तो नहोस् पनि किन, मंगलबार अपराह्नसम्म विश्वका विभिन्न ५० सहरमध्ये काठमाडौं वायु प्रदूषणमा एक नम्बरमा थियो । यहाँको प्रदूषणले पाकिस्तानको कराँची, बंगलादेशको ढाका र भारतको मुम्बईलाई पनि उछिनेको थियो । यसरी जनस्वास्थ्यमा प्रत्यक्ष असर पुर्याउने गरी प्रदूषणको मात्रा बढ्नु गम्भीर चिन्ताको विषय हो । नीति निर्माता तथा निर्णयकर्ता र आम नागरिकहरू यो समस्याप्रति संवेदनशील बन्नुपर्छ । स्टेट अफ ग्लोबल एयर २०२० का अनुसार मुलुकमा वायु प्रदूषणले निम्त्याउने रोगका कारण बर्सेनि ४२ हजारभन्दा बढीको ज्यान जाने गरेको छ । यो भयावहपूर्ण तथ्यांकले दिने पाठ हो प्रदूषण घटाउने मामिला प्रकृति र पर्यावरण स्वच्छ राख्ने विषय मात्रै होइन, यसको सोझो सम्बन्ध जनस्वास्थ्यसितै छ । तथ्यांकमै समेटिइएको ज्यान जानेको संख्या त यति धेरै छ भने, प्रदूषणकै कारण दीर्घरोगी हुने कति होलान् ? काठमाडौंजस्ता प्रदूषित सहरमा बस्नेहरूमध्ये सामान्य प्रभावित त झनै कति होलान् ? यसबाट सोझै अनुमान गर्न सकिन्छ वायु प्रदूषणले जनस्वास्थ्यमा परेको असरको मूल्य निकै ठूलो छ । तसर्थ, यो यथार्थलाई मध्यनजर गरी सरकारले प्रदूषण घटाउने कार्यक्रम कार्यान्वयनमा अब पनि गैरजिम्मेवार बन्नु हुँदैन । विज्ञहरूका अनुसार प्रदूषित कणले श्वासप्रश्वास र रक्तसञ्चार प्रणालीमा प्रवेश गरेर मुटु, मस्तिष्क र फोक्सोलाई असर गर्छ । फोक्सोको क्यान्सर, मुटुको रोग, फोक्सोको रोग, दम, निमोनिया, मस्तिष्कघात हुन सक्छ । कम तौल वा समय नपुग्दै बच्चा जन्मिन सक्छ । अहिले त यसको सम्बन्ध वर्तमान महामारीसित पनि जोडिने जोखिम छ । अमेरिकाको हार्वर्ड युनिभर्सिटी र जर्मनीका वैज्ञानिकहरूले अमेरिका र चीनमा केहीअघि गरेको अध्ययनअनुसार वायु प्रदूषण बढी भएका स्थानमा बस्नेहरूमा कोभिड१९ संक्रमण पनि बढी पाइएको छ । उक्त अध्ययनले कोभिड१९ बाट मृत्यु भएकामध्ये १५ प्रतिशतमा मुख्य कारण वायु प्रदूषण रहेको ठम्याएको तथ्यलाई हाम्रा जिम्मेवार निकायहरूले भुल्नु हुँदैन । काठमाडौं त उसै पनि कचौराजस्तो छ । जाडो महिनामा फेरि न हावा चल्छ न र लामो समय वर्षा हुन्छ । यसपालि त पुसे झरी पनि परेन । यस्तो बेला अलिकति हावा चलेन भने पनि वायु प्रदूषण ह्वात्तै बढ्छ, वायुमण्डलको तल्लो तहमा अत्यधिक धूलो र धूवाँ तैरिन्छ । सोमबार र मंगलबार पनि भएको यही हो । प्रदूषणको मात्रा ह्वात्तै बढेकाले सरकारले विज्ञप्ति नै निकालेर वृद्धवृद्धा, दमखोकी, श्वासप्रश्वास र मुटुका बिरामी, बालबालिकालगायतलाई घरबाहिर ननिस्कन आग्रह गर्नुपर्यो । सरकारले गत वर्ष स्वीकृत गरेको काठमाडौं उपत्यका वायु गुणस्तर कार्ययोजना मा वायुको गुणस्तर सूचकांक (एक्यूआई) ३ सय नाघे विपद्को रूप लिने भनेकोमा सोमबार र मंगलबार काठमाडौंका विभिन्न स्थानको एक्यूआई ४ सय नाघेको थियो । एक्यूआईको मात्रा २०१ नाघ्नु नै अस्वास्थ्यकर हो भने ३०० बाट पनि माथि उक्लनु त घातक नै हो । वायु स्वस्थ हुनका लागि विश्व स्वास्थ्य संगठन (डब्लूएचओ) को मापदण्डअनुसार एक्यूआई ३५ भन्दा कम हुनुपर्छ । काठमाडौं उपत्यकामा यातायातका साधन वायु प्रदूषणका मुख्य स्रोत हुन् । त्यसबाहेक, सडकको धूलो, फोहोर र कृषिजन्य अवशेष बाल्दाको धूवाँ, इँटाभट्टा, घरभित्र दाउरा र गुइँठाबाट निस्किने धूवाँ पनि यसका स्रोत हुन् । तसर्थ, सरकार तथा नागरिक दुवैले सम्भव भएसम्म प्रदूषणका यी स्रोतहरू थुन्ने प्रयास गर्नुपर्छ । तर विडम्बना, मन्त्रिपरिषद्ले गत फागुन १२ गते काठमाडौं उपत्काका लागि वायु गुणस्तर व्यवस्थापन कार्ययोजना२०७६ ल्याए पनि यो कागजमै सीमित छ । कार्ययोजनामा उपत्यका भित्रिने सवारीसाधनमा युरो४ मापदण्ड लागू गर्नेदेखि प्रदूषणसम्बन्धी मापदण्ड लागू गरी पास हुने सवारीसाधनलाई हरियो स्टिकर दिइनेसम्मका कार्यक्रम छन् । काठमाडौंभरि चल्ने सवारीसाधनको प्रदूषण जाँच गर्न एक वर्षभित्र कम्तीमा दुईवटा प्रदूषण मापन केन्द्र स्थापना गर्नेजस्ता कैयौं कार्यक्रम यसमा भए पनि त्यस दिशामा कुनै प्रगति भएको छैन । काठमाडौं उपत्यका नगरपालिका फोरमले उपत्यकाको प्रदूषण नियन्त्रण गर्न दुई वर्षअघि पारित गरेको ९ बुँदे प्रतिबद्धताको हाल पनि यस्तै छ । सहर पर्यावरणीय र स्वास्थ्यका हिसाबले बस्नलायक बनाउने दायित्वबाट यसरी सरकार तथा सम्बन्धित निकायहरू भाग्नु हुँदैन । नागरिकलाई प्रदूषणको आपत्बाट जोगाउन घोषित कार्यक्रमहरूको अविलम्ब कार्यान्वयन थालिनुपर्छ । कुनै पनि विषयमा योजना मात्रै बनाएर कुनै प्रगति हुँदैन, त्यसको कार्यान्वयन पनि सही ढंगले हुनुपर्छ र ठोस परिणाम नै देखिनुपर्छ । नत्र काठमाडौंको वायुमा प्रदूषित धूलो मात्रै होइन, सरकारी अकर्मण्यता पनि तैरिनेछ । अबको २३ महिनै काठमाडौंको वायु प्रदूषण बढ्ने भएकाले नागरिक पनि सतर्क रहन उत्तिकै आवश्यक छ । प्रदूषणबाट जोगिन हरेकले घरबाहिर निस्कँदा मास्क प्रयोग अनिवार्य गर्नुपर्छ, सम्भव भएसम्म घरमै बस्नु उत्तम हुन्छ । डब्लूएचओकै अनुसार पनि यस्तो बेला व्यस्त सडकमा हिँड्ने समय घटाउनुपर्छ । शारीरिक व्यायाम पनि कम प्रदूषित क्षेत्रमा मात्रै गर्नुपर्छ । अत्यधिक प्रदूषित दिनमा गाडीको उपयोग कम गर्नुपर्छ । फोहोर पदार्थलाई डढाउनु हुँदैन । यसरी, आआफ्नो ठाउँमा सरकार जनउत्तरदायी र नागरिक कर्तव्यनिष्ठ हुने हो भने मात्रै यो समस्या न्यूनीकरण हुने तथ्य सबैले मनन गर्नुपर्छ ।"
जनता हँसाउन बन्द गरौं,"कामचलाउ प्रधानमन्त्री ओली आफ्नो समूहको जनवर्गीय संगठन तथा जिल्ला कमिटीहरूको सभामा दाहालनेपाल लक्षित व्यङ्ग्य गरेर जनता हँसाउन व्यस्त छन् । अनेक प्रसंग जोडेर हँस्यौली भाषण दिन माहिर कामचलाउ प्रधानमन्त्री ओली कहिले ढाडे बिरालो त कहिले बच्चाले गुडिया खोसाखोस गरेका कथा सुनाउँदै दाहालनेपाल समूहलाई खेदो खनिरहेका छन् । यस्ता अन्धाधुन्ध व्यङ्ग्य सुनाएर हलमा उपस्थित भएकाहरूको ताली पाउँदा नेता ओलीलाई रमाइलै लाग्ला तर प्रधानमन्त्री पदमा विराजमान ओलीलाई पक्कै दुःख लाग्छ होला । सस्ता बोलीले प्रधानमन्त्री पदको गरिमालाई तहसनहस गरेको छ । के हामीले साँच्चै हल्का प्रधानमन्त्री पाएका हौं ? देशको कार्यकारी प्रमुखले व्यक्ति वा पार्टीविशेषलाई होच्याएर बोल्दै हिँड्दा प्रधानमन्त्री पदले गिज्याइरहेको हुन्छ । अरू हावा भए भन्दैमा प्रधानमन्त्री पनि हावा हुने ? अरूले किचकिच गरे भनेर आफूले पनि त्यसै गर्ने ? सबैभन्दा धेरै विवेक र सहनशीलता प्रधानमन्त्रीमा हुनुपर्छ । फुटेकालाई खेदेर रमाउने हैन जुटाउने प्रयासमा कामचलाउ प्रधानमन्त्री ओलीको ध्यान जानु जरुरी छ । आफ्नो एकै छिनको आवेगले सिङ्गो मुलुकमा के असर पार्छ र जनताले कति दुःख पाउँछन् भन्नेबारे उनले सोच्नैपर्छ । महिलाको मृगौला हालेकाले ओली विचलित भयो रे भन्दै रे का पछाडि दौडेर यस्तो तुच्छ र तथ्यहीन कुरा प्रधानमन्त्रीले बोल्नु हुन्न । पार्टीमा चकचक गरे, उपद्रो गरे त्यही भएर पद नदिएको जस्ता तल्लो स्तरका बोली प्रधानमन्त्रीबाट आउनुहुन्नथ्यो । कामचलाउ प्रधानमन्त्रीका नवनियुक्त कामचलाउ मन्त्रीहरू पनि ओलीको भाषण टपक्क टिपेर जनता हँसाउन तम्सिरहेका छन् । यसले मन्त्री पदको गरिमालाई पनि सखाप पारेको छ । प्रधानमन्त्रीले जनताका समस्यालाई बुझेर धमाधम जनमुखी निर्णय लिँदै अगाडि बढिरहेका भए पार्टीभित्रको घेराबन्दी तोड्न सक्थे । जनताले साथ दिन्थे । जनप्रिय काम नगरेकाले उनले चारैतिर अन्धकारै अन्धकार मात्र देखे अनि संसद् विघटन जस्तो अलोकतान्त्रिक र संविधानविरोधी काम गरे । अहिले त्यसको बचाउका लागि स्ट्यान्डअप कमेडी गर्दै हिँड्नुपरेको छ । अनि चुनाव कामचलाउ प्रधानमन्त्री ओलीलाई मात्र लागेको देखिन्छ । जनतालाई आफ्नै समस्याले पिरोलिरहेको छ, व्यवसायीलाई कोरोनाले थला पारेको छ, किसानलाई मल नपाएर उत्पादन घट्ने चिन्ता छ, केही नेता आन्दोलन गरेपछि संसद् ब्युँतिन्छ भन्दै छन् । प्रधानमन्त्री ओली र उनका आसेपासे भने वैशाखमा चुनाव हुन्छ भन्दै हिँडिरहेका छन् । यो जति हास्यास्पद अरू के हुन सक्छ ? यस्तै रमिता हेर्नका लागि जनताले लोकतन्त्र ल्याएका हुन् ? प्रधानमन्त्री ओलीले उखान र टुक्का हालेर जनता हँसाउने काम बन्द गर्नुपर्छ । जनताका समस्यालाई ध्यान दिए फेरि त्यही कुर्सीमा बस्ने बाटो खुल्न सक्छ । गोविन्द विक, बूढानीलकण्ठ१२, काठमाडौं पुस ५ को प्रतिनिधिसभा विघटनबारे नेकपाका दुई पक्ष, नेपाली कांग्रेस र अन्य दल, सविंधानविद्, बुद्घिजीवी तथा अभियन्ताहरूका आआफ्नै तर्कविर्तक छन् । विघटनको मुद्दा न्यायलय प्रवेश गरेपछि पनि अनेक कोणबाट बहस हुनुलाई लोकतन्त्रिक व्यवस्थाको विशेषता मान्न सकिन्छ । पार्टीभित्रै घेराबन्दीमा पारेकाले ताजा जनादेशका लागि प्रतिनिधिसभा विघटन गर्नुपरेको जिकिर सरकारको छ । नेकपाकै अर्को धार प्रतिनिधिसभा पुनःस्थापनाको मागसहित सडक संघर्षमा छ । कांग्रेस र अन्य दल पर्ख र हेरको मनस्थितिमा छन् । कामचलाउ प्रधानमन्त्री केपी शर्मा ओलीले संसद् विघटन राजनीतिक मद्दा भएकाले अदालत प्रवेश गर्न मिल्दैन भन्दै छन् । विपक्षी दलहरू संविधानमै नभएको धारा प्रयोग गरी प्रधानमन्त्रीले प्रतिनिधिसभा विघटन गरेको धारणा राख्छन् । नागरिक अभियान्ता तथा बुद्धिजीवीहरू लोकतन्त्रको मूल मर्मबाट विचलित भएर सिर्जित यस परिस्थितिलाई संविधानभित्र नल्याउने हो भने भविष्यमा संविधान कार्यान्वयनको पक्ष फितलो भई देश संकटमा फस्ने आशंका गर्छन् । यस घटनाको व्याख्या गर्ने जिम्मा सर्वोच्च अदालतले पाएको छ । जनता सर्वोच्चको फैसला कुरिरहेका छन् । राज्य सञ्चालनको दोस्रो अंग भएकाले पनि समयमै अहिले उठिरहेका प्रश्नहरूको न्यायिक निरूपण गर्नु सर्वोच्चको दायित्व हो । संविधानको इमानदार कार्यान्वयन गरी समृद्धिको यात्रामा लाग्नुपर्ने बेला सत्ताको लडाइँमा रुमलिँदा त्यसले कस्तो सन्देश देला ? आफैंले बनाएका नियम, मूल्य मान्यतालाई बेवास्ता गर्दै गयो भने भोलि कस्तो समाज बन्ला ? ओली सरकारले एतिहासिक अवसर पाएको थियो । तर, यसले व्यवस्थालाई नै तहसनहस गर्ने काम गर्यो । जीवनप्रकाश शर्मा, टोखा, काठमाडौं नेकपा सरकारको तीनवर्षे अवधिमा भ्रष्टाचार, दण्डहीनता र बलात्कारले प्रश्रय पायो । ओली सरकारले लोकतान्त्रिक व्यवस्थालाई सकाउने र संविधानलाई च्यात्ने काम गरेको छ । सत्ताप्राप्तिका लागि दुई कम्युनिस्ट मिलेका रहेछन् भन्ने अहिले जनताले बुझ्दै छन् । एकीकरणको नाटक मञ्चन गरेर जनतालाई भावुक बनाई कम्युनिस्टका नाम भजाएर निर्वाचनमा भोट असुले । दुई अलग सिद्धान्त बोकेका दल कसरी एक हुन सक्छन् भन्ने जनतालाई त्यस बेला नलागेको होइन तर तिनले समृद्धि र स्थिरताको नारा लगाएर लट्ठ बनाए । अहिले संसद् विघटन भइसकेपछि बल्ल जनताले लोकतन्त्र, गणतन्त्र, संघीयता लगायतका उपलब्धि धरापमा परेको छ भन्ने थाहा पाए । तोरीमा कोदो मिसाएर शुद्ध तेल कहाँ निस्कन्छ र ? झन्डै दुईतिहाइको सरकारले अध्यादेशबाट देश चलाउने हो भने संसद्, दल, निर्वाचन र नेता किन चाहियो ? सरकारको औचित्य के रह्यो ? भद्दा मजाक र उखानटुक्काले देश बन्ने भए जनता पानीजहाज र रेल चढिसकेका हुन्थे, घरघरमा ग्यांसको पाइप पुगिसक्थ्यो, कालापानी, लिपुलेक र लिम्पियाधुराको भूमि हामीसँगै हुन्थ्यो अनि निर्मला पन्तले न्याय पाइसकेकी हुन्थिन् । अन्योल र अस्थिरताले जनता आजित भइरहेका छन् । राजनीतिप्रति वितृष्णा पैदा हुँदै छ । यस्तोमा वैकल्पिक विचार र दलको आवश्यकता नेपाललाई छ । भुवनसिंह पाण्डे, बूढानीलकण्ठ८, काठमाडौं"
स्वदेशी पर्यटकको चहलपहल,"लयमा फर्किंदै गरेको पर्यटनलाई नयाँ वर्षले राहत समाचार पढेपछि पर्यटन उद्योगले गति लिन लागेको थाहा पाइयो । केही समयदेखि पोखरा र अन्य पर्यटकीय क्षेत्रमा आन्तरिक पर्यटकको संख्या क्रमिक रूपमा बढेकाले पर्यटन व्यवसायी उत्साही देखिएका छन् । घुमफिरका लागि आउने विदेशीको संख्या भने शून्यप्रायः छ । स्वदेशी पर्यटकले सानाभन्दा ठूला होटल रोज्ने, अल्ट्रालाइट, प्याराग्लाइडिङ, बन्जीजम्प, साहसिक खेलकुदमा सहभागी हुने लगायतका गतिविधिमा चाख लिन थालेपछि विदेशी नआउँदा पनि व्यवसाय फस्टाउन सक्ने देखिन्छ । कोरोना कहरले नौ महिनादेखि बन्द मुस्ताङका होटलहरू धमाधम खुल्न थालेपछि त्यहाँ चहलपहल बढेको छ । मुक्तिनाथ दर्शनका लागि भक्तजन पुग्न थालेका छन् । खोटाङस्थित हलेसी महादेवको दर्शनार्थ भारत, भुटानसमेतबाट दैनिक पाँच सयको हाराहारीमा धार्मिक पर्यटक आइरहेका छन् । सुद्रूपश्चिमको स्थिति भने निराशाजनक छ । पहिलेपहिले सिद्धबाबा र पूर्णागिरि दर्शन गर्न आउने भारतीय तीर्थालुले कञ्चनपुरस्थित ब्रह्मदेव बजार पनि भरिभराउ हुन्थ्यो । यसपालि कोही नआउँदा सुनसान भयो । वास्तवमा धार्मिकस्थलहरूको पहिचानविस्तार गर्न, पर्यटकको आकर्षण बढाउन सरकारको ध्यान पटक्कै गएको देखिँंदैन । हाम्रो मुलुक एसियाकै उत्कृष्ट पर्यटकीय गन्तव्य भए पनि शासकीय अकर्मण्यताका कारण निरन्तर छायामा पर्दै आएको छ । सरकारी निकायले नेपालका गाउँ सहर भरियो, तर पहिचान बनाइसकेका सीमित पर्यटकीय स्थलबाहेक अरू ठाउँको प्रवर्द्धन गर्नेतर्फ कसैले ध्यान दिएनन् । भुवनेश्वर शर्मा, चन्द्रागिरि२, काठमाडौं"
प्रतिगमनका सारथिहरू,"प्रधानमन्त्री केपी शर्मा ओलीको प्रतिगामी कदमबारे सञ्चारमाध्यम र सामाजिक सञ्जालमा विभिन्नखाले प्रतिक्रियाहरू आइरहेका छन् । तीमध्ये प्रधानमन्त्रीका कदमलाई अत्यन्त सकारात्मक र शुभ भन्दै स्वागत गर्नेहरूको एउटा झुन्ड छ जसले यो त सुरुआत मात्र हो, अझै तपाईंले गर्नुपर्ने धेरै काम बाँकी छ भन्दै हौस्याइरहेको छ । प्रधानमन्त्रीको कदम अत्यन्तै स्वागतयोग्य छ । प्रधानमन्त्री साँच्चै साहसी हुनुहुन्छ । संघीयता खारेज गर्नुपर्छ र धर्मनिरपेक्षता समाप्त गरी देशलाई हिन्दु अधिराज्य घोषित गर्नुपर्छ जस्ता प्रतिक्रियाको पनि कमी छैन । त्यति मात्र होइन देशले गणतन्त्र थेगेन, राजतन्त्र अनिवार्य छ भन्दै खुल्लमखुला नारा लागिरहेको छ । यही संविधानभित्रैका र विघटित संसद्का कमल थापाहरूसमेत राजा आऊ, देश बचाऊ भन्दै छन् । जनाताको ठूलो बलिदानबाट प्राप्त संविधान र गणतन्त्रात्मक व्यवस्थाको मर्मविरुद्धका यस्ता अभिव्यक्तिहरूबारे प्रधानमन्त्री ओली र सरकारलाई चिन्तै छैन । बरु यस्ता प्रतिगामीहरूले आफ्नो गुणगान गाएकोमा प्रधानमन्त्री मक्ख छन् । प्रधानमन्त्री ओली मात्र हैन लोकतान्त्रिक मूल्यमान्यतालाई आफ्नो आदर्श भन्न रुचाउने दलहरू पनि प्रतिगामीहरूलाई उत्साहित पार्न प्रत्यक्षपरोक्ष जिम्मेवार छन् । विशेष गरी नेपाली कांग्रेसले यस्तो विषम परिस्थितिको उपयोग गर्दै उफ्रिन थालेका प्रतिगमनका मतियारहरूलाई बल पुग्ने गरी प्रधानमन्त्रीको असंवैधानिक कदमप्रति प्रस्ट दृष्टिकोण र बाटो समात्न नसक्नुले संविधान र व्यवस्थाप्रति थप चुनौती थपेको छ । सभापति शेरबहादुर देउवा र उनी पक्षधरहरूको सरकारको कथित निर्वाचन घोषणालाई मौनतापूर्वक वैधानिकता दिने र चुनाव भैहाले अहिलेभन्दा राम्रो स्थान हासिल गर्ने प्रलोभनले समस्या निम्त्याइरहेको छ । सभापति देउवालाई कामचलाउ प्रधानमन्त्री ओलीले संसद् विघटन गर्दा सामान्य प्रचलन र विधिअनुसार किन राजीनामा दिएनन् र त्यसपछि पनि किन मन्त्रिपरिषद् विस्तार गरे भन्ने कुराको चिन्ता किन भैरहेको छैन ? प्रधानमन्त्री ओलीले आगामी वैशाखमा चुनाव गर्दैनन् भन्ने प्रस्ट हुँदाहुँंदै र प्रदेशसभासमेत विघटन गर्न सक्नेसम्मको तयारी छ भन्ने आंशका मन्त्रीहरूबाटै भइरहको बेला किन सभापति देउवा सरकारको असंवैधानिक कदमको कठोर प्रतिकारमा आउन सकेका छैनन् भन्ने चिन्ताको विषय बनेको छ । उनको यस्तो रबैयाले टाउको उठाउन खोजिरहेको प्रतिगमनलाई सहयोग गरिरहेको छ । पछिल्लो समय प्रधानमन्त्री ओलीले अदालतमा विचाराधीन संसद् विघटनको मुद्दाबारे पदीय मर्यादा र प्रचलनविपरीत आफ्नो निर्णय कुनै हालतमा नउल्टिने अभिव्यक्ति दिइरहेका छन् । जनतामा प्रधानमन्त्री ओली न्यायालयप्रति किन यति ढुक्क छन् भन्ने चाख बढेको छ । उनको अभिव्यक्तिका कारण न्यायालयप्रतिको जनविश्वास कमजोर भइरहेको छ । प्रतिगामीले मुस्कुराउने ठाउँ पाउनुमा मुख्यतः प्रधानमन्त्रीको असंवैधानिक कू र त्यसले वैधानिकता पाउने उनको ठोकुवा एवं सभापति देउवा पक्षधरहरूको दोधारे नीति जिम्मेवार छ । प्रधानमन्त्री ओलीबाट संविधान र व्यवस्थाको रक्षाका लागि कुनै आस गर्ने ठाउँ बाँकी छैन तर कांग्रेसले भने आफ्नो इतिहांस र व्यवस्थाप्रतिको इमानदारीलाई प्रमाणित गर्ने बेला आएको छ । जसले जेजे गरे पनि कुनै व्यक्तिको सनकका आधारमा विधिबाहिर गएको राजनीतिलाई सर्वोच्च अदालतले अवश्य ठाउँमा ल्याउनेछ भनेर ठोकुवा गर्न सकिन्छ । र, सर्वोच्चले प्रतिगामीहरूको कुटिल मुस्कानलाई फेरि कहिल्यै नफर्कने गरी रसातलमा पुर्याइदिनेछ । जगन निरौला, शिकागो, अमेरिका"
अदालतलाई अनुचित धम्की,२०४७ सालभन्दा फरकयसअघि सर्वोच्चले तत्कालीन प्रधानमन्त्री मनमोहन अधिकारीले विघटन गरेको प्रतिनिधिसभालाई २०५२ भदौ १२ मा पुनःस्थापना गरेको थियो । त्यसअघि गिरिजाप्रसाद कोइरालाले गरेको विघटनलाई सदर गरिएको र त्यस बखतको संविधानमा स्पष्ट रूपमा प्रधानमन्त्रीको सिफारिसमा प्रतिनिधिसभा विघटन गर्ने संवैधानिक प्रावधान रहेको परिप्रेक्ष्यमा अदालतप्रति टीकाटिप्पणी पनि भएको थियो । यसपटक त न संविधानमा त्यो व्यवस्था नै छ न कुनै पूर्वाभ्यास तथा अन्तर्राष्ट्रिय अभ्यासहरूले नै प्रधानमन्त्रीको कदमलाई सहयोग गर्न सक्छन् । प्रधानमन्त्रीको कदम कति असंवैधानिक छ भन्ने सम्बन्धमा संविधानसभाका अध्यक्ष तथा प्रधानमन्त्रीका किचेन क्याबिनेटका सदस्य आदरणीय सुवास दाइ (नेम्बाङ) को मौनताले नै पुष्टि गरेको छैन र ? पटकपटकको विकृत विघटनको अभ्यासलाई रोक्ने आम सहमतिपश्चात् नै यो संविधानमा विघटनको अधिकार नराखिएको संविधानसभाका तमाम अभिलेखहरूले पुष्टि गरिसकेका छन् । सुवास दाइले धारा ७६ अन्तिम मस्यौदा भएपछि त्यस बखत सञ्चारमाध्यमलाई दिएको अभिव्यक्ति पुनः सार्वजनिक भएको छ । यस्तो अवस्थामा प्रतिनिधिसभा पुनःस्थापना नहुने वा गर्न नमिल्ने प्रधानमन्त्रीको दिनहुँको धम्कीले सर्वोच्च अदालतलाई प्रभावित बनाउन निकै कठिन छ । प्रभावित बन्नु पनि हुँदैन ।
पुस ५ पछिका विरोधाभास,"प्रधानमन्त्री खड्गप्रसाद शर्मा ओलीले २०७७ पुस ५ गते गरेको प्रतिनिधिसभा विघटनको सिफारिस राष्ट्रपति विद्यादेवी भण्डारीले उसै दिन स्वीकृत गरेपछि देश अनौठो अवस्थामा प्रवेश गरेको छ । विघटनको सिफारिस दुर्घटना थियो । पहिलो त, हामीकहाँ अहिले जुन प्रतिनिधिसभा छ, त्यो सामान्य लोकतान्त्रिक मान्यताअनुसार गठन भएको होइन । त्यसमा सरकारका विरुद्ध अविश्वास र सरकारद्वारा सदनको विघटन दुवैलाई हतोत्साहित गरिएको छ । नेपालको वर्तमान संविधानले प्रतिनिधिसभाबाट वैकल्पिक सरकार निर्माण हुन नसक्ने अवस्था नआएसम्म त्यसको विघटन हुन नसक्ने प्रबन्ध गरेको छ । प्रधानमन्त्री ओलीलाई लाग्दैमा प्रतिनिधिसभाको विघटन गर्नुपर्ने अवस्था पक्कै थिएन । प्रतिनिधिसभाको असामयिक विघटन अहिले संसारबाट निरुत्साहित हुँदै गएको छ । संसदीय व्यवस्थाको जग मानिने बेलायतमा सन् २०११ मा कानुन बनाएर निर्वाचित भएको चार वर्षसम्म संसद् विघटन गर्न नपाइने व्यवस्था गरिएको छ । सरकारका काम मन नपरे अविश्वासको प्रस्ताव ल्याएर हटाउन सकिन्छ । त्यसका लागि प्रतिनिधिसभा विघटन गर्नुपर्दैन । सम्भवतः राष्ट्रपति भण्डारी र प्रधानमन्त्री ओली दुवैलाई यस कुराको ज्ञान थिएन । त्यसैले प्रधानमन्त्रीले ख्यालख्यालमा गरेको विघटनको सिफारिस राष्ट्रपतिले ख्यालख्यालमै स्वीकृत गरिन् । प्रतिनिधिसभा विघटनसँगै देशमा जनउद्वेलनको खतरा बढेको छ । प्रधानमन्त्री ओलीले जसरी शासन चलाएका छन्, त्यसबाट जनता निराश भएका छन् । प्रतिनिधिसभाको विघटनपछि उनी र उनका मन्त्रीहरू प्रतिनिधिसभाको सदस्य रहेनन् । राष्ट्रपति भण्डारीले ओलीलाई राजकाज चलाउने कामचलाउ हैसियत दिएको पनि उल्लेख गरिनन् । यो जनउत्तरदायी काम भएन । प्रतिनिधिसभाको विघटनसँगै ओली र उनका मन्त्रीहरू स्वतः साधारण नागरिकमा परिवर्तित भएका छन् । तैपनि, उनीहरूले सरकारको गद्दी छाडेका छैनन् । पुस ५ गते राष्ट्रपतिले प्रधानमन्त्रीको सिफारिसमा प्रतिनिधिसभा विघटन गरेदेखि सरकार असंवैधानिक भएको छ । संवैधानिक औकात नभएका ओली र उनका मन्त्रीहरूले राष्ट्रपति भण्डारीको मौन स्वीकृतिमा सरकार चलाइरहेका छन् । वैधानिकता गुमाएका प्रधानमन्त्री ओलीको भनाइ छ, (संसद् विघटन भए पनि) म बहुमतमै छु । मैले गरेको प्रतिनिधिसभा विघटनको निर्णय अदालतले रोक्न मिल्दैन । सार्वभौमसत्तासम्पन्न नेपाली जनताको योभन्दा ठूलो अपमान के हुन सक्छ ?प्रतिनिधिसभा विघटनको खास कारण थियो ः सरकार चलाउने नेकपाभित्रको कचिंगल र विग्रह । यो विग्रहले पूरै देशलाई प्रभावित गर्नुपर्ने थिएन । तर, षड्यन्त्रका आशंकामा चुर्लुम्म डुबेका प्रधानमन्त्री ओलीले भ्रमको पर्दा उघार्न सकेनन् । उनलाई लाग्यो, पार्टीभित्रका प्रतिपक्षीहरूले आफूविरुद्ध अविश्वासको प्रस्ताव ल्याउँदै छन् र राष्ट्रपतिका विरुद्ध महाभियोगको प्रस्ताव । उनले आशंकाकै बीचमा संसद् भंग गरेका होइनन् । यद्यपि, उनका गृहमन्त्री रामबहादुर थापाले अविश्वास र महाभियोगको प्रस्तावसँग गाँसिएको षड्यन्त्रको कथालाई प्रामाणिक साबित गर्न भरमग्दुर प्रयत्न गरेका छन् । जानकारहरू बताउँछन्, प्रतिनिधिसभामा त्यस्तो अविश्वास र महाभियोगको प्रस्ताव ल्याउनुपर्ने अवस्था थिएन । नेकपाका दुवै पक्ष विवादमा थिए, जसलाई उमाल्ने काम स्वयं प्रधानमन्त्री ओलीले गरेका थिए । प्रधानमन्त्रीका रूपमा ओली साना वा ठूला कुनै पनि चुनौतीको सामना गर्न तयार थिएनन् । उनले सोचेका थिए प्रतिनिधिसभाको झन्डै दुईतिहाइ मतले चुनिएको प्रधानमन्त्री सर्वेसर्वा हुन्छ, उसले जे गरे पनि हुन्छ, जस्तो आदेश गरे पनि हुन्छ ।यो सत्य हो, नेकपाका कार्यकारी अध्यक्ष पुष्पकमल दाहाल प्रचण्ड र वरिष्ठ नेता माधवकुमार नेपाल पार्टी र सरकारको विधि र प्रक्रियाअनुसार सञ्चालन गर्नुपर्ने विषयमा प्रधानमन्त्री ओलीलाई सजग र सचेत गराउँदै थिए । प्रधानमन्त्री ओली यही कुरामा दाहाल र नेपालसँग रुष्ट थिए । आफ्नो तीन वर्षको शासनकालमा उनले विधि र प्रक्रियाअनुसार गरेका काम नगण्य थिए । उनको खातामा कोभिड१९ को खराब व्यवस्थापन, यती र ओम्नीजस्ता कम्पनीको प्रोन्नति अनि चीनका चुच्चे रेल र पानीजहाजका दूरस्थ दिवास्वप्न, सोम शर्माको कथाजस्ता घरघरमा ग्यासका पाइपको किस्सा लगायतका ती तमाम विषय थिए, जसको बजारमा चर्चा थियो । काठमाडौंको भीमसेनस्तम्भ अर्थात् धरहराको निर्माणमा उनले देखाएको रुचिका कारण धरहराको निर्माण तीव्र गतिमा भएको छ । उनकै गृहनगरमा खडा हुन लागेको अर्को धरहरा सर्वत्र चर्चामा छ । ओली कार्यकाललाई केलाएर हेर्ने कसैले पनि रचनात्मक परिणाम दिएका योजना फेला पार्न सक्दैन । यो नै चर्को विडम्बना हो ।प्रतिनिधिसभा विघटनपछि दर्जनभन्दा बढी संविधानविद् र कानुन व्यवसायीहरूले त्यसका विरुद्ध सर्वोच्च अदालतमा रिट निवेदन दिएका छन् । प्रधान न्यायाधीशले मुद्दाको डोरी आफैंले समातेका छन् । यो विषयमा सर्वोच्च अदालतले तत्काल निर्णय दिनुपर्ने थियो । तर, प्रतिनिधिसभाको विघटनपछि ओलीलाई राष्ट्रपति भण्डारीले कामचलाउ प्रधानमन्त्री घोषणा नगरेको अवस्थामा उनले देशको प्रधानमन्त्री बन्ने हैसियत गुमाएको सत्य स्वीकार गर्न यारीदोस्ती का कारण प्रधानन्यायाधीश चोलेन्द्रशमशेर राणालाई गाह्रो पर्यो । प्रधानन्यायाधीश राणामा यो विकट संवैधानिक समस्या तत्काल समाधान गर्न सक्ने क्षमता नभएको होइन । उनले त्यो क्षमताको प्रयोग गरेका भए नेपालको न्याय क्षेत्रको खस्किँदो प्रतिष्ठा पनि जोगिन्थ्यो र नेपाली समाजले शासनका नाममा अनावश्यक झिँजो खप्न पनि पर्ने थिएन । सर्वोच्च अदालतमा यो रोचक मुद्दाको बहस चलिरहँदा सर्वोच्च अदालतको परिसरमा मानिसहरूको भीड लाग्नु अस्वाभाविक होइन । सामान्य जनताको मन यस्ता कुरामा जाँदैन भन्ने होइन, अदालतको पर्खालसम्म उनीहरूको पहुँच पुग्दैन ।प्रतिनिधिसभा विघटनको असर नेकपाका दुई समूहमा विभाजित पक्ष र विपक्षमा मात्रै सीमित छैन । यस घटनाले प्रमुख प्रतिपक्षी दल नेपाली कांग्रेस बेस्सरी हुँडलिएको छ । पार्टी सभापति शेरबहादुर देउवालाई प्रधानमन्त्री ओलीमाथि नरम व्यवहार गरेको आरोप लागेको छ । सभापति देउवाको समर्थनमा ओलीले नयाँ सरकार बनाउने चर्चा पनि त्यत्तिकै छ । कांग्रेसमा देउवा मात्र होइन, उनका विरोधी र समर्थक दुवै पक्षका मानिसहरू चुनावको अवसर गुमाउन चाहँदैनन् । तर, सर्वोच्च अदालतले प्रतिनिधिसभा पुनःस्थापना गरेन भने प्रधानमन्त्री ओलीले वैशाख १७ र २७ गते चुनाव गराउनेमा पूरै शंका छ । नेकपाको शीर्ष नेतृत्वका बीचको असहमति नै अहिलेको द्वन्द्वको कारण भएकाले ती दुई पक्षले चुनावलाई कसरी लिएका हुन्छन्, त्यसैमा निर्भर रहन्छन् धेरै विषय । पार्टीको औपचारिक विभाजनले मात्रै चुनावको झगडा सकिएला भन्नु साह्रै रोमान्टिक कुरा हुनेछ । प्रधानमन्त्री ओलीले प्रचण्ड र माधवको घाँटी जुन हिसाबले पक्डिएका छन्, त्यही हिसाबले चुनाव अभियान सुरु हुन्छ भन्नेमा शंका छैन । चुनावमा नेकपाका दुई पक्ष, नेपाली कांग्रेस, जनता समाजवादी पार्टी र अन्य सानाठूला दलहरू सहभागी हुनेछन् । अहिलेसम्म नेकपाका आरोपप्रत्यारोप चुनावको मसला बनेका होलान् । तर, कांग्रेसको चुनावी नारा के हुनेछ ? त्यसको ठेगान लागेको छैन । नेपाली कांग्रेसको चौधौं महाधिवेशन कोभिड१९ का कारण फागुनमा हुन सक्ने अवस्था छैन । जनता समाजवादी पार्टीसँग चुनावको मुख्य विषय संविधान भए पनि त्यसको उपसंहार निस्किन बाँकी नै छ । यो स्थितिमा चुनावका लागि वैशाख साह्रै छोटो समय हो । माघ, फागुन र चैत तीन महिनामा पूरै देशमा चुनाव गराउन सकिने भौतिक र मानसिक अवस्था कुनै पनि पार्टीमा आउन सक्दैन । अर्कातिर, यस्तो चुनावमा निष्पक्षताको ठूलो महत्त्व हुन्छ । संघीय मामिलामा प्रधानमन्त्री ओलीको भूमिका विवादास्पद छ । उनी पार्टीको आन्तरिक किचलोमा यति दबेका छन्, उनको नेतृत्वमा चुनाव गराउनु भनेको थप अनिष्ट निम्त्याउनु साबित हुनेछ । यो अवस्थामा चुनाव कसले गराउने ? यो अहं प्रश्न सबैका अगाडि विद्यमान छ । अहिलेको दलीयताको आधार दल होइन, दलका नेताहरू बनेका छन् । दलीयताले राजनीतिमा व्यक्तिवादी अवधारणालाई प्रोत्साहित गरेपछि त्यसले समाजलाई भ्रष्ट बनाउँछ । अहिले नेकपामा जे परिदृश्य देखियो, त्यस्तै परिदृश्य नेपाली कांग्रेसमा पनि देख्न पाइन्छ । संस्थापना र अर्को पक्षका बीच जुन विवाद छ, त्यसले अन्ततः पार्टीलाई नै बुंगो बनाउँछ । देशका कुनै पनि नेता दूधले धोइएका छैनन् । उनीहरू दल बदलेर आउनेलाई पद दिएर स्वागत गर्छन् । यो कदाचित् राम्रो चलन होइन । यसमा कुनै शंका छैन, यति बेला देश धेरै अन्योलपूर्ण अवस्थामा छ । दुईतिहाइ मत पाएर बनेको सरकारका प्रमुख जब आफ्नो प्रतिष्ठा नै गुम्ने हिसाबले झगडा र विवादमा लाग्छन्, त्यो अवस्थालाई राम्रो भन्न सकिँदैन । सर्वोच्च अदालतले प्रतिनिधिसभा विघटनको छिनोफानो गर्न सकेन भने देशको अवस्था अत्यन्त खराब हुनेछ । सबै दलका राजनीतिज्ञहरूको सामूहिक दायित्व देशमा खराब अवस्था आउन नदिनु हो । यो तथ्यलाई सर्वोच्च अदालत र निर्णायक तहमा बसेका सबै दलका नेताहरूले बुझ्नुपर्छ ।"
ओलीगमनविरुद्ध सडकको पदचाप,"निर्णायक सवालअहिले एउटा विचित्रको स्थिति पैदा भएको छ । संविधान बनाएँ भनेर हुँकार गर्नेले नै संविधानलाई घाइते बनाएको छ । संविधानमा असहमति राख्नेहरू यही संविधानको आंशिक उपलब्धि जोगाउन सडकमा उभिएका छन् । को जिम्मेवार र को गैरजिम्मेवार रहेछ, छुट्याउने कसी इतिहासले जनजनका आँखाअघिल्तिर राखिदिएको विचित्र क्षण हो यो । यो विचित्रताकै बीचमा ओलीगमनको उत्थान र पतनको कथा पनि छ ।ओलीगमनको उत्थान राष्ट्रवादको आवेगबाट भएको थियो । नेपाली राजनीतिमा सजिलै बिक्री हुने झाकाझुमरी राष्ट्रवाद खास गरी भारतविरोधी उत्तेजनाबाट पैदा हुने गरेको छ । काच प्रधानमन्त्री ओलीले त्यही झाकाझुमरी जिनिस सफलतापूर्वक बेचेका थिए । अहिले के भयो ? शक्तिका भोका ओलीको व्यक्तिगत आकांक्षालाई राष्ट्रवादी अडान ठान्नेहरूले अहिलेको दुर्दशा ध्यानले हेर्नु जरुरी छ । हेरेर मात्र पुग्दैन, यसको सारतत्त्व पनि बुझ्न जरुरी छ ।नेकपाले नेपाललाई चीनतिर ढल्काइदियो भन्ने भाष्यमा जबर्जस्त विश्वास गर्ने भारतीय संस्थापनलाई नेकपा फुटाउन जरुरी थियो । राज्यको सम्पूर्ण शक्ति आफूमा केन्द्रित गर्ने तानाशाही सपना बोक्ने ओलीको इगो उसका निम्ति मलिलो साबित भयो । यो मामिला नेकपाको मात्रै भैदिएको भए ठूलो कुरा हुने थिएन, तर मुलुकलाई नै अस्थिरता र जंगी शासनतिर लैजाने लिस्नो भएकाले यो सबैको चासो भएको छ । अझ महत्त्वपूर्ण पाठ त यो कथित राष्ट्रवादमा विश्वास राख्नेहरूका लागि हो । जसले राष्ट्रवाद र स्थिरताको भाष्य बेचेर दुईतिहाइको शक्ति हासिल गर्यो, उसैले स्थिरताको जनविश्वासमा मात्र घात गरेन, मुलुकलाई नै विदेशीको प्रत्यक्ष क्रीडास्थल पनि बनाइदियो । र, यसपटक भारतीय संस्थापनले सबै कुरा देखाएर गरिरहेको छ, पर्दापछाडिबाट होइन ।राष्ट्रवादको नाराबाट ओलीगमनले पकड जमायो र मुलुकलाई नै दुर्घटनामा धकेलिदियो । त्यसैले निर्णायक सवाल यो छ राष्ट्रवादको उत्तेजनाबाट तानाशाही जन्मिने गरेको इतिहासबाट हामीले सिक्ने कि नसिक्ने ? जनतालाई समतामूलक र न्यायपूर्ण समाजको मैदान उपलब्ध नगराईकन कुनै स्थिरता आउँदैन भन्ने सारभूत कुरा आत्मसात् गरेर अघि बढ्ने कि नबढ्ने ? ओलीगमनबाट मुलुकलाई जोगाउनु मात्र आजको कार्यभार होइन, प्रतिगमनको प्रत्येक पाइलालाई पराजित गर्दै नयाँ बाटो कोर्नु पनि हो ।"
भुइँतहले जोगाउँछ लोकतन्त्र !,"एकात्मक राज्य व्यवस्थामा उत्पीडनको आफ्नै लय थियो । राणा र शाहहरूको राज्य सञ्चालनको केन्द्रीकृत परम्परालाई २०४६ पछिका प्रजातान्त्रिक सरकारहरूले पनि तोड्न सकेनन् । अनेकतामा एकता को पञ्चायतकालीन नारा कति मिथ्या रहेछ भन्ने कुरा पछिका वर्षहरूमा उठेका जनजाति, दलित र मधेसी आन्दोलनले प्रस्ट पारे । मूलतः एकात्मक व्यवस्था राजतन्त्रसँगै जोडिएको अर्को आयाम हो । यो केन्द्रीकृत सामन्ती संरचनालाई भत्काउन परम आवश्यक थियो । इतिहासको मोहपाशबाट पृथक् भई जनसंघर्षहरूबाट नवसंकथन को उद्घोष हुनुको परिणति हो नेपालमा संघीय राज्यको प्रयोग । संघीय लोकतान्त्रिक गणतन्त्रको उद्देश्यप्राप्तिको एउटा महत्त्वपूर्ण पक्ष स्वशासनलाई सबैभन्दा तल्लो तहसम्म संस्थागत गर्नु हो । अहिले भुइँतहमा स्थानीय सरकार र त्योभन्दा अलि परको दूरीमा प्रादेशिक सरकार अस्तित्वमा छ । नेपाल अहिले ठूलो बलिदानबाट प्राप्त लोकतन्त्रलाई संस्थागत गर्ने एउटा जटिल एवं महत्त्वपूर्ण प्रक्रियाबाट गुज्रिरहेको छ । यतिखेर संघीय सरकारको कुटिल चक्रमा परेर संसद् विघटन भएको छ । लोकतन्त्र पुनः नहरियोस् भन्ने चिन्ता सर्वत्र छ ।यतिखेर सबैको नजर सर्वोच्च अदालततिर छ । अगाडिको राजनीति संसद् पुनःस्थापना वा चुनावमा मात्र सीमित हुनेछैन । संघीय सत्तापतिको दुष्प्रवृत्तिले भुइँतहको लोकतन्त्रलाई कत्तिको क्षति पुर्याउँछ, त्यसको लेखाजोखासमेत गर्नु छ । भुइँतहको लोकतन्त्रबारेको विमर्श फगत प्राविधिक सरोकार होइन, यो त नेपाली जनसंघर्षले आर्जन गरेको उपलब्धिकेन्द्री विषय हो । सबभन्दा ठूलो र पहिलो पक्ष सत्ताको स्रोतसम्बद्ध छ । सार्वभौमिकता वा सम्प्रभुताजस्ता भाव केवल संघीय संसद्सँग मात्र जोडिएका छैनन्, ती प्रदेश र पालिका सभामा समेत व्यक्त हुन्छन् । यस्तोमा कुनै एक संसद्लाई लिकबाहिर धकेल्दा अरू निष्प्रभावी हुने त हैनन् ?संघीय सरकारको निर्माणको जिम्मेवारी संघीय संसद्कै हो । प्रदेशसभाले आफूभित्र प्रादेशिक सरकारको बीज राखेको हुन्छ । पालिका तहमा भने प्रमुख र उपप्रमुखको प्रत्यक्ष निर्वाचन गरिएको छ । संघीय संसद्ले सरकार प्रमुख बनाउने हुनाले सरकारको स्थिरताका लागि संसद्भित्र दलीय अनुशासन र दलीय निर्देशन कायम रहनुपर्ने परम्परा छ । संसदीय परम्परामा सांसदहरूलाई अनेकौं स्वतन्त्रता भए पनि सरकारको स्थायित्वमा प्रत्यक्ष प्रभावित पार्ने विषयमा दलीय निर्देशन दिइन्छ । यतिखेर प्रधानमन्त्री खड्गप्रसाद शर्मा ओली संसद्मा आफ्नै दलबाट हुन सक्ने अविश्वासको प्रस्ताव छल्न अतिवादी बाटामा लागे । त्यसको बाछिटा प्रदेश सरकारहरूमा समेत पर्न थालेको छ ।प्रदेश २ बाहेक छवटै प्रदेशमा नेकपाको सरकार छ । नेकपामा उत्पन्न विवाद, विभाजनको मनस्थिति र कार्यव्यवहारले ती छवटै प्रदेश सरकार हल्लिएका छन् । व्यक्तिगत मनोमालिन्य र कार्यशैलीगत भिन्नताबाट मात्रै पार्टी विभाजनको औचित्य स्थापित हुँदैन । अहिले नेकपाको संकट त्योभन्दा माथिको छ । संविधानलाई बुझ्ने, प्रयोग गर्ने, दलको आन्तरिक लोकतन्त्रलाई परिभाषित गर्ने, संगठनका सदस्यहरूको अस्तित्व स्विकार्ने, संसद्भित्रका दलहरूको भूमिकालाई स्पेस दिनेजस्ता पक्षबारे नेकपाका अध्यक्ष एवं प्रधानमन्त्रीले गर्न खोजेको अभ्यासमा कठोर विमतिको परिणति हो नेकपा विभाजन ।गम्भीर राष्ट्रिय मुद्दाहरूबारे नेतृत्वविशेषको धारणाले नै उनीहरूको सैद्धान्तिक आधार स्पष्ट हुन्छ, विचार र कार्यक्रमको सफा तस्बिर पनि उत्रिन्छ । खड्गप्रसाद र प्रचण्डमाधवबीचको अन्तर्द्वन्द्व सैद्धान्तिकवैचारिक आग्रहमा अडेको छ । सतही रूपमा हेर्दा यसमा पदलोलुपता, भागबन्डा र शक्तिको भोक देखिन्छ, तर संघीय सरकारको चालढाल र चुरीफुरी हेर्दा संवैधानिक सवालको छिनोफानोसमेत प्रधानमन्त्रीको मुखबाटै हुने देखिन्छ । तर, खड्गप्रसादको मुखबाट जे फुत्क्यो, त्यो संवैधानिक लकिर बन्न सक्दैन । प्रधानमन्त्रीतर्फ लक्षित सबै प्रश्न र जिज्ञासाले सैद्धान्तिक स्पष्टता खोजेका छन् । निर्वाचित वा कामचलाउ सरकारका आफ्नै सीमा र सम्भावनाहरू हुन्छन् । संघीय सरकारलाई संविधानको सफा तस्बिर देखाउने ऐना हो सर्वोच्च अदालत ।छहारीदार अग्लो रूखको एउटा हाँगा काटे पनि रूख सर्लक्क ठडिइरहेकै हुन्छ । तीन तहका सरकार चालु संविधानले आत्मसात् गरेको लोकतन्त्रको आत्मा हुन् । एउटा हाँगा खस्दा लोकतन्त्र नै मासिने खतरा नहुनुपर्ने हो । प्रादेशिक अभ्यासले लोकतन्त्र र संविधानलाई गति र मति दिइरहेको हुन्छ । नेपाल संघीय राज्यमा जान हुन्छहुँदैन भन्नेबारे विगतमा प्रशस्त मन्थन हुँदा संघीय सरकार वा संसद्को अवसान भए पनि प्रदेश र पालिका सरकार एवं संसद्ले टेवा दिएर संवैधानिक यात्रालाई जोगाउँछन् भन्ने मत स्थापित भएको थियो । लोकतन्त्र बचाउन प्रदेशहरूले आफ्नो सामर्थ्यअनुसार आड दिन्छन् । दुई विशाल छिमेकीबीचको सानो भूगोलमा एकात्मक राज्य व्यवस्था नै उपयुक्त हुन्छ भन्ने सोचाइ राख्नेहरू बहुतहका सरकारको बल बुझेरै बदलिएका थिए । बहुतहका सरकारहरू लोकतन्त्र र संवैधानिक अभ्यासको बलियो खाँबो हुन सक्छन् भनी देखाउने मौका यही हो ।आधारभूत राजनीतिक परिवर्तन र संक्रमणको संघारमा उभिएको नेपालको संघीय लोकतन्त्र स्पष्ट दृष्टि र दिशाको खोजीमा छ । सातै प्रदेशका मुख्यमन्त्री र प्रदेशसभाहरू एकदमै अन्योलमा छन् । कतिपय त नेकपाको आन्तरिक खिचातानीका कारण उदासीन छन् । त्यसैले कतै प्रदेश सरकारमाथि अविश्वास प्रस्तावको तरबार झुन्ड्याइँदै छ त कतै प्रदेश संसदीय दलको नेतालाई फेरिँदै छ । छवटै प्रदेशमा संघीय सत्तामा आरूढ दलकै सरकार भएको हुँदा फुनगीमा देखिएको चिराको महाव्याधिबाट भुइँतहसमेत संक्रमित हुँदै छ । नेकपा (एमालेमाओवादी) ले पछिल्ला तीन वर्षदेखि छ प्रदेशमा सरकारको नेतृत्व गरे पनि संघीयताप्रतिको उसको प्रतिबद्धता भुइँतहमा अझै शंकाकै घेरामा छ, विगतको वैचारिकव्यावहारिक पृष्ठभूमिले गर्दा । नेकपाले संघीयताको इमानदार अभ्यास गरिरहेको छ भन्ने कुरा छिट्टै स्थापित हुन सजिलो पनि थिएन । नेकपाको ठूलो हिस्सा संघीय प्रणालीले अधिकारको वितरण, राज्य प्रणालीमा जनताको सहभागिता र भूमिकालाई बढाउँछ तथा लोकतन्त्रलाई अझ विस्तारित एवं बलियो बनाउँछ भनेर संघीय प्रणालीमा गएको होइन, अधिकांश समुदाय र राजनीतिक शक्तिहरूलाई पछ्याएको मात्र हो उसले ।लुम्बिनी प्रदेशको तिलोत्तमा नगरपालिकाले स्थायित्व, समृद्धि, विकास र सुशासनका लागि प्रतिनिधिसभा पुनःस्थापनाको माग गरेको छ । यो फगत समाचार होइन, भुइँतहको सरकारको स्वतन्त्र अस्तित्व र अभिव्यक्तिको प्रकटीकरणसमेत हो । घरदैलोको सिंहदरबार नै लोकतन्त्रको वाहक हो भन्ने सन्देश प्रवाहित गरेको छ यसले । अंकले तथ्य बोल्छ तर सत्यको शक्ति स्वरबाट मात्र व्यक्त गर्न सकिन्छ । प्रदेशसभाहरूले पनि लोकतन्त्रको भविष्यबारे मन्थन गर्ने हौसला देखाउनुपर्छ । संघीय संसद् वा सरकारले प्रदेशहरूको भविष्यमाथि वक्रदृष्टि राख्छ भने प्रदेशहरू नयाँ लोकतान्त्रिक गोरेटो कोर्न किन तत्पर नहुने ? यस खालको स्पन्दनले भुइँमान्छेहरूलाई समेत झंकृत बनाउनेछ ।खड्गप्रसादका रणनीतिकारहरूलाई नव महेन्द्र पथको असफलता यति चाँडै देखिएला भन्ने थिएन । संघीय सत्ता र शक्तिले भुइँतहमा योजनाबद्ध ढंगले दबाब, प्रभाव र प्रलोभन दिँदै गरे पनि माहोल तिनको खिलाफमै बन्दै गएको छ । बाह्य शक्तिकेन्द्रहरूका लागि खली खेलाडी कहलिएका खड्गप्रसाद अब घोडा रहेनन्, घाँडो साबित भइसकेका छन् । जनमतको शक्ति सत्ताशक्तिभन्दा कैयौं गुणा बढी प्रभावशाली हुन्छ । नेपाली समाजको निरन्तर लोकतन्त्रीकरणको प्रक्रिया अब रोकिनेवाला छैन ।"
कोरोना खोपको परीक्षण नेपालमा गरेको झूटो दाबी,"भारतको खोप उत्पादक कम्पनी भारत बायोटेकले नेपालमा पनि कोरोना खोप कोभ्याक्सिन क्लिनिकल ट्रायल चलिरहेको झूटो दाबी गरेको पाइएको छ । कम्पनीका प्रबन्ध निर्देशक कृष्ण एम ऐल्लाले अघिल्लो सोमबार कम्पनीद्वारा उत्पादित कोभ्याक्सिनको तेस्रो चरणको क्लिनल ट्रायल नेपाललगायत विभिन्न १२ मुलुकमा चलिरहेको दाबी गरेको थिए । तर, कम्पनीले नेपालमा कोरोना खोपका क्लिनिकल ट्रायलका लागि हालसम्म अनुमति नलिएको पाइएको छ । नेपालको कानुनका अनुसार कुनै पनि खोपको परीक्षण गर्नुअघि अनिवार्य रूपमा पूर्वस्वीकृति लिनुपर्छ । अनुमति नलिएको हुँदा नेपालको स्वास्थ्य मन्त्रालय स्रोतका अनुसार भारत बायोटेक मात्र नभएर अन्य कुनै पनि कम्पनीले क्लिनिकल परीक्षणका लागि अनुमति लिएका छैनन् । नेपाल सरकारबाट कसैले पनि क्लिनिकल ट्रायलका लागि अनुमति लिएका छैनन्, अब अवैध रूपमा गरेको भए बेग्लै कुरा हो, मन्त्रालय स्रोतको भनाइ छ । नयाँदिल्लीस्थित नेपाली राजदूतावासले पनि क्लिनिकल ट्रायलका अनुमति नलिएको प्रस्ट पारेको छ । भारतका लागि नेपाली राजदूत नीलाम्बर आचार्यले क्लिनिकल ट्रायलका सम्बन्धमा कुनै जानकारी नरहेको र त्यससम्बन्धी समाचारमा सत्यता नभएको बताए । नेपाल सरकारको अनुमति बेगर क्लिनिकल ट्रायल गर्न पाइँदैन र अहिलेसम्म दूतावासमा कसैले त्यसका लागि अनुरोध पनि गरेको छैन । त्यसैले समाचारमा आएको कुरा सत्य होइन, राजदूत आचार्यले भने । गत आइतबार मात्र भारत सरकारको बायोटेकद्वारा उत्पादित कोरोना खोप कोभ्याक्सिनलाई आपत्कालीन प्रयोगका लागि अनुमति पाएको थियो । उक्त खोपको विकास बायोटेक र भारतको स्वास्थ्य अनुसन्धान परिषद्को सहकार्यमा गरिएको हो । कोभ्याक्सिनसँगै अक्सफोर्ड विश्वविद्यालय र अस्ट्राजेनेकाले विकास गरेको एवं सेरम इन्स्टिच्युट अफ इन्डिया (एसआईआई) द्वारा उत्पादित कोभिसिल्डले पनि भारत सरकारको नियमक निकायबाट आपत्कालीन प्रयोगको अनुमति पाइसकेको छ । यद्यपि दुवै खोपको प्रभावकारितालाई लिएर सुरुदेखि नै विवाद सुरु भएको थियो । विशेषगरी सरकारले यी खोपले अनुमति प्राप्त गर्नका लागि पेस गरेका क्लिनिकल ट्रायलको डाटा सार्वजनिक नगरेका कारण पनि आशंका प्रकट गरिएको छ । भारत सरकारले अनुमति दिएका दुवै खोपको क्लिनिकल ट्रायलसम्बन्धी तथ्यांकलाई सार्वजनिक गरेको छैन । तर, उसले आफ्नो निर्णयको बचाउ गर्दै दुवै खोप पूर्णरूपमा सुरक्षित रहेको दाबी गरेको छ । सेरमद्वारा उत्पादित कोभिसिल्डको हकमा विदेशमा गरिएको क्लिनिकल ट्रायलको तथ्यांक पेस गरिएको थियो भने भारत बायोटेक र आईसीएमआरद्वारा विकसित कोभ्याक्सिन खोपको त अझै तेस्रो चरणको क्लिनिकल ट्रायल जारी रहेको र केही दिनपछि त्यसको तथ्यांक पेस गर्ने प्रतिबद्धता जनाएको थियो । त्यही प्रतिबद्धतालाई आधार बनाएर बायोटेकद्वारा उत्पादित कोभ्याक्सिनलाई आपत्कालीन प्रयोगको अनुमति दिइएको बुझिएको छ । यस कारण पनि कोभ्याक्सिन खोपको अनुमतिलाई लिएर सुरुदेखि नै बढी विवाद भएको हो । तर, कम्पनीले भने अनुमति पाएको भोलिपल्ट नै भर्चुअल पत्रकार सम्मेलन गर्दै त्यसको प्रतिवाद गरेको थियो । कम्पनीका प्रबन्ध निर्देशक ऐल्लाले त्यही पत्रकार सम्मेलनमा आफ्नो कम्पनी खोप उत्पादनमा निकै अनुभवी भएको र खोपको प्रभावकारितालाई लिएर अनावश्यक रूपमा प्रश्न उठाइएको दाबी गर्दै नेपाललगायतका विभिन्न १२ मुलुकमा तेस्रो चरणको क्लिनिकल ट्रायल जारी रहेको खुलासा गरेका थिए । तर, भारतमै पनि खोपको प्रभावकारितालाई लिएर प्रश्न उठिरहेका बेला नेपालमा क्लिनिकल ट्रायल गरेको भन्ने कम्पनीको झूटो दाबीले उसको उत्पादनको विश्वसनीयतामाथि प्रश्न उठ्ने मात्र नभएर सबै खोपहरूका सम्बन्धमा आममानिसमा भ्रम सिर्जना हुने विशेषज्ञहरूको भनाइ छ । नेपालले भारतसँग औपचारिक रूपमै खोप उपलब्ध गराउन आग्रह गरिसकेको छ । भारत सरकारले पनि नेपाललगायत छिमेकी देशलाई भारतभित्र उत्पादित खोपमा प्राथमिकता दिने बताउंँदै आएको छ ।संक्रामक रोग विशेषज्ञ डा अनुप सुवेदीले बायोटेकको यस किसिमको दाबीले थप शंका जगाउने मात्र नभएर खोपकै सम्बन्ध भ्रम पनि सिर्जना गर्ने बताए । म पनि तेस्रो चरणको क्लिनिल ट्रायलको रिपोर्ट राम्रो आओस् भन्ने चाहन्छु तर, खोपप्रति विश्वसनियता जगाउनुपर्ने बेलामा नभएको कुरा दाबी गर्नु ठीक होइन, उनले भने ।"
"भारतमा बर्डफ्लु, हजारौं पन्छी मारिँदै","नयाँदिल्ली (एजेन्सी) भारतका विभिन्न राज्यमा हाँस र कौवामा एभिअन फ्लुको संक्रमण देखिएपछि हजारौं पन्छी मार्न थालिएको छ ।विभिन्न राज्यमा ठूलो संख्यामा चराहरू मरेको देखेसँगै अधिकारीहरूले एक साताअघि फ्लु भएको थाहा पाएका थिए । भाइरसले अन्य प्रजातिका पन्छीमा समेत असर पारेको छ । केन्द्र सरकारले उच्च सतर्कता जारी गर्दै संक्रमण फैलन नदिन आपत्कालीन उपायहरू अपनाइएको जनाएको छ । मानिसलाई मरेका वा बिरामी देखिएका चराहरूको सम्पर्कमा नजान आग्रह गरिएको छ । कोरोना भाइरस महामारीबाट जुध्नका लागि भारतले आगामी सातादेखि दसौं लाख मानिसलाई खोप दिने अभियान थाल्न तयारी गरिरहेका बेला उक्त संकट देखापरेको हो । केही जिल्लाहरूमा पन्छी बिक्री गर्ने पसलहरूसमेत बन्द गरिएका छन् । त्यसका साथै, अण्डा बिक्रीको काममा समेत रोक लगाइएको छ ।उत्तरी राज्य हिमाचल प्रदेशमा साइबेरिया र मंगोलियाबाट बसाइँसराइ गर्दै आएका झन्डै २ हजार ५ सय चरा, खोया हाँसहरू मरेका पाइएको बीबीसीले जनाएको छ । त्यस्तै केरला राज्यमा १२ हजारभन्दा बढी हाँस मरेपछि राज्यको मापदण्डअनुसार विभिन्न ३६ हजार पन्छी मारिएका छन् । मध्यप्रदेशमा पछिल्लो १० दिनमा सयौं कौवा मरेका छन् । अधिकारीहरूका अनुसार उक्त राज्यमा पछिल्लो समय बकुल्ला र सुगाहरूसमेत मर्न थालेका छन् । इन्दोर सहरमा ५० वटा मरेका कौवाहरू भेटिएपछि अधिकारीहरूले आसपासमा रुघा, खोकी र ज्वरो आएका मानिस छन् किन भनेर परीक्षण गरेका थिए । हरियणा राज्यमा पनि घरमा पालिएका हजारौं पन्छीहरू मरेका छन् । अधिकारीहरूले त्यो बर्डफ्लुका कारण भएनभएको पुष्टि हुन बाँकी रहेको जनाएका छन् । अधिकारीहरूले गुजरात र राजस्थान राज्यलाई उच्च निगरानीमा राखेका छन् । बर्डफ्लु एच५एन१ जातिको विषाणुका कारण पन्छीहरूमा लाग्ने रुघाखोकीजस्तै एक प्रकारको रोग हो । यो रोगबाट जंगली र घरपालुवा दुवैथरी पन्छीहरू संक्रमित हुने भए पनि विशेषगरी घरपालुवा पन्छीहरूका लागि बढी घातक मानिन्छ । मानव स्वास्थ्यका लागि पनि यो भाइरस जोखिमयुक्त हुन्छ । भारतले बर्डफ्लुका कारण सन् २००६ मा ठूलो क्षति व्यहोरेको थियो । खुला सीमाका कारण भारतमा बर्डफ्लु पुष्टि हुनुलाई नेपालका लागि पनि जोखिमपूर्ण मानिन्छ । आप्रवासी चराहरूका कारण पनि संक्रमण फैलने जोखिम बढी हुने गरेको जानकारहरूको भनाइ छ ।"
जर्जियामा डेमोक्रेटिक उम्मेदवार विजयी,"एटलान्टा (एएफपी) अमेरिकाको जर्जिया राज्यमा सिनेटको दुई स्थानका लागि मंगलबार झएको निर्वाचनमध्ये एक स्थानमा डेमोत्रेटिक पार्टीका उम्मेदवार विजयी भएका छन् ।अमेरिकी सञ्चारमाध्यमहरूले जर्जिया राज्यको एक स्थानमा डेमोक्रेटिक पार्टीका उम्मेदवार राफेल वार्नोक विजयी भएको जनाएका हुन् । यस स्थानमा हाल रिपब्लिकन पार्टीबाट सिनेटर केल्ली लोफलर दोस्रो कार्यकालका लागि प्रतिस्पर्धामा उत्रेका थिए । सीबीएस, एनबीसी र सीएनएनले सिनेटर केल्ली झिनो मतान्तरले पराजित भएका जनाएका छन् । यद्यपि केल्लीले आफूले हार स्वीकार गरेका छैनन् । वार्नोक जर्जियाका तर्फबाट सिनेटर चुनिने पहिलो अश्वेत हुन् । त्यस्तै, अमेरिकी इतिहासमा सिनेटर निर्वाचित हुने उनी ११ व्यक्ति हुन् । अमेरिकी गृहयुद्धका दौरान जर्जिया दासप्रथा पक्षधरहरूको पकडमा रहेको थियो । अमेरिकी राष्ट्रपति डोनाल्ड ट्रम्पका लागि यो पराजय निकै पीडादायी हुने अनुमान गरिएको छ । जर्जियाकै अर्को स्थानका लागि भएको निर्वाचनको मतगणना जारी छ, र त्यहाँ पनि रिपब्लिकन र डेमोक्रेटिक पार्टी दुवैका उम्मेदवारबीच कडा प्रतिस्पर्धा भइरहेको छ । पछिल्लो परिणामअनुसार डेमोक्रेटिकका जोन ओस सफले ५०२ प्रतिशत मत ल्याएका छन् भने रिपब्लिकन पार्टीका डेभिड परड्युले ४९८ प्रतिशत मत ल्याएका छन् ।गत नोभेम्बरमा कुनै पनि पार्टीका उम्मेदवारले ५० प्रतिशत मत कटाउन नसकेपछि यहाँ पुनः निर्वाचन गरिएको हो । यदि दुवै स्थानमा आफ्ना उम्मेदवार विजयी झएको खण्डमा डेमोत्रेटिक पार्टीले सिनेटमा बहुमत पुर्याउनेछ । योसँगै डमोक्रेटिक दलका तर्फबाट ४ वर्षका लागि राष्ट्रपतिमा निर्वाचित जो बाइडेनले आफूले चाहेका योजना र कार्यक्रम सहजै पारित गराउन सक्नेछन् । नोभेम्बर ३ मा भएको चुनावमार्फत राष्ट्रपतिमान निर्वाचित भएका बाइडेनले जनवरी २० मा कार्यभार सम्हाल्दै छन् । रिपब्लिकन पार्टीले दुईमध्ये एक स्थान जिते पनि सिनेटमा उनीहरूको बहुमत कायम हुनेछ । १ सय सदस्यीय सिनेटमा हाल रिपब्लिकनका ५२ सदस्य छन् । अमेरिकी राजनीतिक प्रणालीमा माथिल्लो सदन सिनेटलाई निकै शक्तिशाली मानिन्छ, जसले राष्ट्रपतिका हरेक कार्यमाथि कडा निगरानी राख्न सक्छ । अमेरिकाको तल्लो सदन (कंग्रेस) मा डेमोक्रेटिक पार्टीको बहुमत छ । तर, नीतिनियम पारित गर्नका लागि तल्लो सदनबाट पारित भएर मात्रै पुग्दैन, माथिल्लो सदनबाट पनि अनुमोदन हुनुपर्छ । माथिल्लो सदनमा ५० सदस्य रिपब्लिकन पार्टीका छन् भने ४८ सदस्य डेमोक्रेटिक पार्टीका छन् । त्यसैले, जर्जियाका दुई निर्वाचन क्षेत्रको नतिजालाई महत्त्वपूर्ण मानिएको हो । यदि दुवै सिटमा यहाँ डेमोक्रेटिक पार्टी विजयी भएमा सिनेटमा दुवै पार्टीका सदस्य बराबर अर्थात् ५०५० जना हुनेछन् । अमेरिकी संविधानअनुसार सिनेटमा बराबरीको मत विभाजन भएको अवस्थामा उपराष्ट्रपतिले सिनेट अध्यक्षको हैसियतमा आफ्नो मत दिएर नीतिनियम पारित गर्न निर्णायक भूमिका खेल्न सक्नेछन् ।"
असान्जलाई सुपुर्दगी नगर्ने निर्णय स्वागतयोग्य,"जेनेभा (एजेन्सी) राष्ट्रसंघका यातनासम्बन्धी विशेष प्रतिवेदक निल्स मेल्जरले विकिलिक्सका संस्थापक जुलियन असान्जलाई अमेरिका सुपुर्दगी नगर्ने भनी बेलायती अदालतले दिएको आदेश स्वागतयोग्य रहेको बताएका छन् । बेलायती अदालतले अमेरिका सुपुर्दगी गरिए असान्जमाथि यातनासहित कठोर कारावासमा पठाइने भन्दै असान्जको कमजोर मानसिक स्वास्थ्य अवस्थालाई ध्यानमा राखी अमेरिका सुपुर्दगी गर्न अस्वीकार गरेको थियो । मेल्जरले मंगलबार सार्वजनिक गरेको विज्ञप्तिमा झनिएको छ, संयुक्तराज्य अमेरिकामा असान्जमाथि ठूलो यातना वा अन्य किसिमले त्रूर, अमानवीय वा अपमानजनक व्यवहार वा यातना दिइने निश्चित थियो ।अमेरिकाले आफ्ना सुरक्षासँग सम्बन्धी महत्त्वपूर्ण दस्ताबेज चोरी गरेको आरोप लगाउँदै असान्जलाई अमेरिका सुपुर्दगी गर्न बेलायतसमक्ष अनुरोध गरेको छ । हाल असान्जलाई बेलायतको बल्मार्स कारागारमा राखिएको छ । मेल्जरले यति असान्जलाई अमेरिका पठाइएको भए उनीमाथि १ सय ७५ वर्षको जेल सजाय हुने लगभग निश्चित भएको पनि बताए । तर मेल्जरले असान्जको मुद्दालाई खोज पत्रकारिता गर्न चाहनेहरूको प्रेस स्वतन्त्रता सुरक्षाका सन्दर्भमा पनि व्याख्या गर्नुपर्नेमा त्यसो नगरिएको भन्दै चिन्ता व्यक्त गरेका छन् । यस फैसलाले प्रेस स्वतन्त्रता, जवाफदेहिता र कानुनी शासनलाई गम्भीर रूपमा बेवास्ता गर्ने गरी एक किसिमको विध्वंसात्मक नजिर कायम गरेको छ, उनले भने ।"
लालपुर्जा नभएकाले भेरीबबईमा मुआब्जा पाएनन्,"उनका अनुसार अहिलेसम्म १२ करोड ३५ लाख रुपैयाँ मुआब्जाबापत वितरण गरिएको छ । लालपुर्जाविहीनका विषयमा सरकारले कुनै निर्णय लिएको छैन, उनले भने, सरकारले कार्यविधि बनाए सोहीबमोजिम मुआब्जा वितरण गरिनेछ । गत वर्ष कात्तिकदेखि मुआब्जा वितरण सुरु गरेको आयोजनाले मुआब्जा निर्धारण समितिको निर्णयअनुसार लालपुर्जा भएका जग्गा धनीलाई प्रतिकट्ठा ४ लाखदेखि ६ लाख रुपैयाँसम्म क्षतिपूर्ति वितरण गरेको हो । आयोजनाको बाँधबाट प्रभावित घरपरिवारलाई मापदण्डअनुसार शतप्रतिशत, फिल्ड बुक मात्र कायम भएकालाई ९० प्रतिशत र फिल्डबुक तथा लालपुर्जा दुवै नभएका परिवारलाई ६० प्रतिशत मुआब्जा दिइने निर्णय गरिएको छ । तर आयोजनाबाट प्रभावितहरूमध्ये अधिकांश परिवारसँग जग्गाको लालपुर्जा नै नहुँदा बिचल्ली हुने चिन्ताले सताएको भेरीगंगा९ का उदे कामीले बताए । उनको घरखर्च टार्ने मुख्य स्रोत नै जग्गा हो । वर्षदिन खान पुग्ने जग्गा र घर डुबानमा पर्ने भएपछि कहाँ जाने भन्ने चिन्ताले पिरोलेको छ, उनले भने, हामीलाई उठाए पनि सरकारले वैकल्पिक व्यवस्था गरिदिनुपर्छ । २४ लाख रुपैयाँ लिएर कुन ठाउँमा गएर जग्गा किनेर बस्ने ? भेरीगंगा८ का गमदल बस्नेत, वीरुचन्द ठकुरी र लक्ष्मी खत्रीको जग्गाको नापनक्सा भए पनि लालपुर्जा छैन । लालपुर्जा नभएका उनीहरूको घरजग्गा पनि डुबान क्षेत्रभित्र परेको छ । वडाध्यक्ष पदम खत्रीले वडाभरि डुबानमा पर्ने र नपर्ने गरी जम्मा ६ सय ६२ घरधुरी लालपुर्जाविहीन रहेको जानकारी दिए । गत साउन २९ मा बसेको मुआब्जा निर्धारण समिति बैठकले ४ लाख ५० हजारदेखि १० लाख रुपैयाँसम्म प्रतिकट्ठा मूल्य तोकेको थियो । मुआब्जा निर्धारणपूर्वको छलफलमा स्थानीयले प्रतिकट्ठा न्यूनतम १५ देखि २० लाख रुपैयाँका दरले मुआब्जा दिनुपर्ने माग राखेका थिए । उनीहरूले घर र जग्गा दुवै अधिग्रहणमा परेको भन्दै उठीबास हुनेलाई रोजगारी व्यवस्था गर्नसमेत मागेका थिए ।"
विदेशी मुद्रा सञ्चिति १५ खर्ब नाघ्यो,"कोभिड१९ को संक्रमणबाट बच्न सरकारले गरेको लडाउनयता हरेक महिनाजसो विदेशी विनिमय सञ्चितिले नयाँ रेकर्ड बनाउँदै आएको छ । तुलनात्मक रूपमा आयात घटेको, रेमिट्यान्स बढेको, विदेशी सहायता बढेको, सरकारी ऋण बढेकोलगायत कारण विदेशी विनिमय सञ्चितिले नयाँ कीर्तिमानी बनाएको राष्ट्र बैंकले जनाएको छ ।विदेशी मुद्रा सञ्चिति बढ्दा शोधनान्तरलगायत मुलुकका बाह्य सूचक बलिया हुने भएकाले विदेशी लगानी भित्र्याउन र आन्तरिक लगानी प्रोत्साहन गर्न सकिन्छ । तर कम हुँदा बाह्य क्षेत्र कमजोर हुन्छ । विदेशी लगानी पनि निरुत्साहित हुन्छ । चालु आर्थिक वर्षको पहिलो चार महिनासम्म मुलुकको विदेशी विनिमय सञ्चिति १२ अर्ब ६५ करोड अमेरिकी डलर पुगेको छ । गत असारको तुलनामा यो ८६ प्रतिशतको वृद्धि हो । २०७७ असारमा यस्तो सञ्चिति ११ अर्ब ६५ करोड अमेरिकी डिलर थियो । नेपाली रुपैयाँमा गत कात्तिकसम्म कुल विदेशी विनिमय सञ्चिति १५ खर्ब ६ अर्ब रुपैयाँ पुगेको छ । गत असारको तुलनामा रुपैयाँमा यस्तो सञ्चिति ७४ प्रतिशत बढेको हो । २०७७ असारमा १४ खर्ब १ अर्ब रुपैयाँ थियो । हालको विदेशी मुद्रा विनिमय सञ्चिति तीन वर्षयताकै उच्च हो । यसअघि २०७४ असारमा यस्तो सञ्चिति १० अर्ब ७६ करोड अमेरिकी डलर थियो । गत आर्थिक वर्षको कात्तिकको तुलनामा चालु आर्थिक वर्षको सोही अवधिमा आयात करिब साढे १० प्रतिशत घटेको छ । आयात घटेपछि त्यसबापत विदेशी मुद्रामा भुक्तानी गर्नुपर्ने रकम पनि घटेकाले विदेशी विनिमय सञ्चिति बढेको राष्ट्र बैंकका प्रवक्ता गुणाकर भट्टले जानकारी दिए । कोभिडका कारण रेमिट्यान्स घट्ने प्रक्षेपणविपरीत बढेको छ भने सरकारी बाह्य ऋण परिचालन पनि बढेको छ, उनले भने, यसले सरकारलाई पूर्वाधार निर्माणलगायत प्राथमिकताप्राप्त परियोजनामा लगानी उपयोग गर्न अवसर दिएको छ । विदेशी मुद्रा सञ्चिति धेरै हुँदा मुलुकको बाह्य अवस्था बलियो रहेको देखिने भएकाले विदेशी लगानीकर्तालाई आकर्षित गर्न सकिने उनले बताए ।हाल मुलुकमा रहेको उच्च परिमाणको विदेशी मुद्रा सञ्चितिलाई सरकारले भरपुर उपयोग गर्न सक्नुपर्ने राष्ट्र बैंकका पूर्व कार्यकारी निर्देशक नरबहादुर थापाको सुझाव छ । उनका अनुसार सरकारले खासगरी तीन तरिकाले विदेशी विनिमय सञ्चिति उपयोग गर्न सक्छ । पहिलो, सरकारले ठूलो परिमाणमा आन्तरिक ऋण संकलन गरेर विकास निर्माणमा लगाउन सक्छ । दोस्रो, ठूलो लगानी खासगरी पीपीपी मोडलका परियोजनामा लगानी बढाउन निजी क्षेत्रलाई प्रोत्साहन गर्नुपर्छ । यसका लागि राज्य स्तरबाट विभिन्न सुविधा तथा अनुदानका कार्यक्रम ल्याउन सकिन्छ । तेस्रो, सरकारले त्यो रकम स्पेसल पर्पस भेहिकल (लक्षित) परियोजनामा प्रयोग गर्न सक्छ । हालको करिब साढे १२ अर्ब अमेरिकी डलरमध्ये दैनिक आयात हुने सामग्रीका लागि करिब ८ अर्ब डलर छुट्याएर बाँकी करिब साढे ४ अर्ब डलर लक्षित परियोजनामा सरकारले उपयोग गर्नुपर्ने थापाको सुझाव छ । विदेशी विनिमय सञ्चितिको वास्तविक अवस्था पत्ता लगाउन डलरमै घटबढ हेर्नुपर्छ । किनकि अमेरिकी डलरको विनिमय दरमा आएको घटबढअनुसार रुपैयाँमा पनि घटबढ हुन्छ । यसकारण वास्तविक विदेशी मुद्राको सञ्चिति बढ्न डलरमै बढ्नुपर्छ । पछिल्ला महिनामा डलरमै विदेशी मुद्रा सञ्चिति बढेको हो । कात्तिकसम्मको विदेशी विनिमय सञ्चितिले मुलुकका लागि १४ महिनालाई पुग्ने वस्तु तथा सेवा आयात गर्न पर्याप्त हुने राष्ट्र बैंकको दाबी छ । यो राष्ट्र बैंकको चालु आर्थिक वर्षको लक्ष्यभन्दा करिब पाँच महिना बढी हो । चालु आर्थिक वर्षमा कम्तीमा सात महिनालाई पुग्ने वस्तु तथा सेवा आयात गर्न पर्याप्त हुने विदेशी मुद्रा सञ्चित गर्ने लक्ष्य राष्ट्र बैंकले तय गरेको छ । गत कात्तिकसम्म रेमिट्यान्स करिब ११ प्रतिशत बढेको छ । जसअनुसार गत साउनमा रेमिट्यान्स २३, भदौमा ८ र असोजमा १२६ प्रतिशत बढेको थियो । रोजगारीका लागि बिदेसिएका नेपालीले गत कात्तिकसम्म ३ खर्ब ३७ अर्ब ७२ करोड रुपैयाँ रेमिट्यान्स पठाएका छन् । गत आर्थिक वर्षको चार महिनामा रेमिट्यान्स २८ प्रतिशत घटेर ३ खर्ब ३ अर्ब रुपैयाँ मुलुक भित्रिएको थियो । सो अवधिमा अमेरिकी डलरमा रेमिट्यान्स ६४ प्रतिशत बढेर २ अर्ब ८५ करोड पुगेको छ । अघिल्लो वर्ष यस्तो आप्रवाह १९ प्रतिशत घटेको थियो । गत साउनमा ९३ अर्ब, भदौमा ७३ अर्ब, असोजमा ९३ अर्ब र कात्तिकमा ७८९ अर्ब रुपैयाँ रेमिट्यान्स नेपाल भित्रिएको थियो । साउनको तुलनामा भदौमा रेमिट्यान्स केही घटे पनि असोजमा बढेको छ । यसले पनि रेमिट्यान्समा कोभिड१९ को असर नपरेको पुष्टि हुन्छ । नेपालमा लकडाउन सुरु भएको महिना (गत चैतमा) ३४ अर्ब रुपैयाँ रेमिट्यान्स आयो । यसलाई कोभिड१९ को असरसँग जोडेर हेरियो । किनकि गत फागुनमा करिब ७९ अर्ब रुपैयाँ रेमिट्यान्स आएको थियो । तर त्यसपछिका महिनामा रेमिट्यान्स बढ्न थाल्यो । जसअनुसार वैशाखमा ५३ अर्ब, जेठमा ९४ अर्ब र असारमा १ खर्ब १ अर्ब रुपैयाँ रेमिट्यान्स भित्रियो ।"
आर्थिक वृद्धिदर ०६ प्रतिशत रहने विश्व बैंकको आकलन,"काठमाडौं (कास) सन् २०२१ मा नेपालको आर्थिक वृद्धिदर ०६ प्रतिशतमा सीमित हुने विश्व बैंकको प्रक्षेपण छ । बैंकले मंगलबार सार्वजनिक गरेको ग्लोबल इकोनमिक प्रस्पेक्ट प्रतिवेदनमा सन् २०२० मा नेपालको आर्थिक वृद्धिदर ०२ प्रतिशत रहेको अनुमान प्रतिवेदनमा गरिएको छ ।कोभिड१९ को महामारीले दक्षिण एसियामा गरिबी र बेरोजगारीमा वृद्धि गरेको विश्व बैंकले जारी गरेको विज्ञप्तिमा जनाइएको छ । महामारीका कारण भारतको अर्थतन्त्रमा पनि ठूलो प्रभाव परेको जनाइएको छ । भारतको अर्थतन्त्र सन् २०२१ मा ९६ प्रतिशतले नकारात्मक हुने प्रतिवेदनमा जनाइएको छ । पर्यटनमा निर्भर माल्दिभ्स, नेपाल र श्रीलंकाजस्ता मुलुक पनि महामारीका कारण प्रभावित बनेको बताइएको छ । महामारीअघि बजार र अर्थतन्त्र वृद्धिका हिसाबले उच्च स्थानमा रहेको बंगलादेशको अर्थतन्त्र सन् २०२१ मा २ प्रतिशत बढ्ने अनुमान गरिएको छ । पाकिस्तानको अर्थतन्त्र १५ प्रतिशतले नकारात्मक हुने प्रक्षेपण छ । सन् २०२१ मा दक्षिण एसियाली अर्थतन्त्र ३३ प्रतिशतले बढ्ने विश्व बैंकको प्रक्षेपण छ । बंगलादेश र पर्यटनमा आधारित भुटान, माल्दिभ्स, नेपाल र श्रीलंकाजस्ता मुलुकको अर्थतन्त्रको वृद्धिदर भने कम हुने प्रक्षेपण छ ।"
नयाँ सहरको काम १० वर्षमा ५ प्रतिशत,"मध्यपहाडी लोकमार्गअन्तर्गत राकम कर्णाली नयाँ सहर आयोजना निर्माणमा ढिलासुस्ती भएको छ । १० वर्षअघि सुरु भएको आयोजनामा अहिलेसम्म मुस्किलले ५ प्रतिशत काम भएको छ ।आर्थिक वर्ष २०६६६७ देखि सुरु भएको आयोजनामा बजेट अभावले कामले गति लिन नसकेको हो । राकम कर्णाली आयोजनाका लागि १० अर्ब रुपैयाँ लागत अनुमान गरिएको छ । तर अहिलेसम्म १० करोड रुपैयाँ मात्र खर्च भएको आयोजना कार्यालयले जनाएको छ । छरिएर रहेका बस्तीलाई सहरका रूपमा विकास गर्न सरकारले मध्यपहाडी लोकमार्गमा पर्ने १० वटा बस्तीमा नयाँ सहर आयोजना अघि सारेको थियो । विभिन्न वहानामा आयोजनाको काममा ढिलाइ भइरहेको स्थानीयको गुनासो छ । आफ्नो जमिनमा खेती गर्नसमेत पाएका छैनौं, स्थानीय सुनिल माझीले भने, जग्गा विकास समितिले जग्गामा ल्यान्डपुलिङको काम हुने भन्दै खेती गर्न दिएको छैन । उनका अनुसार आयोजनाले त्यसका लागि ५६ कित्तामा १ सय ३७ रोपनी जमिन प्रयोग गर्ने गरी स्थानीयसँग सम्झौता गरेको छ । उक्त जग्गाको ३० प्रतिशत जग्गा विकास समितिको नाममा जानेछ भने ७० प्रतिशत विकसित घडेरीका रूपमा स्थानीयलाई प्रयोग गर्न दिइनेछ । उक्त जग्गामा गत कात्तिकमा काम सुरु हुने भन्दै आयोजनाले टेन्डर आह्वान गर्यो । तर काम सुरु नहुँदा ९९ परिवारको जग्गा बाँझो बनेको स्थानीय गौरी माझीले बताइन् । उनको ६ रोपनी जग्गा लामो समयदेखि बाँझै छ । छाक टार्न अर्काको जमिन भाडामा लिएर खेती लगाउनुपर्ने बाध्यता भएको उनले गुनासो गरिन् । विकासका नाममा विनाश मात्र भयो, उनले भनिन्, न खेतीपाती गर्न पाइयो, न विकसित घडेरी नै । आयोजनाले ७० प्रतिशत जग्गा स्थानीयलाई दिएर बाँकी २११७ प्रतिशतमा सडक, ५ प्रतिशतमा नाली र ३८३ प्रतिशतमा खुला जमिन बनाउन लागेको हो । आयोजनाअन्तर्गत निर्माण हुने मनोरञ्जन पार्क, बहुउद्देश्यीय भवन, खानेपानी, जलउत्पन्न प्रकोपका जाली, विद्यालय, क्याम्पस, अस्पताल, खेलमैदान, सामुदायिक भवन, चिहानघाट, खिड्कीज्युला जोड्ने सडक, डम्पिङसाइटलगायतको काम पनि लामो समयदेखि अलपत्र छ । चालु आर्थिक वर्षमा पुँजीगत बजेट शून्य हुँदा आयोजनाले गति लिन नसकेको आयोजना प्रमुख सुशील रसाइलीले बताए । उनका अनुसार यो वर्ष कर्मचारीको तलबबाहेक अन्य शीर्षकमा बजेट नै आएको छैन । बजेट नै आउँदैन, उनले भने, कसरी काम गर्ने ? उनका अनुसार अहिलेसम्म १० आयोजनाको मात्र डीपीआरको काम सकिएको छ ।"
कर्णालीका किसानलाई सहकारीमार्फत ब्याज अनुदान,"वीरेन्द्रनगर (कास) कर्णाली प्रदेश सरकारले धितो राख्न नसक्ने किसानलाई लक्ष्य गर्दै कृषि सहकारीमार्फत सहुलियतमा ब्याज अनुदान दिने भएको छ । भूमि व्यवस्था, कृषि तथा सहकारी मन्त्रालयले कृषिकर्म गर्न चाहने तर धितो राख्न नसक्नेलाई सहकारीमार्फत न्यूनतम ५० हजारदेखि ५ लाखसम्म ऋण दिन लागेको हो । ऋणको ११ प्रतिशत ब्याज (अन्य शुल्क १ प्रतिशत) प्रदेश सरकारले नै तिरिदिनेछ । सहकारीले ऋण लिन चाहने किसानलाई सहकारीको नियमअनुसार बिनाधितो वा जमानतमा ऋण दिन सक्नेछन् । यसअघि कृषि विकास बैंक र राष्ट्रिय वाणिज्य बैंकमार्फत २ प्रतिशत ब्याज किसान र ७ प्रतिशत ब्याज आफूले तिरितिने गरी अनुदानको योजना अघि सारेको मन्त्रालयले सबैखाले किसानलाई समेट्न यो कार्यक्रम ल्याएको हो । चालु आर्थिक वर्षमा कृषिमा ब्याज अनुदान कार्यक्रमका लागि मन्त्रालयले ७ करोड रुपैयाँ विनियोजन गरेको छ ।ब्याज अनुदानको यो योजनाले कर्णालीका ठूला व्यावसायिकदेखि अति विपन्न किसानसमेत समेटिने मन्त्रालयका सचिव राजेन्द्रप्रसाद मिश्रले बताए । प्रदेश सरकार मातहत रहेका (२ स्थानीय तह कार्यक्षेत्र भएका) सहकारीले किसानलाई ऋण उपलब्ध गराउन सक्नेछन् । कर्णालीमा प्रदेश सरकारले नियमन गर्न मिल्ने ३ सय १४ वटा सहकारी सञ्चालन भइरहेको उनले जानकारी दिए । कृषि मन्त्रालयले तयार पारेको सहकारीमार्फत ब्याज अनुदान कार्यविधिअनुसार ५० लाखसम्म पुँजी भएका सहकारीले किसानलाई ऋण दिन पाउनेछन् । सहकारीले जम्मा सम्पत्तिको कम्तीमा ९५ प्रतिशत आन्तरिक पुँजी जुटाई ऋण लगानी गरेको हुनुपर्ने कार्यविधिमा उल्लेख छ ।"
खुकुरीका शीर्ष १६ प्रतियोगीको नाम सार्वजनिक,"काठमाडौं (कास) खुकुरी म्युजिक नेसन प्रतियोगिताका शीर्ष १६ प्रतियोगीको नाम सार्वजनिक गरिएको छ । तिनमा अनिश श्रेष्ठ, अन्जान रानाभाट, युनिक बज्राचार्य, किरण भुसाल, महेश चापागाईं, मोनिका राई, सन्देश गुरुङ, सागर राई, सन्तोष घले, उमित श्रेष्ठ, सबिन मगर, राजु गुरुङ, दर्शिका रेग्मी, कुसुम गिरी, असिम थापा र जिग्मे बाङचुक छन् । खुकुरीले जनवरी १ देखि भर्चुअल सांगीतिक प्रतियोगिता सुरु गरेको थियो ।"
बजारमा लेभ्नेङको इलेक्ट्रिक स्कुटर,"काठमाडौं (कास) त्रिपुरेश्वरस्थित जम्बो इको भेहिकल प्रालिले लेभ्नेङ इलेक्ट्रिक स्कुटरको बिक्री सुरु गरेको छ । यी स्कुटरमा जर्मनीको कम्पनी बोस्चका मोटर प्रयोग भएका छन् । यसमा सामसङको ई सेभेन ग्रेडको पोलिमर ब्याट्री प्रयोग भएको कम्पनीले जानकारी दिएको छ । साथै स्कुटरमा स्मार्ट डिस्प्ले, यूएसबी, ब्लुटुथ कनेक्सन र स्पिकर छन् ।"
जग्गा तथा आवास संघमा वाग्ले,"काठमाडौं (कास) नेपाल जग्गा तथा अवास विकास संघको अध्यक्षमा इच्छाबहादुर वाग्ले निर्वाचित भएका छन् । नक्सालमा बुधबार सम्पन्न संघको १४औं साधारणसभाले अध्यक्षमा वाग्लेलाई निर्विरोध चुनेको हो । नयाँ कार्यसमितिको प्रथम उपाध्यक्षमा विदुर धमाला, द्वितीय उपाध्यक्षमा दीपक कुँवर, तृतीय उपाध्यक्षमा भेषराज लोहनी, महासचिवमा पुरुषोत्तम पौड्याल, सचिवमा गोविन्दप्रसाद लोहनी र कोषाध्यक्षमा तुलसीप्रसाद अधिकारी निर्विरोध निर्वाचित भएका हुन् । कार्यसमितिमा सात जना सदस्य छन् ।"
दिगोको ब्रान्ड एम्बेस्डरमा श्रेष्ठ,काठमाडौं (कास) दिगोले कलाकार मदनकृष्ण श्रेष्ठलाई आफ्नो ब्रान्ड एम्बेस्डर घोषणा गरेको छ । अब श्रेष्ठ दिगो ब्रान्डका सबै रेन्जका विद्युतीय गाडीको ब्रान्ड एम्बेस्डरको भूमिकामा रहने कम्पनीले जानकारी दिएको छ । श्रेष्ठसँगको सहकार्यको घोषणाले आफूलाई उत्साहित बनाएको दिगोका सीईओ हेमन्त पुरानिकले बताए ।
पुस २४ र २५ मा सुनचाँदी व्यवसायी संघको महाधिवेशन,"काठमाडौं (कास) नेपाल सुनचाँदी व्यवसायी महासंघको सातौं तथा आठौं वार्षिक साधारणसभा र तेस्रो महाधिवेशन पुस २४ र २५ मा हुने भएको छ । महासंघको साधारणसभा तथा अधिवेशनमा देशभरका ६५ जिल्ला र नगर संघ, वस्तुगत र एसोसिएट सदस्यहरूका तर्फबाट ६ सयभन्दा बढी प्रतिनिधि र पर्यवेक्षकले सहभागिता जनाउनेछन् ।"
सनराइजका ग्राहकलाई भिभान्तामा छुट,काठमाडौं (कास) सनराइज बैंक र भिभान्ता काठमाडौंबीच बैंकका ग्राहकलाई छुट उपलब्ध गराउनेसम्बन्धी सम्झौता भएको छ । सम्झौताअनुसार बैंकको डेबिट तथा क्रेडिट कार्डमार्फत भुक्तानी गर्दा ग्राहकले भिभान्ताको मिन्टअकारी रेस्टुरेन्टमा खाना र बेबरेजमा १० प्रतिशत छुट पाउनेछन् ।
शर्मा एन्ड कम्पनीले वितरण गर्यो खाद्यान्न,काठमाडौं (कास) शर्मा एन्ड कम्पनी प्रालिले आफ्नो स्थापना दिवसको अवसरमा रक्तदान तथा खाद्यान्न वितरण कार्यक्रम आयोजना गर्यो । कम्पनीको ५५औं वार्षिकोत्सवका अवसरमा बुधबार नेपाल रेडक्रस सोसाइटीसँगको सहकार्यमा रक्तदान कार्यक्रम आयोजना गरिएको हो । साथै ७५ जना अशक्त तथा असहायलाई खाद्यान्न वितरण गरिएको कम्पनीले जनाएको छ ।
परिवार नियोजनको निःशुल्क हेल्पलाइन नम्बर,काठमाडौं (कास) सुनौलो परिवार नेपाल र मेरी स्टोप्स नेपालले निःशुल्क हेल्पलाइन नम्बर ११४३ सुरु गरेका छन् । परिवार नियोजन र सुरक्षित गर्भपतनसम्बन्धी सूचना तथा सेवा प्रदान गर्न सुनौलो र मेरी स्टोप्स नेपालले यो नम्बर सञ्चालनमा ल्याएका हुन् ।
मध्यवर्तीमा घर वन्यजन्तुबाट सधैं डर,"परिवारका कान्छा सन्दीप रिमाल कक्षा ११ मा पढ्छन् । उनी वर्ष दिनको हुँदा २०६० पुस १० मा बाबु लालप्रसादको निधन भएको थियो । दुई छोरा, एक छोरीसहित परिवारको जिम्मेवारी आमाको काँधमा आयो । १० कट्ठा जमिनले खान त पुग्छ तर नगद आयआर्जनका अन्य उपाय थिएन । त्यसैले बाख्रा पालेर रिमाल परिवारले घर खर्च धानेको थियो । त्यही बाख्राका लागि घाँस काट्न जंगल गएका बेलामा बालाई बाघले मारेको रहेछ, सन्दीपले सुनाए । घरमा बाख्रा अझै पनि छन् । बाख्रा पालेर बेचे नगद आम्दानी हुन्छ । तिनका लागि घाँस काट्न हामीले जंगल जानैपर्छ, उनले भने, घटना भयो भनेर डराएर नचल्ने रहेछ । चितवन राष्ट्रिय निकुञ्जको अयोध्यपुरी मध्यवर्ती उपभोक्ता समितिअन्तर्गत माडी नगरपालिका८ कान्तिपुर गाउँमा छ सन्दीपको घर । अयोध्यापुरी जस्तै चितवन निकुञ्जको मध्यवर्ती क्षेत्रमा २२ वटा उपभोक्ता समिति छन् । क्षेत्रसँग जोडिएको मध्यवर्ती क्षेत्रका बासिन्दा सबैको बाध्यता रिमाल परिवारको जस्तै हो । निकुञ्जको सीमा नाघेर वन्यजन्तु मध्यवर्ती क्षेत्रका वनमा ओहोरदोहोर गर्न सामान्य नै मानिन्छ, कहिलेकाहीं बस्तीमै पस्छन् । मध्यवर्ती क्षेत्रमा घर भएकाहरूलाई वन पस्दा मात्रै होइन घरै बस्दा पनि वन्यजन्तुको डर रहिआएको छ । वन्यजन्तु र मान्छेको जम्काभेट हुँदा दुर्घटना हुन्छ । जनावरभन्दा धेरै मान्छेलाई नै गाह्रो छ । कोही घाइते हुन्छन् कसैको ज्यानै जान्छ । चितवन राष्ट्रिय निकुञ्जका सहायक संरक्षण अधिकृत लोकेन्द्र अधिकारीका अनुसार आर्थिक वर्ष २०५५५६ देखि गत मंसिरसम्मको २३ वर्षमा वन्यजन्तु आक्रमणमा परेर ज्यान गुमाउने मध्यवर्ती क्षेत्रका गाउँलेको संख्या २ सय ६ जना छ । यो अवधिमा वन्यजन्तुसँगको जम्काभेटमा घाइते हुनेको संख्या ७ सय ४३ छ ।यो संख्या निकुञ्जका जनावर मध्यवर्ती क्षेत्रमा आउँदा भएको घटनामा परेकाहरूको मात्रै हो । निकुञ्जको सीमाभित्र भएका घटनाको मृतक र घाइतेको संख्या यसमा समावेश छैन । निकुञ्जको क्षेत्र चितवन, नवलपुर, मकवानपर र पर्सा जिल्लासम्म पर्छ । संरक्षित क्षेत्रका सीमावती दुई दर्जनभन्दा बढी बस्ती छन् । जंगली हात्तीका हूल पर्साचितवन ओहोरदोहोर गर्छन् । ती हूलले माडी क्षेत्रलाई बढी दुःख दिन्छन् । बाघ पनि घरपालुवा जन्तुको सिकार गर्न बस्ती पुग्छ । गैंडा बाटाबाटै निस्किरहेका देखिन्छन् । संरक्षित क्षेत्रप्रति वरपरका बासिन्दाको अपनत्व बढाउन मध्यवर्ती क्षेत्रको अवधारण आएको हो । तर घाँसदाउराका लागि नजिकका वनमा निर्भर बासिन्दाले सधैं डराएर बस्नुपरेको छ । माडी क्षेत्र निकुञ्जका जनावरबाट अत्यधिक प्रभावित ठाउँ हो । माडीको उत्तरी सिमानामा निकुञ्ज छ । यहाँको झन्डै २० किलोमिटर क्षेत्रबाट निकुञ्जका जनावरहरू सजिलै मध्यवर्ती क्षेत्रमा आउजाउ गर्छन्, माडी पाँच पाण्डव उपभोक्ता समितिका अध्यक्ष नारायण सापकोटाले भने । उनी मध्यवर्तीको बगई, वनकट्टा सेक्टरको संयोजक पनि हुन् । निकुञ्जसँग जोडिएको माडीको उत्तरी क्षेत्रमा रिउ खोला पनि बगेको छ । रिउ खोला पुरै किनारमा बलियो ड्याम लगाउन सके माडी बाढी र वन्यजन्तुबाट धेरै हदसम्म सुरक्षित हुने सापकोटाको भनाइ छ । बाघले आक्रमण गर्दा बाबु गुमाएका रिमाल यसो भए धेरै ढुक्क हुने बताउँछन् । तर यसका लागि ठूलो बजेट आवश्यक हुन्छ । मध्यवर्तीमा आउने बजेटले थोरैधेरै तारबार, कंक्रिट पर्खाल र ड्याम लगाउने काम भइरहेको निकुञ्जका प्रमुख संरक्षण अधिकृत अणनाथ बराल बताउँछन् । वन्यजन्तु र स्थानीयबीच भएका घटनाहरूको अध्ययनमा पनि संलग्न राष्ट्रिय प्रकृति संरक्षण कोष सौराहा कार्यालयका प्रमुख बाबुराम लामिछाने वन्यजन्तुलाई तारबार र पर्खालले मात्रै पनि छेक्न नसकिने बताउँछन् । निकुञ्जका बाघ, गैंडा र जंगली हात्तीले आक्रमण गर्दा धेरैजसो स्थानीयको ज्यान जाने गरेको छ । हात्तीलाई सामान्य छेकबारले रोक्न सक्दैन । यसका लागि खेती प्रणाली पनि सुधार गर्नुपर्ने हुन्छ । माडीकै रिउ खोला आडका गाउँमा माछापोखरीहरू बनाउँदा जंगली जनावरहरू बस्ती छिर्न रोकिएको र आम्दानी पनि बढेको रेवा मध्यवर्ती उपभोक्ता समितिका अध्यक्ष शिव कार्की बताउँछन् । सबै कुराको तालमेल राम्रोसँग नमिल्दा आक्रमणका घटनाहरू बर्सेनि हुने गरेका छन् । आर्थिक वर्ष २०६०६१ मा सबैभन्दा धेरै वन्यजन्तु आक्रमणमा परेर २५ जनाको ज्यान गएको थियो । त्यसअघि आर्थिक वर्ष २०५७५८ मा दुई जनाले मात्रै ज्यान गुमाएका थिए । वर्षमा सरदर नौ जनाले ज्यान गुमाएको निकुञ्जको तथ्यांकमा छ । चालु वर्ष पनि पाँच महिनामा पाँच जनाले ज्यान गुमाएका छन् । मान्छेमाथि आक्रमणका साथै खेती र घरपालुवा पशुचौपायाको नोक्सानी पनि हुने गरेको छ । आर्थिक वर्ष २०५५५६ यता हालसम्म वन्यजन्तुको आक्रमणमा २५ सय ६४ वटा घरपालुवा पशु चौपाया मारिएका छन् । वन्यजन्तुले भत्काइदिएका घरको संख्या ४ सय ३९ वटा छ । खेतीमा नोक्सानी गरेका २ हजार ७ सय ४० वटा घटना छन् । घरमा राखेको अन्न नोक्सान गरेको घटना दुई सयवटा भएको चितवन निकुञ्जका सूचना अधिकारी लोकेन्द्र अधिकारीले जानकारी दिए ।"
घूसचाहिँ शाकाहारी खान हुन्छ भन्छन्,"काठमाडौं (कास) राजनीतिमाथि व्यंग्यको झटारो हानिरहने कलाकार हरिवंश आचार्य यस्तै शैलीको नयाँ गीत लिएर आएका छन् । बुधबार दिउँसो महसञ्चारको युट्युब च्यानलबाट सार्वजनिक गरिएको उक्त गीतमा हरिवंशले विद्युतीय रिक्सा हाँक्दै आफूलाई ज्योतिषले नेता बन्ने र मनग्गे धन कमाउने सक्ने बताएको कुरा गीति लयमा सुनाउँछन् । एउटा कुरो कसैलाई भन्नु हुँदैन ।यो कुरोलाई गीत बनाएर गाउन मिल्दैन हेर भाइ घनेकुरो के छ भने टुँडिखेलमा हात देखाउँदा ज्योतिषीले धनी हुन्छौं भने टुँडिखेलमा हात देखाउँदा ज्योतिषीले चुनाव लड्नु भनेतीन महिनाअघि मात्रै हरिवंशले तिमी के को जान्ने, तिमी के को सुन्ने बोलको गीत गाएर अरूका कुरा नसुन्ने र आफैं जान्नेसुन्ने भई टोपल्ने नेताहरूमाथि व्यंग्य गरेका थिए । यो गीतमा भने हरिवंशले गरिखाने वर्गको मान्छेको मनमा नेता हुनु भनेको, चुनाव लड्नु भनेको धन कमाउनु हो भन्ने छाप परेको छ भन्दै व्यंग्य कसेका छन् । टुँडिखेलको छेउमा हात हेर्न बसेको मद्रासी बाबाले आफूलाई नेता बन्न सक्छस् भनेर बताएको कुरा उनले खुसी हुँदै गीतमार्फत सुनाएका छन् । गीतमा हरिवंशले भनेका छन् भ्रष्टाचार महापाप हो गर्दै गर्नु हुन्न भ्रष्टाचार गरेर त दुई पैसा नि छुन्न घूसचाहिँ शाकाहारी खान हुन्छ भन्छन्माग्न जानु पर्दैन घरमै ल्याइदिन्छन् छँदाखाँदाको संसद् विघटन गरेर नयाँ चुनावको मिति तोकिएको र राजनीति दिशाहीन भएर बाझाबाझमा उत्रिएका बेला हरिवंशले आफ्नै शब्द, संगीत र आवाजमा यो गीत ल्याएका हुन् । हरिवंशको आफ्नै शब्द, संगीत र आवाजमा गाएको यो १५ औं गीत हो ।"
"खेलकुद नबुझ्ने मन्त्री, निरीह खेलाडी !","म राष्ट्रिय च्याम्पियन भएको ५० वर्ष भयो । दक्षिण एसियाली खेलकुदमा तीन स्वर्णसहितको कीर्तिमान र चारपल्ट ओलम्पिक खेलेको छु । अहिले ७० वर्षको भएँ र अहिले पनि दौडिरहेको छु । हाम्रो सफलता देखेर खेलकुदमा लागेका खेलाडीहरू च्याम्पियन भएका छन् । उनीहरू राज्यबाट उचित संरक्षणको आसमा छन् । म अब धेरै बाँच्दिनँ होला । त्यसैले मेरा लागि होइन, अहिलेका युवा च्याम्पियनहरूका लागि केही गरिदिनोस्, देशका लागि ज्यान दिएकाको संरक्षण गरिदिनोस् ।सिंहदरबारस्थित युवा तथा खेलकुद मन्त्रालयको सभाहलमा बुधबार कीर्तिमानी धावक वैकुण्ठ मानन्धरको यसो भनिरहँदा नवनियुक्त युवा तथा खेलकुदमन्त्री दावा लामा तामाङ आश्चर्यमिश्रित भाव प्रकट गरी ध्यानमग्न सुनिरहेका थिए । राष्ट्रिय तथा अन्तर्राष्ट्रिय खेलाडी संघले मन्त्री तामाङलाई सम्मानसहित ध्यानाकर्षण पत्र हस्तान्तरण कार्यक्रममा उपस्थित अन्यका लागि भने मानन्धरको यो भनाइले खासै आश्चर्य थिएन । किनभने नेपालमा खेलाडीहरू यति निरीह छन् कि हरेक सरकार परिवर्तन भएपछि मन्त्रीसँग खेलाडीले आफ्नो स्वभाविक मागहरू प्रस्तुत गर्छन्, यो परिपाटीजस्तै बनिसकेको छ ।जगतबहादुर विश्वकर्मा (सुनार) खेलकुदमन्त्री नियुक्त भएको १३ दिनपछि २०७४ साल चैत २६ गते यसरी नै खेलाडी संघले ज्ञापनपत्र बुझाएको थियो । त्यतिबेला पनि यसपालि जस्तै ६ बुँदामै ध्यानाकर्षण गराइएको थियो । मन्त्री विश्वकर्माले खेलाडीले खेल क्षेत्रमा आफ्नो भविष्य अनुभूत गर्ने गरी काम गर्ने बताएका थिए, जसरी यसपल्ट मन्त्री लामाले खेलाडीलाई आश्वासन दिए । खेलाडी संघले त्यसअघि २०७४ साल साउन २० गते तत्कालीन खेलकुदमन्त्री राजेन्द्रकुमार केसी, २०७३ साउनमा तत्कालीन खेलकुदमन्त्री दलजित श्रीपाइली तथा २०७२ चैत १५ मा तत्कालीन मन्त्री सत्यनारायण मण्डललाई भेटेर शुभकामनासहित खेलाडीले आफ्नो मागप्रति ध्यानाकर्षण गराएका थिए । पछिल्लो ५ वर्षमा खेलाडी संघले हरेक मन्त्रीसँग गरेको माग र ध्यानाकर्षण समान प्रकृतिको छ । खेलाडीहरूले प्रोत्साहन, पुरस्कार, पूर्वाधार, प्रतियोगिता, प्रशिक्षण र रोजगारकै विषयलाई फरकफरक दृष्टिकोणबाट पेस गर्ने गरेका छन् ।खेलाडी संघका अध्यक्ष दीपक श्रेष्ठले यसअघिका मन्त्रीहरूलाई गराइएको ध्यानाकर्षण र यसपल्टको पत्रमा खासै फरक नरहेको स्विकारे । वास्तवमा भन्नुपर्दा खासै फरक छैन । हाम्रो मुख्य माग भनेको खेलाडी र खेलकुदका लागि हितकारी कार्यक्रमहरू नै हो । भाषा फरक होला तर सार एउटै हो, उनले भने । त्यसमध्ये अहिलेसम्म केके माग पूरा भए त ? मूलभूत रूपमा हाम्रा धेरै मागहरू पूरा भएका छैनन् तर नहुनुभन्दा भएको राम्रो भन्ने अर्थमा खेलाडीलाई प्रोत्साहन भत्ताको सुरुआत भएको छ । पुरस्कार रकममा वृद्धि भएको छ, अध्यक्ष श्रेष्ठ भन्छन्, हाम्रा खेल अधिकारीहरूलाई चाहिँ यस्तो लाग्ने रहेछ कि यो खेलाडीहरू कति माग्छन्, जति दिए पनि नपुग्ने । तर हाम्रो त अभिभावक नै उहाँहरू हो नि त । सकारात्मक परिवर्तन र प्रभावका लागि हाम्रा माग र इच्छाहरू उहाँहरूसँग भन्ने अधिकार हामीलाई रहन्छ ।खेलकुद क्षेत्र राज्यको मूलधारमा छैन । त्यसैले यहाँको नेतृत्वकर्ताहरू पनि खेलकुद पृष्ठभूमिकै हुनुपर्छ भन्ने मान्यता स्थापित भएको छैन । विकासशील क्षेत्रमा सम्बन्धित विषयका लागि तत्सँग सम्बधित विषय विज्ञकै नेतृत्व हुनुपर्छ भन्ने विश्वव्यापी मान्यता विपरीत खेलकुदसँग कुनै साइनो नभएका नेतृत्वले खेलकुद मन्त्रालयको जिम्मेवारी पाइरहेका छन् । अघिल्ला मन्त्री विश्वकर्माले मन्त्री नियुक्त भएपछि खेलकुदबारे जानकारी नभएको र सबैको परामर्शमा अगाडि बढ्ने बताएका थिए । वर्तमान मन्त्री लामाले पनि पदभार ग्रहण गरेकै दिन खेलकुद नबुझेको स्विकारे । उनले राष्ट्रिय खेलकुद परिषद् र नेपाल ओलम्पिक कमिटीसँग छलफल गर्न बाँकी रहेको बुधबार बताए ।सम्बन्धित क्षेत्रमा विषय विज्ञले नेतृत्वको जिम्मेवारी नपाउँदा पनि खेलकुदको विकासमा असर परेको खेलाडीसँगका अध्यक्ष श्रेष्ठको टिप्पणी छ । लामो समयदेखि देशमा स्थिर सरकार नहुनुको असर हामीले भोगिरहेका हौं । अघिल्ला मन्त्री विश्वकर्माले पूरा कार्यकाल बिताउन पाउनुहोला भन्ने लागेको थियो । तर तीन वर्ष पनि पुग्न नपाई उहाँ पदमुक्त हुनुभयो, श्रेष्ठले थपे, जो पनि मन्त्रीहरू आउनुहुन्छ उहाँहरू खेलकुद बुझ्नुहुन्न, जव बुझ्नुहुन्छ उहाँहरू जाने समय भइसक्छ । यो हाम्रो देशको विडम्बना नै हो । गत वर्ष नेपालमा आयोजित १३औं दक्षिण एसियाली खेलकुद (साग) का पदक विजेता खेलाडीलाई राष्ट्र प्रमुखबाट प्रदान गरिने आभूषणबाट वञ्चित गरिएकामा खेलाडी संघ आक्रोशित छ । असोज ३ गते संविधान दिवसको अवसरमा घोषणा गरिएको आभूषणमा खेलाडीलाई समावेश नगरिनुमा तत्कालीन खेलकुदमन्त्री नै जिम्मेवार रहेको आरोप खेलाडी संघले लगाएको थियो । त्यसयता खेलाडी संघको नेतृत्व र मन्त्रालयबीचको सम्बन्ध तिक्ततापूर्ण बनेको थियो । तत्कालीन मन्त्री जगतबहादुर विश्वकर्माले सार्वजनिक कार्यक्रममै खेलाडी संघका पदाधिकारीमाथि असन्तुष्टि व्यक्त गर्न थालेका थिए । मन्त्रीकै निर्देशनमा खेलाडीले पाउँदै आएको प्रोत्साहन भत्ता नयाँ आर्थिक वर्षदेखि रोकिएको बुझाइ खेलाडी संघको छ । कार्यक्रममा संघका पदाधिकारीले मन्त्रीसमक्ष खेलाडीले पाउनुपर्ने मासिक प्रोत्साहन भत्ता रातो किताबमै उल्लेख गरेर वितरण गर्न माग गरेका थिए । २० वर्षअघि नेपालमा भएको दक्षिण एसियाली खेलकुदमा पदक विजेता खेलाडीका लागि पर्याप्त पुरस्कार र आभूषण प्रदान गरेको थियो, २० वर्षपछि नेपालमै भएको र कीर्तिमानी उपलब्धि पाएका खेलाडीलाई आभूषण दिन पनि सरकारले कन्ज्युस्याईं गर्यो, अध्यक्ष श्रेष्ठले भने, त्यसमाथि गएको साउनदेखि त खेलाडीेले नियमित पाउँदै गएको तलबसमेत रोकियो । यस अर्थमा विगत तुलनामा खेलाडीहरूलाई दिने सुविधामा कटौती भएको हो कि भन्ने भान हामीलाई भएको छ ।"
खेलकुदमन्त्रीलाई खेलाडीको ६ बुँदे पत्र,"विगतको परम्परालाई निरन्तरता दिँदै नेपाल राष्ट्रिय तथा अन्तर्राष्ट्रिय खेलाडी संघले नवनियुक्त मन्त्री दावा लामा तामाङसमक्ष ६ बुँदे पत्रमार्फत ध्यानाकर्षण गराएको छ । पत्रमा यो आर्थिक वर्षदेखि खेलाडीको प्रोत्साहन भत्ता रोकिएकोमा यथाशीघ्र खुलाउन, दक्षिण एसियली खेलकुदमा रजत र कांस्य विजेतालाई पनि प्रोत्साहनको व्यवस्था गर्न, नवौं राष्ट्रिय खेलकुद आयोजनाको पहल गर्न, सबै खेलको प्रशिक्षण सुरु गर्न, राष्ट्रका लागि योगदान दिने खेलाडीलाई राज्यले दिने आभूषणको व्यवस्था गर्न र खेलाडीलाई रोजगारको वातावरणका लागि पहल गरिदिन अनुरोध गरिएको छ । कार्यक्रममा राष्ट्रिय फुटबल टोलीका पूर्व राष्ट्रिय कप्तान तथा प्रशिक्षक राजुकाजी शाक्यले देशका लागि योगदान दिएका खेलाडीको मूल्यांकन सरकार आफैंले गर्नुपर्नेमा आफ्ना लागि आफैंले माग्नुपर्ने अवस्था दुखद रहेको बताए । खेलाडीलाई राष्ट्रको गहना भनिन्छ, सुनचाँदीसँग तुलना गरिन्छ, तर उनीहरूको जीविकोपार्जनका लागि उनीहरूलाई सरकारले प्रोत्साहन गर्नुपर्छ, शाक्यले कार्यक्रममा भने । खेलकुदमन्त्री लामाले खेलाडीले राज्यबाट संरक्षण पाउनुपर्ने माग जायज रहेको र आफ्नो कार्यकालमा कार्यान्वयनको प्रयास गर्ने आश्वासन दिए । तपाईहरूको केही माग सम्बोधनको प्रक्रियामा छ । कार्यदल बनिसकेको छ र छिट्टै कार्यविधि बनाइने छ, मन्त्रीले थपे, खेलाडीले राज्यको तर्फबाट जे पाउनुपर्ने हो त्यो अपुग छ । खेलाडीलाई उनीहरूको योगदानका आधारमा संरक्षण गर्नुपर्छ । सरकारी क्षेत्रबाट गर्नुपर्ने काम र भइरहेका कामको सुधारका लागि पनि तपाई खेलाडीहरूसँगको छलफलपछि नै अगाडि बढ्ने छौं ।"
न्युजिल्यान्डको फेरि इनिङ्स जित,क्राइस्टचर्च (रोयटर्स) न्युजिल्यान्डले पाकिस्तानलाई दोस्रो टेस्टमा बुधबार एक इनिङ्स र १ सय ७६ रनको अन्तरले पराजित गरेको छ । यससँगै न्युजिल्यान्डले दुई टेस्टको शृंखला २० ले जितेको छ । टेस्ट वरीयताको नम्बर एक हुने स्थिति नजिक पुगेको छ । टेस्टको चौथो दिन पाकिस्तान १ सय ८६ रन बनाएर अलआउट भएको थियो । त्यसमा अजर अली र जहर गोहरले बनाएको ३७ रन नै ह व्यक्तिगत ठूलो स्कोर रह्यो । न्युजिल्यान्डका केली जेमिसनले ४८ रन दिएर ६ विकेटको उत्कृष्ट बलिङ प्रदर्शन गरे । न्युजिल्यान्डले आफ्नो पहिलो इनिङ्समा ६ विकेट गुमाएर ६ सय ५९ रन बनाएपछि खेल नियन्त्रणमा लिएको थियो । पाकिस्तानले आफ्नो पहिलो इनिङ्समा २ सय ९७ रन बनाएको थियो ।
सैलुङ भर्चुअल तेक्वान्दोको तयारी,"काठमाडौं (कास) सैलुङ तेक्वान्दो डोजाङको आयोजनामा हुने प्रथम सैलुङ भर्चुअल तेक्वान्दो राष्ट्रिय पुम्से प्रतियोगिताको तयारी पूरा भएको छ । प्रतियोगिता जनवरी ८ देखि हुनेछ ।प्रतियोगितामा नेपालमा भएको १३औं दक्षिण एसियाली खेलकुद (साग) का स्वर्ण विजेता पार्वती गुरुङ, कमल श्रेष्ठ, जितबहादुर बोटे, सुशीला राईलगायत २ सय खेलाडीले प्रतिस्पर्धा गर्नेछन् । त्यसमा १ सय २० पुरुष र ८० महिला खेलाडी रहेको आयोजक डोजाङका प्रमुख नोर्बु मोक्तानले जनाएका छन् । पुरुषमहिलामा ७७ स्पर्धामा प्रतिस्पर्धा हुनेछ । पुरुषमहिला दुवैमा १०, १२, १५, १७, १८३०, ३१४० र ४१ वर्षमाथि उमेर समूहमा प्रदर्शन गर्नेछन् ।प्रतियोगिताको सम्पूर्ण खर्च सैलुङ गाउँपालिकाले बेहोर्ने छ । सहभागीले बढीमा १ मिनेट ३० सेकेन्डको भिडियो आयोजकलाई पठाउनुपर्ने प्रावधान छ । मोस्ट पपुलर खेलाडीले १० हजार रुपैयाँ पुरस्का पाउने छन् । पाँच निर्णायक नोर्बु लामा, अशोक खड्का, हीराबहादुर थापा, मीन न्यौपाने र विक्रम खड्गीले दुईदिने प्रतियोगितामा निर्णायकको भूमिका निर्वाह गर्नेछन् ।"
टोटेनहम लिग कप फाइनलमा,"लन्डन (रोयटर्स) टोटेनहमले मंगलबार लिगको फाइनल यात्रा तय गरेको छ । टोलीले दोस्रो डिभिजनको क्लब ब्रेन्टफोर्डलाई २० ले हरायो । त्यसमा मौसा सिसोको र सन ह्युङमिनले गोल गरे । अब अप्रिलमा हुने फाइनलमा टोटेनहमको सामना म्यानचेस्टर युनाइटेड वा म्यानचेस्टर सिटीबीच हुने दोस्रो सेमिफाइनल विजेतासँग हुनेछ । लन्डन क्लब ब्रेन्टफोर्ड ठूलो प्रतियोगिताको सेमिफाइनल पहिलोपल्ट खेलिरहेको थियो । फ्रान्सेली मिडफिल्डर सिसोकोले १२औं मिनेटमा टोटेनहमबाट पहिलो गोल गरे । जोसे मोउरिन्होको टिमबाट लयमा रहेका दक्षिण कोरियाली खेलाडी ह्युङमिन ७०औं मिनेटमा दोस्रो गोल थपे । टोटनहमले लिग कप चारपल्ट जितिसकेको छ, तर सन् २००८ को यही प्रतियोगिताको फाइनलमा चेल्सीलाई हराएयता कुनै ठूलो उपाधि जित्न सकेको छैन । फाइनल वेम्बलीमा अप्रिल २५ मा हुनेछ । दर्शकको प्रवेशको सम्भावना कायम राख्न फाइनल पछाडि सारिएको हो । बुधबार दुई म्यानचेस्टर क्लबबीच दोस्रो सेमिफाइनल हुनेछ ।"
