शीर्षक,विवरण
कृषिमा विदेशी लगानी खुला,"मन्त्री भट्टले पनि यो निर्णयले यहाँका साना किसान तथा कृषिमा लगानी गरिरहेका उद्यमीलाई कुनै असर नपार्ने बताए । यहाँका साना कृषक र कृषि उद्यमीहरूलाई असर नपरोस् भनेरै ७५ प्रतिशत अनिवार्य निर्यात गर्नुपर्ने सर्त राखेका हौं, उनले भने, यसबारे कार्यविधि बन्छ । अनुगमन हुन्छ । यो सर्त पूरा नगर्नेलाई विदेशी लगानी गर्न पाउने सुविधाबाट वञ्चित गरिन्छ । ऐनमा भएको व्यवस्थाविपरीत अहिले नै किन एक्कासि कृषिमा विदेशी लगानी खोल्नुपरेको भन्ने प्रश्नमा मन्त्री भट्टले कुनै इन्ट्रेस्ट नभएको प्रतिक्रिया दिए । यसमा अहिल्यै लगानी गरिहाल्छु भनेर कोही पनि हामीमाझ आएका छैनन्, उनले भने, कसैले लगानी गर्न चाहन्छन् भने गरुन् भनेर खुला गर्ने निर्णय गरेका हौं ।विदेशी लगानी तथा प्रविधि हस्तान्तरण विधेयकका मस्यौदाकार पूर्वउद्योगमन्त्री नवीन्द्रराज जोशीले भने अहिले कृषिमा विदेशी लगानी खुला गर्ने समय नभएको बताए । धेरै लामो छलफलपछि कृषिमा विदेशी लगानी निषेधको व्यवस्था गरिएको उनको भनाइ छ । हाम्रै किसान, उद्यमी र व्यवसायीले काम गर्न सक्ने क्षमता राख्छन् । त्यसमा किन विदेशी लगानी खुला गर्नुपर्यो ? उनले भने, नेपाली किसान र व्यवसायीलाई मार पर्ने गरी वैदेशिक लगानी खुलाउनु हुन्न । बरु अरू ठाउँमा खुलाऔं, वातावरण बनाऔं । उनले यहाँका किसान र उद्यमीलाई नै राज्यले क्षमतावान् बनाउनुपर्नेमा जोड दिए । किसान र स्वदेशी लगानीकर्ताको क्षमता बढाउनुपर्यो । यहाँकै किसान र उद्योगीले लगानी गर्ने वातावरण बनाउनुपर्यो । त्यो नगरी लगानी खोल्न किन हतार गर्नुपरेको हो ? उनले भने ।विदेशी लगानी विधेयकमाथि छलफलका क्रममा कृषिमा लगानी खुला गर्नेबारे नेपाल उद्योग वाणिज्य महासंघ, नेपाल चेम्बर अफ कमर्सलगायतका संस्थाहरूले विरोध जनाएका थिए । प्रतिनिधिसभाको उद्योग तथा वाणिज्य र श्रम तथा उपभोक्ता हित समितिले समेत विदेशी लगानी खुला नगर्न निर्देशन दिएको थियो । कृषिमा विदेशी लगानीको विषयलाई राष्ट्रियताको मुद्दाका रूपमा हेर्नुपर्ने कृषिविज्ञ कृष्ण पौडेलले तर्क गरे । राष्ट्रियता अमूर्त कुरा होइन । सिमानाको माटोको कुरा गर्ने, सिमानावारिको माटोको कुरा नगर्ने । लिपुलेकको कुरा गर्छौं, यहाँको माटोको कुरा किन नगर्ने ? उनले भने, त्यसकारण हाम्रो माटो र खाना स्वाभिमान र राष्ट्रियताको विषय हो । नेपालमा जमिनको मुद्दा जटिल विषय भएकाले पनि यसबारे हचुवाको भरमा निर्णय गर्न नहुने उनको तर्क छ । हाम्रो देशको कृषि विकास नहुनुको पछाडि विदेशी लगानी नभएर हो त ? उनको भने, नेपालका सहकारी र बैंकमा थुप्रिएको पैसामा घुनपुत्ला लाग्ने बेला भइसक्यो । त्यसैलाई लगानी गर्ने वातावरण बनाए भइगयो नि । कृषि विकासमा देखिएका अहम् मुद्दा नसल्टाई विदेशी लगानीका गफ नगरौं । कृषिले खानाको सम्मान, कृषकहरूको जीविकोपार्जन, स्वस्थ खाना र जलवायु परिवर्तनका मुद्दालाई समेत संरक्षण गरिरहेकाले विदेशी लगानी खुला गर्न नहुने पौडेलको तर्क छ । विदेशी लगानी खुला गर्ने निर्णयलाई बिचौलिया र कमिसनको चक्करमा गर्न खोजिएको काम भनी उनले टिप्पणी गरे । विदेशी लगानी भित्र्याउनु भनेको नेपाल एयरलाइन्सको जहाज खरिद गरे जस्तै विषय हो । विदेशी लगानी भित्र्याउँदा कारोबार हुन्छ । कमिसन हुन्छ, उनले भने, अर्कोतर्फ विदेशीले लगानी गर्ने लाभ र नाफाका लागि हो । नेपालमा सस्तो भनेको श्रम मात्रै हो । अरू कुनै पनि कुरा यहाँ सस्तो हुँदैन । सस्तो नभएपछि उत्पादन लागत कम हँॅदैन । लागत कम नभएपछि कसरी निर्यात हुन्छ ?"
राईले थमाए १५ सांसदलाई निलम्बन पत्र,मुख्यमन्त्रीविरुद्ध अविश्वासको प्रस्ताव ल्याउन सहकार्यका लागि अन्य दलसँग पनि छलफल भइरहेको दाहालनेपाल समूहका सांसद दीपक कोइरालाले बताए । मुख्यमन्त्रीसहित गण्डकीमा ७ मन्त्री छन् । पूर्वमाओवादीका दुई जना मन्त्री हटाउने चर्चा चले पनि त्यस सम्बन्धमा छलफल नभएको सरकारका प्रवक्ता एवं भौतिक पूर्वाधार विकासमन्त्री रामशरण बस्नेतले बताए । उनका अनुसार मुख्यमन्त्री गुरुङ तत्काल दुवैलाई नहटाई मिलेरै सरकार चलाउने पक्षमा छन् ।मुख्यमन्त्री गुरुङविरुद्ध अविश्वास प्रस्ताव ल्याउन १५ मत चाहिन्छ । जसअनुसार कांग्रेसको मात्रै एकल हैसियत पुग्छ । कांग्रेस तत्काल अविश्वासको प्रस्ताव ल्याउने पक्षमा नरहेकाले तत्काललाई मुख्यमन्त्री सुरक्षित देखिन्छन् । नेकपा फुटको औपचारिक घोषणा नभएकाले तत्काल अविश्वास प्रस्तावबारे नसोचिएको कांग्रेस सांसद विष्णुप्रसाद लामिछानेले बताए । उनले संसद् विघटन हुनु असंवैधानिक र अलोकतान्त्रिक भएको बताउँदै कांग्रेस सरकार गठनको जोडघटाउमा नलाग्नेसमेत स्पष्ट पारे । राजमो र तत्काल कांग्रेसको पनि साथ नमिल्ने भएपछि दाहालनेपाल समूह पछि हटेको बुझिएको छ ।
कोभिसिल्ड खोप नेपाललाई अनुकूल,"भारतमा कोभिसिल्ड खोपको तेस्रो चरणको ट्रायल गरिरहेको सिरमले आपत्कालीन स्वीकृति मागेको छ । पछिल्लो साता सब्जेक्ट एक्सपर्ट कमिटीले बेलायतमा यो खोपलाई मान्यता दिएपछि यसमा विचार गरिने बताएको थियो । ड्रग्स कन्ट्रोलर अफ इन्डिया का एक पदाधिकारीले कोभिसिल्ड खोप लगाउने विषयमा भारतमा निरन्तर बैठक जारी भएको कान्तिपुरलाई बताए । उनले छिट्टै कोभिसिल्डलाई आप्तकालीन स्वीकृति दिएपछि भारतमा जनवरीमै खोप अभियान सुरु हुने बताए ।भारतले खोप ल्याउन नेपाललाई सहयोग गर्ने बताउँदै आएको छ । भारतीय राजदूत विनयमोहन क्वात्राले बिहीबार स्वास्थ्यमन्त्री हृदयेश त्रिपाठीसँग भएको भेटवार्तामा पनि कोभिडविरुद्घको खोप उपलब्ध गराउने विषय उच्च प्राथमिकतामा रहेको बताए । क्वात्राले कोभिड खोप खरिद तथा आपूर्तिमा सहकार्य गरी महामारीको सामना गर्ने साझा प्रयासमा नेपाल सरकार, स्वास्थ्यकर्मी र नेपाली जनतालाई भारतको निरन्तर समर्थन रहने प्रतिबद्घता दोहोर्याए । नेपालले प्रोपर च्यानलबाट पहल गरे खोप समयमै पाउन गाह्रो हुँदैन, एसआईआई स्रोतले कान्तिपुरसँग भन्यो, कोभिसिल्डलाई भारतमा जनवरी पहिलो साता आपत्कालीन स्वीकृति मिल्ने आशा छ ।प्रेस ट्रस्ट अफ इन्डिया (पीटीआई) का अनुसार सिरमले पाँच करोड डोज खोप उत्पादन गरिसकेको छ । २०२१ मार्चदेखि हरेक महिना १० करोड डोज उत्पादन गर्ने सिरमलाई उद्धृत गर्दै पीटीआईले जनाएको छ । सिरमका सीईओ अदल पुनवालाले बेलायतपछि यो खोप भारतमा आपत्कालीन प्रयोगका लागि अनुमति पाउने बताए ।एस्ट्राजेनिका (कोभिसिल्ड) खोप ७० प्रतिशत प्रभावकारी देखिएको छ । क्लिनिकल परीक्षणको अन्तिम नतिजाअनुसार दुई डोज खोप दिइसकेपछि यो कोभिडविरुद्ध लड्न प्रभावकारी र सुरक्षित भएको एस्ट्राजेनिकाले जारी गरेको प्रेस विज्ञप्तिमा जनाएको छ । हालसम्म विश्वमा आपत्कालीन प्रयोगमा आएका सबै खोपमध्ये कोभिसिल्ड मन्त्रिपरिषद्बाट तोकिएको प्राथमिकता अनुकूल छ, स्वास्थ्य मन्त्रालयका सहप्रवक्ता डा समीरकुमार अधिकारीले कान्तिपुरसँग भने । मन्त्रिपरिषद्ले खोपका लागि तोकेको प्राथमिकताअन्तर्गत गुणस्तरीय (सुरक्षित र प्रभावकारी) हुनुपर्ने, यहाँको चिस्यान भण्डारणलगायत पूर्वाधारसँग अनुकूल हुनुपर्ने, उपलब्धता र कम लागत मुख्य बुँदा हुन् । २ देखि ८ डिग्री सेल्सियसमा भण्डारण गर्न सकिने प्रमुख विशेषतासँगै सिरम इन्स्टिच्युटको खोप हामीले वर्षौंदेखि उपयोग गर्दै आएकाले यसको विश्वसनीयतासँग अवगत छौं, कोभिड१९ विरुद्घको खोपसम्बन्धी दूत कार्य योजना तयारी समितिका एक पदाधिकारीले भने, सिरमको उत्पादन क्षमताले समेत बढी आशावादी छौं । बेलायतले अक्सफोर्डको खोपलाई मान्यता दिनु, त्यो खोप भारतमा उत्पादन हुनु नेपालका लागि राम्रो मौका रहेको उल्लेख गर्दै इपिडिमियोलोजी तथा रोग नियन्त्रण महाशाखाका पूर्वनिर्देशक डा जीडी ठाकुरले भने, अब हाम्रो सरकारले राम्ररी पहल गरे भारतले तिर्ने मूल्य (प्रतिमात्रा करिब ४ सय नेपाली) वा यसभन्दा पनि कम अथवा सहयोगकै रूपमा खोप आउन सक्छ ।"
नेकपा विभाजनको असर कस्तो पर्ला ?,"काठमाडौं (कास) प्रतिनिधिसभा विघटन भएपछि त्यसविरुद्ध सर्वोच्च अदालतमा मुद्दा विचाराधीन रहेको र सडकमा आन्दोलन चर्किरहेका बेला शुक्रबारबाट राष्ट्रिय सभाको हिउँदे अधिवेशन सुरु हुँदै छ । अधिवेशनको सुरुवातमै प्रतिनिधिसभा विघटनको विषय सभामा उठाउने तयारी विपक्षी सांसदहरूको छ । प्रतिनिधिसभा विघटनकै कारण सत्तारूढ दल नेकपा विभाजित भएको छ । त्यसैले नेकपाको दाहालनेपाल समूहसमेत प्रतिपक्षी कित्तामा उभिने तयारीमा छ ।दाहालनेपाल समूह प्रतिनिधिसभा विघटनलाई गैरसंवैधानिक भन्दै सडक संघर्षमा उत्रेको छ । ओली समूहले दाहालनेपाल समूहलाई पद नपाएर पार्टी विभाजन गरेको आरोप लगाउँदै आएको छ । ५९ सदस्यीय राष्ट्रिय सभामा अध्यक्ष गणेशप्रसाद तिमिल्सिनाबाहेक नेकपाका ४९, कांग्रेसका ६ र जनता समाजवादीका ३ सांसद छन् । राष्ट्रिय सभामा मनोनीत भएपछि पहिलो पटक बैठकमा भाग लिन लागेका वामदेव गौतमले पार्टी विभाजन रोक्न तत्कालका लागि आफू तटस्थ बस्ने बताउँदै आएका छन् । अध्यक्ष तिमिल्सिना र गौतमबाहेक नेकपाका ४८ जना सांसदमध्ये कुन समूहमा कति जना छन् भन्ने यकिन छैन । अध्यक्ष र वामदेवबाहेक दुवै समूहमा २४२४ जना रहेको दाहालनेपाल समूहको दाबी छ । ओली समूहले भने सांसदहरूको बहुमत आफ्नो पक्षमा रहेको दाबी गर्दै आएको छ । बिहीबार बसेको कार्यव्यवस्था परामर्श समितिको बैठकले सत्तापक्ष र प्रतिपक्षी दलका नेताहरूले शुभकामना मन्तव्य दिने कार्यसूची तय गरेको छ । औपचारिक रूपमा दल विभाजन नभएकाले नेकपा सांसदहरू सत्तापक्षकै कुर्सीमा बस्नुपर्नेछ । सत्तापक्षकै कुर्सीमा बसेर सरकार र प्रधानमन्त्रीको विरोध गर्ने दाहालनेपाल समूहका सांसदको तयारी छ ।बैठकमा राष्ट्रपतिबाट राष्ट्रिय सभा आह्वान र मन्त्रिपरिषद् पुनर्गठनको पत्रको बेहोरा पढेर सुनाइनेछ । त्यस्तै छैटौं अधिवेशनपछि जारी भएका अध्यादेश टेबुल गरिनेछ । गत असार १८ मा संघीय संसद्को बैठक अन्त्य भएपछि सरकारले सातवटा अध्यादेश जारी गरेको छ । संविधानको धारा ११४ अनुसार जारी अध्यादेश संघीय संसद्को बैठक प्रारम्भ भएको दिन पेस गर्नुपर्ने छ । उक्त अध्यादेशहरू ६० दिनभित्र दुवै सदनले पारित नगरेमा स्वतः निष्क्रिय हुनेछन् । अध्यादेशहरू राष्ट्रिय सभाबाट पारित भए पनि तोकिएको समयमा प्रतिनिधिसभाबाट पारित नभएमा स्वतः निष्क्रिय हुनेछ । बैठकमा छैटौं अधिवेशनपछि निधन भएका पूर्वसांसद एवं संघीय संसद्का सदस्यहरूप्रति शोक प्रस्ताव पारित गरिनेछ ।सांसदहरूले प्रतिनिधिसभा विघटनको विषयमा कुरा उठाउन मिल्ने कि नमिल्ने भन्ने बहस पनि सुरु भएको छ । राष्ट्रिय सभाका अध्यक्ष गणेशप्रसाद तिमिल्सनाले अदालतमा विचाराधीन मुद्दामा बोल्ने चलन नभएको धारणा सार्वजनिक गरेका छन् । राष्ट्रिय सभा बैठक बस्ने अघिल्लो दिन उनले सञ्चारमाध्यमसँग कुरा गर्दै अदालतमा विचाराधीन मुद्दामा सामान्यतः बोल्ने चलन नरहेको बताएपछि यस्तो बहस सुरु भएको हो ।राष्ट्रिय सभामा नेकपा संसदीय दलका नेता दीनानाथ शर्माले सांसदहरूलाई संसद् विघटनको विषय उठाउन रोक्न नसकिने बताए । अदालतमा विचाराधीन भएकाले सांसदहरूले त्यसलाई ख्याल गरेर बोल्ने अपेक्षा आफूले गरेको उनको भनाइ छ । दाहालनेपाल समूह एवं प्रतिपक्ष कांग्रेस र जसपाले प्रतिनिधिसभा विघटनको विरोध गर्ने योजना बनाएका छन् ।"
'एकमात्र विकल्प संसद् पुनःस्थापना,"काठमाडौं (कास) २५ समूह नेपाल ले अहिलेको राजनीतिक संकट समाधानको एकमात्र विकल्प संसद् पुनःस्थापना रहेको जनाएको छ । संवैधानिक, निजामती र सुरक्षा निकायका पूर्वपदाधिकारी सम्मिलित समूहका संयोजक उपेन्द्र गौतमद्वारा जारी विज्ञप्तिमा पुस ५ गतेको कदमले देश गम्भीर संवैधानिक र राजनीतिक संकटको अध्यायमा प्रवेश गरेको उल्लेख छ । समूहले सर्वोच्च अदालतले विवेकपूर्ण निर्णय गर्ने पनि आशा राखेको छ । महामहिम राष्ट्रपति र प्रधानमन्त्रीसमेतलाई संसद् विघटन फिर्ता लिई देशलाई यो विषम परिस्थितिबाट मुक्ति दिने विवेकपूर्ण पहल गर्न अनुरोध गर्दछ, विज्ञप्तिमा उल्लेख छ । कामचलाउ भइसकेकाले सरकारले कुनै पनि राष्ट्रिय महत्त्वका सम्झौता गर्ने हैसियत नराख्ने भएकाले छिमेकी राष्ट्रहरूको उच्चस्तरीय भ्रमण पनि गर्न नहुने समूहले जनाएको छ ।"
ओली निर्वाचित तानाशाह बन्न खोजे,"पोखरा (कास) नेपाली कांग्रेसका वरिष्ठ नेता रामचन्द्र पौडेलले २०६२०६३ को आन्दोलनमै संघीय लोकतान्त्रिक गणतन्त्र नस्विकारेका प्रधानमन्त्री केपी शर्मा ओलीको हातमा संविधान संरक्षणको जिम्मा पर्नु मुलुकका लागि विडम्बना भएको बताएका छन् । ४५ औं राष्ट्रिय एकता तथा मेलमिलाप दिवसका अवसरमा कास्की कांग्रेसले बिहीबार पोखरामा आयोजित कार्यक्रममा उनले प्रधानमन्त्री ओली निर्वाचित तानाशाह बन्न खोजेको बताए ।हुँदै नभएको प्रावधानबाट प्रतिनिधिसभा विघटन गर्नु भनेको यो संविधान मान्दिनँ भन्नु हो, उहाँले अधिकारै नभएको कुरा गर्नुभयो, उनले भने । पौडेलले तानाशाह बनेर यो देशमाथि हुकुम चलाउन कसैलाई पनि नदिने बताए । फेरि अर्को चुनावबाट प्रतिनिधिसभा ल्याउने नियतले अहिले भंग नगरिएको उनको दाबी छ । नेपाललाई भुमरीमा पार्न यो काम गरिएको छ । लक्षण देखिएको छ । यहाँ कोको आएर गए, हेर्नुभयो होला । कुदाकुद भइरहेको छ । अन्तर्राष्ट्रिय तानातानको भुमरी भयो कि भएन ? उनले भने, सबै कुरा छर्लंग भइरहेको छ । नेपाललाई अफगानिस्तान बनाउन कोसिस भइरहेको छ । ओलीले चुनाव गर्ने मनसायले प्रतिनिधिसभा विघटन नगरेको उल्लेख गर्दै उनले कांग्रेस त्यसमा फस्न नहुने बताए । प्रतिनिधिसभा विघटन पनि हुने, चुनाव पनि नहुने भयो भने के हुन्छ ? हामी संघर्षमा जान्छौं । त्यतिबेला ओलीलाई बगाउने आँधीबेहरीले तपाईं (देउवा) लाई बगाए पनि के गर्नुहुन्छ ? पौडेलले बताए । प्रतिनिधिसभा पुनःस्थापनाको आन्दोलनमा कम्युनिस्ट (नेकपा दाहालनेपाल पक्ष) सँग कांग्रेस मिल्नु हुँदैन भन्नेहरू दरबारपरस्त भएको टिप्पणी गरेका छन् । विगतमा कम्युनिस्टसँग मिलेर चलाइएका संघर्षबाट कांग्रेसलाई कहिल्यै घाटा नभएको उनले बताए ।"
'नेपालको राजनीति आन्तरिक मामिला,"काठमाडौं (कास) नेपालको पछिल्लो राजनीतिक घटनाक्रमलाई लिएर चीन र भारतपछि अमेरिकाले मुख खोलेको छ । काठमाडौंस्थित अमेरिकी दूतावासले यसलाई नेपालको आन्तरिक मामिला भनेको छ । यो नेपालका सार्वभौम संस्था र राजनीतिक दलले आफ्नो लोकतान्त्रिक संवैधानिक प्रक्रिया र कानुनको शासनअनुरूप समाधान गर्ने आन्तरिक मामिला हो, दूतावासकी प्रवक्ता आना रिचीएलेनले कान्तिपुरसँग भनिन् । प्रधानमन्त्री केपी शर्मा ओलीले पुस ५ गते प्रतिनिधिसभा विघटन गरेका थिए । यही राजनीतिक संकटका माझ चीनबाट चिनियाँ कम्युनिस्ट पार्टी अन्तर्राष्ट्रिय विभागका उपमन्त्री कुओ येचौको नेतृत्वमा चार सदस्यीय टोली चारदिने भ्रमणमा आएर बुधबार फर्किएको थियो । चिनियाँ विदेश मन्त्रालयका प्रवक्ता चाओ ली च्येनले पुस १३ मा बेइजिङमा भएको पत्रकार सम्मेलनमा नेपालको राजनीतिक घटनाक्रमबारे जवाफ दिने क्रममा चिनियाँ कम्युनिस्ट पार्टीले अर्काको स्वतन्त्रता, समानता, आपसी सम्मान र आन्तरिक मामिलामा हस्तक्षेपको सिद्धान्त नअपनाउने बताएका थिए । भारतको विदेश मन्त्रालयका प्रवक्ता अनुराग श्रीवास्तवले भने मन्त्रालयको नियमित पत्रकार सम्मेलनमा सञ्चारकर्मीलाई प्रतिक्रिया दिँदै भनेका थिए, यो नेपालको आन्तरिक मामिला हो । लोकतान्त्रिक विधिअनुसार नेपालले नै आवश्यक निर्णय गर्नेछ ।"
टेकु पुल निर्माणमा भ्रष्टाचार ः अख्तियार,काठमाडौं (कास) अख्तियार दुरुपयोग अनुसन्धान आयोगले राजधानीको टेकुस्थित पुल निर्माणका क्रममा भ्रष्टाचार भएको जनाउँदै पप्पु कन्स्ट्रक्सनका प्रतिनिधिसहित ५ जनाविरुद्ध भ्रष्टाचार मुद्दा दायर गरेको छ । हरेकमाथि १ करोड १४ लाख बिगो र जरिवाना मागदाबी छ । काठमाडौं दिगो सहरी यातायात आयोजनाअन्तर्गत पुल निर्माणमा ठेकेदार कम्पनी पप्पुले गुणस्तरहीन काम गरेको आरोप लाग्दै आएको थियो । अख्तियारले आयोजना कार्यान्वयन एकाइका निमित्त प्रमुख बेलबहादुर नेपालीमाथि कार्यसम्पादन जमानत नवीकरण नगरी तेस्रोपटक ठेक्काका लागि म्याद थप गरेको आरोप लगाएको छ । उनीमाथि त्यही सिफारिसका आधारमा कार्यसम्पादन जमानत फुकुवा भई सरकारलाई नोक्सान पुर्याएको आरोप छ । लेखा अधिकृत नारायणबहादुर थापामाथि ठेक्काको म्याद थपको सिलसिलामा गलत टिप्पणी उठाई सिफारिस गरेको आरोप छ । लेखा अधिकृत श्यामबहादुर खत्री र लेखापाल गिरिप्रसाद श्रेष्ठमाथि ठेक्का तोड्ने र कालोसूचीमा राख्ने जस्तो कारबाहीमा कार्यसम्पादन जफत हुनुपर्नेमा नगरेको आरोप छ । निर्माणमा संलग्न झोङदिन इन्टरनेसनल इन्जिनियरिङ लिमिटेडका प्रतिनिधि जेङ जुयाङ र ठेक्काको अख्तियारनामा पाएका सुमित रौनियारमाथि १ करोड १४ लाख कार्यसम्पादन जमानतको रकम फुकुवा गरी राज्यकोषमा हानिनोक्सानी पुर्याएको आरोप छ ।
'विघटनको अधिकार प्रधानमन्त्रीलाई छैन,"काठमाडौं (कास) सभामुख अग्निप्रसाद सापकोटाले यही परिस्थितिमा संविधानमा प्रतिनिधिसभा विघटनको अधिकार प्रधानमन्त्रीलाई नभएको जिकिरसहितको प्रतिउत्तर सर्वोच्च अदालतलाई पठाउने भएका छन् । विघटन संविधानको भावना र मर्मविपरीत भएको भन्दै सोहीअनुसारको प्रतिउत्तर अदालतलाई दिने उनले बताए । राजनीतिक दलहरूसम्बद्ध महिला संगठनका प्रतिनिधिहरूसँग बिहीबार सिंहदरबारमा भएको भेटमा उनले उक्त धारणा राखेका हुन् । नेकपा दाहालनेपाल समूह आबद्ध अखिल नेपाल महिला संघ, समाजवादी महिला संघ, राष्ट्रिय जनमोर्चा, विवेकशील साझालगायतका राजनीतिक दलनिकट महिला संघ संगठनका प्रतिनिधि एवं महिला सांसदहरूले प्रतिनिधिसभा विघटन असंवैधानिक कदम भएको ठहर गर्दै तयार गरेको साझा ध्यानाकर्षण पत्र बिहीबार बुझ्ने क्रममा सापकोटाले आफू संविधानको रक्षाका लागि क्रियाशील रहने बताए । उनले आफ्नो भूमिकाका सम्बन्धमा सम्बद्ध व्यक्ति र समूहसँग छलफल गरिरहेको जानकारी दिए ।"
बलात्कृतको उपचारमा लापरबाही,"रौतहट (कास) सोमबार छिमेकी २२ वर्षीय दिनेश दास तत्माबाट चन्द्रपुर नगरपालिका७ की ७ वर्षीया बालिका बलात्कृत भइन् । घटनापछि लगातार रक्तस्राव हुन थालेपछि बालिकालाई अभिभावकले तत्कालै चन्द्रनिगाहपुरस्थित सरकारी अस्पताल पुर्याए । उनलाई चिकित्सकले सामान्य उपचार गरेर घर फर्काइदिए ।घर लगिएको केही समयपछि पुनः रक्तस्राव हुन थालेपछि बालिकालाई मंगलबार दिउँसो फेरि सोही अस्पताल पुर्याइयो । तर यसपटक पनि चिकित्सकले चासो देखाएनन् । रक्ताम्मे बनेकी बालिकालाई हेर्नु त पर जाओस्, बेडको कपडा फेर्नसम्म कोही आएनन्, पीडित बालिकाका एक आफन्तले भने, हारगुहार गरेपछि चिकित्सक त आए तर भिन्दै उपचार गर्नुपर्नेमा भीडभाडकै बीच राखियो ।घटनाबारे जानकारी पाएपछि चन्द्रपुर नगर उपप्रमुख रामरती चौधरी अधिकारकर्मीसहितको टोली लिएर अस्पताल पुगिन् । बालिकाको उपचारमा आवश्यक संवेदनशीलता देखाएको पाइएन, उनले कान्तिपुरसँग भनिन्, यति जघन्य अपराधमा घाइते बालिकाको अवस्था हेरेर उचित उपचार गरिनुपर्छ । हाल अस्पतालको व्यवस्थापनको जिम्मा नगरपालिकालाई छ । नगरपालिकाको स्वास्थ्य शाखा प्रमुख अभय ठाकुरले बालिकाको उपचारका कुनै कमी हुन नदिइने बताए । बालिकालाई तत्माले पैसाको प्रलोभन देखाई घरनजिकैको आमखोला किनारमा लगेर सोमबार बलात्कार गरेका थिए । इलाका प्रहरी कार्यालय चन्द्रपुरले तत्मालाई पक्रेर अदालतबाट म्याद थप गरी अनुसन्धान सुरु गरेको जनाएको छ ।"
स्टक र उत्खनन परिमाण लुकाएर राजस्व छली,"(धनुषा)  नदीजन्य पदार्थ उत्खननमा क्रसर उद्योगको मनोमानी झन् बढेको छ । नदीमा भएको उत्खनन परिमाण र क्रसर उद्योगमा रहेको स्टकबारे जिल्ला समन्वय समितिलाई जानकारी गराउनुपर्ने प्रावधान भए पनि कार्यान्वयन हुन सकेको छैन । क्रसर उद्योगले उद्योगमा भित्र्याएको परिमाण तथा वर्षभरि बिक्री गरेको गिट्टीबालुवाको परिमाणसमेत लुकाएर राजस्व छलेको अनुगमनको क्रममा पाइएको छ । उत्खनन गर्नुपर्ने परिणाम र क्षेत्रफलसहितको बोर्ड उत्खनन स्थलमा राख्नुपर्ने भए पनि पालना भएको छैन । क्रसर उद्योगलाई सर्त पालना गराउन पटकपटक अनुगमन गरी उद्योगको स्टक र बिक्री गरेको परिमाणको विवरण हरेक महिना जानकारी गराउन पत्राचार गरे पनि अटेरी गरेको जिल्ला समन्वय समिति धनुषाका प्रमुख रामदेव बनरैत यादवले बताए । उद्योगमा स्टक सधैं राखिराख्ने र सधैं उद्योगबाट बिक्री गरिरहँदा नदीबाट उत्खनन भएको परिमाण नै थाहा हुँदैन, उनले भने । परिमाणको यकिन विवरणबारे जानकारी नदिई नदीमै स्थापना भएको क्रसरले राति उत्खनन गरिरहेको उनको भनाइ छ । जिल्ला अनुगमन समितिले पत्राचार गर्दा कुनै सुनवाइ नै हुँदैन, प्रमुख यादवले भने, नियमविपरीत सञ्चालन भएको क्रसर उद्योगले अवैध उत्खनन गरिरहेका छन् । तर हामी केही गर्ने अवस्थामा छैनौं । जिल्ला समन्वय समितिका प्रमुखको संयोजकत्वमा जिल्ला अनुगमन समिति र प्रमुख जिल्ला अधिकारीको संयोजकत्वमा क्रसर अनुगमन समिति बने पनि उनीहरूबीच नै समन्वय छैन । धनुषाको मिथिला नगरपालिका, गणेशमानचारनाथ नगरपालिका, क्षीरेश्वरनाथ नागरपालिका र बटेश्वर नगरपालिकाले नदी उत्खननका लागि नदी ठेक्का लगाउँछन् । धनुषामा सञ्चालनमा रहेको ११ क्रसर उद्योगसहित बालुवा प्रशोधन उद्योगको सम्पूर्ण कागजात मगाएर अनुगन गर्ने तयारी भइरहेको धनुषाका प्रमुख जिल्ला अधिकारी बन्धुप्रसाद बास्तोलाले बताए । सरकारी निर्णयअनुसार जिल्ला प्रशासन कार्यालयले क्रसर उद्योगको जानकारी संकलन गरिरहेको छ । उद्योग सञ्चालनको अनुमतिपत्र, नवीकरण भएनभएको, तोकिएको स्थानमा सञ्चालन भएनभएको र मापदण्ड पालन भएनभएको बुझ्ने काम भइरहेको उनले बताए ।मिथिला नगरपालिकाले राजस्व नबुझी उत्खनन गर्न ठेकेदारलाई खोला सुम्पेको खुलेको छ । आर्थिक वर्ष ०७६७७ मा मिथिला नगरपालिकाअन्तर्गत पर्ने ६ वटा खोला उत्खनन गर्न ठेक्का पाएका जय बजरंग बालुवा प्रशोधन उद्योगका सञ्चालक बेचन ठाकुरले राजस्व नबुझाई खोला खोस्रिरहेका छन् । खोला उत्खनन गर्न सम्झौता भएपछि नदीजन्य पदार्थ निकासी रसिद लिनुअघि कुल राजस्वको ६० प्रतिशत रकम तत्कालै बुझाउनुपर्ने प्रावधान छ । तर, ठेक्का सकारेका ठाकुरले रकम नबुझाई उत्खनन थालेका हुन् । मिथिला नगरपालिकामा पर्ने रातु, बडहरी, जलाद, औरही, जग्धर र बसही खोला उत्खननको राजस्व तिर्न ठेकेदारले आलटाल गरिरहेका छन् । व्यक्तिगत लाभका लागि सरकारी राजस्व दाखिला नगरी उत्खनन थालेपछि नगरपालिका भने चुप छ । नगरपालिकाले आर्थिक वर्ष ०७६७७ मा ६९ लाख ९३ हजार १ सय ९५ घनमिटर नदीजन्य पदार्थ उत्खनन गर्न ४ करोड ५१ लाख ५१ हजार १ रुपैयाँमा ठेक्का लगायो । त्यसको पहिलो किस्ता ६० प्रतिशत राजस्व २ करोड ७० लाख ९० हजार ६ सय रुपैयाँ बुझाउनुपर्ने थियो । तर, ठेकेदारले २ करोड २६ लाख ५२ हजार मात्रै राजस्व बुझाएका छन् । ठेकेदार ठाकुरले खोला ठेक्काका लागि २ करोड २५ लाख रुपैयाँ नेपाल बंगलादेश बैंकको जनकपुर शाखामा कात्तिक मसान्तसम्मका लागि जमानत राखेका थिए । बैंकलाई नगरपालिकाले पटकपटक राजस्व दाखिलाका लागि पत्राचार गरे पनि राजस्व दाखिला भएन । ठेकेदार ठाकुरले बैंकका कर्मचारीलाई समेत प्रलोभनमा परेर राजस्वबापतको रकम रोकेको स्रोतले बतायो ।जय बजरंग बालुवा प्रशोधन उद्योगका सञ्चालक ठाकुरले लकडाउनका कारण खोला उत्खनन गर्न नसकेको भन्दै राजस्व मिनाहाका लागि उच्च अदालत जनकपुरमा रिटसमेत हाले । दायर रिटमा उच्च अदालत जनकपुरका न्यायाधीशद्वय बालकृष्ण उप्रेती र रमेश ढकालको संयुक्त इजलासले असार २२ गते कार्यपालिकाको सम्झौताबमोजिम निर्णय नहुन्जेलसम्मका लागि यथास्थितिमा राख्ने निर्णय गरेको छ । रिटको अर्को सुनुवाइ पुस २१ गते तोकिएको छ । यस्तै, मिथिला नगरपालिकाको ०७७ कात्तिक २ गते बसेको कार्यपालिकाको बैठकले दोस्रो किस्ताको राजस्वमा ठाकुरलाई ५० छुट गर्ने निर्णय गरिदियो । दोस्रो किस्ताबापतको राजस्व १ करोड ८० लाख ६० हजार ४ सयमा ५० प्रतिशत मिनाहा गर्ने निर्णय गरेको छ । निर्णयपछि बाँकी रहेको दोस्रो किस्ताको राजस्व ९० लाख ३० हजार २ सय र पहिलो किस्ताको बुझाउन बाँकी ४४ लाख ३८ हजार ६ सय गरी १ करोड ३४ लाख ६८ हजार ८ सय राजस्व बुझाउन पटकपटक पत्राचार गरे पनि दाखिला नभएको प्रमुख प्रशासकीय अधिकृतले बताए । खोला उत्खनन ठेक्काको पहिलो किस्ताकै ४४ लाख ३८ हजार ६ सय रुपैयाँ राजस्व बुझाउन बाँकी राखेको जय बजरंगले पनि दोस्रो किस्ताको १ करोड ८० लाख ६० हजार ४ सय रुपैयाँ मिनाहाका लागि उच्च अदालत जनकपुरमा रिट दायर गरको छ । जेठ महिनासम्म बुझाउनुपर्ने राजस्व मिनाहाका लागि यसका सञ्चालक बेचन ठाकुरले ०७७ असार १६ गते मिथिला नगरपालिका, जिल्ला समन्वय समिति धनुषा र आर्थिक मामिला तथा योजना मन्त्रयालय प्रदेश २ लाई विपक्षी बनाउँदै उच्च अदालत जनकपुरमा रिट दायर गरेका थिए । गतवर्ष मिथिला नगरपालिकाले अमानतमा खोला ठेक्का लगाएर संकलन गरेको राजस्वमा समेत अनियमितता भएको थियो । अनियमितता भएको उजुरी अख्तियार दुरुपयोग अनुसन्धान आयोगमा परेपछि राजस्वको रकमपछि नगरपालिकाले दाखिला गरेको थियो । मिथिलाकै औरही नदीमा भइरहेको अवैध उत्खननको विरोध गर्दा ०७६ पुस २५ गते २४ वर्षीय दिलीप महतोको क्रसर व्यवसायीले हत्या गरेका थिए ।"
कर्मचारी भर्ना न्यून,"काठमाडौं (कास) लोक सेवाले गत आर्थिक वर्षभरिमा निजामती सेवातर्फ ३ सय ४ जनालाई मात्रै नियुक्तिको सिफारिस गरेको छ । विगतका वर्षहरूको तुलनामा उक्त संख्या न्यून हो । कोभिड महामारीका कारण आयोगले निकाल्ने विज्ञापन, परीक्षालगायतका काम रोकिएपछि सिफारिस संख्या कम भएको आयोगले जनाएको छ ।आयोगका सूचना अधिकारी देवीप्रसाद सुवेदीका अनुसार विगत वर्षहरूमा निजामती सेवातर्फ मात्रै ५ देखि ६ हजारसम्म सिफारिस हुँदै आएकामा यस वर्ष सयको अंकमा उक्त संख्या झरेको छ । कोभिडका कारण अन्य क्षेत्र प्रभावित भएजस्तै सरकारी सेवाको भर्ना प्रक्रिया पनि प्रभावित भएको उनले उल्लेख गरे । आयोगले बिहीबार राष्ट्रपतिसमक्ष गत आवको वार्षिक प्रतिवेदन पेस गरेको छ । आयोगको ६१ औं प्रतिवेदनले सरकारी सेवामा भर्ना अत्यन्तै न्यून हुन पुगेको औंल्याएको छ । कोभिडको कारण जनाउँदै चैत ११ देखि लकडाउन लगाइएपछि सरकारले नयाँ विज्ञापनको प्रकाशन र परीक्षाहरूमा रोक लगाएको थियो । लिखित उत्तीर्ण भएकाको मौखिक परीक्षा, प्रारम्भिक परीक्षा उत्तीर्ण भएकाको अर्को चरणको लिखित परीक्षा रोकिएको थियो । फाराम भरेर परीक्षा दिन नपाएकाको संख्या ठूलो हुन पुग्यो । आयोगले तिनै कारणहरूले नियुक्तिको सिफारिस कम भएको जनाएको छ ।"
"नेताको जित, जनताको हार","प्रथम अध्यक्ष तथा कामचलाउ प्रधानमन्त्री ओली र अर्का अध्यक्ष पुष्पकमल दाहालबीच चुलिएको विवादले नेकपाभित्र ठूलै तरंग ल्याएको छ । अध्यक्षद्वय आआफ्ना समूह लिएर सत्ता र सडकमा छन् । आन्दोलनको राम्रै अनुभव भएकाले होला दाहाललाई आँधीबेहरी ल्याउँछु भन्ने लाग्छ । यता ओली समूहका नेताहरू आरोपपत्र फिर्ता लिए पार्टी एक हुन सक्छ भन्न थालेका छन् । संसद् विघटनको मुद्दा अदालतमा पुगेकाले यसको फैसलाले कुन समूहलाई फाइदा हुन्छ, हेर्न बाँकी छ । तर नेकपाका शीर्ष नेताहरू एकअर्कालाई हरायौ भन्दै छन् । उनीहरूको लडाइँ जनजीविकाका सवालमा नभई आआफ्नै उचाइका लागि भइरहेको सबैलाई थाहै छ । प्रधानमन्त्री पद गुम्ने डरका साथै पार्टीमा घेराबन्दीमा पारेको भन्दै कामचलाउ प्रधानमन्त्री ओलीले संसदै भत्काइदिए । यो कदमले दाहाल, माधव नेपाल र झलनाथ खनाललाई सडकमा ल्याइपुर्याएको छ । दाहाल भन्छन्, ओलीले हारिसके मैले जितेँ किनकि म जनतासँग छु । तर, जनताले चाहिँ जिते कि हारे ? जनताको जितहारबारे कसले बोल्ने ? कामचलाउ प्रधानमन्त्री ओलीले पाटीभित्रको रिस जनतालाई पोखे । यसले समस्या निम्त्यो । दाहालले कहिल्यै जनजीविकाका मुद्दामा सरकारसँग लडेनन्, सधैं आफ्नै हैसियत र भूमिकाका लागि लडे । कामचलाउ प्रधानमन्त्री ओली र दाहाल जसले जिते पनि जनतालाई के नै फरक पर्छ ? अबको संघर्ष जनतालाई जिताउन हुनुपर्छ । र, लोकतन्त्रको रक्षा गरे मात्रै जनताको जित हुनेछ । आन्दोलनबाट स्थापित संघीय लोकतान्त्रिक गणतन्त्रात्मक व्यवस्था संकटमा पर्यो भने जनताको हार हुन्छ भन्ने नेताहरूले बुझ्न जरुरी छ । आफ्नो जितहारभन्दा जनतालाई कसरी जिताउने भन्नेमा नेताहरूको ध्यान जानुपर्छ । गोविन्द विक, बूढानीलकण्ठ१२, काठमाडौंकोरोनाको दोस्रो लहरले विश्व आतंकित भइरहँदा नेपाल भने सत्ता लुछाचुँडीमा मग्न छ । स्पष्ट बहुमत भएका प्रधानमन्त्रीले संसद् विघटनजस्तो घृणित कार्य गरेका छन्, जसका कारण मुलुक पुनः अस्थिर बन्दै छ । संविधान, गणतन्त्रजस्ता उपलब्धि गम्ने डर बढेको छ । नेकपाका नेताहरूले एकअर्कालाई लगाएको आरोपले उनीहरूको हैसियत के रहेछ भन्ने देखाइरहेको छ । तल्लो स्तरमै ओर्लिएर गालीगलौज गर्दा आफू नांगिएको पत्तो पाएका छैनन् । यस्ता गतिविधिले उनीहरूलाई क्षणिक आनन्द दिन्छ होला । तर, जनतालाई यस्तो कार्यले बिझाउँछ । महामारीमा जनताको रक्षा गर्नुपर्ने जिम्मेवारी पाएकाहरूबाटै यस्तो गतिविधि होला भन्ने आस जनतालाई थिएन । निजी स्वार्थमा रमाएर जनताको दुःख बिर्सने नेताहरूलाई के भनेर सम्बोधन गर्ने ? उनीहरूको कलहको क्षति आखिर जनताले नै बेहोर्ने हो । संसारभरिका सरकार अहिले आफ्ना नागरिकको जीवन जोगाउन लागिपरेका छन् । हाम्रोमा भने कोरोना महामारी देखिएसँगै नेकपा विवाद पनि सुरु भयो, अन्त्य हुने छाँटकाँटै छैन । महामारी नियन्त्रण र रोकथामका काम चित्तबुझ्दो तरिकाले भएन । महामारी नियन्त्रणका लागि काम नगरे पनि खोप सरकारले बेलैमा ल्याउँछ भन्ने आस थियो । त्यो आस पनि मधुरो हुँदै छ । खोप ल्याउनुपर्ने बेला नेताहरू आन्दोलन गरिरहेका छन् । र, त्यो आन्दोलनमा खोप समयमा ल्याऊ र महामारीको मारमा परेका जनतालाई राहत देऊ भन्ने नारा परेको छैन । जनताको माग र चाहनालाई सडकमा पुगेका नेताहरूले पनि मनन गर्दैनन् भने, यो व्यवस्था किन चाहियो ? महामारीका बेला कुनै नेताले जनताको मुद्दा उठाएनन् । अहिले आन्दोलनको बेला मात्रै साथ खोजेर हुन्छ ? संविधान, कानुन र लोकतान्त्रिक व्यवस्थालाई सम्मान नगर्ने नेताहरूलाई जनताले सजाय दिनैपर्छ । रामकृष्ण बराल, जोरपाटी५, काठमाडौं"
लोडसेडिङको डर !,"अचेल बत्ती जान थालेको छ । यो संयोग हो वा नियति, बुझ्न सकिएको छैन । कतिपयले इन्भर्टर बिकाउन र त्यसबाट आउने कमिसनको लोभमा सरकारका पदाधिकारीहरू लागेको आशंका गर्दै छन् । लोडसेडिङ हटाएको श्रेय पाएका कुलमान घिसिङलाई पुनर्नियुक्ति नदिएकाले सरकारमाथि शंका उब्जिएको छ । झन् पूर्वऊर्जामन्त्री वर्षमान पुनले, मन्त्रिपरिषद्मै कुलमानलाई पुनर्नियुक्त गर्ने प्रस्ताव लगेको तर कामचलाउ प्रधानमन्त्री केपी शर्मा ओलीले नमानेको बताएका छन् । सम्बन्धित व्यक्तिले यो आरोपको खण्डन गरेका छैनन् । ईश्वर पोखरेलका सम्धीलाई सरकारले १० औं पटक विभिन्न निकायमा पुनर्नियुक्ति दिन सक्छ तर जनताको पक्षमा काम गरेर देखाएका कुलमानलाई एकपटकभन्दा बढी पुनर्नियुक्ति दिन किन सक्दैन ? यसले पनि कामचलाउ प्रधानमन्त्री ओलीको नियतलाई प्रस्ट पार्छ । र, अब लोडसेडिङ भएमा त्यसको सम्पूर्ण जिम्मा उनैले लिनुपर्छ । न कुलमानलाई पुनर्नियुक्ति दिइयो न त उनको ठाउँमा अर्कोलाई ल्याउने आँट नै सरकारले देखायो । सरकार कुलमानसँग होइन, उनको पक्षमा देखिएको जनमतदेखि डराएर अर्कोलाई ल्याउन सकिरहेको छैन । तर यसरी कतिन्जेल देश चलाउने ? कतिन्जेल नेपाल विद्युत् प्राधिकरण निमित्तको भरमा चलाइरहने ? देश र जनताका लागि उल्लेखनीय काम नगरे पनि कामचलाउ प्रधानमन्त्री ओली दुईपटक र शेरबहादुर देउवा ४ पटक प्रधानमन्त्री बन्न मिल्ने तर कामको आधारमा जनताको मन जितेका कुलमानलाई पुनर्नियुक्ति दिन नमिल्ने ? नेपाललाई लोडसेडिङ मुक्त्त गरेको र लामो समयदेखि घाटामा गएको संस्थालाई नाफामा पुराएको श्रेय पाएका कुलमान पुरस्कृत हुनुपर्नेमा उल्टो प्रताडित हुनुजस्तो विडम्बना अरू के होला । शासन चलाउनेहरूलाई जब बिचौलियाहरूको गन्ध मन पर्छ, तब यस्ता विडम्बनाहरू देखिन्छ । निर्वाचनका बेला सरकारले गरेका यस्ता कामको एकएक हिसाब जनताले माग्नेछन् । गोपाल देवकोटा, जोरपाटी, काठमाडौं"
कोभिडविरुद्धको खोप र निजी क्षेत्र,"अन्य देशले आफ्ना नागरिकलाई कोभिडविरुद्धको खोप दिन थालिसके । हामी अझै खोप केकसरी ल्याउने भन्ने तयारीमै छौं । सरकारको तयारी सकारात्मक छ तर निजी क्षेत्रलाई पनि खोप ल्याउन दिनुपर्यो । सरकारको मात्र बाटो हेरेर बसे खोप ल्याउन निकै ढिलो हुन्छ । कोरोनासम्बन्धी स्वास्थ्य सामग्रीको आयात गर्दा कतिसम्म भ्रष्टाचार हुन सक्दो रहेछ भन्ने हामीले थाहा पायौं । फेरि यस्तो कार्य दोहोरिनु हुन्न । स्वास्थ्य मन्त्रालय र सरकारका जिम्मेवार पदाधिकारीहरू कताबाट ल्याउँदा कति कमिसन आउँछ, कसलाई ठेक्का दिँदा व्यक्तिगत स्वार्थ पूरा हुन्छजस्ता विषयमा अल्मलिनु भएन । खोपजस्तो संवेदनशील विषयमा ढिलासुस्ती गर्नु हुन्न । खोप ल्याउनेबारे जति नै सकारात्मक समाचार आए पनि जनताले अघिल्लो पालिको सरकारी रवैयाका कारण झट्टै विश्वास गरिहाल्दैनन् । खोप ल्याउने जिम्मा सरकारको हो, त्यसमा कुनै दुईमत छैन । अझ अर्थमन्त्री विष्णु पौडेलले निःशुल्क खोप वितरण गरिन्छ भनेर सार्वजनिक रूपमै बोलेका छन् । यदि यो भनाइ व्यवहारमा लागू भयो भने, यो जत्तिको राम्रो सरकारको उपलब्धि अरू हुँदैन । ओली सरकारलाई सम्झने एउटा कारण यो पनि हुन सक्छ । यसो भन्दाभन्दै पनि निजी क्षेत्रलाई खोप ल्याउने वातावरण सरकार बनाइदिए, छिट्टै देशमा खोप आइपुग्थ्यो । खोप छिटो आए कम से कम पैसा हुनेहरूले सशुल्क लगाउन त पाउँथे । उनीहरूको ज्यान जोगिन्थ्यो ।सरकारी खोप आए पनि त्यसको वितरण कसरी हुन्छ, थाहा छैन । सरकारी अस्पताल र स्वास्थ्य चौकीमा कति दिन लाइन बस्नुपर्ने हो, ठेगान छैन । हाम्रो स्वास्थ्य प्रणालीले सबै नेपालीलाई खोप लगाउन वर्षौं लाग्छ । टेकुमा निःशुल्क परीक्षणका लागि आमजनताले कति कष्ट सहनुपर्यो भन्ने जगजाहेरै छ । झन् निःशुल्क खोप पाउन कति दुःख झेल्नुपर्ला । सरकारको पछि लाग्नुभन्दा पैसा तिरेर निजी अस्पतालमा सजिलै खोप लगाउनेहरूको संख्या निकै हुनेछ । निजी अस्पतालले सशुल्क खोप लगाइदिए सरकारी खोप प्रयोगकर्ता घट्थे । यसले राजस्वलाई नै जोगाउने हो । सबैतिर मै भ्याउछुँ भन्ने हठ सरकारले त्याग्नुपर्छ । मास्क, स्यानिटाइजर र पीपीई ल्याउँदा मूल्यलाई कति बढाइएको थियो भन्नेबारे सबैलाई थाहा छ । त्यस्तै दुःखान्त नदोहोर्याउन पनि निजी क्षेत्रलाई खोप ल्याउन दिनुपर्छ । सरकारको तुलनामा निजी क्षेत्रले कम लागतमा खोप ल्याउने सम्भावना बढी हुन्छ । निजीमा कमिसन र भ्रष्टाचार थोरै हुन्छ । आफ्नै पैसा खर्च गर्ने भएपछि जति पर्छ, त्यति तिर्ने भए । जनताको धन खर्च गर्दा पो बिल बढाइन्छ । निजी क्षेत्र र सरकारले ल्याएको खोपको मूल्य वा लागत फरक भए जनताले सहजै छुट्याउन सक्छन् । खोप ल्याउने प्रक्रियामा खटिएका सरकारी कर्मचारीलाई पनि कमिसन खाइहाल्न निजी क्षेत्रका कारण डर हुन्छ । निजी क्षेत्रलाई खोप ल्याउन भूमिका दिने हो भने सरकारी पदाधिकारीहरूले कम भ्रष्टाचार गर्छन् कि भन्ने लाग्छ । निजी र सरकारी क्षेत्र मिल्दा जनताको जीवन जोगिन्छ भने किन नमिल्ने ? खोप ल्याउन तत्पर निजी कम्पनीहरूलाई निराश पार्नु हुन्न । छिटै निजी क्षेत्रलाई पनि यस पक्रियामा सामेल गराउनुपर्छ । मधु घिमिरे, अनामनगर, काठमाडौं"
महिला क्रिकेट : संरचनागत सुधार जरुरी,"डेढ दशकअघि महिला क्रिकेट आधिकारिक रूपमा सुरु हुँदा यसले मुलुकको पुरुष टोलीभन्दा पहिले नै विश्वकप खेल्ने सम्भावना देखाएको थियो । सन् २००७ मा खेलेको पहिलो अन्तर्राष्ट्रिय प्रतियोगितामै नेपाली महिला टोली फाइनलमा पुगेको थियो । त्यो सुखद बिहानीले सुनौलो दिनको संकेत त गरेको थियो, तर परिस्थिति त्यहीअनुकूल रहेन । प्रतिस्पर्धी विश्वमा नेपाली महिला क्रिकेटको विकासमा सम्बन्धित क्षेत्रबाट जेजति जोडबल दिइनुपर्थ्यो, त्यो भएन । परिणामस्वरूप, त्यही २००७ मा मलेसियामा सम्पन्न एसीसी वुमन्स टुर्नामेन्ट मा मिलेको पहिलो सफलता नै अहिलेसम्मकै ठूलो उपलब्धि बन्न पुग्यो । महिला क्रिकेटको त्यसयता सुरु भएको अधोगति अझै रोकिएको छैन ।कठिन समीकरण पार गर्दै मुलुकको पुरुष टोलीले ट्वान्टीट्वान्टी विश्वकप खेलिसकेको छ । सुरुआती वर्षमा नेपालका लागि सजिलो प्रतिद्वन्द्वी रहेको थाइल्यान्डको महिला टोलीले पनि विश्वकप खेलिसकेको छ । आफैं त्यो तहमा खेल्नुपर्ने नेपाली महिला खेलाडी भने थाइल्यान्डले विश्वकप खेलेको टेलिभिजनमा हेर्न बाध्य छन् । र, कुनै बेलाका आफूभन्दा कमजोर मानिने तिनै थाई खेलाडीलाई आफ्नो आदर्श मान्नुपर्ने अवस्थामा छन् । विडम्बना त, पहिलो अन्तर्राष्ट्रिय प्रतियोगितापछि नेपाली महिला क्रिकेट टोलीको स्तर किन खस्कियो भनेर नेपाल क्रिकेट संघ (क्यान) ले अहिलेसम्म कुनै समीक्षा गर्नसमेत जरुरी ठानेन । बिनासमीक्षा खेल सुधारको प्रयत्न हुने कुरै भएन । अनि, महिला क्रिकेट भगवान् भरोसा कै भरमा चलिरह्यो, चलिरहेकै छ ।अवस्था कस्तो छ भने, घरेलु क्रिकेटमा नेपाली महिला टोली आफ्नै मैदानसँगै अपरचितजस्तै छ । एउटै राष्ट्रिय प्रतियोगिताका भरमा नेपाली खेलाडी छानिनुपर्छ । वर्षमा एउटा राष्ट्रिय प्रतियोगिता खेलेर मात्रै टिकिरहनुपर्ने बाध्यता खेल क्षेत्र मात्र होइन, समग्र मुलुकका लागि लज्जास्पद परिस्थिति हो । यही कारण, एक वर्षपछि अर्को राष्ट्रिय प्रतियोगिता आउँदा धेरै खेलाडी विस्थापित भइसकेका हुन्छन् । खासमा विभेदकारी सामाजिक संरचनाका कारण पनि ठूलै नकारात्मक असर परिरहेको छ ।यतिबेला दाङको लमहीमा प्रधानमन्त्री कप चलिरहेको छ । कोभिड१९ को महामारीमा मैदानमा उत्रन पाउनु नै खेलाडीका लागि राहतजत्तिकै भएको छ । राष्ट्रिय खेलकुद परिषद्को सहयोगमा भएको यही प्रतियोगिताले वर्षमा एकपटक हुने घरेलु महिला क्रिकेट धानिरहेको छ । आगामी सेप्टेम्बरमा नेपालले मलेसियामा एसिया छनोट खेल्दै छ । यो विश्वकप छनोटको पहिलो खुड्किलो हो । महिला क्रिकेटको उन्नति चाहने हो भने नौ महिनापछि हुने उक्त प्रतियोगिताका लागि क्यानले प्रधानमन्त्री कपको भरमा खेलाडी छान्ने काम अब बन्द गर्नुपर्छ । राउन्ड रोबिन पद्धतिको अर्को राष्ट्रिय प्रतियोगिता गरेर क्यानले महिला क्रिकेटमा देखिएको सम्भावनालाई चिन्ने प्रयास गर्नुपर्छ । त्यसो भएमा मात्रै रहरले आउने र बाध्यताले हराउने महिला क्रिकेटको विडम्बनापूर्ण वर्तमान अवस्थामा पूर्णविराम लाग्न सक्छ । अन्तर्राष्ट्रिय क्रिकेट परिषद्बाट चार वर्ष लामो निलम्बन यात्रा पार गरेर आएको क्यानसित महिला क्रिकेट खेलाडीको ठूलो अपेक्षा छ । क्यानले उनीहरूलाई निराश नबनाउनु नै, समग्र खेलजगत्को हितमा छ ।अर्को समस्या, महिला र पुरुष क्रिकेटरले पाउने सुविधा एवम् पारिश्रमिकमा ठूलो विभेद छ । क्यानले यस किसिमको लैंगिक विभेदको अन्त्य गर्दै महिला र पुरुष खेलाडीको समान पारिश्रमिक तोक्न जरुरी छ । मासिक तलब मात्र होइन, अन्य सम्पूर्ण पक्षमा पनि समानताको सूचक झल्कनुपर्छ । अहिले पहिलोपटक महिला क्रिकेटरलाई वर्गीकरणमा राख्दै पारिश्रमिक दिन त थालिएको छ, तर पुरुषका तुलनामा महिला खेलाडीको तलब निकै कम छ । पुरुषतर्फ ग्रेड ए, बी र सी का खेलाडीले क्रमशः ५०, ४० र ३० हजार नगद पाउनेछन् । महिलातर्फ भने ग्रेड ए मा परेकाले १५, ग्रेड बी मा परेकाले १२ र ग्रेड सी मा परेकाले १० हजार रुपैयाँ मात्र मासिक तलब पाउने व्यवस्था मिलाइएको छ । त्यसैले, महिला खेलाडीको मनोबल उच्च बनाउन मात्र होइन, न्यायपूर्ण खेलजगत्का लागि पनि यो विभेदलाई सच्याउन जरुरी छ ।भुल्नु हुँदैन, पहिलोपटकमै महिला राष्ट्रिय टोली अन्तर्राष्ट्रिय प्रतियोगिताको फाइनल पुग्दा नेपालको पुरुष टोलीको स्तर त्यति माथि पुगेकै थिएन । महिला क्रिकेटको त्यो अवस्थालाई फस्टाउने उचित व्यवस्था नगरिएकैले आजको अवस्था दयनीय बनेको हो । त्यसैकारण क्यानले आजैदेखि महिला क्रिकेटको संरचनामा व्यापक सुधार गर्न थाल्नुपर्छ । यसका लागि, आफूहरूले खेल्न राम्रो वातावरण पाउनुपर्ने माग गरिरहेका महिला क्रिकेटरहरूको आवाज मात्रै क्यानले सुन्न सक्यो भने पनि धेरै प्रगति हुन सक्छ । यसमा अब ढिलाइ नगरौं ।"
संसद्को पञ्चायती प्रेत,"संसद् र संसदीय व्यवस्थाबारे प्रदीप गिरिले बरोबर सुनाइरहने एक प्रसंगबाट सुरु गरौं । सबैभन्दा पहिले अभ्यास भएको बेलायती संसदीय व्यवस्थाबारे सन् १८६७ मा द इंग्लिस कन्स्टिट्युसन शीर्षक पुस्तक लेख्ने वाल्टर ब्याजहटलाई उद्धृत गर्दै गिरि भन्नुहुन्छ, संसद्ले राजाको मृत्युदण्डबारे निर्णय गर्यो भने आफैंलाई मृत्युदण्ड दिइएको निर्णयमा पनि राजाले हस्ताक्षर गर्नुपर्नेछ । संसद्ले सबै थोक गर्न सक्छ तर पुरुषलाई स्त्री र स्त्रीलाई पुरुष बनाउन भने सक्दैन । ब्याजहटले परिकल्पना गरेको त्यस आदर्श संसद्को निहितार्थ विस्तारमा व्याख्या गर्नुअघि नै उहाँ नेपाली पञ्चायती व्यवस्थाको स्मरण गर्नुहुन्छ, मेरा काका तुलसी गिरि भन्नुहुन्थ्यो बेलायती व्यवस्था कस्तो छ मलाई थाहा छैन, तर हाम्रा राजाले पुरुषलाई स्त्री वा स्त्रीलाई पुरुष बनाउन चाहे भने हाम्रो पञ्चायतले त्यो आदेशको पालना गर्नेछ । अरू कोही तयार नभए म आफैं स्त्री बन्न तयार हुनेछु ।संसदीय परम्पराअनुसार आफूलाई कामचलाउ बनाइसकेका तर सर्वेसर्वा कार्यकारीको व्यवहार गरिरहेका प्रधानमन्त्री खड्गप्रसाद ओली ब्याजहटको सख्त खिलाफ र तुलसी गिरिको पक्षमा सगर्व उभिएका छन् । उनका समग्र बोली, व्यवहार र तिनमा अभिव्यक्त उनको विश्वदृष्टिकोण पर्गेल्न सक्नेले धेरैअघिदेखि उनमा पञ्चायतको प्रेत सवार भएको बुझेको थियो । आमवृत्तमा लेख्ने र बोल्ने केहीले त्यो अलोकतान्त्रिक प्रेतलाई बारम्बार औंल्याएकै पनि हुन् । संसद् विघटनको परिणामले उनको पञ्चायती दौडलाई बढी स्पष्ट र मुखर बनाएको मात्रै हो । तुलसी गिरिले व्यक्त गरेको पञ्चायती मर्मलाई गहिरो आत्मसात् गरेका उनले संसद्को सामना गर्न नसकिने बुझेपछि विघटन गरिदिए । आफ्नो जस्तोसुकै आदेशलाई तामेली गराउने हतियार बनाए संविधानलाई । संविधानको त्यही धुकधुकीमा उनले निर्ममतापूर्वक कुल्चिए जसलाई देखाएर विद्यमान व्यवस्था पहिलेको भन्दा उन्नत दाबी गरिएको थियो ।दोस्रो जनआन्दोलनपछि बदलियो भनिएको नेपाली राजनीतिको यो घुम्तीमा आइपुगेर फेरि एकपटक संसदीय व्यवस्थामाथि संशय उत्पन्न भएको छ । मूलतः नेकपाइतरका कम्युनिस्ट घटक, जो संसद्लाई उपयोगको हदमा मात्रै स्विकार्न तयार हुन्छन्, तिनले पुरानै प्रश्न सतहमा ल्याउने नयाँ अवसर विद्यमान संकटलाई बनाएका छन् । हालसालै मोर्चाबन्दी गरेका चार कम्युनिस्ट पार्टीको संयुक्त वक्तव्यमा ओलीप्रतिगमनको विरोधलाई तन्काउँदै संसदीय व्यवस्थामाथि नै प्रश्न उठाइएको छ । यो मतबारे गहन विमर्श आवश्यक भए पनि त्यसअघि संसदीय व्यवस्थामा विश्वास गरिरहेका शक्तिहरूकै अघिल्तिर केही प्रश्न उठाउन मनासिब हुन्छ । त्यसो त बहस व्यवस्थाबारे उठाउने कि व्यक्तिका सनक र नकामबारे भन्ने प्रश्नको गुन्जायस पनि कायमै छ ।विघटन हुनुअघिको संसद् कस्तो संसद् थियो ? ब्याजहटको आदर्शलाई स्मरण गरिरहेको संसद् थियो वा उही तुलसी गिरिपथमा लडखडाउँदै हिँडिरहेको संसद् थियो ? विगत तीन वर्षको संसदीय अभ्यासबारे बाहिर आएका खबर नियाल्नेले सहजै बुझ्छ, संसद् लगभग निकम्मा साबित भइरहेको थियो । जनताका प्रतिनिधिले जनतासँग सोझै जोडिएका सवालमा बोल्दै नबोलेका होइनन्Ù विकासनिर्माणदेखि सरकारका नकामबारे संसद्मा थोरबहुत घर्षण र आशाका केही साना फिलिंगा नउडेका होइनन्Ù तर, ती क्षणिक आनन्द, नोंकझोंक वा अखबारी मसलाका विषय मात्रै बने । अधिवेशनमा उठाइएका सवालप्रति गम्भीर भएर र त्यहाँ चलेका बहसबाट सूचित अथवा दीक्षित भएर सरकारले आफ्ना काम सच्याएको वा सही बाटो समातेको उदाहरण भेटिँदैन ।बरु विघटन हुनुअघिको संसद्को अवस्था स्मरण गर्दा त्यस्ता दर्जनौं उदाहरण भेटिन्छन् जसले संसद्को निकम्मापन साबित गर्छन् । गत वैशाखदेखि सुचारु रहेको संसद्को बर्खे अधिवेशन असार १८ गते हठात् अन्त्य गरिएको थियो । संसद्को अत्यन्त गम्भीर जिम्मेवारी सम्हालेका सभामुख अग्नि सापकोटासँग परामर्शै नगरी प्रधानमन्त्रीले छैटौं अधिवेशन अन्त्यको घोषणा गरिदिएका थिए, जनताको स्वास्थ्यसँग जोडिएका, आर्थिक विकास र वैदेशिक सम्बन्ध एवं सहयोगसँग गाँसिएका अत्यन्त पेचिला विषयमा गर्नैपर्ने महत्त्वका प्रश्नलाई असरल्ल छोडेर । महामारीलगायत अनेक समस्याले गाँजिएको सिंगो समाजका ज्वलन्त विषयलाई सम्बोधन नगर्ने मनसुबाले अधिवेशनको बलजफ्त अन्त्य गरिएको थियो । प्रधानमन्त्रीलाई आफ्नो सनकअनुकूल काम गर्न असहज भएपछि संसद् ठप्प पारिएको थियो ।वर्षमा दुईपटक बोलाइने संसद्का हिउँदे र बर्खे अधिवेशनभन्दा बढी महत्त्वका स्थल हुन् संसदीय समितिहरू । प्रतिनिधिसभा अन्तर्गत भिन्न विषयकेन्द्रित दस र राष्ट्रिय सभा अन्तगर्तका चार एवं दुवै सभाका संयुक्त दुई गरी सोह्र समिति छन् । यी समितिले विधेयकदेखि राज्य सञ्चालनसँग सरोकार राख्ने अनेकौं महत्त्वपूर्ण विषयमा छलफल एवं परामर्श गर्छन् । आवश्यकताअनुसार विषयविज्ञ तथा क्षेत्रविशेषमा अनुभव भएका व्यक्ति वा समूहलाई निम्त्याएर समेत विमर्श गर्ने गरेका छन् । केही समितिले मिहिनेतपूर्वक छलफल तथा परामर्श सञ्चालन गरेका सूचना अखबारहरूमा प्रकाशित छन् । पेचिला विषयमा भएका गहकिला बहसका केही उदाहरणसमेत सार्वजनिक भएका छन् ।महामारीका कारण संसद् अधिवेशन नचलेका बेला र प्रत्यक्ष भेटघाट असहज हुँदासमेत अनलाइन प्लेटफर्ममार्फत समितिका छलफल सञ्चालन भएका सूचना आएका थिए । तर यसरी गरिने महत्त्वका छलफल प्रायः फजुल ठहरिए । कारण, संसदीय समितिले दिएका अधिकांश निर्देशन लत्त्याएरै सरकारले निर्णय गर्यो । साथै, त्यसरी सोझै लत्त्याइएका निर्देशनबारे न आमवृत्तमा, न पार्टी कमिटीहरूमा कुनै उपयोगी बहस भयो । अघिल्लो दिन एउटा निर्देशन दिने, भोलिपल्टै ठीक विपरीत सरकारी निर्णय हुने रीत अखबारको एउटा सस्तो खबरभन्दा बढी केही हुन सकेन ।जस्तो, गत मंसिर २४ गते राज्य व्यवस्था तथा सुशासन समितिले महत्त्वपूर्ण विषयमा लामो छलफलपश्चात् एउटा निर्णय गरेको थियो ः नेपालको संविधानले व्यवस्था गरेको संघीय संरचनाविपरीत उपत्यकाका तीन जिल्लालाई वाग्मती प्रदेशबाट अलग्याउने गरी अध्यादेशमा भएको प्रावधान र सम्बन्धित मन्त्रालयबाट प्रहरी अतिरिक्त महानिरीक्षकको पद संगठन तथा व्यवस्थापन सर्वेक्षणको प्रतिवेदन तथा प्रस्तुत प्रस्तावमा समेत समावेश नभएको अवस्थामा मुलुकको समग्र प्रहरी संगठनको सञ्चालनमा दूरगामी रूपमा प्रतिकूल असर पर्ने गरी प्रहरी अतिरिक्त महानिरीक्षकको पद सिर्जना गर्ने विषय संविधान, कानुन, विधि र प्रक्रियाविपरीत भएकाले हाललाई उक्त प्रहरी अतिरिक्त महानिरीक्षकको पदको नियुक्ति कार्य कार्यान्वयन नगर्ननगराउन नेपाल सरकार, गृह मन्त्रालय तथा प्रहरी प्रधान कार्यालयलाई निर्देशन दिने । यस्तो निर्देशन जारी भएको भोलिपल्ट अर्थात् मंसिर २५ गतेको मन्त्रिपरिषद् बैठकले डीआईजी विश्वराज पोखरेललाई एआईजी पदमा बढुवा गरिदियो । अर्थात्, निर्देशनलाई पूर्णतया अनदेखा गर्दै ठीक विपरीत निर्णय गरियो । यस विषयमा समाचार त बन्यो तर यसको गम्भीरताबारे हुनुपर्ने बहस कहीँ भएन ।लोकतान्त्रिक अभ्यासलाई प्रत्यक्ष असर पार्ने विधेयकबारेका छलफलसमेत धेरै कामयाब हुन सकेका छैनन् । समितिमा उठेका सवाललाई गम्भीरतापूर्वक लिनुपर्ने, त्यसबारे सोच्नुपर्ने र लोकतान्त्रिक मर्मअनुकूल नभए सच्याउनुपर्ने अभ्यास सुरु हुन सकेको छैन । बहुमतको बल मात्रलाई आधार बनाउँदा यस्ता छलफलहरूले खास आकार लिन सकेका छैनन् र सिंगो प्रक्रिया उपयोगी बन्न सकेको छैन । त्यसैले लगभग सबै समितिमा गरिएका रस्साकस्सीहरू बेकामे साबित हुने गरेका छन् ।संसदीय सुनुवाइ समितिले प्रधानमन्त्रीसँग केही पेचिला विषयमा विमर्श गर्न खोज्यो । समितिले छलफलका लागि समय मिलाइदिन प्रधानमन्त्रीसँग बारम्बार आग्रह गर्यो तर ती सहजै लत्त्याइए । समितिका सदस्यहरूले पत्रकारहरूसँग करिब एक वर्षसम्म प्रधानमन्त्रीलाई समितिमा उपस्थित हुन आग्रह गरिरहेको बताएका छन् । दर्जनौं बिन्ती लाई प्रधानमन्त्रीले सुनेको नसुन्यै गर्दा त्यो न कुनै पार्टी कमिटीको, न आम बहसकै विषय बन्यो । केही समयपहिले राजदूत नियुक्तिमा समावेशिताको सिद्धान्त पालना नगरिएको विषयबारे प्रश्न गर्न प्रधानमन्त्रीलाई समितिमा फेरि एकपटक निमन्त्रणा गरियो । सुरुमा आउने वचन दिएका उनले समितिका सदस्यहरूलाई घण्टौंसम्म कुराइदिएर अन्तमा नभ्याउने सूचना पठाए । विगत तीन वर्षमा प्रधानमन्त्री ओलीले संसदीय समितिहरूको कुनै पनि महत्त्वपूर्ण छलफलमा उपस्थित भएर जनप्रतिनिधिका सवाल सम्बोधन गरेनन् ।संसद् सुचारु हुँदा सरकारका कामबारे गरिएका महत्त्वका सवाललाई प्रधानमन्त्रीले गम्भीरतापूर्वक सम्बोधन गरेका उदाहरण असाध्यै न्यून छन् । पोलिस कवि विस्लावा सिम्बोर्स्काले भनेझैं, ओलीले प्रत्येकपटक त्यही गरेका छन्, सबैभन्दा महत्त्वपूर्ण प्रश्नलाई सबैभन्दा फजुल ठहर्याइदिएका छन् । संसद्मा चलेको बहस हेर्दा लाग्छ, मानौं संसद् त्यस्तो ठाउँ हो जहाँ पुगेपछि सबै जरुरी सवालहरू औपचारिक रूपमै स्खलित र पतित तुल्याइन्छन् । विगत तीन वर्ष जीवित रहेको संसद्को दैनिक जीवनबारे कुनै अन्वेषकले पुस्तक लेख्ने जाँगर चलाए योभन्दा अर्को निष्कर्षमा पुग्न गाह्रो छ ।संसद्ले गर्ने भनिएका यावत् कामप्रति को गम्भीर छ ? सरकार एवं सत्तापक्ष कति पनि गम्भीर नभएको माथिका उदाहरणले स्पष्ट पार्छन् । समितिमा सक्रिय केही सत्तापक्षीय सांसद र दुईचार सभापतिहरू अपवाद हुन् । सत्ताधारी दलका बौद्धिक सांसदहरूले आफ्नो ज्ञान, सूचना र तार्किकतालाई संसद्मा उपयोग गरेका क्षण असाध्यै कम छन् । प्रतिपक्षको प्रतिपक्षीय भूमिकाबारे यिनै पृष्ठमा बारम्बार विवेचना गरिएकाले थप भनिरहन आवश्यक छैन । एक्लो गगन थापाको गर्जनले प्रतिपक्षी जीवित रहेको हलुका आभास दिन्थ्यो । विपक्षी दलका केही सांसदले आफूले पाएको थोरै समयमा आफ्ना फरक मत दर्ज गर्ने कोसिस गरे पनि ती अभिमतको सम्मान हुन्छ भन्नेमा स्वयं उनीहरू विश्वस्त हुँदैनथे ।संसद्का सबै प्रक्रिया कति कामयाब छन् भनेर न सत्ताधारी नेकपाका कमिटीहरूमा विमर्श भएको थाहा पाइयो, न प्रतिपक्षीले बहसका यस्ता विषयलाई आफ्ना प्राथमिकता बनाए । सदैव संसदीय व्यवस्थाको रटान लगाइरहने नेकपा र नेपाली कांग्रेस दुवैले संसदीय अभ्यासलाई गम्भीरतापूर्वक लिएनन् । संसदीय अभ्यासबाट समाजवादतर्फको यात्रा थाल्ने संवैधानिक सपनाको स्मरण नगर्नमा दुवै घागडान संसदीय दलहरू प्रतिबद्ध देखिन्छन् । प्रदीप गिरिले जतिपटक ब्याजहट सम्झाए पनि, जोकोही मुख्य जिम्मेवारले संसद्लाई अन्ततः तुलसी गिरिपथकै एउटा सस्तो औजार बनाएका छन् ।संसदीय व्यवस्था नै त्याज्य ठान्नेका लागि विघटित संसद्को चिन्ता उति महत्त्वको नहोला, तर यो व्यवस्थामार्फत आम नागरिक एवं समाजअनुकूल राजनीति गर्न सकिन्छ भनी मान्नेहरूले माथि भनिएको संसदीय रीतको अर्थहीनता र नीरसताबारे कति सोचेका छन् ? कसैको विरोध वा संशयले भन्दा पनि आफू हुनुको अर्थवत्ता कायम गर्न नसक्दा कुनै पनि संस्था ठूला संकटमा फस्ने हो । संसदीय अभ्यास र प्रक्रियाहरूलाई केवल औपचारिकताका लागि पूरा गर्नुपर्ने नाटक मानिरहेकाले त्यही व्यवस्थाको रट लगाइरहँदा, त्यो रटान विश्वसनीय हुँदैन । विश्वसनीयता गुमाउँदै गएको संस्थाका लागि नागरिकहरू सधैं आन्दोलित भइनरहन सक्छन् । यस्तो अवस्था ओलीप्रवृत्तिका लागि त सहज हुन्छ नै, उनीभन्दा मुखर दक्षिणपन्थीले अझै ठूलो पासो बिछ्याउने मौका पाउँछन् ।संसद्को उपादेयता अझै छ भनिरहेका नेता र शक्तिले राजनीति नै नयाँ सृजना गर्ने हिम्मत जुटाउनुपर्छ । समाज रूपान्तरणको मर्मलाई गहिरोसँग आत्मसात् गरेको र मौजुदा विनाशक अर्थव्यवस्थाको विकल्प पनि भएको नयाँ राजनीतिबाट मात्रै निर्वाचनदेखि संसद्सम्मका संस्था रूपान्तरित होलान् । नत्र तुलसी गिरि र खड्गप्रसाद ओलीका नयाँनयाँ रूपहरूको सामना गर्नु नै नेपाली समाजको नियति हुनेछ ।"
सेवानिवृत्तिपछिको जीवन,"सामुदायिक विद्यालयमा लामो समय अध्यापन गरेका ७९ वर्षीय जगत अर्यालले सेवानिवृत्तिपछि सत्र वर्षअघि प्रतिव्यक्ति पाँच रुपैयाँ संकलन गरी विराटेश्वर वृद्धाश्रम स्थापना गर्नुभयो । उहाँको आश्रमले अहिले मोरङसहित विभिन्न जिल्लाका सन्ताउन्न ज्येष्ठ नागरिकलाई आश्रय दिएको छ । अर्यालको दैनिकी आश्रमको व्यवस्थापनमा बित्ने गरेको छ । विराटनगर११ निवासी त्रिहत्तर वर्षीया करुणा जोशीले पैँतीसवर्षे शिक्षण पेसाबाट निवृत्त भएपछि आफू आबद्ध नारी विकास भन्ने संस्थामा प्रशिक्षकको भूमिका निर्वाह गर्दै आइरहनुभएको छ । अर्कातिर, बहुसंख्यक सेवानिवृत्तहरू कोही घरपरिवारका लागि समय र सीप खर्चिरहेका छन् भने, कोही धेरै काम गरियो, अब त आराम गर्ने हो भन्दै निष्क्रिय जीवन बिताइरहेका छन् । कतिपयलाई चाहिँ स्वास्थ्यले पनि साथ दिएको छैन ।कतिपय सेवानिवृत्त ज्येष्ठ नागरिकहरू आफ्नो हकअधिकार प्राप्तिका लागि संघसंस्थामा आबद्ध छन् भने, कोही वृद्धाश्रम तथा दिवाकेन्द्र निर्माणमा जुटेका छन् । विराटनगर११ कै समाजसेवी चिरञ्जीवी दाहालले भवन निर्माणका लागि जग्गादान गरेपछि अहिले वडा कार्यालयको सक्रियतामा ज्येष्ठ नागरिकहरू सहयोग संकलनमा जुटेका छन् ।त्यसो त अधिकांश जागिरेले सेवानिवृत्तिपछि के गरी दैनिकी बिताउने भन्नेबारे सोचेको देखिँदैन । केही भने सेवाकालमै विभिन्न संघसंस्थामा आबद्ध भएका हुन्छन् र सेवानिवृत्तिपछि सक्रिय जीवन बिताइरहेका छन् । विराटनगर महानगरपालिकाका पूर्वप्रमुख रमेशचन्द्र पौडेल आफ्नो कार्यकालमा स्थापित बहिरा स्कुलमा अहिले पनि व्यवस्थापन समितिको अध्यक्ष हुनुहुन्छ । उहाँ सुन्तलाको उन्नत प्रविधि विकास र प्रचारमा पनि खटिरहनुभएको छ ।सेवानिवृत्तिपछि आफ्ना राष्ट्रसेवकहरूले कसरी सक्रिय जीवन बिताउने भन्नेबारे सरकारसहित रोजगारदाताहरू मौनजस्तै छन् । निश्चित अवधि पुगेपछि सेवासुविधाको पोको थमाएर राष्ट्रसेवकलाई बिदा गरिने सरकारी नियमकै कारण पनि बहुसंख्यक सेवानिवृत्तहरू निष्क्रिय जीवन बिताउन बाध्य छन् । विभिन्न निकाय वा क्षेत्रमा विषयविज्ञ भएर राष्ट्रको सेवा गरेकाहरू निवृत्तिपछि निष्क्रिय रहनु भनेको उनीहरूले पाएको ज्ञान र सीपमा खिया लाग्दै जानु हो ।सेवाकालमा आफूले आर्जन गरेको ज्ञान र सीपलाई समाजोपयोगी बनाउन सकेका छैनन् अधिकांश सेवानिवृत्तहरूले । सेवावधिमा मर्यादित भएर काम गरेका शिक्षक लगायतका राष्ट्रसेवकहरूको निष्क्रिय जीवनशैली घरपरिवारका लागि मात्र हैन, समाजकै लागि अनुत्पादक बन्ने गरेको छ । शिक्षक भनेको विद्यार्थीलाई लेख्नपढ्न सिकाउने व्यक्ति मात्र हैन । विद्यार्थीको जीवन बदल्न सक्ने तथा व्यक्ति र समाज विकासको संवाहक बन्न सक्ने शिक्षकहरूको ज्ञान र सीप सेवानिवृत्तिपछि बहुजनहिताय बन्न सक्छ । लोकसेवा अर्थात् लोकको सेवा गर्ने महान् उद्देश्यका साथ विद्यालय तथा सरकारी सेवामा प्रवेश गरेका अधिकांशले लोकलाई बिर्सने गरेका छन् ।सेवानिवृत्तिपछि निष्क्रिय जीवन बिताउने कतिपय घरपरिवारभित्रै एक्लोपनको सिकार भएका छन् । यस्ता व्यक्तिहरू विभिन्न रोग र मनोरोगले ग्रस्त हुने गरेका छन् । कतिपयलाई अल्जाइमर (विस्मृति) हुने अध्ययनअनुसन्धानले देखाएको छ । घरपरिवारसँग घुलमिल हुन नसक्ने कतिपय वृद्धाश्रमको शरणमा पर्ने गरेका छन् भने कतिपय बेपत्तै हुने गरेका छन् ।सेवानिवृत्तिपछि पनि स्वस्थ जीवनशैली अपनाई सक्रिय जीवन बिताउन सकिन्छ भन्ने विषयमा विकसित मुलुकहरू संवेदनशील छन्, सोहीअनुरूपको नीतिनिर्माण गर्दै आएका छन् । विभिन्न क्षेत्रमा अनुभव सँगालेका सेवानिवृत्तहरूमध्ये कोही अध्ययनअनुसन्धानमा जुट्ने गरेका छन्, कोही समाजसेवामा लागेर सक्रिय जीवन बिताइरहेका छन् । राजनीतिको उच्च तहमा पुगेकाहरू क्लबमार्फत सक्रिय रहने गरेका छन् । पूर्वराष्ट्रपतिहरूको क्लबमा आबद्ध अमेरिकाका पूर्वराष्ट्रपति बाराक ओबामाले केही महिनाअघि जो बाइडेनका लागि मतदातासँग मत माग्दै गरेको श्रव्यदृश्य सामग्री सामाजिक सञ्जालमा भाइरल भएको थियो । कतिपय मुलुकमा राजनीतिको उपल्लो तहमा पुगेकाहरूले सेवानिवृत्तिपछि थिंक ट्यांकका रूपमा सरकार र समाजलाई सहयोग गरिरहेको अध्ययनअनुसन्धानले देखाएको छ । यस्ता थिंक ट्यांकहरूको अनुभव, ज्ञान र सीपलाई कार्यान्वयन गर्न राजनीतिज्ञहरू लागिपरेकाले पनि त्यहाँ राजनीतिले स्थिरता पाएको हुन सक्छ ।यस्तै, दक्षिण कोरियामा सेवानिवृत्तिपछि उच्च शिक्षा हासिल गर्नेहरूको संख्या बढ्दै गएपछि अधिकांश विश्वविद्यालयले सन्ध्याकालीन कक्षा सुरु गरेका छन् । तर, हामीकहाँ यस्तो अभ्यासको पूर्णतया कमी छ । विशेष गरी राजनीतिकर्मीहरूमा कहिल्यै निवृत्त नहुने प्रवृत्ति झाँगिँदै गएको छ, जसले अन्ततः समाज र देशलाई अस्थिरतातिर धकेलिरहेको छ । यसैले नेपाली राजनीतिकर्मीहरूको जीवनशैली अनुकरणीय बन्न सकेको छैन । अझ कतिपयलाई त बाँचुन्जेल जनताको करबाट भरणपोषण गर्नुपर्ने नियम बनाएका छन् नीतिनिर्माताहरूले । यस्तै कतिपय कारणले राजनीतिकर्मीहरूप्रति आम वितृष्णा चुलिँदै गएको छ ।सेवानिवृत्तिपछिको जीवनलाई सक्रिय बनाउन सकिन्छ भन्ने उदाहरण पेस गरेका विकसित मुलुकहरूको असल अभ्यास हाम्रा लागि पनि अनुकरणीय बन्न सक्छ । यसका लागि सेवानिवृत्तहरू स्वयंले पनि सक्रिय जीवनशैली अपनाई घरपरिवार र समाजका लागि प्रेरणादायी भूमिका निर्वाह गर्न जरुरी छ । तिनले एकल वा सामूहिक रूपमा सामाजिक कार्य गर्न सक्छन् ।विभिन्न तहका सरकारमा आबद्ध राजनीतिकर्मीहरूले विकासनिर्माणका कामसँगै सामाजिक कार्यमा पनि चासोचिन्ता लिन जरुरी छ । आफ्नो कार्यकालमा सुरु गरिएका सामाजिक कार्यलाई निरन्तरता दिन राजनीतिकर्मीहरू सहयोगी बन्न सके सेवानिवृत्त जीवनलाई उत्पादनमूलक बनाउन अरूहरू पनि अभिप्रेरित हुन्छन् । यसबाट एकातिर समाज र देशमा सन्तुलित विकासको बीजारोपण हुन्छ भने, अर्कातिर सेवानिवृत्तिपछि पनि सक्रिय भइरहनुपर्छ भन्ने सकारात्मक सन्देश प्रवाह हुन्छ ।"
सनातन धर्ममा लगाइने आक्षेपहरूको विवेचना,"उपसंहारहाम्रा मूल धर्मशास्त्रका कुरा सामान्य मनुष्यबाट आफ्नो क्षुद्र स्वार्थ सिद्ध गर्न लेखिएका हैनन्, तत्त्वदर्शी ऋषिमुनिबाट लोकको शाश्वत वस्तुस्थिति प्रतिविम्बित हुने गरेर लोककल्याणवृद्धिका लागि लेखिएका हुन् । धर्मशास्त्र बनाउने ऋषिमुनिहरू आजभोलिका राग, द्वेष, लोभ, मोह, काम, क्रोध इत्यादिले ग्रस्त स्वार्थी मानवजस्ता नभएर तपस्वी सर्वहितैषी र लोककल्याणकारी लोकोत्तर दिव्य पुरुष हुन् । कणाद मुनिले वैशेषिक दर्शनमा यतोभ्युदयनिःश्रेयससिद्धिः स धर्मः (१।१।२) भनेर धर्मलाई सांसारिक उन्नति र मोक्षको सिद्धि गराउने तत्त्वका रूपमा चिनाएकोप्रति पनि सबैको ध्यान जानुपर्छ । धर्मका सम्बन्धमा कुरा गर्दा यसलाई बिर्सन हुँदैन । गम्भीर अध्ययनमननबाट मात्र धर्मशास्त्रमा अन्तर्निहित लोककल्याणकारी भावना बुझ्न सकिन्छ । वैदिक धर्मशास्त्रलाई हल्का रूपमा लिएर, मूल ग्रन्थहरू पढ्दै नपढी तात्पर्य बुझ्दै नबुझी भ्रममा पर्न अथवा भ्रम फैलने गरेर लेख्न र प्रचार गर्न उचित हुँदैन ।"
यमनको विमानस्थलमा आक्रमण,"साना (एजेन्सी) यमनको दक्षिणी सहर एडनस्थित विमानस्थलमा गरिएको आक्रमणमा कम्तीमा २२ जनाको मृत्यु भएको छ । अधिकारीहरूका अनुसार ५० जनाभन्दा बढी घाइते भएका छन् । युद्धका कारण विभाजित यमनको हालसालै गठन भएको सरकारका सदस्यहरू सवार विमान छिमेकी साउदी अरबबाट आएर अवतरण गरेको केही बेरमै विस्फोट गराइएको हो । घटनामा हताहत हुने सहायतामा जुटेका मानिसका साथै अधिकारीहरू पनि रहेको बताइएको छ । तर यमनका प्रधानमन्त्रीले आफू र मन्त्रिपरिषद् सदस्यहरू सकुशल रहेको बताएका छन् । यमनी सूचनामन्त्रीले हुथी विद्रोहीहरूले कायरतापूर्ण आतंकवादी कार्य गरेको बताएका बीबीसीले उल्लेख गरेको छ । यमन करिब ५ वर्षदेखि द्वन्द्वको चपेटामा परेको छ ।साउदी अरबले नेतृत्व गरेको अरब राष्ट्रहरूको समूहले हुथी विद्रोहीहरूलाई परास्त गर्न र राष्ट्रपति अब्दराबा मन्सुर हादीको शासन पुनः स्थापित गर्नका लागि सैन्य कारबाही सुरु गरेसँगै यमन द्वन्द्व चर्केको हो । यमनमा करिब ५ वर्षदेखि जारी द्वन्द्वका कारण १ लाख १० हजारभन्दा बढीले ज्यान गुमाइसकेका छन् । द्वन्द्व चर्कंदै गएका कारण लाखौं मानिस भोकमरीको सिकार भएका छन् । कोरोना भाइरसको महामारीका कारण झन् यमनको अवस्था कमजोर बन्दै गएको छ । सामाजिक सञ्जालमा सार्वजनिक एक भिडियोमा विमानबाट यात्रीहरू ओर्लिंदै गरेका बेला ठूलो विस्फोट भएको देखिएको छ । मन्त्रीहरूको स्वागतका लागि पुगेको भीड एयरपोर्ट टर्मिनलबाट बाक्लो धूवाँ निस्किएको देखेपछि भागेका थिए । त्यसको केही समयमै गोली चलेको आवाज सुनिएको थियो । समाचार संस्था एएफपीका संवाददाताले आफूले कम्तीमा दुइटा विस्फोट सुनेको बताएका बीबीसीले उल्लेख गरेको छ । अन्तर्राष्ट्रिय समन्वयसम्बन्धी मामिला हेर्ने एक मन्त्रीले पनि दुईपटक विस्फोटन भएको सुनेका बताए । घटनाको कारण स्पष्ट हुन सकेको छैन ।साउदी अरबको एक टेलिभिजनले प्रसारण गरेको भिडियोमा धावनमार्गमा क्षेप्यास्त्र आक्रमण गरिएसँगै विस्फोट भएको देखिएको छ । अन्तर्राष्ट्रिय रेडक्रसले घटनामा आफ्ना एक कर्मचारीको पनि मृत्यु भएको जनाएको छ । यमनी समाचार वेबसाइट अलमस्दरले श्रम मन्त्रालयका उपसचिवको मृत्यु भएको जनाएको छ । वेबसाइटका अनुसार घटनामा दुई जना उपमन्त्री घाइते छन् । प्रधानमन्त्री मीन अब्दुल मलिक सइदसहित मन्त्रिपरिषद् सदस्यलाई आक्रमणलगत्तै सुरक्षित स्थलमा लगिएको थियो । सन् २०१९ को अगस्टमा सैन्य परेड भइरहेका बेला हुथी विद्रोहीहरूले गरेको आक्रमणमा ३६ जनाको मृत्यु भएको थियो । यसैबीच, हुथी विद्रोहीहरूको नियन्त्रणमा रहेको यमनको राजधानी सानामा बुधबार राति हवाई आक्रमणहरू भएका छन् । सरकारको नियन्त्रणमा रहेको एडेन सहरमा भएको आक्रमणको केही घण्टामा नै सानामा आक्रमण भएको हो । प्रत्यक्षदर्शीहरूका अनुसार सानाको आकाशमा लडाकु विमानको आवाज सुनिएलगत्तै विभिन्न विस्फोटहरू भएका थिए । यमन सरकारको समर्थन गर्दै आएको साउदी नेतृत्वको गठबन्धनले ती हवाई आक्रमण गरिएको बताइएको छ ।"
सिड्नीमा कोरोना संक्रमण बढ्यो,"अस्ट्रेलियाको न्यु साउथ वेल्स राज्यमा कोरोना भाइरसको नयाँ संक्रमण देखिएपछि अन्य राज्यले राज्यले सीमा बन्द गरेका छन् । नयाँ वर्षका दिन हार्बर ब्रिजमा आयोजना गरिने आतसबाजीसमेत आंशिक रूपमा मात्र गरिएको छ । न्यु साउथ वेल्सको राजधानी सिड्नीको उत्तरी क्षेत्रमा करिब एक साताअघि देखिएको नयाँ कोरोनाको संक्रमण बढेर १ सय ४४ पुगेसँगै भिक्टोरिया, पश्चिम अस्ट्रेलिया, दक्षिण अस्ट्रेलियालगायतका राज्यले सीमा बन्द गरेका छन् । त्यसैगरी नर्दन टेरिटोरी तथा क्विन्सल्यान्डले न्यु साउथ वेल्सका प्रभावित स्थानबाट आउने नागरिकले अनिवार्य क्यारेन्टाइनमा बस्नुपर्ने नियम लगाएका छन् । पश्चिम अस्ट्रेलियाले केही दिन पहिल्यै सिड्नीबाट आउने नागरिकलाई प्रतिबन्ध लगाइसकेको भए पनि भिक्टोरिया र दक्षिण अस्ट्रेलियाले नयाँ वर्षको दिनदेखि अनिश्चितकालका सीमा बन्द गर्ने निर्णय गरेका हुन् । अत्यावश्यक काम गर्ने स्वास्थ्यकर्मी, चिकित्सकलगायत कर्मचारीलाई भने आवश्यकताअनुसार पास उपलब्ध गराएर प्रवेश गर्न दिइने जनाइएको छ । दक्षिण अस्ट्रेलियाका प्रिमियर स्टिभन मार्सलले सिमाना बन्द गर्ने निर्णय अत्यन्तै कठोर भए पनि स्वास्थ्य अधिकारीको सल्लाहअनुसार नै निर्णय लिइएको बताएका छन् । अस्ट्रेलियाले कोरोना भाइरसलाई पूर्णरूपमा नियन्त्रण लिइसकेको भए पनि केही महिना पहिले भिक्टोरियामा देखिएको दोस्रो लहरले नियन्त्रणमा निकै कठिनाइ भएको थियो । तर पछिल्लोपटक न्यु साउथ वेल्समा देखिएको नयाँ संक्रमणले तनाव थपेको छ । न्यु साउथ वेल्सले प्रभावित स्थानमा घरभित्र बालबालिकासहित ५ जनाभन्दा बढी भेला हुन नपाउने नियम लगाएको छ भने घरबाहिर ३० जनाभन्दा बढी जम्मा हुन दिइएको छैन । जसको प्रत्यक्ष असर विश्वभरि चर्चित सिड्नी हार्बर ब्रिजको नयाँ वर्षको आतसबाजीमा समेत पर्ने भएको छ ।कोरोना भाइरसको प्रकोप बढेसँगै नयाँ वर्षको दिन आयोजना गरिने आतसबाजी अधिकांश राज्यमा रद्द गरिएको छ । अस्ट्रेलियाका हरेक मुख्य सहरका साथै सामुद्रिक किनारमा साँझको ९ बजे र रातिको १२ बजे आतसबाजी आयोजना गर्ने गरिन्थ्यो । तर यस वर्ष सिड्नीको राति ९ बजे गरिने आतसबाजी रद्द गरिएको हो । त्यस्तै, भिक्टोरिया, दक्षिण अस्ट्रेलिया, राजधानी क्यानबेरा र क्विन्सल्यान्डका मुख्य सहरमा गरिने आतिसबाजी रद्द गरियो ।कोरोना भाइरसको संक्रमण बढ्न सक्ने र जनस्वास्थ्यमा प्रतिकूल असर पर्ने कारण देखाउँदै अधिकांश राज्यले आतसबाजी नगर्ने निर्णय गरेको स्थानीय समाचारमा जनाइएको छ । तर पनि केही राज्यले आतसबाजीको साटो लेजर बत्तीलगायतको प्रयोग गरेर नयाँ वर्षलाई स्वागत गर्ने तयारी गरेका छन् । आतसबाजी हेर्न ठूलो संख्यामा जम्मा हुन बन्देज गरिएको भए पनि स्थानीय क्याफे तथा होटलमा गएर रमाइलो गर्न प्रोत्साहित गरिएको छ ।"
सिनोफार्मको खोपलाई चीनमा अनुमति,"बेइजिङ (एएफपी) चीन सरकारले सिनोफार्म कम्पनीले विकास गरेको कोरोना भाइरसविरुद्धको खोप प्रयोगका लागि अनुमति दिएको छ । सिनोफार्मका अनुसार यो खोप कोरोना भाइरसविरुद्ध ७९ प्रतिशत प्रभावकारी पुष्टि भएको छ । सिनोफार्मको खोपलाई अनुमति दिएसँगै एसियामा फैलिएको कोरोना भाइरसको प्रभाव घटाउन यो खोप महत्त्वपूर्ण पाइला हुने चिनियाँ अधिकारीहरूले बताएका छन् । यसअघि नै सिनोफार्मद्वारा तयार पारिएको कोरोनाविरुद्धको खोप आपत्कालीन प्रयोगअन्तर्गत ४५ लाख चिनियाँ नागरिकलाई दिइसकिएको जनाइएको छ । खोप दिइएकाहरूमा खास गरी स्वास्थ्यकर्मी र विदेशमा काम गर्न जाने चिनियाँ नागरिक रहेका स्वास्थ्य अधिकारीहरूले जनाएका छन् ।सिनोफार्मले बुधबार आफूले विकास गरेको खोप ७९३४ प्रतिशत सफल रहेको घोषणा गरेको थियो । पश्चिमा मुलुकका फर्मास्युटिकल कम्पनीहरू फाइजर र मोडर्नाले विकास गरेका खोपहरू क्रमशः ९५ र ९४ प्रतिशत सफल रहेको दाबी गरिएको छ । चिनियाँ स्वास्थ्य प्रशासनका उपआयुक्त चेन सिफीले संवाददाताहरूसँग कुरा गर्दै सिनोफार्मको खोपलाई ससर्त अनुमति दिइएको बताए । अब सिनोफार्मले यो खोपलाई बजारमा बिक्री गर्न पनि अनुमति पाएको छ । चीनको राष्ट्रिय स्वास्थ्य आयोगका उपमन्त्री झेङ यिछिनले सिनोफार्मका खोपहरू वृद्धवृद्धा र अरू जोखिममा परेका नागरिकलाई निःशुल्क प्रदान गरिने बताए । चीनका करिब १ अर्ब ३० करोड नागरिक सबैलाई खोप प्रदान गर्न अभूतपूर्व चुनौती छ । उपमन्त्री झेङले भने, कोभिड१९ बाट सुरक्षित रहन कुल जनसंख्याको ६० देखि ७० प्रतिशत व्यक्तिलाई खोप दिनुपर्ने हुन्छ र हामी त्यसैको तयारीमा छौं । बेइजिङले यसै वर्षको हिउँदसम्ममा लाखौं व्यक्तिलाई खोप दिइसक्ने योजना बनाएको छ । चीन सरकारले आफ्ना नागरिकलाई आवश्यक पर्ने खोप देशभित्रै उत्पादन गरिने बताउँदै आएको छ ।"
लयमा फर्किंदै गरेको पर्यटनलाई नयाँ वर्षले राहत,"हलेसीमा तीर्थालु खोटाङ कोरोना संक्रमणको जोखिमका कारण लामो समय सुनसान रहेको हलेसीमा पर्यटक आगमन बिस्तारै बढ्न थालेको छ । भारत, भुटानलगायत देशका पर्यटक आएको हलेसी विकास समितिका निर्देशक समर भुजेलले जानकारी दिए । यति बेला दैनिक पाँच सयको हाराहारीमा पर्यटक आउने गरेको उनको भनाइ छ । कोरोना महामारीपछि भर्खरै हलेसीमा तीर्थालु आउन थालेका हुन् । गत मंसिर १६ देखि हलेसी मन्दिर खुलेपछि तीर्थालुको संख्या बढेको हो । पछिल्लो २२ दिनमा साढे ५ लाख रुपैयाँन्दा बढी भेटी संकलन भएको हलेसी तुवाचुङ नगरपालिकाका प्रमुख इवन राईले बताए ।"
पञ्चेश्वरमा भारत लचिलो बन्ने संकेत,"वार्तामा नेपाली पक्षले पञ्चेश्वर बनेपछिको सिँचाइ र बाढी नियन्त्रणमा नेपाललाई कुनै लाभ नहुने भन्दै बाढी नियन्त्रण र सिँचाइ परियोजनाको लागत नव्यहोर्ने अडान राखेको थियो । पञ्चेश्वर परियोजनाबाट सिँचाइ र बाढी नियन्त्रणको लाभ हुने क्षेत्रमा नेपाल आफैंले काम गरिरहेको र परियोजना बनुन्जेल सिँचाइ र बाढी नियन्त्रणको काम भइसक्ने भन्दै नेपाली पक्षले परियोजनाबाट यो लाभ नेपाललाई नहुने तर्क गरेको सचिव घिमिरेले बताए । यसलाई भारतीय पक्षले स्विकार्दै जलविद्युत् परियोजनाको लागतको आधा हिस्सा मात्रै नेपालले व्यहोर्नुपर्ने व्यवस्थामा सहमति जनाएको उनको भनाइ छ । पञ्चेश्वर परियोजनाको कुल लागतमध्ये ७८ प्रतिशत लागत जलविद्युत् आयोजनाका लागि लाग्ने भारतीय पक्षको विश्लेषण भए पनि लागत टुंगिएको छैन, उनले भने, कुल परियोजनाको लागतमध्ये जलविद्युत् आयोजनाको निर्माणमा जति खर्च हुन्छ, त्यसको आधा मात्रै नेपालले व्यहोर्ने सहमति भएको छ ।महाकाली सन्धिको कार्यान्वयनका लागि जटिल मानिएको तल्लो शारदाको पानी बाँडफाँटका विषयमा पनि सकारात्मक छलफल भएको उनले बताए । भारतले सन् १९२० को शारदा व्यारेज सम्झौतादेखि नै तल्लो शारदाको पानी आफूले उपभोग गरिरहेकाले यहाँको पानीलाई समग्र परियोजनामै गर्नुपर्ने माग गरिरहेको थियो । नेपाली पक्षले भने महाकाली सन्धिमा तल्लो शारदा उल्लेख नभएको र यो दुई देशबीचको सीमाभन्दा निकै वर रहेको भन्दै यसमा आफ्नो मात्र हक लाग्ने दाबी गरिरहेको छ ।महाकाली सन्धिमा तल्लो शारदा उल्लेख नभएको र संसद्को अनुमगन समितिले पनि यसलाई समग्र परियोजनामा नसमेट्न निर्देशन दिएको भन्दै यो विषय कानुनी र राजनीतिक हिसाबले समस्या रहेको घिमिरेको टिप्पणी छ । पानी बाँडफाँटको विषय पनि चाँडोभन्दा चाँडो बैठक राखेर टुंग्याउने सहमति भएको छ, उनले भने, आगामी बैठकमा सायद यो विषय पनि टुंगिनेछ ।आगामी केही साताभित्र दिल्लीमा हुने नेपालभारत संयुक्त आयोगको बैठकमा समेत यो विषयमा छलफल हुने उनले बताए । बैठकमा भाग लिन परराष्ट्रमन्त्री प्रदीपकुमार ज्ञवाली केही साताभित्र दिल्ली जाँदै छन् । बैठकको मिति भने हालसम्म तय भइसकेको छैन । यसबाहेक सन्धिअनुसार भारतले महाकालीको ड्यामभन्दा माथि छाड्नुपर्ने ५ प्रतिशत पानीका विषयमा पनि छलफल भएको घिमिरेले जानकारी दिए । उनका अनुसार भारतले सन्धिअनुसार ५ प्रतिशत पानी छाडेको भए पनि उक्त क्षेत्रमा बस्ती नभएका कारण उक्त पानी नेपाललाई आवश्यक छैन । ५ प्रतिशतमध्ये १ प्रतिशत मात्रै पानी छाडेर बाँकी पानीलाई ऊर्जामा हिसाब गर्नुपर्ने हाम्रो प्रस्ताव भारतीय पक्षले स्विकारेको छ, उनले भने । महाकाली सन्धिअनुसार भारतले बनाइदिनुपर्ने १ हजार २ सय मिटर लामो टनकपुर लिंक क्यानलसमेत भारतले टेन्डर गरेर काम सुरु गरेको जानकारी औपचारिक रूपमा नेपाली पक्षलाई दिएको छ । पञ्चेश्वर परियोजना चाँडै सुरु गर्न भारत लचिलो बनेको संकेत पाएका छौं, दिल्लीमा भएको बैठकबारे जानकारी दिन आयोजित पत्रकार सम्मेलनमा घिमिरेले भने, भारतको जलस्रोत मन्त्रालय, विदेश मन्त्रालय यसमा सकारात्मक छन् ।केही साताअघि भारतीय विदेशी सचिवको नेपाल भ्रमणका क्रममा भएको छलफलका आधारमा पञ्चेश्वरको डीपीआरमा वार्ता भएको सचिव घिमिरेले जानकारी दिए । परराष्ट्रमन्त्रीको भारत भ्रमणका बेला पनि पञ्चेश्वरको विषयमा केही सकारात्मक निर्णय हुन सक्छ, उनले भने ।"
"चिनियाँ कामदार कतै फर्किए, कतै रोकिए","कोभिड१९ ले गर्दा चीन गएका प्राविधिक टोली र कामदार नफर्किएपछि यहाँ निर्माणाधीन आयोजनाको काम सुरु हुन सकेको छैन । स्वदेशी कामदारले आयोजनामा केही काम मात्र भएको छ । तर कतिपय काममा चिनियाँ प्राविधिक नै चाहिने भएकाले आयोजनाको काम रोकिएको हो ।अन्तिम चरणमा रहेका आयोजनामा चीनबाट प्राविधिक टोली आउन नसक्दा उपकरण जडानका काम रोकिएका छन् । उदाहरण हो, गौतमबुद्ध अन्तर्राष्ट्रिय विमानस्थल । प्राविधिक टोली आउन नसक्दा उक्त विमानस्थलको कामले गति लिएको छैन । चिनियाँ कम्पनी नर्थवेस्ट सिभिल एभिएसनले ठेक्का लिएको विमानस्थलमा कार्यरत प्राविधिकसहितको टोली अघिल्लो वर्षको पुसमा नयाँ वर्ष मनाउन चीन गएको थियो । टोली यही बीचमा कोभिड१९ को संक्रमण बढेपछि फर्किन सकेको थिएन । पहिलो चरणमा चीनबाट १० जना प्राविधिक टोली आउने तयारी रहेको विमानस्थलका आयोजना प्रमुख प्रवेश अधिकारीले बताए । आउन लाग्दा विमानस्थलमा एक यात्रुमा कोभिड देखिएपछि उनीहरूलाई विमानस्थलकै क्वारेन्टाइनमा राखिएको जानकारी पाएका छौं, उनले भने । टोली अघिल्लो बिहीबार नेपाल आउने तयारीमा थियो । अहिले १५ जना मात्र चिनियाँ कामदार फिल्डमा छन् । ३५ जना आउनै बाँकी छ । जसमध्ये पहिलो चरणमा हामीलाई आवश्यक १० जना हुन्, उनले भने, तर प्राविधिक टोली नआउँदा आयोजनामा धेरै ठूलो असर पुगेको छ । उनका अनुसार उपकरण, धावनमार्गमा लाइट जडान, टर्मिनल इक्विपमेन्ट जडानका काम रोकिएका छन् । अहिलेसम्म विमानस्थलको भौतिक प्रगति ९४ प्रतिशत छ । हामीले जडान गर्न मिल्ने इक्विपमेन्ट जडान गरिरहेका छौं, उनले भने, तर प्राविधिक नहुँदा मुख्य काम रोकिएको छ । चक्रपथको दोसो खण्ड, सुरुङ, मेट्रो रेलको विस्तृत अध्ययनको काम पनि चीनबाट प्राविधिक टोली आउन नसक्दा अघि बढ्न सकेको छैन । बुटवलनारायणगढ सडक आयोजनामा पनि चिनियाँ कामदार सबै आएका छैनन् । केही कामदार भने कोभिडको भ्याक्सिन लगाउन गएका छन् । केही भ्याक्सिन लगाएर आएको आयोजनाले जानकारी दिएको छ । आयोजनामा ४० जना चिनियाँ कामदार छन् । कोभिडले गर्दा केही समय आयोजनाको काम प्रभावित बने पनि अहिले जारी रहेको आयोजनाको भनाइ छ । उक्त सडकको दुई खण्डमा ठेक्का लगाएर विस्तारको काम थालिएको हो । कोभिडको भ्याक्सिन लगाएर चिनियाँ कामदार आउने क्रम सुरु भएको पोखरा क्षेत्रीय अन्तर्राष्ट्रिय विमानस्थलका आयोजना प्रमुख विनेश मुनकर्मीले पनि बताए । १ सय ५८ जनाको भिसा स्वीकृत भएको छ, उनले भने, यसमध्ये ५७ जना आइसकेका छन् । १६ जनाको भिसा प्रक्रियामा छ । अब सबैले कोभिडको भ्याक्सिन लगाएर आउनेछन् । जनवरीभित्र सबै प्राविधिक र कामदार ल्याउने तयारीमा छौं, उनले भने, अहिले फिल्डमा १ सय ६० चिनियाँ र ६० जना नेपाली कामदार कार्यरत छन् । अहिलेसम्म विमानस्थल निर्माणको भौतिक प्रगति ६८ प्रतिशत छ । भ्याक्सिन लगाएर आएपछि कोभिडको डर पनि कम हुन्छ, काम पनि अघि बढ्छ, उनले भने, अहिले डेकोरेसन, मेकानिकल इन्जिनियरिङलगायतका काम जारी छन् । कोभिडका कारण ठूला आयोजना निर्धारित समयमा नसकिने भएका छन् । समयमै कामदार नआउनु, निर्माण सामग्री नपाउनुलगायत मुख्य समस्या आयोजनाहरूमा छ । चिनियाँ कम्पनीले निर्माण जिम्मा लिएका र चिनियाँ कामदार रहेका जलविद्युत् आयोजनाको काम पनि राम्ररी अघि बढेको छैन । चिनियाँ कामदार अहिलेसम्म सबै फर्किनसकेको स्वतन्त्र ऊर्जा उत्पादक संघ (इप्पान) का सचिव बलराम खतिवडाले बताए । केही आयोजनामा भने नफर्किने गरी कामदार गएका छन् । ७३ मेगावाटको सानिमा तमोर जलविद्युत् आयोजनामा कार्यरत चिनियाँ कामदार फर्किएका छैनन् । सानिमाले चीनबाट प्राविधिक टोली मात्र ल्याएको सचिव खतिवडाले बताए । यो आयोजनामा कार्यरत चिनियाँ पहिलो चरणमा ७० र दोस्रो चरणमा ९० जना चीन फर्किएका थिए । १ सय ११ मेगावाटको रसुवागढी जलविद्युत् आयोजनामा कार्यरत चिनियाँ कामदार पनि फर्किएका छैनन् । चिनिया कन्ट्र्याक्टर भएका आयोजनामा प्रायः काम बन्द छ, उनले भने, त्यस्ता आयोजनामा अहिले चीनबाट प्राविधिक मात्र ल्याउने र नेपाली कन्ट्र्याक्टरमार्फत काम गराउने काम भइरहेको छ । यता १ सय ४० मेगावाटको तनहुँ हाइड्रोपावरमा चिनियाँ कामदार नभएकै कारण समस्या भएको छ । उक्त हाइड्रोमा सात जना चिनियाँ कोभिडको भ्याक्सिन लगाएर फर्किएका छन् । अन्यलाई आउन भने दिइएको छैन । वर्क परमिट नलिई आउनेलाई रोक लगाइएको जानकारी आएको सचिव खतिवडाले बताए । चिनियाँ कन्ट्र्याक्टर नहुँदा नेपालीले काम पाएका छन्, आयोजनाको काम ठप्पै भएको छैन, उनले भने, तर चिनियाँ कामदारले छाडेर जाँदा केही समय आयोजनाका काम भने प्रभावित बन्यो । आयोजनाले बिस्तारै गति लिन थालेका छन् । अहिले आयोजनाहरूमा नेपाली कामदार राख्न थालिएको उनको भनाइ छ ।"
लोडसेडिङ भएको छैन : प्राधिकरण,"काठमाडौं (कास) नेपाल विद्युत् प्राधिकरणले प्रणालीमा मागअनुसारको पर्याप्त विद्युत् रहेको भन्दै लोडसेडिङ गर्नुपर्ने अवस्था नरहेको प्रस्ट्याएको छ । केही सातायता सूचनाबिनै पटकपटक विद्युत् अवरुद्ध हुने समस्या बढेपछि उपभोक्तामा पुनः लोडसेडिङ सुरु हुने संशय बढेको छ । प्राधिकरणले प्रणालीमा भार क्षमताभन्दा बढी विद्युत् हुँदा केही समय सेवा अवरुद्ध भएको भन्दै यसलाई लोडसेडिङ भन्न नमिल्ने दाबी गरेको छ । विद्युत् पोल सार्नुपर्दा, मर्मत गर्नुपर्दा र केही आपत्कालीन घटनाका कारण केहीबेर विद्युत् अवरुद्ध हुने गरेको प्राधिकरणले विज्ञप्तिमा उल्लेख गरेको छ । विश्वव्यापी फैलिएको कोभिड१९ महामारीका बेला पनि विद्युत् उपलब्ध गराउन कर्मचारी अहोरात्र खटिइरहेकाले कुनै पनि प्रकारको लोडसेडिङ हुँदैन, प्राधिकरणले जारी गरेको विज्ञप्तिमा भनिएको छ । सोमबार र मंगलबार देशका अधिकांश स्थानमा विद्युत् अवरुद्ध हुने समस्या देखिएको भन्दै प्रणालीमा आएको प्राविधिक समस्याका कारण यस्तो अवस्था आएको प्राधिकरणको दाबी छ । यो समस्या समाधान भइसकेको प्राधिकरणले विज्ञप्तिमा उल्लेख गरेको छ ।"
किसानका लागि खाद्य बैंक,"कर्णाली प्रदेशमा कृषि उपज उत्पादन र बजारीकरणमा सहयोग पुर्याउन राष्ट्रिय खाद्य बैंक स्थापना हुने भएको छ । बैंकले कर्णालीसहित सातै प्रदेशमा प्रदेश कार्यालय स्थापना गरी दिगो कृषि उत्पादनमा जोड दिएको हो ।अर्गानिक उत्पादनदेखि घरदैलामै पुगेर उचित मूल्यमा किन्ने बैंकको उद्देश्य छ । केही महिनाअघि मात्रै २ अर्ब रुपैयाँ पुँजी जम्मा गरी काठमाडौंमा स्थापना भएको बैंकले प्रदेश, जिल्ला तथा आवश्यकताअनुसार स्थानीय तहमा पनि कार्यालय स्थापना गर्ने कार्यकारी अध्यक्ष शंकरनाथ उप्रेतीले बताए । उनका अनुसार बैंकले सबैभन्दा पहिला कुन ठाउँमा कस्ता बाली उत्पादन हुन्छन् भनी विज्ञहरूमार्फत पहिचान गर्नेछ । सम्बन्धित ठाउँमा रहेका कृषि समूह तथा संस्थासँगको समन्वयमा काम गर्ने बैंकले किसानलाई बीउबिजन पनि आफैंले उपलब्ध गराउने उनले जानकारी दिए ।बीउको चिन्ता किसानले लिनुपर्नेछैन, उनले भने, जुन ठाउँमा जे फल्छ, त्यही फलाउनेछौं, हामीले उपलब्ध गराएको बीउले राम्रो उत्पादन नदिएमा त्यसको जिम्मा पनि बैंकले लिनेछ । बर्सेनि खाद्यान्न अभाव झेलिरहने कर्णालीमा बैंकले विशेष योजना बनाएर काम गर्ने बैंकका सचिवालय सदस्य हरिहर न्यौपानेले बताए । सरकारी बाँझो, सामुदायिक वनका खाली जग्गा र गुठीका जग्गा भाडामा लिएर पनि उत्पादन गरिनेछ, उनले भने, कर्णालीमा कृषि पेसामा आबद्ध हुने जनसंख्या बढी भएकाले यो कार्यक्रम यहाँ प्रभावकारी हुने अपेक्षा छ । कर्णालीका किसानलाई लगानी र बजारीकरणको मुख्य समस्या रहेको भन्दै उनले लगानीका लागि अन्य बैंकसँग सहकार्य गर्ने जानकारी दिए । प्रदेश सरकारले बाँझो जमिनमा खेती गर्ने अभियान अघि सारेपछि बैंकलाई सहकार्य गर्न सजिलो भएको उनको भनाइ छ । हामीले यसरी काम गर्दा युवाहरूले रोजगारी पनि पाउँछन्, उनले भने, किसानलाई उत्पादनका लागि आवश्यक सामग्री, प्रविधि र सीपसमेत हामी नै प्रदान गर्छौं । किसानलाई उत्पादनमा मात्रै सहभागी गराई अन्य जिम्मेवारी बैंकले लिने न्यौपानेले बताए । तीनै तहको सरकारसँग सहकार्य गर्दै काम गरी धेरैभन्दा धेरै युवालाई रोजगारी प्रदान गर्ने बैंकको उद्देश्य छ । केही वर्षमा आफूहरूले लाखौं युवालाई रोजगारी दिने बैंकका कार्यकारी अध्यक्ष उप्रेतीको दाबी छ । उनका अनुसार बैंकले खाद्यान्न, दलहन, हरियो तरकारी, फलफूल, दही, दूध, माछा, मासु, अन्डा, जडीबुटी, चिया, कफी, कागती, बेसार, अदुवा, लसुन, प्याज, उखुलगायतमा आत्मनिर्भर बनाउने योजना अघि सारेको छ । वातावरणको संरक्षण गर्दै गुणस्तरीय अर्गानिक खाद्यान्न उत्पादनमा जोड दिनेछौं, उनले भने, किसानले उत्पादन गरेका कृषि सामग्री सबैभन्दा पहिला सम्बन्धित ठाउँमै बिक्रीवितरण गरिनेछ । कर्णालीमा २५ लाख २५ हजार २ सय ७५ हेक्टर जमिनमध्ये २ लाख ९९ हजार ३ सय ३९ हेक्टर जमिन मात्र खेतीयोग्य छ ।"
सेवा विस्तार गर्दै चितवन गार्डेन रिसोर्ट,चितवन (कास) भरतपुर विमानस्थलको पश्चिम किनारमा बनेको चितवन गार्डेन रिसोर्ट (सीजीआर) सञ्चालनमा आउने भएको छ । रिसोर्टका सञ्चालकहरूले आइतबार पत्रकार सम्मेलनमा अंग्रेजी नयाँ वर्षको अवसर पारेर जनवरी १ देखि सेवा सुरु भएको घोषणा गरे । होटल सञ्चालनसहित विभिन्न पेसा व्यवसायमा लागेका ५५ जना लगानीकर्ताको ३० करोड रुपैयाँभन्दा बढी लगानीमा रिसोर्ट तयार भएको हो । सीजीआरका प्रबन्ध निर्देशक तेजप्रसाद घिमिरेले रिसोर्टमा ६० जना अटाउने १० वटा प्रिमियम र १८ वटा स्ट्यान्डरसहित २८ वटा कोठा रहेको जानकारी दिए । त्यसैगरी एकै पटकमा एक हजार जनालाई सेवा दिन सक्ने ब्यांक्वेट हल पनि रहेको उनले बताए । ५० देखि दुई सय जना अट्ने सभा हल र २५ देखि ४० जना अट्ने मिटिङ हल पनि रिसोर्टमा रहेको उनले जानकारी दिए । साढे १७ कट्ठा जमिनमा बनेको रिसोर्टमा स्विमिङ पुल पनि छ । रुफटप रेस्टुरेन्टमा बसेर बजारको चहलपहल नियाल्दै परिकार खान पाइने उनले बताए । बजारको चहलपहल देखिन्छ ।
समिति नै अमान्य,"शक्ति देखाउन खोजेएन्फाले आठवटै जिल्ला संघलाई प्रदेश समिति गठनका लागि पत्राचार गरेर शनिबार गोरखामा बोलाइसकेको छ । तर, यसबारे एन्फाकै सम्बन्धित निकाय (सदस्य समन्वय समिति) भने बेखबर छ । प्रदेश संघ बनाउने काम हाम्रो समितिअन्तर्गत हुनुपर्ने हो । तर, मलाई केही थाह हँॅदैन, अध्यक्षले बाइपास गरेर काम गरिरहेका छन्, उक्त समितिका प्रमुख वीरबहादुर खड्काले भने, गठन गरिसकेको त्यो (गण्डकी प्रदेश फुटबल संघ) समिति फेरि बनाउनु पाइँदैन, विधानसम्मत हुँदैन । अध्यक्षले मैले जे गरे पनि हुन्छ भनेर शक्ति देखाउन खोजेका छन् । उहाँको उपस्थिति भएको, पदाधिकारीहरूलाई खादा लगाएको, माइन्युटमा हस्ताक्षर गरेकोलाई मान्यता दिने कि नदिने ? अध्यक्ष स्वयंले मान्यता दिनुपर्छ भन्नुपर्नेमा उहाँ आफैं मान्नुहुन्न । एन्फाले प्रदेश १, २ र सुदूरपश्चिम फुटबल संघलाई अनुमोदन गरिसकेको छ । यसै साता कर्णाली र लुम्बिनीमा पनि प्रादेशिक संघको तदर्थ समिति गठन गर्यो । वाग्मती प्रदेशमा गठन गर्ने तयारी गरेको छ । सहायक महासचिव प्रकाश पंगेनीलाई गण्डकी प्रदेश फुटबल संघ गठन गर्ने जिम्मेवारी दिएपछि विवाद सतहमा आएको हो ।"
आदिलको दोहोरो शतक,"काठमाडौं (कास) ललितपुरका आदिल खानले प्रधानमन्त्री कप पुरुष वाग्मती क्षेत्रीय छनोट प्रतियोगितामा बिहीबार दोहोरो शतक प्रहार गरेका छन् । उनको २ सय १ रन मदतमा ललितपुरले बुधबार त्रिभुवन विश्वविद्यालयलाई २ सय ९१ रनले पराजित गरेको छ । टस जितेर ब्याटिङ गरेको ललितपुरले निर्धारित ४० ओभरमा ४ विकेट गुमाई ३ सय ७५ रन बनायो । जबाफमा त्रिवि २९४ ओभरमै ८४ रनमा अलआउट भयो । उमेर समूहमा नेपालको प्रतिनिधित्व गरिसकेका आदिलले १ सय २१ बलको इनिङ्समा १६ चौका र १५ छक्का प्रहार गरे । उनी ३९ औं ओभरमा आउट भए ।राष्ट्रिय प्रतियोगिताको छनोटमा बनेको यो दोस्रो दोहोरो शतक हो । सप्तरीका महबुब आलमले २०६१ सालको वीरेन्द्र स्मृति क्षेत्रीय छनोट प्रतियोगितामा सिरहामा उदयपुरविरुद्ध अविजित २ सय ५६ रन बनाएका थिए । महबुबले त्यतिबेला १ सय २३ बल खेल्दै २६ चौका र १८ छक्का प्रहार गरेका थिए । आदिलले कप्तान आशुतोष घिरैयासँग पहिलो विकेटमा १९ ओभरभित्र १ सय ७४ रन जोडेका थिए । आशुतोषले ५८ बलमा १२ चौका र ३ छक्का प्रहार गर्दै ८३ रन बनाए । त्यस्तै दुर्गेश थापाले ५६ बलमा ७ चौका प्रहार गर्दै ५३ रन बनाए । त्रिविबाट पृथु बाँस्कोटाले ४३ रन बनाउनुबाहेक अन्यले दोहोरो स्कोर बनाउन सकेनन् । पृथुले ४८ बल खेली ४ चौका र ३ छक्का प्रहार गरे । ललितपुरका सुमित झाले ४, योनेश थापा र तिलक राजभण्डारीले २२ तथा विपिन आचार्यले १ विकेट लिए । त्यस्तै मुलपानी क्रिकेट मैदानमा काठमाडौंले भक्तपुरलाई ४ विकेटले हरायो । टस जितेको भक्तपुर ३३४ ओभरमा ९७ रनमा अलआउट भयो । अदित सुवेदीले ३६, क्रिस कार्कीले २७ र धिरज अधिकारीले १० रन बनाए । काठमाडौंका इशान पाण्डेले ५, सुमन उदयले ३ तथा कौशल रुपाखेती र कप्तान सन्जम रेग्मीले ११ विकेट लिए ।जितेन्द्रसिंह ठकुरीले ३८, रविन जोशीले २७ र विभत्सु थापाले १६ रन बनाएपछि काठमाडौंले २३५ ओभरमा लक्ष्य पूरा गर्यो । भक्तपुरका सुवास खत्रीले ४ र धिरजले २ विकेट लिए ।"
कविताको ह्याट्रिक विकेटमा सुदूरपश्चिमको यात्रा,"लमहीमा जारी प्रधानमन्त्री कप राष्ट्रिय महिला क्रिकेट प्रतियोगिताको सेमिफाइनल समीकरण बिहीबार पूरा भएको छ । समूह चरणको अन्तिम खेलमा प्रदेश १ ले गण्डकी प्रदेशलाई १ सय ४० रनले पराजित गरेसँगै प्रतियोगिताको सेमिफाइनल समीकरण पूरा भएको हो । खेलमा प्रदेश १ ले प्रस्तुत गरेको १ सय ४८ रनको विजय लक्ष्य पछ्याएको गण्डकीले निकै खराब ब्याटिङ गर्दै ८ ओभरमा सबै विकेट गुमाएर ७ रनमात्र बनाएको थियो । गण्डकीका कुसुम गोदार र सोनिया थापाले २२ रन बनाउनुबाहेक अन्य खेलाडीले खाता खोल्नसमेत सकेनन् ।बलिङतर्फ प्रदेश १ का संगीता राईले ५ विकेट हात पारिन् । आफ्नो स्पेलको ४ ओभरमा उनले मात्र ३ रन खर्चिएर विकेट लिएकी हुन् । सवनम राईले ४ विकेट र अप्सरी बेगमले १ विकेट लिए । टस जितेर ब्याटिङ गरेको प्रदेश १ ले निर्धारित २० ओभरमा १ विकेट गुमाएर १ सय ४७ रन बनाएको थियो ।ओपनर काजल श्रेष्ठ र तेस्रो नम्बरमा ब्याटिङ गर्न आएकी रोमा थापाले अविजित अर्धशतकीय इनिङ्स खेले । काजलले ५७ बलमा ४ चौकासहित अविजित ५२ र रोमाले ४९ बलमा ८ चौकासहित अविजित ५१ रन बनाए । ६४ ओभरमा टिमको स्कोर ३६ रन हुँदा कुसुम गोदारको बलमा आउट हुनुअघि कप्तान रुबिना क्षत्रीले १५ रन जोडिन् । प्रदेश १ की संगीता राई प्लेयर अफ द म्याच भइन् । बिहीबार पहिलो खेलमा वाग्मतीलाई हराउँदै सुदूरपश्चिम प्रदेश सेमिफाइनल पुगेको छ । कविता जोशीको ह्याट्रिकसँगै सुदूरपश्चिम सेमिफाइनल पुगेको हो ।समूह बी को सुदूरपश्चिमले बिहीबार वाग्मती प्रदेशलाई २८ रनले पराजित गर्यो । सुदूरपश्चिमले दिएको ७७ रनको विजय लक्ष्य पछ्याएको वाग्मती निर्धारित ११ ओभर खेल्दै ९ विकेट गुमाएर ४८ रनमा समेटिएको थियो । वाग्मतीका ओपनर सुमन खतिवडाले सर्वाधिक २७ रन बनाउनुबाहेक अन्य खेलाडीले दोहोरो अंक जोड्न सकेनन् । सुदूरपश्चिमकी कविता जोशीले सानदार बलिङ प्रस्तुत गरिन् । उनले प्रतियोगिताको पहिलो ह्याट्रिकसहित ५ विकेट हात पारिन् । आफ्नो स्पेलको २ ओभर बलिङ गरेकी उनले १० रन खर्चिएकी हुन् । टोलीका कविता कुँवर, रितु कनौजिया र लक्ष्मी साउदले ११ विकेट लिए ।खराब मौसमका कारण ११ ओभरमा छोट्याइएको खेलमा टस जितेर ब्याटिङ गरेको सुदूरपश्चिमले निर्धारित ओभरमा ४ विकेट गुमाएर ७६ रन बनाएको थियो । टिमको उक्त योगफल बनाउन डली भट्टले आक्रामक ब्याटिङ गरिन् । उनले १४ बल खेल्दै २ चौका र २ छक्कासहित अविजित २८ रन बनाइन् । ओपनर कविता कुँवरले अविजित १९ रन बनाएकी थिइन् । ३० बल खेलेकी उनले १ चौकासहित उक्त स्कोर बनाएकी हुन् । यी दुईबाहेक कविता जोशीले १२, मञ्जु बोगटीले ५ र रेवती धामीले २ रन बनाएका थिए ।वाग्मतीबाट आरती बिँडारीले २ ओभर बलिङ गर्दै १३ रन खर्चिएर ३ विकेट हात पारिन् । निशा तामाङले १ विकेट लिइन् । सुदूरपश्चिमकी कविता जोशी प्लेयर अफ द म्याच भइन् । सेमिफाइनल पुग्ने क्रममा सुदूरपश्चिमले समूह चरणका ३ खेलमध्ये २ खेल जित्यो । यता सुदूरपश्चिमसँग पराजित भएको वाग्मती समूह चरणबाटै बाहिरिने दोस्रो टोली बनेको छ । यसअघि गण्डकी प्रदेश बाहिरिएको थियो ।समूह ए बाट एपीएफ र लुम्बिनी प्रदेश सेमिफाइनल पुगेका छन् । दुवै सेमिफाइनल शनिबार र फाइनल आइतबार हुनेछ । सेमिफाइनलमा समूह ए को विजेता विभागीय टोली एपीएफले समूह बी को उपविजेता सुदूरपश्चिमसँग खेल्नेछ भने समूह बी को विजेता प्रदेश १ ले समूह ए को उपविजेता लुम्बिनी प्रदेशसँग खेल्नेछ । विजेताले ५ लाख र उपविजेताले ३ लाख रुपैयाँ प्राप्त गर्नेछन् । सेमिफाइनलबाट बाहिरिएका दुई टोलीले समान २५ हजार प्राप्त गर्नेछन् । विधागततर्फ सर्वोत्कृष्ट खेलाडीले २१ हजार, उत्कृष्ट ब्याट्सवुमनले १० हजार र उत्कृष्ट बलरले ५ हजार प्राप्त गर्नेछन् ।"
