शीर्षक,विवरण
संवैधानिक कि बृहत् पूर्ण इजलासमा भन्नेमै अलमल,"बृहत् पूर्ण इजलासले प्रतिपादन गरेका नजिरहरू त्योभन्दा सानो इजलासले उल्ट्याउन सक्दैन भने त्योसँग बाझिने गरी फैसला गर्न पनि मिल्दैन । यही आधारलाई अघि सारेर वरिष्ठ अधिवक्ता रमण श्रेष्ठले मुद्दालाई बृहत् पूर्ण इजलासमा लैजान माग गरे । प्रधानमन्त्रीज्यूले पनि विघटनको सिफारिस गर्दा यसअघिका संसदीय अभ्यास भन्नुभएको छ, ती नजिरहरू हेर्नुपर्ने अवस्था छ, उनले बहसमा भने, यसअघिका नजिर प्रतिपादन गर्ने इजलासहरू कम्तीमा ९ न्यायाधीशका छन् । कथंकदाचित ओभर रुल गर्ने परिस्थिति आयो भने पाँच सदस्यीय संवैधानिक इजलासबाट कठिन हुने भएकाले बृहत् पूर्ण इजलासमा मुद्दा लैजानुपर्छ । कानुन व्यवसायीहरूले मुद्दालाई बृहत् पूर्ण इजलासमा लैजानुपर्ने अर्को आधारका रूपमा पुस ८ गतेको प्रधानन्यायाधीश चोलेन्द्रशमशेर जबराको आदेशलाई पनि अघि सारेका छन् । जबराले संविधानको धारा ७६ को उपधारा १ र ७ तथा धारा ८५ को व्याख्यालाई आधार देखाउँदै मुद्दालाई संवैधानिक इजलासमा पठाउने आदेश गरेका थिए । वरिष्ठ अधिवक्ता हरि उप्रेतीले त्यति नै आधारले मात्रै मुद्दा संवैधानिक इजलासमा सुनुवाइ गर्ने आधार युक्तिसंगत नहुने दाबी गरे । प्रधानन्यायाधीशले मुद्दालाई संवैधानिक इजलासमा पठाउन गम्भीर संवैधानिक प्रश्नको व्याख्या देखिनुपर्छ, उनले भने, यति दुइटा मात्रै धाराको व्याख्याको प्रश्न हो ? संविधानको धारा १३७ भनेर लेखे पुग्ने हो कि कारण र आधार पनि खुल्नुपर्ने हो ? हो भने आदेश मिलेको छैन । त्यहीक्रममा इजलासले केही सवाल उठाएको थियो । गम्भीर संवैधानिक र कानुनी व्याख्याको प्रश्न छ भनी निवेदन पेस गर्ने तर त्यसैअनुसार संवैधानिक इजलासमा पेस गर्दा फेरि बृहत् पूर्ण इजलासमा के आधारमा पठाउने भनी प्रधानन्यायाधीश जबराले जिज्ञासा राखेका थिए । कानुन व्यवसायीहरूले न्यायिक जवाफदेहिता, गम्भीर विषय भएको र यसअघिको परम्परा भन्ने आधार अघि सारेर बृहत् पूर्ण इजलासमा सुनुवाइ हुनुपर्ने भनी बहस गरे । वरिष्ठ अधिवक्ता शम्भु थापाले संवैधानिक इजलासमा पेस भएका मुद्दाहरू पनि बृहत् पूर्ण इजलासमा जान सक्ने बताए । अर्का वरिष्ठ अधिवक्ता चन्द्रकान्त ज्ञवालीले न्यायिक उत्तदायित्व र पारदर्शिताका लागि बृहत् पूर्ण इजलासमा सुनुवाइ हुनुपर्ने माग गरे । सरकारी पक्षले संविधानमै भएको व्यवस्थाअनुसार नै मुद्दाको सुनुवाइ संवैधानिक इजलासमा हुनुपर्ने तर्क गरेको छ । गम्भीर संवैधानिक प्रश्न समावेश भएको मुद्दा संवैधानिक इजलासमा हेर्ने भनी संविधानमा नै व्यवस्था भएको उनीहरूको भनाइ थियो । प्रतिनिधिसभा विघटन र त्यसमा लिइएका आधारलाई सर्वोच्च अदालतले गम्भीर संवैधानिक व्याख्याको विषय हो भनिसकेको छ, महान्यायाधिवक्ता अग्नि खरेलले भने, स्वयं संवैधानिक इजलासले पनि सर्वोच्च अदालतकै प्रतिनिधित्व गर्ने हो । तसर्थ संवैधानिक इजलासबाट सुनुवाइ हुनुपर्छ ।त्यसलगत्तै इजलासले उनलाई अर्को जिज्ञासा राख्यो । यसअघि फरक बृहत् इजलासहरूले प्रतिनिधिसभा विघटनका मुद्दा हेरेका उदाहरण पेस गर्दै न्यायाधीश अनिल सिन्हाले भने, ११ जनाको निर्णयलाई अब (संवैधानिक इजलास) ले ओभर रुल गर्न मिल्छ ? उनले त्यसरी ओभर रुल गर्नुपर्ने संवैधानिक इजलासको तुलनामा बृहत् पूर्ण इजलास नै उचित होइन र भनी जिज्ञासा राखेका थिए । जवाफमा महान्यायाधिवक्ता खरेलले ११ जनाको निर्णय हिजोको संविधानअनुसारको व्याख्या भएकाले अहिले ५ जनाको संवैधानिक इजलासले विवाद निरूपण गर्दा फरक नपर्ने जवाफ दिए । सरकारी पक्षले मुद्दालाई संवैधानिक इजलासमा नै सुनुवाइ गर्नुपर्ने भनी जिकिर गर्नुको अर्को आधार पनि थियो । सर्वोच्च अदालत नियमावलीको नियम २२ मा बृहत् पूर्ण इजलासमा कस्ता मुद्दा तोकिने भन्ने व्यवस्था छ । त्यसमा गम्भीर कानुनी प्रश्न जोडिएका मुद्दा पठाउन सकिने व्यवस्था भए पनि संवैधानिक विवादको निरूपण संवैधानिक इजलासबाहेक अरूले गर्न नसक्ने वरिष्ठ अधिवक्ता सुशील पन्तको दाबी छ । यहाँबाट फर्काउने हो भने यो विवाद संवैधानिक प्रकृतिको होइन भन्नुपर्यो, उनले भने, आफूले हेर्नुपर्ने मुद्दालाई बृहत्मा पठाएर यो इजलास उम्किन मिल्दैन ।अघिल्ला सुनुवाइहरूमा इजलासको नेतृत्व गरेका प्रधानन्यायाधीश जबरा बहसलाई नियन्त्रण गर्न र जिज्ञासाहरू राख्न केही हावी देखिन्थे । बुधबारको सुनुवाइमा भने विविधता आयो । उनका अलावा न्यायाधीशहरू विश्वम्भर श्रेष्ठ, अनिल सिन्हा, सपना प्रधान मल्ल र तेजबहादुर केसीले पनि केही प्रश्न राखे । शुक्रबार बहस गर्न बाँकी सरकारी पक्षले बहस गरेपछि प्रतिनिधिसभा विघटनको विपक्षमा रहेका कानुन व्यवसायीहरूले जवाफ दिनेछन् । त्यसपछि इजलासले प्रतिनिधिसभा विघटनको मुद्दा अहिलेकै संवैधानिक इजलासले टुंग्याउने वा बृहत् पूर्ण इजलासमा पठाउने भन्नेबारे निर्णय गर्नेछ ।"
"सीमाको मुद्दा नेपालले उठाउने, भारतले पन्छाउने","(नयाँदिल्ली)  भारतको राजधानी नयाँदिल्लीमा शुक्रबार हुने परराष्ट्रमन्त्रीस्तरीय संयुक्त आयोगको बैठकमा सीमासम्बन्धी मुद्दालाई नेपालले विशेष जोडका साथ उठाउने तयारी गरिरहे पनि भारतले त्यसलाई सामान्य छलफलमै सीमित गर्न चाहेको छ । भारत पहिले प्राविधिक रिपोर्ट पूरा गर्नुपर्ने जनाउँदै त्यसमा विस्तृत छलफल नगर्ने पक्षमा रहेको स्रोतले जनाएको छ । बैठकमा नेपाली प्रतिनिधिमण्डलको नेतृत्व परराष्ट्रमन्त्री प्रदीपकुमार ज्ञवाली र भारतीय पक्षको नेतृत्व विदेशमन्त्री एस जयशंकरले गर्नेछन् । भारतले गत वर्ष कालापानीलगायत क्षेत्र समेटेर एकतर्फी रूपमा नयाँ राजनीतिक नक्सा प्रकाशन गरेयता दुई देशबीच सम्बन्ध तनावपूर्ण छ । तनावकै बीच नेपालले पनि सन् १८१६ को सुगौली सन्धिलाई आधार बनाई लिम्पियाधुरासम्मको भूभाग समेटेर नयाँ नक्सा प्रकाशन गरेको थियो । उक्त नक्सालाई भारतले अस्वीकार गर्दै आएको छ । सीमा विवाद सुल्झाउने विषयलाई नेपालले विशेष जोड दिँदै आएको छ । प्रधानमन्त्री केपी शर्मा ओलीका पछिल्ला अभिव्यक्तिमा समेत आयोगका बैठक र सीमाको विषयले प्राथमिकता पाइरहेकाले यसप्रति चासो बढेको हो । सोमबार भारतीय टेलिभिजन जी न्युजसँगको अन्तर्वार्तामा पनि प्रधानमन्त्री ओलीले नक्सा प्रकाशनलाई स्वाभाविक रूपमा लिनुपर्ने र सीमासम्बन्धी विवाद छलफलबाट टुंग्याउन सकिने बताएका थिए । यसबाट पनि नेपाली पक्षले द्विपक्षीय बैठकमा सीमा विवादमाथि सघन छलफल गर्न चाहेको प्रस्ट हुन्छ । परराष्ट्र स्रोतका अनुसार नेपाली पक्षले बैठकमा सीमासम्बन्धी विषयलाई उठाउने राम्रै तयारी गरेको छ । भारतका लागि नेपाली राजदूत नीलाम्बर आचार्यले बैठकमा सीमा मात्र नभएर दुई देशबीचका सबै बृहत् विषयमा छलफल हुने र सकारात्मक नतिजा आउने विश्वास व्यक्त गरे । भारतीय पक्ष भने यस विषयमा बृहत् रूपमा छलफल गर्न इच्छुक देखिँदैन । बैठकमा विषय त उठ्ने छ तर भारतको बृहत् छलफल गर्ने रुचि नभएकाले नयाँ केही हुने सम्भावना छैन, स्रोतले भन्यो । स्रोतका अनुसार बैठकमा सीमा विवादलाई ६ महिनाभित्र थप छलफल गर्नका लागि विदेश सचिवस्तरीय संयन्त्रलाई निर्देशन दिने निर्णय हुने सम्भावना छ । सन् २०१४ को मन्त्रीस्तरीय बैठकले दुई देशबीच कालापानी र सुस्तालगायत सीमा क्षेत्रको विवाद सुल्झाउन विदेश सचिवस्तरीय संयन्त्र गठन गरेको थियो । त्यही बैठकले विदेश सचिवस्तरीय संयन्त्रलाई सघाउन सीमासम्बन्धी प्राविधिक समिति (बाउन्ड्री वर्किङ ग्रुप, बीडब्लूजी) गठन गर्ने निर्णयसमेत गरेको थियो । बीडब्लूजीलाई स्थानीयस्तरमा रहेको सीमासम्बन्धी विवाद, सीमा स्तम्भको अवस्था, दशजगाको अतिक्रमणसहितका सम्बन्धमा स्थलगत अध्ययन गरेर पाँच वर्षभित्र प्राविधिक रिपोर्ट दिन म्यान्डेट दिइएको थियो । त्यही सुझावका आधारमा सुल्झाउन बाँकी सीमा समस्यालाई सचिवस्तरीय संयन्त्रबाट समाधान गर्ने सहमति पनि भएको थियो । तर, यतिका वर्ष बितिसक्दा पनि बीडब्लूजीले कुनै रिपोर्ट बुझाएको छैन । बीडब्लूजीको म्याद दुई वर्षअघि नै सकिएपछि पुनः तीन वर्ष थपिएको थियो । तर पनि ठोस काम हुन सकेको छैन । त्यसको पछिल्लो बैठक गत वर्ष भदौमा देहरादूनमा बसेको थियो । हरेक वर्ष बस्नुपर्ने भए पनि यस वर्ष बीडब्लूजीको बैठक बस्ने निर्क्योल हुन सकेको छैन । नेपालले गत भदौमै बैठकका लागि प्रस्ताव गरे पनि भारतका तर्फबाट औपचारिक जवाफ आएको छैन । बीडब्लूजीले प्राविधिक रिपोर्ट नबुझाएकाले गठन भएको ६ वर्ष बितिसक्दा पनि सीमा सम्बन्धमा परराष्ट्र सचिवस्तरीय बैठक एक पटक पनि बसेको छैन । जसले गर्दा दिल्लीमा हुने बैठकमा सीमासम्बन्धी ठोस छलफल हुने सम्भावना कम देखिन्छ । यही कुरा बुझेर नै भारतले बैठकमा सीमा विवादलाई पुनः संयन्त्रतर्फ सोझ्याउने प्रबल सम्भावना रहेको नेपाली अधिकारीहरू पनि स्विकार्छन् । भारतीय विश्लेषकहरू पनि मन्त्रीस्तरीय संयन्त्र सीमा विवादको समाधान खोज्ने उचित थलो नभएकाले बैठकबाट त्यस किसिमको अपेक्षा गर्नु नै गलत भएको बताउँछन् । नेपालभारत मामिलाका जानकार तथा दिल्लीस्थित मनोहर पारिकर इन्स्टिच्युट अफ डिफेन्स स्टडिज एन्ड एनालाइसिसका रिसर्च फेलो निहार नायक आयोगको बैठकमा राजनीतिक रूपमा सीमासम्बन्धी छलफल गर्न सकिए पनि त्यसले निष्कर्ष निकाल्न नसक्ने बताउँछन् । उनले सीमा सम्बन्धमा दुवै देशको सहमतिमा बनेका प्राविधिक समितिहरू रहेको र तिनले रिपोर्ट नबुझाएसम्म सीमाको विषय टुंग्याउने आधार नै नहुने बताए । आयोगमा सबै विषयमा छलफल हुन्छ तर सीमासम्बन्धी बृहत् र प्राविधिक छलफलका लागि त अरू दुई संयन्त्र छँदै छन् । तिनले अन्तिम सुझाव नदिएसम्म आयोगले कसरी निर्णय गर्छ ? अब आस नै गर्ने हो भने त के भयो र ? नायकले भने । बीडब्लूजीले प्राविधिक सुझाव दिएपछि मात्र धेरै कुरा अघि बढ्ने उनको भनाइ छ । भारतीय अंग्रेजी दैनिक द हिन्दु ले आयोगको बैठकमा सीमासम्बन्धी विषयले धेरै प्राथमिकता नपाउने उल्लेख गरेको छ । स्रोतलाई उद्धृत गर्दै उक्त पत्रिकाले सीमाका विषयमा छलफल गर्न भारतीय पक्ष त्यति इच्छुक नभएको उल्लेख गरेको छ ।"
दीर्घकालीन महत्त्वका सम्झौता नगर्न सुझाव,"(काठमाडौं)  कामचलाउ सरकारका परराष्ट्रमन्त्री प्रदीप ज्ञवालीलाई भारतसँग दीर्घकालीन महत्त्वका सम्झौता नगर्न नागरिक अगुवाले सुझाव दिएका छन् । लामो समयपछि भारतसँग पारम्पारिक र जल्दोबल्दो मुद्दामा छलफलका लागि आज नयाँदिल्लीतर्फ जान लागिरहेका मन्त्री ज्ञवालीलाई कामचलाउ हैसियतमा त्यस्ता सम्झौता गर्न नमिल्नेबारे उनीहरूले सचेत गराएका हुन् । अख्तियार दुरुपयोग अनुसन्धान आयोगका पूर्वप्रमुख सूर्यनाथ उपाध्याय, पूर्वमुख्यसचिव लीलामणि पौडेल र सोमलाल सुवेदी, पूर्वगभर्नर दीपेन्द्रबहादुर क्षत्रीलगायत १५ जना नागरिक अगुवाले बुधबार विज्ञप्ति जारी गर्दै मुलुकमा तरल राजनीतिक अवस्थामा दीर्घकालमा क्षति पुग्ने वा गम्भीर दायित्व सिर्जना हुने गरी सहमति जनाउन वा समझदारी नगर्न आग्रह गरेका हुन् । मुलुकमा तरल राजनीतिक अवस्था रहँदा हाम्रो नेतृत्व अनेक प्रकारको चाप र दबाबमा रहने र हाम्रो आफ्नै कमजोरीबाट एकपक्षीय वा असमान लाभ उठाउन बाह्य पक्ष सक्रिय रहने गरेका प्रचुर दृष्टान्त छन्, विज्ञप्तिमा भनिएको छ, यस पृष्ठभूमिमा, भ्रमणमा जानु नै पर्ने कूटनीतिक प्रतिबद्धताको अवस्था हो भने बृहत्तर राष्ट्रिय सहमतिबिना कुनै पनि राष्ट्रिय सरोकारका मामिलामा मुलुकलाई न्यून लाभ हुने वा तत्काल न्यूनाधिक लाभ हुनेजस्तो देखिए पनि दीर्घकालमा त्यसबाट क्षति पुग्ने वा गम्भीर दायित्व सिर्जना हुने गरी सहमति जनाउने वा समझदारी गर्ने वा त्यसप्रकारको कुनै पनि दस्तावेजमा हस्ताक्षर गर्नेजस्ता कामकारबाही नगर्नका लागि सरकारको गम्भीर ध्यानाकर्षण गराउँछौं । उनीहरूले शिष्टाचार र सद्भाव आदानप्रदान तथा सम्बन्ध नवीकरणका साथै मुलुकलाई परेका अप्ठेरा फुकाउने कुनै अपरिहार्य राष्ट्रिय स्वार्थका कार्यसूचीलाई सम्बोधन गर्नका लागि भ्रमण गर्न सकिनेसमेत विज्ञप्तिमा उल्लेख गरेका छन् । उनीहरूले कोभिड१९ विरुद्धको खोप प्राप्त गर्ने विषय तत्कालको प्राथमिकता हुन सक्ने पनि जनाए ।भ्रमणका क्रममा नेपालभारतको द्विपक्षीय सम्बन्धहरू व्यापार, पारवहन, ऊर्जा, सीमा, पूर्वाधार, कनेक्टिभिटी, लगानी, कृषि, पर्यटन, संस्कृति, बाढीडुबान, प्रबुद्ध व्यक्ति समूहको प्रतिवेदन र सन् १९५० को शान्ति तथा मैत्री सन्धिलाई समयानुकूल पुनरावलोकनलगायत पुराना विषयमा छलफल हुने जनाइएको छ । नेपालले जारी गरेको नयाँ नक्साका आधारमा लिम्पियाधुरासम्मको भूभाग फिर्ता ल्याउन र कोभिड१९ विरुद्धको खोप आयातबारे पनि कुराकानी हुनेछ ।दुई मुलुकबीच यसअघि पनि कालापानी क्षेत्र, सुस्ता र अन्य क्षेत्रको सीमा विवादको विषयमा छलफल हुँदै आएको थियो । भारतले गत वर्ष नेपालको लिपुलेकसम्मै समेटिने गरी नयाँ नक्सा जारी गरेपछि र गत वैशाखमा नेपाली भूभागमा सडक खनेर उद्घाटन गरेपछि नेपालले कूटनीतिक नोट पठाएर विरोध गरेको थियो । पछि नेपालले पनि प्रमाणका आधारमा लिम्पियाधुरासम्म समेटेर नयाँ नक्सा जारी गर्यो । विज्ञहरूले भारतबाट अतिक्रमित लिपुलेक, कालापानी र लिम्पियाधुराको जमिन फिर्ता ल्याउन वार्ता हुनुपर्नेमा जोड दिएका छन् । परराष्ट्र मामिला अध्ययन प्रतिष्ठानले मंगलबार आयोजना गरेको छलफलमा उनीहरूले कोरोना भाइरसविरुद्धको खोप अनुदानमा नभएर पैसा तिरेरै ल्याउने गरी वार्ता गर्न पनि सुझाव दिएका थिए । मन्त्री ज्ञवालीले पनि नेपालले नयाँ नक्साअनुसारको जमिन फिर्ता गराउन र खोपलाई जतिसक्दो छिटो ल्याउन पहल गर्ने बताएका छन् । दिल्लीमा भ्रमणका दौरानमा ज्ञवालीले भारतका उच्च तहका प्रतिनिधिहरूसँग पनि भेटवार्ता गर्ने कार्यक्रम रहेको मन्त्रालयले जनाएको छ । तर कोकोसँग भेट्दै छन् भन्नेबारे केही उल्लेख गरिएको छैन । भ्रमणमा परराष्ट्र सचिव भरतराज पौड्याल, स्वास्थ्य सचिव लक्ष्मण अर्याल र अन्य उच्च तहका पदाधिकारीहरू पनि सहभागी हुनेछन् । कूटनीतिक जानकारहरूले भने कामचलाउ हैसियतमा रहेको सरकारका मन्त्रीको भ्रमणप्रति प्रश्न उठाएका छन् । नेपालमा झन्डै दुई तिहाइको सरकार हुँदा भारतले वार्ता गर्न चाहेन । अहिले प्रतिनिधिसभा विघटन भएर कामचलाउ सरकार भएपछि भारतले नेपालसँग वार्ता गर्न लाग्यो, प्राध्यापक श्रीधर खत्रीले कान्तिपुरसँग भने ।"
कसको कोभिड प्रतिरोधी क्षमता कति ?,"(काठमाडौं)  राष्ट्रिय जनस्वास्थ्य प्रयोगशाला (एनपीएचएल) टेकुमा सशुल्क टोटल एन्टिबडी परीक्षण सुरु गरिएको छ । कोभिड१९ संक्रमित भएको आफूलाई थाहा नभए पनि विगतमा संक्रमण भएको या शरीरमा कति मात्रामा कोभिड१९ प्रतिरोधक क्षमता (एन्टिबडी) विकास भएको छ, यो परीक्षणबाट थाहा पाउन सकिन्छ ।एनपीएचएलमा पछिल्लो दुई दिनमा ७ जनाले यो परीक्षण गराएका छन् । जसमध्ये ५ जनाको शरीरमा कोभिड१९ प्रतिरोधात्मक क्षमता राम्रो देखिएको प्रयोगशालाका सूचना अधिकारी राजेशकुमार गुप्ताले बताए । मंगलबार ३ वटा नमुना परीक्षण गर्दा सबैमा कट अफ इन्डेक्स १ भन्दा बढी देखियो । आज (बुधबार) ४ वटा नमुना परीक्षण गर्दा २ वटामा कट अफ इन्डेक्स १ भन्दा बढी थियो, गुप्ताले भने, जसबाट उनीहरूमा कोभिड१९ विरुद्घको प्रतिरोधक क्षमता राम्रैसँग विकास भइसकेको पुष्टि हुन्छ । टोटल एन्टिबडी परीक्षण शुल्क १ हजार रुपैयाँ तोकिएको छ । पोस्टकोभिड दुष्प्रभावको पहिचानका लागि व्यक्तिविशेषको कोभिड१९ इतिहासबारे जान्नु आवश्यक रहेको औंल्याउँदै एनपीएचलकी निर्देशक डा रुना झाले भनिन्, हाल बच्चामा देखिने मल्टिसिस्टम इन्फ्लामेट्री सिन्ड्रोम (एमआईएससी) लगायतकाबारे जान्न यो परीक्षण प्रभावकारी देखिएको छ । उनका अनुसार कोभिड संक्रमण पुष्टि भएका वा निको भइसकेका बालबालिकालाई एमआईएससी देखिए उनीहरूको ज्यान जोखिममा रहेको बुझ्नुपर्छ ।देशभर धेरैले कोरोना परीक्षण गराएका छैनन् । जसमध्ये अधिकांशलाई आफू कतिबेला कोभिड१९ संक्रमित भएर निकोसमेत भइसकेको थाहा छैन । ती व्यक्तिमा स्वास्थ्य समस्या देखिए कोभिड इतिहासको जानकारी अभावमा चिकित्सकले सही उपचार विधि अपनाउन सक्दैनन् । पछिल्लो समय केही चिकित्सकले लाइन अफ ट्रिटमेन्ट निश्चित गर्नसमेत कोभिड१९ को टोटल एन्टिबडी परीक्षण प्रस्ताव गरिरहेका त्रिवि शिक्षण अस्पतालका कोभिड व्यवस्थापन समिति संयोजक एवं वरिष्ठ छाती रोग विशेषज्ञ डा सन्तकुमार दासले बताए । पोस्टकोभिडको जस्तो लक्षण देखिएका बिरामी उपचारका लागि आएमा ती व्यक्ति संक्रमित भएर नै यस्तो समस्या देखिएको होहोइन निर्क्योल गर्नसमेत यो परीक्षण आवश्यक देखिएको छ, उनले भने ।यो परीक्षणबाट शरीरमा एन्टिबडी टाइटर राम्रो देखिए ती व्यक्तिमा कोभिड१९ विरुद्ध लड्ने प्रतिरोधक क्षमता अन्य सामान्य व्यक्तिको दाँजोमा बढी हुन्छ भन्ने पुष्टि हुन्छ । तर यो क्षमता कहिलेसम्म रहन्छ भन्ने जान्नलाई सिरियल एन्टिबडी टेस्ट गर्नुपर्ने बताउँछन् डा दास । अहिलेसम्मको अध्ययनमा यो एन्टिबडी मानिसको शरीरमा ३ महिनासम्म रहेको देखिएको छ भने कसैकसैमा लामो समयसम्म पनि रहेको देखिन्छ । यसैले कुन व्यक्तिको शरीरमा कहिलेसम्म कोभिड१९ विरुद्घको एन्टिबडी रहिरहन्छ भन्ने जान्नलाई सिरियल टेस्ट आवश्यक हुन्छ । सिरियल टेस्ट भनेको निश्चित समयको अन्तरालमा नियमित रूपले एन्टिबडीको परीक्षण गराउनु हो ।सिरियल टेस्ट प्लाज्मा थेरापीमा समेत उपयोगी देखिएको छ । प्रतिरोधी क्षमता धेरै भएकाहरूले दान दिएको प्लाज्मा कोभिड१९ संक्रमितहरूका लागि बढी प्रभावकारी देखिएको उनले बताए । यसअघि रोग पहिचानका लागि नभएर सिरो सर्भिलेन्स र अध्ययनका लागि मात्र यो परीक्षण गरिन्थ्यो ।"
इन्डोप्यासिफिक रणनीतिको लक्ष्य : चीनलाई रोक्ने,"काठमाडौं (कास) पहिलो आर्थिक शक्ति राष्ट्र बन्ने दिशामा रहेको चीनलाई अघि बढ्न नदिन अमेरिकाले इन्डोप्यासिफिक रणनीति (आईपीएस) अघि सारेको भर्खरै सार्वजनिक दस्ताबेजबाट प्रस्ट भएको छ । राष्ट्रिय सुरक्षा रणनीतिअन्तर्गतको दस्ताबेज अमेरिकाका लागि इन्डोप्यासिफिकको रूपरेखा मा चीनलाई आईपीएसमार्फत क्षेत्रीय सहयात्रीसँग मिलेर रोक्ने योजना छ । सन् २०१३ मा ल्याइएको बेल्ट एन्ड रोड इनिसिएटिभ (बीआरआई) अवधारणालाई असफल बनाउन अमेरिकाले आईपीएस अघि सारेको चीनले सुरुआतदेखि नै भन्दै आएको छ । चीनसँग कम भर पर्ने वातावरण बनाउन हिन्दप्रशान्त क्षेत्रमा व्यापार र व्यवसायमा अमेरिकाले बढी सहयोग गर्ने दस्ताबेजमा उल्लेख छ । हिन्दप्रशान्त क्षेत्रमा एकीकृत आर्थिक विकासको मोडललाई इन्डोप्यासिफिकमार्फत अघि बढाउने र त्यो बीआरआईको विकल्पका रूपमा विश्वासिलो हुने भनिएको छ । यसमा कार्यदल निर्माण गरेर सार्वजनिकनिजी सहकार्यका रूपमा कसरी उत्कृष्ट ढंगबाट अघि बढ्न सकिन्छ भन्नेबारे दस्ताबेजमा उल्लेख गरिएको छ । अमेरिकाले सन् २०१८ डिसेम्बरमा रक्षा मन्त्रालयमार्फत आईपीएसको रिपोर्ट सार्वजनिक गरेको थियो । उक्त रिपोर्टमा सुरक्षा र सैन्य सहकार्यलाई जोड दिँदै चीनमा एक पार्टी (चिनियाँ कम्युनिस्ट पार्टी) ले मानव अधिकार हननदेखि अन्य गलत काम गरेको आरोप लगाइएको थियो । लगत्तै चीनले उक्त रिपोर्टलाई खण्डन गरेको थियो । व्यापक आलोचना भएपछि फेरि अमेरिकी विदेश मन्त्रालयले सन् २०१९ नोभेम्बरमा अर्को रिपोर्ट सार्वजनिक गरेको थियो । जसमा सुरक्षा र सैन्य गठबन्धनका बुँदा हटाएर सांस्कृतिक, आर्थिक र सामाजिक सम्बन्ध अर्थात् सफ्ट पावर का विषयमा जोड दिइएको थियो । हालै सार्वजनिक दस्ताबेजमा भने अब अमेरिका र उसका साझेदार मुलुकले चीनको सैन्य बल रोक्न र द्वन्द्वका विभिन्न क्षेत्रमा चीनको क्रियाकलाप घटाउन क्षमता विकास गर्नुपर्ने उल्लेख गरिएको छ । रिपोर्टमा अमेरिका, अस्ट्रेलिया, जापान र भारतबीच सहकार्य गर्ने उल्लेख छ । चीनले आफ्नो मुलुककै भूभाग मान्दै आएको ताइवानलाई चीनसँग लड्न सक्ने बनाउन सैन्य क्षेत्रमा अभिवृद्धि गर्ने पनि उल्लेख गरिएको छ । रिपोर्टमा भारतको उत्थानलाई जोड दिने, सुरक्षा र सैन्य सहयात्रीका रूपमा सहयोग गर्ने भनिएको छ । भारतको सेनाले पनि अमेरिका र अमेरिकी सहयात्रीसँग सहकार्य गर्ने उल्लेख छ । भारतलाई न्युक्लियर निर्यात गर्ने समूहको सदस्य बनाउन पहल गर्ने भनिएको छ । भारतसँग कूटनीतिक, सैन्य र खुफिया माध्यमबाट चीनसँगको सीमा विवादमा र चीनले कृतिम रूपमा लान खोजेको ब्रह्मपुत्रसहितका नदीबाट पानी ल्याउन सहयोग गर्ने पनि दस्ताबेजमा उल्लेख छ । अमेरिकाले भारतको एक्ट इस्ट नीतिलाई सहयोग गर्ने जनाइएको छ । दक्षिण एसियाली क्षेत्रका आर्थिक परियोजनालाई अघि बढाउँदै सञ्जाल बढाउन अमेरिकाले भारत र जापानसँग मिलेर काम गर्ने पनि रिपोर्टमा उल्लेख छ । माल्दिभ्स, बंगलादेश र श्रीलंकालाई स्वतन्त्र र खुला वरीयतामा राख्न अमेरिकाले ती मुलुकहरूको क्षमता अभिवृद्धि गर्ने भनिएको छ । नेपालको सन्दर्भ भने कतै पनि उल्लेख गरिएको छैन । यसअघिका दुई दस्ताबेजमा भने नेपालबारे उल्लेख थियो ।"
चन्द समूहका वरिष्ठ नेता पक्राउ,"काठमाडौं (कास) प्रहरीले नेत्रविक्रम चन्द समूहका वरिष्ठ नेता तथा पश्चिम कमान्ड इन्चार्ज धर्मेन्द्र बाँस्तोलासहित तीन जनालाई पक्राउ गरेको छ । सचिवालय सदस्यसमेत रहेका बाँस्तोला चन्द समूहको शीर्ष वरीयतामा तेस्रो नम्बरका नेता हुन् । चन्द महासचिव र उनीपछि खड्गबहादुर विश्वकर्मा प्रवक्ता छन् । बाँस्तोला विदेश विभाग प्रमुख पनि हुन् । बाँस्तोलासँगै अर्का नेता विवेक कुमाल र रोजन रखाल पनि पक्राउ परेका छन् । कुमाल वरिष्ठ नेता विश्वकर्माका विश्वासपात्र हुन् भने रखाल सो पार्टी निकट सांगीतिक फाँटसँग आबद्ध छन् । उनीहरूको साथबाट चन्दा रसिद, अन्य कागजात, हिंसात्मक गतिविधि सञ्चालन गर्ने योजनालगायत प्रमाण पनि फेला परेको प्रहरीले जनाएको छ । बाँस्तोलामाथि यसअघिका हिंसाजन्य गतिविधिको योजनाकारको आरोप लगाइएको छ । स्रोतका अनुसार बाँस्तोलासँगै विश्वकर्मा र चिरन पुन पनि सँगै रहेको र प्रहरी आएको सुइँको पाएपछि उनीहरू भागेका थिए । बाँस्तोला पक्राउ गर्न प्रहरी व्यस्त भएकै बेला अलि पर विश्वकर्मा र पुन तथा अरू दुई जना मोटरसाइकलमा भागेका हुन् । पुन उपत्यका इन्चार्ज हुन् । यसअघि नवीन विक पक्राउ परेपछि पुनलाई नारायणीको इन्चार्जबाट उपत्यकामा ल्याइएको थियो । महानगरीय प्रहरी कार्यालय रानीपोखरी र प्रहरी प्रधान कार्यालय विशेष ब्युरोको टोली चन्द समूहका गतिविधि निगरानी गर्दै ललितपुरको वाग्मती गाउँपालिकातर्फ गएको थियो । गोप्य सूचनाका आधारमा त्यता पुगेको सादा पोसाकको टोलीले गिम्दी क्षेत्रमा विशेष अपरेसन नै चलाएको थियो । त्यही क्रममा बुधबार दिउँसो ४ जना पक्राउ परेका हुन् । महानगरीय प्रहरी कार्यालयका एआईजी हरिबहादुर पालले लामो निगरानी र सूचनाका आधारमा बाँस्तोला लगायतलाई पक्राउ गर्न सकिएको बताए । चन्द समूहले पछिल्लो पटक मंसिर २३ गते मोरङको मिक्लाजुङमा सामुदायिक विद्यालयका प्रधानाध्यापक राजेन्द्रकुमार श्रेष्ठको हत्या गरेपछि नेपाल प्रहरी र सशस्त्र प्रहरी बलले थप आक्रामक बन्दै खाजी कार्य जारी राखेका छन् । यसअघि २०७५ चैत १ गते पोलिटब्युरो सदस्य मोहन कार्की बालकुमारी र ८ गते सचिवालय सदस्य हेमन्तप्रकाश वली काभ्रेबाट पक्राउ परेका थिए । २०७५ साउनमा पक्राउ परेका खड्गबहादुर विश्वकर्मा अदालतको आदेशमा छुटेका थिए । वली भने नख्खु जेलमा छन् । २०७५ वैशाख २५ गते केन्द्रीय तहका नेता भरत बम, २०७६ असोज २९ गते मध्यपश्चिम कमान्ड इन्चार्ज तथा महासचिव चन्दका दाजु चन्द्रबहादुर चन्द, राप्ती इन्चार्ज सुवास बाठालगायत नेता पक्राउ परेका थिए ।"
किन यो विवाद ?,"दुवै पक्षका कानुन व्यवसायीहरूले प्रतिष्ठाको विषय बनाएको इजलास विवादको चुरो भने विश्वसनीयतासँग जोडिन्छ । प्रधानन्यायाधीश जबराले आफ्नो विश्वासमा रहेका न्यायाधीशहरूको बहुमत पुग्ने गरी इजलास गठन गर्न रुचि राखेको सर्वोच्च अदालत स्रोत बताउँछ । तर सिद्धान्ततः हरेक न्यायाधीश विवादको विषयमा राय राख्न स्वतन्त्र हुन्छन् । अरू दुई न्यायाधीश अनुकूल हुँदा प्रधानन्यायाधीश जबरालाई आफ्नो मत निर्णायक हुने गरी निर्णय सुनाउन सहज हुन्छ । उनको यही अनुकूलतामा विघटनको विपक्षमा रहेकाहरू सशंकित छन्, सर्वोच्च अदालत स्रोतले भन्यो, बृहत् पूर्ण इजलासमा जाँदा उनको यो पकड फुस्किन्छ ।मुद्दाको सुनुवाइ बृहत् पूर्ण इजलासमा गए कम्तीमा ९ वा ११ सदस्यीय इजलासले मुद्दाको सुनुवाइ गर्नुपर्छ । ९ सदस्यीय इजलासमा निर्णायक रायका लागि कम्तीमा ५ जना न्यायाधीशको मत एउटै हुनुपर्छ । ११ सदस्यीय इजलासमा कम्तीमा ६ जना न्यायाधीशहरू एकमत हुनुपर्छ । प्रधानन्यायाधीशले आफ्नो एकरूपतामा त्यस्तो मत खडा गर्न बृहत् पूर्ण इजलासमा निकै मिहिनेत गर्नुपर्छ, स्रोतले भन्यो, त्यसैले सरकारी पक्षले प्रधानन्यायाधीशका लागि प्रतिकूल हुने बृहत् पूर्ण इजलासमा नजान नै अन्तिम समयसम्म जोडबल गरिरहन्छ ।"
'४० लाई निःशुल्क खोपपछि निजीलाई खुला गर्छौं,"सरकारले खोप खरिदका लागि आर्थिक स्रोत छ भनेको थियो तर मन्त्रालयले बुधबार त सहयोगका लागि सार्वजनिक अपिल गर्यो नि ? सरकारले खोप खरिद गर्न आवश्यक रकमको व्यवस्था गरिसकेको छ । देशभित्र वा बाहिर रहेका कुनै पनि दातृ निकाय, व्यावसायिक संस्था वा सहयोगी मनहरूका लागि एकद्वार प्रणालीले सहज हुन्छ भनेर हामीले त्यो सूचना निकालेका हौं । सहयोग गर्छौं भनेर आश्वासन दिनेहरूका लागि हो त्यो । उक्त कोषमा जसले जति पनि सहयोग गर्न सक्छन् । खोप खरिद गर्न आवश्यक रकम जुटाउन पनि बास्केट फन्डजस्तै बनाउन लागिएको हो ।खोप त निःशुल्क लगाउने भनिएको थियो तर मन्त्रालयको सूचनामा त ॅलक्षित समूहहरूलाई निःशुल्क खोप लगाउन सहयोग माग गरिएको छ । खोप भित्रिएपछि लक्षित वर्गबाहेकले किन्नुपर्ने हो ?आधारभूत रूपमा निःशुल्क गर्ने निर्णय मन्त्रिपरिषद्ले गरिसकेको छ तर निजीले ल्याउँदा त सःशुल्क भइहाल्छ । हाम्रो प्राथमिकता कुल जनसंख्याको तीन प्रतिशतलाई पहिला खोप लगाउने हो । त्यसपछि १७ प्रतिशत जनसंख्याको पालो आउँछ । १७ प्रतिशतमा ५५ वर्षभन्दा माथि उमेर समूहका र दीर्घरोगी पर्छन् । २० प्रतिशतलाई लगाइने खोप त निःशुल्क नै हुन्छ । सरकारले किन्ने २० प्रतिशत खोप लगाइसक्दा कोभ्याक्सको खोप आउँछ भन्ने अनुमान छ । त्यो खोप लगाउने समूहले पनि शुल्क तिर्नु पर्दैन । यो खोप ल्याउँदा २० प्रतिशत सरकारले लगानी गर्नुपर्ने भनिएको छ तर अन्तर्राष्ट्रिय संघसंस्थाले सहयोग गर्ने वचन दिएकाले निःशुल्क ल्याउने प्रयास भइरहेको छ । ४० प्रतिशत जनसंख्यालाई निःशुल्क खोप दिन सक्छौं ।निजी क्षेत्रले खोप ल्याएर लगाउने भयो भने त महँगो होला नि ? निजी क्षेत्रले खोप ल्याउँदा स्वास्थ्य मन्त्रालयले तोकेको मापदण्ड पालना गर्नुपर्ने हुन्छ । लक्षित समूह किटान गरिएको छ । त्यसलाई मात्रै उसले दिन पाउँछ । सरकारले नै मूल्य तोक्छ । कतिपय मानिस लाइनमा बसेर निःशुल्क खोप लगाउन नचाहने पनि हुन्छन् । उनीहरूले शुल्क तिरेर लगाउन चाहे सुविधा दिनका लागि भए पनि निजीमार्फत खोप ल्याउन दिने व्यवस्था खुला गर्छौं । आधारभूत रूपमा लक्षित वर्गर्लाई निःशुल्क गर्छौं । लक्षित वर्ग भन्नाले कोको पर्छन् ? जो बढी जोखिममा छ, ऊ लक्षित वर्गभित्र पर्छ । अग्रपंक्तिमा रहेर काम गर्ने स्वास्थ्यकर्मी, सुरक्षाकर्मी, निजामती कर्मचारी, सबैभन्दा बढी जोखिममा रहेका ५५ वर्षभन्दा माथि उमेर समूहकालाई हामीले प्राथमिकतामा राखेका छौं ।भारतबाटै नेपालले खोप प्राप्त गर्छ भन्ने आकलन गरिएको छ, यसमा कत्तिको सत्यता छ ? विभिन्न देशबाट खोप प्राप्त गर्न प्रयास गरिरहेका छौं । भारतको खोप ल्याएर भण्डारण गर्न र लगाउन तापक्रम मिल्दो छ भन्ने विज्ञहरूको भनाइ छ । अहिले खोप स्वास्थ्य सामग्रीभन्दा पनि राजनीतिक सामग्रीका रूपमा विकसित भइसक्यो । व्यक्तिगत र निजी फर्मसँग हामी किन्न सक्ने अवस्थामा छैनौं । फर्म र व्यक्तिसँग किन्दा त्यहाँको सरकारले सहजीकरण गरिदिँदैन । कम्पनीसँग किन्दा हामीले छिटो प्राप्त गर्न सक्दैनौं भन्ने पछिल्लो अवस्थाले देखाएको छ । हामीले भारत सरकारलाई अनुदानमा भन्दा पनि २० प्रतिशत खोप खरिदका लागि आवश्यक व्यवस्था गरिदिन भनेका छौं । खरिद त सधैं विवादित बन्ने गरेको छ नि ?पारदर्शी ढंगले खरिद गर्छौं । सस्तो मूल्यमा खरिद गर्ने प्रयत्न भइरहेको छ । भारत सरकारले खरिद गरेकै मूल्यमा ल्याउन हामी लागिरहेका छौं । हाम्रो योजना भनेकै कि त भारतले खरिद गरेकै मूल्यमा, त्यो भएन भने कोभ्यासले भारतमा उत्पादन गर्ने कम्पनीसँग खरिद गर्ने मूल्यमा ल्याउने हो । त्यो पनि भएन भने अन्य मुलुकले खरिद गरेकोभन्दा सस्तो मूल्यमा ल्याउने । त्यो हाम्रो अन्तिम विकल्प हो ।परराष्ट्रमन्त्रीमार्फत सहयोगको खोपका लागि पहल हुन्छ ? खरिद गर्दा विशेष गरी मूल्य कम गर्न सहयोगको अपेक्षा हो । सकेसम्म भारत सरकारले किनेको मूल्यमा कम्पनीबाट उपलब्ध भयो भने ठूलो सहयोग हुन्छ । धेरै देशमा उत्पादन पनि सुरु भइसकेको छ । मूल्यमा अलि चनाखो पनि भएका छौं । रुसले २ करोड ५० लाख डोज भ्याक्सिन दिने भनेको समाचार आएको छ, यसबारे स्वास्थ्य मन्त्रालयलाई केही जानकारी छ ? मैले स्वास्थ्य मन्त्रालयको पदभार सम्हालेको भोलिपल्ट रुसका राजदूतसँग भेट भएको थियो । उहाँले एउटा मेमो दिनुभएको छ । १ सय ८ देशमध्ये रुसले नेपाललाई खोप उपलब्ध गराउने छैटौंमा राखेको रहेछ । आज मस्कोमा बैठक थियो । सायद त्यही बैठकलाई आधार बनाएर समाचार बनाइएको हुन सक्छ । पछिल्लो जानकारी मन्त्रालयलाई छैन ।नेपालमा कुन खोप आवश्यक छ भनेर मन्त्रालय स्पष्ट भइसकेको हो ? आफ्नो भण्डारण र ढुवानी क्षमतालाई बढी ध्यान दिएका छौं । माइनस २ देखि माइनस ८ डिग्री सेल्सियस तापक्रमसम्मको खोप हाम्रा लागि उपयुक्त हुन्छ । माइनस २० को केही मात्रा मात्रै भण्डारण गर्न सक्ने अवस्था छ । ढुवानी पनि केही मात्रै गर्न सक्छौं । माइनस ७० का लागि पूर्वाधार बनिसकेको छैन । तापक्रम र मूल्य हेर्दा माइनस २ देखि माइनस ८ डिग्री तापक्रमसम्म लगाउन सकिने खोप हामीलाई उपयुक्त हुन्छ । पत्रकार सम्मेलनमा तपाईंले फागुनमा केही चमत्कार पनि हुन सक्छ भनेर संकेत गर्नुभएको थियो । के फागुन लागेपछि नेपालीले खोप लगाउन पाउने आशा गर्न सक्छन् त ? यस विषयमा प्रशासनिक र कूटनीतिक मात्रै नभएर व्यक्तिगत रूपमा पनि सम्बन्धहरूको उपयोग गरिरहेको छु । यसमा सबैको जीवनमरण जोडिएको छ । फागुन महिना मैले सोचेर नै भनेको हुँ तर अहिले विकसित परिस्थिति हेर्दा त्योभन्दा अघि नै आउँछ कि भन्ने लागिरहेको छ । चाँडै खोप आउने के संकेत पाउनुभयो ? हाम्रो आन्तरिक तयारी करिब पूरा भएको छ । भण्डारण र ढुवानीको काम भइरहेको छ । खोप प्राप्त भएको सात दिनभित्र तीन प्रतिशत अर्थात् नौ लाख जनालाई लगाउन सक्ने क्षमता विकास गरिसकेका छौं । १७ प्रतिशतलाई पुग्ने खोप लगाउन पनि बन्दोबस्त गरिसकेका छौं । पहिचान गर्न भने केही अप्ठ्यारो छ । ७५ भन्दामाथि, ७० वर्षभन्दा माथि, ५५ वर्षभन्दा माथि उमेर समूह छुट्याउने प्रयास गरिरहेका छौं । सबैभन्दा जोखिम ७५ वा ७० वर्ष उमेर समूहभन्दा माथि छ भने पहिलो लटमै पनि गर्न सकिन्छ भनेर लागिरहेका छौं । दीर्घरोगीको विवरण छुट्याउन लागिरहेका छौं । खरिद प्रक्रियाचाहिँ के हुन्छ ? विभिन्न मित्रराष्ट्रसँग कुराकानी भइरहेको छ । कम्पनीसँग सरकार जान चाहिरहेको छैन । जबसम्म त्यहाँको सरकारले सहयोग गर्दैन, तबसम्म हामीले सहज रूपमा प्राप्त गर्न सक्दैनौं । खोप आइसकेपछि पहुँच र भनसुनका आधारमा मात्रै पाउने सम्भावना त हुँदैन नि ? जसलाई आवश्यक हो, उसलाई खोप लगाउने आधार के हो ? आधार बनाइसकेका छौं । खोपको वितरणमा कन्ट्रोल हुन्छ । पहिलो चरणमा खोप जिल्लामा मात्रै पुग्छ । जति स्वास्थ्यकर्मी, सफाइमा खटिनेहरू, सुरक्षाकर्मीले त्यहीं खोप लगाउँछन् । एयरपोर्टको भन्सारमा कार्यरत कर्मचारी, मुख्य नाकामा कार्यरत कर्मचारी पनि जोखिममा छन् । उनीहरूलाई पनि पहिलो चरणमा खोप दिनुपर्ने हुन्छ । जोखिमका आधारमा न्यायपूर्ण ढंगबाट वितरण गर्छौं ।प्रदेश २ र कर्णालीमा त खोप भण्डारण नै छैन । कसरी व्यवस्थापन गर्नुहुन्छ ? त्यहाँ नजिकको वेयरहाउस जहाँ छ, त्यहीँबाट व्यवस्थापन हुन्छ । ३ प्रतिशतलाई पुग्ने छ । त्योभन्दा बढीका लागि वेयरहाउस बनाउँदै छौं । पहिलो लहरपछि नै जनजीवन सामान्य बन्दै गएको छ । यो अवस्थालाई कसरी हेरिरहनुभएको छ ? जोखिम हटेको छैन । संक्रमण केही घटेको मात्रै हो । आश्वस्त हुने ठाउँ पटक्कै छैन ।कोरोनाको तथ्यांक वास्तविकताभन्दा कम छ भन्ने विज्ञहरूको भनाइ छ नि ?मान्छेले पीसीआर गर्न छाडे । सामाजिक मनोविज्ञानले गर्दा पनि त्यसो भएको होला । जनजीवन सामान्य हुँदै गएको छ । परीक्षण गर्दा कतै पोजिटिभ आइदियो भने कामै रोकिन्छ कि भन्ने त्रास हुँदो रहेछ । लक्षण भएकालाई चाहिँ परीक्षण गराउन भनिरहेका छौं । सकेसम्म परीक्षण नगराउने, गराउँदा पोजिटिभ देखियो भने कामै रोकिने भयो भन्ने छ । कतिपय ठाउँमा माइकिङ गरेर परीक्षण गर्न आउनका लागि आह्वान गर्दा पनि मान्छेहरू टेस्ट गराउनै आएनन् । समुदायमा यसको असर हेर्न एन्टिजेनको परीक्षण गर्ने तयारी पनि भइरहेको छ ।खोप लगाउनकै लागि ठूलो जनशक्ति आवश्यक पर्छ । त्यो पाटोमा मन्त्रालयले कस्तो योजना बनाएको छ ?खोप प्राप्त गरेको एक साताभित्र अग्रपंक्तिमा बसेर काम गर्ने स्वास्थ्यकर्मी, सुरक्षाकर्मी, विभिन्न नाकामा काम गर्ने कर्मचारी आदि गरेर करिब १० देखि ११ लाख जनालाई खोप लगाउने योजना छ । त्यतिलाई खोप लगाउन सक्षम छौं किनभने विभिन्नखाले खोप अभियानमा दक्षिण एसियामै नेपालको काम गराइ अब्बल मानिएको छ । अहिलेको योजना भनेको जिल्ला अस्पतालहरूबाट खोप लगाउने हो । कुनैकुनै दुर्गम जिल्लामा निर्वाचन क्षेत्रका हिसाबमा पनि गर्न सकिन्छ । खोप लगाउनुपर्नेहरूलाई एकै स्थानमा जम्मा गरेर दिने सोच छ । ५० हजारजति स्वयंसेविका छन् । खोप लगाउनुपर्ने व्यक्तिहरूलाई खोप केन्द्रसम्म ल्याउन र पहिचान गर्न उनीहरूको महत्त्वपूर्ण भूमिका हुन्छ । महामारीका बेला पनि स्वास्थ्यतर्फको सचिवको पद रिक्त नै राखियो । कहिले पूर्णता पाउँछ ?त्यसमा सरकारले सोचिरहेको छ । स्वास्थ्यतर्फ काम गर्ने कर्मचारीका लागि त्यो सबैभन्दा माथिको पद हो । त्यसैले कुनै पनि कर्मचारीको वृत्ति विकासलाई रोक्नु हुन्न भन्ने सोच छ ।के कोरोना महामारीबीच निर्वाचन गर्न उचित हुन्छ ?मतदानको विषयलाई मात्र केन्द्रमा राखेर सोच्ने हो भने त्यसलाई कसरी सुरक्षित बनाउने भनेर निर्वाचन आयोगसँग दुईपटक छलफल गरिसकेका छौं । जनस्वास्थ्यका विषयमा जनता सचेत छन् । मैले खोप ल्याउने र लगाउने विषयलाई धेरै जोड दिएको छु । यो अवस्थामा खोप लगाउन सकिएन भने अवस्था डरलाग्दो हुन सक्छ ।"
कमलपोखरीलाई कंक्रिटपोखरी नबनाऊ,"भूकम्पपछि सम्पदा पुनर्निर्माणका क्रममा एउटा पाठ सिकिएको थियो सम्भव भएसम्म तिनको मौलिक स्वरूप मास्दै नमास्ने । तैपनि हिँड्दै छ, पाइला मेट्दै छ शैलीले पछ्याउन छाडेको छैन । धरहरा आफ्नै तालले ठडिँदै छ र यतिखेर कमपोखरी यस्तै विवादको केन्द्रमा छ । खासगरी, पोखरीलाई सुन्दर बनाउने नाममा काठमाडौं महानगरले कंक्रिटको जथाभावी प्रयोग गर्न थालेपछि सम्पदा र पर्यावरणप्रति सचेत समूह यसको विरोधमा उत्रिएको छ । उक्त क्षेत्रबाट प्रतिनिधिसभामा प्रतिनिधित्व गरेका सांसद तथा कांग्रेसका नेता गगनकुमार थापाले त महानगरका मेयर विद्यासुन्दर शाक्यलाई पत्र लेखी पोखरी पुनर्निर्माण कार्य रोक्न र सरोकारवालासहितको छलफल राख्न आग्रह नै गरेका छन् । महानगरले सरोकारवालाको यो आवाज सुन्नुपर्छ र जारी निर्माण कार्य हाललाई रोकी मौलिक स्वरूपकै कमलपोखरी बनाउनुपर्छ । सहरबीचको पोखरीलाई सुन्दर बनाउने विचार आफैंमा असुन्दर होइन । तर, त्यसका लागि अपनाइने विधिप्रक्रिया पनि त्यत्तिकै सुन्दर हुनुपर्छ । पोखरीको प्राकृतिक स्वरूप नै मासेर बनाइने कृत्रिम संरचना हेर्दा जति नै मनमोहक देखिए पनि वास्तविक रूपमा त्यो भद्दा र कुरूप नै हुन्छ । यहाँ, कमलपोखरीको ऐतिहासिक महत्त्व कति छ, यसको सांस्कृतिक मूल्य छ कि छैन र सिमसार नै पनि हो कि होइन भन्नेजस्ता प्रश्नमा अल्झिरहन जरुरी छैन । जे भए पनि, वर्षौंदेखि माझसहरमा विद्यमान यो पोखरीको आफ्नै महत्त्व छ । सुन्दर बनाउने नाममा यसको प्राकृतिक सौन्दर्य मास्नु हुँदैन । कृत्रिम पोखरी त महानगरले अरू कुनै नयाँ ठाउँमा चाहे जसरी नै बनाउन सकिहाल्छ नि, कमलपोखरीको मौलिक स्वरूपमा दख्खल पुर्याइराख्नै पर्दैन । महानगरबाट कमलपोखरी पुनर्निर्माण गर्ने क्रममा भैरहेका केही गल्ती प्रस्टै देखिन्छन् । सर्वप्रथम त पोखरीको आकार नै सानो बनाइँदै छ । यसै पनि समयक्रममा मिचिँदै गएर सानो बनिसकेको पोखरीलाई सुन्दर बनाउने नाममा अझ सानो बनाउनु कुनै हिसाबले जायज हुँदैन । पोखरी सानो बनाउँदा त्यसको चौतर्फी असर पर्छ । पानीको मात्रा घट्छ । जमिनमा पानीको पुनर्भरणदेखि जलचक्र तथा पारिस्थितिक प्रणालीसमेत प्रभावित हुन्छ । सहरमा कथं ठूलै आगलागी भएमा प्रयोग गर्नका लागि पनि पानी पहिले जति हुँदैन । जलाशयमा आश्रित जीवजन्तुमा पनि असर पर्छ । तसर्थ, सहरमा यसै पनि पानीका स्रोतहरू कम भएको अवस्थामा भएकै पोखरीको आकार घटाउनु उचित हुँदैन । दोस्रो, यसमा कंक्रिटहरूको प्रयोग असावधानीपूर्वक गर्न लागिएको छ । खासगरी यस्ता फोखरीहरूको घाटमा त्रंक्रिट प्रयोग गर्नु नै हुँदैन । कंक्रिट राखियो भने वर्षाको पानी जमिनमा पुनर्भरण हुन पाउँदैन, जसको असर सोझै पोखरीमा पर्छ । पोखरीमा पानीको मात्रा अस्वाभाविक रूपले तलबितल हुन नदिन यसको घाट क्षेत्रमा हुने पानी पुनर्भरणको ठूलो भूमिका हुन्छ । यसै पनि ढलानैढलान र पिचैपिच भएको सहरमा आकाशबाट परेको पानीले प्राकृतिक जमिन भेट्टाउन मुस्किल छ, यस्तो अवस्थामा पोखरीवरिपरि पनि कंक्रिट नै बिछ्याएर मूर्खता प्रदर्शन गर्नु हुँदैन । तेस्रो, पोखरीको बीचमा क्रंक्रिटको कमलको फूल बनाइने भनिएको छ । महानगर प्रस्ट हुनुपर्छ सिमेन्टसंरचनाको मोहले सहर थप कुरूप बन्छ । पोखरीमा सयौं साँच्चिकै कमल फूलाउन सकिन्छ, पर्यावरण, प्रकृति र पोखरीको वास्तविक शोभा नै बिग्रने गरी ढलानपुष्प ठड्याइरहनु पर्दैन । कदाचित् यसो गरिएमा पोखरीको मौलिकता मासिनेसिबाय केही हात लाग्दैन । चौथो, पोखरीको पिँध नै फुट्ने गरी पानी सुकाइएको छ, जुन आवश्यक नै थिएन । पानी नसुकाई नै पोखरी सफा गर्न वा त्यसमा भएको अनावश्यक हिलो फाल्न सकिन्थ्यो । यसरी पोखरी सुकाउँदा पछि पानी नअडिन पनि सक्छ । त्यस्तो अवस्था आएमा प्राचीन पद्धति अपनाएर पानी अडाउनुपर्ने हुन्छ । त्यसका लागि कालो माटो र इँटालगायत बिछ्याउने आफ्नै पद्धति छ । तर यस्तो अवस्थामा डर के हुन्छ भने पछि निर्माणकर्ताहरूले पानी नअडिएको बहानामा पिँधमा सिमन्टे प्रयोग गरिदिन सक्छन् । त्यसो गरिएमा यो वास्तविक पोखरी रहँदैन, बेलाबेलामा पानी हालिरहनुपर्ने एउटा पौडी पोखरीजस्तो मात्रै बन्छ । त्यसैले यसप्रति सम्बन्धित सबै सचेत रहनुपर्छ ।पाँचौं, पोखरी पुनर्निर्माण कार्य पारदर्शी ढंगले पनि भैरहेको देखिँदैन, यसबारे सरोकारवालाबीच यथोचित सल्लाह गरिएको छैन । सम्बन्धित सबै पक्षको सम्मतिमा यो कार्य अघि बढाइएको भए, यसमा गल्ती हुने सम्भावना पनि हुँदैनथ्यो, कसैले विरोध गरिरहनु पनि पर्दैनथ्यो । त्यही भएरै, नेता थापाले मेयर शाक्यसित सरोकारवालासित छलफल गरियोस् भन्दै निर्माणाधीन डिजाइन उपलब्ध गराइदिन अनुरोध गरेका हुन् । तसर्थ, सबै पक्षको सहमतिमा मौलिक स्वरूपकै पोखरी बनाउन अहिलेको निर्माण कार्य रोकिनुपर्छ । हिजो रानीपोखरीमा पनि महानगरले जथाभावी बनाउन खोज्दा सर्वत्र विरोध भएकाले पछि मल्लकालीन शैलीमै बनाइएको थियो । त्यो पाठ कमलपोखरीका हकमा पनि लागू हुनुपर्छ । समस्या के भने, सम्पदाहरू निर्माणका क्रममा निर्माणकर्ताले सुरुमा मास्ने होइन, संरक्षण गर्ने हो नै भन्छन्, तर उनीहरूको कार्यकै कारण संरचनाको मौलिक स्वरूप मासिने गर्छ । त्यस्तै, मुलुकमा सम्पदाको मूल्य बुझेका निर्माण व्यवसायीको कमी हुनु पनि अर्को समस्या हो । तर सम्बन्धित सरकारी निकायले उचित डिजाइन गरेर त्यहीअनुसारको काम गर्न लगाएर यस्तो समस्या टार्न सकिन्छ । कमलपोखरीका हकमा त डिजाइनमै त्रुटि भएको देखिन्छ, अब त्यसलाई सच्च्याएर मात्रै अघि बढ्नुपर्छ । अघिल्लो वर्षको असारदेखि थालिएको कमलपोखरी पुनर्निर्माणलाई थप ढिलाइ हुन नदिन महानगरले समयमै आफ्नो कदम सच्च्याउने तत्परता देखाउनुपर्छ । कंक्रिटको अनावश्यक प्रयोग नगरीकनै पोखरीलाई सुन्दर बनाउन कैयौं उपाय छन्, त्यस्तो कौशल महानगरले देखाउनुपर्छ । सम्बन्धित निकायले मालको चाल पाउनुपर्छ ।"
नेसनल कलेजको मनमानी,"प्रधानमन्त्री केपी शर्मा ओली अध्यक्ष रहेकै नेकपाको केन्द्रीय सदस्य बसरुद्धिन अन्सारीले सञ्चालन गरेको वीरगन्जस्थित नेसनल मेडिकल कलेजले विद्यार्थीद्वय रामजी र पंकज रामलाई अतिरिक्त शुल्क नतिरेको भनी परीक्षाबाट वञ्चित गर्नु आपराधिक, अक्षम्य र अन्यायपूर्ण छ । यो कलेजलाई तुरुन्तै खारेज गर्नुपर्छ । प्रधानमन्त्री स्वयं अध्यक्ष रहेको चिकित्सा शिक्षा आयोग तथा डिनको कार्यालयको आदेशसमेतलाई लत्याएर विद्यार्थीलाई परीक्षाबाट निकाल्नुले प्रधानमन्त्रीको पनि उक्त कलेजमा लगानी रहेको छ कि भन्ने शंका उत्पन्न गरेको छ । उक्त मेडिकल कलेजको सम्बन्धन तुरुन्त खारेज गरी मुलुकी ऐन, संहिता र संविधानविरोधी हर्कत गरेकाले सञ्चालक एवं नेकपाका केन्द्रीय सदस्य अन्सारीलाई कारबाही गर्नुपर्छ । हुन त, यस कलेजले विद्यार्थीमाथि गरेको अपराध यो पहिलो होइन । शक्ति र पैसाको भरमा निमुखा विद्यार्थीमाथि हुने यस्ता जघन्य अपराधको जति निन्दा गरे पनि कम हुन्छ । पदका लागि लुछाचुँडीमा रमाइरहेका दलका विद्यार्थी संगठन कता छन् ? के यो उनीहरूले बोल्नुपर्ने विषय हैन ? कुसुम न्यौपाने, मध्यबिन्दु१२, नवलपरासी (पूर्व)"
निर्वाचन आयोग उल्झनमा,"नेकपा विवादले गर्दा यतिबेला निर्वाचन आयोग अलमलमा परेको देखिन्छ । बाहिर दुइटा पक्षका रूपमा राजनीतिक कार्यक्रम हुँदै आए पनि कानुनी रूपमा नेकपा एउटै छ । आधिकारिकताका लागि दाबी गर्न दुवै पक्षका नेताहरू पटकपटक आयोगमा पुगे पनि दल दर्ताका लागि कसैले निवेदन हालेका छैनन् । नेकपा प्रस्ट रूपमै दुइटा पार्टी भइसकेको छ, यसलाई कानुनी मान्यता मात्र दिन बाँकी छ । नेकपाका दुवै पक्ष पार्टी फुटाएको अपजस लिन चाहिरहेका छैनन् र उनीहरू केवल आधिकरिकताको दाबी गरिरहेका छन् । आयोगले दल दर्ताका लागि औपचारिक रूपमा प्रस्ताव ल्याउन बल गरिरहेको छ । दुइटा नेकपामध्ये कुन आधिकारिक हो भन्ने टुंगो आयोगले लगाइदिए, अर्को पक्ष स्वतः दल दर्ताका लागि आयोगमा उपस्थित हुनेछ । यसतर्फ निर्वाचन आयोगको ध्यान नपुगेको हो वा कानुनी रूपमा नमिलेको ? आयोग यो विषयमा खुलेको छैन । अहिलेको अलमलले अन्तिम समयमा आयोग आफैंलाई चटारो पर्नेछ । दल दर्ताका लागि आह्वान गर्नुभन्दा कुन पक्ष आधिकारिक हो भन्दिए स्वतः समस्या समाधान हुन्थ्यो । सुजन देवकोटा, पालुङटार४, गोरखा"
छलफलबिनै कृषिमा विदेशी लगानी,"सरकारले कृषिमा वैदेशिक लगानी भित्र्याउने तयारी गरेको समाचार बाहिर आइरहेका छन् । यदि यो साँचो हो भने यसले कृषिमा लगानी गर्दै आएका ठूला व्यवसायी मात्र होइन जीविकोपार्जनका लागि कृषिको सहारा लिएकाहरू पनि समस्यामा पर्ने देखिन्छ । नेपालको अर्थतन्त्र कृषिमा निर्भर छ । ग्रामीण क्षेत्रमा कृषिले नै रोजगारीको अवसर सृजना गरेको छ । किसानको भलो गर्ने, कृषिजन्य सामग्रीको आयात कम गर्ने र आधुनिक कृषि सीप र प्रविधिको उपभोग गर्ने नीति सरकारले लिए पनि उपलब्धि शून्यको हाराहारीमै छ । तर यसो भयो भन्दैमा बिनागृहकार्य विदेशी लगानी भित्र्याउनु हुँदैन । पर्यटन व्यवसायदेखि कृषिसम्मका लागि आवश्यक कच्चा पदार्थको उत्पादनमा लगानी भित्र्याउनु ठीकै होला । यसले रोजगारीको सृजना पनि गर्ला । तर, यो विषयमा अध्ययन नगरी यही ठीक भन्न सकिन्न । कृषि राज्यको मातहत हुनुपर्छ न कि व्यापारीको । झनै विदेशी लगानीकर्ताको हातमा त दिनै हुन्न । उनीहरूले फाइदाका लागि लगानी गर्ने हुन् । कृषिमा लगानी भित्र्याउन साना किसानसँग गहन छलफल गर्नु जरुरी छ । रामेश्वर बासी, चाँगुनारायण९, भक्तपुर"
घाइते शैक्षिक सत्रलाई मलम,"कोभिडको कारण सर्वाधिक क्षति बेहोरेको शिक्षा क्षेत्र अहिलेसम्म पनि व्यवस्थित हुन नसक्दा बालबालिकाको भविष्य खतरामा परेको छ । सिकाइ क्रियाकलापको अभावले पढेका कुरा बिर्सिने र विद्यालय खुलेपछि गराइने क्रियाकलापसँग ताल मिलाउन र समन्वय गर्न अप्ठ्यारो पर्ने भएकाले दिगो सिकाइमा समस्या आउने देखिन्छ । सामुदायिक विद्यालयमा लगभग छ महिना सिकाइ क्रियाकलाप शून्य भएको थियो । उपत्यकाकेन्द्रित संस्थागत विद्यालयले सञ्चालन गरेका भर्चुअल शैक्षिक कार्यक्रमहरू पनि गणित, विज्ञान, अंग्रेजी र सामाजिक विषयमा मात्र सीमित थिए । अनलाइन शिक्षाले विद्यार्थीलाई शैक्षिक क्रियाकलापभन्दा पनि अनलाइन गेमको लत लगाएको छ र यसलाई मेटाउन मनोसामाजिक कक्षाको व्यवस्था गर्नु आवश्यक छ । यसका लागि शिक्षा मन्त्रालयले विशेष कार्ययोजनासहित पहल गर्नु जरुरी छ । शैक्षिक सत्र व्यवस्थित पार्न, शिक्षा मन्त्रालयद्वारा सत्रलाई २०७८ जेठसम्म लम्ब्याउने र त्यो वर्षको बिदाहरू समायोजन गरी २०७८ को शैक्षिक सत्रलाई पनि समयमै सकाउने योजना स्वागतयोग्य छ । यसले २०७७ को घाइते शैक्षिक सत्रमा मलम लाउनेछ । महेन्द्रसिंह बम, टीकापुर१, कैलाली"
कांग्रेसको मौनता विडम्बनापूर्ण,"प्रतिनिधिसभा जनताको अमूल्य मतबाट बनेको पाँचवर्षे संस्था हो । यही संस्थाले जनताको गुनासो, समस्या र सरोकारलाई सरकारसमक्ष पुर्याउँछ र आवश्यक कानुन पनि बनाउँछ । प्रतिनिधिसभाले सरकार बनाउने अधिकार राख्छ । नेपालको संविधानले संसद्ले पूरै कार्यकाल सक्रिय हुनुपर्छ भन्ने व्यवस्था गरेको छ । गणतन्त्रमा जनताभन्दा ठूलो कोही छैन भन्ने मान्यता स्थापित गर्नका लागि संसद् विघटनको अधिकार प्रधानमन्त्रीलाई संविधानले दिएको छैन । तर, प्रधानमन्त्री ओलीले संविधानको मूल मर्म नै नबुझी संसद् विघटन गरे । नागरिक समाज, कलाकार, लेखक, पत्रकार र पूर्वप्रधानन्यायाधीशहरूसमेतले प्रधानमन्त्रीको यो कदमको विरोध गरिरहेका बेला प्रमुख प्रतिपक्षी कांग्रेस मौन छ । लोकतन्त्र हाम्रो सिद्धान्त हो भन्ने कांग्रेसीहरू यस्तो बेला पनि क्षणिक फाइदाका लागि चुपचाप बस्नु निकै दुःखद छ । संविधान र लोकतन्त्रमाथि प्रहार भइरहँदा यसविरुद्ध संस्थागत रूपमा कांग्रेसले आफ्नो धारणा राख्न नसक्नु नेपाली राजनीतिको सबैभन्दा ठूलो विडम्बना हो । विराट रावत, कीर्तिपुर, काठमाडौं"
मिलेमतोमा मूल्यवृद्धि,"अत्यावश्यक उपभोग्य वस्तुको मूल्य अत्यधिक वृद्धि हुन थालेपछि हुँदा खाने जनताको ढाड सेकिएको छ । सरकारले मूल्यवृद्धि नियन्त्रण गर्न कुनै पनि कदम चालेको छैन र चाल्ने पनि छैन । मूल्य नियन्त्रणको जिम्मा वाणिज्य आपूर्ति तथा उपभोक्ता संरक्षण विभागको भए पनि विभागले यसका लागि कुनै उपाय अवलम्बन गरेको छैन । आगामी वैशाखमा चुनाव गर्ने घोषणा नेकपा सरकारले गरेको छ । चुनावका लागि उद्योगीव्यवसायीहरूबाट चन्दा असुल्ने कार्य सुरु भएको समाचार बाहिर आइरहेका छन् । यसरी उद्योगीहरूले राजनीतिक दलहरूलाई पैसा दिएको पैसा असुलउपर गर्न उपभोग्य वस्तुको भाउ बढाउँछन् । त्यसको असर सोझै उपभोत्तालाई पर्छ । अकासिएको मूल्यवृद्धिले हुनेखानेलाई खासै असर नगर्ला । सहरका उच्च वर्गकालाई यसले छोएको छैन र छुँदैन पनि । तर, दिनभरि मजदुरी गरेर बेलुका छाक टार्नेहरूका लागि अत्यावश्यक सामग्रीमा बढाइएको मूल्यले जीवन धान्न कति कठिन भइरहेको होला भन्नेतर्फ कम्युनिस्ट सरकारको ध्यानै गएन, न त मजदुरहरूको पीडाले नै सरकारलाई पोल्छ । सरकारले मूल्यवृद्धिविरुद्ध एक शब्द बोलेको छैन । के कसरी मूल्य अकसमात बढ्यो भन्नेमा पनि चासो दिएको छैन । सरकारीभन्दा निजी क्षेत्रले उत्पादन तथा बजार ओगटेको छ । उनीहरूको रबैयालाई सरकारले छुट दिएको छ । पुँजीले जहिल्यै नाफा कमाउनेभन्दा अन्त ध्यान दिँदैन । जनताका कठिनाइ पुँजीपति वर्गले ख्याल गर्दैनन् । नेकपा सरकारले जनताको सहजता र सुलभताका सवालमा कहिल्यै सोचेन । उद्योगी व्यापारीहरू सरकारभन्दा माथि भए । सरकारले थाहा नपाएजस्तो गर्ने अनि व्यापारीहरूले मनलाग्दी उपभोग्य वस्तुको भाउ बढाउने गरेका छन् । सरकारी नियमन निकै फितलो छ । व्यापारीसँगको मिलेमतोमै मूल्यवृद्धि हुन्छ । तर, मजदुरको ज्याला बढ्दैन । हिजो १३० रुपैयाँमा किनेको खाने तेललाई आज २०० तिर्नुपरेको छ । त्यस्तै दाल, तरकारी र चामलमा पनि लगभग ३० प्रतिशत भाउ बढेको छ । यस्तो कहिलेसम्म ? निमुखा जनताको ढाड सेक्ने गरी गरिएको मूल्यवृद्धिविरुद्ध कसले आवाज उठाउने ? सर्वहारा वर्गको उत्थानका नारा भजाएर सत्तामा पुगेकाहरूले सर्वहाराको पक्षमा माखो मारेनन् । यिनै मजदुरहरूको मतले सत्तामा पुग्ने तर उनीहरूको दैनिकी सहज बनाउने योजना नल्याउने हो भने हामीलाई सरकार नै किन चाहियो र ? व्यापारीलाई राज्यको चाबी दिए भइहाल्यो नि ! गोविन्द विक, बूढानीलकण्ठ१२, काठमाडौं"
आगलागी : बेवास्ता गरिएको विपत्,"बेवास्ता गरिएको विपत्नेपालमा आगलागी र वनडढेलो जनधनको क्षति र पर्यावरणीय हानिको हिसाबले अन्य विपत्का तुलनामा ठूलो विपत् हो । तर पनि यसको नियन्त्रण, जोखिम न्यूनीकरण र व्यवस्थापनमा भने खासै ध्यान दिएको पाइँदैन । केदारमान श्रेष्ठले सन् २००१ मा प्रकाशित एक प्रतिवेदनमा नेपालमा वनमा लाग्ने डढेलो नियन्त्रणका लागि समर्पित संस्था नभएको उल्लेख गरेका छन् । उक्त प्रतिवेदन लेखिएको दस वर्षपछि वन मन्त्रालयले डढेलो व्यवस्थापन रणनीति, २०६७ ल्यायो । त्यसले वनडढेलोसम्वन्धी नीति बनाउने र संस्थागत विकास गर्ने लक्ष्य राखेको थियो । तर पनि हालसम्म त्यस्तो निकाय बनिसकेको सुन्नमा आएको छैन । त्यसै गरी नेपालको विपत् जोखिम न्यूनीकरण राष्ट्रिय रणनीतिक कार्ययोजना, २०१८२०३० मा आगलागी र वनडढेलो अनुगमनका लागि निरन्तर अनुगमन प्रणालीको विकास गर्ने भनिएको छ । साथै उक्त कार्ययोजनामा वनडढेलोसम्बन्धी अनुगमन र सूचना दिने प्रणालीको विकास, जानकारीमूलक सूचनाहरू राख्ने र प्रकोपको आकलन, नक्सांकन र क्षेत्र निर्धारण गर्ने कार्यहरू गर्ने भनिएको छ । सम्भवतः डढेलो व्यवस्थापन रणनीति र विपत् जोखिम न्यूनीकरण राष्ट्रिय रणनीतिक कार्ययोजनामा भनिएअनुसारै नेपाल सरकारले अन्तर्राष्ट्रिय पर्वतीय केन्द्र (इसिमोड) सँग मिलेर मोडिस उपकरणले संकलन गरेको तथ्यांकका आधारमा डढेलोको सूचना निरन्तर (रियल टाइममा) दिने प्रणाली पनि निर्माण गरेको थियो । तर यो पंक्तिकारले गत दुई महिनायता थुप्रैपटक प्रयास गर्दा पनि उक्त वेबसाइट खुलेन, त्यसले अन्डर मेन्टेनेन्स भन्ने मात्रै देखाइरह्यो । त्यसकारण, विगत बीस वर्षमा आगलागी र वनडढेलो नियन्त्रण र व्यवस्थापनमा बनाउने भनेका नीतिगत र संस्थागत संरचना नबनेका मात्रै होइनन्, बनाइएका केही सूचनाका पोर्टलहरू नचल्ने पनि भएका छन् । केन्द्रमा देखिएको त्यो उदासीनता र बेहालको छाया तल्लो तहसम्म स्पष्ट रूपमा देख्न सकिन्छ । उदाहरणका लागि, गत एक महिनाभन्दा बढी समयदेखि मनाङको चामे क्षेत्रका हिमाली जंगलमा आगलागी भइरहेको छ, जसलाई हालसम्म पनि नियन्त्रण गर्न सकिएको छैन । त्यसरी नै रसुवा, लमजुङ, सिन्धुपाल्चोक लगायतका हिमाली क्षेत्रमा लागेको आगो अझै नियन्त्रणबाहिर छ । केही समयअघि पूर्वी नेपालको पाथीभारामा लागेको आगो निभाउन नेपालमै पहिलोपटक हेलिकोप्टर प्रयोग गरिएको समाचार आएको थियो । तर देशका अन्य भागमा लागिरहेको आगो निभाउन स्रोतसाधनको कमी भएका समाचार आइरहेका छन् । अग्नि नियन्त्रणका लागि सुरक्षाकर्मीहरू प्रयोग गरिए पनि उनीहरू निम्न स्रोत र साधनमा जोखिमपूर्ण काम गर्न बाध्य छन् । अन्त्यमा, गत वर्ष अस्ट्रेलियामा लागेको आगोले विश्वकै ध्यान आकृष्ट गर्यो । अस्ट्रेलियाको ठूलो भूभागमा लागेको आगो भए पनि त्यसमा परी जम्मा ३४ मानिसले ज्यान गुमाए । नेपालमा बर्सेनि ६० भन्दा बढी मानिसले आगलागीमा ज्यान गुमाउँछन्, सयौं घाइते र अर्बौंको क्षति हुन्छ अनि असीमित पर्यावरणीय विनाश हुन्छ । यस्तो विनाशकारी विपत्प्रति सरकारी ऊदासीनता किन ?"
विघटनको परम्परा खोज्ने कि संविधाननिर्माताको मनसाय ?,"२०४७ सालको संविधानको धारा ५३(४) मा श्री ५ बाट प्रधानमन्त्रीको सिफारिसमा प्रतिनिधिसभाको विघटन गर्न सकिबक्सनेछÙ त्यसरी प्रतिनिधिसभा विघटन गरिबक्सँदा छ महिनाभित्र नयाँ प्रतिनिधिसभाका लागि निर्वाचन हुने मितिसमेत तोकिबक्सनेछ भन्ने स्पष्ट व्यवस्था गरिएको थियो । त्यस अतिरिक्त धारा ४२(४) मा अल्पमतको सरकारले प्रतिनिधिसभाको समर्थन प्राप्त गर्न नसकेमा श्री ५ बाट प्रतिनिधिसभालाई भंग गरी छ महिनाभित्र अर्को निर्वाचन गराउन आदेश जारी गरिबक्सनेछ भन्ने व्यवस्था थियो । धारा ५३(४) मा टेकेर विगतमा एकपछि अर्को संसद् विघटन गरिए । पहिलो, गिरिजाप्रसाद कोइरालाको सिफारिस अदालतले वैधानिक ठहर्याए पनि जनताले निर्वाचनमार्फत अस्वीकृत गरे । दोस्रो, मनमोहन अधिकारीको विघटन अदालतले नै असंवैधानिक ठहर गरेर संसद् पुनःस्थापित गरिदियो । तेस्रो, सूर्यबहादुर थापाको विघटनको सिफारिस सर्वोच्चले नै असंवैधानकि हुने ठहर गरिदियो । चौथो, शेरबहादुर देउवाको विघटन अदालतले संवैधानिक त ठहर गर्यो, तर संकटकालको अवस्थामा निर्वाचन गराउन सरकार विफल भयो । अन्ततः जनआन्दोलनको बलमा प्रतिनिधिसभा पुनःस्थापित भयो । तसर्थ संसद् विघटनको हाम्रो आफ्नै परम्परा जनअनुमोदित वा वैध हुँदै होइन । यस्तो परम्परा देखाएर विघटन गरेको हुँ भन्नु आफैंमा विडम्बनापूर्ण छ । विद्यमान संविधानमा त्यस किसिमको विघटनको प्रावधान छैन । धारा ७६ को उपधारा (१) देखि (६) सम्म प्रधानमन्त्री नियुक्तिका विकल्पहरूको प्राथमिकता तोकिएको छ । विकल्पविहीनताको अवस्थामा संसद्को बाध्यात्मक विघटन गरेर नयाँ निर्वाचन गर्ने हदसम्म संविधानले अनुमति दिएको छ । तथापि पुस ५ गतेको असामयिक विघटनको कदमबाट संविधानतः प्रधानमन्त्रीलाई विघटनको अधिकार छ वा छैन र छ भने त्यसका सीमाबन्देज के हुन् भन्ने संवैधानिक विवाद उत्पन्न भएको छ । संसद् विघटन गर्न सक्ने अधिकारको कटौती गर्ने मनसाय राखेर संविधाननिर्माताले त्यस किसिमको व्यवस्था राखे वा प्रधानमन्त्रीले दाबी गरेजस्तो विघटनको अधिकारलाई अझै विस्तार गर्न त्यसो गरे भन्ने पत्ता लगाउनु नै न्यायिक व्याख्याको प्रमुख उद्देश्य रहने देखिन्छ । संविधानको धारा १२६(१) ले पनि न्यायसम्बन्धी अधिकार यो संविधान, अन्य कानुन र न्यायका मान्य सिद्धान्त का आधारमा प्रयोग हुने सुनिश्चित गरेको छ । तसर्थ प्रधानमन्त्रीले संसदीय परम्पराको जतिसुकै दुहाई दिए पनि अदालतले संवैधानिक व्यवस्थाहरूलाई अनदेखा गरेर वा ब्ल्याक लेटर ल को मर्म र भावना कुल्चिने गरी अन्य कुनै कुरालाई आधार मानेर कार्यकारीको स्वेच्छाचारी शक्तिप्रयोगलाई वैधानिक ठहर्याउने कुनै आधार देखिँदैन । विगतमा धारा ५३(४) मा रहेको विघटनको अधिकारका पूर्वसर्त र सीमाहरू स्पष्ट किटान नभएको अवस्थामा बेलायतमा संसद् विघटनको शाही विशेषाधिकार (रोयल प्रेरोगेटिभ) प्रयोग कसरी भएको रहेछ र त्यसका सर्तबन्देजहरू के रहेछन् भन्नेबारे सर्वोच्च अदालतले बेलायतको संसदीय परम्परा तथा प्रचलनलाई विगतमा विचार गरेको देखिन्छ । तर अहिलेको कन्टेक्स्ट र कन्टेन्ट दुवै फरक छन् । स्वयं सर्वोच्च अदालतले पनि लिखित संविधानको सर्वोपरितालाई यसरी प्रस्ट्याएको थियो, जुन कुरामा नेपाल अधिराज्यको संविधान, २०४७ मा व्यवस्था भएको छ, त्यो कुरामा अन्य देशका परिपाटी वा प्रचलन हेर्न आवश्यक मान्न मिल्दैन, नेपाल अधिराज्यको संविधान, २०४७ मा भएको व्यवस्थालाई मान्नुपर्ने अनिवार्य हो । (पहिलो संसद् विघटनसम्बन्धी फैसला, प्रकरण नं ३५)संविधानमा गरिएको नयाँ प्रबन्धपछाडिको उद्देश्यबारे संविधानसभाका अध्यक्षलगायतले दिएका अभिव्यक्तिहरूबारे अहिले व्यापक चर्चा चलेको छ । वर्तमान संविधानको धारा ७६ तर्जुमाको स्रोत पनि संविधान निर्माण प्रक्रियाताकाका बहस र छलफल नै हुन्, जसका निष्कर्षहरू विभिन्न प्रतिवेदनमा प्रतिविम्बित भएका पनि छन् । त्यसबारे संविधानसभाका अध्यक्ष र अन्य जिम्मेवार व्यक्तिहरूले कुनै खास घटनाबाट प्रभावित नभईकन ऐनमौकामा व्यक्त गरेका धारणाहरूको आधिकारिकता हुन्छ । त्यस्ता अभिव्यक्तिहरूलाई न्यायिक व्याख्याका सन्दर्भमा महत्त्व दिइएका कैयौं उदाहरण छन् । भारतमा भीमराव अम्बेडकरको धारणालाई न्यायनिरूपणका सन्दर्भमा विशेष महत्त्व दिने गरिएको छ । मे २०२० मा नेसनल फोरम अफ पार्लियामेन्टेरियन्स अन पपुलेसन एन्ड डेभलपमेन्ट नामक संस्थाले निकालेको नेपाल्स कन्स्टिच्युसन एन्ड फेडरालिजम ः भिजन एन्ड इम्लिमेन्टेसन शीर्षक पुस्तकमा फ्रम कन्स्टिच्युसन राइटिङ टु इम्प्लिमेन्टिङ फेडरालिजम विषयक लेख छापिएको छ । संविधानसभा अध्यक्ष, वरिष्ठ संवैधानिक कानुनविद् तथा नेपाल कम्युनिस्ट पार्टीको संघीय संसदीय दलको उपनेता का हैसियतमा सुवासचन्द्र नेम्बाङद्वारा लेखिएको नौ पृष्ठ लामो सो लेखमा लेसन्स, अन्डरस्ट्यान्डिङ एन्ड ओनरसिप भन्ने उपशीर्षकअन्तर्गत उहाँले नयाँ संविधानअन्तर्गत सुधारिएको संसदीय व्यवस्थाका विशेषताबारे व्यक्त गरेका धारणाको नेपाली अनुवाद निम्नानुसार छ ःहामीले संसद्बाट निर्वाचित हुने प्रधानमन्त्री र सेरेमोनियल राष्ट्रपति राष्ट्रप्रमुख हुने गरी सुधारिएको संसदीय प्रणाली अपनाएका छौं । यो सुधारिएको संसदीय प्रणालीमा प्रधानमन्त्रीले आफ्नो कार्यभार सम्हालेदेखि दुई वर्षसम्म ऊविरुद्ध अविश्वासको प्रस्ताव दर्ता गर्न पाइँदैन । त्यसपछि यदि अविश्वासको प्रस्ताव दर्ता भयो र प्रस्ताव पराजित भयो भने एक वर्ष नबित्दासम्म पुनः अविश्वासको प्रस्ताव पेस गर्न पाइँदैन । प्रधानमन्त्रीले संसद्को विघटन गर्न र नयाँ निर्वाचनको घोषणा गर्न सक्दैन । एउटा उम्मेदवारले एउटा निर्वाचन क्षेत्रभन्दा बढीमा चुनाव लड्न सक्दैन । वर्षौंको सिकाइ र दलहरूबीचको छलफलको परिणामस्वरूप अवलम्बन गरिएको यो सुधारिएको प्रणाली देशमा अस्थिरतालाई रोक्नमा लक्षित छ । संविधान मस्यौदाका क्रममा प्रत्येक पाँच वर्षमा संसदीय चुनाव गर्ने निर्णय लिइएको थियो । कतिपय संविधानसभा सदस्यहरूले संविधानमै आवधिक चुनावको मिति तोक्न चाहनुहुन्थ्यो । तथापि त्यो व्यावहारिक नहुने भएकाले लिखित रूपमै त्यो राखिएन । (पृष्ठ ३ र ४)संविधानसभा अध्यक्षसमेतको हैसियतमा प्रस्तुत धारणा विचारणीय छ । यसबाट संविधान निर्माण गर्दा एक खालको ट्रेड अफ भएको थियो भन्ने स्पष्ट हुन्छ । एकातर्फ प्रधानमन्त्रीको विघटनको अधिकार कटौती गरियो, अर्कातर्फ अविश्वासको प्रस्तावमा पनि अंकुश लगाइयो । दुवै उपाय स्थायित्वलाई प्रवर्द्धन गर्नेतर्फ केन्द्रित रहे ।संघीय संसद् सचिवालयद्वारा धुलिखेलमा आयोजित एक अन्तरसंवाद कार्यक्रममा पनि नेम्बाङले संविधानतः प्रधानमन्त्रीले संसद् विघटन गर्न नसक्ने र संविधानले आवधिक निर्वाचनको मात्रै परिकल्पना गरेको भनी दिएको अभिव्यक्ति केही मिडियामा प्रकाशित नै छ । उहाँको भनाइ कैद भएको श्रव्यदृश्य सामग्री पनि अहिले भाइरल भएको छ । यसरी संविधाननिर्माताको मनसायको रचनात्मक खोजी सार्वजनिक वृत्तमा पनि हुनु सराहनीय छ । व्यवस्थापिकासंसद् सचिवालयले २०७० सालमा प्रकाशन गरेको संविधानसभा दर्पण (२०६५२०६९) मा संगृहीत संविधानसभाभित्र विभिन्न तहमा भएका छलफलका निष्कर्षहरूले पनि त्यस तथ्यलाई समर्थन गर्छन् । त्यहाँ प्रतिनिधिसभा विघटनको अधिकार कटौती गर्ने संविधाननिर्माताको मनसाय थियो भन्ने स्पष्टतः प्रकट भएको छ । व्यवस्थापकीय अंगको स्वरूप निर्धारण समितिको प्रारम्भिक मस्यौदा प्रतिवेदनले वैकल्पिक सरकार गठन हुने सम्भावना नरहेमा मात्र निर्वाचित प्रतिनिधिसभा र प्रदेशसभा विघटन हुन सक्ने प्रावधान प्रस्तावित गरेको छ (पृष्ठ १०६) । उक्त प्रतिवेदनमाथि समितिभित्र २०६६ साउनमा भएका छलफलहरूमा उठेका मुख्य बुँदाहरूमध्ये एउटामा भनिएको छ, कार्यकारी प्रमुखलाई संसद् विघटन गर्ने अधिकार दिनु हुँदैन, यसको गलत प्रयोग हुन सक्ने सम्भावना रहन्छ (पृष्ठ १३० र १३१) । संवैधानिक समितिअन्तर्गत गठित विवाद समाधान उपसमितिले बनाएको कार्यदलले सहमति हुन बाँकी ११७ विवादलाई सम्बोधन गर्ने सम्बन्धमा महत्त्वपूर्ण प्रस्ताव तयार गरेको थियो । त्यसका आधारमा विवाद समाधान उपसमितिबाट प्रतिनिधिसभामा कुनै पनि दलको बहुमत नभएको वा कुनै पनि सदस्यले बहुमत सदस्यको समर्थन पाउन नसकी सबैभन्दा बढी सदस्यहरू भएको संसदीय दलको नेता प्रधानमन्त्रीमा नियुक्त भएको अवस्थामा निजले ३० दिनभित्र विश्वासको मत प्राप्त गर्न नसकेमा राष्ट्रपतिले प्रतिनिधिसभा विघटन गर्ने, त्यसरी प्रतिनिधिसभा विघटन गर्दा छ महिनाभित्र नयाँ निर्वाचन सम्पन्न हुने गरी निर्वाचन मितिसमेत तोक्नुपर्ने व्यवस्था राख्ने सहमति भएको देखिन्छ (पृष्ठ ४३८) ।यसबाट विगतको भोगाइ र सिकाइका आधारमा २०४७ को संविधानको धारा ५३(४) भन्दा नितान्त पृथक् सरकार गठन हुनै नसक्ने पूर्वसर्त मा बाध्यात्मक विघटनको एक मात्र विकल्पलाई छनोट गरिएको स्पष्ट छ । यदि कुनै विकल्पलाई कानुनमा स्पष्ट उल्लेख गरिएको छ भने अरू विकल्पलाई बाहिर्याउने (एक्सक्ल्युड गर्ने) नै विधायिकाको मनसाय हो भनेर बुझ्नुपर्छ भन्ने कानुनी व्याख्याको सर्वस्वीकार्य मान्यता (एक्स्प्रेसियो युनिअस एस्ट एक्स्क्लुसियो अल्टरियस) पनि छ ।अर्को महत्त्वपूर्ण पक्ष, संविधानसभाभित्र र बाहिर कहीँकसैबाट संसद् विघटनको अधिकारलाई विस्तार गर्नुपर्ने माग भएको कहीँकतै रेकर्ड भएको देखिँदैन । जेजति छलफल भएका थिए, ती सबैमा विघटनको दुरुपयोग नियन्त्रण हुने गरी बन्दोबस्त हुनुपर्ने माग भएको थियो । जहाँसम्म धारा ८५ मा यस संविधानबमोजिम अगावै विघटन भएकोमा बाहेक प्रतिनिधिसभाको कार्यकाल पाँच वर्षको हुनेछ भन्ने प्रावधान छ, यो नयाँ व्यवस्था होइन । यसको ऐतिहासिक निरन्तरतालाई व्याख्याको सन्दर्भमा ख्याल गर्न जरुरी छ । यस प्रकृतिको व्यवस्था नेपाल अधिराज्यको संविधान, २०१५ को धारा २६(३) र नेपाल अधिराज्यको संविधान, २०४७ को धारा ४५(३) मा पनि गरिएको थियो । यो व्यवस्था कुनै विघटनको अधिकार दिने प्रयोजनले नभएर प्रतिनिधिसभाको कार्यावधि निश्चित गर्ने गरी गरिँदै आएको छ । यस प्रावधानमा कुनै कर्ता र क्रियाको परिकल्पना गरिएको छैन । अगावै विघटन भएकोमा बाहेक भनिएको छ । विघटन गरिएकोमा वा गरेमा भन्ने शब्दावली प्रयुक्त भएका पनि छैनन् । केवल धारा ७६ अन्तर्गत हुन सक्ने संसद् विघटनको क्रिया लाई मान्यता दिँदै कार्यावधि तोक्न यस किसिमको व्यवस्था गरिएको प्रस्टै छ । यस प्रावधानका माध्यमबाट विघटनको अधिकार दिने मनसाय कहीँकतै देखिँदैन । अमुक प्रावधानमा विघटन शब्दको प्रयोग कुन प्रयोजनका लागि भएको हो भन्ने हेक्कै नराखी ती सबै धाराले अधिकार नै दिएका छन् भन्ने तर्क गर्नुको कुनै तुक देखिँदैन । आफ्नो दलभित्रको जुन अवस्था तथा भोगाइबारे प्रधानमन्त्रीले लिखित जवाफमा उल्लेख गर्नुभएको छ, त्यो अवस्थामा पुगेको प्रधानमन्त्रीले के गर्नुपर्थ्यो भन्ने स्पष्ट मार्गदर्शन संविधानले नै दिएको छ । धारा १०० को उपधारा (१) ले प्रधानमन्त्रीले कुनै पनि बखत आफूमाथि प्रतिनिधिसभाको विश्वास छ भन्ने कुरा स्पष्ट गर्न आवश्यक वा उपयुक्त ठानेमा विश्वासको मतका लागि प्रतिनिधिसभासमक्ष प्रस्ताव राख्न सक्ने र उपधारा (२) ले प्रधानमन्त्रीले प्रतिनिधित्व गर्ने दल विभाजित भएमा वा सरकारमा सहभागी दलले आफ्नो समर्थन फिर्ता लिएमा तीस दिनभित्र प्रधानमन्त्रीले विश्वासको मतका लागि प्रतिनिधिसभासमक्ष प्रस्ताव राख्नुपर्ने व्यवस्था गरेको छ । सो विश्वासको मतको प्रस्ताव पारित हुन नसकेमा प्रधानमन्त्री आफ्नो पदबाट मुक्त हुने व्यवस्था छ । यस अवस्थामा धारा ७६ ले आफ्नो कोर्स लिन्छ । अर्को सरकारको विकल्पको खोजी हुन्छ । यसरी बहुमतप्राप्त दल विभाजित भएर प्रधानमन्त्री अप्ठ्यारोमा पर्न सक्ने परिकल्पना संविधाननिर्माताले गरेरै तदनुरूप बन्दोबस्त गरेको देखिन्छ । कदाचित् त्यस अवस्थाको सृजना भएमा प्रधानमन्त्री धारा १०० को शरणमा जाने हो, संविधानले देखाएको विकल्प रोज्ने हो । यसले नै संविधान र संसद्प्रति प्रधानमन्त्रीको निष्ठा र जवाफदेहीलाई प्रदर्शित गर्छ । चापागाई संवैधानिक कानुन व्यवसायी मञ्चका अध्यक्ष हुन् ।"
स्कुलमा मैनबत्ती,"कुरा सन् ७० को दशकको भारतको हो । इन्दिरा गान्धीको प्रधानमन्त्रीकालमा स्कुले शिक्षामा व्यावसायिक कक्षा अनिवार्य थियो । कक्षा सातदेखि दससम्मका विद्यार्थीले साताका तीन दिन व्यावसायिक कक्षामा विद्यालयलाई चाहिने खाम, चक, मैनबत्ती, कागजका थुँगा आदि बनाउनुपर्थ्यो । व्यावसायिक कक्षामा उत्पादित खाम र चक विद्यालयमा खपत हुन्थे भने, मैनबत्ती र थुँगा हामी किरानापसलमा बिक्री गर्थ्यौं । किरानापसले कतिपय अभिभावकले ती सामग्री किनिदिएर हाम्रो हौसला बढाउँथे । किरानापसलमा मैनबत्ती र थुँगा बिक्री गर्दा शिक्षकले कहिलेकाहीँ हामीलाई मैनबत्ती दिने गर्नुहुन्थ्यो । बिजुली नभएको उस बेला मैनबत्तीले घर झलमल हुँदा मट्टीतेलको कुपीबाट आउने धूवाँबाट केही दिनका लागि भए पनि राहत मिल्थ्यो । मट्टीतेलको बचत पनि हुन्थ्यो । स्कुले शिक्षासँगै व्यावसायिक सीप सिकाई स्वरोजगार बन्न अभिप्रेरित गर्ने भारत सरकारको दूरगामी सोचले हुनुपर्छ, हामी अधिकांश विद्यार्थी जागिर खाने कुरा त्यति गर्दैनथ्यौं । स्कुले शिक्षा अन्तर्गतको त्यो सिकाइले अर्थोपार्जनसँगै बजारीकरणको सीप पनि सिकाउँथ्यो । शिक्षा आर्जन गरेर जागिर खानेभन्दा पनि स्वरोजगार बनाउने उद्देश्यले सञ्चालन गरिएका ती व्यावसायिक कक्षाले हुनुपर्छ, मलाई स्वरोजगार बन्नुपर्छ भन्ने कुराले सधैं उत्प्रेरित गरिरह्यो । कलेज पढ्दा साथीहरूले छात्रावासको सुविधा नपाउँदा मलाई आफूले पैसा कमाएपछि छात्रावास सञ्चालन गर्छु भन्ने लाग्थ्यो । तिनताका कलेजको पढाइ सकेपछि मैले केही समय गाउँले दाइले खोलेको स्कुलमा पढाएँ पनि । बिहेलगत्तै नेपाल आएँ, पच्चीस वर्षअघि पूर्वप्राथमिक विद्यालय स्थापना गरें र स्वरोजगार बनें ।मेरा छोराछोरीले स्कुले शिक्षा हासिल गर्दाताका मैलेजस्तो व्यावसायिक सीप सिक्ने अवसर नपाए पनि बाल समूहमा आबद्ध छोरी र उनका साथीहरूलाई समूह सञ्चालनको खर्च जोहो गर्न माटाका पालामा मैनबत्ती पगालेर दियो बनाउन सिकाएँ । त्यस्ता पाला तिहारमा आमाछोरी घरदैलो गरी बिक्री गर्थ्यौं । आफू स्वरोजगार बनेकै कारण छोराछोरीलाई जहिल्यै सकिन्छ भने स्वरोजगार बन्नुपर्छ, सकिँदैन भने मात्र जागिर खानुपर्छ भन्दै आएकी छु । नभन्दै कक्षा १२ को वार्षिक परीक्षा दिएर बसेका बेला छोरीले अंग्रेजी दैनिकमा लेख लेख्न थालिन् र तीन वर्षअघि अमेरिकाको कोलम्बिया विश्वविद्यालयबाट पत्रकारितामा स्नातकोत्तर पनि गरिन् । नेपाल फर्केर केही समय एक राष्ट्रिय अंग्रेजी दैनिकमा जागिर खाएकी उनी गत वर्षदेखि स्वरोजगार बनेकी छन् र केहीलाई रोजगारीसमेत दिएकी छन् । भारतका कतिपय राज्यमा अहिले पनि स्कुलहरूमा व्यावसायिक कक्षा सञ्चालन हुने गरेका छन् । केही समयअघि नौ कक्षा पढ्दै गरेकी एक छात्राले स्थानीय कच्चा पदार्थ प्रयोग गरी कुलर बनाएको समाचार टीभी च्यानलमा आएको थियो । हुँदा खाने परिवारलाई लक्षित गरी बनाइएका ती कुलरहरू दुई हजार भारुमा बिक्री भइरहेको समाचारले धेरैजसोलाई उत्साहित बनाएको हुनुपर्छ ।विकसित मुलुकहरूले स्कुलहरूमा जीविकोपार्जनको सीप सिकाउँदै आएको वर्षौं भइसक्यो । त्यस्तो सीप सिक्न पाएका विद्यार्थीहरूले स्कुले शिक्षापछि आफैं कमाएर उच्च शिक्षा हासिल गर्छन् भनी हामीले सुन्दै आएको पनि धेरै भइसक्यो । विद्यालय शिक्षाले आत्मनिर्भरताको पाठ सिकाउने यस्तो अभ्यास हाम्रा लागि पनि अनुकरणीय बन्न सक्छ । अफसोस, हाम्रो शिक्षाले पढाइ सकेर जागिर खाने प्रवृत्तिलाई मलजल गरिरहेकै छ ।हाम्रो स्कुले शिक्षाले परनिर्भरताको पाठ पढाउने गरेकै कारण उच्च शिक्षाका लागि पनि अभिभावकले लगानी गरिदिनुपर्छ । स्कुले शिक्षापछि छोराछोरीले बाटो बिराउलान् कि भनेर अभिभावकहरू त्राहिमाम् हुनुपर्छ, गोठालोको भूमिका निर्वाह गरिरहनुपर्छ । हाम्रो शिक्षाले जीवन र जगत्बारे आधारभूत कुराहरू बुझाउन नसकेकै कारण स्कुलपछि विद्यार्थीहरू बढी अलमलिने गरेका छन्, जसको परिणाम समाज र देशले भोग्दै आइरहेका छन् । शिक्षा आर्जन गर्नु भनेको जागिर खानु हो भनेर बुझेका विद्यार्थीलाई जागिरमुखी बनाउनुमा वर्तमान शिक्षा मात्र हैन, शिक्षक र अभिभावकहरू पनि दोषी छन् । कतिपय जागिरे अभिभावकहरू छोराछोरी आफूजस्तै बनून् भन्ने चाहन्छन् । उनीहरूको चाहना पूरा गर्न शिक्षकहरू पनि बाध्य छन् ।हामीकहाँ पनि स्कुले शिक्षाअन्तर्गत व्यावसायिक सीपबारे पठनपाठन सुरु भएको वर्षौं नभएको होइन । छदेखि आठ कक्षासम्मका विद्यार्थीलाई सामुदायिक शिक्षाअन्तर्गत यस्तो सीप दिइराखिएको छ । अफसोस, त्यस्ता कक्षा व्यावहारिक ज्ञानभन्दा सैद्धान्तिक कुरामा सीमित भइरहेका छन् । यस्ता कक्षाको उपादेयताबारे स्वयं विद्यालय र शिक्षकले बुझेको देखिँदैन । वास्तवमा स्कुले विद्यार्थीहरूलाई माथि उल्लिखितसहित अनेकौं सीप सिकाउन सकिन्छ । अहिले कोभिड महामारीले गर्दा एकातिर रोजगारी खोसिएको अवस्था छ, अर्कातिर नयाँनयाँ उद्यमहरू खुल्ने क्रम बढेको छ । पछिल्लो समय स्वास्थ्य सामग्रीमध्ये मास्कको माग ह्वात्तै बढेको छ । नेपाली ढाका लगायतका कपडाबाट बनेका मास्क विदेशमा समेत निर्यात हुन थालेका छन् । स्कुले विद्यार्थीहरूलाई मास्क बनाउने सीप सिकाउन सके आयात घट्ने थियो । अर्को कुरा, हाल कक्षा छदेखि आठसम्मका विद्यार्थीलाई लक्षित गरी बनाइएको व्यावसायिक शिक्षाको पाठ्यसामग्री त्यति वैज्ञानिक र व्यावहारिक देखिँदैन । यस्तो ज्ञान दस कक्षासम्म दिने हो भने विद्यार्थीहरू स्वरोजगार बन्न अभिप्रेरित हुन्छन् न कि जागिरे । यसतर्फ शिक्षा क्षेत्रका सरोकारवालाहरू संवेदनशील बन्न जरुरी छ । विद्यालय व्यवस्थापन र व्यावसायिक कक्षाका शिक्षकले पनि स्थानीय निकाय र उद्यमीहरूसँग समन्वय र सहकार्य गरी आफ्ना विद्यार्थीहरूलाई व्यावसायिक सीपको महत्त्वबारे बुझाउन जरुरी छ ।"
अधिनायक एकै रातमा जन्मिँदैन,"देशमा के भइरहेछ, अनुमान गर्न गाह्रो छ । प्रतिनिधिसभा भंग छ, राष्ट्रिय सभाको चालु अधिवेशन अल्पावधिमै अत्य गरिएको छ । संघीय सरकारको आत्मविश्वास हलक्क बढेको छ, तर कहिलेसम्म ? सरकारको तौरतरिका हेर्दा ऊसँग कैयौं तुरूप अझै बाँकी रहेको छनक पाइन्छ । राज्यको कमजोर संयन्त्र र समन्वय एवं पार्टीगत अन्तरविरोध र कलहको तात्कालिक फाइदालाई आफ्नो क्रान्तिकारी उपलब्धि मानेर सत्ताकब्जालाई गन्तव्य मान्न पुग्दा खड्गप्रसाद शर्मा ओलीले शान्तिपूर्ण प्रक्रियाबाट यस मुलुकको सम्भावित सामाजिकआर्थिक रूपान्तरण तथा राजनीतिक सुधारको बाटोलाई संकुचित बनाउन पुगेका छन् । यसले पछाडिको ढोकाबाट प्रवेश गर्न सक्ने प्रतिगमनको खतरालाई समेत प्रोत्साहित गरेको छ । अहिले चौबाटामा उभिएको मुलुकसामुन्ने दुइटा वैधानिक बाटा छन् संसद् पुनःस्थापना र निर्वाचन । कथंकदाचित् संसद् पुनःस्थापना भयो भने संघीय सरकारले के गर्न सक्छ ? सरकारको भावभंगिमाले संकेत गरिरहेको छ ऊ यसलाई सहज रूपमा लिन सक्दैन । त्यस्तोमा सरकारले सदनभित्र आफ्नो बहुमत जुटाउन अनेकौं उपक्रम गर्न सक्छ । उसो पनि खड्गप्रसादलाई नजिकबाट चिन्नेहरू उनी हत्तपत्त मैदान खाली गर्ने नेता हैनन् भनी मान्छन् । पार्टी र सरकार दुइटै मोर्चामा उनी अन्तिम लडाइँमा खडा हुनेछन् । यसका लागि उनले आन्तरिक र बाह्य बिसात ओछ्याउन सुरु गरिसकेका छन् । माओको प्रसिद्ध भनाइ छ, जब दुस्मन आक्रामक हुन्छ, मैदान खाली गरिदेऊ । तर, यस्तो लकिरमा हिँड्नु उनको रुचि र स्वभाव देखिन्न । उनले बरु माओको अर्को सूत्र दुस्मनलाई लड्न आफ्नो मैदानमा बोलाऊ को अनुसरण गर्दै छन् । कतिपय संकटकाल घोषणा हुन सक्ने त्रासमा छन् । तर संकटकाल घोषणा भनेको सामान्य प्रक्रियाबाट सम्हाल्न नसकिने वा अरू बढ्नबाट तत्कालै रोक्नुपर्ने विशेष आन्तरिक वा बाह्य परिस्थितिको उपज हुन्छ । के नेपाल त्यता उन्मुख छ ? राष्ट्र तथा आम नागरिकको सुरक्षा एवं संवैधानिक व्यवस्थाको प्रतिरक्षार्थ कतिपय लोकतान्त्रिक राज्यले पनि सीमित अवधिका लागि संकटकालीन उपायको अवलम्बन गर्ने गर्छन् । जस्तो सन् १९७५ मा भारतमा प्रधानमन्त्री इन्दिरा गान्धीले संकटकालको अस्त्र आफ्नो अहंकारी नेतृत्वलाई चुनौती दिने विपक्षी दलहरूको विरोध कार्यक्रम दबाउन प्रयोग गरेकी थिइन् । तर, भारतीय इतिहासकारहरूका अनुसार, गान्धीवादी नेता जयप्रकाश नारायणले गरेको उक्त विरोधको आह्वान संवैधानिक व्यवस्थाविरुद्ध हिंसात्मक तथा सशस्त्र विद्रोह नभएर श्रीमती गान्धीको एकाधिकारवादी शासनविरुद्धको एउटा कार्यक्रम थियो ।तर खड्गप्रसादले चुनाव जितेर प्रधानमन्त्रीमा आफूलाई निरन्तरता दिन खोजेको विश्लेषण गर्नेहरू पनि कम छैनन् । लामो समयसम्म बालुवाटारको खोपीमा रमाइरहेका उनले उपत्यकाबाहिर दौडाहा सुरु गरेका छन् । सर्वोच्च अदालतले चुनावका पक्षमा फैसला गर्छ भनी उनी अग्रिम जनाउ दिँदै हिँडेका छन्, प्रदेश तहमा नेकपा कार्यकर्ताहरूलाई आफ्नो कित्तामा तान्न थालेका छन् । चाँदीका थालीहरूमा सुनका सिक्काहरू फिँजाइँदै छन् । यस क्रममा सबैभन्दा बढी जोड प्रदेश २ मा लगाइँदै छ । यस प्रदेशमा नेकपाको सरकार मात्र नभएको होइन, खड्गप्रसादसँग अग्ला नेताहरूको पनि अभाव छ । जे छन् तीमध्ये बहुसंख्यक जुगाडुलाल छन् । त्यसैले उनको लोभी नजर नवगठित जसपातिर छ । उसै पनि रातारात एकीकरणको मखमली च्यादर ओढ्न पुगेको जसपाका शीर्ष नेताहरूबीचमै मनभेद र मतभेद छताछुल्ल हुँदै आएको छ । त्यसका कतिपय नेता र सांसदहरूले आफूलाई असुरक्षित ठान्दै आएका छन् । जसपाको भित्री रंगरउसको मसिनो सूचना राख्न रुचाउने संघीय सत्तापतिका लागि यो यस्तो मौका हो जहाँ एकातिर उनले आफ्नो पक्षमा केही नेतालाई फकाउन सक्छन्, त्यहीँ मधेस आन्दोलनतिर उनको मुर्दावाद गर्नेहरूले अब जयघोष गर्न थाल्नेछन् । जसपाको आन्तरिक समीकरण यस्तै ढुलमुल रहिरहने हो भने त्यहाँबाट दलीय क्षरणको खबर आउन अब खासै विलम्ब हुन्न ।खेल यत्तिमै सीमित छैन । वैधानिक प्रक्रिया भत्काएपछि खड्गप्रसादले आफ्नो निर्णय र कामको औचित्य स्थापित गर्न जति नै तर्क गरे पनि त्यसले मुलुकलाई संकटको भुमरीबाट निकाल्न सकेको छैन । राजनीतिक बाटो पहिल्याउन पनि कठिन भैरहेको छ । विघटनको राजनीतिले धेरै कुरा विघटित गर्दै छ । सग्लो हुँदैको नेकपाका केही नेताले कुनै समयमा प्रदर्शन गरेको लोकतान्त्रिक आचरण र व्यवहारले मात्र सधैं पार्टीको छवि लोकतान्त्रिक बनाइराख्न सक्तैन । उसले चुनावी सफलता पाएकै राष्ट्रियता को नारामा हो । त्यो तुरूपले जस्तोसुकै परिस्थितिमा आम नेपालीको मनोविज्ञानमा प्रभाव पार्ने बुझेरै होला, प्रधानमन्त्रीले फेरि विभिन्न मञ्चबाट त्यस्तो हाउभाउ गर्न थालेका छन् । मतदाताको एउटा तप्का लोकतान्त्रिक मूल्य वा सरकारको प्रभावकारी र जनसेवामुखी रुझानभन्दा राष्ट्रियता जपबाट बढी सम्मोहित हुने गर्छ । अहिले खड्गप्रसाद जस्तो दृढतासाथ अघि लम्किरहेका छन्, त्यो हेर्दा उनी काम फत्ते नगरी फर्किंदैन ।जुन तवरमा लोकतान्त्रिक मूल्यको विघटन भएको छ, त्यसलाई जतिसक्दो छिटो सामान्य राजनीतिक एवं कानुनी प्रक्रियामा फर्काउनुमै राष्ट्रको दीर्घकालीन हित छ । संविधानको केवल यान्त्रिक अभ्यास लोकतन्त्र होइन । अहिले लोकतन्त्र पटकपटक परीक्षाबाट गुज्रिँदै छ । लोकतन्त्र त अत्यन्त उच्च एवं गहिरो सरोकारको विषय हो । कतिपय ठाउँमा संवैधानिक अभ्यासको निहुँमा लोकतन्त्रलाई सूलीमा चढाइएको छ । निर्वाचन एउटा लोकतान्त्रिक उपक्रम हो, लोकतन्त्रको महापर्व हो, शासन व्यवस्थाको वैधता प्राप्त गर्ने महत्त्वपूर्ण माध्यम हो । निर्वाचन त्यस्तो निर्णय प्रक्रिया हो जसबाट जनताको सार्वभौम शक्ति प्रतिनिधिउपर हस्तान्तरण हुने गर्छ । तर प्रणालीगत पद्धतिको निर्माण गर्न सकिएन भने लोकतन्त्र अपूर्ण हुन्छ । अहिले अन्यत्र पनि देखिएको छ सत्तापलट वा सैन्य हुकुमतमार्फत संकटकाल लगाउनेभन्दा पनि अधिनायक बन्ने महत्त्वाकांक्षीहरू निर्वाचनको भर्याङ उक्लिएर संविधानको शपथ खाएरै सत्तामा आउँछन् र त्यहाँबाट ओर्लिन चाहँदैन । लामो समयसम्म शासन चलाउन संविधानका अक्षरहरूलाई आफूअनुकूल अर्थ दिन्छन् । त्यसैले आज सोच्नुपरेको छ निर्वाचन हुने नै भयो भने कस्तो निर्वाचन ? निर्वाचन हुँदैमा त्यसले लोकतान्त्रिक मूल्यको रक्षा गर्छ ? त्यसको प्रत्याभूतिको माहोल अहिले छैन ।यदि संसद् पुनःस्थापना नै भयो भने त्यतिखेर लोकतन्त्रको चीरहरण हुँदैन भनेर कसले ठोकुवा गर्ने ? चिन्तक सीके प्रसाईले लेखेका छन्, जब सत्तापक्ष र विपक्षको चर्चा गरिन्छ, यो स्वीकार गरिएको हुन्छ विपक्षले सर्वथा अलग समाधान जनताको सामु प्रस्तुत गरेको हुन्छ । सत्तापक्षको विकल्पका रूपमा नीति र कार्यक्रम जनताको सामु पेस गर्न नसके विपक्षले आफ्नो दायित्व निर्वाह गरेको ठहरिँदैन । पछिल्ला वर्षहरूमा नेपाली कांग्रेस अहिलेको संघीय सत्ताको छायाजस्तो रह्यो । उपेन्द्र यादव नेतृत्वको पार्टी सरकारमा मोजमस्ती गर्दै थियो, गलहत्याइनुअघिसम्म । त्यो कालखण्डमा उपेन्द्रका महावाणीहरू कस्ता थिए ! ती अहिले पनि सञ्चारमाध्यममा सुरक्षित छन् । महन्थ ठाकुर नेतृत्वको तत्कालीन राजपाको खड्गप्रसाद सरकारलाई हेर्ने नजरमा उत्तारचढाव हुँदै आयो । आजसम्म कसैले पनि विपक्षको सम्पूर्ण समूहलाई सत्तापक्षमा समाहित गर्न सकेको छैन । यो असम्भव काम हो । तर यस्तो असम्भव कार्य निकै हदसम्म निकट विगतको प्रतिनिधिसभामा खड्गप्रसादले सम्भव बनाए । तसर्थ अहिले उनलाई रातारात अधिनायक पदवी दिनुको तुक छैन । उनलाई तिनकै दल र सदनका अन्य दलले निजी लाभहानिको गणना गरेर बेलगाम छाडे ।लोक मा न्याय, समानता र शान्ति स्थापनाका लागि लोक ले स्वशासित तन्त्र का रूपमा लोकतन्त्रलाई समस्त शासन तन्त्रहरूमध्ये श्रेष्ठ मानेको छ । आज संविधानभन्दा पनि लोकतन्त्र जोगाउने चिन्ता बढी हुनुपर्छ । छोटाछोटा आन्दोलनबाटै लोकतन्त्र जोगिन सक्छ । खड्गकालमा लोकतन्त्रमाथि झुन्डिएको खड्ग समाउनेमा अहिले सडकमा खडाहरूमध्ये कोको थियौं, नियाल्ने हो कि ? जबजब राष्ट्रवादको अन्धनशाले बहुसंख्यकलाई लठ्याइरहन्छ, तबतब लोकतन्त्र निर्वाचित सत्ताबाटै फाँसी चढ्ने गर्छ । कुरा प्रस्ट छ एकै रातमा अधिनायक जन्मिँदैन ।"
लन्डनमा नेपाली सेफको हत्या,लन्डन (कास) लन्डनमा काम सकेर फर्किंदै गर्दा एक नेपाली सेफको हत्या भएको छ । आइतबार राति करिब साढे १० बजे लन्डन इस्टकोट रेल स्टेसन अगाडि झगडा हुँदा अन्दाजी ३५ वर्षीय विक्रम केसीको हत्या भएको नेप्लिज सेफ एसोसिएसन यूकेका संस्थापक अध्यक्ष कृष्ण तिमल्सेनाले जानकारी दिए । सामान्य भनाभनमा मुस्लिम समुदायका २१ वर्षीय एक युवाले कुटपिट गरेपछि उनको घटनास्थलमै निधन भएको तिमल्सेनाले बताए । प्रहरीले ती युवकलाई हिरासतमा लिएर अनुसन्धान सुरु गरेको छ । लन्डनस्थित सोसल ढाबा नामक रेस्टुरेन्टमा काम गरेर फर्किरहेका केसी र ती अपरिचित युवाबीच वादविवादपछि झडप भएको जनाइएको छ । झगडाको कारण खुल्न सकेको छैन ।
ट्रम्पलाई पदबाट हटाउने प्रस्ताव तल्लो सदनबाट पारित,"वासिङ्टन (एजेन्सी) अमेरिकी राष्ट्रपति डोनाल्ड ट्रम्पलाई पदबाट हटाउने प्रस्ताव अमेरिकी संसद्को तल्लो सदन हाउस अफ रेप्रिजेन्टेटिभ्सले पारित गरेको छ । सदनबाट बुधबार पास भएको प्रस्तावमा गतसाता संसद् भवनमा भएको हिंसालाई ट्रम्पले प्रोत्साहित गरेको आरोप लगाइएको छ ।डेमोक्र्याटहरूले संसद्मा पेस गरेको प्रस्तावमा ट्रम्पबाट राष्ट्रपतीय शक्ति खोस्न उपराष्ट्रपति माइक पेन्स तथा मन्त्रिमण्डललाई आग्रह गरिएको थियो । तर उपराष्ट्रपति पेन्सले अमेरिकी संविधानको २५औं संशोधनमार्फत ट्रम्पलाई हटाउने कुरा अस्वीकार गरेपछि संसद्मा मतदान गरिएको हो । संसद्मा भएको मतदानमा ट्रम्पलाई हटाउनुपर्ने प्रस्तावमा २ सय २३ जनाले मतदान गरेका थिए । त्यस्तै विपक्षमा २ सय ५ मत परेको थियो । ट्रम्पको विपक्षमा एक रिपब्लिकन सांसदले समेत मत दिएका थिए । राष्ट्रपति ट्रम्पमाथि लगाइएको महाअभियोग दोस्रोपटक तल्लो सदनबाट पारित भएको हो । यसअघि शक्तिको दुरुपयोग गरेको तथा कंग्रेसलाई अवरुद्ध पारेको भन्दै राष्ट्रपति ट्रम्पमाथि महाअभियोग प्रस्ताव पेस गरिएको थियो । उक्त प्रस्ताव तल्लो सदन हाउस अफ रेप्रिजेन्टेटिभ्सले पारित गरेको भए पनि माथिल्लो सदन सिनेटबाट विफल भएको थियो । अमेरिकामा नोभेम्बर ३ मा भएको राष्ट्रपतीय चुनावमा विजयी भएका जो बाइडेनको जित उल्टाउने प्रयासस्वरूप ट्रम्पले आफ्ना समर्थकलाई संसद्मा आक्रमण गर्न प्रोत्साहित गरेको आरोप डेमोक्र्याटको छ । हाउस अफ रेप्रिजेन्टेटिभ्सकी सभामुख नान्सी पेलोसीले ट्रम्पका कारण अमेरिकी लोकतन्त र संविधानमाथि नै खतरा रहेको भन्दै उनलाई तत्काल पदबाट हटाउनुपर्ने बताएकी छन् । राष्ट्रपति ट्रम्पको आगामी जनवरी २० मा पदावधि सकिँदै छ । तर त्यसअघि नै उनलाई ह्वाइटहाउसबाट निकाल्न डेमोक्र्याटिक दलले प्रयास गरिरहेको हो । त्यसका लागि उक्त दलले अमेरिकी संविधानमा रहेको व्यवस्थालाई टेक्दै उपराष्ट्रपति पेन्सले ट्रम्पलाई पदमुक्त गर्नुपर्ने बताएको हो । संविधानको २५ औं संशोधनअनुसार पेन्सले ट्रम्प अयोग्य रहेको घोषित गर्दै कार्यवाहक राष्ट्रपतिको जिम्मेवारी आफूमा ल्याउन सक्ने व्यवस्था छ । तर पेन्सले उक्त आग्रह अस्वीकार गरेपछि डेमोक्र्याटले आफ्नो बहुमत रहेको तल्लो सदनबाट ट्रम्पमाथि लगाइएको महाअभियोग प्रस्ताव पारित गरेको हो । सम्बोधन गलत थिएन ः ट्रम्पअमेरिकी राष्ट्रपति डोनाल्ड ट्रम्पले गतसाता संसद् भवनमा आक्रमण हुनुपुर्व आफूले गरेको सम्बोधन गलत नभएको दाबी गरेका छन् । उनले इतिहासमै सबैभन्दा बढी अभिव्यक्ति स्वतन्त्रतामा आक्रमण भएको समेत दाबी गरेका बीबीसीले जनाएको छ । हिंसा भड्काएको आरोपमा डेमोक्र्याटिक पार्टीले आफूविरुद्ध महाभियोगको तयारी गर्नु हास्यास्पद भएको पनि उनको दाबी छ । टेक्ससमा अमेरिका र मेक्सिकोको सीमामा लगाइएको पर्खालको निरीक्षणका क्रममा ट्रम्पले भने, अहिले जसरी अभिव्यक्ति स्वतन्त्रतामाथि आक्रमण भइरहेको छ, यस्तो यसअघि कहिल्यै भएको थिएन । २५ औं संशोधनबाट मलाई कुनै खतरा छैन । यसले बाइडेन र बाइडेन प्रशासनलाई नै क्षति पुग्नेछ ।जनवरी २० मा जो बाइडेनले अमेरिकी राष्ट्रपतिका रूपमा शपथ ग्रहण गरेपछि आफूले ह्वाइटहाउस छाड्ने उनको भनाइ छ । ट्रम्पले आफूले हिंसा नचाहेको उल्लेख गर्दै भनेका छन्, मलाई लाग्छ, महाभियोग प्रक्रियाले हाम्रो मुलुकमा भयंकर खतरा र आक्रोश निम्त्याउन सक्छ । म हिंसा चाहन्नँ । जनवरी ६ मा वासिङ्टनमा आयोजित र्यालीका क्रममा ट्रम्पले नोभेम्बर ३ मा भएको राष्ट्रपतीय चुनावमा व्यापक धाँधली भएको दोहोर्याएका थिए ।"
दिल्लीका विद्यालय अर्को सातादेखि खुल्ने,नयाँदिल्ली (एजेन्सी) भारतको दिल्ली प्रदेश सरकारले विद्यालयमा अध्ययन अध्यापन कार्य सुरु गराउने निर्णय गरेको छ । भारतको केन्द्रीय राजधानीसमेत रहेको दिल्ली प्रदेशमा बोर्ड परीक्षालाई मध्यनजर गर्दै विद्यालय खोल्ने निर्णय गरिएको हो । सरकारले अहिले कक्षा १० र १२ को मात्रै पढाइ गर्ने निर्णय भएको बुधबार जानकारी दिएको छ । अन्य कक्षाको बारेमा भने केही बताइएको छैन । विद्यार्थीलाई विद्यालय पठाउने वा नपठाउने बारेमा अभिभावकले नै निर्णय गर्न पाउने र विद्यालय पठाउनै पर्ने अनिवार्य नगरिएको पनि अधिकारीले जनाएका छन् । विद्यालय आएका र नआएका विद्यार्थीहरूका बीचमा विद्यालयले कुनै भेदभाव नगर्ने पनि सरकारी अधिकारीले स्पष्ट पारेका छन् । विद्यालयहरू यही जनवरी १८ देखि सञ्चालन गर्ने तयारी भएको पनि उनीहरूले जानकारी दिएका छन् ।दिल्लीका विद्यालयमा सन् २०२० को मार्चदेखि पठनपाठन ठप्प छ । कोरोना भाइरसको संक्रमण फैलिन थालेपछि बन्द विद्यालय अहिले वार्षिक परीक्षालाई मध्यनजर गर्दै खोल्न लागिएको हो । यसअघि पनि विद्यालय खोल्ने तयारी भए पनि बन्द भएदेखि अहिले पहिलोपटक विद्यालय खोल्न लागिएको अधिकारीहरूले जनाएका छन् । भारतकै अन्य कतिपय प्रदेशहरूमा भने केही समय अगाडिदेखि पठन पाठन सञ्चालन गरिएको छ । कोरोना भाइरसको संक्रमण कम देखिएका स्थानहरूमा पढाइ सञ्चालन गरिएको हो । दिल्ली सरकारले भने अहिले परीक्षाको तयारी र अभ्यास कार्यका लागि मात्रै विद्यार्थीलाई विद्यालय बोलाउन लागिएको स्पष्ट पारेको छ । नयाँदिल्लीमा हाल ३ हजार १ सय ७९ जना सक्रिय संक्रमित छन् ।
अध्ययनमै सीमित सडक स्तरोन्नति,"(काठमाडौं)  मुख्य राजमार्गमा सवारी चाप बढेसँगै स्तरोन्नति र विस्तार गर्ने भन्दै अध्ययन गरिएका सडकमा अझै काम सुरु हुन सकेको छैन । एक दर्जनभन्दा बढी सडकलाई चार लेन र दुई लेन डेटिकेटेड बनाउने योजना अघि सारिए पनि थोरै सडकको काम मात्र अघि बढाइएको छ । सबैभन्दा बढी सवारी चाप हुने नागढुंगानौबिसेमुग्लिङ सडकको स्तरोन्नतिका लागि अध्ययन भएको तीन वर्षपछि ठेक्काका लागि टेन्डर गरिएको सडक विभागले जनाएको छ । मुलुकै लाइफलाइन सडकका रूपमा रहेको यो खण्डमा दैनिक करिब १० हजार सवारी ओहोरदोहोर गर्छन् । दैनिक उपभोग्य वस्तु यही खण्ड भएर राजधानी भित्रिन्छन् । विश्व बैंकको सहयोगमा तीन वर्षअघि अध्ययन भएको यसको दूरी ९७ किमि छ । अध्ययनले १८ अर्ब रुपैयाँ लागत लाग्ने देखाएको छ । विश्व बैंकको सहुलियतपूर्ण ऋण सहयोगमा निर्माणको काम अघि बढाउन लागिएको विभागका महानिर्देशक केशवकुमार शर्माले बताए । सडकको अप्ठ्यारो खण्डमा पहाड छेडेर एक लेन थपिने र चौडाइ बढाउने तयारी छ । यो सडकलाई डेडिकेटेड दुई लेनको बनाइने छ, उनले भने, उकालोमा मालवाहक ट्रकका लागि छुट्टै लेन बनाइनेछ । त्यस्तै सडक खण्डमा पर्ने पुराना पुल विस्थापन गर्दै नयाँ निर्माण गरिनेछ । २१ वटा नयाँ पुल निर्माण गरिने महानिर्देशक शर्माले बताए । दूरी घटाउन र सडकलाई सीधा बनाउन सोहीअनुसार पुल निर्माण गरिनेछ । विभागका अनुसार मुग्लिङदेखि आँबुखैरेनीसम्म पारिपट्टिबाट सडकको सर्भे थालिएको छ । मुग्लिङदेखि आँबुखैरनी खण्डमा बढी पहरा र मर्स्याङ्दी जलविद्युत् आयोजनाको पावरहाउस भएकाले दुई लेन वारि र दुई लेन पारिबाट सडक निर्माण गरिनेछ । आँबुखैरेनीदेखि पोखरासम्म भने चार लेनको सडक बनाइनेछ, शर्माले भने, अहिले यो खण्डको टेन्डर भई मूल्यांकनका क्रममा छ । यो सडक एसियाली विकास बैंक (एडीबी) को सहुलियतपूर्ण ऋण सहयोगमा बन्न लागेको हो । यता धुलिखेलसूर्यविनायक सडक खण्डलाई चार लेनको बनाउन पनि जापान सरकारलाई अनुरोध गरिएको उनको भनाइ छ । धुलिखेलबाट सिन्धुलीसम्म सडक साँघुरो भएकाले त्यसलाई चौडा गर्न जापान सहयोग नियोग (जाइका) सँग कुरा भइरहेको छ । अहिले दुई लेन पनि छैन, अब दुई लेन डेडिकेटेड सडक बनाउन लागिएको हो, उनले भने, यी कुरामा जाइका सकारात्मक छ । यो खण्डको विस्तृत अध्ययन गर्न छलफल भइरहेको र अध्ययन हुनासाथ ठेक्कामा जाने उनको दाबी छ । धुलिखेलबाह्रबिसे सडकबारे अध्ययन गर्न चिनियाँ टोलीसँग छलफल भइरहेको उनको भनाइ छ । चालु आर्थिक वर्षमा काँकडभिट्टापकली सडक खण्डको अध्ययन सकिनेछ, उनले भने, अरूको अर्को आर्थिक वर्षको मध्यसम्म अध्ययन सकेर ठेक्का प्रक्रियामा जानेछौं । पहिला निर्मित सडक साँघुरा भई ट्राफिक जाम धान्न नसक्दा विस्तार र स्तरोन्नति गर्न खोजिएको उनको भनाइ छ । नेपालमा अब इन्टरनेसनल स्ट्यान्डर्डका सडक चाहिने देखियो, उनले भने, सोहीअनुसार काठमाडौंपोखराको यात्रालाई तीन घण्टामा झार्न खोजिएको हो । पोखरा अन्तर्राष्ट्रिय विमानस्थल निर्माण सकिनै लागेकाले त्यसका लागि सडक सुधार गर्न आवश्यक रहेको उनले बताए । महानिर्देशक शर्माका अनुसार पूर्वपश्चिम राजमार्गको दूरी १ हजार २७ किमि छ । काँकडभिट्टादेखि पकलीसम्म डिटेल डिजाइनको काम सुरु भएको छ । यसलाई चार लेनमा विस्तार गर्न लागिएको हो, उनले भने, मध्य पकलीदेखि कञ्चनपुरतर्फको डिजाइन भइरहेको छ । कञ्चनपुरदेखि कमलासम्म सडक निर्माण थालिएको दुई महिना हुन लाग्यो । एडीबीको सहुलियतपूर्ण ऋण सहयोगमा निर्माणको काम अघि बढाइएको हो । कमलाबाट ढल्केबर हुँदै पथलैयासम्म विश्व बैंकको सहयोगमा डिजाइन तयार हुँदै छ । पथलैयादेखि हेटौंडासम्म पनि एडीबीको सहयोगमा डिटेल डिजाइजनको काम अघि बढाउन तयारी भएको उनले बताए । यी सबै सडक चार लेनमा विस्तार गर्न लागिएको हो, उनले भने, बस्तीहरूमा आठ लेनको पनि बनाइनेछ । नारायणगढबुटवल खण्डमा ठेक्का भएर काम सुरु भइसकेको छ । बुटवलदेखि गोरुसिंगेसम्म एडीबीकै सहयोगमा सर्भे र डिजाइनको काम सुरु भएको छ । अहिले देशभर सडक सञ्जाल विस्तारको काम भइरहेको शर्माको भनाइ छ । केही ठूला सडक आयोजना पूरा हुने अन्तिम चरणमा छन् । हुलाकी सडक र मध्यपहाडी लोकमार्ग २०७९८० मा सम्पन्न हुने उनको दाबी छ । मदन भण्डारी राजमार्ग झापाको शान्तिनगरबाट डडेल्धुराको रुपालसम्म पुग्नेछ । यो पूरा हुन भने ६ वर्षभन्दा बढी लाग्ने उनको भनाइ छ । सूर्यविनायकधुलिखेल सडक स्तरोन्नति गर्ने भन्दै जाइकाले सम्भाव्यता अध्ययन गरेको थियो । त्यसपछि यसको थप अध्ययन हुन सकेको छैन । बुटवलपोखरा सडकलाई स्ट्यान्डर्ड दुई लेनको बनाउने भन्दै अध्ययन भएको तीन वर्ष बितिसकेको छ । अहिलेसम्म निर्माणको काम अघि बढ्न सकेको छैन । सडकको कुल १ सय ६१ किमिमध्ये १२ किमी दूरी घटाउने योजनाअनुसार विस्तृत अध्ययन गरिएको थियो । विश्व बैंकको सहयोगमा अध्ययन गरिएको हो ।कोहलपुरसुर्खेत सडकको स्तरोन्नति गर्ने भन्दै अध्ययन भएर बसेको पनि तीन वर्ष बितिसकेको छ । ९० किमि दूरीको यो सडकको डीपीआर तयार भइसकेको छ । यी सडकको अध्ययन भइसकेको छ, उनले भने, अहिले लगानीको स्रोत खोजिँदै छ । सूर्यविनायकधुलिखेल सडकको दूरी १६ किमि छ । अध्ययनअनुसार सडक खण्डमा १६ वटा यात्रु हिँड्ने पुल, दुई वटा फ्लाईओभर र दुई वटा सुरुङ रहनेछन् । यो खण्डको विस्तृत अध्ययन अझै हुन बाँकी छ । सम्भाव्यता अध्ययनले निर्माण लागत २२ अर्ब हुने देखाएको छ । पथलैयाकमला सडक खण्डको अध्ययन सुरु भएको छ । सडकको दूरी १ सय ३० किमि छ । सडक चार लेनको हुने र लागत ४५ अर्ब रुपैयाँ लाग्ने प्रारम्भिक अध्ययनले देखाएको छ । चीन सरकारले दुई वर्ष लगाएर अध्ययन गरेको धुलिखेलबाह्रबिसे सडकखण्डको काम पनि अघि बढ्न सकेको छैन । अध्ययन भएको वर्ष दिन भयो । तर निर्माणमा जाने सुरसार छैन । सडक स्ट्यान्डर्ड दुई लेनको बनाउने गरी अध्ययन गरिएको हो । ५८ किमि दूरीको यो सडकको पनि स्रोत जुट्न नसक्दा काम अघि बढ्न सकेको छैन । लागत २४ अर्ब रुपैयाँ लाग्ने अनुमान गरिएको छ ।"
विदेशी लगानी ३१ प्रतिशत घट्यो,"शोधनान्तर बचत १ खर्ब ६ अर्बगत मंसिरसम्म मुलुकको अर्थतन्त्र (शोधनान्तर) १ खर्ब ६ अर्ब ४८ करोड रुपैयाँले बचतमा छ । अघिल्लो वर्षको सोही अवधिमा शोधनान्तर स्थिति २३ अर्ब ३० करोडले बचतमा थियो । सोही अवधिमा अमेरिकी डलरमा शोधनान्तर स्थिति ८९ करोड ६५ लाखले बचतमा छ । अघिल्लो आर्थिक वर्षको मंसिरमा यो सूचक २० करोड ५९ लाख डलरले बचतमा थियो । सरकारले लकडाउन सुरु गरेको (गत चैतदेखि नै) शोधनान्तर बढ्न थालेको हो । अघिल्लो आर्थिक वर्षको तुलनामा चालु आवमा आयात घटेको, रेमिट्यान्स आप्रवाह बढेको, सरकारको बाह्य ऋण बढेकोलगायत कारण शोधनान्तरमा राम्रो सुधार देखिएको बताइएको छ ।"
आयव्यय विवरण बुझाउने समय थप्न परिसंघको माग,"काठमाडौं (कास) नेपाल उद्योग परिसंघका पदाधिकारीले अर्थमन्त्री विष्णु पौडेलसँग भेटेर उद्योगी व्यवसायीका समस्या समाधान गर्न अनुरोध गरेका छन् । परिसंघका अध्यक्ष सतीशकुमार मोरले आर्थिक वर्ष २०७६७७ को आयव्यय विवरण बुझाउन आगामी चैत मसान्तसम्म अवधि थप गर्न माग गरे । चालु आर्थिक वर्षको बजेटमा घोषित लकडाउन अवधिभरको विद्युत् डिमान्ड शुल्क मिनाहा हुने र अन्य समयका लागि बिजुलीको माग कम हुने समयको डिमान्ड शुल्कमा ५० प्रतिशत छुट हुने व्यवस्था तत्काल कार्यान्वयनमा लगिनुपर्ने माग पनि परिसंघले दोहोर्याएको छ । पुनर्कर्जा कार्यविधिमा एक ऋणीलाई अधिकतम २० करोड रुपैयाँको सीमा तोकिएकाले ठूला उद्योगी तथा व्यवसायीलाई पुनर्कर्जाले खासै राहत नमिल्ने हुँदा यसको सीमा बढाइनुपर्ने परिसंघको माग छ । भेटमा अर्थमन्त्रीले परिसंघका सुझाव सकारात्मक रहेको भन्दै समस्या समाधानमा पहल गर्ने प्रतिबद्धता जनाएका छन् । आयव्यय विवरण बुझाउने म्याद बुधबार अन्तिम दिन रहेकाले यसलाई कसरी सम्बोधन गर्न सकिन्छ, त्यसतर्फ विचार गर्ने उनको भनाइ थियो । अर्थमन्त्री पौडेलले औद्योगिक व्यवसाय ऐनमा उत्पादनमूलक उद्योगको वर्गीकरण सम्बन्धमा भएको व्यवस्थाबारे अध्ययन गरी बजेटमा घोषित लकडाउन अवधिभरको विद्युत्को डिमान्ड शुल्क मिनाहा गर्ने सम्बन्धमा आफू सकारात्मक रहेको बताए ।"
कर्णालीमा पनि कफी खेती उपयुक्त,"(वीरेन्द्रनगर)  ६ वर्षअघि लेकबेंसी नगरपालिका९ स्थित जनअपेक्षा कृषि सहकारीले २ लाख ८० हजार रुपैयाँ लगानीमा तीन रोपनी जग्गामा करिब १ हजार ६ सय कफीका बिरुवा रोप्यो । तर कफी उत्पादन कसरी गर्ने भन्नेबारे प्राविधिक ज्ञान नहुँदा उक्त बिरुवासँगै लगानी पनि खेर गयो । कर्णालीका प्रायः किसानलाई कफी खेतीबारे ज्ञान नहुँदा उत्पादनमा खासै चासो दिएको पाइँदैन । तर कर्णाली प्रदेश कफी खेतीका लागि उपयुक्त रहेको राष्ट्रिय चिया तथा कफी विकास बोर्डले जनाएको छ । किसानले व्यावसायिक कफी खेतीका लागि विशेष प्याकेज ल्याउनुपर्ने किसानको जोड छ । बोर्डले मंगलबार आयोजना गरेको चिया तथा कफीको एकीकृत विकाससम्बन्धी गोष्ठीमा सहभागी किसानले अन्य खेतीमा जस्तै कर्णालीका किसानलाई कफीतर्फ आकर्षित गर्न सरकारले अनुदानका कार्यक्रम ल्याउनुपर्ने औंल्याए । बोर्डले पनि कर्णालीमा तीनै तहको सरकारको समन्वयमा व्यावसायिक कफी खेतीको पहल थालेको जनाएको छ । सुर्खेत, दैलेख, जाजरकोट र सल्यानमा कफी खेतीका लागि उपयुक्त जमिन रहेको बोर्डका कार्यकारी निर्देशक विष्णुप्रसाद भट्टराईले बताए । उनका अनुसार पहिलो चरणमा सुर्खेत, जाजरकोट र सल्यानमा डेढ लाख कफीका बेर्ना उत्पादन गरी विस्तृत परीक्षण गर्ने बोर्डको तयारी छ ।बोर्डले आगामी वर्षसम्म कर्णालीमै कार्यालय स्थापना गरी चक्लाबन्दीको अवधारणाअनुसार व्यावसायिक कफी खेतीमा आकर्षित गर्ने योजना अघि सारेको हो । समुद्री सतहदेखि करिब ८ सयदेखि १६ सय मिटरसम्मको उचाइमा अरबिका जातको कफी उत्पादन हुने निर्देशक भट्टराईले बताए । कफी खेती गर्न अन्य बालीजस्तो धेरै दुःख पनि गर्नुपर्दैन, उनले भने, तीन महिनाभित्र बेर्ना तयार हुन्छ र तीन वर्षपछि फल्न सुरु गरिहाल्छ । बजार भाउ पनि बर्सेनि बढिरहेको छ । कर्णालीमा व्यावसायिक रूपमा कफी उत्पादन नभए पनि सुर्खेतलगायत केही जिल्लाका किसानले व्यक्तिगत प्रयोजनका लागि कफी खेती गरिरहेको कृषि विकास निर्देशनालयले जनाएको छ । प्राविधिक ज्ञान नपाउँदा किसान भने समस्यामा छन् । कफीका बिरुवामा लेपन गर्न नजान्दा सबै बिरुवा खेर गए, ६ वर्षअघि कर्णालीमा कफी खेतीको अभ्यास गरेको जनअपेक्षा सहकारीका कार्यालय प्रमुख छविलाल आचार्यले भने, प्राविधिक ज्ञान र किसानको आकर्षण नहुँदा पूरै लगानी खेर गयो । कफी उत्पादनपछि प्रशोधनको व्यवस्था पनि बोर्डले नै गर्ने भट्टराईको भनाइ छ । उनका अनुसार यही चौमासिकमा कर्णालीका अगुवा किसानलाई भेला गरी कफी खेतीबारे तालिम दिने बोर्डको योजना छ ।"
ग्लोबल आईएमईमा ढकाल निर्विरोध,काठमाडौं (कास) ग्लोबल आईएमई बैंक अध्यक्षमा चन्द्रप्रसाद ढकाल निर्विरोध चयन भएका छन् । बैंकको बुधबार सम्पन्न १४औं वार्षिक साधारणसभाले ढकाललाई निर्विरोध चुनेको हो । साथै बैंकले आफ्ना सेयरधनीलाई १४ प्रतिशत बोनस र २ प्रतिशत नगद लाभांश वितरण गर्ने भएको छ । बोनस सेयर वितरणपछि बैंकको चुक्ता पुँजी २१ अर्ब ६३ करोड रुपैयाँ पुग्ने जनाइएको छ । सभाले ढकालको अध्यक्षतामा बैंकको नयाँ सञ्चालक समिति निर्वाचित गरेको हो ।
इन्फ्रास्ट्रक्चर बैंकको प्रमुख कार्यकारीमा खतिवडा,"काठमाडौं (कास) नेपाल इन्फ्रास्ट्रक्चर बैंकको प्रमुख कार्यकारी अधिकृतमा रामकृष्ण खतिवडा नियुक्त भएका छन् । बैंक सञ्चालक समिति बैठकले बुधबार खतिवडालाई प्रमुख कार्यकारी अधिकृतमा नियुक्त गर्ने निर्णय गरेको हो । उनले माघ १ देखि कार्यभार सम्हाल्नेछन् । यसअघिका प्रमुख कार्यकारी अधिकृत अनिल ज्ञवाली दुईवर्षे कार्यकाल पूरा गरेर बाहिरिएपछि सो पद खाली थियो । सोही पदमा खतिवडालाई नियुक्त गरिएको हो । व्यवस्थापनमा स्नातकोत्तर खतिवडाले मास्टर्स अफ साइन्स इन फाइनान्सलगायत विषय अध्ययन गरेका छन् । उनीसँग एनआईबीएल क्यापिटल मार्केट, जलविद्युत् लगानी तथा विकास कम्पनी, लगानी बोर्ड र विद्युत् नियमन आयोगमा काम गरेको अनुभव छ । दीर्घकालीन स्रोत संकलनमार्फत देशको पूर्वाधार विकासका परियोजनामा मात्र लगानी गर्ने उद्देश्यले यो बैंक स्थापना भएको हो । बैंकले यही माघ २ देखि जारी पुँजीको ४० प्रतिशत हुने ८ अर्ब रुपैयाँ बराबरको ८ करोड कित्ता प्राथमिक सेयर निष्कासन गर्दै छ ।"
बजारमा 'प्रोटोन सागा,"काठमाडौं (कास) जगदम्बा मोटर्सले बुधबार मलेसियाली अटोमोबाइल ब्रान्ड प्रोटोनको प्रोटोन सागा गाडी भर्चुअल माध्यमबाट सार्वजनिक गरेको छ । प्रोटोन नेपालको आधिकारिक फेसबुक र युट्युब पेजमार्फत गाडी नेपालमा सार्वजनिक गरिएको हो । यसमा एलिगेन्ट अरस्पोइलर, नयाँ १५ इन्चको एलोई ह्वील डिजाइन, रिमोट ट्रंक रिलिजजस्ता विशेषता छन् । प्रोटोन सागामा हिलहोल्ड एसिस्ट, रियर पार्किङ सेन्सर, रिभर्स क्यामेरा र ब्रेक एसिस्टलगायत सुरक्षा विशेषता छन् ।"
गुडविल फाइनान्सको ८४५ प्रतिशत बोनस सेयर,काठमाडौं (कास) गुडविल फाइनान्स लिमिटेडले आफ्ना सेयरधनीलाई ८४५ प्रतिशत बोनस सेयर र ३६५ प्रतिशत नगद लाभांश वितरण गर्ने भएको छ । फाइनान्सका अध्यक्ष विश्वप्रकाश साख्वःको अध्यक्षतामा बुधबार सम्पन्न २६औं वार्षिक साधारणसभाले उक्त सेयर र लाभांश वितरण गर्ने निर्णय गरेको हो ।
एभरेस्टफोन पेबीच राजस्व भुक्तानी सम्झौता,काठमाडौं (कास) एभरेस्ट बैंकले मंगलबार फोन पेसँग राजस्व भुक्तानीसम्बन्धी सम्झौता गरेको छ । सम्झौतापछि महालेखा नियन्त्रक कार्यालयका साथ एकीकृत अनलाइन आन्तरिक राजस्व कर भुक्तानी गर्न सकिनेछ । बैंकका प्रमुख कार्यकारी अधिकृत जीके नेगी र अर्थ मन्त्रालयका सचिव (राजस्व) रामशरण पुडासैनीले सम्झौतापत्रमा हस्ताक्षर गरे ।
सस्तो डिलमा स्मार्ट ग्याजेटका सामान,"काठमाडौं (कास) सस्तो डिल र स्मार्ट ग्याजेट कम्पनी टेक स्टुडियोबीच सस्तो डिलको वेबसाइटमा स्मार्टका सामान राखिनेसम्बन्धी सम्झौता भएको छ । सम्झौताअनुसार सस्तो डिलको वेबसाइटमा स्मार्टका सात वटा ब्रान्ड राखिनेछन् । स्मार्टका हाई, फ्युचर, लेनोभो, रिभरसोङ, पिसेतफिनो, होको र ओपल स्मार्ट वेबसाइटमा उपलब्ध हुनेछन् ।"
मेगा बैंकको १३ प्रतिशत लाभांश पारित,काठमाडौं (कास) मेगा बैंकले आफ्ना सेयरधनीलाई १३०५ प्रतिशत लाभांश वितरण गर्ने भएको छ । बैंकको १० औं वार्षिक साधारणसभाले बुधबार आर्थिक वर्ष २०७६७७ सम्म सञ्चित मुनाफा एवं वितरणयोग्य रकमबाट उक्त लाभांश वितरण गर्ने निर्णय गरेको हो । बैंकले चुक्ता पुँजीको १० प्रतिशतले हुन आउने १ अर्ब ३३ करोड २२ लाख ६९ हजार ५ सय बोनस सेयर र ३०५ प्रतिशतले हुन आउने ४० करोड ६३ लाख ४२ हजार नगद लाभांश पनि साधारणसभाले पारित गरेको छ ।
मुक्तिपछिका माघी बेग्लै,"(लुम्बिनी)  माघी पर्व आयो कि थारू गाउँमा कमैया, कम्लरी खोज्न सुरु हुन्थ्यो । पश्चिम तराईका हरेक थारू गाउँमा माघीसँगै जमिनदार र मालिकको लस्कर लाग्थ्यो । आउँदो वर्ष कसलाई कमैया, कम्लरी राख्ने र त्यसका लागि कसरी फकाउने भन्ने तयारी सुरु हुन्थ्यो । माघी थारू समुदायको महान् पर्व हुँदाहुँदै यो दासताको पर्व बन्ने गरेको थियो । माघीकै दिनदेखि कमैया कम्लरीको नवीकरण हुन्थ्यो तर अहिलेको माघी फेरिएको छ । न त थारू गाउँमा कमैया, कम्लरीका लागि बार्गेनिङ हुन्छ, न कोही अर्काका घरमा दास बन्न जानुपर्छ । परिवारका सबै सदस्य एक ठाउँमा जम्मा भएर माघी मनाउन पाइरहेका छन् । घोराही१६ स्थित मुक्त कमैया शिविरमा बसिरहेकी सन्तोली चौधरीलाई माघी मनाउने चटारो छ । उनी अचेल स्वतन्त्र रूपमा पर्व मनाउन पाइरहेकी छन् । पर्वमा चाहिने खर्च कसरी जुटाउने भन्ने चिन्ता पनि छैन । उनी तरकारी, फलफूल बेचेर दैनिक २ हजारसम्म कमाउँछिन् । अचेल माघी खुसीसाथ मनाउन पाइएको छ । पहिले यस्तो बेला कि त जमिनदारका घरमा भइन्थ्यो कि कसका घरमा कम्लरी बस्ने भन्ने चिन्ता हुन्थ्यो, उनले भनिन् । उनका श्रीमान् चुरमान पनि मुक्त कमैया हुन् । उनी फर्निचरको काम गर्छन् । उनीहरूले घडेरी किनेर नयाँ घर बनाएका छन् । आधा जीवन कमैया बसियो तर केही परिवर्तन भएन । जस्तो कमैया बस्यो, त्यस्तै निस्केको हो, उनले भने, अहिले आफ्ना नाममा जग्गा र घर भएको छ । छोराछोरी पढेर जागिर खाने भइसके । सन्तुष्टि मिलेको छ । राप्ती२ बराखुटीकी विपत्ती चौधरीले सिलाइकटाइ गरेर जीवनयापन गरिरहेकी छन् । त्यसबाट उनले दैनिक ५ सयदेखि १ हजार रुपैयाँसम्म आम्दानी गर्छिन् । यही कमाइले उनले छोराछोरी पढाइरहेकी छन् । जग्गा किन्दाको ऋण तिरिन्, नयाँ घर बनाइन् । पहिले कमैया बस्दा घरबास थिएन, आफ्नो भन्ने केही थिएन, उनले भनिन्, अहिले आफ्नै घरबास भएको छ । छोराछोरी कमैया कम्लरी बस्नुपरेको छैन । पहिलेको कुरा सम्झँदा त यस्तो दिन पनि आउँदो रैछ र भन्ने लाग्छ । २०५७ साउन २ गते सरकारले कमैया मुक्ति र ०७० असार १३ गते कम्लरी मुक्तिको घोषणा गरेको थियो । मुक्तिको घोषणालगत्तै कमैया कम्लरी प्रथा अन्त्य नभए पनि बिस्तारै चेतनाको विकाससँगै थारू समुदाय कमैया, कम्लरी प्रथाविरुद्ध उभिन सक्ने भएको हो । पश्चिम तराईमा जमिन्दारको जग्गा अधियाँ कमाउन पाएबापत या ऋण पाएबापत कमैया, कम्लरी बस्नुपर्ने चलन थियो । खाना, वर्षमा दुई जोडा कपडा र केही धान पाएका भरमा रातदिन जमिनदारका घरमा काम गर्नुपर्थ्यो । अहिले कमैया कम्लरीबाट मुक्त भएपछि धेरैले आफ्नै व्यवसाय गरेर, छोराछोरी पढाएर र आयआर्जनका विभिन्न उपाय गरेर जीवनमा ठूलो परिवर्तन गरेका छन् ।सरकारले ०५७ सालमा लिएको तथ्यांकअनुसार पश्चिम तराईका पाँच जिल्लामा १८ हजार २ सय ८८ परिवार मुक्त कमैया छन्, जसअनुसार दाङमा १ हजार ५९, बाँकेमा १ हजार ३ सय ४२, बर्दियामा ६ हजार ९ सय ४९, कैलालीमा ५ हजार ९ सय २६ र कञ्चनपुरमा ३ हजार १२ परिवार मुक्त कमैया छन्, जसमा ९८ हजार ९ सय ८५ जना सदस्य छन् । मुक्त भएका अधिकांश कमैयाको जीवनमा परिवर्तन आएको र अहिले कमैया बस्ने अवस्था नरहेको मुक्त कमैया समाजका जिल्ला अध्यक्ष हरिशचन्द्र चौधरीले बताए । अहिले थारू गाउँमा कोही पनि कमैया, कम्लरी खोज्न आउँदैन । पहिले माघीसँगै साना नानीहरूको रुवाबासी हुन्थ्यो । माघीकै बेलादेखि अरूका घरमा काम गर्न जानुपर्थ्यो, उनले भने, पर्व मनाउनेभन्दा बढी कसका घरमा कमैया, कम्लरी जानुपर्ने हो भन्ने चिन्ता हुन्थ्यो । माघी दासताको पर्व थियो । अहिले त त्यस्तो त्रास केही पनि छैन । कमैया मुक्तिले थारू समुदायमा नसोचेको परिवर्तन ल्याएको मुक्त कमैया समाजका केन्द्रीय सदस्य टेकबहादुर रावत बताउँछन् । पहिले माघी आयो कि कमैया, कम्लरी जानेकै पिर हुन्थ्यो । पर्व मनाउने बेला खुसीभन्दा बढी चिन्ता हुन्थ्यो, उनले भने, अहिले यो समस्याबाट पश्चिम तराई पूरै मुक्त छ । कोही पनि कमैया, कम्लरी पठाउन तयार छैन । बरु सबैले आआफ्नो घरबास बनाएर नयाँखालको जीवन सुरु गरेका छन् ।पहिले कतिपय कम्लरीले माघीमा समेत घर जान पाउँदैनथे । अहिले पश्चिम तराईमा १२ हजार ७ सय ६९ मुक्त कम्लरी रहेको र तीमध्ये १ हजार ३ सय ५९ जना विभिन्न तहमा अध्ययनरत रहेको मुक्त कम्लरी विकास मञ्चकी केन्द्रीय अध्यक्ष शान्ति चौधरीले बताइन् । आमाबुबा तथा घरबास नभएका १ सय ६६ मुक्त कम्लरी दाङ, कैलाली र कञ्चनपुरमा रहेका छात्रावासमा बसेर पढिरहेका छन् । मुक्त कम्लरीले नै पश्चिम तराईका पाँच जिल्लामा ४३ वटा सहकारी खोलेका छन्, जसमा १२ हजार ९ सय ४९ सदस्य छन् । सहकारीबाट ऋण लिएर ३ हजार २५ मुक्त कम्लरीले विभिन्न व्यवसाय गरिरहेको मञ्चकी कोषाध्यक्ष विष्णु चौधरीले बताइन् । व्यवसायबाट राम्रो आम्दानी गरिरहेका छन् । घरपरिवारलाई आवश्यक पर्ने खर्चसमेत जुटाइरहेका छन्, उनले भनिन्, यसले ऋण तिर्न नसकेर कम्लरी बस्नुपर्ने समस्याबाट मुक्त गरेको छ । कतिपय कम्लरीले स्नातक, स्नातकोत्तर तहसम्म उत्तीर्ण गरिसकेका छन् । केही सामाजिक संघसंस्थाको नेतृत्व गरिरहेका छन् । कमैया, कम्लरी आन्दोलनमा लाग्दालाग्दै दाङकी शान्ता चौधरी र बर्दियाकी सुकदैया चौधरी सभासदसम्म भए । अहिले पहिले जस्तो अवस्था छैन । कमैया, कम्लरीको जीवनमा ठूलो परिवर्तन आएको छ, शान्ताले भनिन्, दासताबाट थारू समुदायले मुक्ति पाएको छ । कम्लरीहरूले पढ्न पाएका छन् । सरकारले यो समस्यालाई गम्भीर रूपमा लिन थालेको छ । बाँसगढीकी गीता थारूलाई धुमधामले माघी मनाउने मन थियो । न्यानो लुगा लगाउने, तातो मीठो खाने र परिवारसँग बसेर नाचगान गर्ने । यत्तिमै उनको माघी भव्य हुन्छ । रहरअनुसारको खर्च पनि खासै होइन तर ५५ वर्षीया गीताका लागि चिसोका कारण सानो रहर ठूलो कहर बनेको छ । दिनभरि मजदुरी गरेर बेलुका हातमुख जोर्नुपर्ने उनको दिनचर्यामा अहिले शीतलहर छाएको छ । बिहानै ६ बजे शीतले लुछुप्प भिज्ने गरी कामको खोजीमा उनी घरि नेपालगन्जको रामलीला मैदान त घरि त्रिभुवन, बीपी चोक वरिपरि भौंतारिन्छिन् ।चार दिनअघि जस्तै बुधबार पनि उनको हात रित्तै रह्यो । काम पाए त माघी मनाउने हो, उनले निराश हुँदै भनिन्, चिसाले कमाइ नै छैन, घर जान पनि मन लाग्दैन । गीतासँगै उनकी नन्द प्रमिला थारू पनि मजदुरी गर्छिन् । उनीहरू रोजगारकै खोजीमा बाँसगढीदेखि आएर नेपालगन्जमा भाडामा बस्छन् । घरमा श्रीमान् छन् । श्रीमान् घरबार हेर्छन्, म काम खोज्छु, प्रमिलाले भनिन् । तीन छोरीको पालनपोषण उनकै खर्चमा हुन्छ । कमाइ नभएपछि उनले यस वर्ष छोरीले फालेका पुराना लुगाले आङ ढाक्नुपरेको सुनाइन् । चिसामा दिनभरि बाहिर डुलेर मजदुरी गर्नुपर्ने कामको प्रकृति हेर्दा सबैभन्दा बढी स्याहार उनलाई चाहिने हो । यथार्थ भने बेग्लै छ । १० दिनअघि १५ सय कमाउँदा उनले छोरी र श्रीमान्लाई बाक्ला कपडा किनेर न्यानो बनाइन् । आफू भने पुरानैमा खुसी भइन् । आगो तापेर चित्त बुझाउँछु, उनले भनिन् । रामलीला मैदानमा गीता, सीता र प्रमिलाजस्ता दुई सयभन्दा बढी मजदुर कामको खोजीमा बस्छन् । एकसरो फाटेका लुगाका भरमा प्लास्टिक सल्काएर आगो ताप्दै उनीहरूको दिनचर्या बित्छ । दिनदिनै शीतलहर चल्न थालेपछि यहाँका मजदुरका मनमा दुई किसिमको चिसो गड्दै छ । लुम्बिनी प्रदेशअन्तर्गत तराईका ६ जिल्लामा मनाइने माघी पर्व कोरोनाका कारण खल्लो बनेको छ । कोरोना संक्रमण त्रासले घरघरमै बसेर आफन्तबीच पर्व मनाइँदै छ । रूपन्देहीको तिलोत्तमा१३ सेमरीका हरिनारायण चौधरीलाई पुसको अन्तिम दिन रमाइलो लागेको छैन । माघ १ गतेलाई नयाँ वर्षका रूपमा मनाउने गरेका उनले रौनक नभएको बताए । विगत सम्झिने, बस्ने काम भएको छ, उनले भने, कोरोनाका कारण माघीको उत्साह छैन ।थारू समुदायको बाहुल्य रहेको सेमरीका स्थानीयले हर्सोल्लाससाथ मनाइने माघीमा यस वर्ष खासै खुसी नआएको बताए । थारू समुदायको अस्तित्व जोगाउनकै लागि थारू होमस्टेसमेत सञ्चालन रहेको सेमरीमा एक सातादेखि पाहुनाको विशेष स्वागत र माघी विशेष कार्यक्रम चल्ने गर्थ्यो । माघीको अवसरमा विभिन्न परिकार चखाउने र थारू संस्कृति झल्किने नाचगान देखाइने गरेकामा कोरोना त्रासले रोकिनुपरेको भन्दै स्थानीयले नयाँ वर्ष आएजस्तै नलागेको सुनाए । आफूहरूले सबैभन्दा महत्त्व दिएर मनाउने गरेको माघी अथवा नयाँ वर्षमा दिदीबहिनीलाई अनिवार्य माइतीमा ल्याउने, नयाँ लुगा किनिदिने र मीठा परिकार खुवाउने गरेको सियारी४ का श्रीराम थारूले सम्झिए । ६७ वर्षीय थारूले पहिलोपटक परिवार र छिमेकमा माघीको उल्लास नरहेको देखेको बताए । पश्चिम नवलपरासीमा माघीको एक दिनअगाडि मछवारीका दिन माछा मार्ने, साथीभाइबीच भेटघाट गर्ने गरिन्छ । थारू जातिको नयाँ वर्षका रूपमा मनाउने प्रचलन छ । माघी पर्वमा पहिले पहिले गाउँको मुखिया चुन्ने प्रचलन थियो । मुखिया चुनेपछि उसले चौकीदार र गाउँमा कसले के गर्ने भन्ने जिम्मेवारी दिने गर्थे तर अहिले त्यो परम्परा हटेको भए पनि माघीमा थारू समुदायले वर्ष दिनभरिको कामको समीक्षा, योजना र आर्थिक कारोबारको छिनोफानो गर्ने गर्छन् । अघिल्लो दिन मछवारीका दिन माछा मारेर माघेसंक्रान्तिका दिनमा दिदीबहिनी, आफन्त र गाउँका अगुवा बोलाएर गीत गाउँदै आफ्ना पिरमर्का पोख्ने र रमाइलो गर्ने प्रचलनअनुसार थारू बस्तीमा यसको रौनक बढेको सरावलका दिलीप चौधरीले बताए ।"
सद्भाव जोड्दै भाक्का,"बिर्तामोड (कास) बुधबार बिहान बिर्तामोडमा राजवंशी युवतीहरू एकसरो पेटानी (राजवंशीको जातीय पहिरन) मा मात्र देखा परे । कपडाले पुस मसान्तको चिसो त छेकेको थिएन तर तात्तातो भाक्का (भक्का), माछा, आलुभान्टाको तरकारी, टमाटरको अचार र चिया पिउँदैखाँदै बसेका उनीहरूलाई चिसोको कुनै पर्वाह थिएन । बुधबार झापाका राजवंशी जातिले चौथो राष्ट्रिय भाक्का दिवस मनाएका छन् । बिर्तामोडको सिटी सेन्टरमा करिब तीन हजार जना भेला भई दिवस मनाइएको हो । यसरी सामूहिक भाक्का खाने कार्यक्रमले हामी नयाँ पुस्तालाई उत्साहित बनाएको छ, विराटनगरकी सपना राजवंशीले भनिन् । शिक्षक कुवेरप्रसाद राजवंशीले भाक्कालाई राष्ट्रिय परिकारकै रूपमा विकास गर्नुपर्ने माग राखे । विशुद्ध चामलको मात्र बनाइने भाक्कामा कुनै मिसावट छैन । स्वादिष्ट र अर्ग्यानिक भएकाले यो परिकारलाई नेपालीको साझा परिकारका रूपमा विकास गर्न जरुरी छ, उनले भने । राजवंशी इतिहासकार फूलसिंह राजवंशी भाक्काले पूर्वी तराईमा सांस्कृतिक सद्भावलाई जोडेको बताउँछन् । भाक्काले स्वाद र भोक मात्र मेटाएको छैन । यसले सबै जाति समुदायबीच सद्भाव जगाउने काम गरेको छ, उनले भने ।"
प्रदेश फुटबल अध्यक्षमा १३ जनाको दाबी,"(मकवानपुर)  वाग्मती प्रदेश फुटबल संघ अध्यक्षमा १३ जनाले दाबेदारी प्रस्तुत गरेका छन् । देशमा संघीयता गएसँगै नेपाली फुटबलको सर्वोच्च संस्था अखिल नेपाल फुटबल संघ (एन्फा) ले पनि प्रादेशिक संरचना निर्माण गरिरहेको छ । सोही क्रममा बुधबार हेटौंडामा भएको वाग्मती प्रदेशस्तरीय भेलाबाट तदर्थ समिति गठन गर्नुपर्ने भए पनि सहमति जुटेन । तदर्थ समितिको प्रदेश अध्यक्षका लागि १३ जनाको उम्मेदवारी दर्ता भएसँगै सर्वसम्मत रूपमा कार्यसमिति चयन गर्न केन्द्रीय प्रतिनिधिमण्डल असफल भएको हो ।अध्यक्ष पदका लागि काठमाडौंका विराटजंग शाही, नुवाकोटका दीपक चित्रकार, दोलखाका गोविन्द श्रेष्ठ, कौरव पाण्डे, मकवानपुरका राजेन्द्र श्रेष्ठ, टीका लामा, भक्तपुरका राम प्रजापति, चितवनका श्रीकृष्ण कार्की, धादिङका दीपक खतिवडा, सिन्धुपाल्चोकका मनकुमार श्रेष्ठ, ललितपुरका शिशिरविक्रम हमाल र सिन्धुलीका लक्षु देवकोटाले उम्मेदवारी दर्ता गराएका छन् । स्रोतका अनुसार काठमाडौंका शाही र मकवानपुरका श्रेष्ठबीच अध्यक्ष पदका लागि सहमति नजुटेपछि एक दर्जनभन्दा बढीले अध्यक्षमा उम्मेदवारी दर्ता गराएका हुन् ।भेलामा सहभागी आठवटा जिल्लाका प्रतिनिधिहरूले शाहीलाई अध्यक्ष पदमा नियुक्त गर्न समर्थन गर्दै निर्वाचन मण्डललाई पत्र बुझाएका थिए । उनीहरूले मतदान प्रक्रियाबाट यस विषयलाई टुंगो लगाउन आग्रह गरे पनि विधानमा तदर्थ समिति चयनका लागि सहमति हुनुपर्ने व्यवस्था भएको भन्दै निर्वाचन कमिटी पन्छिएको हो । शाही वर्तमान एन्फा अध्यक्ष कर्माछिरिङ शेर्पा समूहका होइनन् । उनी पूर्वअध्यक्ष गणेश थापानिकट हुन् । शाहीको समर्थनमा काठमाडौं, ललितपुर, काभ्रे, सिन्धुली, सिन्धुपाल्चोक, धादिङ, चितवन र दोलखा जिल्ला रहेका छन् ।भेलाले १५ सदस्यीय नयाँ कार्यसमिति चयन गर्नुपर्ने भए पनि अध्यक्षमा सहमति नजुटेपछि अन्य पदका लागि निर्वाचन मण्डलले प्रक्रिया नै सुरु गरेन । मुख्य पदमै सहमति नजुटेपछि पूर्ण कार्यसमिति चयन नगरिएको हो । नेतृत्वको टुंगो लागेपछि अन्य पद टुंग्याउँदा राम्रो हुने सल्लाह सहभागी प्रतिनिधिहरूबाट आए पनि यसो गरिएको हो ।, प्रमुख निर्वाचन आयुक्त तथा एन्फा केन्द्रीय सदस्य पूर्णमान चित्रकारले भने ।सर्वसम्मत रूपमा अध्यक्ष चयन हुन सकेन । अब हामी अध्यक्ष पदका लागि उम्मेदवारी दर्ता गराएकाहरूको सूची र उहाँहरूबाट प्राप्त सुझाव एन्फा केन्द्रीय नेतृत्वलाई प्रतिवेदनको रूपमा बुझाउनेछौं ।, प्रमुख निर्वाचन आयुक्त पूर्णमान चित्रकारले भने, सर्वसम्मत रूपमा अध्यक्ष चयन नभएको खण्डमा केन्द्रीय समितिको बैठकबाट टुंग्याउने व्यवस्था रहेको छ ।, उनले तदर्थ समितिलाई प्रदेशस्तरीय भेला आयोजना गरेर नयाँ कार्यसमिति चयन गर्ने अधिकार रहेको छ । प्रदेशस्तरीय भेला गरी नयाँ कार्यसमिति गठन गर्नुपर्ने भएकाले सहमति गरेर अगाडि बढ्न खोजिएको थियो । तर, त्यसो भएन ।, उनका अनुसार एन्फाको माघ ५ गते बस्ने पूर्ण केन्द्रीय समितिको बैठकले यस विषयलाई टुंग्याउनेछ । उम्मेदवारी दिएकामध्येबाट एक जना छनोट बैठकले गर्नेछ, उनले थपे ।भेलामा वाग्मती प्रदेशका ११ जिल्लाबाट ३३ जना प्रतिनिधिको सहभागिता रहेको थियो । वाग्मती प्रदेशका रसुवा र रामेछाप जिल्लामा फुटबल संघ छैन । हालसम्म ६ वटा प्रदेशमा सर्वसम्मत रूपमा नयाँ कार्यसमिति चयन भइसकेको छ । मकवानपुर जिल्ला फुटबल संघको आतिथ्यतामा भएको भेलाको उद्घाटन वाग्मती प्रदेश खेलकुद परिषद्का अध्यक्ष सूर्यलाल भण्डारीले गरेका थिए ।"
"पोग्बा भन्छन्, म्यानचेस्टर चुनौती दिन सक्षम",एट्लेटिकोको पकड झन् बलियोम्याड्रिड एट्लेटिको म्याड्रिडले स्पेनी ला लिगाको शीर्षस्थानमा आफ्नो पकडलाई अझ बलियो बनाउन मंगलबार सेभियालाई २० ले हरायो । डिएगो सिमोनीको टिमका लागि एन्जेल कोरेआले पहिलो गोल गरे । यस्तै दोस्रो गोल सउल निगुएजको नाममा रह्यो । यसका लागि इंग्ल्यान्डका खेलाडी किरेन ट्रिपरले पास उपलब्ध गराए । बाजी थापेको आरोपमा उनी १० साताको प्रतिबन्धपछि फेरि मैदानमा फर्के र आफ्नो उपस्थिति जनाए ।सेभियाका लागि भने सबै खाले प्रतियोगिताका १० खेलमा यो पहिलो हार हो र टिम छैटौं स्थानमा छ । एट्लेटिकोको भने १६ खेलबाट ४१ अंक भएको छ र यो दोस्रो स्थानमा रहेको रियल म्याड्रिडमाथि चार अंकको अग्रता हो । त्यसमाथि एट्लेटिकाले रियलको तुलनामा दुई खेल कम खेलेको छ । मंगलबारकै अर्को खेलमा ग्रेनेडाले ओसासुनालाई २० ले हरायो । ग्रेनेडा २७ अंकमा सातौं स्थानमा छ । पुछारबाट दोस्रोमा रहेर ओसासुना रेलिगेसनबाट बच्न संघर्षरत छ ।
थ्री अन थ्री बास्केटबल आजदेखि,"काठमाडौं (कास) सूर्योदय आवासीय माविले थ्री अन थ्री बास्केटबल प्रतियोगिताको आयोजना गर्ने भएको छ । डिल्लीबजारस्थित विद्यालयको कोर्टमा बिहीबारदेखि ३ दिनसम्म प्रतियोगिता आयोजना हुने बुधबार राजधानीमा आयोजित पत्रकार सम्मेलनमा जानकारी दिइयो । उपत्यकाका विद्यालयले सहभागिता जनाउन पाउने प्रतियोगितामा कक्षा ८ देखि ११ सम्मका विद्यार्थीलाई समेटेर टिम बनाउन पाइनेछ ।कोरोनाका कारण हामी लामो समयदेखि कठिन स्थितिबाट गुज्रिरहेका छौं । हामीले विद्यालय सुरु गरिसकेका छौं । विद्यार्थी र अभिभावककै अनुरोधमा अतिरिक्त क्रियाकलापस्वरूप प्रतियोगिता आयोजना गर्न लागिएको हो, आयोजक सूर्योदय एजुकेसन फाउन्डेसनका अध्यक्ष तथा प्याब्सनका पूर्वअध्यक्ष लक्ष्यबहादुर केसीले भने, विश्व स्वास्थ्य संगठनले लागू गरेको स्वास्थ्य सुरक्षा मापदण्ड पूरा गरी प्रतियोगिता आयोजना गर्न लागेका हौं । कोरोना कालपछि खेलकुद चलायमान बनाउनका लागि पनि यो प्रतियोगिताले सकारात्मक भूमिका खेल्नेछ भन्ने हाम्रो अपेक्षा छ ।प्रतियोगितामा ४८ भन्दा बढी विद्यालयका टोलीको सहभागिता रहनेछ । छात्रतर्फ ३२ र छात्रातर्फ १६ टोली रहने प्रतियोगिताको छात्रतर्फको विजेताले २० हजार, उपविजेताले १० हजार र तेस्रो हुनेले ५ हजार रुपैयाँ पुरस्कार पाउनेछन् । छात्रातर्फ उपाधि विजेतालाई १५ हजार, उपविजेतालाई ८ हजार र तेस्रो हुने टिमलाई ४ हजार प्रदान गरिनेछ । दुवै विधामा प्रतियोगिताको सर्वोत्कृष्ट खेलाडी र सर्वाधिक स्कोर गर्नेले २२ हजार रुपैयाँ पुरस्कार पाउनेछन् ।"
पेनले मागे माफी,"सिड्नी (रोयटर्स) अस्ट्रेलियाली कप्तान टिम पेनले भारतविरुद्धको तेस्रो टेस्टको अन्तिम दिन आफ्नो व्यवहारलाई लिएर बुधबार माफी मागेका छन् । उनले रविचन्द्रन आविश्वनमाथि अभद्र व्यवहार गर्दै दबाब सिर्जना गर्ने प्रयास गरेका थिए । भारतको दोस्रो इनिङ्सका क्रममा तीन क्याच छाडेका विकेटकिपर पेनले आश्विनमाथि अभद्र शब्द प्रयोग गरेको स्टम्पमा राखिएको माइक्रोफोनबाट सुनिएको थियो । उनले भनेका छन्, म त्यस्तो खराब प्रवृत्तिको होइन, तर मेरो भूल देखियो, पेनले भनेका छन् ।उनको म्याच फी बाट १५ प्रतिशत पनि काटिएको थियो । उनले अगाडि भनेका छन्, मेरो नेतृत्व राम्रो रहेन । मैले आफैंमाथि अत्यधिक दबाब सिर्जना गरें । अस्ट्रेलियाली टिमले तय गरेको स्तर र अपेक्षा अगाडि म ठीक सावित हुन सकिनँ । पेनले अस्ट्रेलियाली टेस्ट टिमको नेतृत्व सम्हालेयता खेलाडीको व्यवहारमा सुधार भएको मानिएको छ । दक्षिण अफ्रिकाविरुद्ध केप टाउन टेस्टपछि तत्कालीन कप्तान स्टिभ स्मिथ बर्खास्तीमा परेका थिए ।त्यसपछि उनी कप्तानको भूमिका छन् । उनले भनेका छन्, म पनि मान्छे हुँ, मबाट मानवीय भूल हुन सक्छ । मैले गरेको गल्तीका लागि म माफी माग्न चाहन्छु । पछिल्लो १८ महिनामा हामीले टिमको व्यवहारमा एक प्रकारको स्तर कायम गरेका छौं । पछिल्लो टेस्टमा हामी यसबाट केही हदसम्म चुक्यौं । अर्कोतर्फ स्मिथले भारतविरुद्धको त्यस तेस्रो टेस्टमा पिचमा छेडछाड गर्न खोजेको आरोप लागेपछि आश्चर्य र स्तब्धता पोखेका छन् । पूर्वकप्तान स्मिथमाथि भारतीय ब्याट्सम्यान क्रिजमा छँदा तिनले बनाएको चिह्न जानाजान मेट्न खोजेको आरोप लागेको थियो र यसक्रममा उनको चर्को आलोचनासमेत भएको थियो । उनले भनेका छन्, म खासमा हाम्रा बलरले कहाँ बलिङ गरिरहेका छन्, त्यो स्पष्ट होस् भन्ने पक्षमा थिएँ । पेन पनि उनको बचाउमा उत्रेका छन् र उनले भनेका छन्, म स्थिमलाई राम्रोसँग चिन्छु, उनी पिचमा यस्तो काम पहिले पनि गरेका छन् ।अस्ट्रेलिया र भारतबीचको चौथो अन्तिम टेस्ट शुक्रबार देखि ब्रिसवेनमा सुरु हुँदै ंछ । सिड्नीको तेस्रो टेस्ट बराबरीमा टुंगिएको थियो । घरेलु टोली अस्ट्रेलियाले पहिलो टेस्ट जितेको थियो भने दोस्रो टेस्ट जित्दै भारतले शृंखला बराबरीमा ल्याएको थियो ।"
