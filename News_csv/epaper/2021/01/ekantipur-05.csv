शीर्षक,विवरण
महाकालीमा तटबन्ध रोक्न भारतद्वारा अटेर,इलामको सन्दकपुरमा रहेको सीमा स्तम्भसँगै भारतले बनाएको सडक । यहाँको सीमा क्षेत्रका कतिपय स्थानमा भारतले सडक बनाउँदा दशगजा नै मिचेको छ । तस्बिर : विप्लव भट्टराईकान्तिपुर
स्थानीयको विरोधपछि एसएसबीले रोक्यो बार,"स्थानीयले प्रतिकार नगर्ने हो भने एसएसबी धेरै वर आइसक्थ्यो, उनले भने, नेपाली भूमि सम्झेर बिनाहतियार निरन्तर लडिरहेका छौं । स्थानीयको प्रतिवादकै कारण पूर्वी सीमामा एसएसबी पछि हट्ने गरेको जनप्रतिनिधिहरूसमेत बताउँछन् । जबसम्म उनीहरूले गुगल म्याप लिएर हिँड्छन्, तबसम्म समस्या जस्ताको तस्तै रहन्छ, सूर्योदय नगरपालिका प्रमुख रणबहादुर राईले भने, दिगो समस्या समाधानको उपाय खोज्नुको विकल्प छैन ।यसअघि सन्दकपुरसहित विभिन्न क्षेत्रमा पर्यटकीय पूर्वाधार निर्माण थालिए पनि भारतीय पक्षले सीमा यकिन नभएको भन्दै पटकपटक अवरोध गर्दै आएको छ । एसएसबीको धेरै अवरोध हुने क्षेत्रमा पर्छन् सन्दकपुर र माईजोगमाई गाउँपालिका तथा सूर्योदय नगरपालिका । यी पालिकाका सीमावर्ती क्षेत्रमा तोकिएका पूर्वाधार विकासका काम लामो समयदेखि अधुरै छन् ।२०५८ मा पनि हिले क्षेत्रमा भारतीय पक्षले रातारात नेपालीका सातवटा घरलाई आफ्नोमा पार्ने गरी पिल्लर सारेको थियो । त्यतिबेला स्थानीय र सञ्चारमाध्यमको दबाबका कारण एसएसबी पछि हटेको थियो । २०६५ मा अन्तुको गुफापातल क्षेत्रमा क्याम्पको क्षेत्र यकिन गर्ने भन्दै नेपाली भूमिमा भारतीय पक्षले बारबेर सुरु गर्यो । तीव्र विरोधपछि त्यहाँ पनि एसएसबी पछि सरेको थियो । यस्तै समस्या पशुपतिनगरको फाटक, पुलखोला, मानेभन्ज्याङ, छब्बिसे, गैरीबास, सन्दकपुरलगायत क्षेत्रमा कायमै छ । फाटकमा भारतीय प्रहरीको चेकपोस्ट नै नेपालतर्फको भूभागमा छ ।नेपाली पक्ष भने वैज्ञानिक सीमांकन गर्ने भन्दै मिति पर्खेर बसेको छ । तर एसएसबीले भने पटकपटक नेपाली भूमि कब्जाको प्रयास गर्ने अनि स्थानीयले विरोध गरेर फर्काउँदै आएका छन् । सीमा क्षेत्रको सुरक्षाका लागि सशस्त्र प्रहरी बलको बोर्डर आउट पोस्ट (बीओपी) राख्ने क्रम निरन्तर छ । इलामको सीमा क्षेत्रमा मात्र ५ वटा बीओपी स्थापना भइसकेका छन् । तर हाल उपलब्ध जनशक्ति र कमजोर पूर्वाधारका कारण सशस्त्रले मात्र सीमा सुरक्षा गर्न कठिन रहेको पशुपतिनगरस्थित बीओपीका प्रहरी निरीक्षक नवीन खतिवडा बताउँछन् । मनिटरिङ, रिपोर्टिङ र पेट्रोलिङको काम बीओपीले गर्ने हो, उनले भने, यो समस्याको स्थायी समाधानका लागि जोइन्ट सर्भेयर टिमले वैज्ञानिक ढंगले सीमांकन गर्नु नै हो ।पछिल्लो सर्वेक्षणअनुसार इलाममा कतिपय सीमास्तम्भ हराएका छन् भने कतिपय सुधार गर्नुपर्ने अवस्थामा छन् । जिल्लामा ३७ सीमा स्तम्भ छैनन् । मुख्य (जंगे) पिल्लर १७ वटा हुनुपर्नेमा १६, सहायक पिल्लर ८३ वटा हुनुपर्नेमा ७२ र सानो पिल्लर ४६ वटा हुनुपर्नेमा २१ वटा मात्रै छन् । सीमा पिल्लर नै कतिपय ठाउँमा गायब भएका कारण पनि समस्या बल्झने गरेको जानकारहरू बताउँछन् ।"
प्रतिनिधिसभा विघटन मुद्दामा बृहत् पूर्ण इजलास माग,"संवैधानिक परिषद्को सिफारिसमा उहाँ (प्रधानन्यायाधीश जबरा) पनि बस्नुभयो, सबैतिर प्रश्न उठ्यो । त्यसैले पनि आफ्नो तटस्थता सावित गर्न बृहत् इजलास गठन गर्नु बुद्धिमानी हुनेछ । राजेन्द्रकुमार भण्डारी, पूर्वन्यायाधीशयो जत्तिको ठूलो र राष्ट्रिय सरोकारको मुद्दा अर्को हुँदैन । यस्तो अवस्थामा अदालतले आफ्नो निष्पक्षता र स्वतन्त्रता देखाउन सकेसम्म बृहत् इजलास गठन गर्नुपर्छ । श्रीहरि अर्याल, वरिष्ठ अधिवक्ता"
उच्च भेगमा हिमपात,"साम्दोमा हिमपातउत्तरी गोरखामा पनि सोमबार हिमपात भएको छ । तिब्बत सीमानजिकैको चुमनुव्री गाउँपालिका१ सामागाउँस्थित साम्दोमा सोमबार बिहानैदेखि हिमपात भएको स्थानीय निमा दोर्जेले बताए । यो वर्ष साम्दोमा तेस्रोपटक हिउँ परेको हो, उनले भने, बिहान ३४ बजेबाट हिउँ पर्न सुरु भएको र दिनभर परेको छ । हिउँ परेसँगै चिसोले जनजीवन कष्टकर भए पनि बाली सप्रने भन्दै किसान खुसी छन् ।"
मंगलबार वर्षाको सम्भावना,"काठमाडौं (कास) जल तथा मौसम पूर्वानुमान महाशाखाले मंगलबार राजधानीसहित पहाडी भेगमा फाटफुट वर्षा हुने आकलन गरेको छ । पश्चिमी वायुको प्रभाव बाँकी नै भएकाले मंगलबार सुदूरपश्चिम, कर्णाली, लुम्बिनी, गण्डकी र वाग्मती प्रदेशका हिमाली क्षेत्रमा हिमपात जारी हुने मौसमविद् गंगा नगरकोटीले बताइन् । पश्चिमी वायु सक्रिय भएका कारण सोमबारदेखि नै सुदूरपश्चिम र कर्णाली प्रदेशका सबैजसो हिमाली जिल्लामा बाक्लो हिमपात भएको छ । मध्यपहाडी जिल्लाहरूमा छिटपुट वर्षासमेत भएको छ । काठमाडौंमा पनि मंगलबार बिहान हलुका वर्षाको सम्भावना छ, मौसमविद् नगरकोटीले भनिन्, बुधबारदेखि मौसमी प्रणाली कमजोर हुने भएकाले मौसममा पनि सुधार आउनेछ । प्रदेश १ का जिल्लाहरूमा भने अन्य प्रदेशमा जस्तो हिमपात भएको छैन । बितेको २४ घण्टामा सबैभन्दा बढी जुम्लामा २४३ मिलिमिटर वर्षा भएको छ । धनगढी, दिपायल, वीरेन्द्रनगरलगायत स्थानमा पनि मध्यमखालको वर्षा भएको छ ।"
पाठ्यक्रमको मुद्दा सरेको सर्यै,असोज २८ मुद्दा दर्ताअसोज ३० स्थगितकात्तिक १९ अल्पकालीन अन्तरिम आदेश कात्तिक २६ हेर्न नभ्याइनेमंसिर ४ स्थगितपुस ६ हेर्न नभ्याइनेपुस २० कागजात पेस गर्न आदेश
भारतमा स्वीकृत दुई खोप नेपाललाई सहज,"भारतले आपत्कालीन प्रयोगको मान्यता दिएको कोभिड१९ विरुद्घका खोप कोभिसिल्ड र कोभ्याक्सिन नेपालका लागि समेत सहज हुने देखिएको छ । तिनलाई कोभाक्स सुविधाबाट सहुलियत दरमा प्राप्त हुने भनिएको खोपभन्दा छिटो ल्याउन पहल सुरु भइसकेको स्वास्थ्य मन्त्रालयका अधिकारीले दाबी गरेका छन् । छिमेकी भारतले दुइटा खोपलाई आपत्कालीन मान्यता दिएसँगै हामीकहाँ खोप ल्याउन सहज हुने वातावरण बनेको छ, स्वास्थ्य मन्त्रालयका सहप्रवक्ता डा समीरकुमार अधिकारीले भने । स्वास्थ्य मन्त्रालय स्रोतका अनुसार खोपको सहज उपलब्धताका लागि भारत र नेपालबीच उच्चस्तरीय (मन्त्रीप्रधानमन्त्रीस्तरीय) संवाद जारी छ । कोभिड खोप सल्लाहकार समितिका संयोजक तथा बाल स्वास्थ्य महाशाखाका पूर्वनिर्देशक डा श्यामराज उप्रेतीले पनि खोप ल्याउन नेपाल सरकारले भारतसँग गम्भीर कुरा गरेको जानकारी दिए । खोप छिटो ल्याउन सिरम इन्स्टिच्युट अफ इन्डिया, भारत बायोटेक र भारत सरकारसँग कुरा भएको छ, उनले भने । पूर्वाधारका दृष्टि नेपालका लागि २ देखि ८ डिग्री सेल्सियस तापक्रममा भण्डारण गर्न सकिने खोप उपयुक्त देखिएको छ । कोभिसिल्ड र कोभ्याक्सिन दुवै नेपालको राष्ट्रिय खोप कार्यक्रमको कोल्ड चेन अनुकूल छन् ।सिरम इन्स्टिच्युटले अक्सफोर्डएस्ट्राजेनेकाद्वारा विकसित एजेडडी १२२२ खोपलाई भारतमा कोभिसिल्डका नाममा उत्पादन गरिरहेको छ । भारत बायोटेकले इन्डियन काउन्सिल अफ मेडिकल रिसर्च र नेसनल इन्स्टिच्युट अफ भाइरोलजीसँग मिलेर स्वदेशी खोप कोभ्याक्सिन बनाइएको हो । मन्त्रिपरिषद्ले कोभिडविरुद्घको खोपका लागि गुणस्तरीय (सुरक्षित र प्रभावकारी) हुनुपर्ने, यहाँका चिस्यान, भण्डारणलगायतका पूर्वाधारसँग अनुकूल हुनुपर्ने, उपलब्धता र कम लागत हुनुपर्ने मुख्य प्राथमिकता तोकेको छ । मन्त्रिपरिषद्ले तोकेको प्राथमिकताका आधारमा पनि कोभिसिल्ड र कोभ्याक्सिन उपयुक्त देखिएका छन् । सरकारले हाल १८ वर्षमाथिका नागरिकलाई खोप लगाउने समूहमा राखेको छ ।स्वास्थ्य मन्त्रालयका सहप्रवक्ता डा अधिकारीले खोपका लागि भारतले सहयोग गर्ने प्रतिबद्घता जनाइरहेको बताए । सरकारले खोप उपलब्धताका लागि भारतलगायतका मुलुकहरूमा पहिल्यै कूटनीतिक नोटसमेत पठाइसकेको छ । सरकारले औषधि ऐन २०३५ लाई अध्यादेशमार्फत संशोधन गरेर जुनसुकै बेला सहज रूपमा खोप कार्यक्रम सञ्चालन गर्न सकिने बाटोसमेत खोलिसकेको छ, डा अधिकारीले भने । नेपाली स्वास्थ्यकर्मी सामान्य तापक्रममा उपयोग गरिने खोप लगाउन अभ्यस्त भए पनि कोभिड१९ विरुद्ध खोपका लागि सामान्य प्रशिक्षण अत्यावश्यक हुनेछ । हाल भारतमा उपयोग हुने भनिएको खोप ०५ मिलिलिटर लगाइन्छ र दोस्रो मात्रा २८ दिनपछि लगाउनुपर्छ । हाल मुलुकका ७२ प्रतिशत नागरिकलाई कोभिड१९ खोप दिने योजना बनाइएको छ । नेपालमा ५५ वर्षभन्दा माथिको उमेर समूहमा कोभिड१९ ले हुने मृत्युदर बढी देखिएको छ । मुलुकभरमा सोमबारसम्ममा २ लाख ६२ हजार २ सय ६२ जनालाई प्रयोगशाला प्रमाणित संक्रमण देखिएको छ । तीमध्ये ९७३ प्रतिशत निको भइसकेका छन् । कोभिडले १ हजार ८ सय ८५ जनाको मृत्यु भएको छ ।"
नेपालभारत उडानमा दुईपटक पीसीआर,"काठमाडौं (कास) सर्तसहित पुसदेखि खुला गरिएको नेपालभारत उडानमा एकै दिनमा फर्किने यात्रुले डिपार्चर प्वाइन्ट (अर्कोतर्फको फर्किने बिन्दु) बाट पनि पीसीआर जाँच गरेको रिपोर्ट अनिवार्य पेस गर्नुपर्ने भएको छ । नेपालबाट ७२ घण्टाको पीसीआर रिपोर्ट बोकेर गएका यात्रुले फर्किंदा भारतबाट पीसीआर गर्नुपर्ने भएको छ । नेपाल वायुसेवा निगमले एकै दिनमा फर्किने यात्रुलाई नेपालकै पीसीआरबाट छाड्न संस्कृति, पर्यटन तथा नागरिक उड्डयन मन्त्रालयलाई पत्राचार गरेको थियो । तर, स्वास्थ्य तथा जनसंख्या मन्त्रालयले विश्व स्वास्थ्य संगठनले नै यो विषयमा दुवैतर्फको पीसीआर आवश्यक पर्ने प्रोटोकल बनाएकाले त्यसैअनुसार एकै दिनमा फर्किने यात्रुलाई विमानस्थलबाट छाड्न नसकिने जनाएको छ । यस विषयमा सीसीएमसीमा पनि छलफल भएको थियो । तर एउटै पीसीआरका आधारमा छाड्न नसकिने स्वास्थ्य मन्त्रालयले जनाएको पर्यटन मन्त्रालयका एक सहसचिवले बताए । पछिल्लोपटक नेपालबाट भारत पुगेर फर्किएका नेपाली यात्रुलाई होटल क्वारेन्टाइनमा अनिवार्य बसाइएपछि निगमले यस विषयमा चासो राखेर मन्त्रालयलाई पत्र पठाएको थियो । तर मन्त्रालयले यो नेपाल र भारतबीच एयर बबल अवधारणामा सुरु भएको उडान भएकाले सीसीएमसीमा पठाएको थियो । त्यहाँ स्वास्थ्य मन्त्रालयका अधिकारीहरूले नेपालबाट पीसीआर नेगेटिभ भएर गएकाहरू पुनः संक्रमित भएर आउन सक्ने भएकाले त्यहाँबाट पनि ७२ घण्टासम्मको पीसीआर रिपोर्ट अनिवार्य चाहिने बताएका थिए । हाल नेपाल र भारतका लागि दैनिक दुवै देशका वायुसेवाले दैनिक दुइटा उडान गर्दै आएका छन् । यी उडानमा दुवै देशका नागरिकबाहेक तेस्रो मुलुकका यात्रुलाई रोक लगाइएको छ ।"
चौथो जमर्कोमा प्रतिनिधिसभा भंग गरे ओलीले,"भनिएको छ, आफ्नै सहकर्मीहरूको चौतर्फी घेरामा परेपछि निकास खोज्ने अरू विकल्प नभेटेर प्रधानमन्त्री केपी शर्मा ओलीले हठात् प्रतिनिधिसभा विघटन गरेका हुन् । ओली स्वयम् र उनका निकटस्थहरूले गर्दै आएको तर्कअनुसार नेकपा अध्यक्ष पुष्पकमल दाहालको आरोपपत्र प्रतिनिधिसभा विघटनको मूल कारण हो । तर भित्री तथ्यहरू केलाउँदा राज्यका सम्पूर्ण शक्ति आफैंमा केन्द्रित गर्ने उद्देश्य पूर्ति नभएपछि ओलीले प्रतिनिधिसभा विघटनको अप्रिय निर्णय लिएको देखिन्छ । आफ्नो निर्णयमा राष्ट्रपतिसँगै न्यायालय, निर्वाचन आयोग र नेपाली सेनाको उच्च नेतृत्वको समेत साथ रहने ठहर गरेपछि प्रधानमन्त्री अन्तिम कदम चाल्न उद्यत भएको विभिन्न स्रोतले पुष्टि गरेका छन् । खासमा प्रधानमन्त्री ओलीले गत वैशाखमै प्रतिनिधिसभा विघटनको तयारी गरेका थिए । तर त्यतिखेर उनले दल विभाजनलाई पहिलो र प्रतिनिधिसभा भंगलाई दोस्रो विकल्पमा राखे । उनले त्यसबेला यो निर्णय किन गरे भन्ने प्रश्नको जवाफका लागि ओलीको चाहनाविपरीत सभामुखमा अग्निप्रसाद सापकोटाको चयन र २०७६ माघको केन्द्रीय कमिटी बैठकको माहोलतर्फ फर्किनुपर्ने हुन्छ । भारतीय नाकाबन्दीपश्चात् प्रधानमन्त्री ओली चीन र अमेरिकासँग समानान्तर सम्बन्ध राखेर सत्ता हाँक्न चाहन्थे । त्यो समानान्तर सम्बन्धको सूत्र उनले बीआरआई र एमसीसीलाई बनाएका थिए । तर समयक्रममा न चीनसँगको बीआरआई (बेल्ट रोड इनिसिएटिभ) कार्यान्वयन हुन सक्यो, न त अमेरिकासँगको एमसीसी (मिलिनियम च्यालेन्ज कर्पोरेसन) कम्प्याक्ट अनुमोदित भयो । तर उनको सार्वजनिक चिन्ता अर्थ मन्त्रालयमा पुगेपछि थन्काएर राखिएका बीआरआई परियोजनाहरूमा खासै देखिएन, संसद्ले एमसीसी सम्झौता अनुमोदन नगरेको विषयलाई भने उनले प्रतिष्ठाको विषय बनाए । प्रधानमन्त्री ओलीले एमसीसी सम्झौता अनुमोदन गर्ने सन्दर्भमा न त पार्टीको साथ पाए, न सभामुखको । त्यसैले सभामुखबाट कृष्णबहादुर महराको बहिर्गमनपछि ओली आफ्नै निकटस्थलाई त्यो पदमा पुर्याउन चाहन्थे, जसका कारण संसद् पनि आफूअनुकूल चलोस् । तर उनले अघि सारेका सुवास नेम्वाङ र शिवमाया तुम्बाहाङ्फे दुवैको नाममा दाहालनेपाल समूहले स्वीकृति दिएन, सापकोटा सभामुख बने, संसद् फेरि पनि ओलीअनुकूल हुन सकेन । एमसीसी सम्झौताको भविष्य पनि अन्योलपूर्ण रह्यो, जुन आजपर्यन्त छ । सम्भवतः त्यही बिन्दुबाट प्रधानमन्त्रीमा तत्कालीन प्रतिनिधिसभाप्रति वितृष्णा जाग्न थाल्यो । दोस्रो, ओलीले २०७६ माघ १५ देखि १९ गतेसम्म काठमाडौंमा बसेको नेकपा केन्द्रीय कमिटीको माहोल हेरे, जहाँ उनी उद्घाटन र समापनका लागि मात्रै पुगेका थिए । त्यो बैठकमा दाहालनेपाल पक्षका नेताहरूको स्वर निकै बलियो देखियो । संसद् त उनको अनुकूल थिएन नै, पार्टीको निर्णायक कमिटी पनि प्रतिकूल देखियो । माहोल प्रतिकूल बन्दै गएको ओलीले स्पष्टै महसुस गरे । त्यसैको परिणाम थियो माघ अन्तिमतिर ओलीनिकट नेताहरू ईश्वर पोखरेल, शंकर पोखरेल, भानुभक्त ढकाल, राजन भट्टराईलगायतको समूह गौशालाको पशुपति भिजनमा बसेर पूर्वएमाले र जबज (जनताको बहुदलीय जनवाद) पक्षधरहरू एक हुनुपर्ने, त्यसका लागि सबभन्दा पहिले वरिष्ठ नेता माधवकुमार नेपाललाई फकाउनुपर्ने निष्कर्षमा पुगेको । त्यही भेलाबाटै उहाँहरूले पोलिसी सिफ्ट गर्नुभयो, पार्टी विभाजनको तयारी गर्नुभयो, नेकपा अध्यक्ष पुष्पकमल दाहालले गत साउन २१ गते काठमाडौंमा पत्रकारहरूसँगको एक भेटमा गम्भीर आरोप लगाएका थिए । त्यसअघि दाहालसँग मिलेर नेपाललाई एक्ल्याउँदै आएका ओली माघको केन्द्रीय कमिटी बैठकको माहोल पछि दाहालसँग पनि चिढिए । त्यही बेलादेखि दल विभाजन गरेर भए पनि मन मिल्नेहरूको मात्रै दल बनाउने, त्यसो नभए प्रतिनिधिसभा विघटनसम्म जान सकिने ओली पक्षको तयारी थियो । राष्ट्रपति विद्यादेवी भण्डारीले समेत सबै कुरामा अत्तो थाप्ने दाहालनेपाल समूहबाट टाढै बसौं, मन मिल्नेहरूकै एउटै पार्टी बनाऔं भन्ने सुझाव दिइरहनुभएको थियो, स्रोतले भन्यो । त्यो बेला संसदीय दलमा आफ्नोतर्फ सांसद संख्या ४० प्रतिशत पुग्छ भन्नेमा ओली ढुक्क थिए । त्यसैले उनले तत्कालीन संघीय समाजवादी पार्टीका एक तहका नेताहरूसँग छलफल गरे । त्यतिखेर हाम्रो समूहमा सकेसम्म आफ्नै संसदीय दलमा ४० प्रतिशत सांसद संख्या पुर्याउने, त्यसो नभए संघीय समाजवादीका केही सांसदलाई भित्र्याउने समझदारी बनेको थियो, ओली समूहका एक नेताले कान्तिपुरसित भनेका थिए, तर सांसदहरू तयार नपार्दै प्रधानमन्त्रीज्यूले अध्यादेश ल्याउनुभयो, त्यहाँ चुकियो । वैशाखमा पनि ओलीले अर्का अध्यक्ष दाहाल र अरू नेताहरूसँग म नरहे व्यवस्था नै रहँदैन भन्ने चेतावनी दिइरहेका थिए । तर संविधानका दफादफा केलाएका नेताहरू ओलीले कुनै अप्रिय घटना गरिहाल्छन् भन्ने निष्कर्षमा पुगेनन् । त्यतिखेर ओली र दाहालबीच बालुवाटारमा करिब १० मिनेट भएको संवादमै कुरा मिल्यो भनिएको थियो । तर मिलेको कुराको अन्तरवस्तु के थियो भन्नेचाहिँ प्रस्ट थिएन । त्यसअघि वैशाख ८ गते ओलीले दल विभाजन गर्न सजिलो हुने गरी ल्याएको अध्यादेशको पार्टीभित्र र बाहिर चर्को विरोध भएको थियो र १२ गते नै त्यसलाई फिर्ता लिन राष्ट्रपति बाध्य भएकी थिइन् । त्यही पृष्ठभूमिमा दाहालसहितका सचिवालय सदस्यहरूले प्रधानमन्त्री ओलीको राजीनामा मागेपछि अर्को कदम के हुनसक्छ भनेर ओली गम्भीर चिन्तनमा लागे । वैशाख १५ को रात ओलीले प्रधानन्यायाधीश चोलेन्द्रशमशेर जबरालाई आफ्नो निवासमा बोलाएर लामो गन्थन गरेका थिए । ओलीनिकट स्रोतहरूले भनेअनुसार प्रधानमन्त्रीले त्यसबेला पनि प्रतिनिधिसभा विघटनको उपायबारे सोधेका थिए, तर प्रधानन्यायाधीशले संविधानतः त्यसो गर्न नमिल्ने राय दिएका थिए । वरिष्ठ अधिवक्ता श्रीहरि अर्याल मुलुकको कार्यपालिका र न्यायपालिका प्रमुखको सम्बन्धलाई बालुवाटारमा प्रधानमन्त्री र प्रधानन्यायाधीश निवासबीच रहेको सानो पर्खालसँग तुलना गर्छन् । त्यो पर्खालजस्तै हो उनीहरूको सम्बन्ध, केहीअघि उनले कान्तिपुरसँग भनेका थिए, चाहेको बेला अरूले नदेख्ने गरी फुत्त यताउता गर्न मिल्छ ।प्रधानन्यायाधीश राणाले संविधानविपरीत जाँदा समस्या पर्ने कुरा वैशाख १५ मै बताए पनि ओलीले उपाय खोज्न भने छाडेनन् । उहाँले संविधान खर्लप्पै पार्नुभएको छ, ओलीनिकट स्थायी कमिटी सदस्य सुवास नेम्वाङले भनेका छन्, पहिले कसरी व्याख्या भएको थियो फरक कुरा हो, संविधानको व्याख्या प्रधानमन्त्रीज्यूले त्यसरी पनि गरिदिनुभयो । अब सर्वोच्च नै अन्तिम व्याख्याता हो, हेरौं । एकातिर दोस्रो पटक प्रधानमन्त्री भएलगत्तै राष्ट्रिय अनुसन्धान, सम्पत्ति शुद्धीकरण, राजस्व अनुसन्धानजस्ता महत्त्वपूर्ण विभागलाई आफूमातहत ल्याएर शक्तिकेन्द्रित गर्दै आइरहेका ओली र अर्कातिर उनै ओलीको सबैलाई चिढ्याउने कार्यशैलीका कारण रुष्ट पार्टी नेताहरू यी दुई पाटोबीच तालमेल मिलिरहेको थिएन । ओलीले सरकारमा जस्तै पार्टीमा एकलौटी गर्न सकेनन् । अझ आफ्नाविरुद्ध दाहालनेपाल समूहको गुटबन्दी बढ्दै गएपछि प्रधानमन्त्री ओली झन्झन् रुष्ट हुँदै गए । आफ्नो सरकारलाई कामै गर्न नदिइएको आरोप लगाए । दाहालनेपाल समूहको गुटबन्दीबारे ओलीले आइतबार काठमाडौंमा विद्यार्थीहरूसँग भनेका छन्, वैशाख १३ देखि पुस ४ सम्म खुमलटारमा मात्रै पार्टी फुटाउने बैठक २८० वटा बसेका रहेछन् । गनेर मैले रेकर्ड हेरें । ३५ बैठक बाहिर बसेका रहेछन्, कहिले कोटेश्वर, कहिले प्रेसिडेन्सियल कलेजमा, कहिले अँगेनाको डिलमा । अनि अर्याल होटलमा । कहिले कसको घर त कहिले कसको घरमा । ओलीले भनेझैं उनीविरुद्धको मोर्चाबन्दी वैशाखयता तीव्र भएको थियो । झम्सिखेलको अँगेना रेस्टुराँदेखि बानेश्वरको अर्याल होटल र दाहालको खुमलटार निवाससम्ममा केके भइरहेछ, त्यसको सूक्ष्म जानकारी लिन प्रधानमन्त्री त्यसैकारण तत्पर भएका थिए । आफ्नो सत्तारथ जोगाउन ओलीले दाहाल र नेपालमध्ये एकजनालाई हातमा लिएर अर्कालाई किनारा लगाउने प्रयास पनि गरे, तर त्यो सम्भव भएन । उनी पार्टीको शक्ति सन्तुलनमा झन्झन् कमजोर देखिँदै गए । संसदीय दलको विश्वास लिन उनीसँग ४० प्रतिशत पनि सांसद बचेनन् । त्यसपछि प्रधानमन्त्रीज्यूले संसद् विघटनतर्फ अरू गम्भीर ढंगले सोच्न थाल्नुभो, उनीनिकट स्रोतले बतायो । ओलीले सुरुवाती छलफल कानुनविद्समेत रहेका स्थायी कमिटी सदस्य नेम्वाङसँग गरे । तर सुरुबाटै सरकार बनाउने विकल्प हुँदासम्म प्रतिनिधिसभा विघटन गर्ने प्रावधान कानुनमा छैन भन्दै आएका नेम्वाङले प्रधानमन्त्री ओलीलाई त्यसबाहेक थप अरू भन्न सकेनन् । केही दिनअघि सिंहदरबारमा पत्रकारहरूसँग उनै नेम्वाङले भनेका थिए, अहिले त बालुवाटारमा कोठाभित्र छिर्नेबित्तिकै प्रधानमन्त्रीज्यू मलाई देखेर मुसुमुसु हाँस्नुहुन्छ, प्रतिनिधिसभा विघटन गराउने प्रावधान रहेछ त संविधानमा भन्नुहुन्छ । प्रधानमन्त्री ओलीले गत असारमा दोस्रो पटक प्रतिनिधिसभा विघटनको कुरा निकालेका थिए । महासचिव विष्णु पौडेलसहित अध्यक्ष दाहालसँग भएको भेटमा उनले आफूलाई प्रधानमन्त्रीबाट हटाउन खोजिए, आफू बसेको कुर्सी नै भाँचिदिने बताएका थिए । ओलीले त्यतिबेलै आफूले प्रतिनिधिसभा विघटनका लागि सम्बोधन तयार पारेको र जुनकुनै बेला उक्त कदम चाल्न सक्ने असार १६ देखि साउन अन्तिम सातासम्मका छलफलमा धेरैपटक भनेको निकट नेताहरू सम्झन्छन् । साउन ३० मा पार्टी विवाद समाधानका लागि कार्यदल गठन भइसकेपछि वरिष्ठ नेता झलनाथ खनाल र माधवकुमार नेपाल समूहको एउटा पंक्ति रुष्ट बन्यो । लगत्तै खुमलटारमा आफ्ना निकटस्थ स्थायी कमिटी सदस्यहरूसँगको भेटमा दाहालले भनेका थिए, अहिले ओलीजीलाई पेलेर जाँदा व्यवस्था नै संकटमा पर्ने सम्भावना भयो, त्यसैले सहमति गर्नुपर्यो । त्यसबेला ओलीले आफ्नो राजीनामा मागिरहे प्रतिनिधिसभा विघटनदेखि संकटकाल लगाउनेसम्मको तयारी गरेको बताएका थिए । तर ओलीको तयारीलाई अरूले धम्कीको रूपमा मात्रै बुझे । साउनमा कार्यदल बन्नुभन्दा केही दिनअघि पनि प्रधानमन्त्री ओलीले राष्ट्रपतिसमक्ष प्रतिनिधिसभा विघटनको प्रस्ताव राख्ने तयारी गरेका थिए । साउनमा दोस्रो तहका नेताहरूसहित अध्यक्षद्वयको बैठक भयो, कुरा मिलेन प्रधानमन्त्रीजीले प्रतिनिधिसभा विघटन गर्छु भनेर लाग्नुभयो, स्रोतले भन्यो, त्यतिखेर उहाँकै समूहका नेम्वाङ, शंकर पोखरेल, विष्णु पौडेल, विष्णु रिमालहरूले हातै समाएर त्यसो नगर्नुस् भनेको हामीले देखेका हौं, तर उहाँको मन कि आफू शक्तिशाली हुने, आफू शक्तिमा नहुँदा सिस्टम नै भत्काइदिने भन्ने रहेछ । त्यतिखेर राष्ट्रपति भण्डारी पनि असंवैधानिक कदम चालेर विवादमा पर्न हुन्न भन्ने पक्षमा नै थिइन् ।त्यहाँनेर ओलीले भारतविरोधी राष्ट्रवादको कार्ड फेरि चर्कोसँग प्रयोग गरे । आफूलाई भारतले प्रधानमन्त्री पदबाट हटाउन खोजेको र पार्टीकै केही नेताहरू त्यसमा प्रयोग भइरहेको आरोप लगाए । त्यसबेला भारतीय मिडियामा ओलीविरोधी कभरेज ह्वात्तै बढेको थियो । त्यस्तो माहोलमा ओलीविरुद्ध कुनै कदम चाल्दा त्यो भारतीय डिजाइन मा गरेको ठहरिने भयका कारण पनि दाहालनेपाल पछाडि हटे । त्यसैले एउटा कार्यदल बनाएर समस्या समाधान गर्ने उपाय खोजिएको थियो । यता प्रधानमन्त्री ओली भने भारतसित बिग्रिएको सम्बन्धलाई भित्रभित्रै अवतरण गराउने उपाय खोज्दै थिए, ताकि दिल्लीले दाहालनेपालभन्दा आफूसँगै नजिकको सम्बन्ध राखोस् । नतिजा, भारतको बाह्य गुप्तचर निकाय रअका प्रमुख सामन्त गोयलको रहस्यमय आगमनका रूपमा देखापर्यो । भारतीय प्रधानमन्त्री नरेन्द्र मोदीको दूत बनेर कात्तिक ४ गते गोयल बालुवाटार छिरेपछि भारतप्रति ओलीको आक्रामकता मत्थर बन्दै गयो । सम्भवतः ओलीले कुनै पनि बेला आफूले चाल्ने कठोर कदम प्रति दक्षिणी सहमति आर्जन त्यही बेला गरे, जानकार स्रोतले उल्लेख गर्यो खासमा दक्षिण आफैं त्यही होस् भन्ने चाहन्थ्यो । त्यसको अवश्यम्भावी परिणाम नेकपाको विभाजन हुन्थ्यो, जसमा भारतीय पक्षको पहिलो चासो थियो । प्रतिनिधिसभा विघटन हुँदै छ भन्नेबारे कम्तीमा महासचिव पौडेलसहितका केही नेता, भारतीय पक्ष र न्यायिक नेतृत्व पहिल्यै जानकार थिए, स्रोतको भनाइ छ, नेकपाका बाँकी नेताहरू र चीनको हालत उस्तैउस्तै भयो, कम्तीमा ओलीले यस्तो बाटोचाहिँ लिइहाल्दैनन् होला भन्ने उनीहरूलाई लागेको थियो । कतिसम्म भने नेता नेपाल र खनालसमेत ओलीले प्रतिनिधिसभा विघटन नै गर्न सक्छन् भन्नेमा थिएनन् । त्यसलाई उनीहरू फगत धम्की ठान्थे । उता ओली र दाहालबीच भदौ २६ मा सहमति भइसकेपछि २८ गते अन्तरपार्टी निर्देशन जारी गर्ने बेला फेरि झगडा पर्यो । ओलीले आफू पनि कार्यकारी अध्यक्ष भएको र प्रधानमन्त्री भएपछि सरकारका सबै काममा दाहालसित परामर्श गर्न जरुरी नरहेको बताएपछि समस्या फेरि बल्झियो । पछि कार्यदलमै रहेका पौडेल र पोखरेलले पनि सहमति पालना गर्नुपर्ने बताएपछि ओली त्यतिखेर मत्थर भएका थिए । त्यसपछि उनले आफूलाई जोगाइराख्न अन्तर्राष्ट्रिय साथ खोजे । त्यसमा पहिलो भारत थियो, दोस्रो अमेरिका । असोजभरि राजदूत नियुक्ति, मन्त्रिपरिषद् विस्तार र कर्णाली प्रदेशको समस्या समाधानलगायत विषयमा साह्रै पेलानमा परेपछि ओली अन्तर्राष्ट्रिय आडको खोजीमा थिए, ठ्याक्कै आइदिए भारतीय रअका प्रमुख गोयल । त्यो पृष्ठभूमिमा यता ओलीदाहाल टकराव अरू बढ्दै गयो । आरोपप्रत्यारोप चर्कंदै गयो । झन्झन् माहोल बिग्रँदै गयो । प्रधानमन्त्री ओलीले मंसिर ३० गते संवैधानिक परिषद्सम्बन्धी अध्यादेश ल्याए । लगातार दुइटा बैठकमा परिषद्का सदस्यसमेत रहेका सभामुख सापकोटा उपस्थित नभएपछि संवैधानिक निकायको रिक्तता परिपूर्ति गर्न अध्यादेश ल्याइएको ओलीको भनाइ थियो । तर मंसिर ३० गते बिहान संवैधानिक परिषद्, त्यसपछि मन्त्रिपरिषद् बैठक र अध्यादेश जारी गरेलगत्तै अध्यादेशअनुसार नै परिषद्को बैठक बोलाएर सिफारिस गर्न ओलीलाई कांग्रेसका सभापति शेरबहादुर देउवा र प्रधानन्यायाधीश राणाको समेत साथ रहेको त्यसपछिका सिफारिसहरूले पुष्टि गरिसकेका छन् । पुस १ गते अध्यादेश विफल गराउने गरी संसद्को विशेष अधिवेशन माग गर्दै सत्तापक्षीय सांसदहरू निवेदन दर्ता गर्न राष्ट्रपति भवन पुग्दा बालुवाटारमा अध्यादेश फिर्ता लिने या नलिने भन्नेबारे नेताहरूको रस्साकसी चलेको थियो । त्यो दिन पनि ओलीले विशेष अधिवेशनको प्रस्ताव पेस हुनुअगावै प्रतिनिधिसभा विघटनको सिफारिस गर्ने भनेर कागजपत्रका झोला बोक्दै बाहिर निस्किँदै गरेको छलफलमा सहभागी नेताहरू बताउँछन् । पछि अध्यादेश पनि फिर्ता लिने, विशेष अधिवेशन आह्वानको निवेदन पनि फिर्ता लिने समझदारी बन्यो, ओलीको पुस १ को कदम रोक्न सक्रिय भएका एक नेताको भनाइ छ, उहाँले त अध्यादेश फिर्ता लिनुको साटो प्रतिनिधिसभा भंग गर्न पो सिफारिस गर्नुभएछ, प्रधानमन्त्रीज्यूले हामीलाई नराम्ररी ठग्नुभयो । पुस १ गते साँझ नै केही संवैधानिक निकायका प्रमुख, केही न्यायाधीशसहितको बैठकले प्रतिनिधिसभा भंग गर्नुपर्नाको कारणसहित राष्ट्रपति कार्यालयबाट जारी गरिने विज्ञप्तिको मस्यौदा गरिसकेको दुईभन्दा बढी स्रोतले दाबी गरेका छन् । बालुवाटार क्षेत्रमै भएको उक्त बैठकमा प्रधानमन्त्री ओली पनि आधा घण्टाजति सहभागी भएका थिए । भोलिपल्ट ओलीले फेरि संवैधानिक परिषद्को बैठक बोलाएका थिए, तर आफ्ना निकटस्थहरूले नै रोकेपछि उनी बैठक स्थगन गर्न पनि तयार भए । त्यसपछि पुस ३ गते बेलुकी नै उनले राष्ट्रपतिलाई प्रतिनिधिसभा विघटन गर्ने पत्र बुझाएर ४ गते दाहाल र गृहमन्त्री रामबहादुर थापाकहाँ घरदैलो गरेका थिए । त्यतिखेर प्रधानमन्त्री ओलीले दाहालले निःसर्त आरोपपत्र फिर्ता लिए सहमति हुनसक्ने, नत्र जुनसुकै कदम चाल्न पनि पछि नपर्ने बताएका थिए । ओलीले सार्वजनिक कार्यक्रममै गरेको दाबीअनुसार उनले पार्टी नेतृत्व चाहिएको हो भने चैतअघि नै विशेष अधिवेशन गरौं, अधिवेशनबाट अध्यक्ष छाड्छु भनेका थिए । तर दाहाल सहमत भएनन् । दाहाल र ओलीबीच दाउपेच बढ्दै जाँदा दुवै जना आफूले सकेको गर्ने अवस्थामा पुगेका थिए । तर प्रतिनिधिसभा विघटनको सिफारिस गरेको दिन ओलीले ५ मिनेटमात्रै कुरा गर्न न दाहाललाई पर्खिए, न त आफ्नै क्याबिनेटका मन्त्रीहरूलाई । उहाँले बैठक सुरु गर्दा आठ जना मन्त्रीमात्रै पुगेका थिए, सक्ने बेला १२ जना थियौं, एक मन्त्रीले भने । प्रधानमन्त्री ओली मन्त्रिपरिषद् बैठकबाट फर्किंदै गर्दा पनि दाहाललाई उनको प्रस्ताव फिर्ता भए, छलफलका लागि प्रतिनिधिसभा भंगको सिफारिसपत्र १२ दिन राष्ट्रपति कार्यालयमा पेन्डिङमा राख्ने बताएका थिए । तर न प्रस्ताव फिर्ता लिन दाहाल सहमत देखिए, न असंवैधानिक कदम प्रधानमन्त्रीले रोके । धेरै थोक नमिल्दानमिल्दै पनि चुनावी गठबन्धन, मत परिणाम र सम्भवतः चिनियाँ रुचिले जुटाएको नेकपाको एकीकरण पूरा नहुँदै टुट्यो । ओलीले चौथो जमर्कोमा प्रतिनिधिसभा विघटन गरेरै छाडे, परिणामतः सर्वोच्च अदालत अहिले कठिन परीक्षाको घडीमा छ । ओली प्रतिनिधिसभा विघटनको निर्णय जसरी पनि सदर हुन्छ भन्नेमा विश्वस्त छन्, दाहालनेपाल पक्ष पुनःस्थापना हुन्छ भन्ने आसमा ।"
नेकपा विवादमा प्रवेश गर्न आयोगको नियमावली संशोधन,"नेकपा विवादमा प्रवेश गर्न आफैंले बनाएको नियम बाधक हुने देखिएपछि निर्वाचन आयोगले त्यसलाई संशोधन गरेको छ । राजनीतिक दलसम्बन्धी नियमावलीमा रहेको निर्वाचन अवधिभर राजनीतिक दलसम्बन्धी विवादमा कुनै कारबाही नगरिने व्यवस्थालाई आयोगले हटाएको छ ।निर्वाचन आयोग ऐनले निर्वाचन हुने मितिभन्दा एक सय २० दिन अगाडिदेखि अन्तिम परिणाम सार्वजनिक नभएसम्मको समयलाई निर्वाचनको अवधि मानेको छ । त्यसअनुसार वैशाख १७ गते हुने मतदानका लागि पुस २० गतेबाट निर्वाचन अवधि सुरु भइसकेको छ । राजनीतिक दलसम्बन्धी नियमावलीको नियम २३ (६) मा निर्वाचन अवधिभर विवाद निरूपण सम्बन्धमा कुनै कारबाही नगरिने भनिएको छ । निर्वाचन प्रयोजनका लागि आयोगले माघ दोस्रो साता दल दर्ताको समय दिँदै छ । विवाद नटुंगिँदा नेकपालाई निर्वाचन प्रयोजनका लागि दल दर्ताको प्रक्रियामै झमेला हुने थियो । दल दर्ताको प्रक्रिया सकिएर विवाद निरूपण भएको अवस्थामा दुवै पक्षलाई निर्वाचन प्रयोजनकै लागि दल दर्ता गर्न छोटो अवधि दिन सकिने व्यवस्था नियमावलीमा थपिएको छ । नियमावलीको नियम १६(१) मा १(क) थप गरी विवाद निरूपणपछिको अवस्थामा दल दर्ताका लागि छुट्टै समय दिन सकिने व्यवस्था गरिएको छ ।प्रमुख निर्वाचन आयुक्त दिनेशकुमार थपलियाले संविधान र ऐनले विवाद निरूपण गर्न नमिल्ने अवधि निर्धारण नगरेकाले नियमावलीको व्यवस्था ऐनविपरीत हुने देखिएको बताए । विवाद आइसकेपछि हेर्न मिल्दैन, हेर्दिनँ भन्न त पाइँदैन, ऐनमा त्यस्तो व्यवस्था छैन । त्यो अवस्थामा विवादित पक्ष सहजै अदालत जान सक्छ, आयोगको कारणले विवाद निरूपण नहुने, राजनीतिक दल निर्वाचनमा भाग लिन नपाएको आरोप लाग्ने भयो, उनले भने, विगतमा कुन परिस्थितिमा आयोगले त्यो नियम बनाएको थियो । अहिलेको अवस्थामा त्यसलाई संशोधन गर्नु आवश्यक देखियो । राजनीतिक दलसम्बन्धी नियमावली २०७४ मा बनाइएको हो । त्यतिबेला निर्वाचनको काममा बाधा नपुगोस् भनेर त्यस्तो प्रावधान राखिएको आयोगका एक पूर्वसहसचिवले बताए । आकस्मिक रूपले निर्वाचनको घोषणा भएको अवस्थामा आयोगमा प्रक्रियामा रहेको, विवादमा रहेको वा सर्वोच्च अदालतबाटै फरक दल कायम भएर आएको फैसलाको हकमा आयोगले आफ्नो नियमलाई आधार बनाएर मात्रै ती काम रोक्न सक्ने अवस्था न्यायोचित नहुने कोणबाट आयोगमा छलफल भएको थियो । आयोग स्रोतले भन्यो, नेकपालाई लक्ष्य गरेरै नियमावलीमा संशोधन गरिएको छ । तर, कुनै पक्षलाई फाइदा वा कसैलाई घाटा पुर्याउने नियत राखिएको छैन । नियमावली संशोधनले आयोगमा पहिलेदेखि विवादका रूपमा दर्ता रहेको केही साना दलको विवाद निरूपणका लागि पनि आयोगलाई सहजता हुनेछ । नियमावली बनाउने तथा संशोधनको अधिकार आयोगलाई छ । आयोगको आइतबार बसेको बैठकले नियमावली संशोधन गरेको हो । नियमावलीको एउटा उपनियम हटाएपछि आयोगलाई नेकपाको विवाद हेर्ने बाटो खुलेको छ । आयोगले दल दर्ताका लागि छुट्टै समय दिन सकिने व्यवस्थासहितको उपनियम थप गरेको छ । कुनै पक्षलाई हेरेर गरिएको होइन, ऐनमा नरहेको कुरा नियमावलीमा परेको रहेछ । निर्वाचनको मिति घोषणा भएपछि आएको नेकपाको विवाद राखिरहन भएन, नियम संशोधनको औचित्य पुष्टि गर्दै एक आयुक्तले भने ।"
फेरिए प्रमुख सचेतक,"मोरङ सत्तारूढ नेकपाको दाहालनेपाल नेपाल समूहको प्रदेश १ सभाको संसदीय दलले ओली समूहका बुद्धिकुमार राजभण्डारीलाई प्रमुख सचेतक पदबाट हटाउने निर्णय गरेको छ । संसदीय दलका उपनेता टंक आङबुहाङले सचेतक सौभाग्य राईलाई प्रमुख सचेतकको कामकाज गर्ने अधिकार दिने निर्णय गरिएको जानकारी दिए । उनले प्रदेशसभाको कार्य व्यवस्था परामर्श समितिमा नेकपाका तर्फबाट प्रतिनिधित्व गर्दै आएका राजभण्डारी र इन्द्रमणि पराजुलीलाई फिर्त्ता बोलाउने निर्णय गरेको पनि जानकारी दिए । उहाँहरूको ठाउँमा उपेन्द्र घिमिरे र लीलाबल्लभ अधिकारीलाई पठाउने निर्णय गरेका छौं, उनले भने । कार्य व्यवस्था परामर्श समितिमा आफ्नो समूहबाट बहुमत सदस्यको उपस्थिति गराउन दाहालनेपाल समूहले नयाँ सदस्य पठाउने निर्णय गरेको हो । कार्य व्यवस्था परामर्श समितिले निर्धारण गरेको कार्य सूचीले प्रदेशसभा बैठकमा स्थान पाउँछ । प्रदेश प्रमुख सोमनाथ अधिकारीले माघ ७ गते दिउँसो २ बजे हिउँदे तथा सातौं अधिवेशन बोलाएका छन् । सभामुख प्रदीपकुमार भण्डारीको अध्यक्षतामा रहेको ११ सदस्यीय कार्य व्यवस्था परामर्श समितिमा दाहालनेपाल समूहबाट जसमाया गजमेर मात्रै समितिमा छिन् । ओली समूहका आन्तरिक मामिला तथा कानुन मन्त्री हिक्मत कार्कीले संसदीय दलको विधानअनुसार दलको नेता मुख्यमन्त्री शेरधन राई नै रहेकाले प्रमुख सचेतक अरूले हटाएर नहट्ने बताए ।"
विमानस्थलमा ५० राउन्ड गोलीसहित एक पक्राउ,काठमाडौं (कास) त्रिभुवन विमानस्थलबाट झापाको भद्रपुर जान लागेका एक यात्रु ५० राउन्ड गोलीसहित पक्राउ परेका छन् । सोमबार बिहान ११ बजे श्री एयरलाइन्सको एसएचए९४३ नम्बरको उडानबाट भद्रपुर जान लागेका मेचीनगर नगरपालिका२ झापाका २० वर्षीय बद्रीहाङ राईको झोलाबाट प्रहरीले ९एमएम पेस्तोलमा लाग्ने ५० राउन्ड गोली बरामद गरेको हो । सुरक्षा जाँचका क्रममा गोली भेटिएपछि उनलाई पक्राउ गरी थप अनुसन्धानका लागि महानगरीय प्रहरी वृत्त गौशाला पठाइएको विमानस्थल सुरक्षा प्रहरी प्रमुख एसएसपी राजेशनाथ बाँस्तोलाले बताए । गोली कागजको बट्टामा पोको पारेर झोलामा राखिएको थियो ।
हामीलाई आफ्नै सपनाले तर्साउँछन्,"छेउमै पातुखोला गडगडाउँदै बग्छ । वर्षायाम सुरु भो कि कतिबेला खोलामा परिएला भन्ने पिरलो । स्वर्णिमकुमार बाँठा त्यही खोला किनारमा बसेर विगत सम्झन्छन् र अहिलेको आफ्नै जीवनसँग दाँज्छन् । कुनै बेला छातीमा गोली थाप्न तयार हुने उनको ज्यान अहिले पानी पर्दा डराउँछ । यसको कारण छ, माओवादीको दशक लामो विद्रोहको भुक्तमान बेहोरेका पात्र हुन् उनी । घर, परिवार छाडेर होमिएका बाँठासँग विद्रोह समाप्तिपछि आफ्नो भन्ने केही बाँकी रहेन । द्वन्द्व सकिँदा नसकिँदै नेताहरू सहर छिरेर ठूलठूला पदमा पुगिसकेका थिए तर उनीसँग साथीभाइ थिए न त आफन्त । शान्ति प्रक्रियाका नाममा ६ वर्ष क्यान्टोनमेन्ट (लडाकु शिविर) मा बसे । त्यहाँबाट बाहिरिँदा बुझेको ५ लाख र त्यसमा श्रीमतीको ५ लाख रुपैयाँसमेत थपेर पातुखोला किनारमा घडेरी किने । ऐलानी जग्गा भएकाले धनीमा उनको नाम हुँदैनथ्यो । त्यहीँ एक तलाको घर बनाए । अहिले पनि जब पातुखोला गडगडाउँछ, उनका मनमा त्यसै त्यसै ढ्यांग्रो ठोक्न थाल्छ ।बाँठाको खास घर रुकुमको त्रिवेणी४ खाराखुम्चेरी हो । सशस्त्र द्वन्द्वताका खारा संसारभर चर्चामा आएको गाउँ । द्वन्द्वकालमा दुईपटक सैनिक ब्यारेकमा आक्रमण भएको, एक जवानको हत्या भएको बदलामा प्रहरीले गाउँ नै जलाइदिएको ठाउँ । त्यहीँ हुर्केबढेका बाँठामा देश बदल्ने नारामा होमिए । गाउँमा देखेभोगेको शोषण र थिचोमिचो अन्त्य गर्ने सपना पूरा गर्न उनले बन्दुक बोके र घर छाडे । जिते सिंगो संसार, मरे एउटा प्राणी भन्दै माओवादीमा लागेका उनले न संसार जिते, न ज्यान नै गुमाए । एउटा खुट्टा गुमाएर उभिन अर्काको सहारा खोज्नुपर्ने उनीसँग अहिले संसार जित्ने सपना बाँकी छैन । अब त बाँकी जीवन कसरी जिउने भन्ने पिरलो मात्रै छ । घर फर्कन मन मानेन१९ फागुन ०६० मा माओवादीले भोजपुरस्थित नेपाल टेलिकमको रिपिटर टावरमा आक्रमण गरे । उक्त भिडन्तमा बाँठाको बायाँ खुट्टामा गोली लाग्यो । गोलीले यति छियाछिया पारेको थियो कि खुट्टा नै काट्नुपर्यो । त्यतिबेला मर्न रहर गर्थ्यौं, अग्रमोर्चामा लड्न नपाउँदा तड्पिन्थ्यौं, बाँठाले ०७७ पुसको एउटा चिसो दिनमा मनै चिसो पार्ने गरी भने, नेताहरूलाई सत्ता मिल्यो, हाम्रो चाहिँ बिजोग भयो । १५ वर्षको उमेरमै सशस्त्र द्वन्द्वमा होमिएकी रुकुम स्यालापाखाकी चेतना बाँठा स्वर्णिमकुमारकी जीवनसंगिनी हुन् । उनीहरूको बिहे द्वन्द्वकालमै भयो । चेतनाको चेत आज पनि तीखो छ तर शरीर सद्दे छैन । १३ जेठ ०५९ मा खाराको सैनिक ब्यारेक आक्रमणबाट बचेर सल्यानको गुराँसे पुग्दा २९ जेठमा उनी सेनासँगको भिडन्तमा परिन् । पूरै रातभर र भोलिपल्ट दिउँसोसम्म चलेको भिडन्तमा खुट्टामा गोली लाग्यो । अहिले पनि शरीरमा गोलीका छर्रा छन् । छर्रा फाल्दा खुट्टा नै काट्नुपर्ने हुन्छ रे, बेलाबेला खुट्टा सुन्निएर साह्रै सताउँछ, चेतनाले भनिन्, ज्यानको पर्वाह नगरी लड्यौं, आखिरमा चाहिने गृहस्थी नै रहेछ ।चेतनाको दिनचर्या अहिले अपांग श्रीमान्को स्याहारमा बित्छ । दाङको संक्रामस्थित तत्कालीन माओवादी लडाकुको शिविरबाट ५५ लाख रुपैयाँ बुझेर निस्कँदा उनीहरूलाई संसार जित्न निस्केका मान्छे, खुट्टा गुमाएर घर कसरी फर्कनू ? भन्ने आत्मग्लानि भयो । त्यसपछि बाँठा दम्पतीले रुकुम नफर्कने र तुलसीपुर५ प्रगतिशील टोलस्थित पातुखोला किनारमा ऐलानी जग्गा किनेर बस्ने निधो गरे । शिविरबाट बुझेको पैसा सकियो, अरू कमाउने उपाय भएन, चेतनाले भनिन्, श्रीमान्को यो हालत छ, म मजदुरी गर्न जान्छु । छोराछोरीले मीठोमसिनो खान खोज्दा दिन सक्दिनँ ।चेतनालाई अहिले लाग्छ, दुःख जति सबै नेताकै लागि गरिएछ । हामीले ज्यान फालेर नेतालाई सत्तामा पुग्न सजिलो बनाएछौं, उनले भनिन्, मेरा लागि जनयुद्धको उपहार भनेको छर्रा बोकेको आफ्नो शरीर र एउटा खुट्टा नभएका श्रीमान् हुन् । चेतना अहिले गहिरो चिन्तनमा छिन् । लडाइँले बलियाहरूकै सेवा गर्दोरहेछ । नत्र हामी यतिबिघ्न बेसहारा हुनुपर्ने थिएन, उनले भनिन् । उनका श्रीमान् अहिले कृत्रिम खुट्टाका भरमा हिँड्छन् । फेरि कृत्रिम खुट्टा किन्नुपर्यो भने ५ लाख रुपैयाँसम्म खर्च गर्नुपर्छ । अब कसरी जुटाउने त्यत्रो पैसा भन्ने चिन्ता छ उनलाई ।तत्कालीन शान्ति तथा पुनर्निर्माण मन्त्रालयले तयार पारेको द्वन्द्व पार्श्वचित्र अनुसार १७ हजार ८ सय २८ जनाको ज्यान गएको सशस्त्र द्वन्द्वमा ५ हजार ९ सय १२ जना अंगभंग छन् । स्वर्णिमकुमार र चेतना तिनैमध्ये हुन् । त्यसैले यो अरू धेरैको कथा हो । लोकबहादुर बीसीको घर पनि रुकुमकै त्रिवेणी२, डाँडा हो । २९ साउन ०५९ मा युनिफाइड कमान्डको फौजसँग रुकुम, झुलखेतमा भिडन्त हुँदा उनलाई गोली लाग्यो । साथीहरूले मर्यो भनेर छाडिदिएका थिए तर भारत पुगेर सातपटक शल्यक्रिया गरिसकेका उनी मुस्किलले बाँचे । अहिले पनि उनको मुखमा फलामका दुई पाता र २३ वटा क्लिप जोडिएका छन् । मासिक रूपमा पाउँदै आएको ६ हजार २ सय रुपैयाँ निर्वाह भत्ता अहिले आउन छाडेको छ । शिविरबाट बाहिरिँदा बुझेको ६ लाख रुपैयाँ र मासिक भत्ताबाट कसो जीविका नचल्ला भन्ने सोचेका उनी अहिले हरेस खान थालेका छन् । समाज र देश बदल्ने सपना बोकेर हिँडेका लोकबहादुर यतिखेर आफ्नो ज्यान पाल्ने पिरलोमा छन् । शिविरबाट निस्केपछि घाइते शरीर लिएर घर (रुकुम) फर्कन आँट नआएपछि दाङमै बसेर केही व्यवसाय गर्ने योजना बनाए उनले । त्यो सफल भएन । गुजाराका लागि अहिले साथीहरूसँग मिलेर, ऋण गरेर एउटा मालवाहक ट्रक किनेका छन् । उनी त्यसैमा सामान लोडअनलोड गर्दै हिँड्छन् । सँगै हिँडेका धेरै साथी सांसद र मन्त्री भए, ट्रकबाट इँटा अनलोड गरेपछिको धूलो सफा गर्दै गरेको अवस्थामा भेटिएका लोकबहादुरले भने, अब त हाम्राबारे सोधखोज गरिदिने पनि कोही छैन ।संसारै अँध्यारोसल्यानको कुमाख२ खारखोलाका लालबहादुर वली दुवै आँखा देख्दैनन् । २५ असोज ०६० मा दाङको भालुबाङस्थित सशस्त्र प्रहरी क्याम्प आक्रमण र ११ मंसिर ०६० मा अर्घाखाँचीको सिद्धधारामा भएको भिडन्तका क्रममा उनका आँखामा गहिरो चोट लागेको थियो । उपचारका लागि भारत जाने क्रममा उनी भारतको बलरामपुरबाट पक्राउ परे । उनलाई त्यहाँबाट कपिलवस्तु ल्याइयो । हिरासतमा यातना दिने क्रममा करेन्ट लगाइयो । ०६० मंसिरपछि उनका दुवै आँखाको ज्योति गुम्यो । लालबहादुरको संसार अन्धकार छ । त्यसभन्दा बढी उनमा निराशा छ । क्रान्तिका नाममा हामीले घरबार भत्कायौं, आफ्नै संसार अन्धकार बनायौं, उनले भने, अहिले सत्ता र शक्तिमा पुगेका नेताले बिर्से । आपत् परेर फोन गर्दा पनि उठाउँदैनन् । लामो कुराकानीका क्रममा लालबहादुरले विगत सम्झे । बाआमा रुँदै नजा भन्थे, हामी संसार जितेर आउँछौं भन्दै हिँडेका थियौं, उनले भने, हामी अहिले बाआमालाई पनि मुख देखाउन नसक्ने भयौं । उनले ०६२ असोजमा माओवादी घाइते लडाकु, सल्यान दमाचौरकी सीता केसीसँग बिहे गरे । शरीरमा बमका छर्रा बोकेकी सीतालाई हड्डीमा क्यान्सर भएपछि ४ लाख खर्च गरेर चितवनमा उपचार गर्नुपर्यो । त्यो रकम जुटाउने अनेक प्रयत्न सफल नभएपछि ऋण लाग्यो । एकातिर आँखा नदेख्ने श्रीमान्, अर्कातिर आफ्नो घाइते र रोगी शरीर । सोच्दासोच्दै सीता डिप्रेसनको सिकार भइन् । अहिले नियमित औषधि खानुपर्छ । हिजो पो हामी बलिया लडाकु थियौं, पार्टीलाई काम लाग्थ्यौं, आज हामीलाई कसैले खोज्दैन, सीताले भनिन्, नसोचौं भन्दा पनि आधा जीवन युद्धमा फालेकाले नेताहरूले चासो दिन्छन् कि भन्ने सोच आइहाल्दोरहेछ तर के गर्नु, अहिले कसैले सम्झिँदैनन् । घाइते, अपांग शरीर बोकेर आफ्नो पुर्ख्यौली घर (सल्यान) फर्कन नसकेको यो जोडी तुलसीपुर१५, पहेलपारमा कुखुरा र बाख्रापालन गरेर गुजारा चलाइरहेको छ । ०५७ सालदेखि सशस्त्र द्वन्द्वमा होमिएको यो जोडी आज साँच्चिकै पछुतोमा छ । महिनाको २० हजारभन्दा बढी उपचार खर्च लाग्छ, गणतन्त्रले मात्रै जीवन चल्दोरहेनछ, लालबहादुरले भने, गणतन्त्र त आयो तर अपांग जीवन हाम्रा लागि साह्रै पीडादायी भइरहेको छ ।घोराही१७ गैरागाउँका ३७ वर्षीय केशव चौधरीको एउटा आँखो द्वन्द्वकालमै गुम्यो । १३ जेठ ०५९ मा रुकुमको खारास्थित सैनिक ब्यारेक आक्रमणमा ब्रिगेड कमान्डरका रूपमा मोर्चा सम्हालेका चौधरीको बायाँ आँखामा गोली लागेको थियो । शरीरभरि अहिले पनि बमका छर्रा छन् । सद्दे रहन जीवनभर औषधि खानुपर्ने भएको छ । पहिले ज्यान दिन अघि सर्थ्यौं, अहिले कसरी बाँच्ने भन्ने चिन्ता छ, उनले भने, जीवनभरलाई औषधि खर्च कसरी जुटाउने, जहान परिवार कसरी पाल्ने चिन्ताले छोपेको छ । श्रीमान्को स्याहारमा खटिएकी लक्ष्मी चौधरीको पीडा पनि त्यस्तै छ । उहाँलाई एक्लै छाड्ने अवस्था छैन । न उहाँले काम गर्न सक्ने, न मैले भ्याउने । छोराछोरी कसरी पाल्ने भन्ने चिन्ता छ, उनले भनिन् ।देशमा सानोतिनो होइन, उथलपुथल हुने गरी परिवर्तन ल्याउने सपना देखेर माओवादीमा लागेकी दाङ बंगलाचुली२, खाराकी ३१ वर्षीया कुमारी नेपाली द्वन्द्वबाट फर्कंदा एउटा आँखा गुमाएर आइन् । कपिलवस्तु भिडन्तमा गोली लागेको उनको बायाँ आँखो कहिल्यै ठिक भएन । शरीरभरि गोलीका छर्रा छन् । कुमारीका श्रीमान् निमबहादुर नेपाली पनि पूर्वलडाकु हुन् । गुजारा कठिन भएपछि अहिले उनी साउदी अरब पुगेका छन् । कुमारीलाई घरमा दुई छोरा र एक छोरी पाल्न धौधौ छ । उनी बेलाबेला भक्कानिन्छिन् । नेता र कमान्डरहरू पदमा पुगे, बिजोग त हाम्रो पो भो, उनले भनिन् । आफ्नो शरीर आफैंलाई भारीपूर्वी रुकुमको हुकाममा व्याप्त जातीय छुवाछुतलाई समातेर तत्कालीन माओवादीले जातीय समानताको नारा लगाएको थियो । त्यही नाराले तानेर भुलबहादुर विकले बन्दुक बोके । थुप्रै लडाइँ लडेका उनलाई २८ कात्तिक ०५९ मा जुम्ला सदरमुकाम खलंगा आक्रमण गर्दा दायाँ खुट्टामा गोली लाग्यो । समयमै उपचार नपाउँदा खुट्टा काट्नुपर्यो । अहिले बैसाखीका सहाराले हिँड्छन् । गरिबको क्रान्ति भनेर लाग्दाको सजाय अहिले भोग्दै छु, उनले भने । घर समाजलाई संसार जित्ने सपना बाँडेर हिँडेका भुलबहादुरले द्वन्द्व सकिएपछि घर फर्कने आँट गरेनन् । अहिले उनी दाङको तुलसीपुर१८, धनखन्नेमा श्रीमती, तीन छोरा र एक छोरीका साथ बस्छन् । एउटा खुट्टाका भरमा रुकुम फर्किन मन लागेन, संक्राम शिविरबाट निस्केपछि यतै सानो घरबास बनाएर बसें, उनले भने, अब के खाने, के लाउने भन्ने लडाइँ सुरु भएको छ । जवानी पार्टीका लागि सिध्यायौं, अब आफूसँग के नै बाँकी रह्यो र ?माओवादी क्रान्ति ले दिएको चोट सल्यान, कोटमौलाका चक्रपाणि शर्मासँग झन् गहिरो छ । २५ चैत ०६१ मा रुकुमको खारास्थित सैनिक ब्यारेक आक्रमण गर्दा बमको धमाकामा परेपछि उनी हिँडडुल गर्न सक्दैनन् । कम्मरभन्दा मुनिको शरीर चल्दैन । बैसाखीको सहाराले मात्र उभिन सक्ने उनलाई एक जना सहयोगी नभई हुन्न । विशिष्ट श्रेणीका अपांग भनेर मासिक १२ हजार ४ सय रुपैयाँ निवृत्तिभरण (निर्वाह भत्ता) पाउँदै आएका थिए तर ०७७ असारयता त्यो भत्ता रोकिएपछि अब औषधि कसरी किन्ने भन्ने पिरलो थपिएको छ । त्यतिबेला माओवादीले घाइते, अपांगता भएका र बेपत्ताको खुब गुनगान गाउँथ्यो तर सत्तामा पुगेपछि यो विषयमा बिस्तारै चर्चा कम हुन थाल्यो । शर्मा अहिले आफैँसँग प्रश्न गर्छन्, के यही नियति भोग्न हामीले अंगभंग हुने बाटो रोजेको हो ? शर्माजस्ता घाइते र अपांगहरूको माग ठूलो पनि छैन । उपचारको व्यवस्था होस्, गुजारा चलाउने र बालबच्चा पढाउने व्यवस्था होस् । सरकारलाई पैसा दिन गाह्रो भए गर्न सक्ने काममा लगाएर पारिश्रमिक दिए पनि भो । श्रीमान् र पाँच छोरी स्याहारिरहेकी चक्रपाणिकी श्रीमती सचित्रालाई अहिले नेता भन्ने सुन्दा पनि एलर्जी हुन्छ । सहिद हुनेले बरु यति दुःख पाएनन् होला, हामी त जिउँदै छौं तर पटकपटक मरिरहेका छौं, बोल्दा बोल्दै आवेशमा आएकी सचित्राले भनिन्, सरकारलाई बोझ लाग्छ भने घाइते र अपांग पूर्वलडाकुलाई एक ठाउँ जम्मा गरेर गोली हानिदिए हुन्छ । १० कक्षा पढ्दापढ्दै ०५६ सालमा माओवादी लडाकु बनेका पश्चिम रुकुमको रुँघा, बाँदरपानीका चन्द्रबहादुर पुनका साथीहरू कोही सेना समायोजनमा भए, कोही स्वैच्छिक अवकाश रोजेर घर फर्के । स्वैच्छिक अवकाश रोजे पनि एउटा खुट्टाका भरमा उनीचाहिँ घर फर्कन सकेनन् । तुलसीपुरको बिजौरी, थानगाउँमा घर बनाएर बसे । २३ भदौ ०५९ मा अर्घाखाँची सदरमुकाम सन्धिखर्क आक्रमण गर्दा सेनाको ल्यान्डमाइन विस्फोटबाट उनको दायाँ खुट्टाको घुँडामुनिको भाग गुमेको थियो । पहिलोचोटि बन्दुक बोक्दा १५ वर्षका थिए चन्द्रबहादुर । जोस र उत्साह थियो । अहिले नक्कली खुट्टाका सहाराले मात्र हिँड्न सक्छन् । संविधान आयो, नयाँ व्यवस्था आयो, हाम्रो रगत मिसिएकाले यसको माया लाग्छ, उनले भने, तर त्यसकै लागि लडेका हामीलाई आज कसैले सम्झँदैनन् । हामीले अंगभंग हुने गरी लडेर धेरैको उन्नति भयो तर हामी झन् झन् दुर्गति भोगिरहेका छौं । खारालगायत आक्रमणमा सहभागी चन्द्रबहादुरकी श्रीमती हिरामोती पुन पनि पूर्वलडाकु हुन् । अहिले उनी दाङमै घरगृहस्थी सम्हालेर बसेकी छन् । चन्द्रबहादुर रुकुमको सोलाबाङमा केही साथीहरूसँग मिलेर हार्डवेयर पसल चलाइरहेका छन् । सपनाले तर्साउँछन्तुलसीपुर१०, राइखल्यानका ३६ वर्षीय भूमिलाल चौधरीलाई सिरहाको बन्दीपुर र म्याग्दीको बेनीमा गोली लागेको थियो । बायाँ हात चल्दैन । गुजाराका लागि कामको खोजीमा भौंतारिन्छु, एक हातले गर्ने काम पाइन्न, उनले भने, परिवार पाल्न नसक्ने, आफ्नै उपचार गर्न नसक्ने अवस्था आयो । हामीले एकबारको जुनी बर्बाद पार्यौं । रुकुमपश्चिम पुर्तिमकाँडाका ४३ वर्षीय उदय शेर्पाइलीलाई द्वन्द्वकालमा गरेको त्याग र बलिदान खेर गएजस्तो लाग्छ । ०५७ सालमा रुकुमकोट प्रहरीचौकी आक्रमण गर्दा उनको बायाँ कोखाबाट पसेको गोली दायाँ कोखाबाट निस्केको थियो । क्यान्टोनमेन्टबाट स्वैच्छिक अवकाश रोजेर निस्केका उनलाई त्यसपछि घर (रुकुम) फर्कन अप्ठ्यारो लाग्यो । उनी दाङको तुलसीपुर१८ हेमन्तपुरमा घर बनाएर बसे । गाउँ समाजको सामना गर्न सक्दिनँ होला भन्ने लाग्यो, त्यसैले अशक्त शरीर लिएर गाउँ फर्कने आँट गरिनँ, उदयले भने, समाजलाई त छलेँ, जीवन गुजारालाई छल्न सकिने रहेनछ । हिजोआज लाग्छ, बलिदान गर्नु त अपमान भोग्नका लागिरहेछ । घोराही१२ हापुरबिजौरीका ४६ वर्षीय खुसीराम चौधरीको शरीर चल्दैन । कुनै बेला आफू जनसेना थिएँ भन्ने सम्झँदा उनलाई अहिले ऐंठन हुन्छ । २५ चैत ०६१ मा रुकुम खाराको सैनिक ब्यारेक आक्रमणमा उनलाई टाउको, छाती र घाँटीमा गोली लागेको थियो । त्यसपछि दायाँ हात र खुट्टा चल्न छाड्यो, अहिले केही काम गर्न सक्दिनँ, खुसीरामले भने, जीवनभर औषधि खानुपर्ने छ । औषधि किन्ने पैसा छैन ।क्रान्तिमा लाग्दा देखेका सपना चकनाचुर भए । नेताहरूले सपना मात्रै देखाए, खुसीरामले भने, हामी ती सपना पूरा गर्न ज्यानको मतलब नगरी लड्यौं, अहिले हामीलाई तिनै सपनाले तर्साउँछन् । लमही७, नयाँबस्तीका सुन्दर चौधरी अर्का दृष्टान्त हुन् । दाङको सतबरियास्थित सशस्त्र प्रहरी क्याम्प आक्रमणका क्रममा उनको चिउँडोमा लागेको गोली नाक हुँदै टाउकाबाट निस्क्यो । भाग्यले बाँचेँ तर बाँचेपछिको जीवन झन् पीडादायी भयो, सुन्दरले भने, अपमान र बेवास्ता भोग्न पो बाँचेको होला जस्तो लाग्न थाल्यो । हेर्नुहोस् त अहिले कहाँ नेताको जीवन, कहाँ हाम्रो ? रुकुम बाँफीकोट१ लागिमकी डिलकुमारी मल्लले २९ बढी मोर्चामा लडिन् । ६ कक्षा पढ्दापढ्दै ०५८ सालमा माओवादी उक्साहटमा लागेकी मल्लको ०५९ कात्तिकमा रुकुम, जाजरकोटका हिउँले सेताम्मे लेक छिचोल्दै जुम्ला सदरमुकाम खलंगा आक्रमण गर्न जाँदा जनसेना मै रहेका बाँफीकोटकै धनबहादुर पुनसँग माया बस्यो । उनैसँग बिहे भयो ।२५ चैत ०६१ रुकुमको खारास्थित सैनिक ब्यारेक आक्रमण गर्दा श्रीमान् श्रीमती सँगै लडेका थिए । त्यो आक्रमण असफल भएपछि रुकुमसल्यानको सीमाक्षेत्र, डल्सिङको लेकमा आएर बसेका बेला सेनाले स्थल र हवाई आक्रमण गर्यो । सँगै लड्दालड्दै उनले श्रीमान् गुमाइन् । लडाइँमा बलिदानी दिनु नै थियो, उहाँको पालो पहिले आयो भनेर चित्त बुझाएँ । अनि म बाँकी लडाइँमा लडिरहेँ, उनले भनिन् । शान्ति प्रक्रिया सुरु भएपछि दाङको संक्रामस्थित क्यान्टोनमेन्टमा बसिन् । त्यहाँ ०६६ सालमा सल्यान, काभ्राका घाइते लडाकु सुरजित बुढासँग उनको दोस्रो विवाह भयो । ०६२ सालमा पाल्पाको तानसेन आक्रमणका क्रममा घाइते भएका सुरजितका खुट्टा सुकेका छन् । काम गर्न सक्दैनन् । ठाउँठाउँमा लागेका गोलीका छर्राले डिलकुमारीको पनि शरीर दुखिरहन्छ । घाइते शरीर लिएर शिविरबाट निस्केपछि उनीहरूले नजिकै घरबास बनाए । स्यानी दमार गाउँमा खेतीकिसानी सुरु गरे । त्यसबाटै मुस्किलले गुजारा चलेको छ । त्यसबेला संसार जित्नुपर्छ भन्ने मात्रै सोचियो, डिलकुमारीले भनिन्, आज त उही गृहस्थी, खेतीपाती, गाईबाख्रा गर्नुपर्ने रहेछ । लडेर के भो र ?घाइते वर्गीकरणमा झेल सरकारले सशस्त्र द्वन्द्वका घाइते र अपांगहरूको अपांगता प्रतिशत निर्धारण र पुनरावलोकन गर्न ०७४ सालमा जारी गरेको कार्यविधिमा सहयोगी आवश्यक पर्ने, ७५ प्रतिशतभन्दा धेरै अपांगता भएकालाई विशिष्टखालका घाइते मानेर मासिक १२ हजार ४ सय रुपैयाँ निर्वाह भत्ता दिने उल्लेख छ । सहयोगी उपकरण प्रयोग गर्ने ५० देखि ७४ प्रतिशतसम्म (पहिलो श्रेणी) अपांगता भएकालाई मासिक ६ हजार २ सय रुपैयाँ निर्वाह भत्ता उपलब्ध गराउने व्यवस्था कार्यविधिमा छ । २५ देखि ४९ प्रतिशतसम्म अपांगता भएकालाई दोस्रो र २४ प्रतिशतसम्म अपांगता भएकालाई तेस्रो श्रेणीमा राखिए पनि उनीहरूलाई भत्ताको व्यवस्था छैन । कार्यविधिअनुसार प्रमुख जिल्ला अधिकारीको संयोजकत्वमा रहने घाइते अपांगता प्रतिशत निर्धारण एवं पुनरावलोकन सिफारिस समितिले स्वास्थ्य मन्त्रालयको गुणस्तर मापन तथा नियमन महाशाखा प्रमुखको संयोजकत्वमा रहने प्राविधिक समितिलाई यसको सिफारिस गर्नुपर्छ । त्यो सिफारिसलाई गृहसचिवको संयोजकत्वमा रहने घाइते अपांगता प्रतिशत अनुमोदन केन्द्रीय समितिले अनुमोदन गरेपछि मात्रै घाइते तथा अपांगहरूले यो सुविधा पाउँछन् । यो प्रक्रियामा आफैं जीवन निर्वाह गर्न नसक्ने घाइते, अपांग पूर्वलडाकुहरू छुटिरहेको जनक्रान्तिका घाइते तथा अपांग योद्धा संघ दाङका संयोजक खगेश्वर घर्तीले बताए । उनका अनुसार दाङमा ७ सय ५० जना घाइतेअपांग पूर्वलडाकु भए पनि भत्ता पाउने २२ जना मात्रै छन् । धेरैले निर्वाह भत्ता पाएकै छैनन्, पाइरहेकालाई पनि कटौती गर्न थालिएको छ, घर्तीले भने, यसले गर्दा धेरैको औषधि खाने स्रोत पनि रोकिएको छ । सबै घाइते तथा अपांग पूर्वलडाकुलाई निर्वाह भत्ता, आवास, उपचार, रोजगार र सन्तानको शिक्षाको ग्यारेन्टीका लागि गृह मन्त्रालयमा ज्ञापनपत्र बुझाए पनि केही काम नभएको घर्तीको गुनासो छ । देशभर अहिले ८ सयभन्दा धेरै आफैं केही गर्न नसक्ने अवस्थाका घाइते तथा अपांग पूर्वलडाकु सुविधाबाट वञ्चित भएको, अहिलेसम्म १६ हजार सूचीकृत भए पनि अझै चार हजारजति घाइते तथा अपांग सूचीकृत हुन बाँकी रहेको घाइते तथा अपांग योद्धा संघका केन्द्रीय अध्यक्ष जीवन बुढाले बताए । कतिपयले फाराम भर्न छुटाए, उनीहरूलाई अब मर्नु न बाँच्नुको अवस्थामा छाडिदिने ?, उनले भने । गृह मन्त्रालयका प्रवक्ता सहसचिव चक्रबहादुर बुढा भने अपांगताको अवस्थामा बर्सेनि सुधार आउने भएकाले सधैं सुविधा दिन नसकिने तर्क गर्छन् । हरेक वर्ष मूल्यांकन गर्दा अपांगता प्रतिशत घटेको हुन्छ, ५० प्रतिशतभन्दा मुनि भएपछि सुविधा पाइँदैन, उनले भने, त्यही कारण निर्वाह भत्ता कटौती भएको हो । चिकित्सकीय प्रतिवेदनका आधारमा सुविधा दिइने भएकाले यसमा कुनै पक्षपात नहुने दाबी उनको छ । कोही छुटेमा, चित्त नबुझेमा निवेदन दिन सकिन्छ, उनले भने, त्यसपछि मूल्यांकन गर्दा निर्वाह भत्ता पाउनुपर्ने अवस्थाका भए दिन सकिन्छ ।(खोज पत्रकारिता केन्द्रको सहयोगमा)"
किन पढ्दैनन् बादी बालबालिका ?,"सदरमुकाम चैनपुरको दक्षिणी बस्ती बादीवाडाकी मनीषा बादीले यस वर्ष एसईई उत्तीर्ण गरिन् । उनको सफलताले परिवारमा मात्रै नभई जिल्लाभरि बादी समुदायमा खुसी छाएको छ । अहिलेसम्म पनि आफन्त र इस्टमित्रले भेटेर, फोन गरेर बधाई दिइरहेका छन्, मनीषाकी आमा राधाले भनिन्, जेठी छोरीले बादी समुदायकै नाम राखेकोमा खुसी छौं तर अब कसरी पढाउने भन्ने चिन्ताले निद्रा लाग्न छाडेको छ । मनीषाको चाहना स्टाफ नर्स पढ्ने छ । सामान्य कोर्स पनि पढाउन सक्ने हैसियत छैन, स्टाफ नर्स कसरी पढाउनु ? राधाले पिरलो सुनाइन् । यहाँ बादी समुदायका १४ परिवार बस्छन् । मनीषाको परिवारमा पाँच जना छन् । बादी समुदायमा १० कक्षा पास गर्ने उनी दोस्रो हुन् । यसअघि २०६८ सालमा सुरेन्द्र बादीले पास गरेका थिए । मसँगै हाम्रो टोलका १८ जना स्कुल जान्थ्यौं । उनीहरू कसैले एकदुई कक्षामै छोडे । कोहीकोही ६ कक्षासम्म पुगे, मनीषाले भनिन्, जसरी पनि पढेर देखाउनुपर्छ भन्ने लागेर मैले हिम्मत हारिनँ । आज यहाँसम्म पुगेकी छु ।मनीषाले भनेजस्तै बादी समुदायका बालबालिका स्कुल जान छोडेर भारी बोकिरहेको अवस्थामा भेटिने गरेका छन् । गत वर्ष ३ कक्षामा पढ्दै गर्दा स्कुल छाडेकी थलाराकी १२ वर्षीया निर्मलाले विद्यालय नजानुको कारण अनेक रहेको बताइन् । घरमा समयमा खाना पाकेको हुँदैन, कहिले भोकै जानुपर्छ, उनले भनिन्, कहिले आमाबुबाले नै किन स्कुल जानुपर्यो भनेर हपार्छन् । त्यही भएर जानै छाडिदिएँ । थलाराका बादी बालबालिका बिहान एक घण्टा ओरालो हिँडेर झनाना बजार पुग्छन् र स्थानीय व्यापारीको सामान बोकेर २३ घण्टा लगाएर उकालो चढ्छन् । यसरी भारी बोकेर एक जनाले दैनिक एकदेखि डेढ सयसम्म कमाउँछन् । उनीहरूले दुःख गरेर कमाएको पैसाचाहिँ बाबुआमाले रक्सी खाएर सिध्याउँछन् । महिनाभरमा तीनचार हजारजति कमाउँछु होला, १० वर्षीया निर्मला बादीले भनिन्, ५६ सय जतिको खाजा खान्छु । बाँकी बुबाआमाले रक्सी खाएरै सकाउनुहुन्छ । दैनिकजसो भारी बोकेर केटाकेटीले नै परिवार चलाउने गरेको र वयस्कहरू मदिरामै भुल्ने गरेका कारण शिक्षाको अवस्था नाजुक बनेको महिला स्वास्थ्य स्वयंसेविका चक्रुदेवी रोकायाले बताइन् । सिंगो बादी समुदाय नै मदिराको लतमा फसेका कारण उनीहरूको उन्नति हुन नसकेको स्थानीय शिवराज शर्मा बताउँछन् । उनले भने, छोराछोरीको पढाइ र भविष्यको चिन्ता छैन । अनि कसरी प्रगति हुन्छ ? थलारामा २८ परिवार बादीको बसोबास छ । यहाँ स्कुल जाने उमेरका ५० जनाभन्दा बढी बालबालिका छन् । घरबाट करिब ५ सय मिटरको दूरीमा विद्यालय छ । पढ्न नियमित जानेको संख्या भने एकदुई जना मात्र छ । थलारा उच्च माविका शिक्षक धर्मराज उपाध्याय विद्यार्थी नआउनुमा अभिभावकको नै कमजोरी भएको बताउँछन् । नियमित पढाउ भनेर कति सम्झायौं तर मान्दैनन्, उनले भने । विभिन्न संघसंस्थाले पढाइमा आकर्षित गर्न झोला, कापी, कलमलगायत दिने गरे पनि एकदुई दिन विद्यालय आएर छोड्ने गरेको शिक्षक उनले बताए । थलारा मात्र होइन, चैनपुरमा बस्ने बादी बालबालिकाको हालत पनि उस्तै छ । बस्तीबाट ५ मिनेटको दूरीमा २ वटा सरकारी विद्यालय छन् । तर दुवैमा बादीका २ जना बालबालिका मात्र नियमित छन् । स्कुले उमेरका २७ जना छन् । भर्ना त १५१६ जनाले गरेका छन्, पढ्न एकदुई जना मात्र आउँछन्, नमुना आधारभूत विद्यालयका प्रधानाध्यापक गजेन्द्र रसाइलीले भने, छात्रवृत्ति पाउने लोभमा भर्ना गर्छन् तर पढ्न आउँदैनन् । जयपृथ्वी सामुदायिक अध्ययन केन्द्रले जिल्ला शिक्षा कार्यालयसँग मिलेर २०७४ मा गरेको अध्ययनले बादी समुदायका बालबालिकाले विद्यालय छोड्ने गरेका छन् ।"
सडकलाई वन्यजन्तुमैत्री बनाऊ,"निकुञ्जआरक्ष, संरक्षित क्षेत्र वा कुनै जंगल आसपासका सडकमा यात्रा गर्दा बाघलगायतका वन्यजन्तुसित जम्काभेट भइरहनु कुनै आकस्मिक संयोग होइन । यो त वन्यजन्तुको बाटोमा सडक बनाएपछिको स्वाभाविक नतिजा मात्रै हो । आफ्नो जैविक मार्गमा ओहोरदोहोर गर्दा सडक छिचोल्नु ती जनावरहरूको बाध्यता हो । दुःखद पक्ष, यस क्रममा घरीघरी अप्रिय घटना हुने गरेका छन् । कहिले मानिसमाथि वन्यजन्तुबाट आक्रमण हुन्छ, कहिले गाडीले यस्ता जीवहरूलाई ठक्कर दिन्छ । गत शुक्रबार मात्रै बर्दिया राष्ट्रिय निकुञ्जभित्र पर्ने अम्बासाचिसापानी खण्डमा बाघले एक महिलालाई मोटरसाइकलबाटै तानेर मारेको छ । त्यसको भोलिपल्ट शनिबार पर्सा राष्ट्रिय निकुञ्जको अमलेखगन्जपथलैया सडकखण्डमा कारको ठक्करबाट एउटा वयस्क पोथी बाघ मरेको छ । यी विस्मयकारी घटनालाई दोहोरिन नदिन सरकारले सम्बन्धित क्षेत्रका सडकहरूलाई सक्दो चाँडो वन्यजन्तुमैत्री बनाउनुपर्छ । बर्दियामा शुक्रबार छोराको मोटरसाइकलमा पछाडि बसेकी ती महिलालाई गुडिरहेकै बेला बाघले झम्टेर लगेको हो । यसअघि २०५८ मा पनि त्यही क्षेत्रमा एक व्यक्ति यस्तै घटनामा मारिएका थिए । पछिल्लो घटनापछि ८ बजेदेखि बिहान ६ बजेसम्म उक्त खण्डमा दुईपांग्रे सवारी र पैदलयात्रुलाई आउजाउ गर्न रोक लगाइएको छ । सधैं यो शैली व्यावहारिक नहुने भएकाले दिगो समाधान नै खोजिनुपर्छ । निकुञ्ज र संरक्षित क्षेत्रमा वन्यजन्तुलाई बाधा नपुगोस् भनेर सवारी साधनका लागि गतिको सीमा तोकिएको हुन्छ । तर, शुक्रबार बर्दियामा गति कम भएकैले ती महिलालाई बाघले सजिलै लैजान सम्भव भयो भने, शनिबार नियम नमानेर तीव्र गतिमा दगुराइएको कारको ठक्करबाट बाघ मारियो । तसर्थ, धेरै हदसम्म भरपर्दो समाधानका लागि सरकारले वन्यजन्तुमैत्री मार्गमै जोड दिनुपर्छ । आफ्नो बासस्थान क्षेत्रमा घुम्न र आहारा खोज्न निस्किने क्रममा वन्यजन्तुहरू दुर्घटनामा पर्ने गरेका हुन् । बाघको संख्या बढाउन लागिपरेको मुलुकमा चार वर्षयता मात्रै तीनवटा बाघ सडक दुर्घटनामा मरिसकेका छन् । चार वर्षअघि बर्दिया राष्ट्रिय निकुञ्जभित्र पूर्वपश्चिम राजमार्गको अम्बासाचिसापानी सडकखण्डमा पनि बसले ठक्कर दिएर एउटा बाघ मारेको थियो । दुई वर्षअघि त्यही क्षेत्रमा जिपले ठक्कर दिएर घाइते बनाएको बाघ पछि उपचारका क्रममा मरेको थियो । एकातिर मुलुकले संरक्षित वन्यजन्तु जोगाउन जोडबल दिइरहेको छ भने, अर्कातिर बर्सेनि ठूलो संख्यामा त्यस्ता जनावरहरू सडक दुर्घटनाकै कारण मारिने गरेका छन् । पूर्वपश्चिम राजमार्गको २ सय ७१ किलोमिटर सडक पर्सा, चितवन, बाँके, बर्दिया र शुक्लाफाँटा राष्ट्रिय निकुञ्ज तथा मध्यवर्ती क्षेत्रभित्र पर्छ । हुलाकी राजमार्गअन्तर्गत बाँकेको काम्दी, बर्दियाको खाता, कैलालीको वसन्ता र लालझाडीमोहना करिडोर निकुञ्जभित्रै पर्छन् । यी सबै सडकखण्डमा गाडीको ठक्करबाट संरक्षित र अन्य वन्यजन्तु मर्ने गरेका छन् । राष्ट्रिय निकुञ्ज तथा वन्यजन्तु संरक्षण विभागका अनुसार आर्थिक वर्ष २०७५७६ मा निकुञ्ज र आरक्षण क्षेत्रमा ४ सय ९५ वटा वन्यजन्तु मारिएकामध्ये एक चौथाइ अर्थात् १ सय १९ वटाको कारक त गाडीको ठक्कर नै थियो । २०७४७५ मा ३ सय ९१ वन्यजन्तु मरेकामा त्यसको झन्डै एकतिहाइ अर्थात् १ सय २४ वटा सडक दुर्घटनामा मारिएका थिए । २०७३७४ मा ३ सय २६ वन्यजन्तु मरेकामा १ सय ३३ वटा अर्थात् ४१ प्रतिशत गाडीको ठक्करबाट मारिएका थिए । सडक दुर्घटनाबाट हुने गरेको यो क्षति आफैंमा निकै ठूलो हो । त्यसैले, सरकारले यी सडकमा वन्यजन्तुलाई वारपार गर्न सघाउने संरचना निर्माणमा ढिलाइ गर्नु हुँदैन । र, सम्बन्धित क्षेत्रमा नयाँ बन्ने सडकका हकमा पनि यो पक्षलाई ध्यान दिइनुपर्छ । वनजंगल वा संरक्षित क्षेत्रमा सडक नै नबनाउने कुरा व्यावहारिक हुँदैन । तर त्यस्तो क्षेत्रका राजमार्गमा वन्यजन्तुका लागि वैकल्पिक मार्ग बनाइदिएर क्षति न्यूनीकरण गर्न सकिन्छ । त्यसका निम्ति वन्यजन्तुको बढी ओहोरदोहोर हुने राजमार्गमा तिनका लागि अन्डरपास र ओभरपास बनाउन सकिन्छ । विश्वमा यो शैलीप्रविधि पछ्याउने मुलुकहरू थुप्रै छन् । यस्तो संरचनामा बोटबिरुवा पनि लगाएर जनावरहरूलाई जंगलकै एक भाग भएको भान पार्न सकिन्छ । यसका लागि निकुञ्जले अहिले गरिरहेको तयारीलाई तीव्रता दिनुपर्छ । विकासमा साझेदारी गर्ने निकायलगायतका सरोकारवालाले पनि यसलाई प्रोत्साहन दिनुपर्छ । अन्तर्राष्ट्रिय अभ्यास मात्र होइन, नेपालकै अनुभवले पनि वन्यजन्तुमैत्री संरचना उपयोगी भएको पुष्टि भैसकेको छ । ३३ किलोमिटर लामो नारायणघाटमुग्लिङ सडकखण्डमा चारवटा अन्डरपास बनाइएका छन् । विभिन्न वन्यजन्तुले ती अन्डरपास भरपूर प्रयोग गरेको अध्ययनले देखाइसकेको छ । अब, यस्तै प्रयोग अन्यत्रका सडकमा पनि गरिनुपर्छ । यस्तो व्यवस्थाले वन्यजन्तुलाई गाडीको आक्रमणबाट त जोगाउन मद्दत पुग्छ नै, राजमार्गमा यात्रारत मानिसका लागि पनि वन्यजन्तुको आक्रमणको सम्भावना कम हुन्छ ।"
कृपया हाँसेर समय नबिताउनुहोस्,"यतिखेर कवि स्वप्निल स्मृतिको उपर्युक्त कविता सामाजिक सञ्जालमा खुबै छरिएको छ । संवादको एउटा प्राविधिक माध्यमका रूपमा स्थापित यो सञ्जालसँगै आउने अनेक विसंगति पनि छन् । तर देशको राजनीति र सिंगै शासन व्यवस्थाले आज फेरि शासकीय अधिनायकी र निरंकुशतन्त्रका प्रायोजित दुर्घटनाहरू बेहोर्नुपरेका बेला, समय फेरि एकपल्ट एउटा बहुलट्ठी महत्त्वाकांक्षाको कुचक्रमा फसिरहेका बेला विचारका झिल्काहरूले जनमानसलाई तरंगित गर्न सामाजिक सञ्जालको सहयोगी भूमिका ध्यान दिनलायक छ । यही सञ्जालमा देशका प्रधानमन्त्रीले विपक्षीहरूलाई कटाक्ष गर्न कथेका म्याउँ म्याउँ देखि रत्नपार्कमा ओखती बेच्ने र श्रद्धाञ्जली दिनेसम्मका हास्य क्लिपहरू भाइरल भइरहेका छन् । यतिखेर माथिको कविताले सम्प्रेषण गर्ने आग्रह झनै प्रासंगिक र समयसिद्ध छ । हो, देश साँच्चै लोकतन्त्रगणतन्त्रको होइन, जोकरतन्त्रको अभ्यासमा छ । एउटा जोकरका शब्दखेल र भंगिमा हेर्दै पुर्पुरो समाएर उसैका लीलामा तन्मयरत भई बस्नु हाम्रो दैनिकी बनेको छ । आम जनजीविकाका असीमित दुःख र शोक एकातिर छन्, लोकतन्त्रगणतन्त्रमा उम्रेको ऐंजेरुतुल्य लीलाकारी प्रधानमन्त्रीका दिनदिनैका हास्य सभाहरू अर्कातिर ।त्यसमाथि संविधानले दिँदै नदिएको अख्तियारी लिएर संसद् विघटन गरेपछिका हरेकजसो दिन प्रधानमन्त्रीले कथिरहेका टुक्का र किस्सासँगै बगिरहेको सामाजिक चेतना यति दिक्कलाग्दो छ कि, लाग्छ हामीलाई छेउ न टुप्पाका टुक्का सुनेर हाँसेरै जिन्दगी बिताइदिन बरु मन्जुर छ, तर जोकरतन्त्र हुँदै जबर्जस्त फासीवादी अभ्यासको षड्यन्त्र रच्ने शासकलाई ठेगान लगाउने नैतिक ल्याकत निर्माण गर्ने जाँगर भने छैन । यो हाम्रो समयको त्रासदी हो । प्रधानमन्त्री केपी शर्मा ओलीको प्रताप ले पुस ५ गते नेपालको इतिहासले चाहेरै पनि बिर्सन नसक्ने दिन बन्न पुगेको छ । आफ्नो पार्टीका आन्तरिक तनाव र गुटगत घर्षणको निकासका लागि राज्यको अधिकारप्राप्त प्रमुख अंग व्यवस्थापिकाको बलात् हत्या गर्ने प्रयासले इतिहासमा यिनको स्थान लोकतन्त्रगणतन्त्रको एउटा निरंकुश अभियुक्त का रूपमा दर्ज गरिसकेको छ । कुनै संशय नै छैन, ओलीको यो कुकृत्य दशकौंको संघर्ष र सपनाले निर्माण भएको संविधानमाथिको घातक प्रहार त हुँदै हो, इतिहासमा घटित शासकीय अपराध र षड्यन्त्रका पुराना सबै परिघटनाभन्दा कैयौं गुणा अक्षम्यसमेत हो । उनी र उनको अन्धभक्तिमा लीन भक्तहरूले जतिसुकै घाँटी सुक्ने गरी चिच्याएर स्पष्टीकरण दिऊन्, आजको संविधानले शासकीय अधिकारको निरंकुश उपयोगको कल्पनै गरेको छैन भन्ने तथ्यलाई कसै गरी उल्ट्याउन सक्दैनन् । संसद् विघटन मकैका खोइलाको घर भत्काएजस्तो केटाकेटी खेल होइन, खेल आफ्नो पक्षमा नआउने देखेपछि झेली गरेर भत्काइदिन पाइने । व्यवस्थापिकासंसद् राज्यको सबैभन्दा बलियो सम्प्रभु अंग हो । यसको अस्तित्व र आत्मसम्मान कार्यपालिका प्रमुखको सनकमा होइन, विधि र पद्धतिमा निर्भर छ । यति कुरा त संसद्वाद (पार्लियामेन्ट्रिज्म) को आधारभूत ज्ञान हुने सामान्य विद्यार्थीलाई पनि थाहा हुन्छ । विघटनको कदम चाल्नुपूर्व प्रधानमन्त्रीले संसद्समक्ष उभिएर विश्वासको मत लिने अभ्यास गरेको भए त्यसपछिको कदमलाई अवैध भन्ने स्थिति नै आउन्नथ्यो । तर सार्वभौम संसद्को अस्तित्व र शक्तिको धज्जी उडाउँदै जसरी उनी आफ्नो दलभित्रैको टकरावबाट सिर्जित बाध्यताका कारण यसो गरें भन्दै छन्, यसले सत्तरी वर्षयताका लोकतान्त्रिक संघर्ष र सपनाको खिल्ली मात्रै उडाएको छैन, संविधानकै समेत नृशंस बलि खाएको छ । समृद्धि र हवाई वाचाका असंख्य झुटले बनेका गुम्बजजस्ता ओली यस अर्थले इतिहासकै अपराधीसमेत बनेका छन् । इतिहासको समीक्षा बहुतै निर्मम हुन्छ । लामो समयसम्म राष्ट्रनिर्माता र बडामहाराजाधिराज भनेर पूजा गर्न लगाइएका पृथ्वीनारायण शाहसमेत कटु आलोचनाको घानमा अछुतो छुटेका छैनन् भने, केपी ओली को हुन् ? एउटा दलको, एउटा गुटको नेता । उनका भाषणबाट प्रस्ट बुझिन्छ, उनमा सरकार प्रमुख हुनुको र शक्ति सञ्जालहरूका कृपावृष्टिको अतिशय अहंकार छ । तर, त्यसैको उत्तोलनमा जतिखेरै अर्कालाई कुरीकुरी गर्नु, चुरीफुरी गर्नु कतिसम्म अल्पकालीन हुन्छ, निकट इतिहासका ज्ञानेन्द्र शाहलाई हेरे पुग्छ । रह्यो ओली संरक्षित गुटको कुरा । विराट् नदीजस्तो इतिहासको सतत गतिमा एउटा गुटप्रमुखको अधिनायकवादी महत्त्वाकांक्षा र अहंकार त सानो भँगालो मात्रै हो । यो भँगालो समयसँगै बिलाएर जानेछ र रहनेछ केवल उनको षड्यन्त्रकारी बुद्धिचाल मा सम्पन्न भएको कलंकित घटनाको स्मृति ।निश्चित छ, लोकतान्त्रिक संघर्षहरूका उपलब्धिका रूपमा रहेको संविधानमाथि (भलै त्यसका अनेक सीमा छन्) यति बेला उनले गरेको अपराधको समीक्षा युगौंसम्म भइरहनेछ । पञ्चायतकालमा वर्गशत्रु सफाया उद्योगका कारण उनी कति वर्ष जेल बसे, चुनावी राजनीतिमा पार्टीलाई तेस्रो स्थानबाट पहिलो स्थानमा ल्याउन उनले केके गरे, ती सबै कुरा गौण बन्नेछन् र रहनेछ केवल उनको यो अभियुक्त रूप । आज उनलाई संविधानमाथि आपराधिक कृत्य गर्न उक्साउने देशीविदेशी पात्रहरू जोसुकै र जतिसुकै होऊन्, तर यो अपराधको भुक्तमानस्वरूप कलंक बेहोर्नेचाहिँ उनी मात्रै एक्लै हुनेछन् । अहिले, प्रधानमन्त्री र उनका सहयोगी मन्त्रीहरूद्वारा संविधानका जुनजुन धाराको नाम दिएर संसद् विघटनलाई संविधानसम्मत देखाउने कोसिस गरिएको छ, ओलीअपराधको किस्सालाई निरस्त्र पार्न तिनै धारा पर्याप्त छन् । यसबारे यसै दैनिकमा प्रकाशित पूर्वन्यायाधीश बलराम केसीको प्रधानमन्त्रीलाई संसद् विघटन गर्ने अधिकार छैन शीर्षक लेखमा प्रशस्त चर्चा गरिएको छ । तिनै कुराको यहाँ पुनरावृत्ति गर्नु जरुरी छैन ।ओलीसंरक्षणमा खाईपाई आएका नवसमान्त कमरेड गण, तिनैको आसपास रिँगेर खाने दलालबिचौलिया वर्ग, लोभानीपापानीका अन्तहीन दलदलमा जाकिएर र्यालसिँगान बगाउँदै हिँडेका दासचित्तका कार्यकर्ता र चुनाव भैहाले आफ्नो बहुमत आउन सक्ने अतिरेक कल्पनाले दुईजिब्रे कुरा गरिरहेका विपक्षी दलहरूबाहेक यति बेला संसद् विघटनको कृत्यलाई सही ठहर्याउन कोही अगाडि आएको छैन ।संविधानका मर्मज्ञदेखि नागरिक पंक्तिका सचेत वर्ग, लेखक, कलाकार, राजनीतिकर्मीसम्मका मानिसहरू प्रधानमन्त्रीले चालेको संसद् विघटनको कदमलाई अक्षम्य अपराध भन्दै अखबारका पानादेखि सामाजिक सञ्जालका भित्ता र सडकसम्मै मुखर भएर आइरहेका छन् । बुद्धिजीवीहरूको यो भूमिका निर्विकल्प, स्वाभाविक र अपेक्षित नै थियो । यस्तै बेलामा हो प्रबुद्ध वर्गको विवेक र तत्परताको परीक्षा हुने । वास्तवमा बौद्धिक वर्गको अनिवार्य काम नै हो, इतिहासका अन्याय र अपराधहरूको छानबिन गर्नु अनि तिनमाथि मिलेसम्मका उपाय, मिलेसम्मका माध्यमको उपयोग गरेर तत्कालै प्रतिक्रिया गर्नु । सत्ता, शक्ति र तिनको सन्तुलनभित्र फिट हुन कहिले यो ढोका त कहिले त्यो ढोका गर्दै दगुरिरहने मानिसहरू तथ्यलाई अनदेखा गर्न सक्छन् । तथ्यमाथि गोलमटोल बयानबाजी गर्दै हिँड्न सक्छन् । लेखेर, बोलेर बुद्धिविलास गर्ने, शब्दखेल खेल्ने तर ऐनमौकामा भने चुप लाग्ने वा बोलिहाले शासककै नियतअनुकूल बोल्ने मानिसहरूलाई सचेत जनताले सजिलै चिनिहाल्छन् । आज मान्छेको नियत चिन्न केही गाह्रो छैन । जनतालाई थाहा छ, यस्ता अवसरवादी बुद्धिजीवी हरू गलतलाई सही बनाइदिन कुतर्कका पालिस लगाउने दाउपेचमा केकति सहभागी छन् । तर कुनै पनि सत्ताको स्तुति र त्यसको प्रतिफलस्वरूप प्राप्त हुन सक्ने संरक्षणको मोह नपाल्ने स्वाभिमानीहरू यस्तो बेला किमार्थ मौन बस्दैनन् । जिब्रो चपाएर झुट बोल्न सक्दैनन् । या झुटमाथि कृत्रिम सत्यको लेपन गर्न सक्दैनन् । यो व्यवस्था जोकर व्यवस्था मात्रै थिएन । झुट, फटाइँ, षड्यन्त्र र व्यक्तिकेन्द्री महत्त्वाकांक्षाको बन्धक बनिसकेको थियो । यो तथ्य ओलीआगमनपछिका घटनाक्रमहरूले स्वतः पुष्टि गर्छन् । संसद् विघटनभन्दा अगाडिका घटनाका कडीहरूलाई सम्झौं । दल फुटाउन सजिलो हुने अध्यादेश (जुन चौतर्फी विरोधका कारण र आफैंलाई समेत टिकिखान गाह्रो हुने ठानेर फिर्ता लिइयो), संवैधानिक परिषद्माथिको हस्तक्षेपकारी अध्यादेश र त्यसैअनुसारको अभ्यास, राज्यका संवेदनशील अंग र निकायहरू आफ्नै मातहत राखेर गरिएका प्रपञ्च, लोकसेवा आयोगमा उत्पीडित समुदायलाई पाखा पार्ने उद्यम, निर्मला हत्याकाण्डलगायत समाजले निरन्तर उत्तर खोजेका प्रश्नहरूलाई रहस्यमय बनाइरहने खेल, कोरोना प्रकोपकै बीचोबीचसमेत भएका भ्रष्टाचारहरू, जनस्वास्थ्यमाथि भएका हदैसम्मका लापरबाही सम्झौं । रामराम भज्दै धार्मिक पन्थ राजनीतिबाट सत्ताको वैतरणी तर्ने अयोध्याकाण्ड पनि सम्झौं । जानकारहरू भन्छन्, यी सबै घटनाक्रमको पटाक्षेप संसद् विघटन नै हुनुपर्थ्यो, त्यही भयो । किनभने एउटा धुन्धुकारि र अचाक्ली आत्मकेन्द्री पात्रबाट योभन्दा बढी अपेक्षा गर्नै सकिन्नथ्यो । प्रधानमन्त्रीले चालेको प्रतिगामी कदम र त्यसको पुष्ट्याइँका लागि उनले प्रयोग गरेका तर्क र अदालतलाई दिएको जवाफमा उल्लेख गरिएका संविधानका धाराहरूको विवरण हेरौं । त्यो पढेर संविधान बुझ्न सक्ने कोही पनि सचेत नागरिक दिक्दारीको हाँसो हाँस्छ । यसै पनि अदालतमा विचाराधीन मुद्दामाथि बोल्नु न्यायालयको स्वायत्तताको अपमान हो । तर उनी न्यायालयलाई चुनौती दिँदै भाषण गर्छन्, अदालतले संसद् पुनःस्थापना गर्न सक्दैन ! यता अदालतलाई जवाफ दिँदै भन्छन्, संसद् विघटन राजनीतिक प्रश्न हो, संवैधानिक प्रश्न होइन । त्यसैले यसलाई न्याय निरूपणको विषय नबनाइयोस् ।के यो अभिव्यक्ति सम्मानित न्यायालयको अधिकारक्षेत्र र न्यायिक विवेकको विरुद्ध छैन ? के यो राज्यको एउटा मुख्य अंग कार्यपालिकाको प्रमुखले अर्को मुख्य अंग न्यायपालिकाको स्वायत्ततामाथि गरेको अतिक्रमण होइन ? यदि संसद् विघटन राजनीतिक प्रश्न मात्रै हो भने, संविधानका यति धेरै धाराको पजल सहितको प्रत्युत्तरचाहिँ किन जरुरी परेको हो ? यति बेला कुनै पनि सचेत नागरिक कम्तीमा प्रधानमन्त्रीका चुट्किला सुनेर बसिरहँदैन । यो समय कुनै व्यक्ति र उनको आसपासका स्वार्थ समूहको कुत्सित इच्छा र षड्यन्त्रको बन्धक भएर हाँसेर बस्ने समय हुँदै होइन । यो प्रतिकारमा उत्रने समय हो । यो आन्दोलित हुने समय हो । यो हाम्रो विवेकको परीक्षा हुने समय हो ।"
"संवैधानिक प्रश्न, राजनीतिक जवाफ","कामचलाउ प्रधानमन्त्री केपी शर्मा ओलीले आइतबार सर्वोच्च अदालतलाई दिएको जवाफमा संसद् विघटनको निर्णय राजनीतिक भएको र राजनीतिक विषयमा अदालत प्रवेश गर्न नसक्ने दाबी गरे । यसले नयाँ विवाद खडा गरेको छ । संसद् विघटनको निर्णय राजनीतिक हो वा संबैधानिक, यो लहड र सनकको भरमा गरिने स्वेच्छाचारी विषय हो वा कानुनी, पार्टीको आन्तरिक द्वन्द्वलाई लिएर संसद् विघटन गर्न पाइने हो वा होइन र ससद्मा सरकार बनाउने विकल्प रहेसम्म प्रधानमन्त्रीमा विघटन गर्ने अधिकार छ वा छैन भन्ने विषयमा अदालतले निर्णय दिनुपर्ने अवस्था सिर्जेको छ । प्रधानमन्त्रीको सिफारिस र राष्ट्रपतिले जारी गरेको विज्ञप्तिमा संविधानको धारा ७६ र ८५ उल्लेख गरिएको थियो । तर, सर्वोच्चलाई दिएको जवाफमा ती धाराको सट्टा कार्यकारीमा रहेको अधिकारबमोजिम गरेको भनेर संविधान र कानुनमा कही नलेखिएको अधिकारको जिकिर गरियो । संविधानको यो धारामुताबिक विघटन गरेको भनेर जवाफ लेख्न नसकेबाटै कामचलाउ प्रधानमन्त्री ओली संवैधानिक दृष्टिले पराजित भएका छन् । जुन विषयमा कानुन र संविधान जोडिएको हुन्छ त्यस्तो विषय अदालतको सुनुवाइ र क्षेत्राधिकारमा पर्छ भनेर अदालतले प्रस्ट पारिसकेको छ । यसर्थ कामचलाउ प्रधानमन्त्री ओलीको जवाफ र तर्क अर्थहीन छ । त्यसमाथि विपक्षी बनाइएका सभामुखको जवाफले समेत उनको दाबी खण्डन भएको छ । जवाफमा कामचलाउ प्रधानमन्त्री ओलीले आफ्नै पार्टीका अन्य नेताले काम गर्न नदिएको हुँदा उनीहरूलाई तह लाउन संसद् विघटन गरिदिएको जवाफ लेखेर साह्रै हल्का र गैरजिम्मेवार कुरा गरेका छन् । पार्टी मिलाउन नसक्ने अनि त्यसको भार जनता र देशलाई थोपर्न मिल्छ ? नेपालजस्तो गरिब देशले अर्बौं रकम र लाखौं जनशक्ति एउटा व्यक्तिको सनकको भरमा गर्न लागिएको मध्यावधि निर्वाचनमा खर्च गर्नु उचित हुन्छ ? यो आर्थिक पक्षमा पनि अदालतले विचार पुर्याएर फैसला गर्नुपर्छ । न्यायमूर्तिहरूले कामचलाउ प्रधानमन्त्री ओलीले बनाएको संवैधानिक प्वाल टालेर देशलाई लयमा हिँडाउने हो वा त्यो प्वाललाई झनै ठूलो पारेर भोलि आउने जुनसुकै प्रधानमन्त्रीले यसैगरी संसद् विघटन गरी देशलाई अस्थिरताको भुमरीमा जाक्ने बाटो बनाउने हो भन्नेबारे गम्भीर ढंगले सोच्नु आवश्यक छ । गोपाल देवकोटा, जोरपाटी, काठमाडौं"
महामारी र आन्दोलन,"सरकारले लक्षण देखिएका र संक्रमितको सम्पर्कमा आएकाहरूको मात्र परीक्षण गर्ने नीति लिएपछि परिक्षण गराउनेको संख्या स्वाट्टै घट्यो । यही नीतिका कारण संक्रमण दर ओरालो लाग्यो । कोरोना महामारी रोकिएको छैन । सरकारले कोरोना रोकथामका तरिका कडाइका साथ पालना गर्न सुझाइरहेको छ । विज्ञहरूले पनि कोरोना संक्रमणको जोखिम रहेकाले हेलचेक्र्याइँ नगर्न सुझाव दिइरहेका छन् । विदेशमा कोरोनाविरुद्धको खोप बन्यो भन्दैमा लापरबाही गर्नु हुन्न । यस्तो बेला नेकपा ओली पक्षले दिनहुँ ठूलो संख्यामा कार्यकर्ता भेला गरी कार्यक्रम गरिरहेका छ । त्यस्तै दाहालनेपाल पक्ष पनि आन्दोलनको तयारीमा छ । भीडभाड र भेलाले संक्रमण दर बढाउँछ भन्ने हेक्का शीर्ष नेताहरूलाई छैन । जसरी हुन्छ भीड जम्मा गरेर एकअर्कालाई गालीका असिना बर्साउने काम भइरहेको छ । एकअर्काको पोल खोलेर रमाइरहेका छन् । महामारीका कारण जनता भोकमा छटपटिँदा सरकारविरुद्ध आन्दोलन भएन । भ्रष्टाचार र अनियमिततामा मन्त्रीहरूको नाम मुछिँदा आन्दोलन गरिएन । कोरोनाकालमा मलर सदाहरू किन भोकै मरे ? नागरिक भोकै मर्दा सरकार किन चुप लागेर बसेको भनेर कहिल्यै सत्तारूढ दलका असन्तुष्ट पक्षले प्रश्न उठाएनन् । नेकपाभित्र शक्ति हत्याउन बार्गेनिङ चलिरह्यो । कोरोनाले चिराचिरा पारेको अर्थतन्त्र उकास्नु त कता हो कता उल्टै नयाँ चुनावको घोषणा गरेको छ । आफ्ना खल्तीका मान्छेलाई कामचलाउ मन्त्री बनाएर कामचलाउ प्रधानमन्त्री ओली मख्ख छन् । संघीय लोकतन्त्रिक गणतन्त्रलाई उनले मास्न खोजेकै हुन् । संसद् पुनःस्थापना गरेर यो समस्यालाई छिट्टै सल्ट्याउने जिम्मा सम्मानित सर्वोच्च अदालतको हातमा छ । जनताको चाहना अदालतले संसद् अर्थात् जनमत जोगाउनुपर्छ भन्ने हो । गुनासो यति हो कि नेताहरू महामारीले थिलथिलो पारेका जनताका लागि सडकमा आएनन् । गोविन्द विक, बूढानीलकण्ठ१२, काठमाडौं"
चनात्मक शिक्षाको खाँचो,"धेरै ठाउँका कक्षाकोठा, विद्यालय परिसर तथा शौचालयमा नजर लगाउँदा थाहा हुन्छ कि हाम्रो शिक्षाले खासै काम गरेको छैन । फोहोर जथाभाबी फाल्दा राम्रो हुँदैन, रोग लाग्छ भनेर शिक्षकहरूले बालबालिकालाई कक्षामा जसोतसो घोकाएका हुन्छन् । तर, आफैं कुचो लिएर बालबालिकासहित सरसफाइमा कम्मर कसिरहेका भेटिँदैनन् । अचेलका अधिकांश शिक्षक जाँगर लागे आफ्नो कक्षामा छिर्ने, नलागे घाममा मोबाइल चलाउन व्यस्त हुन्छन् । वरिपरिको समस्या, रचनात्मक काम वा खोजसँग उनीहरू भाग्छन् र विद्यार्थीहरूलाई पनि त्यस्तै बनाउँछन् । अभिभावकको चित्त बुझाइदिन र घोकाएको बासी शिक्षा लिन बालबालिका दिनदिनै खुरुखुरु विद्यालय धाइरहेका छन् । उनीहरूमा भएको प्रतिभा पनि बासी शिक्षा घोक्दाघोक्दै हराइसक्यो । प्रश्न गर्न बालबालिका डराउँछन् । जब प्रश्नै हराउँछ त्यहाँ शिक्षाको विकास सम्भव हुँदैन । पढ्नु भनेको मानिसमा अन्तर्निहित प्रतिभाको विकास गर्दै ज्ञानकों भण्डार अझ मजबुत बनाउनु हो । जसका कारण समाज र नागरिकको जीवन सजिलोसँग चलोस् । तर, अवस्था बिलकुल फरक छ । अधिकांश मामिलामा शिक्षा अर्थ न बर्थको बोझ भएको छ । राज्यले शिक्षालाई व्यापक परिमार्जन गर्न आवश्यक छ । भुत्ते शिक्षाले कुनै हालतमा समाजलाई उज्यालो बाटोतिर लाँदैन । बालबालिकालाई हरेक सवालमा रचनात्मक बनाउनु आजको आवश्यकता हो । सरोकारवालाहरूले यस्ता गहन विषयमा बेलैमा ध्यान पुर्याउनु आवश्यक छ । कृष्ण कुम्पुरे, आदमटार, धादिङ"
उराठलाग्दो राजनीतिक परिदृश्य,"कतिपय देशमा सयौं वर्ष पुरानो संविधानले काम गरिरहेको छ । कतिपय देशमा संविधानै छैन । तिनै देश विकसित र समृद्ध भएका छन् । हाम्रो देशले भने २००४ देखि २०७२ सालसम्म ७ वटा संविधान पाइसकियो । यस अवधिमा प्रजातन्त्रिक, पञ्चायती, बहुदलीय र गणतान्त्रिक व्यवस्था देशमा ल्याइयो । संविधानसभाबाट बनाइएको विश्वकै उत्कृष्ट संविधान पाउन १७ हजारभन्दा बढी नेपालीले ज्यान गुमाउनुपरेको थियो । गणतन्त्रपछि पनि, स्थिर र शक्तिशाली सरकार नभएर देशमा विकास र समृद्धि आउन नसकेको हो भन्न थालियो । सो माग पनि पूरा गरिएकै हो । लामालामा घोषणापत्र पढाइ, अनेकथरी भाषण सुनाएर चुनाव जित्नेहरूले देश र जनताको नाममा शपथ पनि खाइटोपलेकै हुन् । तर दुई तिहाइ नजिकको कम्युनिस्ट सरकारका पालामा संघीयताको अभ्यास हुन थालेपछि देश, झन् कुशासन, भ्रष्टाचार र दण्डहीनताको अपूर्व दलदलमा फस्न पुग्यो । हुँदाखाँदाको भव्य सरकार आत्मघाती तवरले भताभुंग पारेर सत्ताधारी दुई समूहले आआफ्नो कमजोरी छताछुल्ल पार्दै छन् । सत्ताको जबर्जस्त खेलमा निर्वाचन आयोग र सर्वोच्च अदालतजस्ता उच्च र सम्मानित निकायसमेत विवादमा मुछिँदै छन् । देश र जनताका अभिभावक मानिएका प्रधानमन्त्रीकै गालीगलौज र झूट बोली को अनन्त शृंखलाले सहनशील नेपाली श्रोतापाठकलाई वाक्क लागिसक्यो । त्यस्तै प्रधानमन्त्री पद सम्हालिसकेका क्रान्तिकारी नेताहरू सडकमा आएर अशोभनीय नाराको नेतृत्व गरिरहेका छन् । जनताले नेताका हरेक माग पूरा गर्दै आए । तर, उनीहरूले जनताप्रतिको कर्तव्य पूरा गर्न भने बहाना बनाउँदै आए । यसैबीच, प्रमुख प्रतिपक्षी दल कांग्रेसले पनि आन्दोलनको कार्यक्रम अघि सारेछ । यो सब केका लागि र कसका लागि ? पहिला आफू सुध्रने कि अरूलाई सुधार्ने ? फोहोर हातले मुसारेर अर्काको अनुहार कसरी सफा पार्न सकिन्छ ? अब देशलाई कुनै पनि सरकार, चुनाव, आन्दोलन, परिवर्तन होइन विकास, समृद्धि, सुशासन, न्याय, सदाचार र रोजगार चाहिएको छ । नेताहरूले यो कुरा मनन गर्नुपर्यो । इन्द्रकुमार श्रेष्ठ, ओखलढुंगा"
दार्जिलिङको सुनौलो काल,"सन् १८३५ देखि १९३९ सम्मको १०४ वर्षको अवधिलाई दार्जिलिङको निर्माणकाल मान्न सकिन्छ । एउटा सग्लो अन्तर्राष्ट्रिय र भौगोलिक पृष्ठभूमिभित्र रहेको दार्जिलिङको छोटो इतिहासमा अति नै चाखलाग्दो एवं घत पर्ने घटनाक्रम रेकर्ड गरिएको छ । सन् १९४० देखि १९७९ सम्मको चार दशकलाई हामी धेरैले सुनौलो काल मान्दै आएका छौं । राजनीतिक एवं ऐतिहासिक घटनाहरू भएसँगसँगै यस सुनौलो कालमा दार्जिलिङ एउटा विश्व ब्रान्ड नै भयो । चिया, सिन्कोना, पर्यटन, शिक्षा, स्वास्थ्य अनि साहित्यसंस्कृति क्षेत्रमा दार्जिलिङ एउटा अब्बल एवं उन्नत भूगोल भयो । र नै पहाडकी रानी नामले परिचित हुन पुग्यो ।निर्माणकालमा सबै क्षेत्रहरूमा गहकिलो जग बसालिएपछि दार्जिलिङमा सुनौलो काल आउनैपर्ने थियो । स्वतन्त्रता सेनानीहरू धेरै संख्यामा रहेको दार्जिलिङमा महात्मा गान्धी, पण्डित नेहरू, सरदार पटेल सबैले आँखा गाडेका थिए । एकापट्टि सिस्टर निवेदिता, चित्तरञ्जन दास र रवीन्द्रनाथ ठाकुरको दार्जिलिङप्रतिको अगाध प्रेम! अर्कापट्टि स्वतन्त्रता संग्रामी दलबहादुर गिरी, हेलेन दिदी, गागा छिरिङजस्ता पहाडवासीको राष्ट्रप्रेम । सानोचिटिक्कसुन्दर दार्जिलिङ भन्नासाथ सबैले त्यहाँ कहिले पुगूँ भन्ने सपना देख्न र कल्पना गर्न थाले ।भारत स्वतन्त्र भएपछि राष्ट्रको संविधान, राज्यहरूका आकार, जातिजनजातिहरूको कल्याण, अर्थव्यवस्था आदिका ढाँचा तयार पार्न बनाइएको विधानसभामा अखिल भारतीय गोर्खा लिग पार्टीका नेता डम्बरसिंह गुरुङ र अरिबहादुर गुरुङ सामेल भएका थिए । उनीहरूले भारतीय गोर्खाहरूका राजनीतिक एवं जातीय आकांक्षाबारे असल कुराहरू राखे । यसरी गोर्खा लिग पार्टी असमतिर पनि पुग्यो र निकै प्रभावशाली पनि भयो । दार्जिलिङमा राष्ट्रिय कंग्रेस पार्टी पनि प्रचलित भएर नै दार्जिलिङबाट लोकसभा सदस्य मायादेवी क्षेत्रीले पण्डित नेहरूसँग घनिष्ठ रहेर काम गरिन् । तिनताकको शक्तिशाली कंग्रेस पार्टीका मूल सचिवसम्म भए दार्जिलिङकै थियोडर मनेन । राष्ट्रिय पार्टीको यति माथिल्लो ओहदामा कोही पुगेनन् त्यसपछि ।भारतीय संविधानमा नेपाली भाषालाई मान्यता दिलाउन देहरादूनबाट आनन्द थापाले सन् १९५६ मा आवाज उठाएपछि दार्जिलिङले नै अझ ठोस राजनीतिक रूप दिएर लगातार माग र आन्दोलन गर्यो । यही समयका उपज थिए भारतीय नेपाली राष्ट्रिय परिषद् र अखिल भारतीय नेपाली भाषा समिति, जसले पछि गएर भारतको संविधानको आठौं अनुसूचीमा नेपाली भाषालाई मान्यता दिलाए । सन् १९७९ मा भाषा समितिको प्रतिनिधिमण्डललाई तिनताकका प्रधानमन्त्री मोरारजी देसाईले नेपाली विदेशी भाषा हो भनेपछि दार्जिलिङमा जनविरोधको आगो लाग्यो । मोरारजी देसाईले शान्तिप्रिय दार्जिलिङमा आउँदा भयानक बाधाको दृश्य देख्नुपर्यो ।सन् १९६०७० को दशकमा मार्क्सवादी कम्युनिस्ट पार्टीका नेता रतनलाल ब्राह्मण (माइला बाजे), गोर्खा लिगका नेता देवप्रकाश राई अनि रेणुलिना सुब्बाले दार्जिलिङको राजनीतिक वातावरण र स्तरलाई राष्ट्रियस्तरमै पुर्याए । बंगालका मुख्यमन्त्री बीसी रोयले सन् १९५५ मै दार्जिलिङ इन्क्वायरी कमिटी को गठन गरे र यस क्षेत्रको विकास कसरी गर्ने, यहाँका बासिन्दाहरूलाई बंगालले कसरी आफ्नो बनाउने भन्ने मन्त्रहरू प्राप्त गरे । किनकि सन् १९५६ मा राज्य पुनर्गठन आयोगमा दार्जिलिङले अलग राज्यको माग गर्दै निकै गहकिलो आवाज उठाएको थियो । र नै सन् १९६१ मा नेपाली भाषालाई दार्जिलिङ पहाडी क्षेत्रमा बंगालीजस्तै आधिकारिक भाषा भनी घोषणा पनि गरिएको थियो ।सन् १९०७ मा छुट्टै प्रशासन र पछिबाट छुट्टै राज्यको मागलाई दार्जिलिङेहरूले अघि बढाउँदा नै कंग्रेसका मुख्यमन्त्री सिद्धार्थ शंकर रोयले दार्जिलिङमा पहाड सचिवालय स्थापना गरे । पछि ज्योति वसुको वामपन्थी सरकारले पहाड क्षेत्रका निम्ति विशेष विभाग नै खोल्यो । दार्जिलिङ जिल्लामा पञ्चायती राजअन्तर्गत नै जिल्ला परिषद्मा पञ्चरत्न प्रधान अध्यक्षसमेत भए ।एउटा सुनौलो अवधि खेल जगत्को पनि थियो । हकीमा सीएस गुरुङ र भीएस थापा, फुटबलमा चन्दनसिंह रावत, पर्वत आरोहणमा तेन्जिङ शेर्पा र नवाङ गोम्बु । विश्वले नै चिनेका यिनीहरू । टाढोको एउटा सानो जिल्लाले यति संख्यामा ओलम्पिक खेलाडीहरू जन्माउनु सायद नयाँ कुरो हो, भारतको स्वाधीनतापछिको इतिहासमा । दार्जिलिङमा सिनेमा जगत्, खेल जगत्, साहित्य र संस्कृतिका विश्वले मानेका महारथीहरू आउँथे । बबी चार्लटन, प्रकाश पादुकोण, अमिताभ बच्चन, राजेश खन्ना, राखी, ऋषि कपुरदेखि लिएर बडी बिल्डिङका मिस्टर युनिभर्स मोनोतोस रोयसमेत दार्जिलिङमा घरीघरी आउँथे । गनु गिरी बडी बिल्डिङका अन्तर्राष्ट्रिय रेफरीसम्म बन्न पुगे ।कस्तो थियो यो दार्जिलिङ ? विश्वका कुनाकुनाबाट शिक्षक र विद्यार्थीहरू आउँथे । फादर स्टानफोर्ड, फेरेल, लेक्लेयर, भ्यान, वर्न्स, अब्राहम, मदर ज्यामियन । कोही आयरल्यान्ड, कोही क्यानडा अनि धेरै शिक्षक भारतका विभिन्न कुनाबाट आउँथे । राजामहाराजा, रानीनेत्री, नोकरशाहीमा माथिल्लो ओहदामा पुगेका थाइल्यान्ड, बर्मा, नेपाल, भोटाङ, बंगलादेश, पाकिस्तान, मलेसिया, सिंगापुर, भियतनाम, चीनका धेरै जना विद्यार्थी भएर दार्जिलिङ आएका थिए । धेरैले मीठा, मन छुने कुराहरू लेखेका छन् । कोही त प्रधानमन्त्रीसम्म बने ।उनीहरू आएर विद्या दान र शिक्षा आर्जन मात्रै गरेनन्, दार्जिलिङलाई पश्चिमीपूर्वीय संस्कृतिको मीठो समागम पनि बनाए । रञ्जित गजमेर, लुइ ब्यांक्स, गोपाल योन्जन, अम्बर गुरुङ यहीँ संगीतमय वातावरणमा हुर्केका थिए । यी अन्य क्षेत्र र राष्ट्रबाट आएकाहरू दार्जिलिङको एम्बासडरराजदूत भएर फर्के र प्रथम पटक यहाँ एउटा गुणस्तरीय विश्वपर्यटनको विकास भयो । आफ्ना छोराछोरीलाई स्कुल छोड्न आएका अभिभावकहरूले फर्केर गएर दार्जिलिङका स्कुल र कलेजको यति गुन गाए, हजारौंको संख्यामा ठूलठूला महानगर छोडी दार्जिलिङ आउने भए, विद्याशिक्षा आर्जनका निम्ति । दार्जिलिङ पहाडी क्षेत्रमा मात्रै ९८ वटा सरकारी पुस्तकालय थिए, गाउँमा समेत । विश्वकै व्यापारी, लेखक, डाक्टर, पत्रकार दार्जिलिङ आउन थालेपछि यहाँ होडबाजीको चरम सीमा देखा पर्यो । र नै दार्जिलिङले मणिकुमार क्षेत्री : चिकित्सक! रामकृष्ण शर्मा : न्यायाधीश! भूषण लकान्द्री, पूर्णिमा खड्गा, विनोद प्रधान, रमेश शर्मा, प्रताप सुब्बा, तुलसी घिमिरे : फिल्मकर्मी! अर्जुन स्याङ्देन ! प्रिन्सिपल चिफ कन्जर्भेटर! लालबहादुर सेवा : पुलिसको उच्च अधिकारी अनि कृष्णसिंह मोक्तान : पुलिस अधिकारी जन्मायो । यति मात्रै कहाँ हो र, एउटा सानो जिल्लाले छोकिला आयर र हर्षवर्द्धन शृंगला जस्ता भारतका विदेशसचिवहरू जन्मायो ।धुइरो लाग्थ्यो दार्जिलिङमा, वैज्ञानिकहरूको । विश्वका चारैतर्फबाट, घुमीफिरी रुम्जाटार भनेझैं, कीराफट्याङ्ग्रा, पशुप्राणी, झारजंगल, ओखतीमूलो, भलपहिरो, भुइँचालो, पर्वत, पानी र माटोमा अन्वेषण गर्न वैज्ञानिक र विद्वान्हरू आउँथे । यसरी नै आए यहाँनेर जगदीश चन्द्र बोस, राहुल सांकृत्यायन, निकोलस रोहरिक, अलेक्जेन्डर डी कोवरोस, हडसन, लोयड र हुकर पनि ।साहित्यसंस्कृति क्षेत्रमा दार्जिलिङ सदैव फुल्योफल्यो । रूपनारायण सिन्हाको भ्रमर, लैनसिंह बाङ्देलको लंगडाको साथी, अगमसिंह गिरीको युद्ध र योद्धा, इन्द्रबहादुर राईको आज रमिता छ, शिवकुमार राईको डाक बंगला, इन्द्र सुन्दासको मौली र कृष्णसिंह मोक्तानको चरणधूलि एकापट्टि अनि संस्कृति क्षेत्रमा एमएम गुरुङको बिर्सिएको संस्कृति र आरपी लामाको इन्द्रधनुष अति नै प्रचलित कृतिहरू भए । सयौं प्रतिष्ठित लेखकहरू जन्मिए यही सुनौलो कालमा लक्खीदेवी सुन्दास, असित राई, कुमार प्रधान, बद्रीनारायण प्रधान, गुमानसिंह चामलिङ, नरबहादुर दाहाल, रामलाल अधिकारी, कमला सांकृत्यायन, जस योन्जनजस्ता । कलाकारहरूले संगीत नाटक ढकमक्क फुलाए । हरिमदन गुरुङ, अरुणा लामा, कर्म योन्जन, कुमार सुब्बा, हीरादेवी वाइबा, शान्ति ठटाल, मनबहादुर मुखिया, पी अर्जुन, दाबा ग्याल्मो, टंक शर्मा, आईके सिंह, दिलमाया खाती सबैलाई कसैले भुल्न सक्तैनौं ।त्यसताक भनिन्थ्यो, दार्जिलिङले आज जे सोच्छ, त्यो नेपाल, भोटाङ र सिक्किमले भोलि सोच्छ । सायद यसको पनि गहिरै कारण थियो होला । नेपालमा अनेकन् क्षेत्रमा अग्रिम पंक्तिमा रहेकाहरू पारिजात (साहित्य), रणधीर सुब्बा र निर्मल लामा (राजनीति), लैनसिंह बाङ्देल (कला), अनुराधा कोइराला (सामाजिक कार्य) सबै दार्जिलिङमै जन्मेका थिएहुन् । यसरी नै सिक्किमका मुख्यमन्त्रीहरू बीबी गुरुङ, नरबहादुर भण्डारी, प्रेमसिंह तामाङ सबैले दार्जिलिङमा स्कुलकलेज पढेका थिए । रवीन्द्रनाथ ठाकुरले बंगलादेशको राष्ट्रिय गीत आमार सोनार बांगला रचेका थिए, दार्जिलिङमा जन्मेका भाग्यमानी अम्बर गुरुङले नेपालको राष्ट्रिय गीत सयौं थुँगा फूलका हामी एउटै माला नेपाली लाई संगीतबद्ध गरेका थिए । आफू जन्मेको राष्ट्रदेखि अलिक टाढो अर्को राष्ट्रको राष्ट्रगानमा संलग्न हुने यस्ता व्यक्तिहरू विरलै पाइन्छन् ।जंगल, पानी, चिया, सिन्कोनाको त कुरै नगरे पनि हुन्छ । सन् १९६४६५ मा कालिम्पोङको बोङबस्तीमा हेमलाल शर्मा नामक कृषकले आफ्नो खेतको एक एकरमा २,६५३ किलो धान उमारेको रेकर्ड नै छ । धानको बीउबिजनको नाम पनि कालिम्पोङ१ र कालिम्पोङ२ राखिएको थियो । सन् १९६० को दशकमा सगुन र सालको जंगल भरमार थियो । दार्जिलिङ (१०० हेक्टर), कालिम्पोङ (५८९ हेक्टर), खरसाङ (१,३९९ हेक्टर) र पंखाबारीनजिक वामपोखरी (१,८०८ हेक्टर) सगुनसालको जंगलले भरिएका थिए । काम्ने ज्वरो (मलेरिया) को ओखती कुइनेनको निकासी सन् १९६६६७ मा मात्रै ९७ लाख (आजको भाउमा ५१ करोड) भारुको भएको थियो । अमेरिका, युरोप र एसियामा अरू कुनै चियाको माग दार्जिलिङ चियाको जति थिएन । र नै दार्जिलिङमा वर्षेनि १२० लाख किलो चिया उमारिन्थ्यो, उता विश्वमा भने दार्जिलिङको चिया भनी ४०० लाख किलो बिक्री गरिन्थ्यो । सुनौलो अवधिको दार्जिलिङ मनै खलबलाइदिने दार्जिलिङ थियो । म्युनिसिप्यालिटीहरू अति नै प्रभावशाली र कर्तव्यनिष्ठ थिए । बिहान पाँच बजे तलतिरको किलीखानमा खसीगोरुसुँगुर काटिन्थे । कमिस्नर चार्ली डनले गएर छालामाथि छाप लगाएपछि मात्रै बजारमा बेच्न पाइन्थ्यो । लेखक विक्रम सेठकी आमा लीला सेठले सन् १९५० को पहिरोमा आफू छोराछोरीसमेत कसरी बाँचिन्, फ्रेड पिनले दार्जिलिङ कसरी चलाइन्थ्यो, भास्कर घोषले दार्जिलिङमा बंगालको शासन र बंगलादेशका रहमान शोभानले स्कुल पढ्दाको दार्जिलिङको वर्णन आआफ्ना पुस्तकहरूमा गरेका छन् । मैत्रेयी देवीले त रवीन्द्रनाथ ठाकुरको मङ्पु भ्रमण र उनका कविताहरूमाथि बंगाली भाषामा मङ्पुते रवीन्द्रनाथ लेखेर दार्जिलिङको अर्को पक्षको परिचय गराएकी छन् ।नाटक, खेलकुद, चाडबाड, पूजापाठ, राष्ट्रिय दिवस दार्जिलिङमा भव्य रूपमा हुन्थे । दसैं, तिहार, क्रिसमस, माघे संक्रान्ति, सरस्वती पूजा र इदउलफितर सबैले मनाउँथे । हर्ली, मल्ला र ब्रिगेड अफ गोर्खाज गोल्डकप फुटबल खेल्न भोटाङ, नेपाल, कलकत्ता सबैतिरबाट आउँथे । वर्षाझरीमा पनि फुटबल हेर्न हजारौंको संख्यामा आउँथे । सबैले छाता खोलेपछि फुटबल मैदान देखिँदैनथ्यो । पानी पर्न कम हुनासाथ चारैतिरबाट आवाज आउँथ्यो, किल द अम्ब्रेला ! अर्थात्, छाता मार ! दार्जिलिङको भाषा नै दार्जिलिङे थियो । अति नै रमाइलो थियो । गोरे डगलस, भोटु प्रधान, बीआर गुरुङ र हेम राईको कला प्रदर्शनी, अमियनाथ बनर्जीको स्ट्याम्पटिकट प्रदर्शनी । दोर्जे, निनी र गम्फुज अनि माया रेस्टुराँको मोमो! घुरामिया र ग्लोनेरिजको रोटी र केक! अक्सफोर्ड, साझा र उपासकका पत्रिका र पुस्तक! फु सिन र गोगोजका जुत्ता अनि सिंहमारी जाने ट्याक्सीमा अटेसमटेस । दार्जिलिङ यस्तै थियो । बोर्डिङकी मिस साहेब, टर्नबुलका महेन्द्र प्रधान, कालिम्पोङका खिदमद सुब्बा अति नै उच्चस्तरका हेडमास्टरहरू थिए । सुनौलो कालको दार्जिलिङ सपनाकल्पनाको दार्जिलिङ थियो । फेरि फर्केर आऊ न तिमी ! सबैको निवेदन र चाहना, आजको नियास्रो र फोस्रो दार्जिलिङमा !"
एक इतिहाससाधकको अवसान,"अहिले काठमाडौंमा विश्वका ठूलठूला विमान जहाँ ओर्लिन्छन् र जहाँबाट उड्छन्, ८४ वर्षअघि ठीक त्यही ठाउँमा श्रीकृष्ण आचार्यको जन्म भएको थियो, १९९३ भाद्र कृष्णाष्टमीको रात । इतिहासशिरोमणि बाबुराम आचार्यका छोरा भए पनि उनले आठ वर्षसम्म शिक्षाको उज्यालो पाउन सकेनन् । घरमै दाजुदिदीहरूसँग पढाइमाग्थे, आफैं पनि किताबहरू खोजीखोजी पढ्थे । यो छुट्टै कुरा हो । तर इतिहासशिरोमणिको पुलपुलिएको कान्छो छोरा भएर पनि यतिका वर्ष अध्ययन नगरी बस्नुको प्रमुख कारण थियो पितृभक्ति र सेवाभाव । बाबुराम आचार्य त्यस बेला नेपाली भाषा प्रकाशिनी समितिमा कार्यरत थिए । त्यसको कार्यालय त्रिचन्द्र कलेजको सरस्वती सदनमा थियो । हो, पिताजीलाई दिनहुँ सिनामङ्गल गौचरनदेखि डोर्याएर त्रिचन्द्र कलेज लैजाने र दिनभरि त्यहीँ कुरेर फेरि बेलुका घर लिएर आउने काममा खटिएका थिए श्रीकृष्ण । कहिलेकाहीँ टाइम पास गर्न उनी त्यहाँका कर्मचारी अङ्कलहरूसँग कागज मागेर लेख्थे पनि र कर्मचारीहरू उनको उमेरलाई सुहाउने कुनै किताब भए पढ्न पनि दिन्थे । तर उनले औपचारिक शिक्षाको गोरेटो पहिल्याउन सकिरहेकै थिएनन् । इतिहासका प्रकाण्ड विद्वान् बाबुरामलाई पनि छोराको शिक्षाप्रतिको खटपटी निश्चय नै थियो होला, तर यसलाई परिणाममुखी बनाउनका लागि कहिलेकाहीँ नियति संयोग भएर व्यक्तिका अगाडि उभिनुपर्दो रहेछ । यस नियतिको संयोग भएर एक दिन अर्का प्रकाण्ड इतिहासकार नयराज पन्त नेपाली भाषा प्रकाशिनी समितिमा बाबुराम आचार्यलाई भेट्न आए । त्यही बेला पन्तको दृष्टि बालक श्रीकृष्णमाथि पर्यो । उनी एउटा कुनामा बसी घोप्टिएर बडो लगनका साथ लेख्दै थिए । पन्तले बाबुरामलाई सोधे, यी बाबु को हुन् ? यहाँ के गर्न आएका ? बाबुरामले भने, यी मेरा कनिष्ठ सुपुत्र हुन् । अध्ययनका लागि कुनै मेलोमेसो नपाएर अहिले मलाई ल्याउनेलैजाने काममा खटिएका छन् । पन्तले भने, यिनलाई म पढाइदिन्छु । भोलिदेखि नै मेरो पाठशालामा पठाइदिनुस् । यसरी श्रीकृष्ण २००४ सालमा रानीपोखरी प्रधान पाठशालामा भर्ना भए ।त्यस बखत पाठशालामा भर्ना हुने नियम पनि अनौठो थियो । एउटा फूल र एक रुपैयाँ दाम राखेर गुरुका गोडामा ढोग्नुपर्थ्यो । तर त्यो समय पूर्व मध्यमा पढाउने शिक्षकमा पन्त होइन, तोयनाथ पाण्डे थिए । त्यसैले श्रीकृष्ण त्यो फूल र एक रुपैयाँ दाम पन्त होइन, पाण्डेका गोडामा राखी ढोगेर पाठशालामा भर्ना भए । विद्यालय जान अलि ढिलो भए पनि उनले पढाइमा भने कुनै ढिलाइ गरेनन् । २००४ देखि २००८ सालसम्म रानीपोखरीमा पढेर सम्पूर्ण मध्यमा उत्तीर्ण गरे । त्यसपछि भर्खरै स्थापित वाल्मीकि संस्कृत महाविद्यालय, पुतलीसडकबाट शास्त्री र आचार्यसम्मको शिक्षा हासिल गरे । २०१४ सालमा सिद्धान्त ज्योतिषमा आचार्य पास गर्दा उनी २१ वर्षका भइसकेका थिए । पढाइ त सकियो, अब के जागिर खाने ? सहपाठीहरूबीच विचार मन्थन भयो । अरू सबै लोकसेवा दिएर सरकारी जागिर खाने निर्णयमा पुगे । तर श्रीकृष्णलाई पिताजीले सरकारी जागिर खानु हुँदैन भने । किनभने बाबुरामका सरकारी जागिरे जेठा छोरा हिसाब फर्छ्यौट गर्न नसकेपछि श्रीमतीका गरगहना र आफूसँग भएका सम्पूर्ण नगद हर्जाना बुझाएर बल्लबल्ल उम्केका थिए । फेरि, भर्खरभर्खर खुलेको सेक्सन अफिसरको जागिर के हो, कहाँ खटाइन्छ भन्ने पनि त्यति थाहा भइसकेको थिएन ।तर पिताजीले नै श्रीकृष्णका लागि जागिर खोजिदिए, सानो ठिमीमा । त्यस बेला सानो ठिमीमा एउटा शिक्षा केन्द्र खुलेको थियो, जुन पछि जनक शिक्षा सामग्री केन्द्रमा परिणत भयो । शिक्षा केन्द्रका प्रमुख थिए अर्का इतिहासकार बालचन्द्र शर्मा । त्यस केन्द्रले नेपाली विषयक केही लेखकको दरबन्दी आह्वान गरेको थियो । श्रीकृष्णले त्यसैमा केही समय काम गरे । तर उनको गन्तव्यको बाटो अन्यत्रै रेखाङ्कन भएको रहेछ ।त्यहाँ केही समय काम गरेपछि एक दिन रानीपोखरी विद्यालयका केही विद्यार्थी आई हामीलाई पढाउने गतिलो शिक्षक भएनन्, त्यसैले तपाईंले पढाइ दिनुपर्छ भनेर अड्डी कसे । श्रीकृष्ण मिलनसार स्वभावका थिए र उनमा विद्यार्थीलाई स्नेहपूर्वक राम्ररी बुझाएर पढाउने पनि कला थियो । त्यसैले पिताजीसँग सहमति लिई उनी त्यहाँको शिक्षकमा नियुक्त भए । श्रीकृष्णले यस पङ्क्तिकारसँग भनेका थिए, संयोग कस्तो पर्यो भने, २०१६ जेठ १३ गते जुन दिन विश्वेश्वरप्रसाद कोइराला मन्त्रिमण्डलको शपथ ग्रहण भयो, त्यसै दिन म पनि रानीपोखरी पाठशालामा बहाल हुन पुगें ।यसैबीच, आचार्य परिवारमा ठूलो सङ्कट आइपर्यो । जहाँ श्रीकृष्ण जन्मेहुर्केका थिए, त्यहाँ विमानस्थल बनाइने भयो । राजधानीमा अलि अग्लो ठाउँ त्यही गौचरन थियो । अनि सरकारले आचार्य परिवारको ५२ रोपनी जग्गा अधिग्रहण गर्यो । भएका तीनवटा घर पनि भत्काएर लैजान आदेश दिइयो । भर्खरभर्खर पञ्चायती व्यवस्था लागू भएको समय, विरोध गर्ने परिस्थिति थिएन । सरकारले प्रतिरोपनी ६०० का दरले जग्गाको र तीन घरको ४० हजार रुपैयाँ मुआब्जा दिएर मुख बुझो लगाइदियो । त्यस बेला मेरो बिल्लीबाठ भयो, श्रीकृष्णले भनेका थिए, श्रीमती बिरामी भएर शान्तभवनमा भर्ना भएकी थिइन् । जेठी छोरी कञ्चन काखमा । म एक्लो, श्रीमतीलाई रुङ्न जाऊँ कि छोरीलाई हेरूँ या अचानक आइपरेको सङ्कट पार गर्ने उपाय खोजूँ ? म रनभुल्लमा परेको थिएँ । तर पछि अवस्था सामान्य हुँदै गयो । दुई दाजुभाइले पिताजीले दिएको १५१५ हजार रुपैयाँले आआफ्ना घर जोडे । यता रानीपोखरी विद्यालयमा खासै पदोन्नति हुने सम्भावना नभएकाले श्रीकृष्णले २०२४ असोज १६ देखि वाल्मीकि संस्कृत महाविद्यालयमा शिक्षा सेवा आयोगको परीक्षा उत्तीर्ण गरी प्राध्यापन गर्न थाले । त्यहाँ उनी सिद्धान्त ज्योतिष विषयका प्राध्यापक थिए । उनले त्यहाँ गएको केही समयपछि पाठ्यतालिका बनाउने जिम्मेवारी पाए । यसले गर्दा प्राध्यापक र विद्यार्थीबीच उनको सुमधुर सम्बन्ध स्थापित भयो । सरल, शिष्ट र आफ्नो कामप्रति सदा निष्ठावान् भएकाले त्यहाँ सबैले उनको सम्मान गर्थे । मैले त्यहाँ प्राध्यापन गरेर ज्योतिष विषयक धेरै शिक्षक पनि उत्पादन गरें, उनले भनेका थिए, म आफूले वहन गरेको जिम्मेवारीप्रति सदैव सजग र समर्पित भई काम गर्ने भएकाले सबैको सहयोग पनि प्राप्त भयो र मलाई काम गर्न सजिलो भयो । श्रीकृष्ण २०४६ सालको राजनीतिक परिवर्तनपछि महेन्द्र संस्कृत विश्वविद्यालयको उपकुलपति भए । त्यही बेला उनले दरबारको राजज्योतिष भएर राजारानीको निकट रहेर काम गर्ने अवसर पनि पाए । त्यही समयदेखि उनको ग्रहदशा पनि बिग्रिन थाल्यो ।पहिला त श्रीकृष्णलाई घरायसी समस्याका कारण महेन्द्र संस्कृत विश्वविद्यालयको मुख्यालय दाङमा गएर काम गर्न कठिनाइ पर्यो । जो आफ्नो काम र कर्तव्यप्रति निष्ठाका साथ लाग्छ, उसलाई अन्यत्र चियाउने फुर्सद हुँदैन । तर नेपालमा राजनीति जानेपछि अरू विशेषता वा विशेषज्ञताको खासै दरकार पर्दैन । तर उनी परे राजनीतिक दाउपेच पटक्कै नजानेका सरल बौद्धिक व्यक्ति । उपकुलपति भएपछि प्रशासनिक झमेलाहरू आउन थाले । राजनीतिको छिँडीबाट पसेर विश्वविद्यालयमा जागिर खाने कार्यकर्ताहरूको ठूलै जमात खडा भयो । महिनाभरि गाउँका विद्यालयमा पढाउने र महिना मरेपछि मात्र विश्वविद्यालयमा आएर हाजिरीकापीमा दस्तखत गरी तलब बुझ्ने प्रवृत्तिका शिक्षकहरूको हालीमुहाली त्यत्तिकै चल्न थाल्यो । भर्खरको राजनीतिक परिवर्तन, मन्त्री र उनका कार्यकर्ताहरूलाई पनि आफ्ना मान्छेहरूलाई जागिर खुवाउनु थियो । त्यसैबीच काञ्ची कामाकोटि पीठका शङ्कराचार्यले विश्वविद्यालयकै जमिनमा शिक्षण अस्पताल खोल्ने प्रस्ताव दरबारबाट स्वीकृत गराई उनलाई दबाब दिन थाले । दाङमा रहेको विश्वविद्यालयको सम्पूर्ण जग्गा स्थानीय शिक्षाप्रेमी समाजसेवीहरूको दानबाट प्राप्त भएको थियो । त्यसैले उनले यो जग्गा दिन नसक्ने राय प्रकट गरे । राजनीतिक दबाबमा कर्मचारी र शिक्षकहरू घुसाउन त्यहीँकै प्रशासकहरू उनका पछि लागेकै थिए, त्यसमाथि शङ्कराचार्यको यस प्रस्तावले उनलाई त्यहाँ टिकी खानै दिएन । अन्ततः आफ्नो कार्यकाल नौ महिना बाँकी छँदै राजीनामा गरेर उनी पिताजीले छाडेका अधुरा काम पूरा गर्न र आफ्नै पुस्तक लेखनमा व्यस्त भए । उनी सिद्धान्त ज्योतिषमा मात्र होइन, आफ्ना पिताजीले गर्दै आएको इतिहासलेखनको काममा पनि त्यत्तिकै सक्रिय थिए । पिताजीका काखमा बसीबसी उनले नेपाली इतिहासको पाठ सिकेका थिए । पछि दृष्टिहीन पिताजीले भट्ट्याउने र आफूले टिपोट गर्ने गर्दा उनले इतिहासको यथेष्ट ज्ञान हासिल गरेका थिए । त्यसैले उनले निवृत्त जीवन पूर्ण रूपमा इतिहासलेखनमै लगाए । यस क्रममा उनले पिताजीकै टिपोटका आधारमा अब यस्तो कहिल्यै नहोस्, चीन, तिब्बत र नेपाल, नेपालको संक्षिप्त वृत्तान्त, नेपालको सांस्कृतिक परम्परा, प्राचीनकालको नेपाल, जनरल भीमसेन थापा : यिनको उत्थान तथा पतन, हाम्रो राष्ट्रभाषा आदि आफैंले सम्पादन गरी प्रकाशित गरे । साथै नेपालका पछिल्ला मल्ल राजाहरूको आपसी अन्तःकलह दुई भाग आफैंले लेखे र प्रकाशित गरे । नेपाली इतिहासका यी पुस्तक, खास गरी इतिहासशिरोमणि बाबुराम आचार्यका अपूरा कृतिहरू पूरा गरी प्रकाशन गरिदिएर उनले नेपाली इतिहासलेखनको क्षेत्रलाई ठूलो गुन लगाएका छन् । यस कार्यका लागि पनि उनलाई मुलुकले सम्झिरहनेछ । क्यान्सर रोगसँग लडिरहेको पीडान्त समयमा पनि आफूकहाँ इतिहास या अन्य विषयमा जिज्ञासा राख्न आउने जोकोहीलाई श्रीकृष्णले निराश पारेनन् । उनी जीवनभरि शिक्षाका लागि उदार र निष्ठावान् रहे । जीवनभरि वृत्तिका लागि कार्य गरे । निवृत्त भएपछि पनि उनले एउटा सच्चा इतिहासका साधकका रूपमा निःशुल्क विद्यादान गरिरहे । अन्ततः साधना गरिरहँदाकै अवस्थामा यही पुस १० गते उनी पार्थिव रूपले हामीबाट सदाका लागि बिदा भए ।"
बेइजिङमा हजारौंलाई दिइयो खोप,"बेइजिङ (एएफपी) चीनमा फेब्रुअरीमा मनाइने नयाँ वर्षका अवसरमा हुन सक्ने यात्रा र घुमफिरलाई ध्यानमा राखी बेइजिङका हजारौं बासिन्दालाई कोरोना भाइरसविरुद्धको खोप दिन थालिएको छ । खोप लिन हजारौं मानिस सोमबार बिहानैदेखि खोप केन्द्रहरूमा लामबद्ध देखिएका छन् । दुई दिनको अवधिमा ७३ हजारभन्दा बढी चिनियाँले बेइजिङमा पहिलो डोज खोप लिएको स्वास्थ्य सेवा विभागले जनाएको छ । खोप लिनेहरूमा सामुदायिक कार्यकर्ता र बस चालकहरू पनि छन् ।स्वास्थ्य अधिकारीहरूले चिनियाँ फर्मास्युटिकल कम्पनी सिनोफार्मले विकास गरेको खोपलाई ससर्त स्वीकृति प्रदान गरिसकेको छ । यस खोपको प्रभावकारिता झन्डै ७९ प्रतिशत रहेको सिनोफार्मले जनाएको छ । बेइजिङमा ठूलो संख्यामा मानिस स्थानीय अस्पतालहरू र सामुदायिक स्वास्थ्य केन्द्रहरूमा खोपका लागि भेला भएको दृश्य सरकारी टेलिभिजन सीसीटीभीले प्रसारण गरेको छ । स्वास्थ्य अधिकारीहरूले जिम र कारखानाका खाली भवनहरूलाई पनि खोपका लागि प्रयोग गरिएको बताएका छन् ।चीनले गत वर्ष सन् २०२० मा आपत्कालीन प्रयोगअन्तर्गत करिब ४५ लाख व्यक्तिलाई खोप दिइसकेको छ, जसमा अधिकांश स्वास्थ्यकर्मी र विदेशमा काम गर्ने व्यक्तिहरू रहेका छन् । अहिले चीनले भाइरसबाट सर्वाधिक जोखिममा रहेका समूहलाई पहिलो प्राथमिकतामा राखेर खोप दिने तयारी सुरु गरेको छ । यसैबीच, बेलायतले पनि सोमबारदेखि अक्सफोर्ड विश्वविद्यालय र अस्ट्राजेनेका फर्मास्युटिकल्स कम्पनीले तयार पारेको खोप दिने तयारी गरेको छ । अस्ट्राजेनेकाको खोपलाई स्वीकृति प्रदान गर्ने बेलायत पहिलो देश हो । निकै सस्तो र वितरणमा निकै सहज मानिएको यो खोप एक जना ८२ वर्षीय बेलायती नागरिक ब्रायन पिकरलाई चर्चिल अस्पतालमा प्रदान गरेर खोप अभियान सुरु गरिएको छ । विश्वभर कोरोना भाइरसको संक्रमणबाट १८ लाखभन्दा बढी व्यक्तिको मृत्यु भइसकेको छ भने झन्डै ८ करोड ५० लाख मानिस संक्रमित भएका छन् । संक्रमण दर लगातार वृद्धि हुनुका साथै मानिसको मृत्यु दर पनि दिनहुँ बढ्दै गएको छ । बेलायतले पहिलो चरणमा अस्ट्राजेनेकाको खोप ५ लाख ३० हजार डोज उपलब्ध गराउँदै छ । प्रधानमन्त्री बोरिस जोन्सनले संक्रमण बढ्दै गएकाले आगामी दिनहरू निकै कठिन रहेको बताउँदै खोप अभियान व्यापक बनाउन सरकारले कुनै कसर बाँकी नराख्ने प्रतिबद्धता जनाएका छन् ।"
अमेरिकी सभामुखमा पुनः पेलोसी,"वासिङ्टन (एजेन्सी) अमेरिकाको सभामुखमा नान्सी पेलोसी पुनः निर्वाचित भएकी छन् । डेमोक्र्याटका तर्फबाट पुनः उम्मेदवारी दिएकी पेलोसी झिनो मतान्तरले निर्वाचित भएकी हुन् । अमेरिकी तल्लो सदन हाउस अफ रेप्रिजेन्टेटिभ्समा डेमोक्र्याटिक दलको बहुमत छ । पेलोसीले अघिल्लो कार्यकालमा राष्ट्रपति डोनाल्ड ट्रम्पलाई संसदीय र लोकतान्त्रिक मर्यादा र प्रक्रिया उल्लंघन गर्न नदिन सकारात्मक भूमिका निभाएकी थिइन् । त्यसका साथै कोरोना भाइरसको महामारी व्यवस्थापनका लागि सरकार गम्भीर नभएको भन्दै उनले अवाज उठाइरहेकी थिइन् । उनको विगतको भूमिकाका कारण डेमोक्र्याटिक दल उनलाई पुनः जिम्मेवारी दिने निर्णयका पुगेको एक सांसदको भनाइ छ । सभामुख पेलोसी थप दुई वर्षका लागि पुनः निर्वाचित भएकी हुन् । यो उनको अन्तिम कार्यकाल हुने अपेक्षा गरिएको छ । पेलोसीले कोरोनाका कारण जीवन गुमाएका ३ लाख ५० हजारभन्दा बढी, रोजगारी गुमाएका करोडौं र समस्यामा परेका सबैका अमेरिकी नागरिकका लागि आफूले सदैव आवाज उठाउने बताएकी छन् । पेलोसीका विरुद्ध म्याककार्थीलाई उम्मेदवार बनाइएको थियो । उनले झिनो मतले पराजय भोग्नुपरेको छ ।"
निर्वाचन अधिकारीलाई ट्रम्पको दबाब,"वासिङ्टन (एजेन्सी) अमेरिकी राष्ट्रपति डोनाल्ड ट्रम्पको एउटा फोन रेकर्ड बाहिरिएको छ । जसमा राष्ट्रपति ट्रम्पले जर्जिया राज्यका वरिष्ठ चुनाव अधिकृतलाई केही भोटको व्यवस्था गर्न दबाब दिएका छन् ।राष्ट्रपति पदमा आफ्नो जित सुनिश्चित गर्न ट्रम्पले सेक्रेटरी अफ स्टेट ब्राड रेफेनस्पर्जरलाई चुनावमा धाँधली भएको बताउँदै आफूलाई सहयोग गर्न आग्रह गरेका छन् । यो रेकर्डिङ वासिङ्टन पोस्टले सार्वजनिक गरेको हो । राष्ट्रपति ट्रम्पले रेफेनस्पर्जरसँग भनेका छन्, म केवल ११ हजार ७ सय ८० भोट चाहन्छु । जुन हामीसँग भएकोभन्दा एक बढी हो । किनकि हामीले चुनाव जितेका छौं । जर्जियामा राष्ट्रपतिमा निर्वाचित डेमोक्र्याट उम्मेदवार जो बाइडेन विजयी भएका थिए । जर्जियामा बाइडेनले २४ लाख ७३ हजार ६ सय ३३ मत प्राप्त गरेका थिए । जुन ट्रम्पले प्राप्त गरेकोभन्दा ११ हजार ७ सय ७९ मत धेरै हो । त्यसैले राज्यमा जितका लागि बाइडेनले प्राप्त गरेको भोटभन्दा बढी आफ्नो भोट बनाउन ट्रम्पले ११ हजार ७ सय ८० भोटको व्यवस्था गर्न चुनाव अधिकारीलाई दबाब दिएका हुन् । ट्रम्पले फोनमा भनेका छन्, जर्जियाका नागरिक रिसाएका छन् । देशका नागरिक रिसाएका छन् । पुनः मतगणना गरिएको हो भनेर भन्नमा केही गल्ती हुने छैन । जवाफमा रेफेन्स्पर्जर भन्छन्, राष्ट्रपति महोदय, तपाईंको सामु यो चुनौती छ कि जुन तथ्यांक तपाईंले देखाउनुभएको छ, त्यो नै गलत हो । फोनमा राष्ट्रपति ट्रम्पले आफूले भनेबमोजिम नगरे रेफेनस्पर्जरलाई कानुनी चुनौतीको सामना गर्नुपर्ने धम्की पनि दिएका छन् । उनी भन्छन्, तिमीलाई थाहा छ कि उनीहरूले के गरे ? यसबारेमा जानकारी नदिनु अपराध हो । तिमीले यस्तो हुन दिन हुँदैन । यो तिमी र तिम्रा अधिवक्ता र फ्यानका लागि चुनौतीपूर्ण कुरा हो ।फोन रेकर्डिङबारे ह्वाइटहाउसले भनै कुनै टिप्पणी गरेको छैन । गत नोभेम्बरमा भएको अमेरिकी राष्ट्रपति चुनावमा डेमोक्र्याटिक उम्मेदवार जो बाइडेन ३०६ इलेक्टोरल भोटसहित निर्वाचित भएका छन् । त्यस्तै राष्ट्रपति ट्रम्पले २३२ इलेक्टोरल भोट प्राप्त गरेका थिए । निर्वाचनलगत्तै राष्ट्रपति ट्रम्पले चुनावमा धाँधली भएको आधारहीन आरोप लगाउँदै आएका छन् । अमेरिकाका ५० वटै राज्यले चुनावी नतिजालाई प्रमाणित गरिसकेका छन् । केही राज्यमा त पुनः मतगणना गरेर नतिजा प्रमाणित गरिएको हो । अमेरिकी अदालतले अहिलेसम्म जो बाइडेनको जित नभएको भन्दै हालिएको करिब ६० वटा मुद्दा खारेज गरिसकेको छ । अमेरिकी कंग्रेसले जनवरी ६ मा चुनावी नतिजालाई स्वीकार गर्नेछ । त्यसपछि बाइडेनले जनवरी २० मा अमेरिकी राष्ट्रपतिका रूपमा शपथ ग्रहण गर्नेछन् । अमेरिकाका दस जना पूर्वरक्षामन्त्रीहरूले राष्ट्रपति ट्रम्पलाई चुनावी नतिजा स्वीकार गर्न अपिल गरेका छन् । अमेरिकाका जीवित १० जना पूर्वरक्षामन्त्रीहरूले वासिङ्टन पोस्टमा संयुक्त रूपमा पत्र प्रकाशित गर्दै चुनाव सकिएकाले नतिजा स्वीकार गर्न ट्रम्पलाई अपिल गरेका हुन् । उनीहरूले चुनावमा अमेरिकी सेनालाई विवादमा नल्याउन पनि ट्रम्पलाई आग्रह गरेका छन् । चुनावपछि पुनः मतगणना गरिएको, अदालतमा दिइएको चुनौती पनि खारेज भएको र गभर्नरहरूद्वारा नतिजा प्रमाणित भएकाले ट्रम्पले चुनावी नतिजा स्वीकार गर्नुपर्ने पत्रमा उल्लेख छ ।"
स्वदेशी उद्यमशीलतामाथि कुठाराघात,"कृषि क्षेत्रमा विदेशी लगानी गर्न पाउने निर्णय सार्वजनिक भएलगत्तै त्रस्त कृषि उद्यमीहरूले आइतबार उद्योग, वाणिज्य तथा आपूर्तिमन्त्री लेखराज भट्टलाई भेट्न खोजे । मन्त्रीको समय नमिलेपछि सचिवालयले सोमबार बिहान मन्त्री निवासमै भेट्न बोलायो । तर सोमबार मन्त्री निवासबाट व्यवसायीलाई तत्काल भेट्नै नसकिने खबर आयो । नेपाल डेरी एसोसिएसन र डेरी उद्योग संघका अधिकारीले निवर्तमान कृषि तथा पशुपन्छी विकासमन्त्री घनश्याम भुसाललाई सम्पर्क गरे । भुसालले कृषिमा वैदेशिक लगानीबारे विगतमा पटकपटक प्रस्ताव आए पनि आफूले रोकेको जानकारी गराए । त्यसपछि कृषि तथा पशुपन्छी विकासमन्त्री पद्माकुमारी अर्यालसँग बुझ्न खोज्दा आफूले मन्त्रालय भर्खर सम्हालेको र थप जानकारी नपाएको प्रतिक्रिया दिइन् । सरोकारवाला तीन मन्त्रीलाई कृषि उद्यमीहरूले भेट्न खोजे पनि समय पाएनन् । चार संस्थाले मंगलबार पत्रकार सम्मेलन गरेरै कृषिमा वैदेशिक लगानीको विरोधका कार्यक्रम सार्वजनिक गर्ने भएका छन् । डेरी उद्योग संघ, नेपाल डेरी एसोसिएसन, केन्द्रीय पशुपन्छीपालन सहकारी संघ र नेपाल मत्स्य व्यवसायी संघले संयुक्त रूपमा पत्रकार सम्मेलन गरी कृषिमा वैदेशिक लगानीको विरोध गर्ने भएका हुन् । उनीहरूले सम्बद्ध निकाय र सात प्रदेशमै ज्ञापनपत्र बुझाउने अनि माग सम्बोधन नभए आन्दोलनका कार्यक्रम घोषणा गर्ने तयारी गरेका छन् ।उद्योगमन्त्री व्यस्त हुनुभयो । कृषि तथा पशुपन्छी विकासमन्त्रीले आफूलाई जानकारी नभएको बताउनुभएको छ, डेरी एसोसिएसनका महासचिव प्रह्लाद दाहालले भने, अब कृषि उद्यमीको भनाइ राख्न मंगलबार पत्रकार सम्मेलन गर्दै छौं । व्यसायीका अनुसार कृषि क्षेत्रमा विदेशी लगानी गर्न पाउने निर्णयले करिब ८५ अर्ब रुपैयाँको स्वदेशी लगानी जोखिममा पर्ने देखिएको छ । कृषिको प्राथमिक तहमा विदेशी लगानी खुला भए मौरीपालन क्षेत्रका ४ अर्ब, माछापालनमा करिब ११ अर्ब, डेरी उद्योगमा ३० अर्ब, दाना तथा कुखुरापालन क्षेत्रमा करिब ४० अर्ब रुपैयाँ जोखिममा पर्ने उनीहरूले सोमबार जारी गरेको विज्ञप्तिमा उल्लेख छ । वैदेशिक लगानी भित्र्याउने विवादास्पद निर्णय कार्यान्वयन भए करिब १५ लाखभन्दा बढी किसान तथा श्रमिकको आयस्रोत गुम्ने खतरा छ । मन्त्रिपरिषद्बाट निर्णय गरी गोप्य राखिएको यसबारे सोमबार नै सरकारले राजपत्रमा सूचना प्रकाशन गरी कार्यान्वयनमा लैजाने तयारी गरेको छ । उद्योग, वाणिज्य तथा आपूर्ति मन्त्रालयले जारी गरेको सूचनाअनुसार औद्योगिक व्यवसाय ऐन२०७५ ले परिभाषित गरेको ठूला उद्योगमा विदेशी लगानी खुला भएको छ । ऐनअनुसार ५० करोड रुपैयाँभन्दा बढी लगानीका ठूला उद्योग हुन् । यो व्यवस्थाअनुसार ५० करोड रुपैयाँभन्दा बढी लगानीका पशुपन्छीपालन, माछापान, मौरीपालन, फलफूल, तरकारी, तेलहन, दलहन, दुग्ध व्यवसाय र कृषिका प्राथमिक उत्पादनसँग सम्बद्ध उद्योगमा विदेशी लगानी खुला भएको छ । तर उनीहरूले ७५ प्रतिशत निर्यात भने गर्नुपर्ने छ । अदृश्य रूपमा बहुराष्ट्रिय कम्पनीको प्रभावमा यो षड्यन्त्र भइरहेको छ, दाहालले भने, विदेशी लगानी भित्र्याउने निर्णयले त्रस्त छौं । एसोसिएसनका अनुसार नेपालमा व्यावसायिक किसान कमै छन् । लगानी खुला भएपछि कृषि पेसामा आबद्ध व्यवसायीलाई मजदुर बनाउने र त्यसको लाभ विदेशी लगानीकतालाई नै हुने कृषिसँग सम्बद्ध चार संघसंस्थाको भनाइ छ । स्वदेशी व्यवसायीको उद्यमशीलता विकासमा कुठाराघात हुने प्रायः निश्चित छ, उनीहरूले जारी गरेको विज्ञप्तिमा भनिएको छ । डेरी उद्योग संघ अध्यक्ष राजकुमार दाहालले पनि बहुराष्ट्रिय कम्पनीको षड्यन्त्रमा सरकारले यो काम गरेको दाबी गरे । नेपालमा उत्पादन लागत बढी भएकै कारण बहुराष्ट्रिय कम्पनीहरूले पनि यहाँको उत्पादन निर्यात गर्न सक्दैनन् । एफडीआई भित्र्याइसकेपछि ७५ प्रतिशतको सर्त पूरा हुन सक्दैन । अन्तिममा उनीहरूले यहीँको बजारमा कारोबार गर्ने हुन्, उनले भने । केन्द्रीय पशुपन्छीपालन सहकारी संघका अध्यक्ष बाबुराम अधिकारीको भनाइ पनि उस्तै छ । ऐन एकातिर छ, त्यसविपरीत नै कृषिमा वैदेशिक लगानी भित्र्याउने गरी निर्णय भएको छ । यसले कृषिका सबै क्षेत्रलाई असर गर्छ, उनले भने, उत्पादन क्षेत्रलाई असर गर्ने गरी सरकारले वैदेशिक कम्पनीलाई जमिन उपलब्ध गराउने र पूर्वाधार सबै जुटाउने, त्यसपछि कम्पनीले उत्पादन गर्दा यसले साना किसानलाई विस्थापित गर्छ । विगतमा पनि कृषि क्षेत्रको प्राथमिक तहमा विभिन्न माध्यमबाट वैदेशिक लगानी भित्र्याउने अभ्यास भएको थियो । तर नेपाल उद्योग वाणिज्य महासंघ, नेपाल चेम्बर अफ कमर्सलगायत कृषि क्षेत्रमा आबद्ध उद्योगी व्यवसायीले असहमति जनाएका थिए । प्रतिनिधिसभाको उद्योग तथा वाणिज्य र श्रम तथा उपभोक्ता हित समितिले कृषिमा वैदेशिक लगानी खुला नगर्न निर्देशन नै दिएको थियो । विदेशी लगानी तथा प्रविधि हस्तान्तरण ऐन२०७५ मा कृषिमा विदेशी लगानी निषेध गर्ने व्यवस्था भए पनि मन्त्रिपरिषद्ले सर्त राखेर एफडीआई खुला गर्ने निर्णय गरिदिएको हो । किसानसँग छलफलबिनै र संसद् नभएको समयमा घुमाइफिराई विदेशी लगानी खुला गर्नु गलत भएको नेपाल मत्स्य व्यवसायी संघका केन्द्रीय अध्यक्ष अम्बिकाप्रसाद अधिकारीले बताए । अर्थविद् केशव आचार्यले पनि व्यापक छलफल गरेर मात्रै कृषिमा वैदेशिक लगानीको निर्णय गर्नुपर्ने बताए । अहिलेकै अवस्थामा कृषिमा किसान आफैंले मात्रै केही गर्न सक्दैन । सरकारको पनि सहयोग चाहिन्छ । त्यसैले विदेशी लगानी ल्याउने कुरा लुकाएर, सल्लाह नै नगरी उचित हुँदैन, उनले भने । कृषि आर्थिक विषय मात्रै नभई समग्र जीवन पद्धति भएकाले यसमा धेरै बहस र छलफल हुनुपर्ने उनको भनाइ छ । ७५ प्रतिशत निर्यात गर्ने भने पनि त्यो कसले हेर्ने ? कृषि मन्त्रालयमा हेर्ने निकाय खोइ ? अनुगमन, सुपरिवेक्षण गर्ने शक्ति शून्य छ, आचार्यले भने, विदेशी लगानी छिर्न नदिने भन्ने हुन्न । नयाँ प्रविधि चाहिन्छ, उन्नत बीउ उत्पादन गर्नुपर्छ । तर लगानी आएपछि प्रविधि किसानकहाँ पुग्ने ग्यारेन्टी हुनुपर्छ ।"
विद्युत्को उच्च माग १५ सय मेगावाट नजिक,"जाडो बढेसँगै विद्युत्को उच्च माग करिब १ हजार ५ सय मेगावाट नजिक पुगेको छ । पानी परेर जाडो थप बढे उच्च माग अझै बढ्ने प्राधिकरणको अनुमान छ । उच्च माग धान्न भारतबाट आयात गर्ने विद्युत्को परिमाण बढाउनुपरे तयारीस्वरूप पूर्वाधार स्तरोन्नति गरिएको प्राधिकरणका प्रवक्ता मदन तिम्सिनाले जानकारी दिए ।उनका अनुसार आइतबार विद्युत्को उच्च माग १ हजार ४ सय ६६ मेगावाट पुगेको थियो भने शनिबार १ हजार ४ सय ५७ थियो । गत वर्ष यही समयमा विद्युत्को उच्च माग १ हजार २ सय ८६ मेगावाट रहेको उनले बताए । विद्युत्को उच्च माग थप बढ्न सक्ने भन्दै प्राधिकरण तयारी अवस्थामा रहेको र आयातीत विद्युत्को परिमाण बढाउन पूर्वाधार तयार पारिएको उनको भनाइ छ । अहिले भारतबाट दैनिक ६ सय २० मेगावाटको हाराहारीमा विद्युत् आयात भइरहेको छ । विद्युत्को माग बढे थप एक सय मेगावाट आयात बढाउन सकिने गरी आइतबार राति ढल्केबर सबस्टेसनमा ट्रान्सफर्मर थपेर चार्ज गरिएको तिम्सिनाले जानकारी दिए ।टनकपुरबाट नेपालले निःशुल्क पाउने विद्युत्को परिमाण पनि आवश्यक पर्दा ७० मेगावाटसम्म ल्याउन सक्ने गरी सबस्टेसनको क्षमता अभिवृद्धि गर्ने काम भइरहेको उनले बताए । हाल नेपालले यहाँबाट ५० मेगावाट हाराहारीमा विद्युत् आयात गरिरहेको छ । प्राधिकरणले धनुषास्थित ढल्केबर सबस्टेसनमा २२०१३२, ३१५ एमभीए क्षमताको ट्रान्सफर्मर थपेर आइतबार राति चार्ज गरेपछि भारतबाट आवश्यक पर्दा थप एक सय मेगावाट विद्युत् आयात गर्ने पूर्वाधार तयार भएको हो ।अहिले ढल्केबर सबस्टेसनमा २२०१३२ केभीका दुई ट्रान्सफर्मर सञ्चालनमा छन् । तिनको क्षमता ३२० एमभीए थियो । क्षमता अभिवृद्धिसँगै अब सबस्टेसनको क्षमता ६३५ एमभीए पुगेको छ । ग्रिड सबस्टेसन क्षमता अभिवृद्धि आयोजनाअन्तर्गत ढल्केबरमा जडान गर्न लागिएको ३१५ एमभीएका दुई ट्रान्सफर्मरमध्ये एउटा चार्ज गरिएको हो । बाँकी एउटा ट्रान्सफर्मर जडानको काम भइरहेको प्राधिकरणले जनाएको छ ।नेपालकै ठूलो ढल्केबर सबस्टेसनको क्षमता बढाएसँगै आयात र नेपालमा बढी भएको विद्युत् भारत पठाउने पूर्वाधारको क्षमता पनि वृद्धि भएको प्राधिकरणका निमित्त कार्यकारी निर्देशक हितेन्द्रदेव शाक्य बताउँछन् । केही महिनाअघि सञ्चालनमा आएको ४००२२० केभी ढल्केबर सबस्टेसनमा ३१५ एमभीए क्षमताका तीनवटा गरी ९४५ एमभीए क्षमताका पावर ट्रान्सफर्मर छन्, जसले करिब नौ सय मेगावाट विद्युत् प्रसारण गर्न सक्छन् । अहिले ढल्केबर मुजफ्फरपुरबाट २ सय ७० मेगावाट हाराहारीमा विद्युत् आयात भइरहेको छ । प्राधिकरण र भारतीय कम्पनी एनटीपीसी विद्युत् निगम लिमिटेड (एनभीभीएन) बीच ढल्केबरमुजफ्फरपुर प्रसारण लाइनमार्फत जुलाईनोभेम्बरमा २५०, डिसेम्बरअप्रिलमा ३५० सम्म र मेजुनमा २०० मेगावाटसम्म विद्युत खरिदबिक्री (पीपीए) सम्झौता भएको छ । पीपीएको म्याद ३० जुन २०२१ सम्म छ ।ढल्केबरमुजफ्फरपुर प्रसारण लाइन ४०० केभीमा चार्ज भइसकेको छ । नेपालभित्र विद्युत् प्रवाहका लागि ४०० केभी र २२० केभीको संरचना तयार भइनसकेकाले ४०० केभी प्रसारण लाइनबाट भारतबाट आएको विद्युत्लाई १३२ मा कन्भर्ट गरी प्रवाह भइरहेको छ ।हेटौंडाढल्केबरइनरुवा ४०० केभी प्रसारण लाइन निर्माणाधीन छ भने खिम्तीढल्केबर २२० केभी प्रसारण लाइन १३२ केभीमा मात्रै सञ्चालनमा छ । खिम्तीढल्केबरलाई २२० केभीमा छिट्टै चार्ज गर्ने गरी काम भइरहेको प्राधिकरणले जनाएको छ । ४५६ मेगावाटको माथिल्लो तामाकोसी जलविद्युत् आयोजनाको विद्युत् यही प्रसारण लाइनमार्फत ढल्केबर पुर्याइनेछ ।आवश्यक पर्दा देशभित्रै खपत गर्ने र बढी हुँदा ढल्केबरमुजफ्फरपुर अन्तरदेशीय प्रसाण लाइनमार्फत भारत निर्यात गर्ने उद्देश्यसहित माथिल्लो तामाकोसीबाट उत्पादित विद्युत् खिम्तीढल्केबर प्रसारण लाइनमा जोड्न लागिएको हो ।"
अवरोध भइरहे समयमै सुरुङ बनाउन गाह्रो,"नागढुंगासिस्नेखोला सुरुङ आयोजनाले आफूहरूका माग पूरा नगरे निर्माण रोक्ने चेतावनी दिएका जनप्रतिनिधिले यसमा कुनै राजनीतिक स्वार्थ नरहेको दाबी गरेका छन् । चन्द्रागिरी नगरपालिका२ का अध्यक्ष गोपी सुर्खेतीले स्थानीयका जायज माग सम्बोधन गराउन आयोजनालाई ज्ञापनपत्र बुझाए पनि यसमा आफूहरूको राजनीतिक पूर्वाग्रह नभएको दाबी गरेका छन् । अध्यक्ष सुर्खेतीले सोमबार जारी गरेको विज्ञप्तिमा आइतबार कान्तिपुरमा प्रकाशित समाचारमा राजनीतिक विषय उठान गरी नेकपाका नेता पुष्पकमल दाहालमाधव नेपाल पक्षबाट विरोध भएको भन्ने विषय गलत रहेको उल्लेख गरेका छन् । स्थानीयका जायज माग सम्बोधन गराउन शान्तिपूर्ण विरोधसहित आयोजना पक्षलाई ज्ञापन बुझाइएको हो, विज्ञप्तिमा भनिएको छ, तर राजनीतिक कुरा उठाएर अपव्याख्या गरिएको छ, जुन कुरा गलत छ । आयोजना निर्माण सुरु हुनुअघिदेखि नै प्रभावित क्षेत्रका स्थानीयले माग राख्दै आएको उनको दाबी छ । स्थानीयका माग सम्बोधन गराउन नागढुंगा सुरुङमार्ग प्रभावित सरोकार समन्वय समिति चन्द्रागिरि२ गठन गरिएको छ । उक्त समितिले आयोजना पक्षसँग पटकपटक छलफल गर्दा पनि समस्यामाथि ठोस समाधान ननिकालेको विज्ञप्तिमा भनिएको छ । वडाध्यक्ष सुर्खेतीको नेतृत्वमा गएको टोलीले आइतबार ज्ञापनपत्र बुझाउँदै आफूहरूका माग सम्बोधन नगरे थप आन्दोलनका कार्यक्रम घोषणा गर्दै निर्माणको काम ठप्प पार्ने चेतावनी दिएको थियो । आयोजना शिलान्यास भएको १४ महिनापछि उक्त वडाका स्थानीयले बुँदागत रूपमा माग राख्दै पूरा गर्न दबाब दिएका हुन् । प्रधानमन्त्री केपी शर्मा ओलीले २०७६ कात्तिक ४ मा सुरुङमार्गको शिलान्यास गरेका हुन् । अहिले धादिङतर्फ सुरुङ खन्ने काम जारी छ । काठमाडौंतर्फ सुरुङ खन्न पोर्टल बनाउने काम भइरहेको छ । स्थानीयले पूरा गर्नै नसकिने माग राखेको सडक विभागअन्तर्गत विकास सहायता कार्यान्वयन महाशाखा प्रमुख अर्जुनजंग थापा बताउँछन् । निर्माण सुरु भएपछि पूरै गर्न नसकिने माग राखिएका छन्, सबै माग सम्बोधन गर्न सकिँदैन, उनले भने, आयोजनामा अवरोध भइरहे समयमै निर्माण सक्न गाह्रो पर्छ । एउटा समूहले पूरा गर्न नसकिने माग राखेर राजनीतिक रूप दिन खोजे पनि सरोकार समितिले समस्या समाधान गरेर अघि बढ्न तयार रहेको जानकारी गराएको आयोजनाले जनाएको छ । निर्माण रोक्ने चेतावनी दिनु गलत भएको भन्दै यसको सर्वत्र विरोध भएको छ । पूर्वाधारविज्ञले पनि विकास निर्माणमा कसैको अवरोध सह्य नहुने टिप्पणी गरेका छन् । सुझबुझ भएका राजनीतिक दलबाट विकासमा राजनीति नहुने पूर्वसचिव तुलसी सिटौलाको तर्क छ । अन्य देशमा विकासमा सबैको एकमत हुन्छ । किनकि विकास सबै दललाई चाहिन्छ, उनले भने, तर हाम्रो बिडम्बना, विकासमा राजनीति गर्छौं, कसले शिलान्यास गर्यो, कसले उद्घाटन गर्यो भन्ने कुरामा अलमलिरहेका हुन्छौं । विरोधका लागि विरोध गर्ने प्रवृत्ति एकदमै गलत भएको उनको टिप्पणी छ । विकासका काममा अवरोध घटिया काम हो, एउटा राजनीतिक दल, व्यक्ति, समाज कसैले पनि यस्तो काम गर्नहुन्न, उनले भने, चिनिएका नेता एवं जनप्रतिनिधिले जनचेतना जगाएर विकासमा बाधा नगर भन्नुपर्नेमा आफैं विरोधमा उत्रनु बिडम्बना हो, यस्ता कार्यलाई निरुत्साहित गर्नुपर्छ । निर्माणमा अवरोध गरिरहे कतिपय ठाउँमा निर्माण व्यवसायीले सरकारसँग क्षतिपूर्ति मागेर लग्ने तर जनता विकासबाट पछि परिरहने उनको भनाइ छ । ४२ महिनामा निर्माण सम्पन्न गर्नुपर्ने सुरुङको दूरी २६८ किमि छ । सुरुङ निर्माणका लागि जापानको साढे १६ अर्ब ऋण सहयोग छ । ठेक्का भने साढे २२ अर्ब रुपैयाँको हो । यसमा ६ अर्ब रुपैयाँ नेपाल सरकारको लगानी छ ।"
सहकारीबाट ४२६ अर्ब लगानी,"मुलुकभर रहेका सहकारी संघसंस्थाले करिब ८८ हजार जनालाई प्रत्यक्ष रोजगारी दिइरहेको एक सरकारी अध्ययनले देखाएको छ । सञ्चालनमा रहेका झन्डै ३० हजार संघसंस्थामा ८८ हजार ३ सय ९ जनाले प्रत्यक्ष रोजगारी पाएको सहकारी विभागको अध्ययन प्रतिवेदनले देखाएको हो ।ती सहकारी संस्थामा करिब ४ खर्ब ७८ अर्ब रुपैयाँ बचत संकलन भएको छ भने ४ खर्ब २६ अर्ब २६ करोड रुपैयाँ लगानीमा रहेको विभागको तथ्यांक छ । मुलुकभर रहेका सहकारीमा कुल सेयर पुँजी ९४ अर्ब १० करोड ५० लाख रुपैयाँ छ, प्रतिवेदनमा भनिएको छ, सहकारीमा कुल सदस्य सख्या, कुल सेयर पुँजी, कुल बचत संकलन, कुल ऋण लगानी तथा रोजगारी सिर्जनालगायतका सूचकमा भने वृद्धि भएको देखिन्छ ।नयाँ तथ्यांकअनुसार सहकारीको कुल संख्या घटेर २९ हजार ८ सय ८६ मा सीमित भएको छ । यसअघि सहकारी विभागले नै मुलुकभर सहकारी संघसंस्थाको संख्या ३४ हजार ८ सय ३७ बताउँदै आएको थियो । सहकारी संघसंस्था एकीकरण भएको तथा कतिपय संस्था निष्क्रिय रहेकाले प्रारम्भिक सहकारीको संख्या यसअघिभन्दा कम रहेको आकलन गरिएको हो । अहिले विभागले सात वटै प्रदेश तथा ७ सय ५३ स्थानीय सरकारको सहकार्यमा तथ्यांक संकलन गरी नयाँ गणना गरेको हो । प्रदेशगत रूपमा सहकारीको एकीकृत विवरण पहिलो पटक तयार पारिएको हो ।यसबाहेक २० वटा विषयगत केन्द्रीय संघ, राष्ट्रिय सहकारी बैंक र राष्ट्रिय सहकारी महासंघ ११, ७० वटा जिल्ला सहकारी संघ र २ सय ४१ वटा विषयगत जिल्ला सहकारी संघ क्रियाशील छन् । मुलुकभर रहेका २९ हजार ८ सय ८६ प्रारम्भिक सहकारी संस्थामध्ये संघीय सरकारअन्तर्गत १ सय २५, प्रदेश सरकारअन्तर्गत ६ हजार २ र स्थानीय सरकारअन्तर्गत २३ हजार ७ सय ५९ वटा सहकारी संस्था छन्, प्रतिवेदनमा भनिएको छ । कुल सहकारीको करिब ८० प्रतिशत स्थानीय सरकार मातहतमा छन् । ती सहकारी नियमन, सुपरिवेक्षण तथा समन्वयका लागि बहुसंख्यक स्थानीय सरकारसँग नीतिगत व्यवस्था र अनुभव पनि छैन । यसैका कारण स्थानीय सरकार मातहतका सहकारीमा विकृति बढ्दै गएको जानकार बताउँछन् । सहकारी संघसंस्थामा आबद्ध सदस्य संख्या ७३ लाख ७ हजार ४ सय ६२ छ । कुल सदस्यमध्ये महिला सदस्य ५६ र पुरुष सदस्य ४४ प्रतिशत छन् । पुरुष सदस्य संख्याको तुलनामा महिला सदस्य संख्या १२ प्रतिशत बढी हो । मुलुकमा संघीयताको कार्यान्वयनसँगै तीन तहको सरकार (संघ, प्रदेश र स्थानीय) बीच अधिकार बाँडफाँट भएको छ । सोहीअनुसार सहकारी क्षेत्र नियमन गर्ने, सहजीकरण गर्ने तथा अन्य आवश्यक प्रबन्ध गर्ने अधिकार पनि तीन तहकै सरकारमा विभाजन भएको छ । अधिकार प्रत्यायोजन भए पनि कार्यान्वयन पक्ष निकै फितलो छ ।"
राष्ट्र बैंकले माइक्रो म्यानेजमेन्ट गर्न भएन,"बैंक तथा वित्तीय संस्थाका आन्तरिक पक्षमा माइक्रो म्यानेजमेन्ट नगर्न राष्ट्र बैंकलाई अध्यक्षहरूले आग्रह गरेका छन् । अध्यक्षहरूको संस्था बैंक तथा वित्तीय संस्था परिसंघ नेपाल (सिबिफिन) ले सोमबार अर्थमन्त्री विष्णुप्रसाद पौडेलसँगको भेटपछि जारी गरेको विज्ञप्तिमा भनिएको छ, बैंक तथा वित्तीय संस्थाको सञ्चालन तथा व्यवस्थापकीय पक्षसँग सम्बन्धित बैंकिङ सेवा शुल्क, अन्तरबैंकिङ सेवा शुल्कजस्ता बैंक तथा वित्तीय संस्थाका अत्यन्तै आन्तरिक पक्षमा समेत राष्ट्र बैंकजस्तो नियामक निकायले माइक्रो म्यानेजमेन्ट गर्न खोज्नु उपयुक्त हुँदैन । बैंक तथा वित्तीय संस्थाले उठाउने सेवा शुल्क, ब्याजदरलगायत विषयमा राष्ट्र बैंकले सीमा तोक्न थालेपछि अध्यक्षहरूबाट यस्तो अभिव्यक्ति आएको हो । संस्थापक सेयर पब्लिक सेयरमा रूपान्तरण भइसकेका बैंकका संस्थापक प्रमोटर र पब्लिक दुवै समूहको सेयरधनी हुन पाउने व्यवस्था छ । पहिलो पटकका लागि प्रमोटर वा पब्लिक समूहमध्ये कुनै एक समूहबाट उम्मेदवारी घोषणा गर्न पाउने र उल्लिखित समूहमध्ये कुनै एक समूहबाट उम्मेदवारी घोषणा गरिसकेपछि पुनः समूह परिवर्तन गर्न नपाउने पूर्ववत् व्यवस्था यथावत् गर्न अर्थमन्त्रीसँग अध्यक्षहरूले आग्रह गरेका छन् । नेपाल सरकार, अर्थ मन्त्रालयको राजस्व परामर्श समिति, राष्ट्र बैंकको बोर्ड, लगानी बोर्ड, औद्योगिक प्रबर्द्धन बोर्ड, धितोपत्र बोर्डलगायतका महत्त्वपूर्ण निकायमा परिसंघको आधिकारिक प्रतिनिधित्वको सुनिश्चित गरियोस्, विज्ञप्तिमा भनिएको छ । बैंक तथा वित्तीय संस्थाको तिर्ने संस्थागत कर ३० प्रतिशतबाट घटाएर अन्य व्यवसाय सरह २५ प्रतिशत कायम गर्नुपर्ने, बैंक तथा वित्तीय संस्थाबीच सहुलियत कर्जा खरिदबिक्री गर्न पाउनुपर्ने, ऋण प्रवाह गर्दा वाणिज्य बैंकलाई सहुलियत (स्प्रेड दरमा ०२५ थप्ने अथवा अन्य सुविधा) दिनुपर्ने, गाभ्ने र गाभिने वा प्राप्तिमा जान चाहनेलाई विगतमा दिँदै आएको १ प्रतिशत स्प्रेड दरको सुविधालाई ३ वर्षसम्म निरन्तरता दिनुपर्ने माग पनि अध्यक्षहरूको छ । यस्तै बैंक तथा वित्तीय संस्थाको स्थिर पुँजी बढिरहेको, क्षमता पनि क्रमशः बढाउँदै जानुपर्ने र दायित्वसमेत बढिरहेको सन्दर्भमा बैंक तथा वित्तीय संस्थाहरूको सञ्चालक समितिको आकार बढाई कम्तीमा ९ सदस्यीय बनाइनुपर्ने, गाभ्ने र गाभिने वा प्राप्तिको प्रक्रियामा गइसकेका वित्तीय संस्थाको हकमा सञ्चालक समितिको आकार ११ सदस्यीय बनाउन आग्रह गरिएको छ । ५ लाख डलरसम्म एनआरएनले (स्रोत नखुले पनि) बैंकिङ च्यानलमार्फत नेपाल ल्याउन चाह्यो भने नेपाल राष्ट्र बैंकले लगानी गर्ने प्रयोजनका लागि सहजीकरण गरिदिनुपर्दछ, विज्ञप्तिमा भनिएको छ, ससानो लगानीमा समेत वाणिज्य बैंकले हात हाल्दा लगानीको लागत बढ्न गई मुनाफामा प्रत्यक्ष असर गर्ने र मुनाफामा असर देखिँदा बैंकिङ क्षेत्रका लगानीकर्तामा निराशा उत्पन्न हुने देखिन्छ । तसर्थ त्यस्ता कर्जाको वर्गीकरण गरी वाणिज्य बैंक, विकास बैंक तथा वित्तीय कम्पनीहरूको लगानी सीमा तोकिनुपर्छ । स्थानीय तहहरूको बैंक खाता विकास वैंक तथा वित्तीय कम्पनीहरूमा समेत सञ्चालन गर्न सकिने नीतिगत व्यवस्था गर्नुपर्ने, वित्तीय कम्पनीहरूलाई समेत विदेशी मुद्राको कारोबार गर्न पाउनु अनुमति दिनुपर्ने, बैंकलाई ब्रोकर लाइसेन्स सहज रूपमा दिने व्यवस्था गरिनुपर्ने माग पनि उनीहरूको छ । बैक तथा वित्तीय संस्थालाई ब्रोकर लाइसेन्स दिने व्यवस्था तत्काल कार्यान्वयन भएमा ७७ जिल्लामा (औसतमा १ जिल्लाको २ करोड रुपैयाँका दरले) लुकेर बसेको पुँजी मूल प्रवाहमा समाहित भई एकै दिनमा १५ अर्बभन्दा बढी सेयर कारोबारमार्फत बैंकिङ प्रणालीमा ल्याउन सकिन्छ, विज्ञप्तिमा भनिएको छ ।मुलुकको जीडीपीको ठूलो हिस्सा ओगटेका र महत्त्वपूर्ण योगदान पुर्याइरहेका साना तथा मझौला उद्योगको विकास, विस्तार तथा स्तरोन्नति, वित्तीय साक्षरता एवं पहुँच, उद्यमशीलताको विकासजस्ता कार्यक्रम प्रदेशस्तरमा सञ्चालनका लागि सहकार्य गर्न परिसंघ तयार रहेको पनि बताइएको छ ।"
वेस्टर्न युनियनका दसैं विजेतालाई १० लाख,काठमाडौं (कास) वेस्टर्न युनियनले दसैंको सौगात योजनाको बम्पर लक्की ड्रकी विजेता कल्पना शाहीलाई १० लाख रुपैयाँ हस्तान्तरण गरेको छ । काठमाडौंमा सोमबार आयोजित एक समारोहबीच विजेता शाहीलाई सीजी फिन्कोका डीजीएम नरबहादुर केसीले उक्त रकम हस्तान्तरण गरे । वेस्टर्न युनियनले नेपालमा उपभोक्ता प्रवर्द्धन गर्न यो योजना ल्याएको थियो ।
मदन भण्डारी समितिलाई हिमालयनको ५ लाख,"काठमाडौं (कास) हिमालयन बैंकले सोमबार मदन भण्डारी स्मृति वाटिका संरक्षण समितिलाई ५ लाख रुपैयाँ सहयोग गरेको छ । कोटेश्वरको सुविधानगरस्थित संस्थालाई बैंकले विभिन्न रूखबिरुवा खरिद गर्न, वाटिका संरक्षण तथा सरसफाइका लागि उक्त रकम उपलब्ध गराएको जनाएको छ ।"
माघ १६ देखि कतार एयरवेजको सियटल उडान,काठमाडौं (कास) कतार एयरवेजले सियटलका लागि चार साप्ताहिक उडान माघ १६ (जनवरी २९) देखि सुरु गर्ने भएको छ । एयरवेजले सियटलको उडान मार्च १५ देखि जनवरी २९ सार्ने घोषणा गरेको हो । एयरवेजले साप्ताहिक चार पटकको उक्त सेवा आफ्नो अत्याधुनिक बोइङ ७७७ ले सञ्चालन गर्नेछ । जसको बिजनेस क्लासमा ४२ सिट र इकोनोमी क्लासमा ३ सय १२ सिट छन् ।
कुमारीका ९ नयाँ शाखा,"काठमाडौं (कास) कुमारी बैंकले सोमबार आफ्ना ९ वटा नयाँ शाखा उद्घाटन गरेको छ । बैंकले उपत्यकाका बाफल, नयाँपाटी, खुसीबु, मैतीदेवी, पानीपोखरी, मालीगाउँ र नरेफाँट शाखाको उद्घाटन गरेको हो । बैंकका सञ्चालक समिति अध्यक्ष अमीरप्रताप जबराले मोबाइल प्रविधिबाट शाखा उद्घाटन गरे ।"
नेपाल फ्रेड फर्वार्ड्स एसोसिएसनमा अधिकारी,काठमाडौं (कास) नेपाल फ्रेड फर्वार्ड्स एसोसिएसन अध्यक्षमा मनोज अधिकारी निर्वाचित भएका छन् । आइतबार सम्पन्न एसोसिएसनको २०औं वार्षिक साधारणसभा तथा कार्यकारिणी समितिको निर्वाचनले सबै पदमा निर्विरोध निर्वाचित भएको घोषणा गरेको हो । यसैगरी प्रथम उपाध्यक्षमा राजेन्द्र संग्रौलासहितको समिति निर्वाचित भएको हो । एसोसिएनले क्यान्सरका दुई बिरामीलाई जनही ३६ हजार रुपैयाँ र एक जनालाई २० हजार रुपैयाँ सहयोग पनि गरेको छ ।
बीओकेका ग्राहकलाई साक्को रिसोर्टमा छुट,काठमाडौं (कास) बैंक अफ काठमान्डू (बीओके) र साक्को रिसोर्टबीच बैंकको ग्राहकलाई छुट उपलब्ध गराउनेसम्बन्धी सम्झौता भएको छ । सम्झौताअनुसार बैंकका ग्राहकले डेबिट तथा क्रेडिट कार्डका माध्यमबाट भुक्तानी गर्दा साक्कोमा १० प्रतिशत छुट पाउनेछन् । बैंकका साँखु शाखा प्रबन्धक वैकुण्ठकुमार सैंजू र साक्को रिसोर्टका प्रमुख श्रीवन्तलाल श्रेष्ठले सम्झौतापत्रमा हस्ताक्षर गरे ।
भारतीय वनमा नेपालीमाथि गोली प्रहार,"कञ्चनपुर (कास) भारतीय वन क्षेत्रमा सोमबार साँझ एक नेपाली युवकमाथि गोली प्रहार भएको छ । दोधाराचाँदनी नगरपालिका१ का १८ वर्षीय नरेश सुनार गोली लागेर घाइते भएको कञ्चनपुर प्रहरी प्रमुख एसपी मुकुन्द मरासिनीले बताए । गोली भारतीय सीमा सुरक्षा बल (एसएसबी) वा वन रक्षक कसले चलाएको हो, खुलेको छैन, उनले भने, घाइतेलाई उपचारका लागि महाकाली अस्पताल ल्याइएको छ, अवस्था खतरामुक्त छ ।सुनारको घुँडामुनि गोली लागेको छ । साँझ साढे ६ बजेतिर घरनजिकैको भारतीय गडीगोठ वनमा टिक (सकवान) का पात टिप्न गएका बेला सुनारमाथि गोली प्रहार भएको दोधाराचाँदनी१ का अध्यक्ष अर्जुनदत्त भट्टले बताए । सीमा क्षेत्रनजिकै गोली लागेको हो, उनले भने, एसएसबी र वन रक्षकको संयुक्त गस्ती टोली यस क्षेत्रमा घुमिरहन्छ, कसले गोली चलायो थाहा भएन ।"
के बृहत् इजलास सम्भव छ ?,"२०७२ असोजमा संविधान जारी भएपछि सर्वोच्च अदालतले संवैधानिक इजलास सञ्चालन नियमावली जारी गरेको थियो । नियम ५ को उपनियम ४ मा संवैधानिक इजलासमा पेस भएका निवेदनहरूसमेत अरू इजलासमा फरवार्ड गर्न सकिने परिकल्पना छ । उक्त उपनियममा भनिएको छ, कुनै मुद्दाको कारबाही गर्दै जाँदा संवैधानिक इजलासबाट हेरिने विषय समावेश नभई अदालतको अन्य इजलासबाट निरूपण हुनुपर्ने प्रकृतिको देखिन आएमा सम्बन्धित इजलासमा पठाउन सक्नेछ । यो व्यवस्थाअनुसार इजलासले आदेश दिए फेरि अर्को सुनुवाइको दिन तोकेर सर्वोच्च अदालतले त्यो दिन बृहत् पूर्ण इजलास गठन गर्न सक्छ ।"
प्रदेशसभा पनि विघटन हुन सक्छ,"मोरङ (कास) भूमि व्यवस्था, सहकारी तथा गरिबी निवारण मन्त्री शिवमाया तुम्बाहाङ्फेले प्रदेश सभा पनि विघटन हुने सम्भावना रहेको बताएकी छन् । प्रेस संगठन मोरङले विराटनगरमा सोमबार आयोजना गरेको पत्रकार सम्मेलनमा उनले राष्ट्रिय राजनीतिक घटना क्रमको प्रभाव प्रदेश सभामा पनि परेको जनाउँदै संविधान, प्रदेशको ऐन, नियमावलीअनुसार प्रदेश सभा विघटन हुन सक्ने बताएकी हुन् । तर त्यो अधिकार प्रदेश सभामै रहेको छ, उनले भनिन् । मन्त्री तुम्बाहाङ्फेले दुई तिहाइ बहुमत प्राप्त दलका प्रधानमन्त्री केपी शर्मा ओलीले विभिन्न कारणले काम गर्न नसकेपछि ताजा जनादेशका लागि जनतामा जान निर्वाचन घोषणा गरेको बताइन् । तर प्रतिनिधिसभा विघटनको विषयमा स्पष्ट रूपमा संविधानको धारामा नलेखिएको उल्लेख गर्दै उनले यो विषय सर्वोच्च अदालतमा विचाराधीन रहेकाले धेरै बोल्न नमिल्ने बताइन् । निर्वाचन आयोगले चुनाव गराउन काम गरिरहेको छ, उनले भनिन्, निर्वाचनका लागि सुरक्षा तयारी भइरहेको र सरकारले आर्थिक व्यवस्थापन पनि गरिसकेकाले समयमा निर्वाचन हुन्छ । कुनै पनि विदेशी शक्तिले पार्टी एकताको कुरो गरेर नहुने मन्त्री तुम्बाहाङ्फेको भनाइ थियो ।"
१२ कक्षाको नतिजा माघमा,"काठमाडौं (कास) राष्ट्रिय परीक्षा बोर्डले कक्षा १२ को नतिजा माघ पहिलो सातासम्म प्रकाशन गर्ने जनाएको छ । परीक्षा नियन्त्रक कृष्ण शर्माका अनुसार अहिले परीक्षाको उत्तरपुस्तिका परीक्षण र सम्परीक्षण सकिएको र प्राप्ताङ्क इन्ट्री कार्य जारी छ । गत मंसिर ९१६ सम्म भएको परीक्षामा ४ लाख ३३ हजार १ सय ८० परीक्षार्थी सहभागी थिए । कोरोना भाइरस संक्रमित विद्यार्थीका लागि पुस १६ बाट २३ सम्म परीक्षा लिइँदै छ । जसमा सहभागी हुने परीक्षार्थी संख्या थोरै मात्र रहेको बोर्डले जनाइएको छ । ती परीक्षार्थीको नतिजासमेत एकसाथ प्रकाशन हुनेछ । सम्बन्धित विद्यालयले विद्यार्थीको सबै विवरण र सिम्बोल नम्बर भरेको हुँदा उल्टोपाल्टो देखिएकाले इन्ट्री गर्ने काम ढिलो भएको छ, बोर्डका सदस्यसचिव दुर्गाप्रसाद अर्यालले भने, इन्ट्री सकिएलगत्तै रुजु गरिनेछ । सकेसम्म पुसभित्र नत्र माघ पहिलो साता नतिजा सार्वजनिक हुनेछ ।"
चितुवा नियन्त्रणमा,"बागलुङ (कास) बस्तीमा आइपुगेको एउटा चितुवालाई सेना र प्रहरीको टोलीले मिलेर नियन्त्रणमा लिएका छन् । जैमिनी नगरपालिका१ स्थित कान्लेमा आइतबार दिउँसो आइपुगेको चितुवालाई राती नियन्त्रणमा लिइएको हो । उक्त जन्तुलाई सोमबार डिभिजन वन कार्यालय बागलुङमा ल्याइएको छ । घाइते भएकाले गाउँ पसेको हुन सक्ने जिल्ला वन अधिकृत मुकुन्दप्रसाद अधिकारीले बताए । वयस्क भइसकेको हो, त्यसैले अर्कोसँग झगडा गरेर वा अन्य कारणले घाइते भएको जस्तो देखिन्छ, उनले भने, बेहोस पारेर मात्रै उपचार गर्न सम्भव हुने भएकाले अहिले थुनेर राखिएको छ । चितुवा ४ वर्ष उमेरको हुनुपर्ने अनुमान गरिएको छ । भेटेरिनरी अस्पताल बागलुङमा पशुलाई बेहोस पार्ने औषधि नभएकाले सौराहाको वन्यजन्तु अस्तपतालमा सम्पर्क भइरहेको अधिकारीले जानकारी दिए । उपचारपछि सुरक्षित जंगलमा छाडिनेछ ।"
डेढ करोडसहित भारतीय पक्राउ,काठमाडौं (कास) महानगरीय प्रहरी वृत्त थानकोटले कपिलवस्तुबाट काठमाडौं आउँदै गरेका एक भारतीय नागरिकको साथबाट करिब डेढ करोड रुपैयाँ बरामद गरेको छ । वृत्तबाट खटिएको प्रहरीले सोमबार नागढुंगाबाट भारतीय नागरिक ३० वर्षीय अमितकुमार गुप्ताको साथबाट १ करोड ४७ लाख ८६ हजार रुपैयाँ बरामद गरेको हो । गुप्ता र उनी सबार सवारीका चालक कपिलवस्तु वाणगंगाका २२ वर्षीय संगम थारूलाई पनि प्रहरीले पक्राउ गरेको छ । गाडीको डिकीमा टायर राख्ने ठाउँमा लुकाएर ल्याउँदै गरेको रकम तस्करीको सुन खरिदका लागि पनि हुन सक्ने आशंका छ । तर यस विषयमा अनुसन्धान भइरहेको प्रहरीले जनाएको छ । काठमाडौं प्रहरी प्रमुख एसएसपी अशोक सिंहले स्रोत नखुलेको नगद अपराधकै लागि ल्याइएको हुन सक्ने बताए । यस विषयमा अनुसन्धान थालिएको उनले जानकारी दिए ।
एन्फाको खाताबाट चुनावी भोज,"उक्त निर्णयप्रति असहमति जनाउँदै वरिष्ठ उपाध्यक्ष पंकजविक्रम नेम्बाङ र उपाध्यक्ष वीरबहादुर खड्काले पुस १४ मा नोट अफ डिसेन्ट दर्ता गरेपछि रात्रिभोजको खर्च संस्थाले बेहोरेको रहस्य खुलेको हो ।निर्णय पुस्तिकामा निर्वाचनको मिति पनि गलत लेखिएको छ । निर्वाचन भने ठीक एक वर्षअघि (२०७४ वैशाख २२) भएको थियो । निर्णयमा उल्लेखित मितिमा एन्फा अध्यक्ष नरेन्द्रलाल श्रेष्ठ थिए तर त्यो मितिमा कुनै चुनाव भएको थिएन । निर्वाचनपछि शेर्पा समूहले २०७५ साल वैशाख २४ को कार्यसमिति बैठकदेखि कार्यभार सम्हालेको थियो । शेर्पा समूहले चुनावी नारा परिवर्तनको निम्ति सामूहिक एकता ः पारदर्शिता र विकेन्द्रीकरण हाम्रो प्रतिबद्धता बनाएर एन्फाको सत्ता कब्जा गरेको थियो । त्यतिबेला नेम्बाङ र खड्काले शेर्पालाई साथ दिएका थिए ।एन्फाकै पदाधिकारीका अनुसार हेरिटेज गार्डेनमा भएको निर्वाचनमा सहभागीहरू नै ताज बैंक्वेटमा भएको रात्रिभोजमा पुगेका थिए । निर्वाचनमा ७७ मतदातासहित २ सय ३१ जना प्रतिनिधि तथा पर्यवेक्षक, अतिथि सहभागी थिए । त्यसमध्ये अधिकांश मतदाता, प्रतिनिधि, अतिथिसँगै समर्थकहरू मध्यरातसम्म चलेको रात्रिभोजमा सहभागी भएका थिए ।"
भ्रष्टाचार भयो,"वरिष्ठ उपाध्यक्ष नेम्बाङले रात्रिभोजको पैसा संस्थाबाट तिरेर भ्रष्टाचार गरेको बताएका छन् । उनले भने, यस्तो निर्णयले संस्थाको गरिमा बढ्दैन । भोजभतेरमा संस्थाको पैसा प्रयोग हुनु पनि भ्रष्टाचार हो । यसर्थ यस्ता कार्य तुरुन्त रोकिनुपर्छ । उनले एन्फाको आर्थिक नियमावली २०७५ विपरीत भएको हुँदा उक्त निर्णय अनुमोदन गर्ने कार्यप्रति पूर्ण असहमति जनाउँदै नोट अफ डिसेन्ट लेखेको बताएका छन् ।एन्फाको केन्द्रीय कार्यसमितिमा दुई दशकयता निरन्तर रहेका नेम्वाङले भने, आर्थिक पारदर्शिता, फुटबलको विकास गर्छु भनेर आएका हामीले रक्सी खाएको पैसा पनि एन्फाबाट दिनुपर्ने ? यसो गर्न नैतिकताको पनि दिन्छ र ? अन्तर्राष्ट्रिय फुटबल महासंघ फिफा) ले भ्रष्टाचारको अभियोगमा प्रतिबन्ध लगाइएका पूर्वअध्यक्ष गणेश थापाविरुद्धको अभियानमा शेर्पासँगै रहेका उनले थपे, दुई पक्षले चुनाव लडेको थियो, एउटाले जित्यो, जित्ने पक्षको पार्टीको पैसा संस्थाले तिर्ने ? चुनाव जितेर पार्टी खाएको पैसा एन्फाबाट तिराउने भनेपछि हाम्रो नैतिकता कहाँ रहेछ त ? त्यो पनि दुई वर्षपछाडि आएर । त्यसबेला व्यक्तिगत रुपमा उठाएर रात्रिभोजको खर्च बेहोर्ने भन्ने कुरा भएको पनि उनले सुनाए ।चुनाव जितेको खुसीयालीमा गरिएको रात्रिभोजको खर्च एन्फाबाट तिर्न मिल्छ त ? प्रवक्ता किरण राईले भने, कार्यससमितिले निर्णय गरेपछि मिल्यो होला भन्नुपर्छ । एन्फा अध्यक्ष शेर्पा भने पटकपटक फोन गरे पनि सम्पर्कमा आएनन् ।"
छानबिन समिति बनाउन माग,"उपाध्यक्ष खड्काले कार्यसमितिको आपतकालीन बैठकको एजेन्डामा रात्रिभोजको खर्च भुक्तानीलाई समावेश नगरिएको र बैठकमा छलफल नै नगरी निर्णयमा घुसाइएको दाबी गरेका छन् । उनले नोट अफ डिसेन्टमा लेखेका छन्, २ वर्ष ४ महिनापछि आएर उक्त रकम (रात्रिभोजको भुक्तानी) बिना छलफल नै निर्णय गरेको हुँदा यस विषयमा मेरो घोर आपत्तिका साथै असहमति रहेको छ र यस विषयमा तुरुन्तै छानबिन समिति गठन गरी सत्यतथ्य पत्ता लगाउन अनुरोध गर्दछु ।बैठकको एजेन्डामै नभएको कुरा निर्णयमा कसरी आयो ? जुन छलफलसमेत भएको थिएन, उपाध्यक्ष खड्काले भने । विधानअनुसार कार्यसमितिको निर्णयहरू पदाधिकारीलाई १४ दिनभित्र उपलब्ध गराउनुपर्छ । तर, असार २ को बैठकले गरेको निर्णय एन्फाले मंसिर २५ को कार्यसमिति बैठकमा अनुमोदन गर्नु अघिमात्रै दिएको उनले बताए ।"
हारले चेल्सी दबाबमा,"लन्डन म्यानचेस्टर सिटीले आक्रामक फुटबलको नमुना पेस गर्दै आइतबार इंग्लिस प्रिमियर लिगमा चेल्सीलाई ३१ ले हराएको छ । स्टामफोर्ड ब्रिजमा बेहोरेको यो हारले चेल्सी व्यवस्थापक फ्रान्क लाम्पार्डमाथि भने दबाब बढेको छ । कोभिड१९ संक्रमणका कारण आफ्ना केही प्रमुख खेलाडीबिना उत्रेको सिटीले पहिलो हाफमा १६ मिनेट अन्तरमा तीन गोल गरेको थियो । त्यसमा इल्केयी गुन्डोगन, फिल फोडेन र केभिन डी ब्रुयनले गोल गरे । चेल्सीका कलम हडसन ओडोइले एक गोल फर्काए । यो जितपछि सिटी तालिकको पाँचौं स्थानमा उक्लेको छ । यो शीर्षस्थानमा रहेका लिभरपुल र म्यानचेस्टर युनाइटेडसँग ४ अंकको दूरी हो । सिटीको १५ खेलबाट २९ अंक भएको छ । खेलपछि लाम्पार्डले आफू दबाबमा रहेको स्विकारे । उनले भने, चेल्सी अहिलेको स्थितिबाट मुक्त भएर राम्रो खेल्न सक्षम छ । नकारात्मक सोचका लागि स्थान छैन । अर्को खेलमा लेस्टर सिटीले न्युकासल युनाइटेडलाई २१ ले हरायो । लेस्टर ३२ अंकमा तेस्रो स्थानमा छ ।"
मेसीको ७ सय ५० खेल,म्याड्रिड लुइस स्वारेजले ९०औं मिनेटमा गरेको निर्णायक गोल मदतमा एट्लेटिको म्याड्रिड आइतबार एलाभेसलाई २१ ले हराएर फेरि स्पेनी ला लिगाको शीर्षस्थानमा उक्लन सफल रह्यो । एट्लेटिकोले मार्कोस लोरेन्टको गोलमा अग्रता लिएको थियो । त्यसयता फेलिपेले आत्मघाती गोल गरेपछि एलाभेस बराबरीमा रह्यो । एट्लेटिकोको १५ खेलबाट ३८ अंक भएको छ । रियल म्याड्रिड १७ खेलबाट ३६ अंकमा दोस्रो स्थानमा झर्यो । अर्को खेलमा बार्सिलोनाले हुएस्कालाई १० ले हरायो । त्यसमा फ्रान्क डी जोङले निर्णायक गोल गरे । यसका लागि लियोनल मेसीले पास उपलब्ध गराएका थिए । बार्सिलोनाका लागि मेसीको यो ७ सय ५०औं खेल रह्यो । ला लिगाको मेसीको पाँच सय खेल थियो । बार्सिलोनाको अब १६ खेलबाट २८ अंक भएको छ ।
लिगलिगकोटमा साइक्लिङ हुने,"गोरखा (कास) नेपाल राज्य स्थापनाको उद्गम थलोको रूपमा परिचित पालुङटार नगरपालिकाको लिगलिगकोटमा लिगलिगे साइक्लिङ रेस प्रतियोगिता हुने भएको छ । लिगलिग भिलेज स्पोर्टसको आयोजना तथा नेपाल पर्यटन बोर्ड र पालुङटार नगरपालिकाको समन्वयमा फागुन ७ मा ५५ किलोमिटर खुला साइकल दौड हुन लागेको हो । लिगलिगकोटबाट सुरु साइकल दौड आँपपिपल भञ्ज्याङ हर्मी भञ्ज्याङ मुकुनडाँडाआँपपिपल अस्पतालवनटार भण्डारथोकचेपेपुलगरमबेसीचेपेघाट दोभानहवाइग्राउन्ड तालपोखरीकालमाटानगरपालिकाको कार्यालयबाह्रपिर्केलुइँटेलबटडाँडाबोहोरागाउँबिजुलीडाँडाखोल्ली हँॅदै पुनः लिगलिगकोटमा आएर टुंगिने छ ।पालुङटार नगरपालिकासँगै छिमेकी सिरानचोक र लमजुङको राइनस नगरपालिकाको केही भाग समेटेर साइकल ट्रेलको रूपमा विकास गर्न लागिएको लिगलिग भिलेज स्पोर्टसका अध्यक्ष सन्जिव रानाले बताए । नेपाल साइक्लिङ संघको प्राविधिक टोलीले ट्रेलको अध्ययन सकेपछि प्रतियोगिता गरिएको उनले बताए । लिगलिग कोटको इतिहास, मौलिक संस्कृति जर्गेना, वातावरण संरक्षणको सन्देश दिन तथा वातावरणमैत्री साइकल संस्कारको विकास तथा विस्तार गर्ने उद्देश्यले साइकल दौड आयोजना गरिएको रानाले बताए । खुला साइकल दौडका विजेताले २५ हजार, दोस्रोले २० हजार र तेस्रोले १० हजार पुरस्कार पाउने छन् । महिला खेलाडीलाई सोहीअनुसारको पुरस्कार व्यवस्था गरिएको छ । गण्डकी प्रदेशतर्फका विजेताले ५ हजार, दोस्रोले ३ हजार र तेस्रोले २ हजार ५ सय नगद पुरस्कार पाउने छन् । पालुङटार नगरपालिकाका स्थानीय वासिन्दातर्फ विजेताले २ हजार ५ सय, दोस्रोले २ हजार र तेस्रोले १ हजार पाउनेछन् । प्रतियोगीता गर्न ३० लाख खर्च लाग्ने अनुमान गरिएको छ ।"
आठौं पर्वतीय खेलकुद गण्डकीमा,"आठौं पर्वतीय खेलकुद महोत्सव यस वर्ष गण्डकी प्रदेशमा हुने भएको छ । पर्वतीय खेलकुद महासंघको आयोजनामा फागुन २० देखि चैत २० सम्म गण्डकी प्रदेशको विभिन्न जिल्लामा यो महोत्सव हुनेछ ।महासंघले सोमबार पोखरामा पत्रकार सम्मेलन गरी महोत्सवको तयारीबारे जानकारी गराएको हो । महोत्सवमा १५ खेल समावेश छन् । जसअन्तर्गत आर्चरी, रक क्लाइम्बिङ, क्यानोइङ, साइक्लिङ, प्याराग्लाइडिङ, क्रसकन्ट्री रनिङ, टग अफ वार, रिङ रेस्लिङ, ट्रायथलन, गल्फ र स्केट बोर्डिङ कास्कीमा हुनेछ । सटपुट हान्ने प्रतियोगिता तनहुँ, क्यानोइङ लमजुङ र घोडा दौड मुस्ताङमा हुनेछ । मोटर स्पोर्ट्स पोखराबाट बागलुङको ढोरपाटनसम्म हुनेछ । रेस्लिङ र क्यानोइङमा अन्तर्राष्ट्रिय खेलाडी समेत सहभागी हुनेछन् । महोत्सवकी संयोजक एवं राष्ट्रिय खेलकुद परिषद् (राखेप) सदस्य सुवर्ण श्रेष्ठले ती खेलमा अमेरिका, भारत, जापान र नेदरल्यान्ड्सका खेलाडी सहभागी हुने जानकारी गराइन् । महोत्सव सम्पन्न गर्न १ करोड ८८ लाख रुपैयाँ अनुमानित खर्च हुने उनले जनाइन् ।महासंघका प्रदेश संयोजक एवं प्रदेश सांसद इन्द्रधारा विष्टसहित ६ सदस्यीय सचिवालय कार्यदल गठन भएको छ । सदस्यमा लक्की क्षेत्री, वसन्त दवाडी, केशव पाठक, दीपक गोदार र प्रतिमा गैरे छन् । महासंघका अध्यक्ष एवं राखेप सदस्य गोविन्द भट्टराईले नेपाललाई माउन्टेन स्पोर्ट्सको हब बनाउन महासंघ प्रयासरत भएको बताए । गण्डकी प्रदेशमा यसको सफल आयोजनाले यस क्षेत्रमा कोभिड१९ ले तहसनहस बनाएको पर्यटन अघि बढाउन थप सहयोग पुग्छ, उनले भने, माउन्टेन स्पोर्ट्सलाई सुरुआत गर्न मदत पुग्छ भन्ने हाम्रो विश्वास छ ।महासंघका प्रतिनिधि र राखेपका सदस्यसहितको एक टोलीले प्रदेशका मुख्यमन्त्री पृथ्वीसुब्बा गुरुङ र आर्थिक मामिला तथा योजनामन्त्री किरण गुरुङसँग आइबार छुट्टाछुट्टै भेट गरेको थियो । उक्त भेटमा दुवैजना महोत्सवप्रति उत्साही भएको महासंघका प्रदेश संयोजक एवं प्रदेश सांसद इन्द्रधारा विष्टले बताए । सन् २०१३ मा गठन भएको महासंघले स्थापनाकालदेखि नै विभिन्न गतिविधि गरिरहेको छ । महासंघमा १५ विभिन्न राष्ट्रिय खेल संघ र केही इभेन्ट आबद्ध छन् ।"
कर्णालीमा अन्तर्राष्ट्रियस्तरको रंगशाला बनाइने,"सुर्खेत (कास) अखिल नेपाल फुटबल संघ (एन्फा) ले कर्णाली प्रदेशको राजधानी सुर्खेतमा अन्तर्राष्ट्रियस्तरको रंगशाला बनाउने योजना सार्वजनिक गरेको छ । एन्फाका अध्यक्ष कर्माछिरिङ शेर्पाले प्रदेश र संघीय सरकारको सहयोगमा एन्फाले रंगशाला निर्माणको कार्ययोजना बनाएको जानकारी दिएका छन् ।पत्रकार सम्मेलनमा बोल्दै अध्यक्ष शेर्पाले कर्णाली प्रदेश सरकारको आग्रहमा तीन सदस्यीय समिति गठन गरी कार्ययोजना तयार पारेको बताए । उनका अनुसार नयाँ रंगशाला करिब २० हजार दर्शक क्षमताको हुनेछ । दसौं राष्ट्रिय खेलकुदलक्षित गरी अन्य पूर्वाधार योजना पनि कार्ययोजनामा समेटिएको उनको भनाइ छ ।अध्यक्ष शेर्पाले कर्णालीमा ग्रासरुट र युथ फुटबल विकासको योजना बनाइएको बताए । यसका लागि कर्णालीका ५ जिल्लामा एन्फाको शाखा स्थापना गरिने उनको भनाइ छ । अहिले कर्णालीका १० मध्ये सुर्खेत र जुम्लामा मात्र एन्फाका शाखा छन् । कर्णालीजस्तो हाइअल्टिच्युड मा अभ्यास गरेका खेलाडीले अन्यत्र गएर राम्रो प्रर्दशन गर्न सक्छन्, त्यसैले कर्णाली देशकै फुटबल क्षेत्रको लागि उर्वर भूमि हो, उनले भने, त्यसैले हामीले कर्णालीलाई प्राथमिकतामा राखेर फुटबलको विकास गर्ने छौं । एन्फाका कर्णाली प्रदेश अध्यक्ष एवं कर्णाली प्रदेश खेलकुद परिषद्का उपाध्यक्ष प्रमोद हमालले एन्फाले तयार पारेको खेलकुद विकासको कार्ययोजनाअनुसार अघि बढ्ने बताए ।"
तेक्वान्दोको प्रशिक्षण सुरु,"काठमाडौं (कास) नेपाल तेक्वान्दो संघले प्रथम चरणको तेक्वान्दो राष्ट्रिय टिमको प्रशिक्षण सुरु गरेको छ । कोरोना महामारीका कारण रोकिएको केन्द्रीकृत प्रशिक्षणलाई पुस १९ देखि निरन्तरता दिइएको हो । प्रशिक्षणमा सक्षम कार्की, भूपेन श्रेष्ठ, काजल श्रेष्ठ, ज्ञानेन्द्र हमाल, सन्ध्या सिंह, आयशा लामा, सुभांगी श्रेष्ठ, निरज देभा, अस्मिता खड्का, संगीता बस्याललगायत छन् ।यसअघि सबै खेलाडीले स्वास्थ्य सावधानी अपनाउँदै आआफ्नो स्थानमा प्रशिक्षण गरिरहेको संघले जनाएको छ । दुई सातापछि विभागीय टिमलगायत अन्य पदकधारी खेलाडीलाई समावेश गरी स्वास्थ्य सावधानी अपनाउदै ग्योरोगी र पुम्से विधाको प्रशिक्षणलाई तीव्रता दिने संघको योजना छ ।"
