शीर्षक,विवरण
"शैक्षिक सत्र लथालिंग, मन्त्री पार्टीकै काममा","शिक्षाविद् विद्यानाथ कोइरालाले शिक्षामन्त्री श्रेष्ठको प्राथमिकता शिक्षा क्षेत्र नभएको टिप्पणी गरे । शिक्षाको विषयमा कतै भाषण गरेको सुन्नुभएको छ ? प्रश्न गर्दै उनले थपे, उहाँलाई (शिक्षामन्त्री) विपक्षीलाई गाली गरेर भाषण गर्दै हिँड्न फुर्सद छैन, शिक्षा क्षेत्रको काम गर्न नभई विपक्षी र प्रचण्ड, माधवलाई काउन्टर दिन बनाइएका मन्त्री हुन् । महिना दिन बित्दा शिक्षामन्त्रीले सुधारका निम्ति के गर्ने, चुनावी घोषणापत्रको प्रतिबद्धता कसरी पूरा गर्ने चिन्ता नदेखिएको उनले जनाए । उहाँ दिनभरि भाषण गरेर हिँड्नुभएको छ तर कुनै भाषणमा एउटा पनि शिक्षाको कुरा आएको छैन, शिक्षा प्राथमिकता होइन उहाँलाई ओलीको दीक्षा प्राथमिकता छ, उनले भने । शैक्षिक सत्र, परीक्षालगायत विषयलाई प्राथमिकता राखेर निर्णय लिनुपर्ने कोइरालाले सुझाव दिए । रोकिएका यी कामबारे मन्त्री श्रेष्ठ कान्तिपुरलाई प्रतिक्रिया दिन तयार भएनन् । उनको सचिवालयले ठोस निर्णय भएपछि जानकारी दिइने बतायो ।"
गुमनाम पानीजहाज कार्यालय,"पूर्वभौतिक सचिव तुलसी सिटौलाका अनुसार विगतमा नेपालमा पानीजहाज चलाउनेबारे थुप्रै अध्ययन भए पनि सम्भाव्यता नदेखिएको बताए । उनले भने, म सचिव हुँदासम्म नेपालमा पानीजहाज कहाँ कहाँ र कस्तो चलाउन सम्भव छ भनेर हेरिएको थियो । अध्ययनले हिउँदमा नदीहरूमा जलस्तर घट्दा पानीजहाज चलाउन सम्भव नभएको दोखाएको उनले बताए । उनले भने, हाम्रा प्रमुख नदी कोसी, गण्डकी र कर्णालीको अध्ययन भएको थियो । २०६६ देखि २०७० सम्म अध्ययन भएको थियो । अहिले तमोरमा चलाइएको मोटरबोट मात्र सम्भव देखिएको उनको भनाइ छ । तर हिउँदमा पानी सुक्दा मोटरबोट चलाउन पनि समस्या हुने गरेको छ । हाम्रा नदीनालामा पानीजहाज चल्न सक्दैन । तर ल्याउने कुरा आइरहेको छ, यो झन् जटिल छ । पूर्वभौतिक योजनामन्त्री रमेश लेखक पानीजहाजका लागि तामझाम गर्नु बेकार रहेको बताउँछन् । पानीजहाज जस्तो आवश्यक कुरा हाम्रो देशमा अरू केही छैन, उनले व्यंग्य गर्दै भने, तर पानीजहाज चल्छ चल्दैन, आउँछ आउँदैन भन्ने कुरा प्रधानमन्त्री केपी शर्मा ओलीलाई नै थाहा होला । २०२७ सालमा पानीजहाज कार्यालय स्थापना भएको थियो । त्यो बेला कानुन नियमावली बने । त्यसैलाई टेकेर अहिले फेरि कार्यालय स्थापना भयो, कार्यालयका सूचना अधिकारी प्रधानले भने, ऊ बेला बनेको कानुनअनुसार अहिले पानीजहाज चलाउन पर्याप्त भएन, अन्तर्राष्ट्रिय अभ्यासअनुसार कानुन प्रतिस्थापन गरिएको हो । गत आर्थिक वर्ष कर्णाली नदीको खक्रौलाखिमडीको करिब १ सय १५ किमिमा सम्भाव्यता अध्ययन योजना थियो । कोभिड१९ ले रोकिएपछि चालु वर्षबाट काम सुरु भएको उनको भनाइ छ । चालु आवमा सक्ने गरी चारवटा ठूला नदी कर्णाली, कोसी, नारायणी र कालीगण्डकीमा जलयान चलाउनेबारे अध्ययन थालिएको छ । जसका लागि सरकारले ४ करोड ५० लाख रुपैयाँ छुट्याएको छ । पानीजहाज चलाउन केके समस्या नदीमा छन्, सञ्चालन सहज बनाउन सरकारले के गर्नुपर्छ भनेर अध्ययन थालिएको हो, उनले भने, कानुन बनेर आएपछि व्यवसायीलाई दर्ता गर्न सहज हुनेछ । अहिले पानीजहाज दर्ता तथा सञ्चालन ऐन, २०७६ को मस्यौदा बनेर अड्किएको हो । ऐन नभएर कोसी, नारायणीमा चलिरहेका मोटरबोटहरूलाई नियमन गर्न सकिएको छैन, उनले भने, चितवनका जलयान व्यवसायीले व्यावसायिक प्रयोजनका लागि बनाएका हुन्, त्यसलाई सञ्चालन गर्न कानुनको आवश्यक छ । अहिले सम्भाव्यता अध्ययन सुरु हुनेमा कर्णाली नदीको १ सय १५ किमि खक्रौलाखिमडी, नारायणी नदीको ८५ किमि देवघाटगण्डक, कालीगण्डकीको ९५ किमि राम्दीदेवघाट र कोसी नदीको ७५ किमि चतरातुम्लिङटार छन् । कर्णाली नदीको अध्ययन सक्न करिब ५ महिना लाग्छ,उनले भने । अहिले दर्ता गर्न कानुन छैन । अहिले नदीमा मोटरबोटहरू पर्यटन विभागमार्फत चलाइएका हुन् । भोलि केही ठूलो दुर्घटना भए त्यसको जिम्मेवारी कसले लिने ?, उनले भने, कानुन नबन्दा समस्या छ । नदीमा मनपरी रूपमा मोटरबोट चलाइएका छन् । कार्यविधि आएपछि जथाभावी मोटरबोट चलाउन नपाइनेउनले बताए ।"
सडकले जोडियो चिवाभन्ज्याङसिक्किम,"ताप्लेजुङ (कास) मध्यपहाडी (पुष्पलाल) लोकमार्गको सुरुवाती बिन्दु पाँचथरस्थित चिवाभन्ज्याङ भारतको सिक्किमसँग सडकमार्फत जोडिएको छ । चिवाभन्ज्याङमा नेपालले नौ वर्षअघि नै ट्र्याक खोलेको थियो । भारतले भने बल्ल मध्यपहाडी लोकमार्गको सुरुवाती बिन्दुसम्मै ट्र्याक जोडेको हो ।पाँच महिनाअघि चिवाभन्ज्याङमा सशस्त्र प्रहरीको बोर्डर आउट पोस्ट (बीओपी) स्थापना गर्दा सिक्किमतर्फको सडक करिब २५ किलोमिटर तल सोक्पाखामा थियो । यो ठाउँबाट चिवाभन्ज्याङ पुग्न सात घण्टा हिँड्नुपर्थ्यो । नेपालले बीओपीमा खटिएका सुरक्षाकर्मीका लागि खाद्यान्नलगायत सामग्री गाडीबाटै लैजाँदा सीमा क्षेत्रमा खटिएका भारतीय एसएसबी बोकेरै ढुवानी गर्दै आएका थिए । सिक्किमसँग सडक सञ्जालले जोडिएपछि सहज भएको पाँचथरका प्रमुख जिल्ला अधिकारी पुण्यप्रसाद ढकालले बताए ।सिमानामा दुवैतर्फ सुरक्षा बल भएकाले भन्सार राखेर नाका खोल्न स्थानीय तहको माग छ । नेपालको पनि बीओपी बसिसकेको छ । बीओपीका लागि सुविधायुक्त भवन निर्माणको ठेक्का खुलेको छ, याङवरक गाउँपालिकाका अध्यक्ष लेखनाथ घिमिरेले भने, भारतको सुरक्षा पोस्ट त वर्षौंदेखि छ । नाका खोल्न गाउँपालिकाबाट सरकारलाई तत्काल अनुरोध पत्र पठाउँछु । नाका खुले पूर्वी नेपालको पर्यटन प्रवर्द्धनमा सघाउ पुग्ने उनले बताए ।"
अझै खुलेनन् नाका,"(काठमाडौं)  सरकारले बिहीबार भारत र चीन सीमाका थप १६ वटा नाका सञ्चालन गर्ने निर्णय गरे पनि शुक्रबार सबै नाकामा सर्वसाधारणले सहज आउजाउ गर्न पाएनन् । केही ठाउँमा गृह मन्त्रालयबाट जानकारी नआएको र केहीमा तयारी नपुगेकाले नाका सञ्चालन गर्न नसकिएको स्थानीय प्रशासनले जनाएका छन् ।लुम्बिनी प्रदेशका मुख्य गरी रूपन्देहीको बेलहिया र बाँकेको जमुनाह नाकाबाट यसअघि नै पैदल आउजाउ खोलिएको थियो । बिहीबार थप नाका खुला गरिएको समाचार सार्वजनिक भएपछि चहलपहल झन् बढेको इलाका प्रहरी कार्यालय बेलहियाका प्रहरी निरीक्षक ईश्वरी अधिकारीले बताए । मालवाहकबाहेक छोटो दूरीका गाडी र मोटरसाइकललाई ओहोरदोहोर गर्न दिइएको छैन । कपिलवस्तुका दुई नाका पनि सञ्चालनमा आएनन् । कृष्णनगर र मर्यादपुर नाका खुलेको सार्वजनिक भएको थियो । कहींकतैबाट लिखित र मौखिक निर्देशन नआएकाले नाका नखोलेको इप्रका कृष्णनगरका प्रमुख निरीक्षक सुकदेव पौडेलले बताए । भारतीय सीमा सुरक्षा बलको धारणा आएपछि सशस्त्र प्रहरीमार्फत पत्राचार गरिने प्रजिअ दीर्घनारायण पौडेलले बताए । पश्चिम नवलपरासीको भारतीय नाका अझै बन्द छ । किनमेलका लागि नाकामा आएका सर्वसाधारण शुक्रबार पनि रित्तै फर्किनुपरेको थियो । महेशपुर मूल भन्सार र चारवटा छोटी भन्सार पनि शुक्रबार बन्द रहे । प्रमुख जिल्ला अधिकारी सागरमणि पाठकले गृहबाट आधिकारिक रूपमा परिपत्र नआएकाले नाका खुला नगरिएको बताए । अत्यावश्यकबाहेकलाई नाकामा रोक लगाइएको छ, उनले भने । जिल्ला प्रशासन कार्यालय बाँकेले सीमा नाका खुला गरिएको आधिकारिक जानकारी नआएको जनाएको छ । प्रजिअ रामबहादुर कुरुम्बाङले नाकामा नेपालीले निर्बाध आवागमन गर्न पाए पनि विदेशी नागरिकलाई सर्तसहित अनुमति दिइने बताए । नाकामा हेल्थ डेस्क रहन्छ, भारतबाट नेपाली निर्बाध आउन पाउँछन्, उनले भने, रेकर्ड राखेर अत्यावश्यक कामका लागि आउने भारतीयलाई पनि प्रवेश दिएका छौं । बर्दियाका प्रजिअ लीलाधर अधिकारीले यात्रुको आवागमनमा रोकतोक नहुने बताए । दुवै मुलुकका सीमावर्ती नाकासम्म सवारीसाधन आउजाउ गर्न पाउनेछन्, उनले भने, बर्दियाको मुख्य सुरजपुर नाकामा हेल्थ डेक्स राखेर स्वास्थ्य जाँच गरिने व्यवस्था मिलाइएको छ ।रूपन्देहीका प्रजिअ पीताम्बर घिमिरेले सीमा क्षेत्रमा हेल्थ डेस्क राखेर भारतबाट नेपाल आउने व्यक्तिको स्वास्थ्य परीक्षण गरेर मात्र मुलुक प्रवेश दिइने बताए । सरकारले बिहीबार प्रदेश २ का थप १० वटा नाका खुला गरे पनि सीमामा आवागमन सहज हुन सकेको छैन । धनुषाको जटही र इनर्वा नाका शुक्रबार बन्द रहे । गृह मन्त्रालयबाट पत्र नआएकाले नखोलिएको धनुषाका प्रजिअ बन्दुप्रसाद बाँस्तोलाले बताए । महोत्तरीको भिठ्ठामोड नाका पनि खुलेन । आवतजावत बन्द भए पनि भारतबाट मालसामान लिएर आउने गाडी भने आइरहेको सशस्त्र प्रहरीले जनाएको छ । सर्लाही सदरमुकाम मलंगवास्थित नेपालभारत नाका भारतीय पक्षको अवरोधका कारण सुचारु हुन सकेन । प्रजिअ सुरेन्द्र पौडेलले नाका सञ्चालनमा ल्याउन भारतीय डीएमसँग फोन सम्पर्क हुन नसकेपछि इमेलमार्फत जानकारी गराइएको बताए । बाराको सिम्रौनगढ र मटिअर्वा नाका पनि खुलेका छैनन् । दुवै नाका खुलाउन हेल्थ डेस्क स्थापनालगायतका बन्दोबस्त मिलाउन निर्देशन दिएको प्रजिअ दीपकराज नेपालले बताए । सबै बन्दोबस्त गरेर शनिबारदेखि नाका खोल्ने उनले जानकारी दिए । पर्सामा यसपटक थप नाका खुला गरिएका छैनन् । मुख्य नाका वीरगन्जरक्सौल भने यसअघि नै खोलिएको थियो । पर्सामा भिस्वासिकटा, धोरेभेलाही, जानकीटोलाइनर्वा नाका पनि भारतसँग जोडिएका व्यस्त नाका हुन् । अति व्यस्त वीरगन्जरक्सौल नाकाबाट दुवै मुलुकका सर्वसाधारण आवागमन गरिरहे पनि सवारीसाधनलाई प्रवेश गर्न दिइएको छैन । सरकारले बिहीबार सप्तरीको कुनौली नाका खोल्ने निर्णय गरे पनि शुक्रबार साँझसम्म आवागमन गर्न दिइएको छैन । नाका खुल्ने सुनेपछि उत्साहित भएर सीमासम्म पुगेका स्थानीय र व्यापारीले पारि जान पाएनन् । हामीले पनि कुनौली नाका खुल्नेबारे समाचारमा पढ्यौं तर औपचारिक रूपमा कुनै पत्र वा निर्देशन आएको छैन, प्रजिअ शंकरहरि आचार्यले भने, निर्देशन आएपछि खोल्न सकिन्छ । रौतहटको गौर र बंकुल नाकामा भने झन्डै ११ महिनापछि शुक्रबारबाट आवागमन सहज बनेको छ । अहिले नाकामा चहलपहल बढेको छ । मानिस ओहोरदोहोर गरिरहेका छन् तर सवारीसाधनलाई निषेध गरिएको छ । प्रजिअ इन्द्रदेव यादवले सीमामा आउजाउ गर्ने सबैको अभिलेख राख्ने गरेको बताए ।कञ्चनपुरका नाका खुलाउने सम्बन्धमा स्थानीय प्रशासन अलमलमै छ । नाकामा आवागमनको व्यवस्थापन कसरी गर्ने भन्ने विषय निश्चित नभएकाले तत्काल नाका खुला हुन नसक्ने प्रजिअ रामकुमार महतोले बताए । उनले सुरक्षा निकायसँग उचित छलफलसँगै सीमावर्ती क्षेत्रका प्रशासनिक निकायसँग पनि समन्वय गरेर नाका खुलाइने बताए । तत्काल नाका खुल्ने सम्भावना छैन, प्रजिअ महतोले भने, नाकामा कस्तो मापदण्ड अपनाउने र स्वास्थ्य सुरक्षालाई कसरी नियमन गर्नेलगायतका विषयमा छलफलमै छौं ।बैतडीका प्रजिअ मोहनराज जोशीले केन्द्रबाट परिपत्र नआएकाले झुलाघाट नाका नियमित सञ्चालनमा ल्याउन नसकेको बताए । दार्चुलाका प्रजिअ शरदकुमार पोखरेलले यसअघि दिन बिराएर दैनिक एक घण्टा नाका खोलिँदै आए पनि पूर्ण रूपमा आउजाउ सञ्चालन गर्न भारतीय प्रशासनसँग समन्वय भइरहेको बताए । यसअघि पनि अत्यावश्यक कामका लागि आउजाउ खुला रहेको कैलालीको गौरीफन्टा नाकाबाट सबैका लागि खुला गर्नेबारे समन्वय भइरहेको सहायक प्रजिअ हीरालाल चौधरीले बताए । गृह मन्त्रालयले जिल्ला प्रशासन कार्यालयलाई सर्कुलर पठाए पनि भारतसँग सीमा जोडिने दक्षिण झापाको गौरीगन्ज (फत्तेपुर) नाका शुक्रबार सुचारु नभएपछि भारतबाट आउने र नेपालबाट पारि जाने सर्वसाधारण अन्योलमा परेका थिए । प्रजिअ श्रवणकुमार तिम्सिनाका अनुसार तयारी अभावका कारण शुक्रबार नाका सञ्चालन गर्न नसकिएको जनाए । आइतबारबाट सञ्चालनमा ल्याउँछौं, उनले भने, जानेलाई रोकतोक छैन, आउनेलाई आइतबारबाट मात्रै छिर्न दिन्छौं । यसअघि इलामको पशुपतिनगर, झापाको काँकडभिट्टा र मोरङको रानी नाकाबाट मात्रै सर्वसाधारणको सहज आवागमन खोलिएको थियो । सुनसरीको भन्टाबारी नाकाबाट भने शुक्रबारदेखि नै सर्वसाधारणको आउजाउ सुरु भएको छ ।"
नाका खोल्ने निर्णयले स्थानीय खुसी,"कञ्चनपुर (कास) भीमदत्त नगरपालिका५ सुकासालका दिलीप सिंह सीमावर्ती बजार वनबासानजिकै रहेको नेसनल हाइड्रोपावर कर्पोरेसन (एनएचपीसी) मा काम गर्छन् । यही कारणले उनी दुई दशकदेखि उतै बस्दै आएका छन् । बेलाबेलामा घर आउजाउ गर्ने उनले नाका बन्द हुँदा आउन सकेका थिएनन् । पछिल्लोपटक आँखाको उपचारका लागि पनि उनले लामो प्रक्रिया पुर्याएर मात्रै आउन पाएका थिए । घरमा आउजाउ गर्नुका साथै आँखाको उपचारका लागि सहज हुने भएकाले नाका खुल्ने कुराले उनी निकै खुसी छन् । हरेक पन्ध्रबीस दिनमा आउनुपर्छ, अब सजिलो हुने भयो, कञ्चनपुरको गड्डाचौकी नाकामा शुक्रबार भेटिएका सिंहले भने, नाका बन्द हुँदा घर आउनसमेत ठूलो झन्झट भइरहेको थियो । सरकारले कोरोना संक्रमणको जोखिम न्यूनीकरणका लागि चैत १० देखि लकडाउनसँगै बन्द गरिएका नाका खुला गर्ने निर्णय गरेको हो । कञ्चनपुरको गड्डाचौकी नाका खुलाउने निर्णय गरेको हो । नाका खुल्ने भएपछि सीमावर्ती नेपाली क्षेत्रका बासिन्दासँगै पारि भारतीय बजारका व्यापारी पनि निकै खुसी भएका छन् । नाका खुलाउने निर्णय निकै सकारात्मक छ, अब आवागमन सहज हुनेछ, महेन्द्रनगरको सीमापारि वनबासाका व्यापारी मुकेश सिंहले भने, एक वर्षदेखि नाका बन्द हुँदा मारमा परेका छौं । अहिले सीमावर्ती बजारका व्यापारीलाई महेन्द्रनगरमा दैनिक उपभोग्य वस्तु पठाएपछि असुलीका लागि भारतीय व्यापारमण्डलको सिफारिस पत्र लिएर मात्रै दिनमा ८ जनालाई आउन दिने गरिएको छ ।"
आयोगमा दाहाल पक्ष अनुपस्थित,"(काठमाडौं)  नेकपाको दाहालनेपाल पक्ष उपस्थित नभएपछि दुवै पक्षलाई साथमा राखेर छलफल गराउने निर्वाचन आयोगको प्रयास असफल भएको छ । आयोगले शुक्रबार बोलाएको बैठकमा प्रधानमन्त्री केपी शर्मा ओली पक्षका नेता भने उपस्थित थिए । वैशाखमा घोषित प्रतिनिधिसभा निर्वाचन प्रयोजनका लागि दल दर्ताको सूचना निकाल्नुपूर्व आयोगले नेकपाका दुवै पक्षका नेतासँग संयुक्त छलफल गर्न खोजेको थियो । निर्वाचनमा भाग लिनका लागि मान्यता पाउन राजनीतिक दलले निश्चित कार्यविधि पूरा गरी आयोगमा दल दर्ता गराउनुपर्ने कानुनी व्यवस्था छ । संविधानको धारा २७१ र राजनीतिक दलसम्बन्धी ऐनको दफा ४८ अनुसार हरेक निर्वाचनपूर्व आयोगले त्यस्तो दल दर्ताको सूचना निकाल्नुपर्छ । नेकपामा जारी विवादका कारण दल दर्ताका समयमा चुनौती बढ्न सक्ने आयोगको आकलन छ । दुईवटा समूह अलगअलग ढंगले एउटै दलका नामबाट दर्ताका लागि आउने र त्यसले द्वन्द्व निम्तिन गई निर्वाचन कार्यक्रम बिथोलिने चिन्ता आयोगको देखिन्छ । आयोगले नेकपाका अध्यक्षहरू केपी शर्मा ओली र पुष्पकमल दाहाल दुई जनाकै हस्ताक्षर भएको पत्रलाई मात्रै मान्यता दिन सकिने निर्णय गरिसकेको छ । एउटै दलका लागि अलगअलग रूपमा आएका निवेदन स्विकारेर जान सकिने अवस्था रहँदैन, औपचारिक रूपमा उहाँहरू विभाजित भइसक्नुभएको छैन, दुई अध्यक्षको हस्ताक्षर भएर आएको अवस्थामा मात्रै नेकपा आगामी चुनावी प्रयोजनका लागि दर्ता हुन सक्छ, आयोगका एक आयुक्तले भने, आयोगलाई अप्ठ्यारो नपारिदिनुस् भन्ने आग्रह र सामूहिक छलफलबाट निकास खोजौं भन्ने आशयले दुवै पक्षलाई बोलाएका थियौं । आयोगले औपचारिक रूपमा भने दलको विवादका विषयमा नभई निर्वाचन तयारी र दल दर्ता कार्यक्रमका विषयमा छलफल गर्न पत्राचार गरेको थियो । दुवै पक्षबाट ५५ जनालाई बोलाइएको थियो । दाहाल पक्षका लीलामणि पोखरेल, राजेन्द्र पाण्डेलगायत नेताले साढे ११ मा बोलाइएको बैठकपूर्व नै पुगेर छलफलमा उपस्थित हुन नसक्ने पत्र बुझाएका थिए । पत्रमा पार्टी अध्यक्षद्वय माधवकुमार नेपाल र दाहाल दुवै माघ १८ गतेसम्म उपत्यकाबाहिर कार्यक्रममा व्यस्त रहेकाले प्रतिनिधि मनोनयन गर्ने अवस्था नभएको उल्लेख थियो । आयोगले बुधबार ओली र दाहाललाई पत्र पठाएर अध्यक्ष स्वयं वा निजले तोकेको प्रतिनिधिसहित, निर्वाचन र कानुन हेर्ने व्यक्तिको उपस्थितिका लागि आग्रह गरेको थियो । केन्द्रीय कार्यालयका सचिव श्रीराम ढकालले आयोगलाई लेखेको पत्रमा छलफलमा अध्यक्ष स्वयं उपस्थित हुन चाहेको र माघ १८ पछि उपयुक्त समयमा छलफल आयोजना गर्न आग्रह गरिएको छ ।ओलीका तर्फबाट सुवास नेम्वाङ, अर्थमन्त्री तथा पार्टी महासचिव विष्णु पौडेल, कृष्णगोपाल श्रेष्ठ, रामेश्वर फुयाँल, विमला राई, बाबुराम दाहाल र रमेश बडाल आयोग पुगेका थिए । एउटा पक्ष मात्रै आएकाले दलको विवादित विषयमा छलफल नभएको आयोग स्रोतले उल्लेख गरेको छ । प्रमुख निर्वाचन आयुक्त दिनेशकुमार थपलियाले आयोगले निर्वाचन सम्बन्धमा गरेको तयारीको जानकारी गराएका थिए । आयुक्त ईश्वरीप्रसाद पौड्यालले निर्वाचनका लागि राजनीतिक वातावरण बनाउन आग्रह गरेका थिए । ओली पक्षबाट उपस्थित नेताहरूले आयोगले चुनावको तयारीलाई गति दिन र निर्वाचन कार्यक्रम निर्धारित समय तालिकाअनुसारै गर्न आग्रह गरेका थिए ।छलफलबाट बाहिरिएपछि नेता नेम्वाङले आयोगले चुनावको तयारी गरिरहेको र आफूहरूले पनि त्यसका लागि आवश्यक सबै सहयोग गर्न तयार रहेको प्रतिबद्धता व्यक्त गरेको बताए । सरकारले निर्वाचनका लागि आवश्यक सबै सहयोग गर्ने ओली पक्षले आयोगलाई आश्वस्त पारेको थियो । सर्वोच्च अदालतले सुनुवाइका क्रममा अर्कै आदेश गरेछ भने फरक कुरा हो । हैन भने निर्वाचन आयोगलगायत सबै निर्वाचनमा लाग्नुबाहेक उपाय छैन । हामीले यही कुरा राख्यौं । दल दर्तासम्बन्धी प्रक्रिया अगाडि बढाउनुस्, निर्वाचनका सबै कार्यमा तदारुकतासाथ अगाडि बढ्नुस् भन्ने सुझाव दियौं, नेम्वाङले भने । उनले दलको आधिकारिकताका सम्बन्धमा आयोगले एक खालको निर्णय दिइसकेको र त्यही जगका आधारमा सम्पूर्ण प्रक्रिया अगाडि बढ्ने बताए । आयोगका पदाधिकारीले विगतमा ८४ दिन अवधिमा पनि निर्वाचन गराएको उल्लेख गर्दै वैशाख १७ गतेका लागि अझै ९० दिन बाँकी रहेकाले राजनीतिक वातावरण बने आयोगका तर्फबाट तयारीमा समस्या नरहेको बताएका थिए ।"
राजनीतिक रूपमा पनि अनुचित,"काठमाडौं (कास) जनप्रतिनिधिसमेत रहेका कानुन व्यवसायीहरूले प्रतिनिधिसभा विघटन संवैधानिक मात्रै नभई राजनीतिक रूपमा समेत गलत भएको दाबी गरेका छन् । संविधानको उल्लंघन र राजनीतिक रूपमा समेत गलत काम भएकाले आफूहरू प्रतिवादका लागि बहसमा आउनुपरेको उनीहरूले बताए । सामान्यतया प्रतिनिधिसभा वा राष्ट्रिय सभा सदस्य भएपछि कानुन व्यवसायीले सर्वोच्च अदालतमा वकालत नगर्ने चलन छ । राष्ट्रिय सभा सदस्य एवं वरिष्ठ अधिवक्ता रामनारायण बिडारीले प्रतिनिधिसभा विघटनलाई राजनीतिक अपराध को संज्ञा दिए । संविधानको मस्यौदा गर्ने क्रममा सुवास नेम्वाङ, अग्नि खरेललगायतले प्रधानमन्त्रीलाई कुनै पनि हालतमा प्रतिनिधिसभा विघटनको अधिकार दिनुहुँदैन है भनेर बारम्बार सल्लाह दिनुभएको थियो, अहिले उल्टो कुरा गर्नुहुन्छ, उनले भने, यत्रो अपराध कसरी सहेर बस्ने ? त्यही भएर म यो मुद्दामा बहस गर्न आएको हुँ । विघटनको प्रतिरक्षा गर्न सरकारले संविधानको धारा ७६ को उपधारा १ र ७ लाई मात्रै आधार देखाएको भन्दै उनले धारा १०० को पनि एकसाथ व्याख्या हुनुपर्ने बताए । संविधानको धारा १०० मा प्रधानमन्त्रीले विश्वासको मत लिने र अविश्वासको प्रस्ताव सामना गर्ने विषयवस्तु छन् । प्रधानमन्त्रीलाई प्रतिनिधिसभा विघटनको अधिकार रहेको अर्थ लगाउने हो भने अविश्वासको प्रस्ताव आउनासाथ जोकोही प्रधानमन्त्रीले विघटन गर्ने भन्दै बिडारीले संविधानका दुवै धाराको एकसाथ व्याख्या हुनुपर्ने बताए । आफू प्रधानमन्त्री बन्न केपी शर्मा ओलीले यही संविधानको सहारा लिएको तर विघटन गर्दा अन्तर्राष्ट्रिय अभ्यास र विगतका परम्परा भनेर छल्न खोजेको उनले बताए । प्रधानमन्त्रीलाई जनप्रतिनिधिमूलक संसद्सँग डराउने रोग पार्लियामेन्ट फोबिया भएको भन्दै नालायक को संज्ञा दिएपछि प्रधानन्यायाधीश चोलेन्द्रशमशेर जबराले अश्लील शब्द नबोलिदिनुहोला वरिष्ठज्यू भन्दै ध्यानाकर्षण गरेका थिए । प्रतिनिधिसभा सदस्य रहेका कृष्णभक्त पोखरेलले मुलुकको आर्थिक अवस्था चिन्ताजनक रहेकाले अहिले जनतासँग मत माग्न जाने अवस्था नभएको बताए । उनले भने, यो घटनाले भएको घरमा आगो लगाएर नयाँ घर बनाउन ढुंगामुढा माग्न जाने कामजस्तो भएको छ । समय नपुगी मृत्यु नै हुन नसक्ने निकायलाई प्रधानमन्त्रीले मृतक घोषणा गरेको भन्दै उनले सर्वोच्च अदालतबाट त्यसको यथार्थ व्याख्या हुनुपर्ने भनाइ राखे । वरिष्ठ अधिवक्ता रमण श्रेष्ठले मन्त्रिपरिषद् बैठकको निर्णय र प्रधानमन्त्रीले राष्ट्रपतिलाई पठाएको पत्रबीच तालमेल नभएको भन्दै पछि हेरफेर गरिएको हुन सक्ने बताए । पुस ५ गतेको मिति राखी पछि प्रकाशित राजपत्रबारे छानबिन हुनुपर्ने उनको माग थियो । तत्कालीन प्रधानमन्त्री गिरिजाप्रसाद कोइरालादेखि शेरबहादुर देउवाको पालाको विघटनपछि तत्काल राजपत्रमा सूचना प्रकाशित भएको उनले उदाहरण दिए । राजपत्रमा सूचना प्रकाशित हुनुअघि नै संसद् सचिवालयमा प्रधानमन्त्रीविरुद्ध अविश्वासको प्रस्ताव दर्ता भएको उनको दाबी छ ।"
प्रतिनिधिसभा बैठकबाट ओलीलाई कारबाही गर्छौं : दाहाल,"मोरङ (कास) नेकपाका अध्यक्ष पुष्पकमल दाहालले सर्वोच्च अदालतले लोकतन्त्र र संविधानको भावनाअनुसार प्रतिनिधिसभा पुनःस्थापनाको फैसला नगरे प्रतिनिधिसभा बैठक बसेर प्रधानमन्त्री केपी शर्मा ओलीलाई कारबाही गर्ने बताएका छन् । संविधानअनुसार प्रतिनिधिसभा विघटन नभई प्रधानमन्त्री ओलीको सरकार विघटन भएको छ, प्रतिनिधिसभा विघटनको विरोधमा विराटनगरमा आयोजित सभामा उनले भने, त्यसैले संविधानले दिएको अधिकार प्रयोग गरेर सभामुखको अध्यक्षतामा संसद्को बैठक बसेर प्रधानमन्त्री ओलीलाई कारबाही गर्छौं । उनले सर्वोच्च अदालतले सही निर्णय गर्ने भएकाले अहिले नै प्रतिनिधिसभाको बैठक नबसेको बताए । प्रधानमन्त्री ओलीले सार्वभौम नेपाली जनताको प्रतिनिधिमार्फत घोषणा भएको संविधानमाथि हमला गरेको उल्लेख गर्दै दाहालले सबैलाई सडकमा उत्रिन आग्रह गरे । प्रधानमन्त्री ओलीको सेटिङ भत्काएर अब जनताको सेटिङ हुन्छ, उनले भने, त्यसका लागि पुनः एकपटक जुर्मुराएर सबै उठ्नुको विकल्प छैन । आफ्ना छोराछोरी र ज्वाइँलाई मात्रै हेरेको र आमनागरिकलाई नहेरेको प्रधानमन्त्री ओलीको आरोपबारे एक कार्यकर्ताले पत्रमार्फत गरेको प्रश्नमा दाहालले छोराछोरीलाई गणतन्त्रको आन्दोलनमा संलग्न गराउनु गल्ती हो ? भन्दै प्रतिप्रश्न गरेका थिए । मैले मेरा छोराछोरीलाई पढ्न अमेरिका, बेलायत पठाइनँ । त्यो मेरो दोष हो ? मैले आफैंसँग जंगलमा बन्दुक बोक्न लिएर हिँडें, त्यो मेरो दोष हो ? उनले भने, मैले आफ्ना छोराछोरीलाई विशेष अधिकार खोजिनँ । नेकपा दाहालनेपाल समूहका अर्का अध्यक्ष माधवकुमार नेपालले प्रधानमन्त्री ओलीमा तानाशाही प्रवृत्ति हाबी भएको बताए । प्रधानमन्त्री ओलीले वकिल, पत्रकार, नागरिक समाज, पूर्वप्रधानमन्त्रीहरूलाई अपमान गरेको उनको भनाइ थियो । जनताले सबै तानाशाहलाई उखालेर फालेका छन्, उनले भने, जनताका सामुन्ने बिचरा प्रधानमन्त्री ओली कति दिनसम्म टिक्छन् ? प्रधानमन्त्री ओलीले पहिलो धक्का निर्वाचन आयोगबाट पाइसकेको नेपालको भनाइ थियो । नेकपाका अर्का नेता झलनाथ खनालले प्रधानमन्त्री ओली महाभारतका आधुनिक सकुनी भएको टिप्पणी गरे । जसरी सकुनीले यदुवंशीको विनाश गरे त्यसरी नै प्रधानमन्त्री ओलीले कम्युनिस्टलाई विनाश गर्न खोजेका छन्, उनले भने, जनताले महाभारतका सकुनी जस्तै प्रधानमन्त्री ओलीलाई पनि कथामा सीमित गर्ने बेला आइसकेको छ । अर्का नेता योगेश भट्टराईले कांग्रेस सत्ता स्वार्थमा लागेकाले अलमलमा परेको बताए । प्रतिनिधिसभा र जनताको संविधानको हत्या भएको अवस्थामा सबैले आआफ्ना कित्तामा उभिनु आवश्यक छ, उनले भने ।"
कान्तिपुरकर्मी बानुसहित तीन पत्रकार सम्मानित,"काठमाडौं (कास) बारबरा फाउन्डेसनको कोभिड१९ विशिष्ट सम्मानबाट कान्तिपुरकर्मी फातिमा बानुसहित तीन पत्रकार सम्मानित भएका छन् । पत्रकारिता विधातर्फ कान्तिपुरकी बानु, अनलाइनखबर डटकमका सागर बुढाथोकी र देशसञ्चार डटकमकी फोटो पत्रकार वर्षा शाहलाई फाउन्डेसनले सम्मान गरेको हो । संस्थागततर्फ न्युज एजेन्सी नेपाल सम्मानित भएको छ । सम्मानित पत्रकार र संस्थाले ५० हजार १ रुपैयाँसहित सम्मानपत्र पाएका छन् । फाउन्डेसनले कोभिड१९ को महामारीमा अग्रपंक्तिमा रहेर काम गर्ने डाक्टर, नर्स, सुरक्षा निकाय, स्वास्थ्य सहयोगीलगायतलाई पनि सम्मान गरेको छ । चिकित्सक विधातर्फ शिक्षण अस्पताल, महाराजगन्जका डा सुवासप्रसाद आचार्य, कोसी अस्पताल, विराटनगरका डा डेनप्रसाद आचार्य र शुक्रराज ट्रपिकल तथा सरुवा रोग अस्पताल, टेकुका डा अनुप बाँस्तोला सम्मानित भएका हुन् । डा सुवासप्रसाद आचार्यलाई १ लाख १ रुपैयाँ र अन्यलाई ६० हजार १ रुपैयाँसहित सम्मानपत्र दिइएको छ । नर्सिङ विधातर्फ वीर अस्पतालकी ज्योति हमाल, सशस्त्र प्रहरी बल, बलम्बुकी सपना रावल, सेती प्रादेशिक अस्पताल धनगढीकी भगवती बडाल र नारायणी अस्पताल, वीरगन्जकी श्रुति शाहलाई फाउन्डेसनले सम्मान गरेको छ । उनीहरूले ५० हजार १ रुपैयाँ पाएका छन् । भेरी अस्पतालकी स्वास्थ्य सहयोगी सुशीला भण्डारी, कर्णाली स्वास्थ्य विज्ञान प्रतिष्ठान, जुम्लाका हेल्थ असिस्टेन्ट रमेश काफ्ले र भक्तपुरका आरएनए१६ स्वयंसेवी समूह पनि सम्मानित भएका छन् । भण्डारी र काफ्लेलाई ५० हजार १ रुपैयाँ र आरएनए१६ लाई ६० हजार १ रुपैयाँ प्रदान गरिएको हो । त्यस्तै संस्थागत विधातर्फ पाटन अस्पताल (लगनखेल), सामुदायिक प्राकृतिक चिकित्सालय (नवलपुर), नेपाली सेना, सशस्त्र प्रहरी बल र नेपाल प्रहरीलाई फाउन्डेसनद्वारा कोभिड१९ विशिष्ट सम्मान प्रदान गरिएको छ । फाउन्डेसनका अध्यक्ष डा सन्दुक रुइतले कोभिड१९ को महामारीमा डर, त्रास, सामाजिक बहिष्कार सहेर र आफ्नो परिवारलाई समेत बिर्सेर कोभिड१९ को लडाइँमा अग्रपंक्तिमा खटिएकालाई सम्मान गरेर समाजको अगाडि ल्याउने जमर्को गरेको बताए ।"
प्रधानसेनापतिअमेरिकी राजदूतबीच भेट,"काठमाडौं (कास) नेपालका लागि अमेरिकी राजदूत र्यान्डी बेरीले शुक्रबार प्रधानसेनापति पूर्णचन्द्र थापासँग शिष्टाचार भेटवार्ता गरेका छन् । राजदूत बेरी प्रधानसेनापति थापालाई भेट्न सैनिक मुख्यालय भद्रकालीस्थित जंगी अड्डा पुगेका थिए । अमेरिकामा राष्ट्रपति जो बाइडेनको कार्यकाल सुरु भएसँगै राजदूत बेरीले यसअघि राष्ट्रपति विद्यादेवी भण्डारी, प्रधानमन्त्री केपी शर्मा ओली तथा विभिन्न राजनीतिक दलका शीर्ष नेतासँग भेटवार्ता गरिसकेका छन् । अमेरिकी नयाँ प्रशासनको नीतिबारे उनले जानकारी गराउँदै आएका छन् । सैनिक जनसम्पर्क तथा सूचना निर्देशनालयका अनुसार प्रधानसेनापति थापा र राजदूत बेरीबीच दुईपक्षीय हित तथा पारस्परिक सम्बन्धका विषयमा छलफल भएको छ । यस किसिमको नियमित भेटवार्ताले दुई देशबीचको आपसी सम्बन्धलाई सुमधुर एवं प्रगाढ बनाउन थप मद्दत पुग्ने विश्वास नेपाली सेनाले लिएको छ, सेनाद्वारा जारी विज्ञप्तिमा भनिएको छ ।"
कक्षा ११ र १२ मा गणित वा सामाजिक अध्ययन,काठमाडौं (कास) कक्षा ११ र १२ मा अब गणित वा सामाजिक अध्ययन तथा जीवनोपयोगी शिक्षा विषय पठनपाठन गर्न पाइने भएको छ । पाठ्यक्रम प्रारूप २०७६ परिमार्जन गर्दै अनिवार्य सामाजिक अध्ययन तथा जीवनोपयोगी शिक्षा विषयको सट्टामा गणित विषय पनि अध्ययन गर्न पाइने व्यवस्था गरिएको हो । शिक्षामन्त्री कृष्णगोपाल श्रेष्ठको अध्यक्षतामा बसेको पाठ्यक्रम विकास तथा मूल्यांकन परिषद्को बैठकले प्रारूप परिमार्जन गर्ने निर्णय गरेको पाठ्यक्रम विकास केन्द्रले जनाएको छ । यसअघि सामाजिक अध्ययन तथा जीवनोपयोगी शिक्षासहित अंग्रेजी र नेपालीलाई अनिवार्य विषयका रूपमा राखिएको थियो ।
यशुको गाउँमा बडेमानको जाँतो,"िििजेरुसेलममा आयोजित पहिलो महिला लेखकहरूको विश्व सम्मेलनमा भाग लिनका लागि निम्तो आएपछि आवश्यक प्रक्रिया र आर्थिक व्यवस्थापनका लागि मैले इजरायली दूतावासमा सम्पर्क गर्नुपर्ने थियो । तर, त्यो निम्तोले मेरो मनमा केही खुल्दुली जगायो । प्रथमतः कुनै नेपाली लेखकका लागि आउनुपर्ने निम्तोमा म किन छानिएँ भन्ने प्रश्न मेरो दिमागमा खेल्यो । भलै मेरो कर्मक्षेत्र नेपाल नै थियो, तर म नेपालमा जन्मेकी थिइनँ । त्यसैले अरू नै कोही नेपाली महिला छानिऊन् भनेर मैले निम्तो अस्वीकार गरेँ । तर, राजदूतकी श्रीमती लिडिया आरेनले मलाई सम्झाइन् । उनका अनुसार, मैले लेखेका कविता र गद्यहरू इजरायलमा पढिन्थ्यो । र, बेलायतमा पढेर हिन्दुस्तान बसाइँ सरेकी रुथ प्राभेर जाब्वालाले हिन्दुस्तानका बारेमा लेखेभन्दा नेपालका बारेमा मैले सूक्ष्म ढङ्गले लेख्ने र नेपाली पनि बोल्न सक्ने भन्ने इजरायलीहरूलाई लागेको रहेछ । रुथको किताब हिट एन्ड डस्ट चर्चित थियो, तर त्यसमा हिन्दुस्तानको चित्रण नवाबहरूको जीवनमा मात्र सीमित रहेको उनीहरूको बुझाइ रहेछ । साथै त्यतिखेर नेपाली विषयवस्तुलाई लिएर अंग्रेजीमा लेख्नेहरू पनि निकै कम थिए ।अन्ततः म इजरायल रवाना भएँ । इस्टरको समय थियो । लामो यात्राको मेरो पहिलो बिसौनी कोपनहेगन बन्न पुग्यो । त्यहाँ मैले ह्यान्स एन्डरसनको मत्स्यकन्या डेन लियो हाफ्फ्रू, को प्रस्तरकला देख्न पाएँ । बाल्टिक सागरको किनारमा रहेको चट्टानमा थपक्क बसेको त्यो मूर्ति त्यस्ती महिलाका निम्ति महत्त्वपूर्ण बिम्ब हो, जो माइतीघर छाडेर श्रीमान्को परिवारसँग बस्न गएकी छे । त्यो देख्दा पहिलोपल्ट नेपालका महिलाहरूको महत्त्व मलाई महसुस भयो । कोपनहेगनबाट म एल ल एयरलाइन्स लिएर इजरायल पुगेँ । विमानस्थलको अध्यागमन र भन्सारमा इजरायली जासुसी संस्थाका मोसाड तैनाथ थिए । आफूसँग भएको लगेजको सुरक्षा जाँचपछि बल्ल इजरायल छिर्न राहदानीमा छाप लाग्यो । त्यतिखेरको अवस्था उति सहज भने थिएन, मेरो लगेजको निकै नै खानतलासी गरिएको थियो । मोसाडका अधिकारीहरूले मलाई निरन्तर सुनाइरहेका थिए, हामीले यसो गर्नुको कारण तपाईंलाई थाहै होला । म्युनिखमा भएको बमबारीको खबर त सुन्नुभएकै होला ? छैन र ?निःसन्देह मलाई थाहा थियो । सन् १९७२ मा इजरायली ओलम्पिक टिमसवार विमान बम विस्फोटमा परेको थियो, जुन खबरले सारा दुनियाँ स्तब्ध भएको थियो । भाग्यवश मैले पुस्टकारीबाहेक केही घातक कुरा बोकेकी पनि थिइनँ । म मध्यरातमा तेल अभिभ विमानस्थलमा पुगेकी थिएँ । त्यहाँबाट जेरुसेलम करिब ६५ किलोमिटर टाढा थियो र दूरी तय गर्ने साधन थियो गाडी । झिस्मिसे बिहान हुँदै थियो म जेरुसेलम पुग्दा । मलाई सीधै इजरायली महिला संगठनको मुख्यालयमा पुर्याइयो । दुर्भाग्यवश वुमन्स रुम की लेखिका म्यारिलिन फ्रेन्च र मलाई बस्नका लागि एउटै कोठा दिइएको रहेछ । दुर्भाग्यवश भन्नुको कारण छ, कुरा के थियो भने फ्रेन्चले कोठामा एक्लै बस्ने अड्डी लिएकी थिइन्, र त्यही कुरामा उनको मुख ठुस्स परेको थियो । तिनताका उनी चर्चित थिइन्, र त्यसैकारण आफूलाई मै हुँ भन्ने ठानेकी होलिन् भन्ने मलाई लाग्यो । उनकै कारण चाहिएका बेला अर्थात् लामो यात्रापछि सुस्ताउनुपर्ने बेला ढल्किनका लागि मैले ठाउँ पाइनँ । म्यारिलिन फ्रेन्चप्रतिको मेरो जेजति श्रद्धा थियो, त्यहीँनेर त्यसै समय समाप्त भयो । सम्मेलनकी सहायक यमिमा हुर्भित्ज थिइन् । मलाई उनैले लिएर गइन् । अन्ततः रूखहरूले घेरिएको उनको सुविधाजनक घरमा छुट्टै कोठा मलाई मिल्यो । बिहानको नास्ता पनि स्वादिलो थियो । यमिना धर्ममा कट्टर थिइनन् । त्यसैले हामीले नास्तामा बेकन र अण्डा खान पाएका थियौँ । मैले यसकारण हामी भनेकी हुँ यमिमाले आफ्नो घरमा अस्ट्रेलिया र अन्य मुलुकबाट आएका केही महिला समलिंगी साहित्यकारको समूहलाई पनि आश्रय दिएकी थिइन् । सुरुमा म त्यहाँ एक्लो परेको भान भयो । तर, उनीहरूको न्यानो व्यवहारले मलाई उनीहरूसँग घुलमिल हुन समय लागेन । म उनीहरूको वर्गमा नपरे पनि त्यसले हाम्रो सम्बन्धमा कुनै असर पुर्याएन । सम्मेलन सुरु भयो र अनुभवको सिलसिला पनि । समान अधिकार संशोधनको अभियानबाट ख्याति कमाएकी इलिनोर ब्रोन्नरले सम्मेलनमा हामी सबैलाई एकअर्काको चुल्ठो जोडेर पोस्टर बनाउनका लागि आग्रह गरिन् । त्यसले हामीबीच बन्धुत्व दर्साउँछ भन्ने उनको तर्क थियो । हामी सबैलाई चित्त बुझ्यो र उनले भनेको मान्यौं ।सम्मेलनका सत्रहरूमा हामीले आफ्ना रचनाहरू पढेर सुनायौं । त्यसबेला मलाई महसुस भयो कि हामीहरूको देश र संस्कृति फरक भए तापनि हाम्रा अभिव्यक्ति, अनुभव र मर्म भने एकै हुँदा रहेछन् । महिला लेखकहरूले उठाएका सवाल वा धारणाहरू एकैखाले थिए । वास्तवमै संसारको शब्द बजारमा निश्चित रूपमा स्वाभिमानका साथ नेपाली साहित्य उभिन सक्छ भन्ने अनुभूति मलाई त्यहाँ भयो । इजरायलको महिला संगठनको कार्यक्रमअन्तर्गत हामीले अन्य अनेकौँ रोचक गतिविधिहरूमा सामेल हुन पायौँ । तर, त्यसपछि पनि बचेको समयमा भने पुरानो जेरुसेलमको बजार घुम्न गएर सदुपयोग गर्यौँ । त्यहाँ जाँदा मलाई पुरानो दिल्ली र मेरो जन्मदेशस्थित योर्कको भीडभाड सम्झना आएको थियो । मेरा लागि यादगारचाहिँ भिया देलारोसाको घुमघाम थियो, जहाँबाट क्याल्भारीको थुम्कोमा पुगिन्थ्यो, र जहाँ इसा मसिहलाई क्रुसमा टाँगिएको मानिन्छ । त्यो समय तीर्थ घुम्ने अवसर बन्न पुग्यो मेरा लागि । बाटोमा तीर्थालुहरूको भीड हुने नै भयो । हिँड्दाहिँड्दै म गेथ्सेमन उद्यान पनि पुगेँ, जहाँ यशुलाई विश्वासघात गरिएको थियो । बाइबलमा पढेका कुरालाई सम्झाउने त्यतिखेरका अवशेषहरू प्रत्यक्ष देख्न पाउनु मेरा लागि स्मरणीय र स्पर्शी क्षण बनेको छ । सबैभन्दा अविस्मरणीय क्षण भने जुदिया मरुभूमिको पूर्वी भागमा रहेको प्राचीन मसादा किल्लाको भग्नावशेषहरू घुम्दा भयो । यो त्यो ठाउँ थियो, जहाँ सिक्यारी भनिने यहुदी उग्रपन्थीहरूले आफूलाई जिउँदै जलाएका थिए । रोमनहरूसँग युद्धमा पराजय भोग्नुपरेको थियो तिनले । तर, दुश्मनको बन्दी भएर बाँच्नुभन्दा ज्युँदै जलेर मर्नु उनीहरूले श्रेयस्कर ठाने । त्यस इतिहासको साक्षी रहेको चट्टानसम्म पुग्न केबुलकार पनि थियो, जसलाई केही कर्मचारीहरूले घिर्नी घुमाएर चलाउँथे । म भने हिँडेरै उक्लिएँ । केबुलकार चढेपछि आफू पाउरहित भएको महसुस हुन्छ, जुन मलाई मन पर्दैन । मसँगै टुप्पामा जान लागेकी अर्की महिलालाई मेरो निर्णय लहडझैँ लागेछ । म आफ्नै एघार नम्बरको ट्याक्सीलाई ज्यादा महत्त्व दिन्छु भन्ने जवाफ दिएर फटाफट ठाडो उकालो चढ्न थालेँ । रमाइलो त के भयो भने केबुलकारभन्दा चट्टानको शिखर पुग्नेमा मै पहिलो भएँ । कुरा के भयो भने केबुलकार केहीबेर हावामै अड्किरह्यो । किनभने घिर्नी चलाउने कर्मचारीमध्ये एक जना चक्का चलाउँदा चलाउँदा थाकेर लोथ भएको थियो । सायद, सन् १९९८ देखि मात्रै मान्छेको सट्टा बिजुलीको सहारामा नयाँ केबुलकार त्यहाँ चल्न थाल्यो । माथि पुगेपछि मैले जुदियाको मरुभूमिलाई नियालेँ । यो त्यही मरुभूमि थियो, जहाँबाट विश्वका तीनवटा ठूला धर्मको प्रादुर्भाव भएको थियो यहुदी, इसाई र इस्लाम । म बाँकी महिला सहभागीहरूलाई पर्खिरहेकी थिएँ, र तेज गतिमा हुनहुन गर्दै चलिरहेको बतासले मलाई बेरिरहेको थियो । आठौँ शताब्दीमा ईश्वरका दूतले बाइबलको एउटा खण्डमा उल्लेख गरेझैँ निर्जन थलोमा ईश्वर रोइरहेको आवाज म साँच्चिकै सुनिरहेकी थिएँ । यति अनुभवपछि बाइबलमा लेखेको कुरा कसरी नपत्याउनु ? अर्को छोटो घुमघामका लागि हामी नजरेथ गाउँ गयौँ । भनिन्छ त्यहाँ ईशु बस्थे । गाउँको मध्यभागमा एउटा बडेमानको जाँतो थियो । टुर गाइड ले यशुको समयमा महिलाहरूले कसरी जीवनयापन र काम गर्थे भन्ने कुरा सुनाउन थालिन् । म भने ग्यालिली सागरलाई निहार्न हिँडेँ । उनले पछाडिबाट मलाई भनिन्, हे राणा, यी चीजहरू हेर्दिनौ ? मैले जवाफ दिएँ, मैले देखिसकेको कुरा हो । म जहाँबाट आएकी हुँ त्यहाँ अहिले पनि अधिकांश महिलाहरू यसरी नै काम गर्छन् ।सम्मेलनको अन्तिम सप्ताहान्तमा हामीलाई किबुत्स लगियो, जहाँ सबैलाई समूहमा राखिएको थियो । मेरो समूहमा डेनिसियाली लेखिका डिया त्रिया मर्क पनि थिइन् । उनी विलक्षण महिला थिइन्, तर डिस्लेक्सिया बाट पीडित । उनका अभिव्यक्तिका प्रारम्भिक दिनहरूमा उनले चित्रमार्फत आफूलाई अभिव्यक्त गरेकी थिइन् । पछि जब लेख्न पनि सिकिन्, उनका रचनाहरू यतिबिघ्न मन पराइए कि उनलाई डेनमार्कको निधि घोषित गरियो । त्यस घोषणाका साथै उनले जीविकाका लागि अरू कुनै काम गर्नु नपरोस् भनेर सरकारले उनलाई वृत्ति प्रदान गर्यो । यो अद्भुत जानकारी थियो मेरा लागि । त्यस सप्ताहान्तमा मैले बनाएकी अर्की साथी थिइन् आइसल्यान्डकी कवि भबोर्ग ड्याग्जटर््स्डोटिर । उनका अनुसार, आइसल्यान्डमा जति मानिस बस्छन् त्योभन्दा ज्यादा नाटकघरमा टिकट बिक्री हुन्छ । भबोर्ग छिट्टै नै ९० वर्ष लाग्दै छिन् र लेखनमा अझै सक्रिय छिन् । डिया भने बितिसकिन् । मेरो त्यो सप्ताहान्त उनीहरूका कारण अत्यधिक सुखद रह्यो । बेलायती लेखिका मार्गरेट ड्रयाबलसँग बसमा सँगै बस्न पाउँदा म रोमाञ्चित भएकी थिएँ । हाम्रो समूहमा चार जना क्यानेडियाली लेखकहरू थिए । उनीहरू थिए कवि डोरोथी लाइभ्से, क्यारोल बोल्ट, नाट्यकार मरियम वाडिङ्टन तथा जापानीक्यानेडियाली लेखक जोय कोगावा । जोयको उपन्यास ओबासान ले थुप्रै पुरस्कार हासिल गरेको थियो । डोरोथीलाई मैले सन् १९९० मा दोस्रोपल्ट टोरन्टोमा भेटेकी थिएँ । त्यतिन्जेल उनी निकै वृद्ध भइसकेकी भए पनि फुर्तिली थिइन् । मरियम भने टोरन्टो विश्वविद्यालयमा पढाउँथिन् र जोयलाई मैले अन्तिमपल्ट ओटावास्थित उनकै शान्त निवासमा भेटेकी थिएँ । उनी त्यतिखेर एउटा उपन्यासबारे चिन्तन गरिरहेकी थिइन्, जसमा त्यस्तो संसारको परिकल्पना गरिएको थियो, जहाँ कसैलाई पनि पैसा चाहिँदैनथ्यो । कास, त्यसो हुँदो हो ! सिङ्गापुरे लेखक क्याथरिन लिमको पनि मलाई सम्झना आउँछ, जसले मेरा रचना पढेर अर्थपूर्ण सुझावहरू दिएकी थिइन् । अन्ततः सम्मेलन सिद्धियो, जुन छिट्टै सिद्धिएको महसुस भयो । हामी सबै जना घर फर्किनका लागि छुट्टियौँ । त्यस सम्मेलनले लेखकका रूपमा मलाई धेरै कुरा सिकायो । मैले सिकेको सबैभन्दा महत्त्वपूर्ण कुरा भनेको कुनै पनि देशका साहित्यकारहरूले सोच्ने विषयमा समानता हुन्छ । यस कुराले मलाई आज पनि विस्मित तुल्याइरहन्छ । लेखकहरू जहाँ रहे पनि तिनले समान प्रकृतिका विचारविषय झेल्दा रहेछन् । नेपाल पनि साहित्य वृत्तमा निश्चित रूपले पछाडि छैन भन्ने मैले त्यस सम्मेलनपश्चात् महसुस गरेँ । हाम्रो देशमा कविता अझै जीवित छ, जसलाई यहाँका महिला कविहरूले प्रमाणित गरेका छन् । वानीरा गिरी र मञ्जु काँचुली उक्त विन्दुमा छन् । मञ्जु र उनकी दिदी बेञ्जु भीमनिधि तिवारीका छोरीहरू हुन् । उनीहरूको अंग्रेजीमा दि टु सिस्टर्स भन्ने किताब प्रकाशित छ । अनुप्रास र लयात्मकताजडित कविताहरूलाई मञ्जुलले प्रतिनिधित्व गर्छन् । विप्लव प्रतीक अर्का त्यस्ता कवि हुन्, जो अङ्ग्रेजी भाषामा संसारलाई नेपाली कविताको परिचय दिन सक्षम छन् । छोटा कथा लेखनमा माया ठकुरीसँग साधारणलाई असाधारण देखाउन सक्ने उत्कृष्ट कला छ । गृहस्थी महिलाका चिन्ताहरूबारे कुशल ढङ्गले लेख्छिन् भुवन ढुंगाना । सडक नाटक पनि जीवन्त छ । अशेष मल्लको सर्वनामले साहित्यिक अभिव्यक्तिको दीपलाई पञ्चायतकालमा पनि जलाइराखेका थिए । उनको समूहको आफ्नै नाट्यशाला छ । र, अशेषका नाटकहरू पनि चर्चित मानिन्छन् । आख्यान र सिनेमाले पनि यहाँ गति लिएको छ । केसाङ छेतेनले रातो मच्छिन्द्रनाथ र हु वुड बी गोर्खा सिनेमाबाट ख्याति कमाएका छन् । इलम दीक्षित नयाँ पिँढीका प्रभावशाली फिल्ममेकरको पङ्क्तिमा एक उदाहरण हुन् । उनी पुरस्कृत त भएका छन् नै, उनले गर्व गर्नलायक सिनेमाहरू पनि बनाइसकेका छन् । कलाकारका रूपमा दीक्षित भए तापनि उनी आफ्ना सिनेमाहरूलाई दृश्यमुताबिक ढाल्न सिपालु छन् । पारिजात र डायमण्डशमशेरले सुरु गरेको उपन्यास लेखन उर्बर भइसकेको छ, जसमध्ये ध्रुवचन्द्र गौतमको अलिखित विशेषगरी सम्झनायोग्य छ । अमेरिकी भाषाविद् एवं संस्कृतका विद्वान् फिलिप पियर्सले त्यसको अंग्रेजीमा अनुवाद गरेका छन् । यो किताब नोबल कमिटीमा नेपाली साहित्यको यथार्थपरक अनुहार देखाउनका लागि प्रस्तुत गर्न सकिन्छ ।विदेशमा बसेर अङ्ग्रेजी भाषामा साहित्यकर्म गरिरहेका मञ्जुश्री थापा र सम्राट उपाध्यायजस्ता लेखक पनि छन्, जसले नेपाली साहित्यको ध्वजा क्यानाडा र अमेरिकामा फहराइरहेका छन् । र, उनीहरूले आफ्नो जन्मभूमि र जन्मथलोले दिने उत्प्रेरणालाई कहिल्यै पनि बिर्सेका छैनन् । ऐतिहासिक उपन्यासले पनि उडान भरेको छ । प्रकाश ए राजले नेपालका रानीहरूबारे लेखेको तथ्यमा आधारित रोचक शृङ्खलाहरू छन् भने र शिवा शाहको हालसालै प्रकाशित द अदर क्विन पनि रानीकै बारे लेखिएको छ । कोतपर्वलाई उक्साउने पात्रका रूपमा रहेकी रानीबारे लेखिएको यस किताबले निकै चर्चा पाएको चाहिँ बुकाहोलिक्सको सँस्थापक सगुना शाहले कान्छा महारानी भनेर नेपालीमा अनुवाद गरेपछि हो । बुकाहोलिक्समार्फत नेपाली साहित्यमा सगुनाले पुर्याएको भूमिका तारिफयोग्य छ । आर्थिक रूपमा कसैको मुख नताकी निरन्तर साहित्यसम्बन्धी अर्थपूर्ण कार्यक्रम चलाउनु भनेको चानचुने कुरा होइन । उनी आफैँ पनि प्रतिभासम्पन्न लेखक हुन् । गैरआख्यान तथा विकास एवं राजनीतिक मुद्दाबारे तथ्यपरक विश्लेषण गर्ने कामलाई अतुल के ठाकुरले अहिलेका पुस्ताका निम्ति प्रतिनिधित्व गरेका छन् । उनी काठमाडौं पोस्ट मा नियमित स्तम्भ लेख्छन् । त्योभन्दा अघिको पुस्ता भनेको बिहारीकृष्ण श्रेष्ठको हो । उनले नेपालको सामुदायिक वन प्रयोग गर्ने समूहको सफलताबारे बृहत् रूपमा लेखेका छन् । उनको प्रयास कति सफल रहेछ भन्ने कुरा उनले उठाएका विषयवस्तु बीबीसी विश्व सेवामा प्रसारण हुने गरेकाले नै दर्साउँछ । नेपाली साहित्यमा प्रस्तुत हुने नेपालका विषयवस्तुबारे अब बाहिरी विश्व अनभिज्ञ छैन । नेपालबारे लेखिएका नियात्राका किताबहरूमा रवि थापाको नाम अग्रपंक्तिमा आउँछ । ठमेलबारे लेखिएको उनको पुस्तक नेपालबारे पढ्नैपर्ने दसवटा उत्कृष्ट किताबको सूचीमा हाल सालै परेको थियो । यस परिदृश्यमा एक जना एक्स्प्याट लिसा चोग्याल पनि देखिएकी छन्, जो कुनै समय टाइगर टप्स मा काम गर्थिन् । लिसासँग उनले पर्यटन व्यवसायमा बटुलेका अनेकौं अनुभव छन्, जसलाई उनले बडो दक्षतापूर्वक लेख्दै आएकी पनि छन् । नेपाली लेखकहरूले अन्तर्राष्ट्रिय साहित्य पुरस्कारहरू पनि प्राप्त गरेका छन् । मैले गोदावरी मार्बल उत्खननबारे लेखेको किताब द हिल ले जर्मनीको आर्न्सबर्गमा अन्तर्राष्ट्रिय पुरस्कार पाएको थियो, जसको पहिलो अंग्रेजी संस्करण एमएस म्यागजिनमा प्रकाशित भएको थियो । अर्चना सिंह कार्कीले त्यसलाई नेपालीमा पनि अनुवाद गरिन्, जुन पछि नेपाल प्रज्ञा प्रतिष्ठानको समकालिन मा प्रकाशित भयो । उक्त लेखको पाठ आईटीएन टेलिभिजनले वातावरण क्षयीकरणको विषय उठानका लागि पनि प्रयोग गरिएको थियो । त्यसप्रकारको विषयलाई द फ्रजाइल माउन्टेन नामक अभूतपूर्व फिल्मको लोकप्रियताले पनि बढाएको थियो ।अंग्रेजीमा लेखिएका नेपाली कविताहरूले पनि उचित स्थान बनाउन थालेका छन् । देवीबहादुर गुरुङले ब्ल्याक पोयट्स अफ अमेरिका नामक पुरस्कार जितेका थिए । उनका अन्य कविताले पनि आकुमेन र पोएट्री नटिङ्घम जस्ता साहित्यिक पत्रिकाहरूमा आफ्नो पहिचान बनाएका छन् । पर्यटनका कारण बौद्ध धर्मप्रति विदेशीहरूको चाख बढ्दो छ र तिब्बतप्रति पनि आकर्षण बढ्दो छ, जसले नेपाली साहित्यप्रति विदेशीहरूमा खुल्दुली जगाउन सहयोग पुर्याएको छ । दीपक रानाका उपन्यासहरूमा रिम्पोछे र उड्ने डाकिनीहबारे प्रशस्त उल्लेख भएको पाइन्छ । उनी निकै कल्पनाशील लेखक लाग्छन्, जो आफ्ना उपन्यासका कथ्यलाई आफ्नो संसारभन्दा परको दुनियाँमा पुर्याउन सफल छन् । विगतमा हामीले भोगेको बन्दाबन्दीमा जसले यो किताब पढेका थिए, निश्चय पनि मनोरञ्जनको अर्को तह महसुस गरेका होलान् । नेपाली टाइम्स का कुन्द दीक्षित र हिमाल खबरपत्रिकाका कनक दीक्षितले मदन तथा जगदम्बाश्री पुरस्कारको प्रवर्द्धन गरेको विदितै छ । अनमोल पुस्तकालयको संरक्षण र संवर्द्धन गर्ने विशुद्ध काम उनीहरूले गरेका छन्, जुन नेपाली तथा विदेशी विद्वान्हरूका निम्ति साहित्यिक मिलनविन्दु हो । भक्तप्रसाद नाम दिइएको नेपाली भ्यागुताबारे कनकको कल्पनाशील कथाहरू टेल्स अफ अ नेपाली फ्रग को अङ्ग्रेजी मात्र नभई नेपालीलगायत अनेकौँ भाषामा उल्था हुनु र थुप्रै संस्करण प्रकाशित हुनु नेपाली साहित्यको पँखेटा फैलिँदै गएको कुरालाई पुष्टि गर्ने अर्को उदाहरण हो । बालबालिकाका लागि लेखिएको भनिए पनि उक्त किताबबाट वयस्कहरूले पनि पनि ज्ञान हासिल गर्न सक्छन् ।लेखनमा धमाधम युवा पिँढीहरू पनि सामेल भइरहेका छन्, र तिनका कृतिहरू प्रकाशित पनि भइरहेका छन् । परीक्षामुखी अध्यापनमा मात्रै गैरसरकारी विद्यालयहरू सीमित नभइदिएकाले यो उपलब्धि सम्भव भएको हो । नेपाली युवाहरूको सिर्जनशीलताले गति लिएका थुप्रै उदाहरण हाम्रा अगाडि छन् । देवास राणाले इन माई राइट नामक कथासङ्ग्रह सात वर्षकै उमेरमा प्रकाशित गरेकी थिइन् । युरोप र अमेरिकामा झैँ आमाबाबुको करबलमा सन्तानहरूको अति उपलब्धि यो थिएन, यो त उनको आफ्नै इच्छाशक्ति र खुसीमा सम्भव भएको थियो । नेपाली केटाकेटीहरू आफ्नो बाटो आफैँ बनाउन सक्षम छन् । देवासकी दिदी पर्ने श्रेया राणाले पनि अमेरिकाको मिसिगनबाट द म्याजिक लन्च पेल नामक किताब देवासको कृति छापिएको केही महिनापछि प्रकाशित गरेकी थिइन् । विदेशमा बसेर लेख्ने अर्को नेपाली साहित्यकारको उदय मान्न सकिन्छ यसलाई ।नेपाली साहित्यको परिदृश्यमा उल्लेख नगरी नहुने अर्को नाम हो अभि सुवेदी । अंग्रेजीका प्राध्यापक उनले निकै विदेशी विद्वान्हरूलाई नेपाली पढ्न सघाएका छन्, जसमा विशेषगरी इतिहासकार जोन ह्वेल्प्टनको नाउँ लिन सकिन्छ । नेपाली साहित्य र इतिहासमा अभिको प्रभावलाई लन्डन स्कुल अफ ओरियन्टल एन्ड अफ्रिकन स्टडिजले पहिचान गर्नु निकै ठूलो कुरा हो । उनका विद्वत् कार्य निश्चय नै श्रेष्ठ छन्, तर उनले रचेका गद्य र पद्य पनि स्मरणीय छन् । अन्त्यमा साहित्यकारहरूको अन्तर्राष्ट्रिय संस्था पेन इन्टरन्यासनलका नेपाल क्षेत्रका अध्यक्ष रामकुमार पाँडेको नाउँ उल्लेख गर्नु उचित हुनेछ । उनी भूगोलका प्राध्यापक मात्र होइनन्, नेपाली हास्य व्यङ्ग्यमा प्रतिष्ठित लेखक पनि हुन् । उनले मुरारीराज सिग्देलसँग मिलेर जापानी हाइकुलाई नेपालीमा नौलो परिचय दिलाएका छन् । अब बेला आएको छ, दुनियाँलाई नेपालका साहित्यिक प्रतिभाहरूको परिचय दिलाउने अभियानको । आशा छ, अब पेन नेपालले साहित्यसम्बन्धी अन्तर्राष्ट्रिय सम्मेलनको आयोजना गर्नेतर्फ पनि आफ्नो ध्यान दिनेछ ।"
मरेर जाने शहीदहरूलाई शब्दको माला,"स्मृतिको परिसीमासन् १९७० को दशकसम्म मधेसका सहरहरूमा औपचारिक पाठ्यपुस्तकबाहेक अरू कुनै पनि नेपाली भाषाको किताब किन्न पाइँदैनथ्यो । सबभन्दा धेरै बिक्ने पुस्तकहरूमा गीता प्रेस गोरखपुरको हनुमान चालिसा र तुलसीकृत रामायण हुने नै भयो । त्यसपछि सिंहासनबत्तिसी एवं अल्लउदलजस्ता लोकगाथाको लोकप्रियता थियो । इब्ने सफीको धारावाहिक कथाले गर्दा जासुसी दुनियाँ भन्ने प्रकाशनको माग पनि ठूलो थियो । अखबारी कागजमा छापिने सस्ता उपन्यासहरूले गर्दा कुशवाहा कान्त र गुलशन नन्दा पढलेख गर्ने घरमा जताततै देखिन थालेका थिए । तर, त्यस्तो हिन्दीमा लुगदी साहित्य (पल्प फिक्सन) सँगसँगै कलात्मक लेखनका पाठकहरू पनि थिए । शिक्षकहरूले प्रेमचन्द पढ्न सुझाउँथे । मधुशाला सँगसँगै हरिवंश राय बच्चनका अन्य पुस्तक पनि उपलब्ध हुन थालेको थियो । स्कुले जीवनमा पढिएको हिन्दी भाषाको सुप्रसिद्ध कवयित्री एवं लेखिका शुभद्राकुमारी चौहानका केही पंक्तिहरू मलाई अहिले पनि कण्ठस्थ छन् चमक उठी सन सत्तावन में, वह तलवार पुरानी थीबुंदेले हरबोलों के मुँह हमने सुनी कहानी थीखूब लडी मर्दानी वह तो झाँसीवाली रानी थी । हिन्दी कथा, कविता, टेलीसिरियल एवं फिल्मद्वारा सन् १८५७ देखिका शहीदहरूबारे बृहत् कथ्य निर्माण गरिएको छ । त्यस्तो प्रयत्न नेपालीमै त कम भएको छ भने नेपालका अन्य राष्ट्रिय भाषाहरूको कुरै गर्नुपरेन । स्मृतीकरण (मेमोराइजेसन) प्रक्रियामा स्मारक एवं आवधिक समारोहको महत्त्व नहुने होइन, तर मन छुने भाव साहित्य एवं कलाकृतिले मात्र उत्पन्न गराउन सक्छ । त्यस्तो सम्झना मात्र अविस्मरणीय बन्न पुग्छ । शुभद्राकुमारी चौहानकै अर्को कविता पनि संघर्षशील विद्यार्थीहरू जोसिएर स्कुलमा पाठ गर्ने गर्दथे भूषण अथवा कवि चंद नहींबिजली भर दे वह छंद नहींहै कलम बाधी स्वच्छंद नहींफिर हमें बताए कौन ? हंतवीरों का कैसा हो बसंत ।नेपालीमा अर्काको युद्धमा ज्यान गुमाउनेहरूबारे शक्तिशाली शोकगीत गाइएका छन् । सारंगी रेटेर गरिने विलाप हे बरै बाबाले सोध्लान् निखोइ छोरा भन्लान् रण जित्दै छ भन्दिएआमाले सोध्लिन् नि खोइ छोरा भन्लिन्रज है खुल्यो भन्दिएदाजैले सोध्लान् नि खोइ भाइ भन्लान्अंशै बढ्यो भन्दिएभाउजूले सोध्लिन् नि खोइ देवर भन्लिन्खसी काट भन्दिए सुनेर आँसु रोक्न सक्नेको मन त ढुंगाकै हुनुपर्दछ । संगीतबेगर पनि गाउँगाउँबाट उठ, बस्तीबस्तीबाट उठगाउँगाउँबाट उठ, बस्तीबस्तीबाट उठयो देशको मुहार फेर्नलाई उठयो देशको मुहार फेर्नलाई उठ सुनेर बसिरहन कठिन हुन्छ । गोर्खाली सैनिकका बलिदानबारे कथा लेखिएका छन् । फिल्म बनेका छन् । तर, शहीद दुर्गानन्द झाको अन्तिम मनोदशा चित्रण गर्नेगरी लेखिएको बीपी कोइरालाको एक रात बाहेक शहीदलाई केन्द्रबिन्दु बनाएर शक्तिशाली साहित्य सिर्जना गरिएका भए पनि ती अद्यापि सार्वजनिक वृत्तमा चर्चित हुन सकेका छैन ।दिगो स्मृतीकरणका लागि सुरुचिपूर्ण स्थापत्य कला पनि महत्त्वपूर्ण माध्यम बन्न सक्छ । देशभरिका तिनै तहका सरकारले भ्यु टावर ठड्याउन खर्च गरिरहेको रकम जोड्ने हो भने सय करोड पनि नाघ्छ होला । त्यसको साटो स्थानीय स्तरमा गणतन्त्र, संघीयता, समावेशिता तथा धर्मनिरपेक्षताका लागि गरिएको पुस्तौंपुस्ताको संघर्ष झल्काउने कलात्मक अभिलेखालय स्थापना गर्न सके इतिहासबोध एवं भविष्यको परिकल्पना शक्ति एकसाथ समृद्ध हुन सक्दथ्यो । स्थानीय संगीतको प्रवर्द्धनले एकताभित्रकै विविधतामा उत्सव मनाउने भावना फैलाउन सक्दथ्यो । राष्ट्रिय ऐक्यबद्धता निर्माणका लागि सहभागितामूलक विगतको अभिलेखीकरण महत्त्वपूर्ण अवयव हुने गर्दछ । शहीदप्रति प्रकट गरिने सम्मान त्यसकारण भविष्य निर्माणको आधार पनि हो । राजा पृथ्वीनारायण, लडाका जंगबहादुर एवं कवि भानुभक्त निःसन्देह आआफ्ना कालखण्डका महापुरुष हुन् । तर, तिनको स्थान इतिहासका पानाहरूमा छ । जनाधिकार विस्तारणका लागि प्राण अर्पण गर्नेहरूको सान्दर्भिकता भने भविष्य दृष्टिले गर्दा चिरकालसम्म रहिरहन्छ । एकछिन गमेर हेर्ने हो भने नेपालको कलात्मक अभिव्यक्तिमा एकातिर संकुचित राष्ट्रवाद, परम्परा गान, वीरगाथा, आश्रयदाताको स्तुति एवं मनोवादको सौन्दर्यशास्त्रको हालीमुहाली छ भने अर्कोतिर क्रान्तिको कोरा नारा, पीडित विलाप, विपत्ति चित्रण, अधकल्चो आक्रोश एवं अनलंकृत यथार्थवादले बजार पिटेको छ । सहादत उद्वेग र तर्क, आदर्श र यथार्थ तथा अनावृत्त तथ्य एवं अलंकृत सौन्दर्यको अप्रतिम मिश्रण हुने भएकाले त्यसलाई संगीत, साहित्य, स्थापत्य एवं लालित्यजस्ता विभिन्न कलात्मक अभिव्यक्तिका माध्यमबाहेक अरू कुनै किसिमले सम्पूर्णतामा समेट्न सकिँदैन ।अर्को एउटा शहीद सप्ताह सकिएको छ । शहीद दिवस मनाइएको छ । कर्मकाण्ड पूरा भएको छ । तर, भूपीले सोधेझैं मरेर जानेहरू बाँचेका भए के ती फेरि पनि मृत्यु आलिंगन गर्न तत्पर हुँदैनथे होला र ? शहीद दिवस सँधै सान्दर्भिक रहिरहन्छ, त्यो किनभने मानवीय अस्मिता पूर्णतः खतरामुक्त कहिल्यै हुँदैन । फेरि पनि जगदम्बाप्रसाद मिश्रकै पंक्ति शहीदों की चिताओं पर लगेगें हर बरस मेलेवतन पर मरनेवालों का यही बाकी निशाँ होगा । नेपालीहरूसँग आफ्नो जमिन र आफ्नो आसमान त छ, आफ्नो राज परिष्कृत गरिरहने जिम्मेवारी सधैँ रही नै रहन्छ ।हिन्दीकै कवि मुक्तिबोधले उद्घोष गरेझैं जो है, उससे बेहतर चहिए । निरन्तर संघर्ष अर्थपूर्ण जीवनको नियति नै हो । अनि अँ, शहीदगेटको शीर्षमा रहेको राजा त्रिभुवनको अर्धप्रतिमा स्थानान्तरणका लागि अन्तर्राष्ट्रिय विमानस्थल वा कीर्तिपुरको विश्वविद्यालय परिसर वैकल्पिक स्थल हुन सक्छन् । शहीद स्तम्भमा त्यो ठाउँ नेपालीहरूको विविधता दर्साउने कलाकृतिका लागि उपयुक्त हुनेछ ।"
जातले जोगाएको फाँसी,"सहिद लगतबाट गायब गोपी च्यामेगोपी शर्मा एक जना ब्राह्मण थिए, जसले प्रेमविवाह गरेका थिए एक जना च्यामिनीसँग । त्यही अपराधमा जातिच्यूत गरी उनलाई ६ वर्षका लागि जेल हालिएको थियो र उनको जात हटक गरेर गोपी च्यामे बनाइएको थियो । त्यसैले गोपी शर्मा जेलमा गोपी चा का रूपमा सम्बोधित गरिन्थे । जंगबहादुरद्वारा जारी १९१० को मुलुकी ऐनमा उपाध्याय ब्राह्मणले आफूभन्दा कथित तल्लो जातको केटासँग राजीखुसीले नै छोरीको बिहे गरिदिए पनि अंश सर्वस्वको सजाय तोकिएको थियो । कथित तल्ला जातकाले ब्राह्मणको छोरी राजीखुसीले नै बिहे गरेमा पनि कन्या करणीको ऐन लगाई श्रीमान्श्रीमती छुटाइदिने व्यवस्था गरेको देखिन्छ । एउटै अपराधमा पनि जातका आधारमा विभेदपूर्ण कारबाहीको व्यवस्था गरिएको थियो । जस्तै कसैले जार काट्यो भने ब्राह्मण भए अंश सर्वस्व गरी डामल गर्नु, अरू जातको भए ज्यानको बदला ज्यान लिनू ।जुद्धशम्शेरको पालामा पूर्वी नेपालको संखुवासभामा (तत्कालीन पूर्व ६ नं चैनपुर) की बुद्धिमाता अधिकारीसँग बिहे गरेका मोतीलाल रोका (सार्की) ले पनि त्यस्तै सजाय व्यहोरेका थिए । आफुभन्दा कथित तल्लो जातकी महिलासँग बिहे गर्दा मात्रै होइन, कथित माथिल्लो जातकी महिलासँग बिहे गर्दा झन् बढी सजाय व्यहोर्नुपर्थ्यो । बुद्धिमाता दाहाल थरका केटासँग बिहे गरेर बालविधवा बनेकी थिइन् । त्यसपछि उनी तुङशम्शेरको दरबारमा भान्सेको रूपमा काम गर्न लगिइन् र त्यहाँ १० वर्षजति भान्से बसेर चैनपुर नै फर्किइन्, जहाँ रहँदाबस्दा उनको प्रेम भयो, एक जना दलित मजदुर मोतीलाल रोकासँग । बुद्धिमाता गर्भवती भएपछि उनीहरूको प्रेम सार्वजनिक भयो र उनीहरू दुवैलाई पक्राउ गरियो । मोतीलाललाई १४ वर्ष जेल ठोकियो, बुद्धिमातालाई दुई वर्ष । उनले जेलमै बच्चा जन्माएकी थिइन् । त्यसरी जेलमा विसं १९९० असोजमा जन्मिएका व्यक्ति थिए, नेपाल दलित साहित्य एकेडेमीका संस्थापक उपकुलपति जवाहर रोका विश्वकर्मा, उर्मिलादेवी दलित साहित्यकार जवाहर रोका, पृ १२) । रणबहादुरकी कान्छी पत्नीको मृत्यु भएपछि रणबहादुरले पत्नीको उपचारमा संलग्न साँढे वैद्य लक्ष्मीनारायण दाहाललाई मानिसको मासु, गाईको मासु, छत्तीस थरी गुहु, जाँड खुवाई, चारपाटा मुडी, आँखामा सिउँडीको दूध हालेर जात काढेर देश निकाला गरेका थिए । उनकी पत्नीलाई जबर्जस्ती दमाईलाई सुम्पेर घिस्याउन लगाएका थिए । उपचारमा सामेल अर्का वैद्य मिलहमकी पत्नी पोडेलाई सुम्पिदिएका थिए (नेपाल, ज्ञानमणि नेपालको महाभारत, पृ ४१) । पृथ्वीनारायण शाहकालीन गोर्खा राज्य विस्तारकालमा पराजितहरूलाई बिसे नगर्चीको धोती टाँगी त्यसमुनि छिर्न लगाएर उनीहरूको जातको हुर्मत लिने काम पटकपटक भएको विवरण गोर्खा राज्य विस्तारकालका घटनाहरू अध्ययन गर्दा थाहा हुन्छ । मानिसको जात खोस्नु र दिनु सर्वाधिक ठूलो यातना र पुरस्कार थियो, त्यसबखत । यसरी माथिल्लो जातिको लोग्नेमान्छेले तल्लो जातकी महिलालाई बिहे गरेर ल्याएमा उसको जात पनि स्वास्नीकै सरह बनाइन्थ्यो । त्यस्तो विजातीय संसर्ग गर्नेले दोहोरो सजाय भोग्नुपर्थ्यो जातिच्यूत र कैद । गोपी तिनैमध्ये एक थिए । जन्मले ब्राह्मण भए पनि च्यामेको रूपमा जेलमा प्रवेश गरेकाले जेलको चर्पी, नाला सफा गर्ने काम उनैलाई लगाइएको थियो । किनभने जातीय सोपानले डामिएको समाजमा जातिच्यूत गरिएको ब्राह्मणलाई कथित तल्ला जातकाले गर्ने भनेर तोकिएको काम लगाई ऊ तल्लो जातमा झरेको प्रमाणित गर्नु थियो धार्मिक विधिविधानको जोरजाम गरेर अडिएको सत्तालाई । तिनै गोपी हुन्, जसले गणेशमानसित मिलेर जेल तोडेर भाग्नका लागि जेलको पर्खाल भत्काउने काम गरेका थिए । त्यही क्रममा पक्राउ परी उनी जेल प्रशासनबाट कुटीकुटी मारिएका थिए (सिंह, गणेशमान, उही, पृ ११०) । त्यसरी प्रेमविवाह गरेबापत जातिच्यूत गरेर जेल हालिएका र प्रजातान्त्रिक आन्दोलनका लागि संघर्ष गर्दा जेल परेका योद्धाहरूलाई जेलबाट भगाउन जेलको पर्खाल भत्काउँदा पक्राउ गरी कुटीकुटी मारिएका गोपी च्यामे आजसम्म पनि सहिद सूचीबाट गयल छन् । हामी निबन्ध त लेख्छौं आज जातपातको भेद छैन, सबै बराबर । तर, अछुत बनाइएका गोपी च्यामे आजसम्म पनि सहिद सूचीमा अछुतै छन् । समय बदलिए पनि हाम्रो चेतनाचाहिँ अझै गोपी च्यामे कुटीकुटी मारिएको समयकै भद्रगोल जेलमा बन्दी छ भन्ने उदाहरण त होइन यो ? नत्र यस्ता अनेकन् सहिदहरूप्रति हामी किन छोइछिटो बारिरहेछौं अझै ?"
कमिनिस्टमा इतिहास लेखन समस्या,"अहिले नेपालमा धेरैजसो समस्या राजनीतिसँग गाँसिएका छन् । पछिल्लो समयमा आएको समस्या भनेको नेपाली दलहरूले इतिहासलाई कसरी व्याख्या गर्छन् र कसरी त्यसलाई हेर्छन् भन्ने नै हो । यस लेखमा नेपाली कमिनिस्ट पार्टीका समस्याको प्रसङ्ग छ । खासगरी साहित्य र कलासँग जोडिएका इतिहास आफ्नो चाखका विषय भए पनि यहाँ अहिले पछिल्ला राजनीतिक घटनाले उठाएका विषयहरूलाई छलफलको आधार राखिएको छ ।राजनीतिक दलहरू र तिनका कामले इतिहास बनिने गर्छन् । तिनले ल्याएका भ्रम, तिनले हासिल गरेका उपलब्धि र तिनले सिर्जना गरेका समस्या सबैले इतिहास बनाउने कामलाई प्रभावित गर्छन् । राज्य सञ्चालन गर्ने, शक्तिको सदुपयोग वा दुरुपयोग गर्ने अनि तिनका कामले जनता र राज्यका आकारप्रकारमा नै प्रभाव पार्ने हुनाले तिनीहरू पनि इतिहास निर्माणसँग जोडिन्छन् । तर, नेपालका राजनीतिक दलहरूका नीति र आन्तरिक शक्ति युद्धले त्यो चेतनालाई गौण बनाइदिएका छन् । खासगरी नेपालको दुईतिहाइ मत पाएर सरकार र सत्तामा आसीन नेकपाभित्र आएका हलचल अनि तिनले पहिलो गणतन्त्रात्मक संविधानले ल्याएको प्रतिनिधिसभा विघटन गरेर ल्याएका चक्रवातहरूले नेपाली इतिहास लेखन र बुझाइमा निकै समस्या ल्याएका छन् । नेपालको अर्को ठूलो दल नेपाली कांग्रेसको इतिहास बुझ्ने व्याख्या गर्ने समस्याको पाटो पनि त्यस्तै किसिमको देखिएको छ । तर, यहाँ कमिनिस्ट दलहरूको वरिपरि केन्द्रित भएर केही बुझाइ, प्रसङ्ग र अध्ययनहरूलाई राखेर छलफल गरिएको छ । इतिहासको व्याख्या गर्नेहरूका केही आफ्ना शैली हुन्छन् । तिनलाई बुझ्न मैले आफूलाई मन पर्ने र विश्वास लाग्ने, स्वतन्त्र चिन्तन भएका एक इतिहासकारलाई सम्झें । ती हुन् परिचित इतिहासकार डा महेशराज पन्त । उनका बृहत् विषयका आलेखहरूको अध्ययन र प्रयोग गर्ने अनेकौं ठाउँ छन् । तर, यहाँ मैले पहिले नै सङ्कलन गरेर राखेको अनि ब्रिटिस इतिहासकार मित्रलाई पनि सेयर गरेको कान्तिपुर (१२ फागुन २०७४) मा प्रकाशित साम्यवादी नजरमा नेपालको इतिहास शीर्षक लेख फेरि पढें । पन्तले त्यस महत्त्वपूर्ण लेखमा दुई कुराको बोध गराएका छन् । इतिहास, त्यसमा पनि राजनीतिक इतिहास लेख्दा समय, प्रसङ्ग र सन्दर्भमा राखिएका ग्रन्थहरूको आधिकारिकतामाथि जोड दिनुपर्ने कुरा पहिलो छ । दोस्रो, इतिहासका घटना र परिस्थितिको व्याख्या गर्दा त्यसलाई आफ्नो सिद्धान्तअनुसार मोडेर राख्नु हुँदैन, त्यसको सत्यतालाई राख्नुपर्छ । आखिर मार्क्सले पनि त्यही भनेका हुन् । दृष्टिकोणअनुसार व्याख्या गरिनुपर्छ, तर सत्यलाई तोडमोड गर्नु हुँदैन । नेपाली कमिनिस्ट इतिहासका केही ग्रन्थहरूलाई लिएर पन्तले अत्यन्त आवश्यक समालोचना गरेका छन् । अहिले नेपाली कमिनिस्टहरू इतिहासको व्याख्या गर्ने होडमा लागेको बेला यो महत्त्वपूर्ण सल्लाह हो ।अनि दोस्रो मोटो किताब नेपाली कम्युनिस्ट आन्दोलन र जनक्रान्तिका ऐतिहासिक दस्तावेजहरू ग्रन्थ१ (२०६९ माघ) फेरि पढें । यो किताब मलाई पूर्वमाओवादी नेता लोकेन्द्र विष्ट मगर अभ्यास ले त्यही साल हिमालयन जाभा कफी हाउसमा आएर समीक्षाका निम्ति भनेर दिएका थिए । मैले म यसका निम्ति उपयुक्त व्यक्ति होइन भन्दा उनले भनेका थिए, कुनै राजनीति गर्ने व्यक्ति वा राजनीतिका विद्वान्भन्दा एउटा साहित्यकारले यसलाई कसरी हेर्ने रहेछन् भनेर जान्न दिएको हुँ । मैले विष्टको दृष्टिको मनमनै प्रशंसा गरेको थिएँ । राजनीतिक इतिहासको व्याख्या साहित्यिक दृष्टिले गर्ने चलन बलियो छ । त्यसमा पनि नवऐतिहासिकतावाद अथवा न्यु हिस्टोरिसिज्म ले राजनीतिजनिन इतिहास हेर्न अनेकौं दृष्टिहरूको प्रयोग गर्छ । मैले स्वतन्त्र किसिमले कान्तिपुर (५ जेठ २०७१) मा यसको समीक्षा गरें । यो ग्रन्थको सुरुको आलेख सन् १९४९, सेप्टेम्बर १५ मा नेपाल कमिनिस्ट पार्टी स्थापना भएपछि प्रकाशित पहिलो पर्चा हो । पार्टी स्थापित भएपछि घोषणापत्र जारी गरियो । त्यसमा नेपालको ऐतिहासिक विवेचना छ, जुन कोतपर्बदेखि समेटिएको छ । शक्तिको इतिहास छ । यस ग्रन्थमा अनेकौं आलेख छन् । त्यसमा महामन्त्री प्रचण्डद्वारा प्रस्तुत २०४५ सालमा नेपाल कमिनिस्ट पार्टी (मशाल) को केन्द्रीय समितिमा प्रस्तुत र पारित पाठ पनि छ । त्यसमा प्रचण्डको प्रतिवेदनमा भनिएको एउटा कुराको आज पूर्वएमाले र पूर्वमाओवादीका विचारका विगतहरूको मञ्चमा नाटक चलिरहेको बेला प्रसङ्ग ल्याउनु सान्दर्भिक छ । मैले त्यो ग्रन्थको समीक्षामा लेखें, प्रचण्डको प्रतिवेदनमा भनिएको यो वाक्य सान्दर्भिक छ यस अर्थमा झापाली गुट र विघटित अल्पमत पक्षले चुनावी बाटो पक्डिसकेकाले उनीहरूद्वारा सशस्त्र संघर्षका कुरा गरिए तापनि तिनको कुनै अर्थ र औचित्य रहन्न । संवत् २०१० माघमा प्रथम पार्टी महाधिवेशनमा पार्टी महासचिव मनमोहन अधिकारीद्वारा प्रस्तुत प्रतिवेदनमा एउटा वाक्य चाखलाग्दो भेटिन्छ, कमिनिस्ट पार्टी नेपालमा समाजवाद निर्माणको कुरा गर्दैन, किनभने यो अनुभव गर्दछ कि देशको अहिलेको परिस्थिति यस्तो कार्यक्रमको निम्ति उपयुक्त छैन । त्यस्तै ०३१ सालमा मोहनविक्रमले तुरुन्त जनवादी सरकारको स्थापनाका लागि नारा दिन परिस्थिति तयार भएको छैन भनेका छन् । बारम्बार दोहोरिने त्यो स्थगनको दर्शनलाई समयअनुसार बुझ्नुपर्छ । बीचका राजनीतिक उथलपुथललाई हेरेर हिजोका दस्तावेजहरूको ऐतिहासिकतालाई व्याख्या गर्नुपर्छ । तर, यो ग्रन्थमा संकलित प्रतिवेदन र आलेखहरूको व्याख्या गर्दा अहिलेको राजनीतिले उठाएको अर्को प्रश्न आउँछ । त्यो हो दस्तावेज एकातिर अनि पार्टी चलाउनेको नीति अर्कोतिर भन्ने ऐतिहासिक अनुभव । कान्तिपुरकी बिनु सुवेदीको नेकपामा २०१४ सालको पुनरावृत्ति शीर्षकको समाचार विश्लेषण (माघ ९, २०७७) ले लोकेन्द्र विष्टको ऐतिहासिक दस्तावेजहरू हेर्ने एउटा अर्को दृष्टिकोणको इतिहास राखिदियो । अधिवेशनमा पारित भएको दस्तावेज एउटा अनि पार्टीको नीतिको त्यसमा प्रभाव नहुने न्यारेटिभले इतिहास लेखनकै पद्धतिको एउटा अर्कै चित्रण गरेको देखियो । बिनुको रिपोर्टिङको सार र निष्कर्ष छ, जसरी २०१४ सालको दोस्रो महाधिवेशनमा पुष्पलालको नीति पारित भयो तर महासचिव रायमाझी बने, त्यसपछि नीति प्रकाशन गरिएन र केही वर्षमै नेकपा फुट्यो, २०७१ सालको नयाँ महाधिवेशनबाट केपी ओली पार्टी अध्यक्ष चुनिए पनि पारित भएको माधव नेपालको प्रतिवेदनमाथि कहिल्यै छलफल गरिएन र अहिले नेकपा फुटेको छ । बिनुको निष्कर्षले भनेजस्तो आधारमा यी दस्तावेजहरूको अध्ययन गर्ने हो भने अरू केके देखिएला त्यो आफैंमा महत्त्वपूर्ण छ । यो घटनाका ऐतिहासिकी हेर्ने दृष्टिलाई अझ व्यापक बनाउने हो भने नेपालमा कमिनिस्ट पार्टीको इतिहासभित्र धन्द्याउन बाँकी रहेका अरू विषयहरूतिर जानुपर्ने हुन्छ, जुन इतिहास र राजनीतिलाई राम्ररी विश्लेषण गर्ने विद्वान्हरूले गर्लान् नै । तर, त्यतातिर खासै केन्द्रित भएर, भित्र पसेर गरिएका विश्लेषणहरूको अलिक कमी नै भएको देखिएको छ । विष्टले कुनै कवि साहित्यकारले यो इतिहास लेखून् भन्ने पक्कै चाहेका थिएनन् । उनको भनाइ थियो र उनको विश्वास थियो यत्रो ठूलो पार्टीको यति लामो इतिहासमा केही सिर्जनशील कुराको खोजी हुनुपर्छ । यो दल नेपाली जनता, विपन्न र सीमान्तकृत नरनारीहरूको नाममा बनिएको हुनाले यसका घोषणा र नीतिहरूमा मानवीय, सिर्जनामूलक अनि कल्पनाजन्य विषय र दृष्टिहरूको आवश्यकता छ भन्ने तिनको विश्वास थियो भन्न सकिन्छ । कल्पनाजन्य सिर्जनशील विश्वास मार्क्सवादको ठूलो सामर्थ्य हो । युटोपियाली कल्पना, राज्य वैलाउँदै गएर मुक्त मानिसहरूको राज्य कायम हुने मार्क्सको सिद्धान्त इतिहासको त्यही सिर्जनशील काल्पनिकी हो । अहिले नेपाली कमिनिस्टहरूमा अभाव भएको कुरा त्यही संस्कृति र काल्पनिकीको मर्यादा हो भन्ने कुरा दिनदिनै उनीहरूले प्रयोग गर्ने भाष्य र मञ्चमा उद्घोष गर्ने बोलीहरूले देखाउँछन् । सिद्धान्तका घोषणाहरूले काम निर्देशित नहुने अनि शक्तिका लिलिपुट काल्पनिकीले सबैका विचार निर्देशित हुने संस्कृतिको विकास भएको अवस्था हो अहिलेको । त्यसको कारण एउटा अत्यन्त भौतिक संस्कृतिको प्रभाव हो । त्यो धन र उपभोग गर्ने मनोग्रन्थीको पुँजीवादी संस्कार बन्दै गएको अवस्था हो । पार्टी एउटै हो, हामी फुटेका छैनौं भन्ने मनस्थिति र अवस्था एकातिर छ भने हामी आआफ्ना सपना र आकांक्षाले निर्देशित छौं र त्यसको मात्रै रक्षा गर्छौं भन्ने भावना छ अर्कोतिर । के नेपालमा शक्तिमा आउने कमिनिस्टको मानवीय र लोकतान्त्रिक चरित्र हुँदैन ? समाजले सम्मान र माया गरेका साहित्यकार, कलाकार र चिन्तकहरूलाई पानीका फोहोराले उफारेर, त्यसपछि लाठी प्रहार गरेर घाइते बनाएको घटनाले हामी मर्माहत र आक्रोशित भएका छौं । बन्द कोठाहरूमा हिजोदेखि आपसमा झगडा गरिरहने, देश कोभिडको प्रहारले आक्रान्त भएको, किसान आफ्नो उखुको दाम नपाएर राजधानी धाउँदा जाडोले मरेको, अनि फोकलोर मात्र भएको देशको बोध गरेर जनताले महाभिनिष्क्रमण गरेका घटनाले नछुने अनि एक्कासि फुटेर निस्किने र वाचाल भएर अनेकौं भाष्य प्रयोग गरिबस्ने भीमकाय कमिनिस्ट दलहरूको व्याख्या इतिहासकार र राजनीतिशास्त्रीहरूले गर्लान् नै जुन मजस्तो साहित्य लेख्ने व्यक्तिको सामर्थ्यबाहिरको कुरा हो । तर, अहिलेको समस्या भनेको राजनीतिक र लोकतान्त्रिक संस्कार ह्रासोन्मुख हुँदै जानु र शान्ति र सिर्जनाको वातावरण पनि दिनदिनै बिग्रँदै जानु हो । इतिहास भत्काउँदा सिर्जनशील हुनुपर्दैन, तर बनाउँदा अत्यन्त सिर्जनशील, संवेदनशील र अध्ययनशील पनि हुनुपर्छ भन्ने यस कुराको मूल सन्देश हो ।"
पाशुपत बेलीविस्तार,"पाशुपत क्षेत्रको सांस्कृतिक सम्पदा (मूर्त र अमूर्त) नामक किताब पढिरहँदा अर्को सन्दर्भ मिल्दो समाचार पनि पढ्न पाइयो, पशुपति मन्दिर परिसरबाट २०४१ सालको असारमा हराएको लिच्छविकालीन चतुर्मुखी शिवलिङ्ग अमेरिकाको सिकागो म्युजियममा भेटियो । पाशुपत क्षेत्रको माउ अड्डा पशुपति क्षेत्र विकास कोषले विज्ञ समूहलाई अनुसन्धान गराएर प्रकाशनमा ल्याएको उक्त किताबमा सो क्षेत्रका मूर्त र अमूर्त सम्पदाहरूको बेलीविस्तार छ । किताबलाई गहिरिएर विश्लेषण गर्ने हो भने लाग्छ मुलुक सम्पदाले सम्पन्न छ र सम्पदाले नै अझ पाशुपत क्षेत्रले नै नेपालको सांस्कृतिक परिचय विश्वलाई दिएको छ ।सँगै प्रश्न उब्जिन्छन्, मूर्तिहरू (सम्पदा) किन हराउँछन् ? मुलुकको पहिचान मानिने सम्पदा सरकारले किन संरक्षण गर्न सक्दैन ? किन यति महत्त्वका र इतिहास बोकेका सम्पदा अलपत्र ? सम्पदा जोगाउन सहज होला नहोला तर किन जोगिँदैनन् उत्तर भने सहज छ, हेलत्तो गरेर, लोभानीपापानी बढेर, अभिलेख नराखेर, सम्बन्धित निकाय निदाएर, महत्त्व नबुझेर वा बुझेर पनि बुझ पचाएर, संरक्षण गर्ने रुचि नभएर, संरक्षण गरे पनि व्यक्तिगत फाइदा नभएर आदि इत्यादि । पाशुपत क्षेत्रमा के कति सम्पदा छन् भनेर सरकार स्वयं बेखबर रहेको अवस्थामा कोषकै पहलमा सात सय पृष्ठको अनुसन्धानमूलक यति ठूलो किताब छापिनु खुसीको कुरा हो ।हामी सम्पदा संरक्षणमा चुकेका छौं । हामीले नेपाली हुनुको मौलिकपन गुमाउँदै छौं । र, गुमाउँदै छौं आफ्नो संस्कृति, सभ्यता र इतिहास पनि । सम्पदा बिग्रिएर, नासिएर वा भत्किएर गए पनि हामीलाई कुनै मतलब छैन । आफ्ना सम्पदाको जगेर्ना गर्न हामीलाई युनेस्कोले झस्काउनुपर्छ । झस्काएर मात्रै पुग्दैन, धम्क्याउनैपर्छ । भूकम्पपछाडि सम्पदास्थलको हरिबिजोग देख्दा मन रुने नेपाली हौं हामी । माल पाएर चाल नपाउने प्राणी बनेका छौं हामी ।किताबले पाशुपत क्षेत्रका अनेक (हजारौं) सम्पदाको लेखाजोखा गरेको छ । त्रिभुवन विश्वविद्यालयको इतिहास, संस्कृति र पुरातत्त्व विभागका प्राध्यापकहरूले गरेको अनुसन्धानमूलक दस्तावेजलाई कोषले प्रकाशित गरेको हो । किताबमा डा प्रदीप ढकाल र डा मिलनकुमार थापा प्रधान सम्पादक छन् । कार्यकारी सम्पादकद्वय प्रा डा सोमप्रसाद खतिवडा र गोपीकृष्ण ढुंगानाले अनुसन्धानमूलक दस्तावेजलाई ग्रन्थमा ढालेर थप माझ्ने काम गरेका छन् । यसमा चार खण्ड छन्, पहिलो खण्डमा परिचय, दोस्रोमा मूर्त सांस्कृतिक सम्पदाको वर्णन, तेस्रोमा अमूर्त सांस्कृतिक सम्पदाको वर्णन र चौथोमा परिशिष्ट खण्ड छ, जसमा पाशुपत क्षेत्रका अभिलेखहरूको चर्चा छ । मूर्त सम्पदालाई २६ अध्यायमा र अमूर्त सम्पदालाई १५ अध्यायमा विभक्त गरी प्रस्तुत गरिएको छ । गन्थ्रमा पाशुपत क्षेत्रका सम्पदाबारे अनेक रोचक र तथ्यपरक विषयवस्तुको आस्वादन गर्न पाइन्छ ।पाशुपत क्षेत्रमा आँखाले प्रत्यक्ष देखेर अनुभूत गर्न सकिने हजारौं मूर्तअमूर्त सम्पदा छन् । यिनको संरक्षण, व्यवस्थापन र विकासको जिम्मेवारी अब वर्तमान समयको काँधमा आएको छ । यही क्षेत्रमा विश्वप्रसिद्ध पशुपतिनाथको मन्दिर छ । मठ, मन्दिर, मूर्ति, सालिक, पाटी, पौवा, सत्तल, स्तूप, बिहार, डबली, गुफा, घाट, पोखरी, पार्क, नदी, अभिलेख आदि कैयौं दर्शनीय स्थल छन्, जहाँ विद्याश्रमदेखि वृद्धाश्रमसम्म अनि ध्यानस्थलदेखि समाधिस्थलसम्म र आस्तिकदेखि नास्तिकसम्म आइपुग्छन् । योगी, भोगी, सन्त, महन्त, स्वदेशी, विदेशी, अध्येताको बाक्लो आवागमन हुनेगर्छ । वास्तुकला र मूर्तिकलाका भव्य नमुनासमेत किताबमा छ ।किताबअनुसार, यस क्षेत्रमा ४०० वटा त मन्दिर मात्रै छन् भने २०० को संख्यामा पाटीपौवा र सत्तल छन् । जस्तै ः कोटिलिंगेश्वर, आगमघर, नासननी, बद्रीनाथ, रुद्रगारेश्वर, शङ्कराचार्य मठ, कैलाश, सूर्यघाट र आर्यघाट क्षेत्र मात्रै डुल्ने हो भने पनि प्राचीन कला र सभ्यताका दिव्यता प्रशस्तै भेटिन्छन् । यी सबैको वर्णन किताबमा छ । यिनै विभिन्न मूर्त र अमूर्त सम्पदाको तस्बिर र सचित्र प्रस्तुतिले किताबलाई आकर्षक, ओजिलो र प्रामाणिक बनाएको छ । हिन्दु धर्मावलम्बीका त्रिदेव ब्रह्मा, विष्णु र महेश्वरका असंख्य मूर्तिबारे पनि किताबले प्रस्ट्याएको छ । मूर्त सांस्कृतिक सम्पदाबारे त भ्रमण गर्ने सबैले प्रत्यक्ष अनुभूत गरिहाल्छन् । अमूर्त सम्पदाको अवलोकन गर्न कि विशेष पर्व कुर्नुपर्छ कि संयोग जुर्नुपर्छ, यी दुवै नपाउनेलाई यो किताब सहयोगी बन्नेछ । अनुसन्धानले पाशुपत क्षेत्र एक अमूर्त सांस्कृतिक सम्पदाको अनुपम नमुना हो भन्ने पुष्टि गरेको छ । अनेक किसिमका जात्रा र चाडपर्व, तिनको विधिविधानले पृथक् पहिचान बनेको थाहा हुन्छ । प्रत्येक महिना पूर्णिमाका दिन पशुपतिनाथलाई पञ्चामृतद्धारा महास्नान गराइन्छ । महाभोग, महापूजा, कुमार षष्ठी पूजा, गंगा दशहरा पूजा, अचला सप्तमी पूजा, गुरुपूर्णिमा, तीज, बालाचतुर्दशी, महाशिवरात्रि आदिका किम्वदन्ती, कथा र किस्साहरूको फेहरिस्ता हो यो किताब । यस्तै वनकाली जात्रा, वाग्मती जात्रा, त्रिशूल जात्रा आदिका उत्पत्ति र प्रयोजन पनि खुलाएको छ ।प्राडा मदनकुमार रिमालको संयोजकत्वमा प्राडा वीणा पौड्याल, प्राडा कृष्ण पौडेल, डा दिनेशचन्द्र रेग्मी, डा सन्ध्या खनाल र निर्मला पोखरेलले विषयानुसार अनुसन्धान र दस्तावेजीकरण गरेका छन् । नेपालको मात्र नभई पूर्वीय संस्कृति, सभ्यता, दर्शन र तन्त्रमा रुचि राख्ने जोकोहीका लागि पनि गतिलो संग्रहणीय सामग्रीको आवश्यकता यस किताबले पूर्ति गर्छ । किताबमा केही खड्किने पक्ष छन् । पशुपतिनाथको पूजा परम्परा र पुजारीको चर्चा गर्न २६ पृष्ठ खर्चिंदा पनि आमचासो हुने मूलभट्ट र भट्टहरूको मासिक तलब खुलाइएको छैन । जीर्ण, क्षतिग्रस्त र लथालिंग सम्पदाबारे पुस्तक मौन छ । नेपाली सभ्यता बचाउने वाग्मती नदीबारे समालोचनात्मक सुझाव दिएको भए सुनमा सुगन्ध हुने थियो । मूर्तअमूर्त सम्पदा र वाग्मती नदीको दुर्दशा रहुन्जेल जति ठूलो ग्रन्थ प्रकाशन गरे पनि पशुपतिनाथको महत्त्व बढ्दैन ।जब पाशुपत क्षेत्र र वाग्मती नदीको सन्दर्भ आउँछ, एउटा घटनाको स्मरण हुन्छ । दुई वर्षअघि आर्यघाटमा पुलमाथि उभिएर जलिरहेका लासको दृश्य हेरिरहेको थिएँ । विदेशीले वाग्मती नदी कहाँ छ भनेर सोधे । पुलमुनि बगिरहेको नदी देखाएँ । उनले पत्याएनन् । विस्मित हुँदै आँखा फार्दै नीरस शैलीमा भने वाग्मती नदी त विशाल, पवित्र र भव्य छ भनेर पढेको थिएँ । म लाजले रातोपिरो भएँ । उनको जिज्ञासाको जवाफ मसँग थिएन । लेखिएका र देखिएका कुरामा फरक आयो भने हरेक नेपालीले यस्तै प्रश्नको लाजमर्दो सामना गर्नुपर्ने हुन्छ । आशा गरौं, यस किताबका हकमा यो कुरा लागू नहोस् ।"
ढाँटको निम्तो,"आयुर्वेदको प्रशंसामा महाराजले जोडदार भाषण दिए ःआयुर्वेद जस्तो उत्कृष्ट चिकित्सा विज्ञान दुनियाँमा अरू कसैसँग छैन । हाम्रा खेतबारीमा उम्रने जडीबुटीले कुनै पनि रोग निको पार्न सक्छन् । तिनको प्रयोग हामीलाई आयुर्वेदले सिकाउँछ । यो महामारीको उपचार पनि आयुर्वेदले मात्र गर्न सक्छ । हामीले अरू कुनै औषधि खोजी हिंड्न जरूरी छैन ।अनौठो महामारीले देशमा हाहाकार मच्चाइरहेको थियो । रोग सर्ने डरले मानिसहरू घरबाहिर निस्कन छोडेका थिए । कार्यालय, बजार, उद्योगधन्दा, यातायात सबै ठप्प थियो । महामारीको औषधि आविष्कार भएको थिएन । केही वैद्यहरूले जडीबुटीको माध्यमबाट मानिसलाई राहत दिइरहेका थिए । महाराजको भाषणले उनीहरूमा उत्साह छायो । तिनलाई लाग्यो, अब महाराजले आयुर्वेदलाई संरक्षण दिनेछन् । यसको विकासका लागि बजेट छुट्याउनेछन् । गाउँगाउँसम्म आयुर्वेद केन्द्र खुल्नेछन् । आयुर्वेदका दिन फर्कनेछन् । वैद्य बित्पातप्रसाद अर्थात् बीपीले आफ्ना पिताजीबाट आयुर्वेदको परम्परागत ज्ञान पाएका थिए । असाध्य रोग निको पार्ने अनेकौं सूत्र उनलाई कण्ठस्थ थिए । उनले तयार पारेको औषधिले सयौं मानिसलाई महामारीबाट त्राण दिलाइसकेको थियो । महाराजको भाषणपछि उनले ठानेका थिए, अब उनको कदर हुनेछ र सिंगो देशले उनको औषधिबाट लाभ उठाउनेछ । दुई दिन पछिको कुरा हो । उनी प्रसन्न मुद्रामा रोगीहरूलाई औषधि वितरण गरिरहेका थिए, सधैं झैं नाममात्रको मूल्यमा । अचानक केही प्रहरीका साथ दरबारका दुई चिकित्सक त्यहाँ पुगे । कसको अनुमतिले औषधि बाँडेको ? एउटा कड्कियो । आयुर्वेदका नाममा गैरकानूनी व्यापार गर्ने ? अर्को च्याँट्ठियो ।तिनले हुलहुज्जत गरेर रोगीहरूलाई लखेटे र औषधि राखेको दराजमा धावा बोले । हामी पनि बाँच्नुपर्यो नि महामारीबाट भनेर ङिच्च गर्दै एउटाले औषधिका पुरिया मुठ्याएर आफ्नो गोजीमा हाल्यो । महाराजलाई पनि ख्वाउनुपर्छ यार भन्दै अर्काले पनि त्यसैगरी मुठ्यायो । बाँकी औषधि नष्ट गरेर र अब आइन्दा यस्तो औषधि नबेच्नू भन्ने चेतावनी दिएर उनीहरू फर्के । धेरै ठाउँमा वैद्यहरूलाई धम्क्याइयो । केहीले पिटाइ खाए । कतिपय वैद्यखाना त बन्द नै भए । त्यसै हप्ता महाराजले देशका हरेक जिल्लामा गैरआयुर्वेदिक चिकित्सा केन्द्र स्थापना गरे, जहाँ आयुर्वेदको नाम लिन मनाही थियो । डाक्टर र औषधि बाहेक केन्द्रहरूमा सम्पूर्ण स्वास्थ्य सुविधा उपलब्ध थियो । अर्को हप्ता योग दिवस परेको थियो । योगको महत्त्व बयान गर्दै महाराजले वक्तव्य दिए ःयोग हाम्रा पुर्खाले हामीलाई दिएको अमूल्य उपहार हो । यसले हामीलाई रोग, शोक र बुढ्याइँबाट टाढा राख्छ । शरीर र मन स्वस्थ राख्ने योग जस्तो उत्कृष्ट उपाय विज्ञानले पनि पत्ता लगाउन सकेको छैन । प्रत्येक नागरिकले नियमित योग गर्न जरूरी छ ।उनको वक्तव्यले योगाचार्यहरू दंगदास भए । तिनलाई लाग्यो, अब योगको स्वर्णयुग शुरू हुने भयो । उनीहरूले देशव्यापी योग प्रशिक्षणको विस्तृत योजना तयार गरे र सेतो रेशमी अलखा पहिरिएर महाराजलाई भेट्न गए । दरबारमा पस्न सजिलो थिएन । को आएको, किन आएको भन्ने लामो केरकारपछि द्वारपालले भन्यो, अच्छा, योग ? योगको बात गर्न आगे साल आउनू । महाराज अहिले देशभर कराते सेन्टर खोल्ने तयारीमा हुनुहुन्छ । आजै घोषणा हुन लागेको छ । कराते सिकेपछि दुश्मनलाई ढाल्न सकिन्छ । योग सिकेर के हुन्छ ?योगाचार्यहरूले एकछिन खडाखडै प्राणायाम गरेर आफ्नो क्रोधलाई नियन्त्रण गरे र लोप्रेकान लगाएर फर्किए । बूढा योगाचार्य चिन्तामणिको मन भने दिनभर अशान्त रह्यो । साँझ पशुपति जाँदा मन्दिर बाहिर सत्तलमा झोक्राएर बसिरहेका बीपीसँग उनको भेट भयो । दुवैले एकअर्कासँग मनको बह पोखे । बीपीले सुस्केरा हाल्दै भने, ढाँटको निम्तो खाई पत्याउनू भन्छन् । हामीले हाम्रै उखान बिर्सेछौं ।नजीकै बसेर उनीहरूको कुरा सुनिरहेको खोज पत्रकार प्रहृलादलाई लाग्यो, महाराजको जिभ्रोमा पक्कै कुनै कैफियत छ । नत्र आयुर्वेदको महिमा गाएर बजेट जति गैरआयुर्वेदमा हाल्ने, योगको महत्त्व बखान गरेर राज्यकोष करातेतिर खन्याउने जस्तो उल्का किन हुन्थ्यो ? उसले यो रहस्य पानीमुनिबाट पनि पत्ता लगाउने अठोट गर्यो । एक हप्ता पनि बित्न पाएको थिएन, विज्ञान सम्मेलन उद्घाटन गर्दै महाराजले घोषणा गरे, हाम्रो देश वैज्ञानिक प्रतिभाहरूले भरिएको छ । मौका नपाएर मात्र तिनले चमत्कार देखाउन नसकेका हुन् । मेरो सरकारले तिनलाई सहयोग गर्नेछ र देशमा विज्ञानको विकास गर्नेछ ।महाराजको घोषणाले विज्ञानप्रविधिमा काम गर्नेहरू मक्ख परे । तिनलाई लाग्यो, अब हाम्रा सुनौला दिन आउने भए । उनीहरू नयाँ अनुसन्धान र नवीन आविष्कारको परिकल्पनामा डुबे । तीनदिने सम्मेलन सकिएको भोलिपल्ट दुई जना कारबाहीमा परे । कम्प्युटर पण्डितलाई नजरबन्द गरियो र विमान पण्डितलाई जेल हालियो । महाराजका चारणहरूले कारण बताए ः कम्प्युटर पण्डित पहाडका कुनाकन्दरासम्म कम्प्युटर पुर्याएर शान्त जनजीवनलाई अशान्त बनाउन उद्यत थियो । विमान पण्डित विदेशबाट विमान ल्याउने व्यवस्था छँदाछँदै आफैं विमान निर्माण गरेर अव्यवस्था सृजना गर्ने दाउमा थियो । त्यसपछि आयो भाषा दिवस । त्यस दिन दरवारको कौसीबाट महाराजले भाषाको मर्यादाबारे लामो प्रवचन दिए । उनको भनाइ थियो, हाम्रो समाज, हाम्रो संस्कृतिले एकअर्कालाई सम्मान गर्न सिकाउँछ । हाम्रो भाषा पनि त्यस्तै हुनुपर्छ । आफूले मान्नुपर्ने मानिसलाई तिमी भन्न पाइँदैन । त्यो गलत हो । उसलाई तपाईं नै भन्नुपर्छ । पिठ्यूँ पछाडि पनि तिमी भन्न हुँदैन । त्यो असभ्यता हो । हामी सभ्य बन्नुपर्छ । भाषाको मर्यादा राख्नुपर्छ । पटांगिनीमा उभिएर महाराजको प्रवचन सुनिरहेका भाषाशास्त्रीहरू भावविभोर भए । उनीहरूलाई लाग्यो, हाम्रा महाराज कति भाषाप्रेमी ! अब हाम्रो भाषा पक्कै मर्यादित हुनेछ । महाराजले भाषा भाँड्नेहरूको उछित्तो काढ्नुहुनेछ । खुशीको तोडमा उनीहरूले महाराजको नागरिक अभिनन्दन गर्ने योजना बनाए । उता, महाराजको भाषणले उनका चारणहरू बिलखबन्द परेका थिए । उनी कौसीबाट खोपीमा छिर्न लाग्दा तिनले बिन्ती बिसाए, हजूरलाई त हामीले तपाईं भनेकै छौं । तर अरूलाई कसरी तपाईं भन्ने ? तिनलाई त तिमी पनि होइन, तँ भन्न मन लाग्छ ।महाराज मुस्कुराए, मलाई पनि त्यस्तै लाग्छ । मैले कसैलाई तपाईं भनेको छु र ? सकेसम्म त तँ अथवा त्योभन्दा तल्लो शब्द नै प्रयोग गरेको छु नि । मेरो भाषण राम्ररी सुन्दैनौ कि क्या हो ?चारणहरू अझै अलमल्ल परेको देखेर सल्लाहकारले कुरा बुझायो, तिमीहरूले कुरा बुझेनौ । महाराजको आशय महाराजलाई मात्र तपाईं भन्नू भन्ने हो । किनभने उहाँ नै सबैभन्दा माथि हो । अरूलाई पनि तपाईं भन्ने हो भने त महाराजको मर्यादा उनीहरूकै तहमा झरिहाल्छ नि !त्यही साँझ महाराजले दरवारमा आयोजित डिनर समारोहमा राजकीय गुरुकुलका कुलपतिलाई सुप्रबल भाषाश्री पदक प्रदान गरे । महाराजप्रति कृतज्ञता ज्ञापन गर्दै उसले भन्यो, भाषा भनेको गहिरो कुरा हो । यसलाई गहिराइमै लैजानुपर्छ । महाराज भाषालाई त्यतैतिर धकेल्न प्रयत्नशील हुनुहुन्छ भने हामी पनि वर्षौंदेखि निरन्तर भाषाकै लागि खाल्डो खनिरहेछौं । हामीसँग खेर फाल्ने समय छैन । मलाई विश्वास छ, महाराजको कृपाले हामी भाषालाई चाँडै खाल्डोमा हाल्न सफल हुनेछौं ।महाराजको जिभ्राको कैफियत पत्ता लगाउन नसकेर हत्तू भएको प्रहृलादले अचानक एउटा सूत्र फेला पार्यो र त्यसलाई समातेर एकजना बूढा डाक्टरकहाँ पुग्यो, जसले धेरै वर्षअघि महाराजको गम्भीर शल्यक्रिया गरेका रहेछन् । मुसुमुसु हाँस्तै उनले रहस्य खोले, सर्पका दुइटा जिभ्रा हुन्छन् भन्ने त तिमीलाई थाहै होला । महाराजको मुखभित्र पनि दुइटा जिभ्रा छन् । मैले नै चिरेर छुट्याइदिएको । उनी भन्दैगए, एउटा जिभ्रो लामो छ, अर्को अलिक छोटो । लामोले ठूलठूला कुरा गर्छ, मान्छेलाई दंग पार्छ, त्यत्ति हो । निर्णय गर्ने र आदेश दिने काम चाहिं अर्काले गर्छ, जुन छोटो छ । दुवै जिभ्रा स्वतन्त्र छन् । दुवैका कान छैनन्, त्यसैले एउटाले बोलेको अर्काले सुन्दैनन् । बाँकी कुरा आफैं बुझ ।त्यही वेला महाराज टेलिभिजनमा प्रकट भए । उनी दर्पयुक्त स्वरमा भन्दै थिए, यो दुनियाँमा ईश्वर भन्ने वस्तु छैन । ईश्वर कोही हो भने त्यो मै हुँ । जसलाई ईश्वर मान्नु छ, उसले मलाई मानोस् । नत्र ठीक हुनेछैन ।प्रहृलादलाई यस्तै कुरा सुदूर पूर्वजन्ममा आफूले सुनिसके जस्तो लाग्यो । कहिले हो, कसले भनेको हो, उसले ठम्याउन सकेन । उसको दिमाग रन्थनियो । राति निद्रा परेन र झिसमिसेमै उठेर पशुपतितिर लम्कियो । मन्दिर पुग्दा उसले देख्यो, गम्लङ्ग कालो कम्बल ओढेको र कालै चश्मा लगाएको एउटा बूढो मानिस घाँटी बसेको स्वरमा जय शम्भो भन्दै, मन्दिरका भित्तामा टाउको छुवाउँदै पशुपतिको परिक्रमा गरिरहेको छ । परिक्रमा सकेर ऊ पश्चिम ढोकासामु आयो र नन्दीको विशाल मूर्ति छेउ चीसो भुइँमै लम्पसार परेर साष्टांग दण्डवत् गर्न थाल्यो । त्यही वेला बिजुलीको गतिमा आएको एउटा बाँदरले झम्टा हानेर कम्बल तान्दै उसको चश्मा खोसेर लग्यो । अनुहार देखेर प्रहृलाद जिल्ल पर्यो, त्यो मान्छे त स्वयं महाराज पो रहेछ !"
क्यूआर कोड अन्तरआबद्धताका लागि मापदण्ड बनाइँदै,"मोबाइल बैंकिङ र वालेटका प्रयोगकर्ता बढ्दै जाँदा क्यूआर कोडमार्फत हुने भुक्तानी बढ्दै गएको हो । राष्ट्र बैंकको तथ्यांकअनुसार पछिल्लो पाँच महिनामा वालेट र मोबाइल बैंकिङ दुवैका प्रयोगकर्ता बढेका छन् । कारोबार संख्या पनि उल्लेख्य बढेको छ । मध्य नोभेम्बरदेखि मध्य डिसेम्बरसम्म मोबाइल बैंकिङबाट मात्रै ३० अर्ब रुपैयाँ कारोबार भएको छ । वालेटबाट हुने कारोबारको परिमाण करिब ९ अर्ब रहेको राष्ट्र बैंकको तथ्यांक छ । अहिले प्रायः बैंकले आफ्नो मोबाइल एपबाट पनि क्यूआरमार्फत भुक्तानी गर्न सकिने सुविधा दिएका छन् भने सबै वालेटका आफ्नै क्यूआर कोडमार्फत भुक्तानी गर्न सक्ने सुविधा छ । राष्ट्र बैंकले पनि पछिल्लो समय क्यूआरमार्फत हुने भुक्तानी र कारोबारलाई प्रोत्साहन गरिरहेको छ । राष्ट्र बैंकको प्रोत्साहनपछि विभिन्न बैंकहरूले तरकारी र साना बजारमा पनि क्यूआर कोडमार्फत भुक्तानी गर्न मिल्ने सुविधा विस्तार गरिरहेका छन् । राष्ट्र बैंकको पहलमा कालीमाटी, नक्साल एवं नख्खुका तरकारी बजारमा क्यूआर कोडमार्फत भुक्तानी गर्न मिल्ने सुविधा सुरु भइसकेको छ । कुलेश्वरको फलफूल बजारमा पनि शुक्रबारदेखि यस्तो सेवा सुरु भएको छ ।"
६० मध्ये ४६ उद्योगको मात्रै गुणस्तर चिह्न,"सिद्धार्थ ग्यास उद्योगमा अनुगमन गर्दा भल्भ लिकेज, टेस्टिङ मेसिन प्रयोग नभएको, सिलिन्डरहरूको हेन्डलिङ सुरक्षित नभएको, प्रेसर डाइल गज क्यालिब्रेसन नभएकोलगायत समस्या भेटिएको थियो । गीता ग्यास उद्योगमा पनि उस्तै समस्या देखिएको विभागले जनाएको छ । विभागका अनुसार अनुगमनका क्रममा सीभीटी मेसिन, वाटर डिप टेस्टबाट भल्भबडी लिकेज टेस्ट नगरिएको, नेपाल गुणस्तरअनुसार एचएसटी नभएको, भरेको सिलिन्डर नेपाल गुणस्तरअनुसार नभएको पाइएको थियो । मेट्रो काठमाडौं ग्यास उद्योगमा पनि लिकेज सिलिन्डरमा क्याप नलगाइएको, सीभीटी मेसिन प्रयोगको अवस्था नरहेको, सिलिन्डर नापतौल मेसिन नगरेको, भरेकै सिलिन्डर नापतौल गुणस्तरबमोजिम नभएको आदि समस्या देखिएको थियो । श्री ग्यास उद्योगको अवस्था पनि उस्तै भेटिएको महानिर्देशक पुडासैनीले जानकारी दिए ।अनुगमनका क्रममा सीभीटी मेसिन प्रयोगको अवस्थामा थिएन, प्रेसर डायलगज क्यालिब्रेसन नभएको, सेफ्टी तालिम दिएको रेकर्ड नभएको, सिलिन्डरको भौतिक अवस्था हेरी एचएसटी गरेको देखिएन, उनले भने । ग्यास सिलिन्डरको हाइड्रोलिङहाइड्रोस्टाटिक टेस्ट, रेगुलेटरलगायत सुरक्षाका मापदण्डमा खेलबाड हुँदा समयसमयमा दुर्घटना हुने गरेको छ । मुख्यतः ग्यास भल्बका कारण जोखिम हुन्छ । ग्यासको भल्ब पुनः प्रयोगले जोखिम बढ्छ । भल्भ एक पटक प्रयोग गरेपछि पुनः प्रयोगयोग्य हुन्न । सिलिन्डर बनेको १० वर्षमा हाइड्रोस्टाटिक टेस्ट गर्नुपर्छ । त्यसपछि प्रत्येक ५५ वर्षमा गर्नुपर्छ । त्यसपछि ३३ वर्षमा परीक्षण गर्नुपर्छ । तर समयमै परीक्षण नगरिएको पाइएको विभागले बताएको छ । अनुगमनका क्रममा कैफियत देखिएका उद्योगलाई स्पष्टीकरण सोधिएको विभागले जनाएको छ । यसअघि पनि विभागले अनुगमन गर्दा साइबाबा ग्यास उद्योग, श्रीकृष्ण ग्यास उद्योग, भानु ग्यास उद्योग, त्रिवेणीलगायत उद्योगमा कैफियत देखिएको थियो । उनीहरूले एनएसविपरीत उद्योग सञ्चालन गरिरहेको पाइएको थियो । आयल निगमले ग्यासको प्रोडक्ट डेलिभरी अर्डर (पीडीओ) जारी गरेपछि ग्यास उद्योगीले आयात गरी रिफिलिङ मात्र गरेर बजारमा पठाउँदै आएका छन् ।"
तुम्लिङटार विमानस्थल दुई महिना बन्द हुँदै,संखुवासभा (कास) तुम्लिङटार विमानस्थल मर्मतका लागि शनिबारदेखि दुई महिना बन्द गरिएको छ । धावन मार्ग कालोपत्र गर्न विमानस्थलमा उडान र अवतरण बन्द गरिएको नागरिक उड्डयन प्राधिकरणले जनाएको छ । १ हजार ४ सय २० मिटर लम्बाइको विमानस्थल १० वर्षअघि कालोपत्र गरिएको थियो । विमानस्थलको स्तरोन्नति गर्न करिब दुई महिना लाग्ने भएकाले बन्द गरिएको प्राधिकरणका प्रमुख केशव लम्सालले बताए । निर्माण कम्पनीले स्तरोन्नतिको काम छिटो सके त्यसअघि नै नियमित उडानमा जाने उनको भनाइ छ । यात्रुको मागलाई दृष्टिगत गरी सात सय मिटर धावनमार्ग भने यो अवधिमा खुला गरिनेछ । सात सय मिटरमा ट्वीनअटर विमानले अवतरण गर्न सक्ने उनले बताए । तारा एयरले भने बन्दका बेला पनि ट्वीनअटर विमानबाट सेवा नियमित गर्नेछ । बुद्ध र यती एयरलाई अवतरणका लागि लामो धावनमार्ग चाहिने भएकाले यो अवधिमा बुद्धले उडान पूर्ण रूपमा बन्द गरेको छ । बुद्ध र यतीले दैनिक काठमाडौंतुम्लिङटारकाठमाडौं उडान गर्दै आएका थिए ।
कृषि बजारमा किसानलाई ६०५ स्टल,"काठमाडौं (कास) किसानले उत्पादन गरेको वस्तु बिक्रीको ग्यारेन्टी हुने गरी कलंकीमा कृषि तथा तरकारी बजार सञ्चालनमा ल्याइएको छ । ६० प्रतिशत स्टल किसानकै रहेको बजारमा बजारभाउको तुलनामा १० प्रतिशत सस्तो मूल्य रहेको दाबी गरिएको छ । कृषि तथा पशुपन्छी विकासमन्त्री पद्माकुमारी अर्यालले शुक्रबार बजार उद्घाटन गरिन् । किसानले उत्पादन गरेको वस्तुको बजारको सुनिश्चितता गरिदिन यस्ता बजारले महत्त्वपूर्ण भूमिका निर्वाह गर्ने मन्त्री अर्यालले बताइन् । बजारको समस्या समाधान गर्न जमिनको चक्लाबन्दी गरी ठूलो परिमाणमा उत्पादन बढाउनुपर्ने उनले बताइन् । एक जनाले मात्रै उत्पादन गर्दा बजार खोज्दै हिँड्नुपर्ने अवस्था हुन्छ । हामीले सामूहिकतामा चक्लाबन्दी मोडलमा तरकारी, फलफूल उत्पादन गर्यौं भने यस्ता बजार गाउँमा आफैं खोज्दै आउँछ, उनले भनिन्, तपार्इंहरूले उत्पादन गर्नुस्, कृषि मन्त्रालयले तपाईंहरूको गाउँमा संकलन केन्द्र दिन्छ । कृषकको प्रत्यक्ष स्टल रहेको बजारमा ११५ वटा स्टल छन् । यसमा ६० प्रतिशत किसानका स्टल रहेको बजारका सञ्चालक विजय केसीले बताए । ४० प्रतिशत भने वैदेशिक रोजगारबाट फर्केका युवा, पर्यटन व्यवसायी र शिक्षकको रहेको उनले जानकारी दिए । बिचौलियाको तह घटाउन सिधै किसानलाई स्टल दिएका छौं । बारीबाट सिधै उपभोक्तालाई बिक्री भाउ सस्तो पर्छ, उनले भने, अन्य बजारभन्दा कम्तीमा १० प्रतिशत सस्तोमा दिन्छौं । कलंकी तरकारी बजारमा पालुङ, धादिङ, नुवाकोट र ललितपुरका किसानले स्टल राखेका छन् ।"
धौवादीमा सीईओ र अध्यक्ष फेरिएको फेरियै,"(पूर्वी नवलपरासी)  राष्ट्रिय महत्त्वको धौवादी फलामखानी कम्पनी लिमिटेड गठन भएको एक वर्षमै तीन जना प्रमुख कार्यकारी अधिकृत (सीईओ) फेरिएका छन् । सञ्चालक समिति अध्यक्ष पनि दुई जना फेरिइसकेका छन् । जसकारण फलाम उत्पादनको कामले गति लिन नसकेको गुनासो आएको छ । सरकारले २०७६ मंसिरमा कम्पनी गठन गरेको थियो । त्यति बेला कम्पनी गठन हुँदा सोमनाथ सापकोटा थिए । त्यसपछि कृष्णदेव झा र अघिल्लो साता मात्रै जनकबहादुर चन्द सीईओ नियुक्त भएका हुन् । कारखाना निर्माण गरेर उत्पादन थाल्न जग्गा खोज्नुपर्ने भए पनि चासो देखाइएको छैन । कारखाना स्थापनाका लागि हुप्सेकोट, लोकाह र चोरमारा खोलाको किनार उपयुक्त हुने राय दिइए पनि काम अघि नबढेको खानी तथा भूगर्भ विभागले बताएको छ । फलाम खानी सञ्चालक समितिमा जिल्लाबाटै नियुक्ति गरे कामले गति लिने भनिए पनि नेकपाभित्र कुरा नमिल्दा सरकारले सहसचिव तहका व्यक्तिलाई सञ्चालक समितिको अध्यक्ष तोक्दै आएको छ । समिति अध्यक्षमा पहिला शोभाकान्त पौडेल रहेकामा अहिले नारायणप्रसाद रेग्मी छन् । यस विषयमा उद्योगमन्त्री भट्टसँग सम्पर्क गर्न खोजे पनि उनले फोन उठाएनन् । जिम्मेवारी पाएको दुई दिन मात्र भएको र फलामखानीको कामको प्रगति विवरण संकलनमा लागिरहेको नवनियुक्त सीईओ चन्दले प्रतिक्रिया दिए । खानीबाट छिटो फलाम उत्पादन गर्न सबै जोड लगाउने उनको प्रतिबद्धता छ । सक्दो छिटो साइट भिजिट गर्छु । उत्पादन प्रक्रियालाई पनि छरितो बनाउँछु, उनले भने । बाढीपहिरोविज्ञलाई सीईओपछिल्लो पटक उद्योगमन्त्री लेखराज भट्टले बाढीपहिरोविज्ञलाई सीईओ नियुक्त गरेका छन् । खानी तथा भूगर्भ विभागमा विषयगत विज्ञ हुँदाहुँदै आफू निकटका जनकबहादुर चन्दलाई सीईओ बनाएपछि विभागमा असन्तुष्टि बढेको बताइएको छ । विषयगत विज्ञभन्दा बाहिरका व्यक्तिलाई सीईओको जिम्मेवारी दिइएपछि फलाम खानी अन्वेषणमा खटिएका कर्मचारीले विभागबाट उद्योग मन्त्रालयमा जान निवेदन दिएको स्रोतको दाबी छ । २०६८ देखि नै धौवादी फलामखानीको अन्वेषणमा खटिएका विज्ञले चन्दलाई ल्याइएपछि असन्तुष्टि जनाएका हुन् । यस्तो अवस्थामा फलाम उत्पादनको कामले गति नलिने एक कर्मचारीले बताए । चन्दलाई मन्त्री भट्टले माघ ९ मा सीईओको जिम्मेवारी दिएका हुन् । कारखाना स्थापना गर्न कम्तीमा डेढ सय बिघा जग्गा चाहिन्छ । चालु आर्थिक वर्षको बजेटमा फलाम खानीका लागि ५० करोड रकम विनियोजन गरिएको छ । उक्त रकमले कारखाना सञ्चालनका पूर्वाधार, सडक, बिजुलीलगायतका काम सुरु गर्नुपर्नेमा कुनै पनि अघि बढेको छैन । फलामखानीसम्म पुग्ने सडक निमार्णको काम अघि बढे पनि तीव्रता पाएको छैन । गिरुबारीदेखि फलामखानी पुग्ने कच्ची सडक निर्माण सुरु भएको तीन वर्ष बित्दासमेत सकिएको छैन । नवलपुरको धौवादी फलामखानीको कच्चा पदार्थबाट ३५ प्रतिशतसम्म शुद्ध फलाम प्राप्त गर्न सकिने चिनियाँ प्रयोगशालाले प्रमाणित गरेको छ । फलामको उत्पादनबारे चीनमा गरिएको परीक्षणले खानीबाट उत्पादित फलामबाट स्टिल उत्पादन गर्न सकिने प्रमाणित भएको खानी तथा भूभर्ग विभागले जनाएको छ । खानीमा कति परिमाणमा फलाम छ भन्ने यकिन गर्न ड्रिलिङको काम भइरहेको छ । त्यसको प्रतिवेदन आएपछि परिमाणबारे यकिन हुने विभागका महानिर्देशक रामप्रसाद घिमिरेले बताए । खानी पूर्वपश्चिम राजमार्गको डन्डा बजारबाट २४ किमि उत्तरमा पर्छ ।"
नेपाल इन्फ्रास्ट्रक्चरमा ६० कित्ता सेयर,काठमाडौं (कास) नेपाल इन्फ्रास्ट्रक्चर बैंक (निफ्रा) को प्राथमिक सेयर (आईपीओ) बाँडफाँट भएको छ । धितोपत्र निष्कासन तथा बिक्री प्रबन्धक एनआईबीएल एस क्यापिटलले शुक्रबार निफ्राको आईपीओ बाँडफाँट गरेको हो । आवेदन गर्ने सबैलाई ५० कित्तासम्म बाँडफाँट गरी बाँकी रहेको ४९ लाख २० हजार ७ सय २० कित्ता सेयर गोलाप्रथाबाट वितरण गरिएको थियो । ५० कित्ताभन्दा बढी आवेदन गर्ने ४ लाख ९२ हजार ७२ जनालाई थप १० कित्ताका दरले बाँडफाँड गरिएको हो । ५० भन्दा कम वा ५० कित्तासम्म माग गर्ने सबैले मागे जति सेयर पाएको कम्पनीले जनाएको छ ।
महासंघको पर्यटन समिति विस्तार,"काठमाडौं (कास) नेपाल उद्योग वाणिज्य महासंघको कार्यकारिणी समिति सदस्य ज्योत्स्ना श्रेष्ठ पर्यटन तथा हवाई उड्डयन समिति सभापतिमा चुनिएकी छन् । समितिका सहसभापतिमा नाटाका अध्यक्ष अच्युत गुरागाईं, नेपाल टुरिजम बोर्डकी निर्देशक नन्दिनी लाहे थापा र टानका अध्यक्ष खुमबहादुर सुवेदी छन् । सदस्यहरूमा महासंघको कार्यकारिणी समिति सदस्य पुष्पराज कुँवर, नेपाल वायुसेवा निगमका निर्देशक जनकराज कालाखेती, आईएमई ट्राभल्सका प्रमुख कार्यकारी अधिकृत रुद्रप्रसाद सापकोटा (विनोद), र्याडिसन होटलका महाप्रबन्धक अनिलदास श्रेष्ठ र पाटाका अध्यक्ष विभूतिचन्द ठाकुर छन् । समिति विस्तार कार्यक्रममा महासंघका अध्यक्ष शेखर गोल्छाले पर्यटन सम्भाव्यताको सही अर्थमा बजारीकरण गर्न सकिए निकै धेरै लाभ उठाउन सकिने बताए ।"
देउराली जनताका ३३० प्रकारका औषधि,"काठमाडौं (कास) देउराली जनता फर्मास्युटिकल्स प्रालिले ३ सय ३० प्रकारका औषधि अनुसन्धान तथा उत्पादन गरिरहेको बताएको छ । कम्पनीले शुक्रबार आफ्नो स्थापनाको ३०औं वार्षिकोत्सवका अवसरमा जारी गरेको विज्ञप्तिमा आधुनिक प्रविधिबाट औषधिको अनुसन्धान र उत्पादन गरिरहेको उल्लेख गरेको छ । क्याप्सुल, ट्याब्लेट, लिक्विड, ड्राई पावर गरी ३ सय ३० प्रकारका औषधि अनुसन्धान तथा उत्पादन गरिरहेको कम्नपीको भनाइ छ ।"
सनराइज क्यापिटलको १५ प्रतिशत लाभांश,काठमाडौं (कास) सनराइज क्यापिटलले आफ्ना सेयरधनीलाई १५ प्रतिशत नगद लाभांश वितरण गर्ने प्रस्ताव पारित गरेको छ । कम्पनीको दसौं साधारणसभाले शुक्रबार आर्थिक वर्ष २०७६७७ को मुनाफाबाट उक्त लाभांश वितरण गर्ने जनाएको हो ।
साझा सहकारीका पाँच वटा इन्धन ढुवानी ट्यांकर,काठमाडौं (कास) साझा सेवा सहकारी संस्थाले शुक्राबार इन्धन ढुवानी गर्ने पाँच वटा ट्यांकर ल्याएको छ । वाणिज्य तथा आपूर्ति सचिव वैकुण्ठ अर्यालले नयाँ ट्यांकरको उद्घाटन गरे । ट्यांकरबाट साझाका पेट्रोल पम्पलगायत अन्यलाई पनि ढुवानी सेवा दिने सहकारीले जनाएको छ । एउटा ट्यांकरको क्षमता २० हजार लिटर छ ।
कुलेश्वर फलफूल बजारमा नबिलको क्यूआर भुक्तानी,काठमाडौं (कास) नबिल बैंकले शुक्रबारदेखि कुलेश्वरको फलफूल बजारमा क्यूआर कोडमार्फत भुक्तानी सेवा सुरु गरेको छ । राष्ट्र बैंकका गभर्नर महाप्रसाद अधिकारीले फलफूल किनेर क्यूआर कोडमार्फत भुक्तानी गरी यसको सुरुवात गरे ।
'उधारो मा बनिरहेछ रंगशाला,"ॅएक वर्षमा निर्माण सक्छौंआर्थिक चुनौतीका बाबजुत रंगशाला निर्माणको काम भने रोकिएको छैन । फाउन्डेसनका अध्यक्ष कट्टेल सबै सूचकहरूले सकारात्मक परिणाम दिएको खण्डमा एक वर्षमा रंगशाला निर्माण सम्पन्न हुने दाबी गर्छन् । सूचकका रूपमा उनले संकेत आर्थिक स्रोतकै गरेका थिए । सानो आर्थिक स्रोतले यसको निर्माण सम्पन्न गर्न कठिन छ । सबै सोचेजस्तो भएमा समयमै सम्पन्न गर्नेछौं, नभए पनि रंगशाला निर्माण अभियान रोकिँदैन । केही समय ढिला होला, रंगशाला निर्माण भएरै छाड्छ, उनी दृढ देखिए ।रंगशाला निर्माण अभियानको औपचारिक घोषणा कार्यक्रममा शिलान्यासको मितिले २ वर्षभित्र रंगशाला निर्माण सम्पन्न गर्ने फाउन्डेसनले जनाएको थियो । तर, निर्माणस्थलमा स्थानीयको अवरोधदेखि कोरोना महामारीका कारण त्यो समय धकेलिएको छ । साउन महिनायता मात्रै औपचारिक निर्माणको काम सुरु भएको हो । कट्टेलले त्यही समयलाई शिलान्यास मिति मानेर त्यसको २ वर्षे समय तालिका बनाएका छन् ।२०७५ माघमा हामीले घोषणा गर्दा ६ महिनाभित्र डीपीआर तयार गर्ने र त्यसपछि शिलान्यास गरेको २ वर्षभित्र रंगशाला सम्पन्न गर्ने भनेका थियौं । यसबीचमा हामीलाई निर्माणस्थलमा अवरोध आइपर्यो, स्वदेशी र विदेशी विज्ञहरूको परामर्श लिँदा डीपीआर निर्माणमा झन्डै १ वर्षको समय लाग्यो, उनले भने, २०७६ कात्तिक १३ गते डीपीआर तयार भएपछि मंसिर १ देखि नमुमा मैदान निर्माण, मुख्य मैदान सम्याउने र रंगशालामा २२ लाख लिटर क्षमताको ड्रेन राख्ने काम सुरु भएको हो । चैतदेखि लकडाउनका कारण एक महिनाभन्दा बढी समय काम स्थगित भयो । साउन १ गते प्यारापिटको पिलर निर्माणका लागि जग खनेको मितिलाई आधार मानेर हामीले डेढ वर्षभित्र रंगशाला तयार गर्ने भनेका छौं ।भरतपुर महानगरपालिका१५ रामपुरस्थित त्रिभुवन विश्वविद्यालयले उपलब्ध गराएको २० बिघा ६ कठ्ठा क्षेत्रमा निर्माण भएको नमुना मैदानले निर्माणस्थलको आकर्षणमात्र बढाएको छैन, समयसमयमा प्रतियोगिता आयोजना हुँदा रंगशाला निर्माण अभियानको प्रचारात्मक काम भइरहेको छ । केही समयअघि मात्रै राष्ट्रिय क्रिकेटरहरूको त्रिकोणात्मक शृंखला यसै मैदानमा सम्पन्न भएको थियो ।रंगशालाको मुख्य मैदान निर्माणको काम ८५ प्रतिशत सम्पन्न भएको छ । दुबो रोप्न आवश्यक पाँगो माटो ल्याउन नसकिएका कारण मैदानको काम सम्पन्न गर्न नसकिएको अध्यक्ष कट्टेलले बताए । हामीलाई २ सय टिपर पाँगो माटो चाहिएको छ । नदीजन्य पदार्थ उत्खनन्को काम अहिले सुरु नभएकाले सम्भव नभएको हो । भरतपुर महानगरपालिकाले छिट्टै माटो उपलब्ध गराउने भनेको छ, सम्भवतः वैशाखसम्म मैदान पूर्ण तयार हुनेछ, उनले सुनाए ।लकडाउनकै बीचमा वैशाख २० देखि ३० जना मजदुरलाई क्वारेन्टाइनमा राखेर रंगशाला निर्माण काम सुरु भएको थियो । त्यसयता सार्वजनिक विदा, दशैं, तिहारजस्ता मुख्य चाडपर्वमा समेत काम रोकिएको छैन । उनले थपे, मुख्य संरचना निर्माण सुरु भएको ६ महिनाको अवधिमा अहिलेसम्म रंगशालाको पूर्व र पश्चिमतर्फ रहने साधारण प्यारापिटका २ सय ८० पिलर उठाइसकिएको छ । अहिले प्लिन्थ बिमको ढलान सकेर इँटाको पर्खाल लगाउने काम हुँदै छ । अबको एक डेढ महिनामा साधारण प्यारापिटमा पिलरको सम्पूर्ण फ्रेम तयार भइसक्छ । निर्माणस्थलमा अहिले १ सय ६१ जना मजदुर र बाँकी प्राविधिक गरी २ सय १० जनाले काम गरिरहेका छन् । फाउन्डेसनका अध्यक्ष कट्टेलले भीआईपी प्यारापिटको जग खन्ने काम सुरु भए पनि आर्थिक अभावका कारण बाँकी काम सञ्चालन गर्न नसकिएको बताए ।"
"शरद, विनोद र विभागीय प्रतिष्ठा",एपीएफविरुद्ध आर्मीवर्ष चरण नतिजा२०७४ समूह चरण आर्मी ७ विकेटले विजयी२०७५ समूह चरण आर्मी ७० रनले विजयी फाइनल एपीएफ ६ विकेटले विजयी२०७७ समूह चरण एपीएफ ६ विकेटले विजयी
कतारमा दीपेन्द्रको कप्तानी,"काठमाडौं (कास) नेपालले कतारसँग हुने तीन ट्वान्टी२० क्रिकेटका लागि टोलीमा व्यापक परिवर्तन गरेको छ । नियमित कप्तान ज्ञानेन्द्र मल्लसहित पूर्वकप्तान पारस खड्का, ग्लोबल स्टार सन्दीप लामिछाने, सुसन भारी र ललितनारायण राजवंशीबिनै कतार जाने टोली घोषणा गरिएको छ । कतार दिवसको अवसरमा नेपाललाई कतारले तीन ट्वान्टी२० खेल्न निम्तो दिएको थियो । त्यसअनुरूप नेपाल र कतारबीच फेब्रुअरी ९, १० र १२ मा ट्वान्टी२० खेलको शृंखला हुँदै छ । एकदिवसीयबाहिर रहेका धेरै खेलाडीलाई नेपालको १८ सदस्यीय टोलीमा समावेश गरिएको छ । कतार जाने टोलीको बन्द प्रशिक्षणलाई विनोद भण्डारी, लोकेश बम, सन्दीप जोरा, कमलसिंह ऐरी, आशिफ शेख, अविनाश बोहरा, कुशल भुर्तेल, दीपेन्द्रसिंह ऐरी, सागर ढकाल, पवन सर्राफ, विवेक यादव, कृष्ण कार्की, सौरभ खनाल, सोमपाल कामी, भुवन कार्की, करण केसी, कुशल मल्ल र शाहब आलम छानिएका छन् । क्यानले आधिकारिक घोषणा नगरे पनि दीपेन्द्रले कतारमा नेपाली टोलीको नेतृत्व गर्ने जनाइएको छ । वसन्त रेग्मी र शरद भेषावकरलाई पनि कतार जाने टोलीमा राखिएको छैन । दुवै पछिल्लो वर्षयता नेपालको ट्वान्टी२० टोलीमा रहेका छैनन् । नेपालले अर्को महिना ओमान गएर क्रिकेट विश्वकप लिग २ खेल्दै छ । एकदिवसीय अन्तर्राष्ट्रियको प्रमुख प्रतियोगिता खेल्न लागेकाले त्यसैमा केन्द्रित गरेर टिम छनोट गरिएको प्रमुख छनोटकर्ता उत्तम कर्माचार्यले बताए । उनका अनुसार कतार जाने टोलीको बन्द प्रशिक्षण सोमबार र लगत्तै एकदिवसीय टोलीको प्रशिक्षण सुरु हुनेछ । स्रोतका अनुसार हालै नियुक्त अस्ट्रेलियन प्रशिक्षक डेव ह्वाटमोर पनि कतार जाने छैनन् र उनी एकदिवसीय टोलीसँग काठमाडौंमै केन्द्रित हुनेछन् । वसन्त शाहीले कतार जाने टोली सम्हाल्नेछन् ।"
देवराज च्याम्पियन,"तनहुँ (कास) व्यास नगरपालिकाले सहिद दिवसको अवसरमा शुक्रबार आयोजना गरको चौथो व्यास नगर अल्ट्रा म्याराथन०७७ को उपाधि कालिकोटका देवराज महतराले जितेका छन् । आर्मीमा आबद्ध देवराजले व्यास५ स्थित मानहुँकोटदेखि व्यास८ स्थित सहिद गाउँ पुलिमराङसम्म ४४ किलोमिटरको दूरी ३ घण्टा ३ मिनेट ५१ सेकेन्डमा पार गरेका हुन् ।पर्यटकीय ऐतिहासिक क्षेत्रको पहिचान, व्यास नगरपालिकाको अभियान भन्ने मूल नारासाथ आयोजित म्याराथनमा १ सय ८० खेलाडीले भाग लिएका थिए । सोलुखुम्बुका सुमन कुलुङ राई दोस्रा र आर्मीकै वेदबहादुर सुनुवार तेस्रो भएका छन् । सुमनले ३ घण्टा ८ मिनेट १ सेकेन्ड र वेदले ३ घण्टा १० मिनेट ५ सेकेन्डमा दूरी पार गरे । प्रथम, द्वितीय, तृतीय हुनेले क्रमशः ८५ हजार ७७, ६५ हजार ७७ र ५५ हजार ७७ रुपैयाँ नगद पुरस्कार पाए । गत वर्ष सुमन विजेता भएका थिए । उनले ४४ किमि दूरी २ घण्टा ५९ मिनेटमा पार गरेका उनले उपाधि उपाधि जोगाउन सकेनन् । गत वर्ष दोस्रो भएका देवराजले यसपालि उपाधि जितेका हुन् । खेलकुदको माध्यमबाट पर्यटनको विकास गर्ने उद्देश्यसहित नगरपालिकाले म्याराथन आयोजना गरेको व्यासका नगरप्रमुख वैकुण्ठ न्यौपानेले बताए । दौड रुटका विभिन्न आठ ठाउँमा चेक प्वाइन्ट राखिएको नगरपालिकाका प्रवक्ता मोहनकुमार श्रेष्ठले बताए ।"
टोखामा वडा२ विजेता,"काठमाडौं (कास) टोखा नगरपालिका वडास्तरीय गजराज जोशी स्मृति कप फुटबलको उपाधि वडा२ ले जितेको छ । भूतखेल मैदानमा शुक्रबार फाइनलमा वडा२ ले वडा८ माथि ३० को जित पाएको हो । वडा२ को जितमा दिनेश डंगोलले २ र सरोज श्रेष्ठले एक गोल गरे । विजेता वडा२ ले ७० हजार र वडा८ ले ३५ हजार रुपैयाँ पुरस्कार पाए । वडा८ का अनिल थापा उत्कृष्ट खेलाडी भए । वडा२ का सञ्जय श्रेष्ठ उत्कृष्ट गोलरक्षक, वडा१ का सागर डंगोल उत्कृष्ट डिफेन्डर र ५ गोल गरेका वडा२ का सरोज श्रेष्ठ सर्वाधिक गोलकर्ता चुनिए । उनीहरूले समान ३ हजार रुपैयाँ पाए । प्र्रतियोगितामा वडा६ अनुशाासित टोली घोषित भयो ।"
