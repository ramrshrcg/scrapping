शीर्षक,विवरण
विघटन दुई तिहाइका लागि !,"काठमाडौं (कास) सरकारले दुई तिहाइ बहुमतसहितको ताजा जनादेशका लागि प्रतिनिधिसभा विघटनको निर्णय गर्नुपरेको दाबी गरेको छ । प्रतिनिधिसभा विघटन गर्ने गत पुस ५ गतेको मन्त्रिपरिषद् निर्णयमा मुलुकमा राजनीतिक संकट ल्याउने र संविधान कार्यान्वयनमा अवरोध गर्ने काम भइरहेकाले दुई तिहाइ बहुमत आवश्यक भएको भन्ने उल्लेख गरिएको हो । सरकार मुलुकको सार्वभौमसत्ता, अखण्डता र स्वतन्त्रताको रक्षामा दृढ छ, मन्त्रिपरिषद्को निर्णयमा भनिएको छ, यति प्रयास गर्दागर्दै पनि मुलुकमा राजनीतिक संकट ल्याउने अनि संविधान कार्यान्वयनमा अवरोध गर्नेलगायतका काम भइरहेकाले (प्रतिनिधिसभा विघटनको निर्णय गर्नुपरेको हो) । विभिन्न स्वार्थका कारण निरन्तर प्रहार भइरहेकाले सरकारले जनहित र राष्ट्रहितका काममा सम्पूर्ण सामर्थ्य र ध्यान केन्द्रित गर्न नपाएको पनि निर्णयमा उल्लेख छ । स्वतन्त्र न्यायपालिकामाथि निरन्तर प्रहार भएको, न्यायपालिकाको जनविश्वासमा विचलन ल्याई अराजकता सिर्जना गर्न खोजिएको, अख्तियार दुरुपयोग अनुसन्धान आयोगलगायतका संवैधानिक निकाय रिक्त भएको जस्ता आधार देखाई सरकारले ताजा जनादेशमा जाने निर्णय गरेको उल्लेख छ । सरकारले सर्वोच्च अदालतमा पठाएको मन्त्रिपरिषद् बैठकको निर्णयको प्रतिलिपि शुक्रबार सर्वोच्च अदालतबाट सार्वजनिक गरिएको हो । अहिलेको संविधानसँग असन्तुष्ट पक्षले संविधान संशोधनको माग गरिरहेको र त्यसका लागि दुई तिहाइ आवश्यक रहेको उल्लेख गर्दै निर्णयमा भनिएको छ, नक्साको विषय कार्यान्वयन गर्नसमेत दुई तिहाइ बहुमतको सरकार आवश्यक भएको । सन्धिसम्झौताको अनुमोदन, शान्ति, सुशासन, भ्रष्टाचार नियन्त्रण र विकासका लागि दुई तिहाइको सरकार आवश्यक भएको निर्णयमा उल्लेख छ । सरकारले अनुमोदनका लागि संसद्समक्ष प्रस्तुत गरेका दस्ताबेज सरकारले अनुरोध गर्दा पनि बैठकमा पेस नभएकाले त्यस्तो अवरोध रोक्न पनि ताजा जनादेश आवश्यक हुने निर्णयमा भनिएको छ । कोभिड नियन्त्रणका लागि प्रभावकारी काम गर्न, नेपालको राष्ट्रिय र अन्तर्राष्ट्रिय साख उँचो बनाउन र शान्ति प्रक्रियालाई सर्वस्वीकार्य रूपमा सफल पार्न दुई तिहाइको सरकार आवश्यक रहेको निर्णयमा उल्लेख छ ।"
"सीमा विषय नेपालले उठायो, छलफल भएन","उनले गत वर्ष भदौमा काठमाडौंमा सम्पन्न पाँचौं बैठकको स्मरण गर्दै नेपालले गरेको आतिथ्यको प्रशंसा गरेका थिए । उनले दुई देशबीचको सम्बन्ध संस्कृति, धर्म र भाषामा आधारित युगौं पुरानो सभ्यता भएको उल्लेख गरे । यस किसिमको सम्बन्धलाई थप सुदृढ र बलियो बनाउँदै जानु बैठकको प्रमुख उद्देश्य रहेको उनको भनाइ थियो । त्यसपछि परराष्ट्रमन्त्री ज्ञवालीले दुई देशबीचको सम्बन्धका सबै पक्षमा छलफल गर्ने म्यान्डेट बैठकको भएको उल्लेख गरेका थिए । नियमित सम्पर्क र संवाद दुई देशबीचको सम्बन्धको विशेषता रहिआएको समेत उनले बताएका थिए । उनले दुई देशका प्रधानमन्त्रीको नियमित भ्रमण र संवादले आपसी सम्बन्धमा गतिशीलताको नयाँ आयाम थपेको समेत बताए ।आयोगको बैठकलगत्तै भारतको विदेश मन्त्रालयद्वारा जारी विज्ञप्तिमा सीमा विवादभन्दा पनि व्यवस्थापनको विषयमा छलफल भएको उल्लेख छ । संयुक्त बैठकले दुई देशबीचको बृहत् साझेदारीको समीक्षा गर्यो । दुई देशबीचको परम्परागत तथा मित्रवत् सम्बन्धलाई थप सुदृढ पार्ने विषयमा छलफल भयो, विज्ञप्तिमा भनिएको छ । कनेक्टिभिटी, आर्थिक र व्यापार, ऊर्जा, तेल तथा ग्यास, जलस्रोत, राजनीतिक तथा सुरक्षाका मुद्दा, सीमा व्यवस्थापन, विकास, पर्यटन, संस्कृति, शिक्षा र क्षमता अभिवृद्धि जस्ता दुई पक्षबीच साझेदारीका विषयमा पनि छलफल भएको विज्ञप्तिमा उल्लेख छ । पेट्रोलियम पाइप लाइनलाई मोतिहारीअमलेखगन्ज हुँदै चितवनसम्म विस्तार गर्ने र सिलिगुडीदेखि झापासम्म अर्को नयाँ पेट्रोलियम पाइप लाइन विस्तार गर्ने छलफल पनि भएको थियो । गत वर्षबाट भारतको मोतिहारीदेखि नेपालको अमलेखगन्जसम्म पेट्रोलियम पाइप लाइन प्रयोगमा छ । नेपाली दूतावासद्वारा जारी विज्ञप्तिमा बैठकमा बुटवलगोरखपुर प्रसारण लाइन, सीमा क्षेत्रको डुबान समस्यालगायतका विषयमा पनि छलफल भएको उल्लेख छ । बैठकमा जनकपुरजयनगर यात्रुवाहक रेलमार्ग निर्माण सम्पन्न भएकामा खुसी व्यक्त गर्दै अन्य अन्तरदेशीय रेलमार्ग र रक्सौलकाठमाडौं रेलमार्गबारे चर्चा गरिएको थियो । सीमामा आमनागरिक र बस्तुको आउजाउलाई सहज बनाउने विषयमा पनि जोड दिइएको छ । वीरगन्ज र विराटनगरमा निर्माण गरिएको एकीकृत जाँच चौकी (आईसीपी) ले सर्वसाधारणको आउजाउ र दुईपक्षीय व्यापार सहज भएको समेत बैठकले ठहर गरेको छ । बैठकमा दुवै पक्षले नेपालगन्जमा आईसीपीको काम सुरु भएकामा स्वागत व्यक्त गरेको र भैरहवाको आईसीपीको काम सुरु गर्ने भारतीय पक्षले जानकारी दिएको छ । बैठकमा अन्तर्राष्ट्रिय, क्षेत्रीय र उपक्षेत्रीय साझेदारीका विषयमा पनि चर्चा भएको भारतीय विदेश मन्त्रालयले विज्ञप्तिमार्फत जानकारी दिएको छ । विज्ञप्तिमा नेपालले भारतलाई संयुक्त राष्ट्रसंघीय सुरक्षा परिषद्को विस्तारित संरचनामा स्थायी सदस्य बन्न समर्थन व्यक्त गरेको समेत उल्लेख छ । बैठकका लागि दुवै पक्षले तीन दर्जनभन्दा बढी एजेन्डा तय गरेका थिए । एजेन्डा तय गर्नका लागि परराष्ट्र मन्त्रालयको एउटा टोली दुई दिनअघि नै नयाँदिल्ली आएको थियो । आयोगको बैठकमा बृहत् छलफल नभए पनि सीमा, ईपीजीलगायतका विषयमा मन्त्रीस्तरीय भेटवार्तामा छलफल भएको बताइएको छ । भारतले अनुदानसहित पशुपतिनाथ क्षेत्रको वाग्मती नदीपट्टिको सम्पदा क्षेत्रको विकास र पाटन दरबार क्षेत्रको भण्डारखाल बगैंचाको पुनर्निर्माणको जिम्मा लिने चाहना पनि बैठकमा राखेको छ । आयोगको बैठकअघि हैदराबाद हाउसमै ज्ञवाली र जयशंकरबीच करिब एक घण्टा वान टु वान भेटवार्ता भएको थियो । भेटवार्ता कोरोना खोप केन्द्रित रहेको र भारतका तर्फबाट नेपाललाई केही परिमाणमा खोप अनुदानमा उपलब्ध गराउने जनाइएको छ । यस्तै, नेपालका लागि भारतीय उत्पादक कम्पनीबाट किन्ने खोपको आपूर्ति प्रक्रिया सहज बनाउने प्रतिबद्धता जनाइएको स्रोतले जानकारी दिएको छ । मन्त्री ज्ञवालीले भारतीय समकक्षी जयशंकरसँगको भेटमा ईपीजीको प्रतिवेदनको विषय पनि उठाएका थिए । त्यसमा भारतीय पक्षले सकारात्मक रूपमा लिए पनि ठोस जवाफ भने नदिएको नेपाली पक्षको भनाइ छ । मन्त्री ज्ञवाली आयोगको बैठकलगत्तै भएको एक कार्यक्रममा ईपीजी प्रतिवेदन बुझ्न भारतीय पक्षबाट भइरहेको ढिलाइप्रति घुमाउरो तरिकाले असन्तुष्टि पोखेका थिए । भारतका लागि नेपाली राजदूत नीलाम्बर आचार्यले भने शुक्रबारका सबै भेटघाट र छलफल सम्बन्धलाई प्रत्यक्ष भेटघाट र उच्चस्तरीय वार्ताद्वारा अगाडि बढाउने दिशामा नयाँ कदम भएको र त्यसैअनुसार आयोगको बैठक उपलब्धिपूर्ण रहेको दाबी गरे । यो भ्रमणले भ्रमणको सिलसिलालाई थप अगाडि बढाउने र दुई देशबीच बाँकी रहेका समस्यालाई समाधान गर्ने र सम्बन्ध एवं सहयोगलाई थप विकास गर्ने बाटोमा लगेको छ आयोगको बैठकलगत्तै आचार्यले कान्तिपुरसँग भने । उनले सीमा विवादतर्फ संकेत गर्दै भने, सामाजिक, आर्थिक, ऊर्जाका अतिरिक्त पेचिला, अप्ठ्यारा र इतिहासले छाडेका विषयका साथै थाती रहेका विषयमा छलफल भयो ।कोरोना खोपमा सरोकार परराष्ट्रमन्त्री ज्ञवालीको भ्रमणलाई कोरोना खोप आपूर्तिका हिसाबले पनि चासोका साथ हेरिएको थियो । नेपालले पहिलो चरणका लागि आवश्यक पर्ने करिब सवा करोड डोज खोपको खरिदका लागि पहल गरिरहेको छ । यसबारे भारतीय पक्षसँग पनि छलफल चलिरहेको छ । भारतीय पक्षले कोरोना खोप छिट्टै आपूर्ति गर्ने व्यवस्थाका लागि प्रतिबद्धता व्यक्त गरेको जनाइएको छ । त्यसको पुष्टि राजदूत आचार्यले समेत गरे । कोरोना खोप छिट्टै उपलब्ध हुने र उपयुक्त मात्रामा उपलब्ध हुने विश्वास छ । पहिलो चरणमा मात्र नभएर पछि पनि खोपको सहज आपूर्ति हुने भरपर्दो आश्वासन पाएका छौं, उनले भने । निश्चित परिमाणमा खोप अनुदानमा दिने भारतको प्रतिबद्धताबारे भने राजदूत आचार्यले खुलाउन चाहेनन् । भारतले भने पहिलो चरणको खोप अभियान शनिबार सुरु गर्दै छ । भ्रमणलाई सीमा विवादका कारण तनावपूर्ण बनेको दुई देशबीचको सम्बन्ध सहज बनाउने प्रयासका रूपमा पनि हेरिएको छ । नेपालमा प्रतिनिधिसभा विघटनपछि गहिरिएको राजनीतिक संकटको पृष्ठभूमिमा भ्रमण भएकाले पनि यसप्रति बढी चासो थियो । नेपालका लागि भारतका पूर्वराजदूत मन्जीव सिंह पुरीले दुई देशबीचको सम्बन्धलाई अगाडि बढाउन यस किसिमको भ्रमणको विशेष महत्त्व हुने बताए । राजदूत आचार्यले पनि भ्रमणबाट दुई देशबीचको सम्बन्धलाई पुनः पहिलेकै ढंगमा अगाडि बढाउन मद्दत मिलेको दाबी गरे । दुई देशबीचको सम्बन्धको गतिमा कोभिड र अन्य केही अप्ठ्याराले अन्तराल देखिएको थियो । यो भ्रमणले सम्बन्धलाई पहिलेकै हिसाबले पुनः गति दिएको छ, उनले भने । मन्त्री ज्ञवालीद्वारा प्रतिनिधिसभा विघटनको बचाउआयोगको बैठकलगत्तै भारत सरकारको थिंक ट्यांक परराष्ट्र मामिलासम्बन्धी अन्तर्राष्ट्रिय केन्द्र (आईसीडब्लू) द्वारा आयोजित कार्यक्रमलाई सम्बोधन गर्ने क्रममा मन्त्री ज्ञवालीले प्रधानमन्त्री केपी शर्मा ओलीको प्रतिनिधिसभा विघटन गर्ने निर्णयको बचाउ गरेका छन् । जनतालाई सार्वभौम बनाउन ताजा जनादेशमा जाने निर्णय लिइएको हो । यो चुनाव जनताको चाहना व्यक्त गर्ने र लोकतान्त्रिक जगलाई थप बलियो बनाउन महत्त्वपूर्ण अवसर बन्नेछ, ज्ञवालीको भनाइ थियो । मन्त्री ज्ञवालीले सरकारले पछिल्ला तीन वर्षमा उल्लेख्य उपलब्धि हासिल गरेको दाबी गरे । उनले त्यसक्रममा राजनीतिक, आर्थिक र सामाजिक क्षेत्रमा प्राप्त उपलब्धिबारे चर्चा गरेका थिए । उनले गरिबी घटेको, कोरोना महामारीपूर्व तीन वर्षसम्म लगातार आर्थिक वृद्धिदर ६५ प्रतिशतभन्दा माथि रहेको एवं मानव विकास सूचकांकलगायतका विभिन्न सूचकांकमा उल्लेख्य सुधार गरेको समेत जिकिर गरे । पूर्वाधार, पुनर्निर्माणका क्षेत्रमा पनि पछिल्ला तीन वर्षमा व्यापक प्रगति हासिल भएको समेत उनको दाबी थियो । विकासको अथाह आवश्यकताबीच मुलुकसामु अझै पनि पर्याप्त स्रोत अभाव एवं अन्य प्रशस्त चुनौती रहेको समेत उनको भनाइ थियो । यी चुनौती पार गर्न छिमेकी मित्रहरूको साथ चाहिने मन्त्री ज्ञवालीले बताए । हाम्रा समृद्धिका आकांक्षा र दुई ठूला छिमेकीका समृद्धिबीच स्वाभाविक सम्बन्ध देख्छौं, उनले भने । यसको अर्थ सुदृढ साझेदारीले मात्र नेपालको विकास सम्भव हुने र सम्भावना उजागर गर्ने उनको भनाइ थियो ।सशस्त्र द्वन्द्वबाट शान्तिपूर्ण राजनीतिक प्रक्रियातर्फ नेपालको सहज यात्रा विश्वमै विरलै देख्न पाइने ज्ञवालीको भनाइ थियो । उनले नेपालको संविधानले मानवअधिकार र बिनाविभेद सबै नागरिकको आधारभूत स्वतन्त्रताको ग्यारेन्टी गरेको समेत उल्लेख गरे । पछिल्ला तीन वर्षमा मुलुकको ध्यान संविधानले परिकल्पना गरेका तिनै अधिकार र पिछडिएका समुदायलाई न्याय दिलाउन केन्द्रित रहेको समेत जिकिर गरे । उनले नेपालजस्तो विविधतापूर्ण समाजमा फरक विचारधाराका राजनीतिक शक्तिहरूबीच पनि संक्रमण व्यवस्थापन, समाजको रूपान्तरण गर्नु सहज नभएको र त्यसमा छिमेकीलगायतका विश्वभरका शुभेच्छुक र मित्रहरूको अमूल्य सहयोग प्राप्त भएको समेत उल्लेख गरे । उनले बलियो आर्थिक जगबाट मात्र राजनीतिक उपलब्धि दिगो हुने तर्क गरे । नेपाल र भारत लोकतान्त्रिक मूल्य मान्यताप्रतिको दृढ प्रतिबद्धता र शासन प्रणाली तथा त्यसको अभ्यासका कारण निकट रहेको समेत ज्ञवालीको टिप्पणाी थियो । उनले लामो संघर्षबाट प्राप्त उपलब्धिलाई डगमगाउन नदिन नेपालले लोकतन्त्रलाई सुदृढ पार्नर् ेर लोकतान्त्रिक संस्थाहरूलाई बलियो बनाउने प्रयासलाई जारी राखेको समेत जनाए । उनले आपसी विश्वास, समझदारी र एकअर्काको संवेदनशीलता एवं चासोको सम्मानबाट मात्र दुई देशबीचको सम्बन्धको आधार बलियो हुनेसमेत उल्लेख गरे । स्वस्थ र हार्दिक सम्बन्धका लागि आपसी विश्वास निर्माण र संरक्षणमा अति नै महत्त्वपूर्ण हुन्छ, ज्ञवालीले भने । उनले दुई देशबीच सुल्झिन बाँकी रहेका खण्ड (सुस्ता र कालापानी) को सीमासम्बन्धी मुद्दा समाधानका लागि नेपालले छलफलको सुरुआत गर्न चाहेको समेत बताए । बाँकी खण्डमा सहमतिमा पुग्न सके त्यसले अन्तर्राष्ट्रिय सीमा निर्धारण गर्ने मात्र नभएर जनभावनामा सकारात्मक भाव पनि उत्पन्न गर्ने र द्विपक्षीय सम्बन्धमा विश्वास र भरोसा बढाउने उनले दाबी गरे । मलाई विश्वास छ, त्यो अवस्थामा पुग्नका लागि हामी काम गर्न सक्छौं, उनले भने । मन्त्री ज्ञवालीले धेरै वर्षदेखि अगाडि बढ्न नसकेको पञ्चेश्वर परियोजना कार्यान्वयन भए दुई देशबीच ऊर्जा क्षेत्रको विकासका दृष्टिले सकारात्मक सन्देश प्रवाह हुने उल्लेख गरे । उनले भारतसँगको कनेक्टिभिटी विस्तारले नेपाललाई भूपरिवेष्टितबाट भूजडितमा रूपान्तरण गर्न सहयोग मिल्ने बताए । उनले नेपालले दुवै छिमेकी (भारत र चीन) सँग सुमधुर सम्बन्ध कायम गर्दै आएको र मित्रहरूको सम्बन्धलाई एकअर्कासँग कहिल्यै नदाँज्ने गरेको समेत दाबी गरे । उनले नेपालले स्वतन्त्र विदेश नीतिलाई पछ्याउने उल्लेख गर्दै वैदेशिक सम्बन्ध सन्तुलित हिसाबले कायम गरिनेसमेत जनाए । हामी सबै छिमेकी र मित्र मुलुकसँग यिनै आधारमा सम्बन्ध विकास गर्न चाहन्छौं, उनले भने । मन्त्री ज्ञवालीले दुई देशका प्रधानमन्त्रीबीच व्यक्तिगत तहको सम्बन्ध रहेको समेत दाबी गरेका छन् । यो सम्बन्धले नसुल्झिएका मुद्दालाई पनि सुल्झाउने र सम्बन्धलाई नयाँ उचाइमा पुर्याउन सघाउने विश्वास समेत उनले व्यक्त गरे । मन्त्री ज्ञवालीले पछिल्लो एक वर्षमा सीमा विवादका बाबजुद दुई देशबीचको समग्र सम्बन्ध र साझेदारी सुमधुर ढंगले अघि बढेको समेत दाबी गरेका छन् । विगतमा दुई देशबीचको सम्बन्धमा धेरै उतारचढाव देखिएकाले एक वर्षयता दुई देशबीच सीमा विवादकै कारण सम्बन्ध अत्यन्त खराब अवस्थाबाट पुगेको भन्न नमिल्ने ऊनको जिकिर थियो । हामीबीच केही मुद्दामा केही असमदारी थिए । तर समग्र सम्बन्ध र साझेदारी सुमधुर ढंगले नै अघि बढेको थियो, उनले भने । नेपालमा भारतीय सेनामा गोर्खा भर्तीको पुनर्विचार गर्नुपर्नेनपर्ने बहस चलिरहेका बेला मन्त्री ज्ञवालीले यो विषय दुई देशबीचको सम्बन्धमा महत्त्वपूर्ण पाटो भएको र सरकारले यसको पुनर्विचारबारे नसोचेको बताए । मन्त्री ज्ञवालीले शनिबार बिहान भारतका रक्षामन्त्री राजनाथ सिंहसँग भेट्ने कार्यक्रम छ । उनले शनिबार नै भारतीय प्रधानमन्त्री नरेन्द्र मोदीसँग पनि भेट्ने प्रबल सम्भावना रहेको दूतावास स्रोतले जनाएको छ । मन्त्री ज्ञवाली शनिबार अपराह्न स्वदेश फर्कने कार्यक्रम छ ।"
देउवामा बदलाव,"(काठमाडौं)  कांग्रेस सभापति शेरबहादुर देउवा एकाएक प्रधानमन्त्री केपी ओलीप्रति आक्रामक हुन थालेका छन् । बिहीबार पर्वतमा आयोजना गरिएको एक सार्वजनिक कार्यक्रममा देउवाले प्रधानमन्त्रीविरुद्ध आक्रामक अभिव्यक्ति दिए भने राष्ट्रपति विद्यादेवी भण्डारीको भूमिकाको समेत कडा आलोचना गरे ।प्रतिनिधिसभा विघटनको रिट अदालतमा विचाराधीन रहेकै बेला राष्ट्रपति भण्डारी र प्रधानमन्त्री ओलीले अदालतलाई प्रभावित गर्ने गरी निर्देशन दिन थालेको भन्दै देउवाले आक्रोश पोखेका थिए । प्रतिनिधिसभा विघटनको कदमलाई असंवैधानिक र लोकतन्त्रविपरीत भन्दै आए पनि देउवा यसअघि प्रधानमन्त्रीप्रति यति आक्रामक थिएनन्, बरु पार्टीभित्रै प्रधानमन्त्री ओलीसँग साँठगाँठ गरेर असंवैधानिक कदमलाई साथ दिएको भन्दै उनको आलोचना भइरहेको थियो । देउवाले शुक्रबार निकालेको विज्ञप्तिसमेत अहिले चर्चामा छ । कांग्रेसले शनिबार देशभर गर्न लागेको पालिकास्तरको विरोध प्रदर्शनमा सहभागी बन्न अपिल गर्दै देउवाले विज्ञप्ति निकालेका थिए । यसअघि अक्सर कार्यक्रम सकिएपछि धन्यवाद र बधाई दिन उनले विज्ञप्ति निकाल्थे । यसपटक विरोध प्रदर्शनलाई प्रभावकारी बनाउन अघिल्लो दिनमै विज्ञप्ति निकालेर देउवाले सबैमा अपिल गरेका हुन् । विज्ञप्तिमा प्रतिनिधिसभा विघटनलाई कांग्रेसले असंवैधानिक र अलोकतान्त्रिक ठहर गरेको देउवाले स्मरण गराएका छन् । संविधानमा भएको व्यवस्था प्रतिकूल, जनभावनाविपरीतको कार्यविरुद्ध कांग्रेस एकमतका साथ उभिएको छ, देउवाले विज्ञप्तिमा भनेका छन्, पार्टीको सबै तहका साथीहरूसँगै समस्त लोकतन्त्रवादीमा विरोध प्रदर्शनमा व्यापक सहभागी भएर असंवैधानिक र अलोकतान्त्रिक कदमविरुद्ध ऐक्यबद्धता प्रकट गर्न अपिल गर्दछु ।यसअघि निर्वाचनको पक्षमा प्रस्तुति दिँदै आएका देउवाले प्रधानमन्त्री ओलीप्रति आक्रामक बन्नु र विरोध प्रदर्शनलाई प्रभावकारी बनाउन खोज्नुले कतै उनको ट्युनिङ मा बदलाव आएको त होइन भन्ने प्रश्न अहिले चर्चामा छ । पार्टीभित्र र बाहिर प्रधानमन्त्री ओलीसँग भित्री रूपमा साँठगाँठ गरेको सन्देश व्यापक बनेपछि त्यसलाई पखाल्नकै निम्ति सभापतिजीले ओलीप्रति आक्रामक प्रस्तुति दिनुभएको हो, उनीनिकट एक नेताले कान्तिपुरसँग भने, तर उहाँ प्रतिनिधिसभा पुनःस्थापनाभन्दा निर्वाचनकै पक्षमा कायम हुनुहुन्छ ।कतिपय नेताहरूले भने नेकपा (दाहालनेपाल समूह) का अध्यक्षद्वय पुष्पकमल दाहाल र माधवकुमार नेपालसँग बुधबार भएको गोप्य भेटपछि देउवाको प्रस्तुतिमा बदलाव आएको अनुमान लगाएका छन् । देउवाको भित्री मनसाय बुझेर उक्त भेटमा दाहाल र नेपालले नेकपा मिले अब तपाईंकै कारणले मिल्छ भनेका थिए । उनीहरूले प्रधानमन्त्रीको आकर्षणसमेत देउवालाई दिएका थिए । देउवानिकट अर्का एक नेताले देउवाको मुख्य चासो प्रधानमन्त्रीभन्दा पनि नेकपाको विभाजनप्रति रहेको बताए । नेकपा विभाजित भएमा मात्रै कांग्रेसले आगामी निर्वाचनमा बहुमत ल्याउन सक्ने ठम्याइ देउवामा छ । कांग्रेसले बहुमत ल्याएमा वा ठूलो दल भएमा पाँचौंपटक प्रधानमन्त्री बन्न सकिने र १४ औं महाधिवेशनबाट सभापति पनि निर्वाचित हुन सकिने देउवाले ठानेका छन् । त्यही बुझेरै दाहालनेपालले देउवालाई नेकपा मिलेमा तपाईंकै भूमिकाले मिल्छ, नत्र मिल्दैन भन्दै देउवालाई संसद् पुनःस्थापनाको एजेन्डामा ल्याउने प्रयास गरेका थिए । दाहालनेपाललाई भेटेपछि सभापतिको प्रस्तुति र भूमिकामा फरक आएको भन्ने टिप्पणी सही नभएको सहमहामन्त्री प्रकाशरण महतले बताए । तपाईंहरूले आफ्नो कुरा राख्नुभएको छ, हामीले आफ्नो कुरा राखेका छौं, कोर्टलाई यसो गर र उसो गर भन्ने कुरा भएन भन्ने नै सभापतिको कुरा थियो, महतले भने, कोर्टले जस्तो फैसला गर्छ, त्यसैलाई सम्मान गरेर जानुपर्छ भन्ने सभापतिको भनाइ अहिले पनि त्यही हो, हिजो पनि त्यही थियो । अर्का नेता रमेश लेखकले पनि सभापतिको अभिव्यक्तिमा फरकपन आफूले नपाएको बताए । अदालतमा विचाराधीन मुद्दामा राष्ट्रपति, प्रधानमन्त्री कसैले पनि दबाब दिन हुन्न, अदालतलाई स्वतन्त्र रूपमा निर्णय गर्न दिनुपर्छ, अदालतको फैसलालाई सम्मान गर्नुपर्छ भन्ने भनाइ नै सभापतिको हो, उनले भने, विचाराधीन मुद्दामा अदालतमाथि अनावश्यक दबाब दिने काम कसैले गर्न हुन्न भन्ने भनाइ सभापतिले हिजो पनि राख्नुभएको हो । आज पनि त्यही छ । कोइरालालाई बोलाएर सहयोग गर्न आग्रह सभापति देउवाले शुक्रबार पनि महामन्त्री शंशाक कोइरालालाई निवासमै बोलाएर सहयोग गर्न आग्रह गरेका छन् । देउवाले कोइरालालाई बोलाएर यस्तो आग्रह गरेको यो दोस्रोपटक हो । कोइरालासहित देउवाले आफ्ना टिमका नेताहरूसँग पनि बिहान लामो अनौपचारिक छलफल गरेका थिए । उक्त छलफलमा देउवाले निर्वाचनकै पक्षमा माहोल बनाउन जुट्नुपर्ने धारणा राखेको स्रोतले बतायो । देउवाले महामन्त्री कोइरालालाई संसद् पुनःस्थापनाको पक्षमा नबोल्न र निर्वाचनमा जाने वातावरणकै लागि सहयोग गर्न आग्रह गरेका थिए । पुनःस्थापनाको पक्षमा नलागी आफूलाई सहयोग गर्न सभापतिजीले आग्रह गर्नुभएको थियो । महामन्त्रीले अदालतले निर्णय जे गर्छ, त्यसलाई स्विकार्नुपर्छ तर अहिले पब्लिक सेन्टिमेन्ट विरुद्ध जान अप्ठ्यारो छ भन्ने जवाफ दिनुभएको छ, कोइरालानिकट स्रोतले भन्यो, सभापतिलाई सहयोग गर्नका लागि निर्वाचनको पक्षमा नै महामन्त्री उभिनुभएको भन्ने कुराचाहिँ होइन । कोइराला सभापति देउवालाई भेटेर शनिबार नवलपरासीको कार्यक्रममा भाग लिन जहाजबाट चितवन पुगेका छन् ।"
"ओलीलाई स्पष्टीकरण, पौडेल बर्खास्त","(काठमाडौं)  नेकपाको दाहालनेपाल समूहले प्रधानमन्त्री केपी शर्मा ओलीलाई पार्टी सदस्यसमेत नरहने गरी कारबाहीको प्रक्रिया अघि बढाएको छ । स्थायी कमिटीको शुक्रबार बसेको बैठकले ओलीलाई केन्द्रीय सदस्यसमेत नरहने गरी बर्खास्त किन नगर्ने भनेर स्पष्टीकरण सोध्ने र विष्णु पौडेललाई पार्टीको महासचिव पदबाट बर्खास्त गर्ने निर्णय गरेको नेता सुरेन्द्र पाण्डेले जानकारी दिए । दाहालनेपाल समूहको गत पुस ७ गतेको बैठकले ओलीलाई अध्यक्षबाट हटाएर उनको ठाउँमा माधवकुमार नेपाललाई अध्यक्ष बनाइसकेको छ । समान वरीयताका अध्यक्षहरू पुष्पकमल दाहाल र नेपालले पालैपालो स्थायी कमिटी बैठकको अध्यक्षता गर्दै आएका छन् । यद्यपि ओली नेतृत्वको नेकपाले भने दाहालको कार्यकारी जिम्मेवारी खोसे पनि अध्यक्षबाट हटाइसकेको छैन । गत पुस ५ गते प्रधानमन्त्री ओलीले प्रतिनिधिसभा विघटन गरेसँगै विभाजित भएको नेकपा प्राविधिक रूपमा मात्रै एकजस्तो छ । बैठकले पार्टी विभाजनपछिको अवस्था आकलन गरी रिक्त ठाउँमा पदपूर्तिका लागि बनाएको कार्यदलले आफ्नो प्रतिवेदन पेस गर्दै ३९ जिल्लाका सचिव र अध्यक्ष आफ्नो पक्षमा रहेको र बाँकी ३८ मा कतै सचिव र कतै अध्यक्ष आफ्नो समूहमा रहेको बताएका छन् । बाँकी रहेको ठाउँमा पदपूर्ति गर्दै जाने कुरा छ, एकदुई दिनमा नाम पनि टुंगो लाग्छ होला, पाण्डेले भने । उनका अनुसार प्रधानमन्त्री ओलीले गरेको असंवैधानिक संसद् विघटनविरुद्ध उपत्यकाव्यापी आन्दोलन झन् चर्को बनाउने निर्णय भएको छ । बैठकले कामचलाउ अवस्थामा रहेको सरकारले भारतसँग वार्ता थाल्नु सन्देहपूर्ण रहेको निष्कर्ष निकालेको छ । नेपालको अतिक्रमित भूमि लिम्पियाधुरा, लिपुलेक र कालापानीमा नेपालको हकभोग कायम गर्न नेपाली जनता र संसद्ले एकमत भई भारतसँग सार्थक वार्ता गर्न आग्रह गर्दा त्यसतर्फ ध्यान नदिने प्रधानमन्त्री केपी शर्मा ओलीले प्रतिनिधिसभा विघटन गरी सरकार कामचलाउ रूपमा रहेको समयमा भारत भ्रमण गरी वार्ता आरम्भ गर्ने कार्य सन्देहपूर्ण छ, बैठकपछि स्थायी कमिटी सदस्य भीम रावलले भने, यस्तो स्थितिमा राष्ट्रिय हितमा आँच आउने कुनै पनि सहमति, सम्झौता र काम कुरा नगर्न चेतावनी दिँदै त्यसो गरिएमा नेपाली जनताका लागि मान्य नहुने कुरा यो बैठक स्पष्ट गर्दछ । नेपालको कृषि क्षेत्रमा विदेशी लगानी भित्र्याउने सरकारको निर्णयको पनि नेकपाले विरोध गरेको छ । देशलाई आत्मनिर्भर बनाउनुको साटो कृषि क्षेत्रलाई समेत विदेशीहरूको खेल मैदान बनाउने गरी उनीहरूलाई पोस्ने दुराशय राखिएको छ, यस्तो नेपाली कृषकहरूको हितविरोधी निर्णय रद्द गर्नुपर्छ, बैठकको निर्णय छ ।"
नेताहरूका चोरऔंला,"(काठमाडौं)  प्रधानमन्त्री केपी शर्मा ओलीले गत असार १४ गते भारतले आफूलाई सरकारबाट हटाउन खोजेको र त्यसमा नेकपाका नेताहरूले नै साथ दिएको आरोप लगाए । त्यही घटनापछि नेकपाभित्र सार्वजनिक रूपमै आरोपप्रत्यारोपको सिलसिला पेचिलो बन्दै गयो । ओलीले त्यतिखेर चोरऔंला देखाउँदै गरेको खबरदारीको जवाफ पुस २९ गते नेकपा अध्यक्ष पुष्पकमल दाहालले प्रश्नमार्फत नै दिए र ओलीतिर फेरि चौरऔंला देखाए । मलाई भारतले हटाउन खोजेको छ भन्नुभएको थियो पहिले । भारतले भन्दैमा हटाउने हो र भनेर हामीले हटाएनौं त्यतिखेर, उनले भने, त्यसो भए उहाँले अहिले पार्टी विभाजन र प्रतिनिधिसभा विघटन भारतले भनेर गर्नुभएको हो ? सारा जनताले देखे, बुझे, तपाईं के भन्नुहुन्छ त केपीजी ?पछिल्लो समय नेताहरू चुनावका बेलाजस्तै जनता र कार्यकर्तामाझ जाने र भाषण गर्ने गरिरहेका छन् । तर उनीहरूसँग कुनै योजना छैन, जनताको जनजीविकासित जोडिएको खास विषय छैन । बरु प्रतिनिधिसभा चुनाव भएयता एउटा लय समातिसकेको राजनीति फेरि नेताहरूकै गालीगलौज, धाकधम्की र आरोपप्रत्यारोपको चरणमा फर्किंदा नागरिक दिक्क छन् । मानवशास्त्री सुरेश ढकाल नागरिकले हैरान बेहोर्ने गरी भएका नेताहरूको यो प्रवृत्तिलाई आवेगभन्दा धेरै चरित्रका रूपमा बुझ्नुपर्ने बताउँछन् । कतिपयले व्यक्तिको हिसाबले आवेशमा आएर यस्तो तुच्छ गाली गरेका हुन् पनि भन्छन् । तर यो आवेशभन्दा पनि चरित्र हो, जुन लामो समयबाट निर्माण हुन्छ, उनले भने, आफूले गरेको गल्तीको जवाफ दिने कुरा नहुँदा त्यसलाई छायामा पार्न नेताहरूले अर्कोलाई गाली गरिरहेका हुन् । हिजोआज अक्सर नेताहरूले भाषणमा ९० प्रतिशतभन्दा बढी समय अर्को पक्षलाई गाली गरेरै बिताएका हुन्छन् । कार्यक्रममा नेता, कार्यकर्ता, युवा र विद्यार्थीले सबैभन्दा निम्नकोटिको गालीमा बेस्सरी ताली बजाएर र सिट्ठी फुकेर झन् उक्साइरहेका हुन्छन् । यत्रो राजनीतिक घटनाक्रमका विषयमा जानकारी लिनेदिने, रणनीतिबारे छलफल र बहस गर्नुपर्ने नेताहरू विगतका कोठे बैठकमा कसले के बोल्यो, को कस्तो थियो, कसको कुर्सी कता सारियो, कसले कुन पद माग्यो भन्नमै व्यस्त देखिएका छन् । यसरी गाली बक्नेमा प्रधानमन्त्री ओली नै अगाडि देखिन्छन्, त्यसपछि दाहाल, माधव नेपाल, झलनाथ खनाल, बाबुराम भट्टराईलगायतका नेताहरू छन् । उनीहरूले ओलीलाई बारम्बार भन्ने गरेका शब्द हुन्, तानाशाह, भस्मासुर, हिटलरवादी, गोपन सर्प आदि । मानवशास्त्री ढकाल नेताहरूले गर्ने यस्ता गाली गम्भीर विषय भएकाले सामान्यीकरण गर्न नमिल्ने बताउँछन् । अर्को त नेताहरूको गाली भाषण कोही गतिला होइनौं है भन्ने जानकारी पनि हो, उनले भने । नेपालीमा एउटा भनाइ चर्चित छ, अरूतिर एउटा चोरऔंला सोझ्याउँदा आफूतिर अरू चार औंला फर्किन्छन् । पुस ५ गते प्रतिनिधिसभा विघटन गरेर सडकमा उत्रिएका नेताहरूले गरेको भाषण र अर्को पक्षलाई लगाइरहेको आरोपप्रत्यारोप र गालीबाट त्यही प्रतीत हुन्छ । प्रधानमन्त्री एवम् नेकपा अध्यक्ष ओलीले भर्खरै छुटेका आफ्ना सहकर्मीमात्रै होइन, प्रतिनिधिसभा विघटनको विपक्षमा बोल्ने जोकोहीको पनि हुर्मत लिन बाँकी राखेका छैनन् । यति धेरै गाली गर्न र जे पायो त्यही बोल्न नेताहरूलाई केले प्रेरित गर्छ त ? विश्लेषक भाष्कर गौतम भन्छन्, गोप्य प्रकृतिको सम्झौता र त्यही सम्झौतामा टिकिरहन नसक्ने राजनीतिक पात्रहरू गाली उत्पादनको कारखानाजस्ता भएका छन् । हुन पनि अहिलेको राजनीतिक परिवर्तनको आधार मानिएको शान्ति प्रक्रियाको सम्झौता नै गोप्य प्रकृतिको थियो । त्यसपछि राजनीतिक हिसाबले अर्थपूर्ण बन्न सक्ने धेरैजसो सहमति र सम्झौता गोप्य रूपमै भएका छन् । भित्री रूपमा सम्झौता भएपछि सम्झौताकर्ताले जे भन्यो, नागरिकले त्यही पत्याइहाल्ने भए । त्यसैले सहमतिकर्ता मिल्दा सबै मिलेजस्तो हुने र मिलेनन् भने सब कुरा भत्किएर एकअर्काविरुद्ध औंला तेर्साउने पद्धतिको विकास शान्ति सम्झौतादेखि तत्कालीन एमाले र माओवादी केन्द्रबीच एकता हुँदा ओली र दाहालबीच भएको सहमतिमा पनि देखियो । शान्ति सम्झौतादेखि एकतासम्म जसरी भित्री रूपमा सम्झौता सहमति गर्ने र त्यही नै सर्वेसर्वा हुने परम्परा बस्यो, त्यो राजनीतिका लागि एकदमै खतरनाक भयो, गोप्य सम्झौतालाई पार्टीका सबै र नागरिक समाजले पनि मान्ने पद्धति बस्दै गयो, गौतमले भने, यसले दुई धामीझाँक्रीले भित्र बसेर जे गर्छन् त्यो मिल्यो भने अँगालो हाल्ने, मिलेन भने औंला तेर्साउने गर्दा हामी यो जटिल अवस्थामा आइपुग्यौं ।पछिल्लो कालमा विधि, पद्धति र विषयभन्दा पनि व्यक्तिहरूले गर्ने सहमति र झगडालाई मात्रै ध्यान दिँदा खास विषय के हो भन्नेमा न नेताहरूले स्पष्ट पार्न सके न त नागरिक नै सचेत भए । अँगालो मार्दा ताली बजायौं, पद्धति प्रक्रियामा ध्यान दिएनौं, यो पद्धतिमा कन्टेन्ट खुकुलो भयो । नेताहरूबीच भद्र सहमति भयो भनियो । के भद्र भयो हामीले थाहा पाएनौं । अहिले भद्रको उल्टो पाटो भनेको अभद्रता भन्न पनि मिल्ने खालको वातावरण छ, खासमा हामी शान्ति प्रक्रियादेखि अहिलेसम्म त्यो पद्धतिबाट बाहिर निस्केका छैनौं, परिणामतः नेताहरूले एकअर्कालाई जे लाञ्छना लगाए पनि हुने स्थितिमा पुग्यौं, गौतमले भने । नागरिकसँग जिम्मेवार र बफादार हुनु नपर्ने भएकाले यस्ता कुरामा नेता पनि रमाउँदै आए । नेताहरू गालीगलौजमै भुल्न थालेपछि विषयवस्तुमा कुरा गर्नेहरू बिस्तारै ओझेल पर्दै गए । विधि, पद्धति र सिद्धान्तबाट राजनीति डोर्याउनुपर्छ भन्नेहरूको कुरा नेकपाका दुवै खेमा र नेपाली कांग्रेसमा पनि सुनिँदैन । सम्भवतः त्यसैकारण राष्ट्रिय सभाको रोस्ट्रममा उभिएर प्रधानमन्त्री ओलीले भने, विधि, पद्धतिले खान दिँदैन । उनैले कार्यकर्ताबीच भनिदिए, दाहालनेपालहरू भगौडा हुन्, भेट्नो कुहिएर झरेका फल हुन् । कार्यकर्तामाझ दाहालले ओलीलाई लाजघिन नभएका निर्घिणी भनेका छन् । भट्टराईले ओलीलाई कलियुगको भस्मासुर का रूपमा ओलीसुर को उदय भएको र उनलाई परास्त नगरी नहुने भनेका छन् । यस्ता कुरा दिनदिनै सुनिन्छ । जब नेताहरू एकअर्काविरुद्ध यसरी खनिँदै आए, उनीहरूलाई यिनै कुराले क्षणिक खालको लोकप्रियता बढेझैं भइरहेको छ । चर्का कुरा बिकिरहेका छन्, कार्यकर्ताको ताली यस्तै कुरामा बजिरहेको छ । हामी जनता त भेडा नै भयौं, लेखक तथा विश्लेषक सञ्जीव उप्रेतीले भने, बिहान समाचारमा जे पढ्ने हो, त्यो बाहेक हामीलाई केही पनि थाहा हुँदैन । हाम्रा नेताजीहरू पारदर्शी भएको खोइ ? यसले हामी कति रैती रहेछौं भनेर देखाउँछ । उनले गणतन्त्र र लोकतन्त्रका लागि आन्दोलन गरिए पनि त्यसको आधार कमजोर र अपारदर्शी हुँदा मुलुक प्रतिगमनतिर अघि बढिरहेको र त्यसलाई ढाकछोप गर्न नेताहरूले गालीगलौजमा उत्रिएर एकअर्काविरुद्ध चोरऔंला उठाइरहेको बताए । नामकै आधारमा नेकपालाई कम्युनिस्ट मान्ने हो भने कम्युनिस्ट पार्टीको मान्यता बन्द समाजमा रमाउने र गाली गरे पनि प्रशंसा गरे पनि कमिटीभित्रै गर्नुपर्छ भन्ने हो । लेनिनकालीन समयदेखि नै कम्युनिस्टहरूले आत्मालोचना गर्नुपर्छ भन्दै आइरहेको पाइन्छ । नेकपा अध्यक्ष ओलीले पनि गत वैशाखमा एकपटक पार्टीमा आत्मालोचना गरेका थिए । पूर्वएमालेमा समेत आत्मालोचनाको चलन व्यापक थियो । जनयुद्ध कालमा दाहाल र भट्टराईले पटकपटक आत्मालोचना गरे । तर अहिले त्यो चलन हरायो र लाजैमर्दो गरी गाली गर्ने प्रवृत्ति विकास भयो । यसले नेताहरू मात्रै होइन उनीहरूका कुरा सुन्ने र मनन गर्ने ठूलो समूहलाई समेत असहिष्णु बनाउँदै लगेको छ, समाज विभाजित छ । लोकतन्त्रमा आफ्नो गल्ती पनि केही छ कि भनेर हेर्नुपर्ने हो तर हामीकहाँ त नेताहरूले अरूको फोटो खिच्न लेन्स बाहिरतिर फर्काएको जस्तो मात्रै गरे, जसले दीर्घकालीन समाधान दिँदैन, लेखक उप्रेतीले भने, अब नेताज्यूहरूले आफ्नो सेल्फी पनि खिच्न सिक्नुपर्यो ।"
कोभिसिल्ड खोपलाई अनुमति,"काठमाडौं (कास) नेपालले अक्सफोर्ड विश्वविद्यालय अस्ट्राजेनेकाको खोपलाई आपत्कालीन प्रयोगका लागि अनुमति दिएको छ । औषधि व्यवस्था विभागले भारतको सिरम इन्स्टिच्युट अफ इन्डियाले उत्पादन गरेको कोभिड१९ विरुद्घको कोभिसिल्ड खोपलाई प्रयोगका लागि शुक्रबार ससर्त अनुमति प्रदान गरेको हो । नेपालले प्रयोगका लागि अनुमति दिएको यो पहिलो खोप हो । विभागले मान्यता दिएसँगै कोभिसिल्ड खोप आयात र प्रयोग गर्ने बाटो खुलेको छ । भारत र चीनका सरकारी कम्पनीद्वारा निर्मित थप दुई खोप उपयोग अनुमतिको पर्खाइमा छन् । अक्सफोर्डअस्ट्राजेनेकाको एजेडडी १२२२ खोप सिरम इन्स्टिच्युटले भारतमा कोभिसिल्डको नाममा उत्पादन गरेको छ । यो खोपको तेस्रो चरणको क्लिनिकल ट्रायल सफल भइसकेको छ । कोभिसिल्ड एउटा भाइरसबाट बनेको छ, जो एक सामान्य एडेनो भाइरस (सामान्य रुघाखोकी) को कमजोर संस्करण हो । यसलाई मान्छेमा विकसित हुन नसक्ने गरी आनुवांशिक रूपले परिवर्तन गरिएको छ ।आमनेपालीको स्वास्थ्य सुरक्षालाई दृष्टिगत गरेर औषधि ऐनको संशोधनअनुसार कोभिसिल्ड लाई आपत्कालीन प्रयोगको अनुमति प्रदान गरिएको हो, विभागका महानिर्देशक भरत भट्टराईले भने, अब खोप छिटो ल्याउन सहज हुनेछ । कोभिसिल्डले सबैभन्दा पहिले बेलायतमा गत ३० डिसेम्बरमा आपत्कालीन उपयोगको अनुमति पाएको थियो । त्यसपछि भारतले जनवरी ३ र बंगलादेशले जनवरी ७ मा उक्त प्रयोग अनुमति दिएका हुन् । नेपालमा खोप आयात गर्न निजी कम्पनीले समेत अनुमति मागेको विभागले जनाएको छ । कोभिसिल्डका तर्फबाट हुकुम डिस्ट्रिब्युटर्स एन्ड लजिस्टिक प्रालिले आपत्कालीन प्रयोगको अनुमतिका लागि निवेदन दिएको विभागका वरिष्ठ औषधि व्यवस्थापक सन्तोष केसीले बताए ।"
मुद्दा संवैधानिक इजलासमै,"(काठमाडौं)  प्रतिनिधिसभा विघटनको मुद्दा सर्वोच्च अदालतको संवैधानिक इजलासले नै सुनुवाइ गर्ने भएको छ । करिब तीन दिनको छलफलपछि शुक्रबार संवैधानिक इजलासले गम्भीर संवैधानिक व्याख्याको प्रश्न समावेश भएको देखिएको भन्ने आधारमा आफूले सुनुवाइ गर्ने भनी आदेश गरेको हो । आदेशअनुसार अब आइतबारदेखि प्रतिनिधिसभा विघटनको निवेदनमाथि निरन्तर सुनुवाइ हुनेछ ।एमिकस क्युरी भनिने अदालतका सहयोगीहरूको रायसहित पक्षविपक्षको सघन छलफलका बाबजुद सर्वोच्चले निवेदन किन संवैधानिक इजलासले नै हेर्ने भन्नेमा सात शब्दबाहेक केही पनि आदेशमा खुलाएको छैन । बृहत् पूर्ण इजलासको मागमा संवैधानिक इजलासले नै मुद्दाको सुनुवाइ गर्ने भन्ने आदेशमा गम्भीर संवैधानिक व्याख्याको प्रश्न समावेश भएको देखिएको भन्नेमात्रै उल्लेख छ । विघटनको मुद्दामा गम्भीर संवैधानिक व्याख्याको प्रश्न किन र कसरी समावेश भयो, खुलाइएको छैन । यसअघि कानुन व्यवसायीहरूले गम्भीर संवैधानिक व्याख्याको प्रश्नको आधार र कारण खुल्नुपर्ने भन्दै गत पुस ८ को प्रधानन्यायाधीश चोलेन्द्रशमशेर जबराको एकल इजलासको आदेशमै प्रश्न उठाएका थिए । पाँच सदस्यीय इजलासले दिएको आदेश पनि पुस ८ गतेकै स्वरूपको छ । सर्वोच्चको यो आदेशसँगै मुद्दाको सुनुवाइ कसरी गर्ने भन्ने विवाद टुंगिएको छ । आइतबार निवेदकका तर्फबाट बहस सुरु हुनेछ भने त्यसपछि सरकारी पक्षले निर्णयको प्रतिरक्षा गर्नेछ । त्यसपछि मुद्दा हाल्ने निवेदकहरूका तर्फबाट फेरि जवाफ दिइनेछ । अदालतका सहयोगीहरूले पनि यही क्रममा आफ्नो राय दिनेछन् । त्यसपछि इजलासले निश्चित समय तोकेर दुवै पक्षका कानुन व्यवसायीहरूलाई बहसनोट पेस गर्न आदेश दिन सक्छ । त्यसपछि निश्चित अवधि राखेर इजलासले प्रतिनिधिसभा विघटन संविधानसम्मत थियो वा थिएन भन्ने निर्णय सुनाउनेछ । शुक्रबारको बहसमा अदालतका सहयोगी (एमिकस क्युरी) ले पनि राय राखेका थिए । वरिष्ठ अधिवक्ता बद्रीबहादुर कार्कीले संविधानको व्याख्या गरेर संवैधानिक इजलासलाई पाँच सदस्यीयभन्दा बृहत् बनाउनुपर्ने सुझाव दिएका थिए । वरिष्ठ अधिवक्ता विजयकान्त मैनालीले संवैधानिक इजलासबाट नै विवाद निरूपण हुनुपर्नेमा जोड दिए । संविधानविद् पूर्णमान शाक्यले संविधानले नै तोकेका बाहेकका मुद्दा अरू इजलासले हेर्न सक्ने भन्दै प्रतिनिधिसभा विघटनको मुद्दा अन्य इजलासले पनि हेर्न सक्ने बताए । तथ्यको विवाद अरू इजलासले हेर्न सक्ने भए पनि कानुन र संविधानको व्याख्याको विषय भने संवैधानिक इजलासले हेर्नुपर्ने उनको जोड थियो । अधिवक्ता गीता पाठक संग्रौलाले सर्वोच्च अदालतका सबै इजलास उत्तिकै महत्त्वपूर्ण भए पनि प्रतिनिधिसभा विघटनको मुद्दा संवैधानिक इजलासमा सुनुवाइ हुनुपर्ने बाध्यकारी व्यवस्था नभएको प्रतिक्रिया दिइन् । अदालतका सहयोगीहरू अघि सरकारी निर्णयको पक्षमा बहस गरेका कानुन व्यवसायीहरूले संवैधानिक इजलासबाट नै न्यायनिरूपण हुनुपर्ने माग गरेका थिए । विगतका नजिरहरू त्यतिबेलाको संविधानको सन्दर्भमा प्रतिपादन भएको औंल्याउँदै उनीहरूले अहिले तिनको तादात्म्य जरुरी नभएको जिकिर गरे । वरिष्ठ अधिवक्ताहरू विष्णु भट्टराई, सुरेन्द्र भण्डारी, नायब महान्यायाधिवक्ता पदमप्रसाद पाण्डेयलगायतको मतमा बृहत् पूर्ण इजलासको साटो मुद्दा संवैधानिक इजलासबाटै हेर्नुपर्ने हो । सभामुखका पक्षीय वरिष्ठ अधिवक्ता श्याम खरेल र लब मैनालीले भने बृहत् पूर्ण इजलासबाट सुनुवाइ उचित हुने सल्लाह दिए ।"
आदिमानवको उत्थान र पतनको आख्यान,"रामापिथेकसको अवरोह कुनै स्टार कलाकारको अधोगतिझैं रामापिथेकसलाई पनि लाइमलाइटबाट ओर्लिन समय लागेन । सन् १९६४ को एउटा सेमिनारमै त्यसबेलाका चर्चित मानवशास्त्री सेरवुड वासबर्नले रामापिथेकसको मानव पुर्खाको हैसियतबारे प्रश्न उठाइसकेका थिए । सेमिनारमा वर्कले विश्वविद्यालयका अपुच्छ बाँदर र मानव पुर्खाको अध्ययन गरिरहेका विद्यार्थी भिन्सेन्ट सारिक पनि थिए । अपुच्छ बाँदरबाट मान्छेको पुर्खा छुट्टिएको कालखण्ड १ करोड ५० लाख वर्षअगाडि नै हो भन्ने मान्न वासबर्न तयार थिएनन् । अपुच्छ बाँदरको शारीरिक संरचनाव्यवहारको गहन अध्ययन गरेका उनले मान्छे र अफ्रिकी अपुच्छहरूको व्यवहार शारीरिक संरचनामा धेरै समानता भेटेका थिए । मान्छेमा आएको भिन्नता केवल पछिल्लो २० लाख वर्षभित्रमा मात्रै आएको हो र मानव पुर्खा अपुच्छ बाँदरको पुर्खाबाट करिब ४० लाख वर्षअगाडि मात्रै छुट्टिएको हुनुपर्छ भन्ने उनको तर्क थियो । साथै वासबर्न नै पहिलो बायोलोजिस्ट हुन्, जसले बिस्तारै विकास हुँदै गरेको आनुवंशिक अध्ययनको प्रविधि प्रयोग गरेर मान्छे र अपुच्छ बाँदरको विविध प्रजातिबीचको सम्बन्ध कति नजिक या टाढा छ भनेर अध्ययन गर्न सकिन्छ भनेर सुझाए ।सारिक त्यो सेमिनारमा हुनु एक सुखद संयोग बनिदियो । रसायनशास्त्रमा समेत दीक्षित सारिक मानव र अपुच्छ बाँदरको उद्विकासको अलगअलग बाटो कहिले छुट्टियो भनेर आनुवंशिक अध्ययन गर्न तयार भए ।बायोकेमिस्ट मोरिस गडम्यान यस क्षेत्रमा काममा लागिसकेका थिए । बीसौं शताब्दीको आरम्भमै उनले दुई प्रजातिमा निकटता जति कम हुन्छ ती दुईको ब्लड प्रोटिनमा त्यति नै असमानता हुने प्रमाण जुटाइसकेका थिए । सन् १९५७ मा सिकागो जुलोजिकल पार्कमा गएर उनले चिम्पान्जी, गोरिल्ला, ओराङ्ओटान र गिब्बनको रगतको नमुना लिएर आए । उनले अल्बुमिन भन्ने ब्लड प्रोटिन निकालेर कुखुरामा इन्जेक्ट गरे र कुखुराको इम्युन सिस्टको प्रतिरोध गर्ने शैलीको अवलोकन गरे । उनले गरेका थुप्रै प्रयोगले ओराङ्ओटान र गिब्बनभन्दा चिम्पान्जी र गोरिल्लासँग मानिसको नजिकको सम्बन्ध देखायो ।गडम्यानको प्रस्ताव धेरैले अस्वीकार गरे । भिन्सेन्ट सारिक अब मानिस, चिम्पान्जी, गोरिल्ला र ओराङ्ओटानका पुर्खाहरू छुट्टिएको समय पत्ता लगाउन सक्रिय भए । यसका लागि उनी मोलिक्युलर क्लक अर्थात् यी सबै प्राणीको डीएनएमा भएको म्युटेसनको दर हिसाब गर्ने विधिमा भर पर्न खोजे । कुनै प्रजाति साझा पुर्खाबाट छुट्टिएर आआफ्नो इभोलुसनरी पाथवे मा लागेपछि लामो कालखण्डमा उनीहरूको डीएनएमा एक निश्चित दरमा उत्परिवर्तन हुन्छ । जति समय बित्दै जान्छ उनीहरूको डीएनए उति नै फरक हुँदै जान्छ । मोलिक्युलर क्लकमार्फत डीएनएमा जम्मा हुने यही उत्परिवर्तनको कुल पृथकताको आधारमा प्राणीहरूबीच आनुवंशिक निकटतापृथकता र पृथक् प्रजाति आरम्भको समयकाल नापिन्छ ।यसका लागि सारिकले नोबेल पुरस्कार विजेता लिनस पाउलिङ र इमिली जुकरन्डलको अध्ययन विधिको उपयोग गर्ने निर्णय गरे । उनले यसका लागि बायोकेमिस्ट्रीका युवा विद्यार्थी एलन विल्सनको सहयोग लिए । उनी मानिस र अन्य अपुच्छ बाँदरहरूको ब्रान्चिङ ट्री अर्थात् आआफ्नो वंश छुट्टिएको समयकाल पत्ता लगाउन तयार भए ।सन् १९६७ को अन्त्यमा सारिक र विल्सनले मान्छे र अपुच्छ बाँदरका पुर्खा १ करोड ५० लाख वर्षपहिले नभई करिब ५० लाख वर्षअगाडि मात्रै छुट्टिएको हो भनी घोषणा गरे । सन् १९६७ को साइन्स जर्नलमा उनीहरूको दाबी थियो मानिस र अफ्रिकन अपुच्छ बाँदरको साझा पुर्खा करिब ५० लाख वर्षअगाडिको हो । मानव उद्विकासको अध्ययनमा यो ठूलै विस्फोटक पदार्थ खसाइएको थियो । खासगरी जीवाश्मामानवशास्त्रीहरू यो प्याराडाइम सिफ्ट स्विकार्न तयार थिएनन् । फेरि सन् १९७१ मा डीएनएमा आधारित अर्को अध्ययनले पनि मान्छे र अपुच्छ बाँदरको साझा पुर्खा धेरै पुरानो होइन भन्ने देखाएपछि उनले भने ८० लाख वर्षभन्दा पुरानो जीवाश्मा हेर्दा जतिसुकै मानव पुर्खासँग मेल खाए पनि त्यसलाई मानव पुर्खा मान्ने छुट अब छैन । (द फोसिल मेन, केरमिट प्याटिसन) ।यसरी विल्सन र सारिकको तर्कले पोटासियम आर्गन डेटिङबाट करिब एक करोड वर्षभन्दा अगाडिको समयसीमा तोकिएको युरोप, एसिया र अफ्रिकामा फेला परेको रामापिथेकसको जीवाश्मालाई मानव परिवारको सदस्यको आरम्भ भएको विन्दुभन्दा निकै सुदूर कालखण्डमा पुर्याइदियो । र, रामापिथेकसको पजनी भयो । त्यति मात्रै होइन, मानव स्वरूपसँग जतिसुकै सान्निध्यता भए पनि अत्यधिक प्राचीन कुनै पनि जीवाश्मा मानव पुर्खा हुन सक्दैनन् भन्ने उनीहरूले ठोकुवा गरिदिए । त्यसपछिका निरन्तर अध्ययनले अपुच्छ बाँदरहरूको परिवारबाट सबैभन्दा अन्तिममा चिम्पान्जी र मान्छेका पुर्खा छुट्टिएको प्रमाणित गरिरह्यो । अन्तिममा सन् २००५ मा चिम्पान्जीको सम्पूर्ण डीएनएको ड्राफ्ट सिक्वेन्स प्रकाशित भएपछि यो निर्विवाद तथ्य बन्यो । आधुनिक मानव र चिम्पान्जी साझा पुर्खाबाट करिब ५५ देखि ७० लाख वर्षपहिले मात्रै छुट्टिएको हो । यही विन्दुबाट आधुनिक मानवसम्मका देखिएका मानवका विविध प्रजातिलाई मात्रै अहिले होमिनिन भनिन्छ । रामापिथेकस होमिननभित्र परेन । करिब १ करोड ६० लाख वर्षपहिले अपुच्छ बाँदरको पुर्खाबाट छुट्टिएको एक हाँगो रामापिथेकस हुँदै आधुनिक ओराङ्ओटानको उद्विकास भएको हो । (अ पकेट हिस्ट्री अफ ह्युमन इभोलुसन) ।तर, रामापिथेकसलाई आनुवंशिक प्रमाणले मात्रै हल्लाउन सकेन । पिलविम र साइमनसलगायतलाई अझै एक दशक लाग्यो यो तथ्य स्विकार्न । जीवाश्माको कडा प्रमाण जुटेपछि बल्ल उनीहरूले पत्याए ।जी एडवार्ड लेविसले रामापिथेकसको पहिलो जीवाश्मा भेटेको शिवालिक पर्वतमा डेभिड पिलबिमले सन् १९७३ मा अन्तर्राष्ट्रिय टिम लिएर गए । उनले शिवालिक पर्वतको पाकिस्तानी, भारत र अफ्गानिस्थानदेखि बर्मामा समेत खोजी गरे । अन्त्यमा सन् १९७५ र १९७६ मा उनीहरूको समूहले रामापिथेकसको बंगारा र दाँतका टुक्राहरू फेला पारे । उपलब्ध सबै जीवाश्मा भेला पारेर मिलाउँदा दाँतको लहर अंग्रेजी अक्षर भी आकारको नबनेर यु आकारको बन्यो । यही समूहले अपुच्छ बाँदरको अर्को प्रजाति शिवापिथेकश को पनि खप्पर र केही हड्डी भेट्टायो । पिलबिमको पारखी आँखाले देख्नेबित्तिकै चाल पायो खासमा शिवापिथेकश भन्नु नै रामापिथेकस को भाले मात्रै हो । दुईबीचको आकारको भिन्न्ता सेक्सुअल डाइमोर्फिजम अर्थात् एकै प्रजातिका भालेपोथीबीच रहने शारीरिक संरचनागत भिन्नता मात्रै हो । त्यति मात्रै होइन, यी दुवै जीवाश्माको अनुहारको मोहडा, आँखाको भाग, नाक र च्यापु सबै अहिले अस्तित्वमा रहेको ओराङ्ओटानसँग मिल्दोजुल्दो देखियो । बल्ल १९७९ मा आएर पिलबिम र साइमनसले रामापिथेकस शिवापिथेकश नामक अपुच्छ बाँदरको पोथी मात्रै हो भन्ने स्वीकार गरे । खोजकर्ताहरूले गलत समयमा गलत शारीरिक संरचनासहितको गलत पुर्खाको खोजी, त्यो पनि गलत भूगोलमा गरिरहेका थिए । (एलबिन साइमन्स, साइन्स २४५, १९८७) ।जब अन्यत्र रामापिथेकस मानव वंशजको आदिपुर्खाको लाइनबाट ओर्लेर आफ्नो समूहमा (ओराङ्ओटान) फिर्ता हुँदै थियो, नेपालमा बल्ल रामापिथेकसको जीवाश्मा भेटिएको थियो । र, उसलाई आधुनिक मानव र अपुच्छ बाँदरलाई जोड्ने सेतु प्राणी को रूपमा स्थापित गरिँदै थियो ।प्राचीन नेपाल जर्नलको पुस २०३७०३८ अंकमा नेपालमा मानव जातिको पुर्खा मा जनकलाल शर्मा लेख्छन्, नेपाल र संयुक्त राज्य अमेरिकाको संयुक्त अन्वेषण दलले १९८० को डिसेम्बर महिनामा तिनाउ खोलाको किनारमा बुटवलभन्दा केही माइल पर पहरामा टाँसिएको रामापिथेकसको माथिल्लोपट्टिको बंगाराको दाँत प्राप्त गरेको हो । यसलाई पाउने पहिलो श्रेय डा जेएच हटचिसनलाई छ । सारांशमा उनी लेख्छन्, १ करोड ४० लाख वर्षअगाडि रहनेबस्ने रामापिथेकस मानव वंशको शृंखलाको पहिलो कडी भएको पुष्टि भएको छ ।त्यसयता मानव सभ्यताको प्राचीनता पुष्टि गर्न आजपर्यन्त हामी रामापिथेकसको सहारा लिइरहेका छौं । भर्खरै एक टेलिभिजन कार्यक्रममा आध्यात्मिक गुरु चैतन्य कृष्णले नेपाल र यहाँको सभ्यताको प्राचीनता पुष्टि गर्न थुप्रै गलत सूचनाको शृंखला जोडेका छन् । एक ठाउँ उनी भन्छन्, रामापिथेकसको बंगारा त्यही गण्डकी क्षेत्रमा भेटिनुले यो आदिसृष्टिको भूमि भन्ने प्रमाण भएन त ?उता सूचना विभागको नेपाल परिचय (२०७७) को संस्करणले भन्छ, पश्चिम नेपालको बुटवल क्षेत्रमा पाइएको रामापिथेकस मानवको अवशेषले एक करोड वर्षभन्दा अगाडिदेखि नै मानवको बसोबास सुरु भइसकेको तथ्य स्पष्ट हुन्छ । तर, मानव उद्विकासको इतिहासमा रामापिथेकसको उत्थान र पतनको बिर्सनलायक कथा हो । करिब दुई दशक दुई थान विज्ञले जीवाश्मामा आफूले देख्न चाहेको गुणचरित्र आरोपित गरिदिँदा मानव उद्विकासको अध्ययन लामो समय बन्धक बन्यो । (रोजर लेविन) । सभ्यताको आदि आरम्भकर्ताका रूपमा भने रामापिथेकसले अझै हाम्रो सामूहिक रुमानी चेतनालाई बन्धक बनाइरहेको छ । जीवनसँग हाम्रो अविच्छिन्न शृंखला चार अर्ब वर्ष पुरानो हो । यस धरतीमा अस्तित्वमा रहेका, आएर लोप भएका र अब आउने हरेक प्रजाति हाम्रा पुर्खासम्बन्धीसन्तति हुन् । जीवनवृक्षमा फैलिएको हाँगामा मात्रै को कति नजिक र को कति टाढा भन्ने मात्रै हो । यही वृक्षमा रामापिथेकस अर्को हाँगोमा स्थानान्तरण भएको मात्रै हो । रामापिथेकसको कडी समातेर गरिने हाम्रो सभ्यताको विशिष्टता र प्राचीनताको गफआधार भत्केको नै जुग बितेको मात्रै हो ।"
एकादेशमा एउटा साथी थियो,"बितेको महिनाको एक साँझ करिब सत्तरी वर्षको उमेरमा खसेको एउटा साथीको तत्कालमा परिचयको नाम थियो स्वनाम साथी । श्रमिक वर्ग, उत्पीडितहरू र सारा मानवताको मुक्तिका पक्षमा आफ्नो अध्ययन, भोगाइ र सिकाइबाट सँगालिएका असाधारण महत्त्वका निष्कर्षहरू लगातार साथीहरूलाई बोलीचालीमा उसले बाँडिरहन्थ्यो । विद्रोही र दार्शनिक रूपचन्द्र विष्टले आफ्नो अन्त्येष्टिमा अन्तिम आफन्त तोकेको यो साथी रूपचन्द्र जति पनि आफ्ना कुराहरू लेख्दैनथ्यो । अल्छी ठान्न नमिल्ने, बाटो छेकिएपछि भौंतारिएको कमिलाझैँ सधैँ सक्रिय । भाषा र ज्ञानको समस्या मान्न नमिल्ने, कम्तीमा आधा दर्जन भाषा बोल्ने र विज्ञानका धेरै शाखाका सूचनाहरूको भण्डारण गर्ने । तैपनि नलेख्ने प्रवृत्ति किन थियो ? साथीको यो प्रवृत्तिबारे कुनै साथीसँग सम्भवतः यसको सही जवाफ छैन । नेपालको कम्युनिस्ट तथा धेरैखाले उत्पीडितहरूका विभिन्न ससाना जमातभित्र सीमित रहन उसले चाहेकाले सायद लोकतान्त्रिक ट्रेडमार्कअन्तर्गतका व्यापक मानिसहरूबीच उसको ठोस परिचय गुमनाम थियो । तर, साथीको चिन्तन र व्यवहारको आयाम भने कुनै पनि वैचारिकीअन्तर्गतको किन नहोस्, त्यसभित्र झिंगाको पित्त बराबरको मात्र पनि सत्य र उज्यालो लुकेको छ भने, त्यसलाई आम जीवनमा जोड्न लागिपर्ने खालको थियो । रूपचन्द्र विष्टजस्तै स्वनाम साथी आज धेरै वास्ता नगरिएको नाम हो । यो बेवास्ता गलत राजनीति र रैथाने चिन्तन प्रक्रियालाई डस्ने आयातित चिन्तनका कारण होइन, बरु आयातकर्ता बन्नुमा मात्र मख्ख पर्ने प्रवृत्तिका कारण संस्थागत भइरहेको हो । रैथाने वा आयातित सही वैचारकीलाई जीवनकरण गर्ने प्रक्रिया जब तीव्र हुनेछ, तब कम्युनिस्ट वा लोकतान्त्रिक धाराको प्रत्येक सच्चा मानवताको मुक्तिको पक्षधरले रूपचन्द्र विष्ट र स्वनाम साथीलाई खोज्ने र बुझ्ने सिलसिला पनि अवश्य अगाडि आउनेछ ।मानिसलाई थाहा छ मृत्यु स्वाभाविक वैज्ञानिक प्रक्रिया हो तर मानिसले कहिल्यै पनि मृत्युलाई सामयिक मान्न सकेन । जीवनको आनन्द र जीवितको सत्कर्मले नै मृत्युलाई सामयिक स्वीकार गर्न समाजलाई सधैँ गाह्रो हुँदै आयो । आजसम्म मारिएकाहरू वा मरेकाहरू सबै नै कसै न कसैका साथी थिए, स्वनाम साथी भने सबैभित्रको असल चीजको साथी थियो । उसको समीपमा एकाध पल बिताएका प्रत्येक मानिसले उसका निम्ति कम्तीमा एक कुरुवा आँसु बगाइदिन सक्छ तर ऊ भावुकताको व्यापारी थिएन । उसको सम्झनामा भावनात्मक उच्छवास भरिएका सयौँ पानाहरू पनि भरिँदै छन् आजभोलि तर ऊ भावनामाथि खेलबाड गरेर विजय रोज्ने खेलाडी थिएन । उसका निम्ति महानता ठट्टाको विषय थियो, त्याग निजी स्वार्थकै कालभैरवको भयानक अवतार अनि योगदान चाहिँ ब्याजखोरको लालसा । साथीका निम्ति जीवन केवल एक सच्चा सरल साथी थियो । आफ्नो भागमा परेको दायित्व सधैँ पूरा गर्न तम्सिनु र प्राप्त चीजहरू सम्पूर्ण रूपमा भोग गर्नु नै जीवनको परिभाषा थियो । के त्यस्तो मानिसको सम्झना भावनामा बगेर आँसुमय बनाउनु सही होला ? मरेका मानिसका निम्ति उसको चर्चा शतप्रतिशत व्यर्थको कुरा हो । स्वनाम साथीकै तरिकामा मलाई पनि भन्न मन लाग्छ मरेपछि मेरो लासलाई दुनियाँभरिको मानिसले थुके पनि वा लात्तीले गुल्ट्याए पनि केही फरक पर्दैन किनकि मेरो लास त म होइन । साथीको थोरै संगतले त यसरी सोच्न सिकाएको थियो भने उसकै बारेमा केवल भावनामा बगेर मात्र किन बोल्नु हामी साथीहरूले ? चिसोका विरुद्ध ऊ सधैँ न्यानो त थियो तर आगोमय अनिष्टका विरुद्ध नाइनलझैं पग्लिने होइन, कपासजस्तै अटेरी दृढ थियो किनभने ऊ मूलतः सैद्धान्तिक मान्छे थियो । त्यसैले जरुरी छ अपरिचित र नयाँ पुस्ताका निम्ति उसको सम्झना उसैले नै अँगालेको सिद्धन्तकै कसीमा घोटेर उसलाई बुझ्ने र बुझाउने कोसिस गर्नु । हो, उसको बारेमा यही सिलसिलाको सुरुआत नै सही हुनेछ । श्रमजीवी र मानवताको सच्चा साथी बन्न असाधारण रूपमा कठोर थियो स्वनाम साथी, तब त्यही उद्देश्यका निम्ति उसमाथि पनि कठोर हुनु नै साथी बन्ने सच्चा प्रयत्न ठहरिनेछ ।विसं २०४६ को परिवर्तनपछि, पाटनढोकाको गोप्य कोठामा पहिलोपटक भेट हुँदा पञ्चायतकालमा पार्टीमा सुमन नामले चर्चित व्यक्ति त्यही मानिस थियो जसले, नागरिकता मैत्रेयी बुद्ध लामाको नाममा बनाएको थियो । इन्जिनियरिङको पढाइ छाडेर पूर्णकालीन राजनीतिक जीवनमा छिटो हाम्फाल्नु नै शंकाको विषय बनाएर अनावश्यक पार्टीबाट सताइएको मसँग हात मिलाउँदै उसले भनेको थियो, तपाईंमाथि हामीले अन्याय गरेका छौं साथी, गल्ती भाछ । जिल्लास्तरीय साधारण कार्यकर्ता म तर ऊ त्यति बेलाको तिलस्मी केन्द्रीय नेता तर उसलाई विनम्रतापूर्वक गल्तीमा माफी माग्न आउँथ्यो । जब हामीसँगै सुतेथ्यौँ, म रातभरि सुत्न सकिनँ किनभने ऊ निदाउँदा यसरी घुर्ने र श्वास फेर्ने गर्थ्यो कि डर लाग्थ्यो । अरू साथीबाट थाहा भयो कि साथी त मेरुदण्ड सुक्दै जाने अनि दमको रोगबाट ग्रस्त हो, डाक्टरहरूले अब बढीमा दस वर्षको आयु बाँकी छ भनेको पनि सात वर्ष भयो । त्यो बेला पाँच कम्युनिस्ट पार्टीबीच एकता भएर नेकपा (एकता केन्द्र) बनाउने माहोलमा ऊ गज्जबले प्रफुल्ल भएर सक्रिय थियो । उसबारेको उत्सुकतासँगै थाहा भयो त्यो मान्छेको वास्तविक नागरिकताको नाम शशी शेरचन हो । उसको प्रेमिकासँग विछोड हुँदा कलंकीका राजथला साथीको घरमा रगतको टीका लगाइदिएर प्रेमिकालाई उसले बिदा गरेको थियो । धेरैलाई आज पनि राजनीतिक वृत्तमा मतलब छैन कि उसले पहिलोपटक इतिहासमा आफूभन्दा जात र औपचारिक डिग्रीमा धेरै पछि रहेका रूपलाल विश्वकर्मालाई कामको आधारमा २०३८ सालमा सर्वहारावादी श्रमिक संगठन, नेपाल बनाउँदा नेता स्वीकार गरेको थियो । आज पनि पार्टीमा दलित कार्यकर्ताको नेतृत्व असम्भव लाग्ने अवस्था छ भने, चालीस वर्षअघि दलित नेतृत्वलाई स्वीकार गर्नु साथी सुमनको अकल्पनीय सामाजिक दिशाबोध थियो । आफ्नो ठोस सोचसहितको दिशाबोधबारे आफैँले कहिले जिकिर नगर्ने साथीको स्वभाव बुझ्न अझै कति समय लाग्ने हो भन्न गाह्रो छ ।जब कम्युनिस्ट पार्टीहरू एकताबद्ध हुन्थे, उसको संगठित सक्रियता प्रफुल्ल देखिन्थ्यो । विसं २०४७ मा नेकपा (एकता केन्द्र) बन्दा या पछि नेकपा (एकता केन्द्र मसाल) बन्दा होस् । तर, पार्टीहरूबीच फुट हुँदा उसको सक्रियता जरा उखेलेको फर्सीको लहराजस्तै बन्थ्यो । विचार र कार्यदिशामा क्रान्तिकारी कित्तामा समर्थन गरे पनि ऊ नियमित पार्टीको कार्ययोजनामा होइन, बरु आफ्नै सक्रियताको मनलाग्दी कार्यमा सक्रिय बन्न पुग्थ्यो । ऊ कहिले समलिंगी अधिकारको वकालतमा व्यस्त हुन्थ्यो, कहिले यौन व्यवसायी महिलाहरूको घाउमा मल्हम लगाइरहेको हुन्थ्यो । कम्युनिस्ट पार्टीका निम्ति कुनै सूचीमा नपरेका ती विषयमा काम गर्दै पार्टीको नियमित कार्ययोजनाबाट अलग भइरहँदा पनि पार्टीले उसको अलग कर्ममाथि कहिल्यै एउटा प्रश्नसम्म उठाउँन सक्तैनथ्यो । नेपाली समाजको सबैभन्दा पिँधको दलित र वनमान्छे ठानिने चेपाङका बीच कम्युनिस्ट कर्म एकाकार गराउने क्रममा कमरेड शब्दलाई साथी मा ऊ हितका साथीहरूले रूपान्तरण गरेका थिए । पञ्चायतकालमा कमरेडको सट्टा पार्टीमा उनीहरूले सहयोद्धालाई साथी सम्बोधन गरेका थिए । कमरेडको सट्टा साथी शब्द गज्जब सुहाउँदो थियो नेपालीपनका लागि तर कसैले ध्यान दिएनन्, त्यसैले सायद आफ्नो नाम नै उसले स्वनाम साथी बनायो । उसका प्रयत्नहरू रैथाने जीवन व्यवहार र क्रान्तिका निम्ति थिए तर उसले बुझाउन सकेन, साथीहरूले बुझ्न पनि सकेनन् । यस क्रममा क्रमशः पार्टीको कार्ययोजना लागू नगर्ने नेता बन्दै गयो । अचम्मको कुरा त पार्टीको कार्ययोजना लागू नगरे पनि, पार्टीभित्र कुनै ठोस जिम्मेवारी नलिए पनि पार्टीमा सम्मानित नेता वा कमिटीमा समेत रहिरहने व्यक्तित्व बनिरह्यो । पार्टी योजनामा जिम्मेवारी वहन नगरे पनि बिनाप्रश्न सम्मानित नेता बनिरहने स्थिति यसकारण बनिरह्यो कि उसले उठाउने जायज प्रश्नहरूको उत्तर दिने ल्याकत पार्टीको कुनै नेतासँग थिएन । आन्दोलनको यसप्रकारको हविगतले गर्दा शशी शेरचन उर्फ सुमन उर्फ स्वनाम साथी तत्कालीन कार्यनीति र कार्यदिशाको नेता कम बरु सिद्धान्त एवं आदर्शको नेता मात्र साबित हुने वातावरण बन्दै गयो ।भारतमा बसेर नेपालमा राजनीति गर्ने विसं २०४० वरपरको समयमा क्रान्तिका निम्ति रूपलाल विश्वकर्मा र स्वनाम साथीहरूले गुल्मीको पुर्तीघाटको बैंक कब्जा गरेका थिए तर पूर्ण रूपमा सफल हुन सकेन । त्यसपछिको पञ्चायतको दमन अनि रोगी शरीर स्वनाम साथीका निम्ति डरलाग्दो समय साबित भयो । उसको नेता रूपलाल विश्वकर्मा त पिँधमै खेलेर हुर्केकाले पिँधमै घुलमिल भएर टिक्यो । स्वनाम साथी त माओले चीनबाट गरेको सर्वहारा सांस्कृतिक क्रान्तिको आह्वानबाट विश्वविद्यालय च्यातेर निस्केको थियो । ऊसँगै विश्वविद्यालय छाड्नेहरू कोही लेख्ने बहानामा काठमाडौंमा घडेरी खोज्न त कोही अन्य बहानामा क्रान्तिको कष्टकर मोर्चाबाट भागिसकेका थिए । जो बाँकी थिए, उनीहरू पनि पैतृक सम्पत्तिसहित थिए । एक्लो त केवल स्वनाम साथी थियो, जोसँग न निजी सम्पत्ति थियो, न स्वस्थ शरीर, न नै हार मान्न तयार क्रान्तिकारी जिन्दगी । भन्ने गरिन्छ शरीर खास केही होइन, तर भौतिकवादी भएर भोग्दा शरीर छैन भने अरू केही पनि होइन । भौतिक शरीर जर्जर, परिवारसँग सम्बन्धविच्छेद, प्रिय साथीहरूको क्रान्तिकारी जीवनबाट पलायन, पार्टी संकटग्रस्त तर श्रमजीवी वर्ग र मानवताका निम्ति निरन्तर लड्ने चाहना । यही भयानक यथार्थका बीचबाट नै जन्मिन पुग्यो असाधारण विनम्र स्वनाम साथी । उसको विनम्रता बाँचेर अगाडि बढ्न बेइमानी दुनियाँका अगाडि रचिएको विवश एक कलाबाट उत्पन्न थियो वा अरू नै केही थियो ? किटेर भन्न निकै गाह्रो छ ।चिनियाँ सर्वहारा सांस्कृतिक क्रान्तिको आदर्शलाई पछ्याएर स्वनाम साथीहरूले निजी सम्पत्ति क्रान्तिका निम्ति अर्पेर सम्पूर्ण रूपमा सर्वहाराकरण हुने निर्णयलाई लागू गरेका थिए । तर, निर्णयमा सहीछाप गर्ने अरू सबैजसो निजी जोगाडतिरै अन्ततः फर्किए तर ऊ फर्केन । निजी जीवनलाई भत्काएपछि सामाजिक जीवनको ठोस ढाँचा के हुने भन्ने प्रश्नको उत्तरबिना नै गरिएको सर्वहाराकरण यो साथीका निम्ति सबैभन्दा महँगो साबित भएको थियो । निर्णय र निष्ठामा अडिक रहेको उसको व्यक्तित्वले सम्मान त आर्जन गरिरहेको हुन्थ्यो तर द्वैनन्दिनको भौतिक अभावको जाँतोले उसलाई हरेक पल रेटिरहन्थ्यो । बडा बडा नेता विद्वान्हरू दिनभरि ऊसँग गफिन्थे तर साँझ परेसँगै ऊ कहिले पार्टी अफिसकै एउटा कुनामा या कुनै व्यापारी साथीको कम्प्युटर कोठामा लम्पसार पर्न बाध्य हुन्थ्यो । यो एक महिना, एक वर्षको कुरा थिएन बरु लगातार दर्जनौं वर्षको कहर थियो । निजी सम्पत्ति र निजी पद प्राप्तिको घीनलाग्दो रछ्यानजस्तो बन्न पुगेको कम्युनिस्ट आन्दोलनमा सोनाम साथी भीषण अभावका बीचमा पनि एउटा निरीह पात्र बन्न पुगेन बरु सधैं अरूलाई केही न केही दिइरहन सक्ने अनौठो दृष्टान्त बन्न सफल भयो । यस अर्थमा स्वनाम एउटा साथी मात्र होइन सन्त थियो ।माओवादी पार्टीको नेतृत्वमण्डलीमा सैद्धान्तिक र सांस्कृतिक रूपमा आएको तीव्र स्खलनको रापले त्यो सन्त साथीलाई पनि लपेट्न खोज्यो । कहिले कतैबाट आएको ठूलो धनराशिको सेयर उसको नाममा जम्मा गरिन्थ्यो । यस्तो समयमा धेरैजसो बैठकमा पछाडि बस्न रुचाउने उसलाई नेताहरू अगाडि आउनुस्, अगाडि भनेर बोलाइरहन्थे । साथीका निम्ति जति पैसाको मामला भए पनि कुनै वास्ताको विषय थिएन तर कतै हडप्ने पो हो कि ठानेर उसलाई अरू नै बहानामा देशबाहिर लगेर जबरजस्ती धम्क्याएर ऊबाट सेयर अर्को व्यक्तिको नाममा नामसारी गर्नेसम्मका काम भए । आन्दोलनमा आएको भयानक विसंगतिबाट के एउटा व्यक्ति सम्पूर्ण रूपमा बच्न सम्भव थियो ? कदापि थिएन । भन्न त ठट्टाकै भाषामा उसले भनेको थियो विवाहको नाटक गरियो । तर, विवाह संस्थाकै विरोधमा रहेको सन्तको जीवनमा विवाह एउटा तिखो विसंगतिको प्रवेशबाहेक अरू केही थिएन । पुँजीवादमा लिप्त आफ्नो पार्टीका नेताहरूलाई उसले साहु कम्युनिस्ट नामकरण गरी कित्ता प्रस्ट त पार्यो तर साहु कम्युनिस्टहरूसँग सम्पूर्ण रूपमा सम्बन्धविच्छेद गर्न सकेन । सन्त जीवनको यो अर्को टिठलाग्दो विसंगति थियो । इन्जिनियर प्रेमिका किरण गौतमसँग सँगै बस्न थालेपछि र पुरानो परिवारको पनि आर्थिक हालत हल्का सुध्रिएपछि धेरैले आशा गरेका थिए सन्त फेरि नयाँ युगको क्रान्तिको रणनीतिमा संगठित हुन सबैलाई आह्वान गर्दै अगाडि आउनेछ तर त्यसो हुन सकेन । उसलाई त्यसो गर्न केले अल्झायो, पत्तै भएन । माओवादी पार्टीको बैठक सकिएपछि सबै नेताहरू आआफ्ना गाडीहरू स्टार्ट गर्न थाल्थे तर सर्वहाराकृत स्वनाम साथी भने एउटा सानो झोला हातमा झुन्ड्याएर तर्सिएको साङ्लोजस्तै आज कता जाने भन्ने ध्याउन्नामा पार्टीको आँगनमा पैदल सल्बलाइरहेको हुन्थ्यो । स्वनाम साथी व्यक्तिको त मृत्यु भयो तर उसले भीषण आँधीको बीचमा पनि आफ्नो प्रवृत्ति जोगाएर क्रान्तिकारीहरूका हातमा थमाइदिन सफल भयो । निश्चय पनि व्यापक श्रमजीवी र मानवताको मुक्तिका निम्ति सम्पूर्ण रूपमा समर्पित रहने त्यो प्रवृत्ति व्यक्ति स्वनामजस्तै आज मधुरो साँझमा कम्युनिस्ट गन्तव्य खोजेर सल्बलाइरहेको छ ।"
डबल फासिस्ट,आज बेलुकी फासिस्टसँगउसको स्वेत कलरकोविदेशी कुकुर पनि छजो सडकछेउमा बसेरतरकारी बेच्नेतिर हेरीजोडजोडले भुकिरहेछफासिस्टको कुकुरसाले डबल फासिस्ट
अग्निपन्छीको एथेन्स उडान,"पुछारमा,तर, हरिशरण काजीलाई सुनाएको टेप फर्काएर घरमा ल्याई स्कोप्स उलको स्वरसँग भिडाउँदा आवाजको स्केल र पिच मिलेन । यसपछि जेनो क्यान्टोको सहयोग लिएर हजारौं चराहरूको गीत (सङ) र जोडालाई निम्ता (कल साउन्ड) सँग टेपको आवाजलाई भिडाइयो । कजाखस्तानको अलमा अतामा रेकर्ड गरिएको एउटा चराको गीत (कल साउन्ड होइन) सँग मिल्न गयो । चराको भौतिक रूपअन्तर्गत पर्ने गाजल (सुपर सिलियम) मा आउने परिवर्तनहरू पनि स्पष्ट भए । पालिआर्कटिक क्षेत्र जसमा चीनको कुन्लुन सान पनि पर्छ, त्यहाँबाट हिउँद छल्न आउने चरा हो भन्ने संकेत मिलेको छ । पाँच वर्षअघि कास्की, स्याङ्जा, पर्वत, बागलुङ र म्याग्दीमा देखिन्छ भन्ने सुनेर पंक्तिकार एक मित्रसहित त्यता निरीक्षण गर्न पुगेको थियो । ऋतु भिड्किसकेको रहेछ । यति बेला पंक्तिकारलाई यसको जिनस र स्पेसिजमा ९८ प्रतिशत अब शंका छैन । तर, एकपल्ट प्रत्यक्षदर्शी नै भएर यकिन नगरी यहाँ लेखिदिनु पनि कमन हककै घटनाजस्तो हुन पुग्ला भनेर त्यसलाई खुलाइएको छैन । पाठकहरूसँग क्षमा मागौं ।"
तपाईं के खरिद गर्न चाहनुहुन्छ ?,"यहाँ मान्छेहरु रौंरौंमा बिकेका छन् पुजारीलाई देवता बेच्नु छ मानिसलाई चेतना बेच्नु छ मलामीलाई लास बेच्नु छ वेश्यालाई शरीर बेच्नु छ यो नोटको बजारमा सबथोकलाई सब बेच्नु छ भन्नुस् महासय, तपाईं के खरिद गर्न गर्न चाहनुहुन्छ ?"
स्मृतिपत्रमा मायाविभेद,"खानानी खा, भोक लाग्यो होला १, उनी मेरो सामुन्ने कोदोको फाँडोसँग आगोमा पोलेको सुकुटीमासु राखिदिँदै भन्थिन् । भोको पेट भर्न मलाई उनको मायाको बानी लागिसकेको थियो । उनलाई म ठूलीआमा भन्थें । जब म दङ्ग पर्दै कचौरामा ठूलीआमाले माया मिसाएर दिएको कोदोको तातो फाँडो र सुकुटीमासु खाँदै हुन्थेँ, मोटो शरीर भएकी मेरी एक आफन्त रिसाउँदै त्यहाँ आइपुग्थिन् । नाताले उनी मेरी भाउजू पर्थिन् । एक मात्र छोराकी आमा थिइन् ठूलीआमा । उनी सायद मलाई साथै राखेर छोरीको तृष्णा मेट्न चाहन्थिन् । आमा गुमाएकी म पनि किन र कसरी उनीसँग बस्न पुगेँ, त्यसको व्याख्या यहाँ आवश्यक नपर्न सक्छ । कुरा यत्ति हो, केही महिनाअघि पश्चिम रुकुममा जातीय विभेदका कारण ६ जना युवाले ज्यान गुमाउनुपर्यो, जसको असरले मेरो मस्तिष्क अहिलेसम्म पनि खलबलिएको छ । ती ज्यान गुमाउने युवा धेरैजसो दलित समुदायका थिए । त्यसमा पनि सम्पूर्ण घटनाको मुख्य पात्र थिए, एक दलित प्रेमी जसले मलाई पुनः मेरो बाल्यकालीन स्मृतिमा डुबाइदिएको छ । उमेरले पाँचछ वर्षकी हुँदी हुँ, ती ठूलीआमाको घुँडामा टाँस्सिँदै अँगेनोअघि बसेर भोको पेट भरेको म कहिल्यै बिर्सन्नँ । उसरी नै बिर्सन सक्दिनँ, ती भाउजूको रिसालु अनुहार १ खासमा उनी रिसाउनुको कारण थियो, मैले पानी नचल्ने जातको घरमा गएर खाना खानु । भाउजूसँग बोल्दा ठूलो आवाजमा चिच्याउनुपर्थ्यो । खासमा उनमा अलि गम्भीर खालको सुस्त श्रवणको समस्या थियो । त्यसैले पनि पेटमा मुसा कराउँदा मैले भोक लाग्यो भनेर कहिल्यै चिच्याएर भन्न सकिनँ । न भाउजूले नै भोक मलाई लाग्यो कि भनेर बुझ्न खाजिन् । तर, ती ठूलीआमा मेरो पेटको भोकको आवाज उसै चाल पाउँथिन् । सायद उनी खप्पिस थिइन, भोको अनुहार पढ्न १ जब म भोकाउँथे ठूलीआमाको दैलोमा टुप्लुक्क पुग्थें । उनी भित्र आइज नानी, भन्दै बोलाउँथिन् । झलझली आँखामा बल्छन्, उनले फुफु गर्दै ढुंग्रोबाट फुकेर बालेको कोइलाको रातो रङ १ त्यही रातो रङको कोइलामा सुकुटीमासु पोल्दा आएको परर्र आवाज अझै कानमा गुन्जिएझैं लाग्छ । ठूलीआमाको घरअघि सरकारी धारा थियो । पानी भर्न जाँदा म प्रायःजसो सीधै उनको अगेनोमा पुग्थेँ । तर, ती ठूलीआमा भने म बस्ने घर आउँदा ढोकैमा बस्थिन् । समयको बहावसँगै सुस्त सुस्त मैले समाजका केही कुरा बुझ्न थालेँ । हामी कथित विष्ट अर्थात् पानी चल्ने जात र ठूलीआमा सार्की अर्थात् पानी नचल्ने जात भनेर समाजले मलाई पढाउन थाल्यो । ठ्याक्कै कति समय ती भाउजूसँग बसेँ, सम्झन सक्दिनँ । त्यो अवधिमा मैले सम्झने पक्ष यति हो तातो कोदोको फाँडो, गोरुको सुकुटीमासु, मेरो भोको पेट, भाउजूको रिसालु अनुहार, चिसो धारा अनि ती ठूलीआमाको असाध्यै न्यानो माया १ यो संसारमा मायाभन्दा महान चीज के हुन सक्छ र ? ठूलीआमाको माया त्यस्तै महान् लाग्छ, सम्झिँदा । जब उनको अँगेनो, मायालु आवाज सम्झन्छु र स्पर्श सम्झन्छु, आहा १ म त्यसै पुलकित हुन्छु । माया पाउँदा मान्छे मात्रै होइन, चराचुरुंगी, जनावर, किराफट्यांग्रा सबै पुलकित हुन्छन् । माया गर्दा माया गर्नेको मनमा पनि चरम सुख र शान्तिको अनुभूति हुन्छ । म बस्ने घरको बार्दलीपट्टिको आँपको रूखमा एक जोडी कागले गुँड लगायो । केही दिनपछि हल्का हरियो रङका पाँचओटा अण्डा देखेँ । बीचमा निकै हुरी चल्यो, पानी दर्क्यो तर पोथी कागले गुँड छोडिनँ । ती हरिया अण्डाबाट बचेरा निस्के । आमा बनिसकेकी कागको सन्तानप्रतिको माया देखेर म दङ्ग हुन्थेँ । त्यसैगरी विस्मित हुन्थेँ उसलाई माया गर्ने भाले काग देखेर, जो हरदम आमाकाग र बचेराका लागि पहरेदारको भूमिका निर्वाह गरिरहेको हुन्थ्यो, वरिपरि बसेर । जब उसले आफ्नो चुच्चोबाट खाना ओकल्दै आफ्नी सुत्केरी पोथीलाई खुवाएको देख्थेँ, म निकै रोमाञ्चिन हुन्थेँ । माया नै मायाले भरिएको सुन्दर संसार बाँचेझैं लाग्थ्यो यी जोडी कागले । सायद त्यस्तै संसारको कल्पनामा थिए, जाजरकोटका युवक नवराज विक पनि १ कल्पनाको आकाशमा उड्दै पश्चिम रुकुमकै भेरी नदीपारिकी प्रेमिकालाई लिन पुगेका उनी कथित उपल्लो जात भनिएका समुदायबाट मारिए । उनलाई साथ दिन आएकाहरूको शव पनि कोही बाँधिएको, कोही टाउको फुटाइएको अवस्थामा भेरी नदीकै किनारामा भेटियो । कथित उपल्लो जातकी किशोरीलाई माया गर्दा ज्यान गुमाउनुपरेको त्यो घटना सिंगो चेतनशील मानव समुदायका लागि भयंकर कलंक बनेको छ । त्यस घटनाले शक्ति र स्रोतमा पहुँच हुनेहरूले कोरिदिएको विभेदकारी नियमको घेराबाट बाहिर निस्किन नसकेको एक्काइसौँ शताब्दीको हाम्रो समाजलाई उदांगो पारिदिएको छ । नेपालको संविधानले छुवाछुत प्रथाको अन्त्य गरे पनि समाजमा जातीय अहंकारको जराले जात व्यवस्थाको तह छोड्न सकेको छैन बरु झन्झन् बलियो भएको हो कि झैं लाग्छ । कहिले पानी छोएको निहुँमा, कहिले प्रेम र बिहेको निहुँमा, कहिले मन्दिर पसेको निहुँमा दलितहरू कुटिएका, मारिएका छन् १ अपमानको त कुरै नगरौँ १ मान्छेले मायालाई सबैभन्दा माथि राखेर जिउन सक्थ्यो भने विभेदका कारण अपराधजन्य घटना सायदै हुने थिए । तर, माया सधैं लुकिरह्यो अहंकारको जालोमा कतै वर्गीय अहंकार १ कतै जातीय अहंकार १ किशोरीका आफन्त, परिवारले संयमित भएर छोरीको भविष्य र खुसीबारे सोच्न सकेको भए यस्तो घटना हुने थिएन । तर, अहंकारको आँधीले मायाको बहाव छरपस्ट पारिदियो । यही आँधीले नवराजहरूको सास सधैंका लागि थुनिदियो । ती जीवित किशोरीले पनि अब कतिपटक मर्नुपर्ने हो, त्यसको अन्दाज गर्न यहाँ कसले सकोस् १ म ती किशोरीले बाँच्ने बाँकी दिनसँग त्रसित छु । कसरी सिउनेछन् ती अभिभावकले छोरीको क्षतविक्षत मन ? यहाँ क्षतविक्षत मन लिएर बाँच्न पो कठिन छ, शरीर त के हो र १किशोरीका आफन्तले आफ्नै छोरीको आँखामा मसानघाट निर्माण गरिदिएका छन् । तर्सनका लागि भेरी नदीको किनारामा पुग्नुपर्ने छैन । गाउँलेले पनि कसरी बिर्सन सक्लान्, एउटा घृणित नियमको पालनामा पिएको एक पागल प्रेमीको रगत ? नवराज प्रेममा पागल थिए, त्यसैले बिर्सिदिए मान्छेले नै उठाएको मान्छेमान्छे बीचको जातीय पर्खाल १ थाहा छैन कहिलेसम्म ठिंग उभिने हो यो पर्खाल ? कहिलेसम्म पर्खाल नाघेकै कारण ती तमाम प्रेमीहरूले प्रेमको नाममा प्राणको आहुति दिइरहनुपर्ने हो ? र, कहिलेसम्म जन्मकर्ताहरूले आफ्नो परिवारको इज्जतका लागि सन्तानको खुसी बन्धकी राख्ने हुन् ? कहिलेसम्म ती सन्तानले आफ्नो जन्मकर्ताको इज्जत जोगाइदिन आफ्नै खुसी जातीय अहंकारको आगोमा जलाइदिने हो ? म फेरि पुराना दिन सम्झन्छु । मैले नाघ्न नसकेको विभेदको पर्खाल सम्झेर कुनै बेला ग्लानिबोध हुन्छ । दलित समुदायकी ती ठूलीआमाको मायाले मेटिएको मेरो भोकले मलाई पर्खाल नाघ्न हिम्मत दिनुपर्ने हो, तर जातीय अहंकार कति भयानक हुँदोरहेछ भने त्यसले मलाई कमजोर साबित गरिदियो । जातकै कारण आफैंले लत्याएको कसैको प्रेमको प्रस्ताव बेलाबेला काँडा भएर उम्रन्छ मेरो मस्तिष्कमा र निर्भीक भएर भन्छ समाज परिवर्तनका लागि तैंले मलाई स्विकार्नुपर्थ्यो । समाज परिवर्तनका लागि मात्र होइन, ममा पलाएको ऊप्रतिको मायाका लागि पनि मैले त्यो प्रस्ताव स्विकार्नुपर्थ्यो । तर, त्यहाँ पनि माया जातीय अहंकारको कारण छायामा परेकै हो । जब मलाई चेतनामय बतासको झोक्काले नमिठोसँग स्पर्श गर्यो, बल्ल महसुस गरेँ म आफैं पनि जात व्यवस्थाको सिकार भएकी रहेछु । फेरि फर्कन मिल्ने भए मानिसहरू बिग्रेका ठाउँ सपार्दै हिँड्थे । ती कमजोरीकै कारण म आफ्नो हृदयमा मायाको संसार फैलाउन सकिरहेकी छु । मायाले अहंकार छायामा पर्दोरहेछ । मायाले खुसीबाहेक अरू केही नमाग्दोरैछ । यो पक्का हो, रुकुमको जघन्य हमलाले हमला गर्नेलार्ई एकै छिनका लागि मज्जा त दियो, तर मनमा खुसी र शान्ति कहिल्यै दिनेछैन । आज म ती ठूलीआमाको मायालाई शीरमा राखेर यो कामना गर्छु यो संसारमा माया नै माया जागोस्, जसको सामुन्ने सारा विभेदहरूले हार खानुपरोस् !"
केन्द्रसित मुख्यमन्त्रीहरूका गुनासैगुनासा,"(काठमाडौं)  प्रधानमन्त्री केपी शर्मा ओलीले अध्यक्षता गर्ने राष्ट्रिय विकास समस्या समाधान समितिको बैठकमा ५ वटा प्रदेशका मुख्यमन्त्रीहरूले आयोजना कार्यान्वयनमा देखिएका समस्यादेखि समयमै संघीय कानुन नबन्दा काम गर्न अप्ठ्यारोबारे गुनासो गरेका छन् ।प्रधानमन्त्री निवास बालुवाटारमा शुक्रबार भएको बैठकमा एकपछि अर्को गर्दै मुख्यमन्त्रीहरूले खेप्नुपरेका समस्या राखेका थिए । बैठकमा पुष्पकमल दाहालमाधव नेपाल समूहका कर्णाली प्रदेशका मुख्यमन्त्री महेन्द्रबहादुर शाही र सुदूरपश्चिम प्रदेशका मुख्यमन्त्री त्रिलोचन भट्ट भने उपस्थित भएनन् । छलफलमा विभिन्न मन्त्रालयका मन्त्री, मुख्यमन्त्री, संघीय मन्त्रालयका सचिव, प्रदेशका सचिवलगायतको उपस्थिति थियो । समिति बैठकमा राष्ट्रिय योजना आयोगका उपाध्यक्ष पुष्पराज कँडेलले आर्थिक वर्ष २०७७७८ को प्रथम चौमासिकका प्रमुख आर्थिक परिसूचक, खर्च र प्रगतिका साथै कोभिडको प्रभाव विश्लेषण प्रस्तुत गरेका थिए । उपाध्यक्ष कँडेलले समितिको ४५, ४६ र ४७औं बैठकका निर्णय कार्यान्वयनको अवस्थाबारे पनि जानकारी गराए । प्रदेशहरूको बजेट खर्च र प्रगति, बेरुजुको अवस्था र मुख्यमुख्य सवालहरूका विषयमा समेत छलफल भएको बैठकमा सहभागी एक अधिकारीले बताए । ४८औं बैठकले २० वटा एजेन्डासमेत पारित गरेको छ ।बैठकमा लुम्बिनी प्रदेशका मुख्यमन्त्री शंकर पोखरेलले केन्द्रबाट ससर्त योजना हस्तान्तरण भए पनि पर्याप्त बजेट नपठाउँदा समस्या भएको गुनासो गरे । ठेक्काको अवधि नखुल्दा पनि समस्या भएको छ, उनलाई उद्धृत गर्दै एक अधिकारीले भने, बहुवर्षीय परियोजना भनेर पठाए पनि समयमै विविध कारणले कार्यान्वयन गर्न सकिएन । बाढीपहिरोपीडितको संरचना निर्माणमा स्पष्ट कुरा नआएको र एकद्वार प्रणाली नहुँदा समस्या भएको उनले बताए । एक वर्ष भनेर योजना पठाइन्छ । तर बजेटको स्रोत सुनिश्चितता नभएको भनाइ थियो । गण्डकी प्रदेशमा मुख्यमन्त्री पृथ्वीसुब्बा गुरुङले साझा अधिकारका विषयमा बनेका केही कानुनको स्पष्टता नभएको बताए । संघीय ऐन निर्माण गर्दा प्रदेशको एकल अधिकारमा अतिक्रमण हुने गरी कानुन बनाइएको उनको आरोप थियो । ढुंगा, गिट्टी, बालुवाको बिक्रीबाट प्राप्त राजस्व प्रदेश र स्थानीय तहबीच ४० र ६० प्रतिशतका दरले बाँडफाँट गर्ने व्यवस्था छ, उनले भने, तर नियमनमा प्रदेश सरकारको भूमिका छैन । स्मार्ट लाइसेन्स छपाइको काम प्रदेशबाटै गर्ने व्यवस्था गर्न उनले माग गरे ।संघीय मन्त्रालयका विषयलाई समस्याका रूपमा लिने तर प्रदेशका समस्यालाई समस्या नमान्ने प्रवृत्ति रहेको मुख्यमन्त्रीहरूको भनाइ छ । संघले सञ्चालन गरेका विकास निर्माणका परियोजनामा प्रदेशको कुनै भूमिका नहुँदा त्यसको कार्यान्वयनको स्थितिमा समस्या रहेको उनीहरूले बताए । अनुगमनको पाटोमा प्रदेशलाई पनि राख्नुपर्ने माग सबै मुख्यमन्त्रीहरूको छ । स्थानीय तहबाट सदरमुकाम जोड्ने सडक अहिलेसम्म कार्यविधि बनेर नजाँदा संघीय मामिला तथा सामान्य प्रशासन मन्त्रालयले बनाउने कि प्रदेशले भन्नेबारे स्पष्ट नहुँदा समस्या बनिरहेको मुख्यमन्त्रीहरूले गुनासो गरे । आफैंले गर्न पाए काम देखिन्थ्यो भन्ने चाहना मुख्यमन्त्रीहरूको थियो । प्रदेश २ का मुख्यमन्त्री लालबाबु राउतले प्रदेशमा लेखाका कर्मचारी थोरै भएको गुनासो गरे । दरबन्दी नै पुर्याइएको छैन, उनलाई उद्धृत गर्दै एक अधिकारीले भने, त्यसकारण बेरुजु बढ्यो । प्रदेश २ मा लेखा हेर्ने उपसचिव २ जना मात्र रहेको उनको भनाइ छ । वाग्मती प्रदेशका मुख्यमन्त्री डोरमणि पौडेलले परम्परागत रूपमा मात्र काम गर्ने प्रवृत्तिले समस्या भएको भन्दै यसको अन्त्य गर्नुपर्नेमा जोड दिए । हचुवाको भरमा योजना पठाउने काम भयो, जग्गा प्राप्ति नहुँदा प्रदेशका संरचना बनाउन पाइएन, उनले भने, क्रसर उद्योग अवैध रूपमा चलेका छन्, तर त्यहींबाट हामीले २०७१ सालबाट निरन्तर कर लिइरहेका छौं, त्यसलाई हामीले वैधानिकता दिन नै खोजेनौं, यसमा गृह मन्त्रालयले सहजीकरण गरिदिएन । बजेट विनियोजनमा संघीय र प्रदेश सरकारबीच आयोजना तथा कार्यक्रममा दोहोरोपना, प्रदेशमा दरबन्दीअनुसार कर्मचारीको पदपूर्ति नभएको जस्ता गुनासा मुख्यमन्त्रीहरूका छन् । प्रदेश १ का मुख्यमन्त्री शेरधन राईले पनि संघले सञ्चालन गरेका योजनाको प्रभावकारी कार्यान्वनका निम्ति अनुगमनको पाटोमा प्रदेशको समेत सहभागिता आवश्यक रहेको धारणा राखे । संघबाट बजेट पठाउने काममा ढिलाइ एवम् कन्जुस्यालाई कन्जुस्याइँ गर्न नहुने उनले बताए । यसले आफूहरूलाई काम गर्न अप्ठ्यारो भएको उनको भनाइ छ । संघीय ऐनहरू जारी हुन नसकेकाले प्रदेश ऐन तर्जुमा गर्न बाधा परेको उनीहरूले बताएका छन् । संघबाट प्रदेशमा हस्तान्तरण भएका कार्यक्रमलाई पूर्णता दिन पर्याप्त बजेट र तीन तहका योजनाबीच समन्वय गर्ने संयन्त्रको अभाव रहेको उनीहरूको भनाइ छ । संघ, प्रदेश र स्थानीय तहका योजनाबीच समन्वय गर्ने संयन्त्रको निर्माण गर्नुपर्नेमा समेत उनीहरूले जोड दिए । विकास आयोजना सञ्चालन गर्न चाहिने जग्गा प्राप्तिमा समस्या रहेको उनीहरूको भनाइ छ । प्रधानमन्त्री ओलीले सबैका गुनासा सुने । अब यी समस्या रहँदैनन्, गुनासा सुनिसकेपछि सम्बोधनका क्रममा उनले भने, अब निर्वाचनमा केन्द्रित हुनुपर्ने बेला भएको छ, त्यसैले विकासको गति पनि तीव्र बनाउँदै लैजानुस् ।"
सेयरमा बैंकको लगानी साढे ३४५ बढ्यो,"(काठमाडौं)  सेयर बजार निरन्तर उकालो लाग्न थालेपछि बैंक तथा वित्तीय संस्थाले सेयर धितोमा कर्जा प्रवाह बढाएका छन् । पछिल्ला महिनामा बैंक तथा वित्तीय संस्थाबाट प्रवाह भएको कर्जामध्ये सेयर धितोमा कर्जा (मार्जिन प्रकृतिको) धेरैले बढ्नुले पनि यो पुष्टि हुन्छ । लकडाउन खुकुलो भएपछि सेयर बजार निरन्तरजसो उकालो लागेको छ । अधिक तरलताका कारण ब्याजदर निकै तर ओर्लेको छ । यही मौकाको फाइदा उठाउँदै लगानीकर्ताले सस्तो ब्याजदरमा कर्जा लिएर सेयरमा लगानी गरेका छन् । बैंक तथा वित्तीय संस्थाले पनि यो क्षेत्रमा कर्जा प्रवाह बढाएका छन् ।गत मंसिरसम्म बैंक तथा वित्तीय संस्थाले ६७ अर्ब ८५ करोड रुपैयाँ सेयर धितोमा प्रवाह गरेका छन् । गत आर्थिक वर्षको सोही अवधिको तुलनामा चालु आर्थिक वर्षको सोही अवधिमा यस्तो कर्जा करिब ३४६ प्रतिशत बढेको हो । २०७६ असोजमा बैंक तथा वित्तीय संस्थाले ४४ अर्ब ६१ करोड रुपैयाँ सेयर धितोमा कर्जा प्रवाह गरेका थिए । चालु आर्थिक वर्षको पाँच महिना (साउनदेखि मंसिरसम्म) यो क्षेत्रमा कर्जा विस्तार उल्लेख्य भएको देखिन्छ । गत आर्थिक वर्षको पहिलो पाँच महिनामा यस्तो कर्जा १८ प्रतिशतले घटेको थियो । चालु आर्थिक वर्षको पाँच महिनासम्म व्यक्तिगत ओभरड्राफ्ट कर्जा पनि ६८ प्रतिशत बढेको छ । गत आर्थिक वर्षको सोही अवधिमा यस्तो कर्जा २१ प्रतिशत बढेको थियो । व्यक्तिगत ओभरड्राफ्ट शीर्षकमा प्रवाह भएको अधिकांश कर्जा पनि सेयर बजारमा गएको बताइएको छ । यो शीर्षकमा प्रवाह भएको कर्जाको प्रयोजन खुलाइएको हुँदैन । यसकारण बजार बढेसँगै व्यक्तिगत ओभरड्राफ्ट कर्जा पनि वृद्धि भएकाले धेरै रकम सेयर बजारमा गएको रूपमा विश्लेषण गरिएको छ । यो विषयमा राष्ट्र बैंक पनि जानकार छ । सोही कारण मौद्रिक नीतिको त्रैमासिक समीक्षामार्फत व्यक्तिगत ओभरड्राफ्टमा कडाइ गरिएको राष्ट्र बैंकले जनाएको छ ।गत आर्थिक वर्षको पहिलो त्रैमासको तुलनामा चालु आवको सोही अवधिमा सेयर कर्जाको ब्याजदर करिब ५० प्रतिशतले घटेको छ । अहिले बैंक तथा वित्तीय संस्थाले करिब ७ देखि ९ प्रतिशतमा सेयर धितोमा कर्जा उपलब्ध गराउँदै आएका छन् । गत आर्थिक वर्षको पहिलो त्रैमासमा यस्तो ब्याजदर १३ देखि १५ प्रतिशत थियो । वित्तीय प्रणालीमा अधिक तरलता थुप्रिएपछि ब्याजदर घटेको छ भने बैंक तथा वित्तीय संस्थाले कर्जा प्रावहका लागि ठाउँ खोजिरहेका छन् । लकडाउनका कारण अर्थतन्त्रका अन्य क्षेत्र अझै सामान्य अवस्थामा आउन सकेका छैनन् । यसकारण पनि बैंक तथा वित्तीय संस्थाले सेयर कर्जा प्रवाहमा जोड दिन थालेको बैंकरहरू बताउँछन् । एउटै बैंकका फरकफरक शाखाले पनि छुट्टाछुट्टै ब्याजदरमा कर्जा दिने अफर आउन थालेको पनि एक ब्रोकरले बताए । यसअघि सेयर धितोमा लगानी नगर्ने ठूला वाणिज्य बैंक पनि सेयर कर्जाकै लागि छुट्टै प्रडक्ट बनाएर बजार आएका छन् । अहिले सेयर कर्जाको ब्याजदर पाँच वर्षयताकै कम भएको बैंकरहरू बताउँछन् । यसअघि २०७२ सालको विनाशकारी भूकम्प र भारतीय नाकाबन्दीपछि सेयर कर्जाको ब्याजदर एकल अंकमा झरेको थियो । अहिले पुनः त्यही अवस्था आएको उनीहरूको दाबी छ । तुलनात्मक रूपमा सेयर कर्जाको जोखिम भार बढी भए पनि नउठ्ने सम्भावना न्यून हुन्छ । बजार धेरै घटेपछि फोन गरेर पैसा थप्न लगाउने (मार्जिन कल) गर्न पाइने, परिपक्वको अवधि कम हुन्छ । यसकारण पनि असुली नहुने सम्भावना कम हुने बैंकहरू बताउँछन् ।पछिल्ला महिनामा बैंकहरूको ध्यान सेयर बजारमा गएको बैंकर्स संघका अध्यक्ष भुवन दाहालले पनि स्विकारे । सिस्टममा अझै पनि पर्याप्त तरलता छ, लगानीका अन्य क्षेत्र बिस्तारै सहज बन्दै छन्, यसकारण केही सम्भावना देखिएको सेयर कर्जातिर बैंक लागेका हुन्, उनले भने । बैंकहरूले एकल अंकको ब्याजदरमा सेयर धितोमा कर्जा प्रवाह गर्न थालेको पनि उनले जानकारी दिए । सेयर धितोमा प्रवाह गरिने कर्जाको ब्याज घटेर पाँच वर्षअघिकै अवस्थामा पुगेकाले त्यसतर्फ आकर्षण बढेको ब्रोकरहरू बताउँछन् । कम ब्याजदरमा कर्जा उपलब्ध भएकै कारण सेयर बजारमा दैनिक कारोबार रकम बढेको उनीहरूको तर्क छ । ब्याजदरको अवस्था अझै केही महिना यस्तै रहने देखिएकाले सेयर कर्जा बढ्ने जानकारहरूको भनाइ छ । चालु आवको मौद्रिक नीतिमार्फत राष्ट्र बैंकले सेयर धितो कर्जाको सीमा पनि बढाएको थियो । जसअनुसार सेयर धितो राखी प्रवाह हुने कर्जामा वित्तीय संस्थाले धितोको ७० प्रतिशतसम्म प्रदान गर्न पाउँछन् । यसअघि यस्तो सीमा ६५ प्रतिशत थियो । सेयर धितोमा प्रदान हुने मार्जिन प्रकृतिको कर्जा प्रवाहमा सेयरको मूल्यांकन गर्दा विद्यमान १ सय ८० दिनको अन्तिम मूल्यको औसत मूल्य वा सेयरको प्रचलित बजार मूल्यमध्ये जुन कम छ, त्यसैका आधारमा गर्नुपर्ने व्यवस्थालाई परिवर्तन गरी १ सय २० दिन बनाइएको छ ।"
फुकोटकर्णाली आयोजना निर्माण सुरु,"कालीकोट (कास) कालीकोटमा बहुउपयोगी फुकोटकर्णाली अर्धजलाशययुक्त जलविद्युत् आयोजना निर्माण सुरु भएको छ । कर्णाली नदीको पानीलाई टनेलमार्फत सान्नीत्रिवेणी३ सिस्नेगडामा ड्याम बनाएर सुरुङमार्फत भौरेकुनामा पुर्याउने गरी आयोजनाको निर्माण थालिएको हो । आयोजनाको पावरहाउस भौरेकुनामा बनाइनेछ । १ खर्ब रुपैयाँ लागत अनुमान गरिएको आयोजनामा साढे १ किमि लामो र ११ मिटर व्यासको डाइभर्सन टनेलमार्फत कर्णाली नदीको पानी फर्काएर मुख्य ड्याम निर्माण गरिनेछ । रास्कोट नगरपालिका, सान्नीत्रिवेणी, पचालझरना गाउँपालिका र केही खाडाचक्र नगर पालिकाको केही भूभाग प्रभावित हुने ४ सय ८० मेगावाट क्षमताको आयोजनामा ६ किमि मुख्य टनेल निर्माण गरिनेछ । आयोजनाबाट वार्षिक २ हजार ४ सय ५५ गिगावाट आवर ऊर्जा उत्पादन गर्ने लक्ष्य रहेको आयोजनाले जनाएको छ । कर्णाली नदीको तिरमा पर्ने नरहरिनाथ र सान्नीत्रिवेणीको सिमाना भौरेकुनाभीरमा परीक्षणको लागि टनेल खन्न थालिएको हो । अहिलेसम्म ६५ मिटर टनेल खनिएको आयोजना प्रमुख हिरामान वाइबाले बताए । यो निकै महत्त्वपूर्ण आयोजना हो, उनले भने, कालीकोटको समृद्धिका लागि यो कोसेढुंगा सावित हुनेछ । अहिले जमिनमुनिको चट्टानको अवस्था अध्ययन गर्न पावरहाउसमा ५ सय ६ र ड्याम साइडमा १ सय ४० मिटर टनेल निर्माण भइरहेको उनले बताए । १ सय ८० मिटरको ड्यामबाट पावर हाउसमा पानी ल्याइनेछ । सान्नीत्रिवेणी, रास्कोट र पचालझरनाको तल्लो भेगमा जलाशय हुने उनको भनाइ छ । सरकारको स्वामित्वमा रहेको नेपाल ऊर्जा उत्पादन कम्पनी लिमिटेडमार्फत बन्ने आयोजनाका लागि लगानी जुट्न बाँकी रहेको र आयोजनाको डीपीआर बनिसकेको वाइबाले जानकारी दिए । पावर हाउसबाट उत्पादित विद्युत् ४ सय केभीको रेलिङ सबस्टेसनमा जोडेर राष्ट्रिय प्रसारण लाइनमा पठाउने योजना छ । वातावरण प्रभाव मूल्यांकनको काम अन्तिम चरणमा छ, उनले भने, चालु आर्थिक वर्षभित्र डुबानमा पर्ने सबै जग्गा प्राप्त गर्ने लक्ष्यअनुसार मुआब्जाको काम पनि थालेका छौं । १ हजार १ सय ७६ जना व्यक्तिको जग्गा अधिग्रहण गर्न सूचना प्रकाशन भइसकेको उनले बताए । फुकोट कर्णाली बहुआयामिक जलविद्युत् आयोजना बनेपछि मानव विकास सूचांकको पुछारमा रहेको कालीकोटको समृद्धिमा सहयोग पुग्ने स्थानीयको आशा छ । फुकोटकर्णाली जलविद्युत्ले कालीकोटको मुहार फेर्नेछ, नागरिक अगुवा वीर तिरुवाले भने, चौतर्फी विकासका ढोका खुल्नेछन्, रोजगारी सिर्जना हुनेछ । जलविद्युत् आयोजना बनेपछि यस क्षेत्रका करिब सात हजार युवाले प्रत्यक्ष रोजगारी पाउने र पर्यटन विकासमा पनि सहयोग पुग्ने रास्कोट नगरप्रमुख काशीचन्द्र बरालको भनाइ छ । कालीकोटबासीले पनि २५ प्रतिशत सेयर लगानी गर्न पाउने भएकाले आर्थिक विपन्नताको पनि अन्त्य हुने उनको दाबी छ । आयोजनाका कारण कर्णाली करिडोरअन्तर्गतको खुलालुहुम्ला सडकमा लालीघाटदेखि पचालझरनाको भुराबगरसम्मको करिब ३५ किमि सडकको एलाइमेन्ट परिवर्तन गर्नुपर्ने भएको छ । यसका लागि विद्युत् आयोजनाभन्दा माथि रकु, लुयाटा, तिकुवा, बड्डाला हुँदै तिखातीबाट सडक बनाउन सर्भे गरिएको छ ।"
इक्यानको अनलाइन शैक्षिक मेला सुरु,"काठमाडौं (कास) नेपाल शैक्षिक परामर्श संघ (इक्यान) को आयोजनामा शुक्रबारबाट अनलाइन शैक्षिक मेला सुरु भएको छ । वैदेशिक शिक्षामा आकर्षित विद्यार्थी र उनीहरूका अभिभावक लक्षित मेला आयोजना गरिएको इक्यानका महासचिव दीपकराज भुसालले बताए । अभिभावक र विद्यार्थीले एउटै लिंकबाट विश्वभरका शैक्षिक संस्था र प्रणालीको विषयमा जानकारी लिएर लाभान्वित हुन सक्छन्, उनले भने । उक्त मेला आगामी सोमबारसम्म सञ्चालन हुनेछ । इक्यानले यसअघि पनि यस्तै प्रकृतिको मेला आयोजना गर्दै आएको थियो । शैक्षिक मेलाको १४ औं संस्करण यस पटक कोरोना महामारीका कारण अनलाइन माध्यमबाट गरिएको हो । मेलाको व्यवस्थापन वन अप प्रालिले गरेको छ । मेलामा इन एसोसिएसन विथमा वेद इन्टरनेसनल एजुकेसन कन्सल्टेन्सी, अर्बिट इन्टरनेसनल एजुकेसन, क्विन्सफोर्ड कलेज, ग्रेस इन्टरनेसनल एजुकेसन, सक्सेस अब्रोड स्टडी, नेप्कोम्स एजुकेसन अनुबन्धित भइसकेका छन् । उच्च शिक्षाका लागि जान चाहेको सम्बन्धित देश, विश्वविद्यालय तथा कलेज, कोर्सका साथै भिसा प्रोसेसिङ, लाग्ने खर्चलगायत विभिन्न जानकारी तथा परामर्श लिन सकिने आयोजकले जनाएको छ ।विभिन्न देशमा रहेका विश्वविद्यालय, कलेज, अध्ययनका लागि लाग्ने शुल्क, भिसा प्रक्रिया, छात्रवृत्तिका साथै त्यसका लागि लाग्ने आवश्यक प्रक्रियाबारे जानकारी लिन सक्ने व्यवस्था गरिएको छ । भुसालले भने, भर्चुअल मेलामा विद्यार्थीहरूले कोरोना महामारीका कारण सिर्जित समस्या, सम्बन्धित देशले कोरोनापछि लिएका नीति र त्यसले पार्ने प्रभावबारेमा पनि जानकारी पाउन सक्नेछन् । डब्लूडब्लू डट इक्यानफेयर डटकम मार्फत मेलामा सहभागी हुन सकिने छ ।"
माछापुच्छ्रे र कृति क्यापिटलको संयुक्त कारोबार,काठमाडौं (कास) साविकको माछापुच्छ्रे क्यापिटल लिमिटेड र कृति क्यापिटल एन्ड इन्भेस्टमेन्ट लिमिटेडले मर्जपछिको कारोबार सुरु गरेका छन् । शुक्रबारबाट माछापुच्छ्रे कृति क्यापिटल लिमिटेडको नामबाट संयुक्त कारोबार सञ्चालन भएको हो ।
सिटिजन्सको इन्स्टा बाई योजना,काठमाडौं (कास) सिटिजन्स बैंकले ग्राहकलाई वस्तु एवं सेवा खरिद गर्न सहज होस् भन्दै सिटिजन्सको इन्स्टा बाई योजना ल्याएको छ । बैंकले देशभरका जुनसुकै मर्चेन्टमा क्रेडिट कार्डमार्फत न्यूनतम १० हजारदेखि अधिकतम २ लाख ५० हजार रुपैयाँसम्म भुक्तानी गर्दा खरिद रकमलाई मासिक किस्ताबन्दीमा रूपान्तरण गर्न सकिने सिटिजन्सको इन्स्टा बाई योजना सञ्चालनमा ल्याएको हो । योजनामार्फत ग्राहकले आफूले किन्न खोजेको वस्तु तथा सेवा तत्काल खरिद गरी रकम किस्ताबन्दीमा बैंकलाई तिर्न सक्ने सुविधा पाउनेछन् ।
मेगाको अत्याधुनिक भर्चुअल सहायता सेवा,"काठमाडौं (कास) मेगा बैंक नेपाल लिमिटेडले ग्राहकका लागि अत्याधुनिक भर्चुअल (अनलाइन) सहायता सुरु गरेको छ । ग्राहकलाई छिटोछरितो र सहज रूपमा बैंकका प्रडक्टसेवाका साथै बैंकसँग सम्बन्धित जानकारी, सेवाग्राहीका जिज्ञासाको पनि सम्बोधन गर्ने उद्देश्यले बैंकले मेगा इन्टेलिजेन्स भर्चुअल असिस्टेन्ट सेवा प्रारम्भ गरेको हो । छोटकरीमा मिभा नामकरण गरिएको यो सेवा इन्टरनेटको पहुँचमा रहेका ग्राहकले चौबीसै घण्टा लिन सक्नेछन् ।"
मोबाइल बैंकिङमार्फत कर भुक्तानी,काठमाडौं (कास) करदाताहरूले अब आन्तरिक राजस्व कार्यालयको राजस्व मोबाइल बैंकिङमार्फत सहजै भुक्तानी गर्न सक्ने भएका छन् । अबदेखि करदाताले एभरेस्ट बैंकमार्फत भुक्तानी हुने कर फोन पे नेटवर्कमा आबद्ध कुनै पनि बैंकको मोबाइल बैंकिङमार्फत भुक्तानी गर्न सक्नेछन् । मोबाइल बैंकिङमार्फत कर भुक्तानी गर्ने विषयमा एभरेस्ट बैंक र फोन पे पेमेन्ट सर्भिस लिमिटेडबीच सम्झौतासमेत भएको छ ।
प्रिन्स जुनियरतर्फ विश्व नम्बर३,"(काठमाडौं)  युवा खेलाडी प्रिन्स दाहाल ब्याडमिन्टनको जुनियर विश्व वरीयतामा तेस्रो स्थानमा पुगेका छन् । विश्व ब्याडमिन्टन महासंघले शुक्रबार जारी गरेको नयाँ वरीयतामा प्रिन्स ८ स्थान फड्को मार्दै तेस्रो स्थानमा पुगेका हुन् । अब उनीभन्दा अगाडि डेनमार्कका माड्स जुएल मोलर र भारतका वरुण कपुर छन् । उनीहरूले क्रमशः ३ र ४ स्थान सुधार गरेका हुन् ।दसौं पुष्पलाल स्मृति राष्ट्रिय र्याङकिङ प्रतियोगिताका लागि अहिले सिरहामा रहेका प्रिन्सले वरीयता शीर्ष तीनभित्र परेकामा खुसी व्यक्त गर्दै शीर्षस्थानका लागि प्रयास गर्ने बताए । कोरोना महामारी सुरु भएपछि नै अन्तर्राष्ट्रिय सिरिजहरू भएका छैनन् । अहिले वरीयतामा सुधार आएको छ । प्रतियोगिता सुरु भएको भए सुनमा सुगन्ध हुन्थ्यो, उनले भने ।शीर्ष १० स्थानमा रहेकामध्ये ८ खेलाडी उमेर हदका कारण वरीयताबाट बाहिरिएपछि प्रिन्स तेस्रो स्थानमा पुगेका हुन् । गएको डिसेम्बरमा आएको नयाँ वरीयतामा उनी चार स्थान खस्किएर ११ औंमा पुगेका हुन् ।कोरोना महामारी सुरु हुनुअघि गत वर्षको मार्चमा जर्मन जुनियर अन्तर्राष्ट्रिय सिरिजमा क्वाटरफाइनलसम्म पुगेका प्रिन्सले त्यसयता प्रतियोगिता खेल्न पाएका छैनन् । त्यसअघि उनले डच इन्टरनेसनल सिरिजमा क्वाटरफाइनलमा पुगेपछि मार्च ४ मा सार्वजनिक भएको नयाँ विश्व वरीयताको सातौं स्थानमा पुगेका थिए । कान्तिपुरसाग उनले त्यतिबेला सन् २०२० भित्र शीर्ष पाँचभित्र पुग्ने लक्ष्य राखेको बताएका थिए । कोरोनाका कारण सन् २०२० भरि खेलकुद प्रभावित हुादा लक्ष्य पूरा गर्न नसकेका उनलाई नयाँ वर्षको पहिलो महिनामै त्यो सफलता हात लागेको छ ।कोरोना भाइरसका कारण देशव्यापी लकडाउनका कारण समग्र खेल क्षेत्रमा असर पुगेको भए पनि तुलनात्मक रूपमा ब्याडमिन्टनलाई कम असर परेको थियो । लकडाउनकै अवधिमा गत असारदेखि राष्ट्रिय टोलीको प्रशिक्षक कोरियाली प्रशिक्षकले सञ्चालन गरेका थिए ।प्रिन्सले घरेलु प्रतियोगितामा सिनियरतर्फ पनि सफलता हासिल गर्न थालेका छन् । अघिल्लो वर्ष नेपालमै भएको १३ औं दक्षिण एसियाली खेलकुदमा २ कांस्य जितेका प्रिन्सले गएको मंसिर २६ मा सिन्धुपाल्चोकमा आयोजित प्रथम तोप२१ राष्ट्रिय ब्याडमिन्टन प्रतियोगितामा नेपाल नम्बर एक रत्नजित तामाङलाई पराजित गरी उपाधि जितेका थिए । उनले रत्नजितलाई हराएको त्यो पहिलोपल्ट थियो । सिरहाको गोलबजारमा जारी र्याङकिङ प्रतियोगितामा उनी सेमिफाइनल पुगेका छन् । फाइनल प्रवेशका लागि सिल्क ग्रुपका लागि खेलिरहेका प्रिन्सले त्रिभुवन आर्मी क्लबका रत्नजितसाग खेल्नेछन् ।सन् २०१८ मा दुबई जुनियर इन्टरनेसनल सिरिजमा यू१५ तर्फ स्वर्ण जितेका प्रिन्स सन् २०१९ को मे महिनादेखि जुनियर विश्व वरीयतामा समावेश भएका हुन् । उनले त्यही वर्ष दुबई इन्टरनेसनल सिरिजमा त्यतिबेला पनि दोस्रो स्थानमै रहेका भारतका वरुण कपुरलाई हराएर स्वर्ण जितेपछि १ सय ३ वरीयताबाट एकैपल्ट ५४ औं स्थानमा पुगेका थिए । त्यसयता उनी निरन्तर उकालो लागिरहेका छन् । वरीयतामा समावेश भएयताको आधिकारिक ११ प्रतियोगितामा उनले एकलतर्फ २९ खेल खेलेका छन् । तीमध्ये १९ खेल जितेका छन् भने १० खेलमा पराजित भएका छन् । ११ मध्ये पहिलो चरणबाटै बाहिरिएको ३ प्रतियोगिताको नतिजा वरीयतामा समावेश गरिएको छैन ।"
रत्नजित र प्रिन्स सेमिफाइनलमै खेल्ने,"(काठमाडौं)  राष्ट्रिय च्याम्पियन नेपाली सेनाको त्रिभुवन आर्मी क्लबका रत्नजित तामाङ र प्रफुल महर्जन, सिल्क ग्रुपका प्रिन्स दाहाल तथा एपीएफका दीपेश धामीले योनेक्स सनराइज दसौं पुष्पलाल स्मृति राष्ट्रिय र्याङकिङ ब्याडमिन्टन प्रतियोगितामा पुरुषको शीर्ष १६ बाट अन्तिम चारमा स्थान पक्का गरेका छन् ।शुक्रबार गोलबजार कभर्डहलमा भएको क्वाटरफाइनलमा रत्नले भोजपुरका विकास श्रेष्ठलाई २११८ र २११८ को सेटमा सहज जित निकाले । प्रिन्सले आर्मीका नवीन श्रेष्ठमाथि पनि २१११ र २११७ को सहज जित निकाले । फाइनल प्रवेशका लागि रत्न र प्रिन्सबीच प्रतिस्पर्धा हुनेछ । आर्मीका प्रफुलले एपीएफका गौतम कठायतलाई ९२१, २११६, २११३ को सेटमा पुनरागमन विजय हासिल गरे । सेमिफाइनलमा उनले एपीएफका दीपेश धामीको सामना गर्नेछन् । दीपेश आर्मीका रुकेश महर्जनलाई २११३ र २१९ ले हराएर सेमिफाइनलमा पुगेका हुन् । राष्ट्रिय ब्याडमिन्टन संघ र गोलबजार नगरपालिका, सिरहाको संयुक्त आयोजनामा जारी प्रतियोगितामा महिलाको शीर्ष १२ बाट भोजपुरकी नङ्सलदेवी तामाङ एपीएफकी शोभा गौचनलाई २१६ र २११५ ले हराउादै सेमिफाइनलमा पुगिन् । एपीएफकी जेसिका गुरुङले आफ्नै विभागकी सनयाना मुखियामाथि २१९ र २११७ को जितसागै सेमिफाइनलमा पूर्वच्याम्पियन नङ्सलसागको भेट पक्का गरिन् ।आर्मीकी रसिला महर्जनले विराट ब्याडमिन्टन क्लबकी सीमा राजवंशीलाई २११७, २१७ ले हराउादै आफ्नै विभागकी अमिता गिरीसागको भेट निश्चित गरिन् । अमिताले आर्मीकै अनुमाया राईमाथि २११६ र २१९ को सेटमा जित निकालेकी हुन् ।प्रतियोगिताअन्तर्गत पुरुषतर्फ शीर्ष १६ बाहेकको पुरुष एकल स्पर्धामा आर्मीका पविन लिनथेपले भोजपुरका विशाल तामाङलाई २०, आर्मीकै डेभिड थापामगरले पुलिसका पूर्णबहादुर थापालाई २०, कैलालीका देवराज रानाले पाँचथरका एसिया जगेबुलाई २०, कञ्चनपुरका विवेक चौधरीले आर्मीका गोकुल जोरालाई २१, आर्मीका सन्तोष पनेरुले बाँकेका शिव थापालाई २१, एपीएफका इन्द्रबहादुर महताले बूढासुब्बा ब्याडमिन्टन एकेडेमीका सुजन श्रेष्ठलाई २०, आर्मीका दिवस शंकरले सोलुखुम्बुका पेम्बा शेर्पालाई २० र आर्मीका आयुष्मान नागरीले एपीएफका नीरञ्जन देवकोटामाथि २० को सेटमा जित निकाल्दै क्वाटरफाइनलमा प्रवेश गरे । यही स्पर्धामा महिलातर्फ खोटाङकी रेनुका राई, बाँकेकी समीक्षा न्यौपाने, विराट ब्याडमिन्टन क्लबकी रोज पाण्डे र कञ्चनपुरकी अस्मिता सुनारले पनि क्वाटरफाइनलमा स्थान बनाउन सफल भए । रेनुकाले पाल्पाकी सुष्मा बुद्धलाई २०, समीक्षाले कञ्चनपुरकी वीणा विष्टलाई २०, रोजले एपीएफकी निकिता लामालाई २०, अस्मिताले पाल्पाकी जानुका कनौजलाई २० को सेटमा पराजित गरे । यस्तै झापाकी अञ्जना राईले कैलालीकी प्रियान्सी बमलाई २०, एपीएफकी प्रेक्षा राईले कैलालीकी ऐलिना तिरुवालाई २१ र खोटाङकी स्मिता राईले पाल्पाकी दिया शाक्यलाई २१ को सेटमा पराजित गर्दै क्वाटरफाइनलमा पुगे । अर्की एक खेलाडी कैलालीकी प्रार्थना देउवा बाई पाएर सिधै क्वाटरफाइनल पुगेकी छन् ।"
गणेशमान सिंह स्मृति प्रदेशस्तरीय बक्सिङ फागुनमा,"काठमाडौं (कास) नेपालको प्रजातान्त्रिक आन्दोलनका सर्वमान्य नेता स्व गणेशमान सिंहको स्मृतिमा वीर गणेशमान सिंह स्मृति वाग्मती प्रदेशस्तरीय बक्सिङ प्रतियोगिता फागुन तेस्रो साता हुने भएको छ । नागार्जुन नगरपालिकाको विशेष सहयोगमा नागार्जुन बक्सिङ खेलकुद समितिको आयोजनामा हुने प्रतियोगिता फागुन १९ देखि २२ गतेसम्म काठमाडौंको स्युचाटारमा हुनेछ । महिलातर्फ ४८, ५१, ५४, ५७, ६० र ६४ केजी तौल समूह र पुरुषमा ४९, ५२, ५६, ६०, ६४, ६९, ७५ र ८१ केजीमाथिको तौल समूहमा प्रतिस्पर्धा हुनेछ । प्रतियोगितामा वाग्मती प्रदेशका सबै १३ जिल्लाका खेलाडी सहभागी हुने मूल आयोजक समितिका संयोजक एवं नागार्जुन नगरपालिकाका प्रमुख मोहनबहादुर बस्नेतले जानकारी दिए ।हरेक तौल समूहका विजेता खेलाडीले १० हजार रुपैयाँ पुरस्कार पाउनेछन् । यस्तै दोस्रो हुनेले सात हजार र तेस्रो स्थान हासिल गर्ने दुई खेलाडीले जनही चार हजार रुपैयाँ पुरस्कार पाउनेछन् । प्रतियोगिता सञ्चालनका लागि नागार्जुन नगरपालिकाले २० लाख रुपैयाँ बजेट उपलब्ध गराउने नगर प्रमुख बस्नेतले जानकारी दिए । उनले उत्कृष्ट महिला बक्सरलाई व्यक्तिगत खर्चमा एक थान स्कुटर प्रदान गरिने घोषणा पनि गरे । उत्कृष्ट पुरुष खेलाडीलाई आयोजकले मोटरसाइकल प्रदान गर्नेछ ।"
रुटको उत्कृष्ट शतक,अस्ट्रेलियाभारतब्रिसवेन मार्नस लबुसचेनको शतक मद्दतले अस्ट्रेलिया भारतविरुद्धको चौथो तथा निर्णायक टेस्टको पहिलो दिन शुक्रबार बलियो स्थितिमा रह्यो । भारतले क्याचहरू छाडेपछि त्यसको मूल्य चुकाउनुपरेको हो । दिनको सुरुमै १७ रन बनाउँदासम्म दुई विकेट गुमाएको अस्ट्रेलियाले दिनको खेल समाप्त हुँदा पाँच विकेटमा २ सय ७४ रन बनाएको छ ।लबुसचेनले दुईपल्ट जीवनदान पाए । उनी ३७ र ४८ रनमा छँदा उनको क्याच छाडिएको हो । उनले आउट हुन अगाडि १ सय ८ रन बनाए । कमजोर र कम अनुभवी बलरसहित मैदानमा उत्रेको भारतको फिल्डिङ पनि कमजोर रह्यो । चार टेस्टको शृंखला रोमाञ्चक ११ को बराबरीमा छ ।
विनोदको लजालु शतक,"गण्डकीको जुझारु ब्याटिङदाबेदार आर्मीविरुद्ध गण्डकीले जुझारु ब्याटिङ गरेको छ । ४८ ओभर खेली अलआउट हुनुअघि कमजोर मानिएको गण्डकी १ सय ८९ रन बनाउन सफल भयो । भेट्रान दीपेश खत्रीलाई १ रनमै गुमाए पनि युवा खेलाडीहरू अर्जुन कुमाल र समिर कँडेलले आकर्षक शट खेल्दै लोभ्याएका थिए । गण्डकी विजय लक्ष्यमा केन्द्रित नभए पनि यी दुईले दोस्रो विकेटमा ५२ रन जोडे । अर्जुनले ५४ बल खेल्दै ६ चौकासहित ३६ रन बनाए । समिरले ९० बल खेली ५ चौकासहित ५० रन जोडे । दीपक डुम्रे २६, अभिषेक थापा ९, विष्णु पाण्डे १२ रनमा आउट भए । कप्तान विपिन २५ बल खेली २ चौका र ४ छक्कासहित ३७ रनमा अविजित रहे । आर्मीका प्रमुख बलरहरू विक्रम सोब, जितेन्द्र मुखिया र सुशन भारी विकेटविहीन रहे । कामचलाउ बलरहरू राजेश पुलामी, भीम सार्की र रोहित पौडेलले एकआपसमा ९ विकेट बाँडे । राजेशले ९ ओभरमा २ मेडन राख्दै २५ रन खर्चेर ५, भीमले ७ ओभरमा २६ रन खर्चेर ३ र रोहितले १ विकेट लिए ।"
