शीर्षक,विवरण
प्रधानमन्त्रीलाई विघटनको विशेषाधिकार थिएन,"मूल्यमान्यतामा परिवर्तनप्रधानमन्त्री केपी शर्मा ओलीले प्रतिनिधिसभा विघटन गर्ने निर्णयमा विभिन्न मुलुकहरूको अभ्यास र हाम्रो आफ्नै अनुभव भन्ने तर्क अघि सारेका थिए । तर संसदीय पद्धतिको उद्गमथलो मानिने बेलायतमै प्रतिनिधिसभा विघटन गर्ने प्रधानमन्त्रीको विशेषाधिकारलाई संकुचित बनाइएको छ । सर्तरहित अवस्थाको त्यो सुविधामा अहिले बन्देज छ । फिक्स्ड टर्म पार्लियामेन्ट्स एक्ट २०११ ले हाउसको पाँचवर्षे अवधि किटान गरिदिएको छ भने त्यसमा दुइटा अवस्थामा मात्रै विघटन गरेर मध्यावधि निर्वाचनमा जान सकिने व्यवस्था छ पहिलो, हाउस अफ कमन्स स्वयंले दुई तिहाइ बहुमतबाट निर्वाचनमा जाने प्रस्ताव पारित गरेमा र अर्को, प्रधानमन्त्रीविरुद्ध हाउसले अविश्वासको प्रस्ताव पारित गरेको १४ दिनभित्र अर्को वैकल्पिक सरकार गठन हुने कुरा निश्चित गर्न नसकेमा । लिखित संविधान नभएको बेलायतले सन् २०११ मा छाडिसकेको कुरालाई अहिले हाम्रो संविधानमै नभएको अवस्थामा अधिकार छ भन्ने दाबी भइरहेको छ, अधिवक्ता पोखरेलले भने, संविधानमा नै लेखिसकेपछि (विघटनको व्यवस्था नभएपछि) त्यसबाट बाहिर जान मिल्दैन । उनले अन्तर्राष्ट्रिय अभ्यास भनेर प्रधानमन्त्रीले दिएको लिखित जवाफलाई विश्वव्यापी सन्दर्भले समर्थन नगर्ने बताए । विघटनको दायरा के हो ?बहस चलिरहेका बेला प्रधानन्यायाधीश चोलेन्द्रशमशेर जबराले अर्को जिज्ञासा अघि सारे । उनका अनुसार, २०४७ सालको संविधानको धारा ५३ को उपधारा ४ मा श्री ५ बाट प्रधानमन्त्रीको सिफारिसमा प्रतिनिधिसभाको विघटन गर्न सकिबक्सनेछ भन्ने व्यवस्था थियो । तत्कालीन प्रधानमन्त्री गिरिजाप्रसाद कोइरालाले यही व्यवस्थामा टेकेर गरेको विघटनलाई सर्वोच्च अदालतले सदर गर्यो । तर २०५२ सालमा मनमोहन अधिकारीले गरेको विघटन भने बदर गर्यो । त्यतिबेलाको संविधानमा प्रधानमन्त्रीलाई प्रतिनिधिसभा विघटनको अधिकार दिएको थियो, अदालतले रोक्यो, प्रधानन्यायाधीश जबराले भने, अब अहिलेको संविधानमा विघटन गर्न सक्ने व्यवस्था छैन रे । अदालतले (त्यो अधिकार) छ भन्न सक्दैन र ? अधिवक्ता पोखरेलले तत्कालीन संविधानमा पनि प्रतिनिधिसभा विघटनको अधिकार निरपेक्ष नभएको भन्दै प्रतिनिधिसभाभित्र अर्को सरकारको विकल्प नभएको अवस्थामा मात्रै ताजा जनादेशमा जाने सुविधा भएको बताए । उनका अनुसार २०५१ सालमा प्रतिनिधिसभाबाट धन्यवादको प्रस्ताव असफल भएपछि कोइरालाले सोझै विघटनको निर्णय लिएका थिएनन् । संसदीय दलको बैठकबाट आफूलाई फेरि परीक्षण गरी नेताका रूपमा चुनिएपछि विघटनको निर्णय लिएका थिए । त्यसपछिका प्रधानमन्त्री अधिकारीले प्रतिनिधिसभाभित्र आफूलाई परीक्षण नगर्दा विघटनको अधिकार प्रयोग गर्न नपाएको अधिवक्ता पोखरेलको जिकिर थियो । प्रतिनिधिसभाभित्र परीक्षण नभई अनुमानका आधारमा वैकल्पिक सरकारको सम्भावना थियो कि थिएन, अनुमान गर्न मिल्दैन, उनले भने, प्रतिनिधिसभाको प्रक्रियामा नछिरी असहयोग भयो भनेर प्रधानमन्त्रीले जनतामा जान्छु भन्न मिल्दैन । यसमा बदनियत छ । संविधानको धारा ७६ मा प्रधानमन्त्री चयनको एकपछि अर्को विकल्प दिइएको उल्लेख गर्दै पोखरेलले विघटनको विकल्प अन्तिममा रहेको बताए । अल्पमतको सरकार (बहुमत नपाए पनि सबैभन्दा ठूलो दलको नेतालाई प्रधानमन्त्री नियुक्त गर्ने) समेत बन्ने अवस्था नभएपछि जोकोही सांसदले दाबी लिएपछि पनि उसले विश्वासको मत नपाए मात्रै विघटनको सिफारिस गर्न सक्छ । प्रक्रियामा प्रवेश गरिसकेपछि त्यसबाट प्रधानमन्त्री चयन गर्न नसके मात्रै प्रतिनिधिसभा रहनु हुन्न भन्ने मान्यता धारा ७६ को उपधारा ७ को हो, उनले भने, प्रतिनिधिसभाले प्रधानमन्त्री चयन गर्न नसके बल्ल ताजा जनादेशमा जाने हो । प्रधानमन्त्री ओलीले जनतामा जाने विषयमा विरोध किन ? भनी बारम्बार प्रश्न गरिरहेका छन् । प्रधानन्यायाधीश जबराले पनि इजलासमा बहुमत प्राप्त दलले अब सरकार चलाउँदिनँ, ताजा जनादेशका लागि निर्वाचनमा जान्छु भन्न पाउँदैन र ? भनी जिज्ञासा राखिरहेका छन् । त्यसैलाई संकेत गर्दै अधिवक्ता पोखरेलले ताजा जनादेशको निर्णय पनि संविधानसम्मत हुनुपर्ने तर्क गरे । ताजा जनादेश भन्नु राजनीतिक विषय हो, उनले भने, तर यो कानुनसम्मत कुरा होहोइन, विचार गर्नुपर्छ । पोखरेलले श्रीलंकाको संसद् विघटनको उदाहरण दिँदै निर्वाचन संविधानसम्मत हुनुपर्ने भनी व्याख्या गरिएको बताएका थिए । उनका अनुसार २०५२ सालमा तत्कालीन प्रधानमन्त्री मनमोहन अधिकारीले गरेको प्रतिनिधिसभा विघटनको मुद्दामा पनि सर्वोच्च अदालतले यस्तै मान्यता प्रतिपादन गरेको थियो । राजनीतिक विषयमा जनतामाझ नै जाने हो, तत्कालीन नजिर उद्धृत गर्दै अधिवक्ता पोखरेलले भने, जनतामा जाने कुरा राम्रो र सुन्दर हुन्छ तर कानुन र संविधानविपरीत भए प्रणाली नै असफल हुन सक्छ ।"
यूके भेरिएन्ट पत्ता लगाउन कति सहज ?,"एनपीएचएलका सूचना अधिकारी राजेश गुप्ताका अनुसार कोरोना भाइरसको पीसीआरमा ईजिन, आरडीआरपीजिन, एनजिन, ओआरएफ१जिन, एसजिनलाई लक्ष्य गरी परीक्षण गरिन्छ । नयाँ प्रजातिको भाइरसमा अरू जिन पोजिटिभ आउँछ तर एस जिन नेगेटिभ देखिन्छ । बेलायतबाट आएकामध्ये धेरै जनामा एस जिन पोजिटिभ आए पनि ३ जनामा नेगेटिभ थियो, गुप्ताले भने । स्वास्थ्य तथा जनसंख्या मन्त्रालयसँग नजिक रहेर काम गरिरहेका एक विज्ञका अनुसार नेपालमा हाललाई एनपीएचएलबाहेक अन्य प्रयोगशालामा एसजिनको परीक्षण सुरु गर्न कठिन छ । प्रायः सबैले एसजिनको रिएजेन्ट प्राप्त भए परीक्षण गर्न मिल्छ भनेर सोचेका छन् । तर त्यो त्यति सजिलो छैन । एसजिन परीक्षण गर्ने मेसिन र रिएजेन्ट दुवै फरक छन्, उनले भने । उनी पनि सबै भेरिएन्टका लागि परीक्षण हुनुपर्छ भन्ने पक्षमा छैनन् । पहिलो कुरा त सबै भेरिएन्ट छ या छैन भनेर परीक्षण गर्न जरुरी नै छैन । संक्रमणको शंका लागेका सबैको परीक्षण हुनुपर्छ र उनीहरूलाई आइसोलेट गर्नॅ नै सबैभन्दा उचित हो, उनले भने, पत्ता लागेका संक्रमितहरूबाट र्यान्डम रूपमा भाइरसमा आनुवंशिक परिवर्तन भएको छ या छैन भनेरचाहिँ अध्ययन गर्न सकिन्छ ।मन्त्रालयका सहप्रवक्ता एवं स्वास्थ्य आपत्कालीन तथा विपद् व्यवस्थापन इकाइका प्रमुख डा समीरकुमार अधिकारीले अब विदेशबाट आउने जोकोहीलाई पनि क्वारेन्टाइनमा राखेर निगरानी गर्नुको विकल्प नरहेको बताए । संक्रमण फैलन नदिन सबैले जनस्वास्थ्यका मापदण्डको कडाइका साथ पालना गर्नैपर्छ, उनले भने । डा अधिकारीले यूके भेरिएन्ट नै हो या होइन भनेर परीक्षण गर्नका लागि चाहिने रिएजेन्ट पनि व्यवस्था गरिरहेको जानकारी दिए । केही प्रयोगशालामा अहिले नै पनि रिएजेन्ट उपलब्ध छन् भने केहीमा मेसिन छन् । नभए पनि रिएजेन्ट ल्याए परीक्षण गर्न सम्भव हुन्छ, उनले भने । इन्टरपिड डायग्नोस्टिक सेन्टरका व्यापार प्रवर्द्धन निर्देशक सम्भावित श्रेष्ठले नेपालका प्रयोगशालाहरूमा तत्कालै एसजिनलाई लक्ष्य गरेर परीक्षण गर्न सम्भव नरहेको बताए । एसजिन परीक्षणका लागि नेपालमा किट नै आएको छैन, उनले भने, जिन सिक्वेन्सिङ गरेर पत्ता लगाउने हो । जसको एउटै टेस्टका लागि लाखौं रुपैयाँ पर्छ । सरकारले सहयोग तथा पहल गरे परीक्षणका लागि सामग्री ल्याउन सकिन्छ । यस्तै, ह्याम्स अस्पतालका निर्देशक ज्योतिन्द्र शर्माले पनि आफ्नो अस्पतालको प्रयोगशालामा एसजिन परीक्षण गर्ने प्रविधि नरहेको जानकारी दिए । कान्तिपुरले सम्पर्क गरेका अरू निजी प्रयोगशालाका सञ्चालक तथा त्यहाँ आबद्ध विज्ञले एसजिनलाई लक्ष्य गरेर परीक्षण गर्ने प्रविधि हाल उपलब्ध नभएको जानकारी दिए । हामीले परीक्षण गर्दा केही शंका लागे नमुना एनपीएचएलमा पठाउँछौं, सुरिया हेल्थ केयरका म्यानेजर प्रमोद यादवले भने । डिकोड जेनोमिक्स एन्ड रिसर्च सेन्टरका जेनेटिक साइन्टिस्ट बलराम गौतमले एसजिन परीक्षण गर्न सक्ने किट मगाउने तयारीमा रहेको जानकारी दिए । आनुवंशिक परिवर्तन देखिएको कोरोना भाइरसको बी११७ भेरिएन्ट ३ दर्जनभन्दा बढी मुलुकमा देखिइसकेको छ । पब्लिक हेल्थ इंग्ल्यान्डले गरेको पछिल्लो अनुसन्धानमा यो भेरिएन्टले अन्यभन्दा ३० देखि ५० प्रतिशतसम्म बढी संक्रमण गराउन सक्छ । यसबाट संक्रमित भएकाहरूमा सामान्य भाइरसको संक्रमण हुँदाभन्दा निकै धेरै भाइरल लोड हुनेसमेत केही अध्ययनमा देखिएको छ ।"
तोकिएको मितिमै निर्वाचन जरुरी,"काठमाडौं (रासस) राष्ट्रपति विद्यादेवी भण्डारीले शान्ति, स्थिरता र विकासका लागि ताजा जनादेश अनिवार्य भएको बताएकी छन् । राष्ट्रपति भवनमा सोमबार निर्वाचन आयोगको वार्षिक प्रतिवेदन ०७६७७ ग्रहण गर्दै उनले तोकिएको समयमै आगामी प्रतिनिधिसभा सदस्य निर्वाचन गराउन जरुरी भएको बताएकी हुन् । स्वतन्त्र, निष्पक्ष, विश्वसनीय, मितव्ययी र भयरहित निर्वाचनका लागि गम्भीरता र दृढतापूर्वक कार्य गर्न आयोग सक्षम हुने विश्वास व्यक्त गर्दै राष्ट्रपतिले निर्वाचनको माध्यमद्वारा लोकतन्त्रलाई संस्थागत एवं सुदृढीकरण गर्ने काम आयोगको भएको बताइन् । निर्वाचनमा बढीभन्दा बढी मतदाताको सहभागिता गराउन, मताधिकार सुनिश्चित गर्न र मतदानस्थल तथा केन्द्र मतदातामैत्री बनाउन उनले सुझाव दिइन् । सरकारले आगामी वैशाख १७ र २७ गते दुई चरणमा निर्वाचनको मिति घोषणा गरेको छ ।"
फेरि अबोध बालिका बलात्कृत,"गत बिहीबारको साँझ त्यस्तो घटना नभएको भए सायदै उनी काठमाडौंको टिचिङ अस्पतालमा हुन्थे । मिस्त्रीको काम गर्ने उनी अघिल्ला दिन झैं घर बनाउन कुदिसकेका हुन्थे तर कल्पनै नगरेको कहालीलाग्दो घटना भयो । उनी अर्थात्, बलात्कारको सिकार भएकी पाँच वर्षीया बालिकाका बाबु । त्यो साँझ उनी लखतरान परेर कामबाट घर फर्केका मात्रै थिए । आँगनमा भेटिएकी आमाले आफूलाई चुरोट किनिदिने भनेर गएकी नातिनी घर नफर्केको सुनाइन् । सुरुमा त उनले छोरी मामाघरतिर पो गई कि भनेर फोन घुमाए । टोलका अरू आफन्तकहाँ पो गैछ कि भनेर पनि सोधीखोजी गरे । त्यही बेला छिमेकमै बस्ने साढुका ९ वर्षीय छोराले बैनीलाई चुरोट किनेर फर्किंदै गर्दा ओम विकले काखीमा च्यापेर खोलातिर लगेको देखेको सुनाए । उनी साढुका छोरालाई लिएर ओमलाई भेट्न कुदे । ओम सोही टोलवासी हिरालाल मल्लिकको गोठमा करिब तीन वर्षयता काम गर्न बसेका कामदार थिए । एक वर्षअघि श्रीमतीले छाडेपछि ओम करिब ८ वर्षका छोरा हुर्काएर बसिरहेका थिए । उनी गोठमा पुग्दा ओम घुर तापेर बसिरहेका थिए । उनले साढुका छोराले भनेको कुरा सुनाउँदै सोधे, तैँले मेरो छोरी च्यापेर खोलातिर जाँदै थिइस् रे ? खै मेरी छोरी ? ओमले गोठको कामबाट कतै गएको झूट बताए । गोठधनी हिरालालले पनि कामदारकै कुरामा सही थापे । त्यसपछि उनी घरदेखि करिब ३ सय मिटर दक्षिण हुँदै बग्ने उम्ची खोलाको किनारतिर दगुरे साथै रहेका साढु दाइको छोराले बैनीलाई बोकेर ओम गएको दिशातिर देखाए । नर्कटको झाडीमा मोबाइलको बत्ती बाल्दै दगुरेको त्यो समय सम्झिँदै उनले सुनाए, छोरी भनेर कराउँदै हिँडेँ । केहीबेर कराउँदै हिँडेपछि उनले सानो खोल्सोछेउ, दुवै घुँडा टेकेर टाउको लत्रिरहेकी बालिका देखे । उनले सुनाए, कपाल पूरै जगल्ट्याएर लुछेजस्तो थियो । उनले हत्त न पत्त छोरीलाई उठाएर काखमा राखे । छोरीको गाला एकापट्टि पूरै चिथोरिएको थियो भने अर्कोपट्टि हिंस्रक जंगली जनावरले टोकेजस्ता देखिन्थ्यो । बायाँ आँखामा लौरीले घोचेजस्तो घाउ थियो, उनले सुनाए, कम्मरमुनि कपडा थिएन । अचेतजस्तै देखिए पनि छोरीले बाबा भनेर बोल्न खोज्थी । छोरीलाई बोकेर घर ल्याएपछि उनले छिमेकी र आफन्ती गुहारे । एकैछिनमा प्रहरी आइपुग्यो । उनले एम्बुलेन्समा छोरीलाई लिएर भैरहवा मेडिकल कलेज पुर्याए । त्यहाँ उपचार हुन नसक्ने भनेपछि उनले राति नै लुम्बिनी अस्पताल पुर्याए । त्यहाँबाट पनि रिफर गरिदिएपछि राति ११ बजे उनी एम्बुलेन्समा काठमाडौं कुदे । श्रीमती, एक वर्षकी कान्छी छोरी र आफन्तीसँग उनी शनिबार बिहान ८ बजेतिर वीर अस्पताल आइपुगे । घटनाबारे सुन्नेबित्तिकै वीरका कर्मचारीले उनलाई थापाथलीको परोपकार प्रसूति तथा स्त्रीरोग अस्पताल पठाइदिए । प्रसूतिले भने बालिकाको स्वास्थ्य अवस्था कमजोर रहेको र तुरुन्तै सघन उपचारको खाँचो रहेको भन्दै कर्मचारीको साथ लगाएर टिचिङ अस्पताल पठाइदियो । छरछिमेकी र आफन्तीसँग ८० हजार जम्मा पारेर छोरीको उपचारमा काठमाडौं कुदेका बाबुले ११ हजार एम्बुलेन्स भाडा, औषधि उपचार, अप्रेसन खर्च गरेर सबै पैसा सकिनै लागेको बताए । बलात्कृत बालिकाको घर रहेको वडा कार्यालयले दैनिक ज्यालामजदुरी गरी जीवनयापन गरिरहेका पीडित परिवारको आर्थिक अवस्था कमजोर रहेको भन्दै तिलोत्तमा नगरपालिकालाई आर्थिक सहयोगका निम्ति पत्राचार गरेको छ । अस्पताल प्रशासनले कोरोना संक्रमणका कारण जोखिम बढ्न सक्ने भन्दै धेरै कुरुवालाई अस्पतालभित्र बस्न नदिने भएकाले उनी र आफन्ती अस्पतालबाहिरकै चौरमा टहलिएर रात कटाइरहेका छन् । उनले उपचार जारी रहे पनि छोरीले बायाँ आँखाले नदेख्ने भएको र परेलाको भागमा गहिरो चोट लागेको बताए । संवाददाता सोमबार बालिकाको घरमा पुग्दा परिवार र आफन्तहरूमा अनौठो सन्नाटा थियो । उनका हजुरबा र हजुरआमा नातिनी कहिले निको भएर घर फर्केलिन् भन्ने चिन्तामा देखिन्थे । जिल्ला प्रहरी कार्यालय रूपन्देहीका प्रवक्ता डीएसपी सत्यनारायण थापाले घटनाकै साँझ २८ वर्षीय होमबहादुर विक र गोठधनी हिरालाल मल्लाहलाई पक्राउ गरेको बताए । उनले भने, स्थानीयको घरछेउमा लुकेको अवस्थामा विकलाई पक्राउ गरियो । प्रहरी अनुसन्धानले विकले मादक पदार्थ सेवन गरी नाबालिकालाई करणी गरेको प्रारम्भिक निष्कर्ष निकालेको छ । प्रवक्ता थापाले भने, जबरजस्ती करणीमा मुद्दा चलाउने तयारी सुरु भइसकेको छ ।नेपाल प्रहरीका अनुसार प्रत्येक दिन औसतमा १० वर्षमुनिका एक जना बालिकाहरू बलात्कारको सिकार बन्ने गरेका छन् । आर्थिक वर्ष २०७७७८ को साउनदेखि मंसिरबीचको पाँच महिनामा मात्रै १० वर्षमुनिका १ सय ३४ बालिका र एक बालक बलात्कारको सिकार भएका छन् । यही अवधिमा ११ देखि १६ वर्षका ४ सय २८ बालिकाहरू बलात्कारको सिकार बनेको तथ्यांक छ । बिहीबार बलात्कारको घटनामा परेकी बालिका रहेको लुम्बिनी प्रदेशमा मात्रै पछिल्लो पाँच महिनामा १० वर्ष उमेरमुनिका ३० बालिका बलात्कृत भएका छन् । यो तथ्यांक यो अवधिमा प्रदेश १ बाहेकका अन्य ५ प्रदेशको तुलनामा सबैभन्दा उच्च हो । यही अवधिमा लुम्बिनी प्रदेशमा ११ देखि १६ वर्ष उमेर समूहका ५८ बालिका बलात्कृत भएका छन् ।"
सोल्टी सिटीमा आगलागी,"जुद्ध वारुणयन्त्रमा सोमबार दिउँसो करिब २ बजेर ८ मिनेटमा फोन आयो । उताबाट कसैले आत्तिँदै भन्दै थिए, रविभवनको सोल्टी सिटी अपार्टमेन्टमा आगलागी भयो । प्रहरीबाट पनि दमकल कार्यालयमा फोन बज्यो । दमकलका कर्मचारी १३ तले उक्त अपार्टमेन्टबारे परिचित थिए । लगत्तै तीनवटा दमकलसहित अग्नि नियन्त्रक टोली घटनास्थलतर्फ हान्नियो । फोन आएको ७ मिनेटमै दमकल कार्यालयबाट टोली घटनास्थल पुग्यो । अपार्टमेन्टमा पुग्दा प्रहरी र स्थानीयले आगो निभाउने प्रयास गरिरहेका थिए । अपार्टमेन्टमा बसेकाहरू बचाउबचाउ भन्दै तलदेखि माथिसम्मै चिच्याइरहेका थिए । तर अग्लो भवन धूवाँको मुस्लोले घेरिएकाले भित्र पस्न कोही सकिरहेका थिएनन् । उद्धारका लागि एउटा भर्याङ र अरू दुई पानीसहितका दमकल गएका थिए । तत्कालै भर्याङबाट उद्धार टोली अपार्टमेन्टमा प्रवेश गर्यो । अपार्टमेन्टमा जडान गरिएका अग्नि नियन्त्रणसम्बन्धी उपकरणले काम नगरेको भेटियो । अपार्टमेन्टमा जडान गरिएका उपकरण पनि काम नलाग्ने अवस्थामा थिए । त्यसका बीच दमकल कार्यालयबाट गएको टोलीले ७५८० वर्षीय व्यक्तिलाई सातौं तलाबाट निकाल्यो । १२ तलाबाट दुई जना बालक र पाँच तलाबाट सुत्केरी महिलालाई बोकेर उद्धार टोलीले बाहिर ल्यायो । अन्य १५ जनालाई पनि त्यसैगरी उद्धार गरियो । दमकल टोली पुगेको करिब १० मिनेटपछि सेना, सशस्त्र र नेपाल प्रहरीका विपत् व्यवस्थापन टोली पनि दमकलमा पानीसहित पुगेका थिए । ललितपुर महानगरबाट पनि एउटा दमकल आइपुग्यो । अपार्टमेन्टको आगलागीमा थुप्रै हताहत भएको हुन सक्ने जोखिम औंल्याउँदै सशस्त्र, सेना र प्रहरीका उद्धार टोलीले बाहिरी सिसा फोडेर उद्धारको प्रयास गरे । त्यसक्रममा सुरक्षाकर्मीको विपत् व्यवस्थापन टोलीले २३ जनालाई उद्धार गर्यो । अपार्टमेन्टमा धूवाँको मुस्लो देखेपछि धेरैजसो चिच्याउँदै दौडिएर बाहिर निस्केका थिए । जुद्ध वारुणयन्त्रबाट उद्धारका लागि खटिएका अग्नि नियन्त्रक बद्रीप्रसाद अधिकारीका अनुसार अपार्टमेन्टमा विद्युत् सर्ट भई वायर बक्स जलेर धूवाँको मुस्लो तेह्रौं तलासम्म पुगेको थियो । धूवाँ कोठाभित्र पसेर त्यहाँका मानिस निसास्सिने अवस्थामा पुगेका थिए । दमकल कार्यालय र सुरक्षाकर्मीको संयुक्त प्रयासका कारण आगलागीबाट कुनै मानवीय क्षति हुन पाएन । उद्धारका क्रममा माथिबाट सिसा खसेर जुद्ध वारुणयन्त्रका फायर फाइटर अमृत श्रेष्ठ सामान्य घाइते भए । अग्नि नियन्त्रक अधिकारीले आगो नियन्त्रणमा आइसकेपछि पनि सुरक्षाकर्मीले अनावश्यक रूपमा सिसा फुटाएर भौतिक सम्पत्तिको नोक्सान गराएको भन्दै असन्तुष्टि जनाए ।सुरक्षाकर्मीहरूभन्दा हामी नै अगाडि पुगेर उद्धार गरिरहेका थियौं, उद्धारमा खटिनेका लागि पहिलो प्राथमिकता मानवीय क्षतिबाट हुन नदिने, त्यसपछि भौतिक सम्पत्ति नोक्सान हुनबाट कसरी कम गर्न सकिन्छ भनेर रणनीति अपनाउनुपर्ने हुन्छ, २८ वर्षदेखि अग्नि नियन्त्रणमा क्रियाशील अधिकारीले कान्तिपुरसँग भने, तर दमकल कार्यालय र सुरक्षाकर्मीबीच प्रभावकारी समन्वय नहुँदा अपार्टमेन्टमा भौतिक क्षति हुन पुग्यो । यसअघिका उद्धारमा पनि सुरक्षाकर्मीले समन्वय नगर्दा थुप्र्रै कमजोरी हुने गरेको उनको गुनासो छ । महानगरीय प्रहरी वृत्त कालीमाटीका डीएसपी अपिल बोहराले आगलागीलगायत सबै किसिमका विपत्मा पहिलो प्राथमिकता मानिसको ज्यान बचाउनु भएको र त्यसकै लागि सिसा फोडेर सुरक्षाकर्मीको टोली आगो नियन्त्रणमा खटिएको बताए ।उद्धारकर्मीकै सक्रियता र सावधानीले कसैको ज्यान जान पाएन, यो ठूलो कुरा हो, डीएसपी बोहराले भने, झ्याल ढोकाका सिसा फुटेफुटेनन् त्यो अर्कै कुरा हो, मानिसको ज्यान जोगाउन हामी सफल भयौं । सीसा नफोडेको भए भित्रै धूवाँको मुस्लोले निसास्सिएर मानिसको ज्यान जान सक्ने अवस्था रहेको उनले बताए ।काठमाडौं उपत्यका विकास प्राधिकरणका आयुक्त भाइकाजी तिवारीले हाउजिङअपार्टमेन्टमा अग्नि नियन्त्रणलगायत सम्भावित विपत् आउँदा अपनाउने विधिबारे त्यहाँ बसोबास गर्नेलाई प्राविधिक जानकारी नहुँदा जोखिम बढेको बताए । तर यसमा कसैले पनि ध्यान दिएको पाइँदैन, उनले भने ।"
अब म घर फर्कन सक्दिनँ,"जिल्ला अस्पताल बैतडीमा रहेको एकद्वार संकट व्यवस्थापन केन्द्र (ओसीएमसी) मा एक साताअघि पञ्चेश्वरबाट आमाछोरी आइपुगे । दुवै खासै बोल्दैनन् । टोलाएझैं यताउता हेरिरहन्छन् । एउटा कोठा र अस्पताल परिसर आसपासमै उनीहरूका दिन बितिरहेका छन् । १७ वर्षीया छोरीतिर नियाल्छिन् र चिन्ताग्रस्त देखेर आमा बेचैन हुन्छिन् । मैले पनि हाँस्न बिर्सेछु कि जस्तै भइसकेको छ, उनले भनिन्, आफू रोएरै बस्न परे पनि हरेक आमाको चाहना सन्तान हाँसेको हेर्ने हुन्छ । मेरो त परिवारकै खुसी उडेर कतै गइहाल्यो । उनका श्रीमान्को करिब १५ वर्षअघि निधन भयो । कान्छी छोरी ७ महिनाकी हुँदा श्रीमान्ले छाडेर गएपछि एक छोरा र तीन छोरीलाई जेनतेन हुर्काइन् । आर्थिक अवस्था कमजोर भए पनि जसोतसो खानलाउन पुर्याएकी थिएँ, उनले भनिन्, छोरा र यो छोरीलाई उनीहरूका मामाले पढाइरहेका थिए । दुई छोरी घरमा मसँगै थिए । मामाघर बस्ने छोरी घर आएको बेला यस्तो बज्रपात भयो । छोरीमाथि भएको घटनाले गाउँ नफर्केर टाढा गएर बस्न पाए हुन्थ्यो भन्ने लागेको उनले सुनाइन् । छोरीमाथि बलात्कारको पीडा त छँदै छ, समाजमा नाना थरी कुरा काट्ने भएकाले असुरक्षा बढेको उनले महसुस गरेकी छन् । पीडित किशोरी आफूले कहिल्यै नसोचेको घटना भोग्नुपरेकोमा विक्षिप्त छिन् । अब फेरि त्यो गाउँ फर्केर कहिल्यै जान मन छैन । समाजमा मान्छेलाई मुख देखाउन नभएपछि कसरी जानु घर ?, उनले भनिन्, जसले मेरो जिन्दगी उजाड बनाए उनीहरूलाई कारबाही भएको देख्न पाऊँ । ११ कक्षा पढिरहेकी उनले अन्तै कसैले व्यवस्था गरिदिए पढाइलाई निरन्तरता दिने बताइन् । मंसिर १७ को साँझ किशोरी घरमा एक्लै थिइन् । दुई बहिनी बाहिर कतै गएका थिए । आमा घरमा मोबाइल छाडेर घाँस काट्न गएकी थिइन् । छिमेकीकोफोन आयो । औषधि लैजान बोलाएपछि उनी छिमेकी धर्मेन्द्र चन्दको घर गइन् । गाडीचालक भएकाले धर्मेन्द्रसँग उनकी आमाले औषधि मगाएकी थिइन् । उनलाई धर्मेन्द्रले औषधि कोठाभित्र छ लिएर जाऊ भनेपछि भित्र पसिन् । त्यही मौकामा आफूलाई बलात्कार गरेको पीडितको भनाइ छ । घरमा त्यो एक्लै रहेछ । मलाई समातेर बलात्कार गर्यो, उनले भनिन्, एकपटक त कराएँ पनि, पछि मुख थुनिदियो । घरमा गएर भनिदिन्छु भन्दा मार्ने धम्की दिएकाले उनी डराइन् । त्यसपछि पनि आमाको मोबाइलमा फोन गरेर धर्मेन्द्रले मार्ने धम्की दिने गरेका थिए ।शारीरिक र मानसिक पीडा भोगिरहेकी उनलाई पुस १५ को साँझ धर्मेन्द्रकी बहिनी बोलाउन आइन् । तिनले कोठामा लगेर बाहिर निस्किइन् । त्यहीबेला उनका भिनाजु प्रवीन चन्द कोठामा छिरे र फेरि बलात्कार गर्यो, पीडित किशोरी भन्छिन्, कराएपछि एक जना महिलाले थाहा पाएर हल्ला गरेपछि मात्र मलाई छाड्यो । दुई जनाले आफूमाथि बलात्कार गरे पनि उल्टै दिनै धम्की दिएर तनाव दिइरहेको उनले बताइन् । धर्मेन्द्रका परिवार आएर गाली र छोरीका बारेमा नराम्रा कुरा गरेपछि मात्र उनले आमालाई घटनाबारे सुनाएकी थिइन् । प्रहरीले जाहेरी दर्ता गरेपछि पीडितलाई ओसीएमसीमा राखिएको हो । धर्मेन्द्र चन्द र प्रवीन चन्दलाई प्रहरीले पक्राउ गरेको छ ।"
के होला मुख्यमन्त्रीविरुद्धको अविश्वास प्रस्ताव ?,"निर्णायक दल कांग्रेस तटस्थ बस्ने भएपछि प्रदेश १ का मुख्यमन्त्री शेरधन राईविरुद्ध दर्ता गरिएको अविश्वास प्रस्ताव असफल हुने देखिएको छ । नेकपा दाहालनेपाल समूहका ३७ सांसदले गत पुस १२ गते अविश्वास प्रस्ताव दर्ता गराएकामा ५ जनाले हस्ताक्षर फिर्ताको घोषणा गरिसकेका छन् । ९३ सदस्यीय प्रदेशसभामा प्रस्ताव पारित गराउन ४७ मत चाहिन्छ । प्रदेशसभा बैठक भने बुधबारका लागि आह्वान गरिएको छ । सत्तारूढ नेकपा औपचारिक रूपमा विभाजित नभएको जनाउँदै कांग्रेसले तटस्थ बस्ने नीति लिएको छ । कांग्रेसका प्रमुख सचेतक केदार कार्कीले नेकपा औपचारिक रूपमा विभाजित नहुन्जेल कुनै पनि समूहसँग सहकार्य गरेर अघि बढ्न नसकिने बताए । प्रदेशसभा बैठकमा नेकपाका दुई समूहले केके गर्छन्, हेरेर बस्छौं, उनले भने, नेकपा औपचारिक रूपमा विभाजित भएपछि कांग्रेसको नेतृत्व स्वीकार गर्ने समूहसँग सहकार्य गरेर सरकार बनाउने नीतिमा छौं । अविश्वासको प्रस्तावमा हस्ताक्षर गरेकामध्ये जसमाया गजमेर, गोपालचन्द्र बुढाथोकी र श्रीप्रसाद मैनालीले सोमबार हस्ताक्षर फिर्ताको पत्र प्रदेशसभा सचिवालयमा दर्ता गराएका छन् । प्रदेशसभा सदस्य कला घले र वसन्तीदेवी यादवले यसअघि नै हस्ताक्षर फिर्ताको घोषणा गरिसकेका थिए । उनीहरूले मुख्यमन्त्री राईको समूहमा खुलेको घोषणा पनि गरिसकेका छैनन् । संविधानको धारा १८८ (४) मा प्रदेशसभामा तत्काल कायम रहेका सम्पूर्ण सदस्यहरूमध्ये एक चौथाइ सदस्यले मुख्यमन्त्रीविरुद्ध लिखित रूपमा अविश्वासको प्रस्ताव पेस गर्न सक्ने व्यवस्था छ । अविश्वासको प्रस्ताव बहुमतबाट पारित भए मुख्यमन्त्री पदमुक्त हुन्छन् । नेकपाको ६७ प्रदेशसभा सदस्यमध्ये दाहालनेपाल समूहमा हस्ताक्षर गरेका ३२ सहित ३४ जना मात्रै देखिएका छन् । मुख्यमन्त्री राईसँग २५ जना खुलेका छन् । त्यसबाहेक एक जना सरकारी कागज किर्ते मुद्दामा फरार, एक जना सभामुख र एक जना उपसभामुख छन् । प्रदेशसभामा कांग्रेसका २१, जनता समाजवादी पार्टीका ३, राप्रपा र संघीय लोकतान्त्रिक राष्ट्रिय मञ्चका ११ जना प्रदेशसभा सदस्य छन् । मुख्यमन्त्री राई र दाहालनेपाल दुवै समूहले कांग्रेसलाई फकाउने प्रयत्न जारी राखेका छन् । कांग्रेस संसदीय दलका नेता राजीव कोइरालाले कुनै पनि समूहले सहकार्यका लागि औपचारिक प्रस्ताव नगरेको बताए । दुवै समूहले अनौपचारिक रूपमा मात्रै कुरा गर्दै आएका छन्, उनले भने, पार्टीको प्रदेश कार्यसमिति नभएकाले केन्द्रीय कार्यसमितिको निर्देशन के आउँछ, त्यसलाई पनि पर्खेका छौं तर औपचारिक रूपमा नेकपा विभाजित नहुन्जेल कुनै समूहसँग सहकार्य नगर्ने नीति छ ।मुख्यमन्त्री राईले आफूविरुद्ध अविश्वास प्रस्तावमा हस्ताक्षर गरेकामध्ये १६ जनालाई कुनै पनि संसदीय गतिविधिमा संलग्न नहुने गरी तीन महिना निलम्बन गरेका छन् भने दाहालनेपाल समूहले मुख्यमन्त्री राईलाई दलको नेताबाट हटाएर प्रदेशसभा सदस्य भीमप्रसाद आचार्यलाई निर्वाचित गराएको पत्र प्रदेशसभामा दर्ता गराएको छ । दलका नेताको हैसियतमा आचार्यले प्रमुख सचेतक बुद्धिकुमार राजभण्डारीलाई प्रमुख सचेतकबाट हटाएर सचेतक सौभाग्य राईलाई जिम्मेवारी दिने निर्णय गरेका छन् । उनले कार्यव्यवस्था परामर्श समितिमा नेकपाका तर्फबाट प्रतिनिधित्व गर्दै आएका प्रमुख सचेतक राजभण्डारी र इन्द्रमणि पराजुलीलाई फिर्ता बोलाएर लीलाबल्लभ अधिकारी र उपेन्द्र घिमिरेलाई पठाएको पत्र पनि प्रदेशसभामा दर्ता गराएका छन् । आचार्यले मुख्यमन्त्री राईलगायत ८ जनालाई संसदीय दलको गतिविधिमा निलम्बन गरेको जनाएका छन् । प्रदेशसभा सचिवालयले बुधबार दिउँसो २ बजे सुरु हुने प्रदेशसभा बैठकको तयारी पूरा भएको जनाएको छ । सचिवालयले बैठकमा कुनै किसिमको अप्रिय घटना हुन नदिन प्रत्येक कुर्सीलाई फलामको पातामा वेल्डिङ गरेर जोडेको छ । बैठक कक्षमा नेकपा औपचारिक रूपमा विभाजित नभएकाले सत्ता पक्षका लागि एउटै लाइनमा कुर्सी राखिएको छ । ४७ जना मर्यादापालक रहेकामा १० जना थपिएको छ । दर्शकदीर्घा र पत्रकारका लागि प्रदेशसभाको माथिल्लो तलाको हलमा बस्ने व्यवस्था गरिएको सचिवालयका सचिव गोपाल पराजुलीले बताए । उक्त हलमा जडान गरिएको टेलिभिजनमा बैठकको गतिविधि पत्रकार र दर्शकले हेर्न पाउने उनले बताए । सभामुख प्रदीपकुमार भण्डारीले भने कार्यव्यवस्था परामर्श समितिको बैठक बोलाएका छैनन् । सचिव पराजुलीले समितिको बैठक सभामुखको अधिकारको विषय भएको र त्यो बुधबार बिहानसम्ममा बोलाउन सक्ने बताए ।कांग्रेस, नेकपा दाहालनेपाल र मुख्यमन्त्री राईको समूहले प्रदेशसभाको हिउँदे तथा सातौं अधिवेशन सुरु हुनुअगावै संसदीय दलको बैठक बोलाएका छन् । कांग्रेसका प्रमुख सचेतक केदार कार्कीले संसदीय दलको सभा हलमा मंगलबार ११ बजे दलको बैठक बस्ने बताए । दाहालनेपाल समूहबाट प्रमुख सचेतकको समेत जिम्मेवारी पाएकी सौभाग्य राईले विराटनगरको तीनपैनीस्थित तत्कालीन माओवादी पार्टी कार्यालयमा दलको बैठक मंगलबार ११ बजे बस्ने जनाएकी छन् । नेकपाको मुख्यमन्त्री राई समूहको पनि बुधबार बिहान संसदीय दलको सभा हलमा बैठक बस्ने प्रमुख सचेतक बुद्धिकुमार राजभण्डारीले बताए । मुख्यमन्त्री राईले बहुमत सदस्य ३३ जना आफ्नो पक्षमा ल्याएर दलको बैठक बस्ने रणनीति बनाएका छन् ।"
कांग्रेसले अहिल्यै निर्णय नगर्ने,काठमाडौं नेकपाकै पुष्पकमल दाहाल र माधवकुमार नेपाल समूहले प्रदेश १ र वाग्मती प्रदेशका मुख्यमन्त्रीविरुद्ध दर्ता गराएको अविश्वास प्रस्तावका विषयमा कांग्रेसले अझै केही दिन धारणा नबनाउने भएको छ । सहमहामन्त्री प्रकाशशरण महतले संसद्को प्रक्रिया पूरा गर्न समय लाग्ने भएकाले पार्टीले हौसिएर निर्णय नगर्ने बताए । प्रदेश १ र वाग्मतीको प्रदेशसभा अधिवेशन बुधबार सुरु हुँदै छ । नेकपा औपचारिक रूपमा विभाजन नभएको र फेरि पनि मिल्ने सम्भावना भएकाले अविश्वास प्रस्तावमाथि मतदान हुने बेला मात्रै कांग्रेसले निर्णय गर्न सक्ने उनले बताए । कांग्रेस सभापति शेरबहादुर देउवाले यस विषयमा सोमबार वरिष्ठ नेता रामचन्द्र पौडेलसँगको भेटमा कुराकानी गरेका थिए तर दुई नेताबीच समान धारणा नबनेकाले निर्णय हुन नसकेको स्रोतले बतायो ।
कांग्रेसको निर्णय कुर्दै नेकपाका दुवै समूह,"नेकपाका दुवै समूह वाग्मती प्रदेश सरकार टिकाउन वा हटाउन निर्णायक बनेको प्रमुख प्रतिपक्षी दल नेपाली कांग्रेसको आधिकारिक निर्णय कुरिरहेका छन् । मुख्यमन्त्री डोरमणि पौडेलविरुद्ध नेकपाकै दाहालनेपाल समूहका सांसदले प्रदेशसभामा अविश्वास प्रस्ताव दर्ता गरेपछि कांग्रेस निर्णायक अवस्थामा छ ।प्रधानमन्त्री केपी शर्मा ओली पक्षका मुख्यमन्त्री पौडेललाई टिकाउन होस् वा दाहालनेपाल पक्षकी अष्टलक्ष्मी शाक्यलाई मुख्यमन्त्रीको कुर्सीमा पुर्याउन कांग्रेसको साथबिना सम्भव छैन । कांग्रेसको प्रदेश संसदीय दलले यस विषयमा केन्द्रको निर्देशन कुरिरहेको छ ।नेकपाका ८० सांसदमध्ये दाहालनेपाल समूहका ४५ सांसदले अविश्वासको प्रस्ताव दर्ता गराएका थिए । तीमध्ये रमा आलेमगर, कृष्ण भुर्तेल र प्रकाश श्रेष्ठले हस्ताक्षर फिर्ता लिएपछि मुख्यमन्त्रीको पक्षमा ३७ सांसद छन् । ४३ सांसद रहेको दाहालनेपाल समूहले अविश्वासको प्रस्ताव पारित गराउन ५६ मत पुर्याउनुपर्छ । प्रदेशसभामा १ सय १० जना सदस्य रहेकामा कांग्रेसको २२ मत छ । विवेकशील साझाका ३, राप्रपाका २, नेपाल मजदुर किसान पार्टीका २ र स्वतन्त्र सांसद एक जना छन् । मुख्यमन्त्री पौडेलले आफूविरुद्ध दर्ता भएको अविश्वास प्रस्ताव अस्वीकृत हुने दाबी गरेका छन् ।मुख्यमन्त्रीका रूपमा प्रस्ताव गरिएकी दाहालनेपाल समूहकी नेत्री अष्टलक्ष्मी शाक्यले कांग्रेस र साना दलको समर्थन आफूले प्राप्त गर्ने दाबी गरेकी छन् । सत्तारूढ नेकपा औपचारिक रूपमा नफुटिसकेकाले कुन पक्षलाई सघाउने दोधारमा कांग्रेस छ । नेकपा औपचारिक रूपमा विभाजन भइसकेको छैन, जसका कारण हामीलाई निर्णय गर्न कठिन भइरहेको छ, कांग्रेस संसदीय दलका सचिव निमा लामाले भने । संवैधानिक व्यवस्थाअनुसार अविश्वासको प्रस्ताव पारित भयो र कांग्रेसले सरकारमा जाने इच्छा देखाएन भने प्रदेशसभा विघटन हुने सम्भावना पनि छ । अविश्वासको प्रस्ताव पास भए अर्को पक्षले सरकार गठन गर्ने दाबी गर्न सक्छ तर यसका लागि दल विभाजनको औपचारिक पत्र प्रदेशसभामा प्राप्त हुन जरुरी छ, दल विभाजन भई अर्को पक्षले प्रदेश सरकार गठन गरे पनि ६ महिनाभित्र विश्वासको मत प्राप्त गर्नुपर्छ, कांग्रेसको साथबिना यो पनि सम्भव छैन, उनले भने । कांग्रेस संसदीय दलका नेता इन्द्रबहादुर बानियाँले नेकपाका दुवै समूहसँग छलफल भइरहेको बताए । केन्द्रीय समितिको बैठकले गर्ने निर्णय र निर्देशनपश्चात् हामी बैठक बस्छौं, उनले भने, केन्द्रीय समितिले निर्देशन नदिए प्रदेशसभा बैठकअगाडि निर्णय गर्छौं । तत्कालीन अवस्था हेरेर अनुकूल निर्णय हुनेछ । दाहालनेपाल समूहले प्रदेश इन्चार्ज नारायण दाहाल, सहइन्चार्ज अष्टलक्ष्मी शाक्य र प्रदेशसभा सदस्य शालिकराम जम्कट्टेललाई अन्य दलसँग परामर्श गर्न जिम्मेवारी तोकेको छ । ओली समूहबाट मुख्यमन्त्री पौडेल र मुख्य सचेतक केशवराज पाण्डेले कांग्रेस र साना दलहरूसँग परामर्श गरिरहेका छन् ।अविश्वासको प्रस्तावलाई मतदान प्रक्रियाबाट टुंग्याउन प्रदेशसभा सचिवालयले आन्तरिक तयारी सुरु गरेको छ । सभामुख सानुकुमार श्रेष्ठले अविश्वास प्रस्ताव प्रक्रियागत ढंगले टुंग्याइने बताए । कार्य व्यवस्था परामर्श समितिको बैठक मंगलबार बोलाइएको छ ।"
आयोगका सहसचिवको सरुवा कानुनविपरीत,"निर्वाचन अवधिमा निर्वाचन काममा खटिएका कर्मचारीको सरुवा गर्न वा काजमा खटाउन नपाउने कानुनी व्यवस्थाविपरीत सरकारले आयोगका एक सहसचिवलाई सरुवा गरेको पाइएको छ । आयोगको कानुन तथा राजनीतिक दल महाशाखा प्रमुख सहसचिव लक्ष्मीप्रसाद गौतमलाई गत साता गरिएको सरुवा निर्वाचन आयोग ऐनको व्यवस्थाविपरीत छ । ऐनको दफा १९(५) मा प्रचलित कानुनमा जुनसुकै कुरा लेखिएको भए पनि निर्वाचन अवधिभर आयोगको स्वीकृतिबिना कुनै पनि कर्मचारीलाई सरुवा गर्न वा काज खटाउन नपाइने उल्लेख छ । सोही ऐनले निर्वाचन हुने मितिभन्दा १ सय २० दिन अगाडिदेखि निर्वाचनको परिणाम सार्वजनिक नभएसम्मलाई निर्वाचन अवधि भनेको छ । वैशाख १७ मा हुने भनिएको प्रतिनिधिसभा निर्वाचनका लागि पुस २० गते नै निर्वाचन अवधि सुरु भइसकेको छ । पुस २६ गतेको कानुन मन्त्रालयको मन्त्रीस्तरीय निर्णयबाट सहसचिव गौतमलाई काज सरुवा गरिएको छ । न्याय सेवाका कर्मचारीको सरुवा न्याय सेवा आयोगको सिफारिसमा मन्त्रिपरिषद्ले गर्ने हो तर मन्त्रालयले काज सरुवा गरेको हो । त्यस्तै, ऐनको दफा १९(४) मा निर्वाचनको काममा खटाएको वा लगाएको कर्मचारीलाई आयोगको स्वीकृतिबिना सरुवा गर्न वा काज खटाउन नपाइने व्यवस्था छ । आयोग स्रोतका अनुसार कर्मचारी सरुवाका लागि आयोगले स्वीकृति दिएको छैन । ऐनको व्यवस्थाले प्रस्ट रूपमा निर्वाचन अवधि र निर्वाचन काममा खटिएका कर्मचारीको सरुवा गर्न पाइँदैन भनेको छ, आयोग स्रोतले भन्यो, हठात् ढंगले गरिएको सहसचिवको सरुवा कानुनसम्मत छैन ।आयोगलाई यतिबेला निर्वाचनको तयारीसँगै नेकपाको विवाद टुंग्याउने चाप छ । ती दुईवटै कामका लागि आयोगमा कानुन तथा राजनीतिक दल महाशाखा महत्त्वपूर्ण मानिन्छ । नेकपाको विवादसम्बन्धी कागजात अध्ययन गर्ने तथा आयोगका पदाधिकारीसमक्ष राय प्रस्तुत गर्ने जिम्मेवारी महाशाखा प्रमुख गौतमले गर्दै आएका छन् । त्यस्तै, निर्वाचन लक्षित आवश्यक नियमावली तथा निर्देशिका बनाउने कामको जिम्मेवारीदेखि निर्वाचनमा कानुन तथा राजनीतिक दलसँग जोडिएका काम सोही महाशाखाले गर्ने हो । गौतमले १० महिना आयोगमा बिताएका छन् । आयोगमा उनले व्यतीत गरेको समय अहिले निर्वाचन तथा नेकपा विवादको समयमा उपयोगी भइरहेको थियो, स्रोतले भन्यो, असमयमा गरिएको सरुवाले अयोगको कामकारबाहीमाथि पनि प्रश्न उठ्न थालेको छ । नेकपा विवादमा नजिकबाट आवश्यक प्रक्रियामा संलग्न सहसचिव गौतमको सरुवालाई नेकपाको दाहालनेपाल पक्षले प्रश्न उठाएको छ । उनीहरूले गौतमको सरुवाले आयोगको निष्पक्षतामाथि शंका लाग्न थालेको बताएका छन् । आइतबार आयोगले बोलाएको सर्वदलीय बैठकमा नेता राजेन्द्र पाण्डेले गौतमको सरुवाले सरकार तथा आयोगको कामकारबाहीमाथि प्रश्न उठेको बताएका थिए । गौतमलाई कानुन आयोगमा पठाइएपछि उनको ठाउँमा गृह मन्त्रालयबाट सहसचिव पुष्कर सापकोटालाई ल्याइएको छ ।"
पौडेललाई मनाउन निवासमै पुगे देउवा,"काठमाडौं (कास) कांग्रेस सभापति शेरबहादुर देउवाले प्रतिनिधिसभा पुनःस्थापनाको पक्षमा सशक्त आवाज उठाउँदै आएका वरिष्ठ नेता रामचन्द्र पौडेललाई सोमबार उनकै निवास बोहोराटारमा भेटेर अदालतलाई जोडेर निर्वाचनको विरोधमा नउभिन आग्रह गरेका छन् । पौडेलसँग करिब एक घण्टा कुराकानी गरेपछि देउवाले केन्द्रीय कार्यसमितिको बैठकसमेत १३ गतेलाई सारेका छन् । यसअघि पुस २७ गते बस्ने बैठक माघ ६ गते बोलाइएको थियो । संवैधानिक इजलासमा प्रतिनिधिसभा विघटनको मुद्दा सुनुवाइ भइरहेका बेला प्रश्न उठ्न सक्ने भन्दै पार्टीको बैठक सारिएको एक केन्द्रीय सदस्यले बताए । पछिल्ला दिनमा पार्टी नेतृत्वको भूमिकाको समेत चर्को आलोचना गर्दै प्रतिनिधिसभा पुनःस्थापनाको पक्षमा बोल्दै आएका पौडेललाई देउवाले न्युट्रल राख्ने प्रयास गरेको स्रोतले बतायो । यसअघि महामन्त्री शशांक कोइरालालाई दुईपटक निवासमै बोलाएर निर्वाचनको विरोध नगर्न आग्रह गरेका थिए । प्रतिनिधिसभा पुनःस्थापनाको पक्षमा रहेका नेताहरू सबैलाई एकपटक बोलाएर कुराकानी गर्नेबारे छलफल भएको थियो, देउवानिकट स्रोतले भन्यो, त्यसअन्तर्गत भेट भएको हो । देउवाले पौडेलसँग प्रधानमन्त्री ओलीको कदमलाई असंवैधानिक भन्ने तर निर्वाचनको विरोध गर्न नहुने बताएका थिए । माघ ३ गतेको पार्टीको विरोध प्रदर्शनका क्रममा चितवन पुगेर पौडेलले नेतृत्वलाई चुनावचुनाव नभन्न आग्रह गर्दै प्रतिनिधिसभा पुनःस्थापनाको विकल्प नभएको बताएका थिए । देउवासँगको भेटमा पनि पौडेलले प्रतिनिधिसभा पुनःस्थापनाकै लाइन पार्टीले लिनुपर्ने बताएका थिए । अहिलेको राजनीतिक विषय, पार्टी महाधिवेशन, प्रदेश सरकारलगायत विषयमा छलफल भयो, पौडेलले भने, सभापतिजीले कुरा राख्नुभयो । मैले संविधानविपरीतको कदम सच्याउने लाइन कांग्रेसले लिनुपर्ने बताएँ । सहमहामन्त्री प्रकाशशरण महतले महाधिवेशन र अहिलेको राजनीतिक घटनाक्रमको विषयमा पार्टीभित्र अन्योल नहोस् भनेरै सभापतिले वरिष्ठ नेतासँग छलफल गरेको बताए । पार्टीभित्र सद्भाव बढाउन पनि पौडेल दाइलाई भेट्नुस् भनेर सुझाव दियौं, उहाँले पौडेल साथी नै हो, किन नजाने भन्नुभयो, उनले भने, प्रतिनिधिसभा पुनःस्थापना भए पनिनभए पनि असंवैधानिक कदम भनेर पार्टीले विरोध प्रदर्शन गरिरहेकै छ । अदालतको निर्णयलाई सभापति र वरिष्ठ नेताले नमान्ने भन्नुभएको छैन । नेकपाकै प्रचण्ड र माधव नेपालले पनि नमान्नुहोला भन्ने लाग्दैन ।"
संविधानको मूल मर्ममा प्रहार,"नेकपाको दाहालनेपाल समूहले प्रतिनिधिसभा विघटनको विरोध र संविधानको रक्षाका लागि सडक संघर्षमा उत्रिन सर्वसाधारणलाई अपिल गरेको छ । माघ ९ मा राजधानीमा शक्ति प्रदर्शनको तयारी गरिरहेको दाहालनेपाल समूहका अध्यक्ष पुष्पकमल दाहाल र माधवकुमार नेपालले सोमबार संयुक्त अपिल जारी गर्दै लोकतन्त्रलाई समाप्त पार्ने षड्यन्त्रलाई पराजित गर्न र प्रतिनिधिसभा पुनःस्थापना गर्ने अभियानलाई साथ दिन अनुरोध गरेका छन् । प्रधानमन्त्री यतिबेला के ठीक र के बेठीक छुट्याउन सकिरहेका छैनन्, प्रतिनिधिसभालाई अचेत बनाएका छन् र न्यायपालिकालाई आफ्नो निर्णयको पक्षमा फैसला गर्न दबाब एवं धम्की दिइरहेका छन्, अपिलमा छ ।यस्तो अवस्थामा राष्ट्र जोगाउन, देशमा बाह्य हस्तक्षेप हुन नदिन, लोकतन्त्रलाई सही मार्गमा पुनः हिँडाउन र संविधान जोगाउन प्रतिनिधिसभा पुनःस्थापनाबाहेक अर्को विकल्प नरहेको उनीहरूको ठहर छ । संविधानले पनि विघटन हुन सक्ने कुनै आधार दिएको देखिँदैन, तसर्थ सर्वोच्च अदालतलाई प्रधानमन्त्री एवं उनका आसेपासेहरूको दबाब र धम्कीबाट मुक्त हुने वातावरण निर्माण गर्नका लागि पनि सम्पूर्ण चेतनशील नागरिक संघर्षको मैदानमा उत्रनु अनिवार्य भएको छ, अपिलमा भनिएको छ । प्रतिनिधिसभा विघटनको असंवैधानिक र अलोकतान्त्रिक घोषणापछि मुलुकको राजनीति र पार्टीको संगठनात्मक जीवनमा गम्भीर समस्या उत्पन्न भएको अपिलमा छ । पार्टी अध्यक्ष र प्रधानमन्त्रीसमेत रहेका केपी शर्मा ओलीद्वारा चालिएको असंवैधानिक कदमले संविधानको मूल मर्म र भावनामा प्रहार गरेको छ, उनीहरूले भनेका छन् । सर्वोच्च अदालतले संविधानको अक्षर, मूल मर्म र भावनालाई गहिरोसँग आत्मसात् गरी संविधानसम्मत फैसला नगरेसम्म नेपालको संविधान कार्यान्वयनमा अवरोध उत्पन्न भएको उनीहरूले उल्लेख गरेका छन् ।असंवैधानिक तरिकाले प्रतिनिधिसभा विघटन गर्ने कामको पक्षमा प्रधानमन्त्री ओली र उनलाई साथ दिने मानिसले जे जस्ता तर्क गरिरहेका भए पनि यो सरासर प्रतिगमन हो, संविधान, लोकतन्त्र र संघीय गणतन्त्रमाथि गरिएको निर्मम प्रहार हो, देश र जनताको भाग्य एवं भविष्यमाथि गरिएको कुठाराघात हो, अपिलमा छ । प्रतिनिधिसभा जुनसुकै बेला विघटन गर्न पाउने विशेषाधिकार प्रधानमन्त्रीलाई संविधानले नदिएको दाहालनेपालको जिकिर छ । प्रधानमन्त्री सोह्रै आना झूट बोलेर संविधानको गलत व्याख्या र परिभाषा गर्दै हिँडिरहेका छन् । आफूमा हुँदै नभएको अधिकार प्रयोग गरेर प्रधानमन्त्रीले प्रतिनिधिसभा विघटनको असंवैधानिक कदम चालेका छन् । राष्ट्रपतिबाट देश, जनता र संविधानमाथि के कस्तो आघात पर्छ भन्ने सोच्दै नसोची प्रधानमन्त्रीको सिफारिसलाई सदर गरिएको छ । यसैले प्रधानमन्त्रीद्वारा चालिएको यो असंवैधानिक र अलोकतान्त्रिक कदम नियोजित रूपमा भएको हो भन्ने कुरा स्पष्ट भएको छ, अपिलमा छ ।प्रतिनिधिसभा विघटन निर्वाचन गराउने मनसायले नगरिएको उनीहरूको भनाइ छ । तोकिएको समयमा निर्वाचन नहुनासाथ वर्तमान संविधानका विरोधीहरूले यो संविधान अब समाप्त भयो, यसैले अर्को संविधान बनाउनुपर्छ भन्ने निहुँ झिक्न सक्ने दाहालनेपालको आकलन छ । संविधानलाई औपचारिक रूपमा समाप्त गर्ने कदम चाल्नका लागि दबाब दिनेछन् । प्रधानमन्त्री संघीयता समाप्त पार्न, लोकतन्त्र, गणतन्त्र र समानुपातिक प्रतिनिधित्व समाप्त पार्न उद्यत देखिन्छन् । त्यतिमात्र होइन, उनी संविधानले व्यवस्था गरेको धर्मनिरपेक्षता पनि समाप्त पार्न चाहन्छन्, अपिलमा छ ।यसैबीच दाहालनेपाल समूहले प्रधानमन्त्री केपी शर्मा ओलीलाई तीन दिनभित्र स्पष्टीकरण पेस नगरे थप कारबाही गर्ने व्यहोराको पत्र सोमबार बालुवाटारमा बुझाएको छ । माघ २ गते बसेको उक्त समूहको स्थायी कमिटी बैठकले प्रधानमन्त्रीसमेत रहेका ओलीलाई पार्टी सदस्यबाट किन नहटाउने भनेर स्पष्टीकरण सोध्ने निर्णय गरेको थियो । त्यही निर्णयअनुसार सोमबार स्थायी कमिटी सदस्य सुरेन्द्र पाण्डे, मुकुन्द न्यौपाने र कार्यालय सचिव श्रीराम ढकालले बालुवाटार पुगेर प्रधानमन्त्री निवासको गेटमा पत्र बुझाएका हुन् ।स्पटीकरण पत्रमा अध्यक्षको पदमा रहँदा संविधानको ठाडो उल्लंघन गरी प्रतिनिधिसभा विघटनको प्रतिगामी कदम चालेर संविधान र लोकतन्त्रमाथि घात गरी देश र पार्टीमाथि गम्भीर आघात पुर्याएको उल्लेख छ । त्यस्तै पार्टीले अध्यक्षबाट हटाउने निर्णय गरिसकेपछि पनि पार्टी अध्यक्षकै रूपमा सार्वजनिक रूपमा प्रस्तुत भएको र पार्टीविरोधी गतिविधि गरिरहेको पनि स्पष्टीकरण पत्रमा उल्लेख छ । तपाईंलाई पार्टीको सदस्यबाट किन निष्कासन नगर्ने ? दाहालनेपालद्वारा हस्ताक्षरित पत्रमा छ ।"
नयाँ कोरोनाप्रति सजग रहन आग्रह,"बेलायतमा देखिएको कोरोना भाइरसको नयाँ प्रजातिबाट तीन जना संक्रमित भएको पुष्टि भएपछि विज्ञहरूले थप स्वास्थ्य सतर्कतामा जोड दिएका छन् । नेपालमा सोमबार २८ वर्षीया एक महिला तथा ६७ र ३२ वर्षीय दुई पुरुषलाई नयाँ प्रजातिको कोरोना भाइरस संक्रमण पुष्टि भएको हो । तीमध्ये २८ वर्षीया महिला र ३२ वर्षीय पुरुषको पीसीआर परीक्षण रिपोर्ट नेगेटिभ आइसकेको र ६७ वर्षीय पुरुषको रिपोर्ट पोजिटिभ भए पनि उनको स्वास्थ्य अवस्था सामान्य रहेको स्वास्थ्य मन्त्रालयका सहप्रवक्ता डा समीरकुमार अधिकारीले जानकारी दिए । इपिडिमियोलोजी तथा रोग नियन्त्रण महाशाखाका निर्देशक डा कृष्णप्रसाद पौडेलले गत २१ डिसेम्बरमा आएका उनीहरूमध्ये दुई जना रिपोर्ट नआउँदै गत आइतबार बेलायत फर्किसकेको बताए । नेपालभित्रै रहेका ६७ वर्षीय पुरुषको सम्पर्कमा भएका व्यक्तिमा कोभिड पोजिटिभ देखिएको छैन, उनले भने ।विश्व स्वास्थ्य संगठन (डब्लूएचओ) का अनुसार १४ डिसेम्बरमा बेलायती अधिकारीहरूले त्यहाँ नयाँ प्रजातिको कोरोना भाइरस देखिएको रिपोर्ट गरेका थिए । नयाँ प्रजाति सबैभन्दा पहिले बेलायतको उत्तरपूर्वस्थित केन्ट काउन्टीमा सेप्टेम्बर तेस्रो साता लिइएको नमुनामा देखिएको थियो । बेलायतमा नयाँ प्रजातिको भाइरस देखिएपछि लकडाउन गरिए संक्रमण बढिरहेको विज्ञहरूले जनाएका छन् । छिमेकी मुलुक भारतमा समेत बाहिरबाट आएकाहरूमा नयाँ प्रजातिको भाइरस संक्रमण देखिएको छ । इपिडिमियोलोजी तथा रोग नियन्त्रण महाशाखाका निर्देशक डा पौडेलले पछिल्लो समय विदेशबाट आउनेहरू कडा क्वारेन्टाइनमा बस्न आवश्यक रहेको बताए । हाल मुलुकमा कोभिडको केस घट्दो देखिए पनि जनस्वास्थ्य मापदण्ड पहिलेभन्दा पनि कडाइका साथ पालना गर्नुपर्ने भएको छ, उनले भने । वरिष्ठ जनस्वास्थ्यविद् डा शरद वन्तले नेपालमा नयाँ प्रजातिको कोरोना भाइरस आइसकेको आशंका पहिलेदेखि रहेको जनाउँदै हाल त्यसको पुष्टि मात्र भएको बताए । यो प्रजातिको संक्रामकता बढी देखिएकाले अब हामी बढी सतर्क र गम्भीर हुनुपर्यो । थप स्वास्थ्य सतर्कता नअपनाए यसले मुलुकमा कोभिडको छिटो दोस्रो लहर ल्याउन सघाउनेछ, उनले भने । नयाँ प्रजातिको भाइरस नेपालमा फैलिइसकेको छ कि छैन भन्नेमा हाल आधिकारिक रूपमा भन्न नसकिए पनि यसले संक्रमण फैलाइसकेको ठानेर सुरक्षा उपाय अवलम्बन गर्नुपर्ने डा वन्तले बताए । प्रदेश जनस्वास्थ्य प्रयोगशाला, जनकपुरका निर्देशक एवं भाइरोलोजिस्ट डा श्रवणकुमार मिश्रले नयाँ प्रजातिको भाइरस देखिएका मुलुकहरूबाट आउनेहरूलाई कडा आइसोलेसनमा राख्नुपर्ने बताए । यो भाइरस यसअघिको भन्दा छिटो देशभरि फैलिने सम्भावना छ, उनले भने, संक्रमितको शरीरमा भाइरल लोड (भाइरसको मात्रा) पनि धेरै देखिएकाले बढी सतर्क रहनुपर्छ ।"
यिनै नेताहरू नेतृत्वमा रहँदासम्म सकारात्मक सोच्ने ठाउँ छैन,"तपाईंले केही समयअघि एउटा कार्यक्रममा जसलाई भेटे पनि देश त खत्तम भयो है भन्नेबाटै कुरा सुरु हुन्छ भन्नुभएको थियो । हामी पनि अहिले प्रश्नको सुरुवात त्यहींबाट गर्छौं, देश खत्तम हुने सिलसिलाको फेरि सुरुवात भएको हो ? परिस्थितिले त्यही नै देखाउँछ किनभने विगतमा धेरै किसिमका सकस यो मुलुकले भोगिरहेको थियो, त्यसलाई कम गर्न राजनीतिक स्थिरता नै चाहिन्छ । राजनीतिक स्थिरता भयो भने मुलुक सकारात्मक पाटोमा जान्छ भन्ने हामी सबैको अभियान थियो । त्यसअनुसार संविधान आयो र धेरै अवरोधका बाबजुद कार्यान्वयनमा गइसकेको थियो । संविधानमै राजनीतिक अस्थिरता अन्त्य गर्नुपर्छ भनेर साझा सहमति पनि बन्यो । त्यसको परिणामस्वरूप संविधानमै प्रधानमन्त्रीलाई संसद् विघटन गर्न डिस्करेज गर्ने प्रावधान राखियो तर संविधानको शब्दले मात्रै हुने रहेनछ क्यारे जस्तो लागेर आयो । राजनीतिक स्थिरतामा मुलुक गयो भनेर एउटा सन्देश दिइरहेको अवस्थामा भूकम्पजस्तै अर्को झट्का आयो, त्यहींनेर डर लागिरहेको छ । यो पछिल्लो अवस्थामा अब अलिकति सकारात्मक बाटोमा लान्छ कि भन्ने आशा थियो, त्यसमा पूर्णविराम लागेको छ । मलाई त हामी फेरि करिबकरिब अँध्यारो सुरुङतिर पस्यौं कि जस्तो लाग्छ । यहाँले संकेत गर्नुभएको अँध्यारो सुरुङ के हो ? विगतले धेरै कुराहरू देखाउँछ भन्छन् । २०५१ सालअगाडि २०४६ सालको परिवर्तन पछाडि कांग्रेसको बहुमतको सरकार थियो । २०४८ देखि मध्यावधि घोषणा गर्नुको बीचको अवधि नेपाललाई समुन्नतिको बाटोमा कसरी पुर्याउने भनेर सारा मुलुक एकजुट भएको थियो त्यतिखेर । केही राजनीतिक मुद्दा हुँदाहुँदै पनि नेपालको दीर्घकालीन विकासको आधारशिला बनेको थियो । त्यतिखेर हामी फ्रन्टलाइन एक्टर नै थियौं, त्यो आधारमा पनि मैले भन्न सक्छु, त्यो तीन वर्षको अवधि असाध्यै सकारात्मक रूपमा गइरहेको थियो तर हठात् २०५१ सालमा जसरी बहुमत प्राप्त दलले आफ्नो घर मिलाउन नसक्दा मध्यावधिमा गयो, त्यसपछि मुलुकले कति वर्षसम्म दुःख बेहोर्यो ? अहिले पनि प्रधानमन्त्रीले प्रतिनिधिसभा विघटन गरेको विषय अदालतमा विचाराधीन छ, प्रतिनिधिसभा पुनःस्थापित भए पनि अस्थिर हुन्छ किनभने उहाँहरू टुटेकै अवस्थामा रहँदाखेरि त बहुमत कसैको पनि हुँदैन । सरकारमा रहन र बनाउनका लागि अनेकौं किसिमका कुराहरूसँग सम्झौता गर्नुपर्ने हुन्छ, जुन विगतमा हुन्थे । निर्वाचन हुँदाखेरिको अवस्थामा पनि अझ अनिश्चितता हुन्छ । २०५१ मा संसद् विघटनपछि सबैभन्दा धेरै अस्थिरता बढेको हो । त्यस्तो अवस्था नआओस्, तर डर कहाँ लागिरहेको छ भने सम्भवतः कुनै पनि दलको बहुमत नआउने हुन्छ । अस्थिरता आउँछ । जब सरकार र राजनीतिक दल अस्थिर हुन्छन्, समाजको सबै पाटो अस्थिर हुन्छ । नागरिक अस्थिर हुन्छन् । यसलाई अझै स्पष्ट पारिदिनुस् न । अरू देशमा एकपटक प्रतिगमन हुँदा या एकपटक क्रान्ति हुँदा युग परिवर्तन भएका उदाहरण छन् तर हाम्रोमा चाहिँ एकदमै छिटोछिटो आन्दोलन हुनुको कारण के हो ? आन्दोलन गर्ने मान्छे सत्ता पुग्दा स्वेच्छाचारी भएर हो या नागरिक नै सचेत नभएको हो कि ? हामी आमनागरिकको क्यारेक्टर त्यति स्थिर छैन । एउटा पाटोचाहिँ अलिकति केही भयो भने तुरुन्तै रियाक्सनमा जाने हुन्छ, धैर्यता एकदमै कम छ । हुन सक्छ विगतले बिच्काएको कुराको निरन्तरताले तर्साएर त्यो अवस्था आएको हो । दोस्रो, जतिसुकै पछौटेपन गरिबी अप्ठ्यारो अवस्थाको जीवनशैली भए पनि नागरिक राजनीतिक रूपमा असाध्यै सजग छन् हाम्रो देशमा । नागरिकले यसको गति कतातिर गइरहेको छ भनेर चाल पाउँछन् । तेस्रो, हाम्रो कमजोरी के छ भने आफ्नो पक्षमा कसैले कानुन तोड्यो भने कानुन तोड्नेले बदमासी गर्यो हैन कि आहा कति राम्रो, स्याबास यस्तो पो चाहिन्छ भनिन्छ । त्यही अर्काका लागि भयो भने सुन्नै नसक्ने शब्दको प्रयोग गरेर दुत्कार्छौं तर विगतदेखि नै नेताहरूले जुन परिस्थिति र अवस्था देखेर त्यसलाई सम्बोधन गर्छु भनेर आउँछ, आफू एउटा पोजिसनमा भएपछि ठ्याक्कै बिर्सिदिने हुन्छ । हिजोकाले बदमासी गर्दा हुन्छ भने मैले किन नगर्ने भन्ने अवस्थामा नेतृत्व पुग्छ । यो परिपाटी बढेर जाँदा मुलुकका लागि खतरनाक भयो र नागरिकलाई उद्वेलित बनायो । त्यसपछि निराशा बढ्दै गएको हो ?चुनाव भनेको राजनीतिक प्रक्रिया हो । यसमा पक्षविपक्ष हुन्छ । निर्वाचन भइसकेर आएपछिको निर्वाचित संस्था मुलुक र सबै जनताको हो भन्ने म्यासेज दिनबाट हामी सबै चुक्यौं । निर्वाचित सरकार मुलुकको भएन । सरकार आफूलाई मत दिने, आफ्नो पक्षकाको मात्रै भएर साधनस्रोत र क्षमतामा रजाइँ गर्न थालेपछि निराशा आयो । यही निराशाले हो तपाईंले अघि भन्नुभएजस्तो अँध्यारो सुरुङतिर मुलुकलाई धकेलेको ? हिजो पनि पटकपटक अँध्यारो सुरुङमा पस्दै निस्किँदै गरेका छौं । अहिले त प्रधानमन्त्रीसँग दुई तिहाइ बहुमत थियो नि त । अहिले सतहमा आएको कुराले के देखाइरहेको छ भने आफ्नो घर व्यवस्थापन गर्न नसक्दाखेरि मुलुकमाथि खेलबाड गरियो । आफूले दुई तिहाइ व्यवस्थापन गर्न नसक्ने भोलि दुई तिहाइको परिकल्पनामा त्यत्रो घटना घटाउनु भन्या त जुवा खेल्नु हो नि १ यसरी अनिश्चितताको बाटोमा हिँड्ने जुन अवस्था सिर्जना भयो, त्यो नै दुर्भाग्य हो किनभने घर मिलाउन सक्नुपर्थ्यो । अर्को अँध्यारोलाई मैले कसरी भन्न खोजेको भने यदि भनेको बेलामा चुनाव गर्ने नै बाटोमा सर्वोच्चले निर्णय गर्यो र समयमा हुन सकेन अर्थात् संविधानले ६ महिनामा निर्वाचन गर्नुपर्छ भनेको छ, त्यो संविधानको स्प्रिटलाई हामीले फलो गर्न सकेनौं भने भ्याकुम त आयो । त्यो भ्याकुममा कसले कसरी खेल्छ भन्ने महत्त्वपूर्ण कुरा हो । हामी आफैंले त्यो भ्याकुममा खेलेर आफैंले व्यवस्थापन गर्न सक्छौं कि अरू प्लेयर पनि आएर त्यो भ्याकुमभित्र पस्ने स्पेस बनाउन सक्ने अवस्था एउटा हुन्छ । दोस्रो, चुनाव कुनै मितिमा हुँदाखेरिको अवस्थामा पनि जुन किसिमको परिवेश र ग्लोबल पोजिसन हाम्रो छ, त्यसले गर्दा हिजोको जस्तो सहज चुनाव हुने देखिँदैन । कसरी ? संसारका सम्पन्न राष्ट्रहरूले पनि अन्तर्राष्ट्रिय हस्तक्षेपबाट आफ्नो निर्वाचन बचाउन सकेका छैनन्, हामीले पढिरहेका छौं । त्यस्तै हाम्रो देशमा हाम्रा छिमेकीहरूको रुचि फेरि बढिरहेको अवस्था छ, त्यो चुनावमा उहाँहरू प्रत्यक्षपरोक्ष रूपले बढी हावी हुनुभयो भने धेरै हिसाबबाट हामीले मुलुक बचाउन मुस्किल हुन्छ र मिहिनेत गर्नुपर्ने हुन्छ । यसको अर्थ, हाम्रो भूमिमा फेरि उत्तरदक्षिण र पश्चिमा शक्ति खेल्ने सम्भावना बढेको छ ? हामीले एकदम धेरै भ्याकुम क्रिएट गर्यौं, भ्याकुममा स्पेस बनाउन त जोकोही पनि आउन सक्छ । बाहिरी शक्तिहरूको कस्तो किसिमको प्रभाव हुन्छ भन्ने पनि हो । दोस्रो कुराचाहिँ हामीकहाँ जुन किसिमको राजनीतिक दल, निर्वाचन प्रणालीलगायतको कुरा छ, त्यसले गर्दा कुनै पनि दलको बहुमत आउने अवस्था एकदम गाह्रो छ । त्यसो हुँदा त त्यसले पनि अनिश्चिततातिर नै लग्यो । तर प्रधानमन्त्रीज्यूले त एक्लै दुई तिहाइ सिट जित्न चुनावमा जाने निर्णय गरेको भन्नुभएको छ नि ?मैले पनि पढें तर बुझ्न नसकेको कुरा आफूसित भएको दुई तिहाइलाई खोलामा बगाएर अब त्यो म प्राप्त गर्छु भन्ने बहाना प्रशस्त गर्नु के खालको इच्छाशक्ति होला, त्यो नै बुझ्न नसकिने कुरा छ । के खालको इच्छाशक्ति भनिन्छ त्यसलाई ?मूर्खता भनौं भने पनि उहाँ त्यो हैन, राजनीतिक खेलाडी हो । उहाँले यो मुलुक नबुझेको भनौं भने यति भुक्तभोगी हुनुहुन्छ । निर्वाचनको पाटो हामीले भन्दा धेरै बुझ्नुभएको छ । त्यसैले त्यो आकलन भनेको त्यति व्यावहारिक आकलन नहुन पनि सक्छ किनभने निर्वाचन अथवा राजनीति सधैं सोझो रेखामा चल्दैन, बक्ररेखामा चल्छ । तत्काल उहाँलाई झ्यापझुप पार्छु, सबै संस्थाहरू मेरो पक्षमा रहन्छन्, यी सबैको अवस्थाले र मैले हिजो जुन एउटा सपना देखाएको छु, जनताले बिर्सेका छैनन् भन्ने पनि छ । यो सबैका आधारमा दुई तिहाइ लिएर आउँछु भन्नु उहाँको अधिकार हो । तर उहाँको यो कुरालाई वास्तविक रूपमा लैजाने आधारहरू म पनि खोजिरहेको छु, अहिलेसम्म पाउन सकेको छैन । कतिपय ठाउँमा प्रधानमन्त्रीले नै गर्नुभएको भाषणलाई आधार मानेर अदालत, सेना, अख्तियार, निर्वाचन आयोगजस्ता संस्था प्रधानमन्त्रीको पक्षमा छन् भनेर चर्चा र शंका गरिएको छ, प्रधानमन्त्रीको मनोबलको कारण यही पनि हो कि ? यी तर्कहरूलाई तपाईंले कति विश्वसनीय मान्नुभएको छ ? मलाई त्यति सहज लाग्दैन किनभने यी सबै संस्थाहरूको भूमिका संविधानले व्याख्या गरेको छ । सरकारसँगको सम्बन्ध, विश्वसनीय संस्था रहनका लागि गर्नुपर्ने काम र प्रयास अधिकारबारे परिभाषित छ । त्यसैले संविधान र कानुनलाई काटेर यस्ता संस्थाहरू एउटा व्यक्तिको पछि लाग्न त त्यति सहज म देख्दिन । आर्मीकै कुरा गरौं न, नेपालको आर्मीले त एउटा गजबको उदाहरण नै देखाएको छ । २ सय वर्षभन्दा अगाडि जुन संस्थाले हुर्कायो, बढायो, पछि त्यो संस्थाको पनि त भएन, आर्मी त मुलुकको भयो । यो पाटोबाट शिक्षा सबैले लिनुपर्ने हो । त्यति सजिलै कुनै एउटा राजनीतिक नेताको पछि लागेर यो संस्था गइहाल्ला भन्नेचाहिँ विश्वास गर्दिनँ । त्यस्तै सरकारभित्रका केही संस्थाहरूलाई सरकार हुनुको हैसियतले आफ्नो पक्षमा परिचालन गर्न सकिने केही प्रयास हुन सक्लान् तर कसैले पनि एउटा दलको या एउटा नेताको त्यो पनि चुनावमा गइसकेको नेताको पछि लागेर आफूलाई धरापमा पार्छन् भन्ने कुरामा मलाई विश्वास छैन ।त्यसो हुँदा अहिले हामीले यहाँ बसेर कल्पना गर्ने, सोच्ने र अपेक्षा गर्ने प्रतिनिधिसभा पुनःस्थापित हुन्छ भनेर नै हो ? आम रूपमा पनि पढ्छु, सुन्छु, मान्छेहरूको हाम्रा संस्थाहरूमाथि विश्वास कम हुँदै गएको छ । हामीले हाम्रो संस्थाको क्रेडिबिलिटी गुमाउँदै गएका छौं । त्यो कारणले गर्दा मान्छेहरूले आशंका गर्नु एउटा ठाउँमा छ तर नांगो रूपले कोही कसैको पक्षमा जान आफूलाई त्यति ठूलो रिस्कमा राख्छ र ? अर्काका लागि कसले आफूलाई डुबाउँछ होला र ? त्यसैले के हुन्छ, कसो हुन्छ, पुनःस्थापित हुन्छहुँदैन, कसरी व्याख्या हुन्छ, अदालतको हातको कुरा हो । संविधान पढ्दाखेरि हिजो संविधान निर्माण गर्ने क्रममा जुन किसिमका बहस भए र संविधान निर्माणको बेला अध्यक्षता गर्नुभएका सभामुखको कुरा सुन्दाखेरि मलाई के विश्वास लागेको छ भने अहिलेको संविधानले त्यति सहज रूपले निर्वाचित संस्थालाई अन्त्य गर्ने कल्पना गरेको छैन । त्यो हदसम्म अदालतले पुनःस्थापनाकै पक्षमा निर्णय गर्छ कि भन्ने लाग्छ । संसद् विघटन गर्ने अधिकार त संविधानले दिएको थिएन प्रधानमन्त्रीलाई, त्यति ठूलो आँट गर्नका लागि केही न केही कुराले उकास्ने या च्याप्ने पक्कै छ होला ?उहाँले ठूलो रिस्क लिनुभएको छ । उहाँ चतुर राजनीतिक खेलाडी हो । प्रधानमन्त्रीले हिजो, भोलि र पर्सि सबै कुराको परिवेश नबुझी त्यसै आफूलाई रिस्कमा हाल्नुभएको त पक्कै पनि होइन । त्यसैले उहाँलाई के कुराले प्रेरित गर्यो, के कुराले बाध्य गरायो भन्ने कुराहरूचाहिँ अहिले अन्दाज गर्न गाह्रो छ तर यो घटनाक्रमको पछाडि कहीं न कहीं विभिन्न हिसाबबाट त्यो खालको बहुमत भएको परिस्थितिको निरन्तरताभन्दा त्यो नभइदिए हुन्थ्यो भन्ने कुनै शक्ति पो थिए कि ? ती शक्ति थिए भने ती शक्तिले खेलिदिए कि ? दुवैतिरकालाई यताको उता, उताको यता गरेर बिगार्ने परिस्थिति निर्माण गरिदिए कि ? सबै कुराहरू हाम्रा अन्दाजका कुरा मात्रै हुन् तर ती कुरालाई पनि रुलआउट गर्न सकिन्न । किनभने जुन किसिमले घटना भयो, मिल्न सक्ने घर फुट्यो, त्यो त्यति सहज तरिकाले कहाँ फुट्यो र !भन्नाले बाहिरी दुनियाँ खेल्यो ? हैन, त्यो दुईतिर भएपछि स्पेस बनायो । स्पेसमा जो पनि पस्न सक्ने भयो नि १ स्वाभाविक रूपमा सक्रिय हुने कुरा भयो । कति प्रभावित भए भन्ने कुरा कल्पना मात्रै हो, त्यसमा कुनै प्रमाण छैन । अदालतले के फैसला गर्ला त्यो एउटा पाटो हो । निर्वाचनको घोषणा त भएको छ नि भन्ने कुरालाई मध्यनजर राखेर कुरा गर्दा २०५१ को मध्यावधि चुनावका बेला यहाँ गृहसचिव हुनुहुन्थ्यो, २०६४ मा संविधानसभा चुनाव हुँदा प्रमुख निर्वाचन आयुक्त । त्यो बेलाको अवस्था हेर्दा र यहाँसम्म आइपुग्दाखेरि देखापर्ने परिस्थितिको आकलन कसरी गर्नुभएको छ ? त्यतिखेर र अहिलेको परिस्थिति परिवर्तन भएको छ । २०५१ को एउटा थियो, २०६४ को अर्कै र अबको अर्कर् ैछ । २०६४ को चुनावमा धेरै नै द्वन्द्व र हिंसा थियो । त्यो हिंसाको अनुभवका आधारमा धेरै सुधार पनि गरेका थियौं । पछिल्ला चुनावमा फिजिकल हिंसा एकदमै घटेर गयो तर अब हुने निर्वाचनमा अलिकति फिजिकल हिंसा बढ्छ कि भन्ने सम्भावना छ । भाइ फुटेपछि महाशत्रु पनि त्यही हुने समस्या हामीकहाँ छ । म हुन्न भने त्यो पनि नहोस् भन्ने प्रवृत्तिले द्वन्द्व अलिकति बढाउँछ कि भन्ने देखिरहेको छु । दोस्रोचाहिँ निर्वाचनका क्रममा सहज रूपले कसैको पनि सुविधाजनक बहुमत आउने अवस्था मैले देखेको छैन । यो परिस्थिति हावी हुँदै गयो भने राज्यका विभिन्न निकायलाई आफ्नो तटस्थता स्वतन्त्र रूपले कायम गर्न अलिकति सकस पर्ने अवस्था हुन्छ भन्ने पूर्वानुमान गर्न सकिन्छ । व्यवस्थापकीय हिसाबले हेर्दाखेरि वैशाख १७ र २७ मा चुनाव हुने कुरा कत्तिको सम्भव छ ? अदालतले प्याकेज डिल गर्न कति समय लगाउँछ भन्ने एउटा मूलभूत कुरा भयो । अदालतले चुनावमा जाने गरी निर्णय गरेछ भने पनि त्यो निर्क्योल नभईकन आयोगले धेरै कुरा अगाडि बढाउन सक्ने अवस्था छैन । समयको एउटा प्रेसर हुन्छ । दोस्रो, अहिले सत्ताधारी दलमा आएको जुन किसिमको असजिलो छ, त्यसलाई निरूपण गर्न प्रक्रियाभित्र पसेको देखेको छैन । प्रक्रियाभित्र छिरेपछि पनि ६० दिन लाग्नेजस्तो कानुनले देखाउँछ । त्यसले गर्दाखेरि वैशाख १७ बाट पछाडि फर्केर आउँदा समयले दिँदैन कि जस्तो लाग्छ । मेरो विचारमा तत्कालै निर्वाचन प्राविधिक र राजनीतिक दुवै कारणले गर्दा निकै जटिल देख्छु । अर्को निर्वाचनमै जाने प्रधानमन्त्रीको निर्णयलाई अदालतले सदर गर्यो भने प्रधानमन्त्री मैले जे गरे पनि हुने रैछ भन्ने कुरामा निश्चिन्त हुने, त्यसलाई राष्ट्रपतिले साथ दिने र त्यसपछि संकटकाल या संवैधानिक संकट नै हुन्छ भन्ने टिप्पणी पनि सुनिन्छ नि ? तपाईंलाई के लाग्छ ? अब बजारमा धेरै किसिमका हल्ला छन् । यहाँको प्रश्नलाई हल्लाका रूपमा मैले बजारमा पनि सुनेको छु । त्यो लेभलको मुर्ख्याइँ गर्नु भनेको आफ्नो पोलिटिकल करियरको अन्त्य गर्नु हो । त्यो मुर्ख्याइँको हदसम्म अहिलेका चतुर राजनीतिक खेलाडी नपुग्नुहोला कि भनेर मैले अनुमान गरेको हो । अब राजनीति सबै खालको सम्भावनाको खेल हो, शक्ति संघर्षमा जसले जे पनि गरेको हिजोको इतिहास छ । त्यो हदसम्म मुलुक नजाओस् भनेर प्रार्थनासम्म गर्न सकिन्छ । यहाँले माथि नै भनिसक्नुभएको छ, हामीले स्पेस चाहनेहरूका लागि एउटा भ्याकुम बनाएका छौं । सँगसँगै हामीले बिर्सिन नहुने, हाम्रो संविधान मन नपराउने एउटा शक्ति त छ, त्यसो हुँदा उनीहरूलाई यो बाटो लग्न सकिन्छ कि भन्ने त होला नि ? अघि मैले अँध्यारो सुरुङमा गयो भनें नि, अँध्यारोमा त के हुन्छ के हुँदैन, कसलाई थाहा हुन्छ र १ यो संविधान आएदेखि नै विरोध भित्रबाहिरबाट भइरहेको छ । संविधानले हाम्रा प्रमुख विशेषता हुन् भनेको धर्म निरपेक्षता, संघीयताजस्ता कुराहरूमा विमति राख्ने समूह पनि ठूलो छ । बजारको हल्ला यी सबै उपलब्धिलाई पुनरावलोकन गर्ने सम्भावनाका कुरामा छ । संकटकाल, स्वार्थ समूहको एक्सेस र प्रभाव भनेको त यो संविधानको अन्त्य हुनु हो । त्यसैले मलाई विश्वास गर्न के गाह्रो हुन्छ भने जुन राजनीतिक शक्तिहरूले उपलब्धिका रूपमा यो दस्ताबेज बनाएका छन्, संसारभरिकै राम्रो उत्पादन ल्याएर आयौं भनेका छन् । विमति हुँदाहुँदै पनि आफैंले राम्रो भनेको कुरालाई फोहोर फाल्ने बाकसमा हाल्नेसम्मको अवस्थामा नपुग्लान् कि भन्ने मेरो आशा हो । कतै हाम्रो संविधानमै पो खोट छ कि ?संविधान भनेको एउटा जीवित कागजात हो । समय सन्दर्भ र परिवेशका आधारमा परिमार्जन र अपडेट गर्दै जाने हो । अर्को भनेको अदालतले व्याख्या गर्ला र त्यसलाई अझ बढी मजबुत पार्दै जाने अवस्था आउला । यतिखेरको अवस्थामा आमजनताको बुझाइमा यी संस्थाहरू कमजोर भए, यी संस्थाहरूका विषयमा विश्वास गुमिरहेको छ । संविधानलाई बचाउने जिम्मा पाएको राष्ट्रपति संस्था पनि यतिखेर विवादित छ नि ?यो संविधानले जुनजुन संस्थाहरू बनायो, चेक एन्ड ब्यालेन्सका आधारमा प्रजातन्त्रको रक्षाका लागि जुन खम्बाहरू खडा गर्यो, ती खम्बा चुक्दै जानाले यो परिस्थति आयो । सबै संस्थाहरूको साख गिर्यो । जुन संस्थाले आफ्नो पोजिसनमा बसेर मुलुक र मुलुकवासीको हित गर्नुपर्थ्यो, तिनले आफ्नो साख र औचित्य गुमाए । त्यो भनेको त संविधानको अन्त्य हुनु हो नि । साख फर्काउने उपाय के छ ? सबैभन्दा ठूलो कुरा त अभ्यासबाट हो । त्यसका लागि सबैखाले संस्थाहरूमा मुलुकलाई देख्ने, आफू र आफ्ना बिर्सिने लिडरसिप पुर्याउनुपर्यो । यो पनि कोरा कल्पना मात्रै त होला ? प्रयास गर्नुपर्यो, कल्पना गर्न त पाइन्छ नि । अरू मुलुकमा अभ्यासका माध्यमबाट भएको छ । असम्भव हैन, सम्भव छ । सिस्टमेटिक पुनरावलोकनको जरुरी छ । लोकतन्त्रका पक्षमा भएका आन्दोलन र विपक्षमा भएका घटनाक्रमको परोक्षप्रत्यक्ष रूपमा साक्षी बस्नुभयो । तपाईंलाई यस्तो लाग्दैन, कतै लोकतन्त्र प्राप्तिको प्रक्रियामै पो केही कमजोरी थियो कि ?हाम्रो निर्वाचन प्रणालीले हामीलाई अस्थिर बनायो । हामीले जुन निर्वाचन प्रणाली ल्यायौं, यो प्रणाली यति महँगो भयो कि यसले असल मान्छेलाई निर्वाचनमा जान नदिने खतरा बढ्यो । आपराधिक मनोवृत्तिका व्यक्तिसँग धेरै पैसा छ, उनीहरूले टिकट पाउने र चुनाव जितेर आउने क्रम बढ्यो । निर्वाचित संस्थाहरू आपराधिक प्रवृत्तिको नियन्त्रणमा जाने डर यो प्रोसेसले नै ल्याएको देखिएको छ । दोस्रो, जुन हाम्रो प्रधानमन्त्रीय पद्धति छ, त्यो पो समस्या हो कि ? हिजो प्रधानमन्त्रीले पाँच वर्ष काम गर्न सकेन भनेर २ वर्षमा अविश्वासको प्रस्ताव ल्याउन सकिने व्यवस्था गर्यौं, ५ वर्षलाई निरन्तरता दिन सकेनौं । त्यसले यो सुशासनको सिस्टमलाई नै पुनरावलोकन गरेर ५ वर्ष नै सुनिश्चित गर्ने खालको प्रणाली पो सोच्नुपर्ने हो कि ? तेस्रो, यस्तै प्रणाली भएका अन्य मुलुकमा ३० वर्षको मान्छे प्रधानमन्त्री भएका छन्, यङ राष्ट्रपति भएका छन्, मुलुक हाँक्ने मौका पाएका छन् । हाम्रो सिस्टमले त त्यो दिएन । हाम्रोमा त जो लाइनमा अगाडि छ, त्यही हो । त्यसैले त्यस्ता खालका क्यारिजम्याटिक आफूभन्दा माथि देशलाई सोच्ने मान्छेलाई नेतृत्वमा पुर्याउने अर्को सिस्टम पो ल्याउनुपर्ने हो कि ? अहिलेको सिस्टमले दिएन । हाम्रो निर्वाचन प्रणाली र राजनीतिक पद्धतिले त के गरिदियो भने सांसदहरूको प्राथमिकता तीन कुरामा भयो । एउटा, मतदातालाई जसरी पनि खुसी पार्ने । उसका जस्ता पनि काममा धाएको छ, धाएको छ, नियुक्ति, सरुवा, योजना । तेस्रो, पदमा पुग्न लिडरलाई खुसी पार्ने । अर्को, हिजोको चुनावमा खर्च भएको छ, भोलिको चुनावमा पनि खर्च हुन्छ, चन्दादातालाई रिझाउने । यी तीनवटा काममा हामीले ल्याएका सांसदको प्राथमिकता हुनु पनि चुनाव प्रणाली नै महँगो भएर हो । त्यसो हुँदा सांसदलाई मन्त्री नबनाएर टेक्नोक््रयाट्सले प्रशासन चलाउने पद्धति ल्याउने हो कि ? हामीले सांसद बनाएको त प्रत्यायोजित गरेको सार्वभौमसत्ता अधिकार उसले प्रयोग गर्न हो तर हामीले बनाएका सांसद कस्ता भए भने दलका तीनचार जना नेताहरूका अगाडि बिरालाका अगाडि मुसाजस्तै निरीह भए । हरेकले संसद्मा निर्णय गर्नुपर्यो भने दलमा सोध्नुपर्छ । यदि तीनचार नेताले सार्वभौमसत्ता प्रयोग गर्ने हो भने त कसरी लोकतन्त्र रह्यो र त्यसैले दलीय नियन्त्रणलाई कसरी अन्त्य गर्ने ? सांसदलाई संसद्को भूमिकामा लैजाने खालको राजनीतिक प्रक्रियामा मुलुक जानुपर्छ कि भन्ने पनि मलाई लागेको छ । किनभने अहिले जतिसुकै राम्रो गर्छु भन्ने मान्छे आयो भने पनि दबाब छ । त्यसो भए यसका लागि नागरिक फेरि एकपटक जाग्नुपर्ने भयो ?पहिले त महसुस गर्नुपर्यो । त्यसो हुँदा नागरिक आफैं जागरुक भइहाल्छन् । समाजको चिरफार राम्रोसँग नगरी व्यवस्था र प्रणाली परिवर्तन गर्दै जाँदा यस्तो भएको हो त ? हाम्रा परिवर्तनहरूलाई मोटामोटी हेर्दाखेरि कुनै सिद्धान्त, कुनै वाद, कुनै विश्लेषण कुन सत्य तथ्यलाई अगाडि राखेर हैन कि मान्छेले हरेकको एउटा ब्यारोमिटर बनाएको छ । न्यायका निमित्त उसले पायो कि पाएन भनेर । जब त्यो ब्यारोमिटर क्रस गर्छ अनि निराशाका कुराहरू आउँछन् । निराशाको मात्रा बढ्दैबढ्दै गएपछि उम्लेर आउँछ अनि आन्दोलनहरू हुने गरेको छ । अहिले समाज कार्यकर्तामा विभाजित छ, यो विभाजित समाज एकै ठाउँमा आएर खबरदारी गर्ने चरणमा पुग्न कति समय लाग्ला या त्यहाँसम्म हामी पुगौंला कि नपुगौंला ? सबै आउँदैनन् । स्वाभाविक रूपमा सबैले एकै ठाउँमा बसेर चिन्तन गर्ने हो भने त मुलुकको अवस्था अर्कै भइहाल्यो नि तर के हुन्छ भने त्यो रियलाइजेसन गर्ने वृत्त बढ्दै जान्छ । जो अहिलेको नै ठीक छ भनेर लागेको छ, त्यो बाहिर देखा पर्न चाहन्न । त्यो फोर्स साइलेन्स बसिदिन्छ । अन्ततः अर्को फोर्सले विस्थापित गर्छ । यो बेलामा त नागरिक समाज पनि विभाजित छ फेरि !विभाजितभन्दा पनि दलीयकरण भन्छु । यसरी हामीले दलीयकरण गर्यौं कि स्कुल लेभलदेखि नै राजनीतिक रूपमा सचेत भएर जागरुक हुनुपर्छ भन्ने एउटा पाटो हो तर हाम्रा राजनीतिक दलहरूले राजनीतिक चेतना बढाउनेभन्दा दलीयकरण गरेर हरेक समाजलाई चिरा पारिदिए नि त । चिरा नपरेको ठाउँ कहाँ छ र ? दलीयकरण भनेको वनमाराको झारजस्तो हो, यहीं नै हो चुकेको । क्यारिजम्याटिक लिडर आएर यो मुलुक सबैको हो र यो मुलुकको म लिडर हुँ कुनै पक्षको हैन । औपचारिकता दिएका राजनीतिक संस्थाहरूको अन्त्य गर्न सुरु गर्न त हुन्छ नि त । सबैको अपेक्षा के छ भने राम्रो होस् । हामीले हिजोको स्थितिमा सकारात्मक परिवर्तन आउँछ भन्ने आशाले नै दुई तिहाइ दिएको हो नि त । परिवर्तन नदेखेपछि त नहुने रैछ भन्छ, नागरिक फेरि लाग्छ । त्यसैले अस्थिरता एउटा नियति जस्तै भयो । अहिलेको नेतृत्व सबै टेस्टेड हुन यसबाट उपलब्धि हासिल हुन कठिन छ । यो लिडरसिप यति चाँडै परिवर्तन हुने पनि त देखिन्न नि । त्यसो हुँदा त अस्थिरता धेरै लामो हुने भयो हैन ? यस्तो किसिमको लिडरसिपको निरन्तरता भएसम्म सकारात्मक सोच्ने ठाउँ पनि मैले देखिराछैन । त्यही भएर मैले भनेको अब केही मूलभूत कुरामा सोच्नुपर्ने समय आएको छ । कुन प्रक्रिया, कुन पद्धति, कुन प्रणालीले हामीलाई ब्लक ब्यरियर गरिरहेको छ, त्यसलाई पहिचान गरेर सुधार गर्नपट्टि लाग्नुपर्छ । अबको क्रान्ति या आन्दोलन जे भने पनि त्यही नै हुनुपर्छ । त्यसको नेतृत्वकर्ता त चाहियो नि ?समयले नेतृत्व विकास गर्छ । परिस्थितिले नेतृत्व जन्माउँछ । अहिले हामीले देखेको जुन नेतृत्व छ, जुन खालको राजनीतिक ह्विम छ या सामाजिक आन्दोलन छ, त्यो त पर्याप्त छैन नि ? यहाँले भनेको ठीकै हो किनभने क्रेडिबिलिटी हरेकको लुज भएको छ, साथ सबैको गुमेको अवस्था छ तर हिलोमा कमल फुल्छ भन्छन् नि त । हामीले पनि हिलोमा कमल फुल्ने आस गरौं न ।"
"काम गर्ने किसान, दाम खाने बिचौलिया","सिजन होस् या अफ सिजन, उपभोक्ताले सस्तोमै तरकारी किन्न पाउनु दुर्लभ संयोगजस्तै भैसक्यो । स्वदेशमै पर्याप्त उत्पादन हुने सामग्रीकै भाउ पनि सधैं छोइनसक्नु हुन्छ । तर, उपभोक्ताले तिर्ने मोटो रकमको थोरै हिस्सा पनि यसका असली उत्पादक किसानले पाउँदैनन् । अधिकांश रकम बीचमा बसेका तहतहका बिचौलियाले खाइदिन्छन् । फौबन्जारहरू मात्रै मोटाउने तर किसान र उपभोक्ता सधैं ठगिने यस्तो बजार प्रणाली सरासर अन्यायपूर्ण छ । तसर्थ, सरकारले बिचौलियाका तहहरू घटाएर र बजारमा आवश्यक अरू सुधार गरेर किसान र उपभोक्ताको हित हेर्नुपर्छ । बिचौलिया राजकै कारण किसानको बारीबाट खुद्रा बजारसम्म आइपुग्दा जुनसुकै तरकारीको भाउ कैयौं गुणा बढ्ने गरेको छ । उदाहरणका लागि, चितवनस्थित महानगर फलफूल तथा तरकारी बजारले शुक्रबार प्रतिकिलो ८ देखि १० रुपैयाँ तोकेको काउलीको थोक मूल्य डेढ सय किलोमिटर दूरीमा रहेको काठमाडौंस्थित कालीमाटी फलफूल तथा तरकारी बजार विकास समितिमा भने प्रतिकिलो न्यूनतम ३० देखि ४० रुपैयाँ थियो । काठमाडौंकै खुद्रा बजारमा उपभोक्ताले ५० रुपैयाँ प्रतिकिलो तिरेका थिए । किसानले ५ रुपैयाँभन्दा बढी दाम नपाएको काउलीलाई काठमाडौंका उपभोक्ताले त्यसको दस गुणा बढी तिर्नुपर्ने अवस्थाले नै हाम्रो बजारको बेहाल बताउँछ । जबकि, प्रतिकिलो काउली ८१० रुपैयाँमा बेच्दा किसानलाई नाफै बस्दैन । अरू तरकारीको अवस्था पनि दुरुस्त यही हो । किसानले घाटा सहेरै सस्तोमा बेचिरहेको उत्पादनलाई उपभोक्ताले महँगो मूल्य तिर्नुपरिरहेको छ । किसानले फलाएको तरकारी बजारमा पुर्याउँदा त्यसमा बिचौलिया वा विक्रेताले अतिरिक्त मिहिनेत केही गर्नै पर्दैन । जिउँदो खसीकुखुरालालाई मासुका रूपमा टुक्रा पारेर बेचेको जस्तो वस्तुको गुण परिवर्तन तरकारीका हकमा गरिएको हुँदैन । किसानले जस्तो फलाएका हुन्छन्, त्यही रूपमा बजारमा बिक्री गरिएको हुन्छ । तैपनि बीचका तहले खासै योगदानबिनै अचाक्ली नाफा खानु कुनै पनि हिसाबले न्यायोचित छैन । त्यसैले बिचौलियाका यस्ता तह घटाएर बजारमा सुधार ल्याउन ढिला भैसकेको छ । बिचौलियाको तह निर्धारण र समस्या समाधानका लागि अहिलेसम्म आधा दर्जनभन्दा बढी अध्ययनप्रतिवेदन बनिसकेका पनि छन् । सरकारले तिनलाई कार्यान्वयन गर्ने जाँगर नदेखाउँदा मात्रै किसान र उपभोक्ता दुवै मारमा परेका हुन् । बजार न्यायपूर्ण बन्न सक्यो भने मात्रै उपभोक्ताले तिरेको रकमानुकूलको उचित दाम किसानले पनि भेट्नेछन् । र, प्रतिस्पर्धाका कारण किसानले सस्तोमै बेचेको उत्पादनलाई उपभोक्ताले पनि थोरै मूल्यमै पाउनेछन् । अहिले त, सस्तो भनिएकै तरकारीमा पनि किसानले बेचेको तुलनामा कैयौं गुणा रकम उपभोक्ताले तिर्नुपरिरहेको छ । त्यस्तै, थोक बजारका तुलनामा खुद्रा मूल्य नै पनि निकै धेरै छ । काठमाडौं उपत्यकामा अहिले तरकारी अभाव पनि छैन, कालीमाटी बजारमा मात्रै दैनिक आठ सय टन तरकारी भित्रिन्छ, जुन पर्याप्त परिमाण हो । यस्तो अवस्थामा पनि खुद्रा बजारको भाउमा ठूलो अन्तर देखिनु अस्वाभाविक छ । उत्पादक किसानबाट उपभोक्तासम्म आइपुग्दा कम्तीमा ५ तहमा बिचौलिया हुन्छन् । उत्पादक, स्थानीय बिचौलिया, ठूला थोक विक्रेता, साना थोक विक्रेता र खुद्रा विक्रेता त प्रत्यक्ष देखिने पाँच तह हुन्, कतिपय अवस्थामा यसबीचमा पनि अरू मध्यस्थकर्ता हुन्छन् । किसानबाट संंकलन गर्नदेखि थोक बजारसम्म पुर्याउने बिचौलिया भिन्नाभिन्नै हुन्छन् । यता, कतिपय खुद्रा पसलमा पनि अरू कसैले गाडीमार्फत तरकारी पुर्याउने गर्छन् । जति तहमा बिचौलिया हुन्छन्, त्यति नै मूल्य थपिन्छ । यी सबै तहले कुस्त नाफा असुल्दा उपभोक्तालाई बढी मूल्य पर्न जान्छ । राजधानी उपत्यकाका केही स्थानमा बाहेक अन्यत्र संस्थागत बजार र वितरण प्रणाली राम्रो नहुनु पनि यसका कारक हुन् । जस्तो, भारतबाट हिँडेको तरकारी एकै दिनमा काठमाडौं आइपुग्ने वातावरण छ, तर नेपालकै कुनै गाउँमा फलेको तरकारी काठमाडौंमा ल्याएर बिक्री गर्ने प्रणाली छैन । यही समस्यामा बिचौलियाहरू मौलाइरहेका छन् । किसानसँग किनेको र उपभोक्तालाई बेच्न तोकिएको मूल्य तथा बिलबिजकलगायतको अनुगमन गर्ने नियमित प्रणाली बसाल्न सक्ने हो भने केही हदसम्म समस्या समाधान हुन सक्छ । तर, तरकारी बजारमा बिचौलिया राज एउटा दीर्घरोग भैसकेकाले बजार सुधारका लागि सरकारले बिचौलियाका तहहरू नै घटाउन सक्नुपर्छ । यो काम चुनौतीपूर्ण भए पनि उपायविहीन छैन । यसका लागि खालि सरकारसित इच्छाशक्ति चाहिन्छ । स्थानीय सरकारले किसानका लागि कृषि बजार बनाइदिने र त्यहाँ उपभोक्ताले सोझै किन्न पाउने हो भने बिचौलिया नै चाहिँदैन । यद्यपि, सबै किसानले यस्तो लाभ उठाउन सक्दैनन् । गाउँगाउँका साना किसानलाई भने एकीकृत भएर अघि बढ्नका लागि सहकारीहरू बनाइदिने र त्यसले आफ्नै साधनको जोहो गरेर आफैं थोक बजारसम्म सामान पुर्याउने हो भने पनि बिचौलियाका तहहरू स्वतः घट्छन् । यसका निम्ति किसानको क्षमता भने बढाइनुपर्छ । समयमै मलबीउ उपलब्ध गराउनेदेखि, भण्डारणस्थलको जोहो गरिदिनुपर्छ । यी कामका लागि सबै तहका सरकारसित स्पष्ट दृष्टिकोण र अडान चाहिन्छ । नत्र, उपभोक्ताको ढाड सेकिने तर किसानको थैलीको एक छेउ पनि नउक्सिने वर्तमान अवस्था नै सधैं रहिरहनेछ ।"
नेम्बाङ : अब सुरुङयुग का साक्षी,"वर्षदिनअघि प्रधानमन्त्रीले गरेको घोषणा धेरैको स्मरणमा ताजै छ । शब्दजाल भर्न र नामनामका तिकडमकारी पत्ता फ्याँकेर लोकलाई रनभुल्ल पार्न खप्पिस शासकले बोलेका कुरा यति छिट्टै बिर्सिहाल्न कहाँ सकिन्छ र ! भलै यो विषय देशको सडक सञ्जालसँग गाँसिएको किन नहोस्Ù तर जसरी होस्, हाम्रा प्रधानमन्त्रीले बोलेको कुरो पुर्याउँछन् भन्ने दसी दिएरै देखाएका छन् । त्यो पनि समयअगावै !संवत् २०८० सम्म देशलाई सुरुङयुगमा प्रवेश गराउने घोषणाले ठ्याक्कै वर्षीको मिति पार गरिसक्दा देश साँच्चै एउटा घनघोर अन्योलको सुरुङभित्र पसिसकेको छ । इतिहासकै सबैभन्दा कठोर र अँध्यारो अनिश्चय र अभरको सुरुङभित्र ! यहाँनेर इतिहासकै भन्ने शब्दमाथि अलि धेरै जोड दिनु यसकारण जरुरी छ, यसअघिका संविधान र शासनपद्धति आजका जति जनमुखी थिएनन् । जनतामुखी र जवाफदेह लोकतन्त्रको कल्पनामा झन्डै शताब्दी लामो संघर्षबाट प्राप्त आजको संविधानलाई हदैसम्म निरीह र पंगु बनाइदिएको स्थितिमा प्रधानमन्त्री र राष्ट्रपति मिलेर चालेको कदम न राजनीतिक हो न संवैधानिक । यो त मात्रै केपी ओली नामका एक व्यक्ति र तिनका चाकर वर्गको सत्तासुखकारी दाउपेचका लागि रचिएको षड्यन्त्रकारी पत्ता हो । यो त्यत्ति मात्रै हो र त्योभन्दा बढी केही पनि होइन भन्नेमा थप बहस गर्नु जरुरी छैन । मुलुकको यो अकल्पनीय सुरुङयात्राको साइतमा निरपराध संसद्को बलि चढाइएको छ । जनताका प्रतिनिधि सांसद यी सबै गतिविधिका निम्छरा दर्शक मात्रै बनेका छन् । खैर, प्रधानमन्त्रीले देशलाई सुरुङयुगमा प्रवेश गराउने उद्घोष यत्तिकै गरेका रहेनछन् ! यति थाहा पाउन २०८० सम्म कुर्नैपरेन ।पुस ५ यताका महिनादिन विस्मय र विडम्बनामै बितेका छन् । बीचको यो समयले नेपाली राजनीतिले स्थापित गरेका पात्र र प्रवृत्तिको खसोखास धरातल चिनाइदिएको छ । हुन त संसदीय लोकतन्त्रको अभ्यासले कसलाई कति चिन्न बाँकी राखेको हो र ! को कति चिनिन बाँकी छ र ! प्रजातान्त्रिक समाजवादी भनाउने कांग्रेसमार्का र सर्वहारावादी, साम्यवादी भनाउने कम्युनिस्ट ! अनुहार र नियत उदाङ्गिन बाँकी अब नगण्य मात्रै पात्र छन् । तैपनि यसपटक सबैभन्दा बढी उदाङ्गो भए संविधानसभाका अध्यक्ष सुवासचन्द्र नेम्बाङ । केपी ओलीका यसअघिका अरू पनि धुन्धुकारि हर्कतहरूका दृश्यअदृश्य रक्षाकवचका रूपमा यिनको भूमिका जगजाहेरै थियो । संसदीय राजनीतिको एकै रछ्यानमा हामफालेपछि बसेको वर्गीय मायाप्रीति र दलाल पुँजी बाँडी खाने स्वार्थले जडित नेकपा (नेकपा) का बाहिरबाटै देखिने गुट र समूहमध्ये कुनै एउटा कित्तामा रहनुलाई अस्वाभाविक मान्ने कुरा त भएन, तर जुनसुकै गुटमा रहे पनि संविधानको मर्म नै उल्टिने, संविधानको भाषा नै भाँचकुँच पार्ने अभिव्यक्ति दिन कोही कसरी राजी हुन्छ ? त्यसमाथि स्वयम् संविधानसभाको अध्यक्ष ! खेदको कुरा यति नै हो ।विगत गतिविधिले स्पष्ट देखाउँछन्, वकिली तजबिजीले वारको पार पुग्ने राजनीति गर्न सिपालु नेम्बाङ नेपाली राजनीतिका एक पारङ्गत खेलाडी नै हुन् । गुट राजनीतिमा एउटा गुट समातेर खेल्ने उनको राजनीतिक हकमाथि हामीलाई उस्तो टिप्पणी गर्नु छैन । तर त्यसभन्दा माथि हामीले चिनेका अर्का सुवासचन्द्र नेम्बाङ छन्, संविधानसभाध्यक्ष । यो ऐतिहासिक परिचयको साख र गरिमा जिउँदो राख्ने कि यसलाई लोभ र स्वार्थको तत्कालीन खेलमा झोसेर खरानीतुल्य बनाउने ? यसको छिनोफानो गर्ने अन्तिम व्यक्ति नेम्बाङ आफैं थिए । उनले दोस्रो बाटो लिए । आफ्नो नाम र साखमाथि कालिमा पोत्ने यी आत्महन्ता पात्रले संविधानसभालाई पुतलीखेल र संविधानको किताबलाई चटपट पानीपुरी खाने कागजको थुप्रो बनाउन यति बेला सबैभन्दा अहम् भूमिका निर्वाह गरेका छन् । यो अपराधको पुर्ताल केले गर्ला ? संविधान बनाउनै भनेर आठआठ वर्ष संविधानसभाको हर्ताकर्ता भै बसेको व्यक्ति प्रधानमन्त्रीको गैरसंवैधानिक कू को रक्षा गर्नै उभिएपछि इतिहासमा अबको पुस्ताले उनलाई कसरी चिन्ला ? अथवा, चिन्न स्वीकार नै गर्ला कि नगर्ला ? यी प्रश्नका उत्तर उनको व्यक्तिगत जीवनसँग मात्रै जोडिएका छैनन् । गएको असारयताका गतिविधि र पछिल्ला शंकास्पद भेटघाटहरूले दिने संकेतबाट धुन्धुकारि ओलीले कुनै पनि बेला ताण्डव मच्चाउन सक्छन् भन्नेमा जनमानस लगभग निश्चित भएरै बसेको थियो । प्रतिगमनको भनक दिने घटनाक्रमका शृङ्खलाले त्यस्तो खास आश्चर्य र कौतूहल बाँकी राखेका थिएनन् । उसै पनि दाम्लो चुँडालेर भागेको मत्ता साँढे तिलबारीमा पसोस् या मकैबारीमा, मासिने त खेती नै हो । ओली नामको आतंक कुनचाहिँ बारीमा पस्ने हो, पर्खाइ त्यति मात्रै थियो ।यसै मेसोमा उल्टो क्रमको बाटो हिँड्ने निमित्त नायक ओलीका इन्टेलेक्चुअल पार्टनर मानिने नेम्बाङ पनि कहीँकतै शंका नरहने गरी अनावरण भए ! समयले मान्छेका खोलहरू कसरी निकाल्दै जान्छ, नेम्बाङ त्यसैको एउटा कटु दृष्टान्त बने । गत शनिबार विराटनगरको प्रदेशस्तरीय गुट भेलामा व्यक्त सुवासवाणीले संविधानसभाध्यक्षको रहेबचेको यश र इज्जत ध्वस्तन्यस्त पारेर छोडिदिएको छ । त्यहाँ व्यक्त उनका आत्मघाती बोली कदाचित् खरानी उधिनेर फिनिक्स चराजस्तो नाटकीय पुनर्जीवनमा बौराएर फर्काउने खालका छैनन् । त्यसयता चोक, चौतारा र चियापसलमा भेटिने सामान्यजनदेखि राजनीतिक वृत्तसम्मैले गरेको प्रतिक्रिया छ, शुक्रबारसम्म संविधानसभाध्यक्ष कोमामा थिए । तै बाँचेर फर्कने झिनो आशा थियो । अब सकिए, गए ! २०७२ सालमा संविधान निर्माणपछि संविधानसभाको अध्यक्षका रूपमा उनी स्वयम्ले बयान गरेका कुराको चर्चा चुलिँदा धेरैले अपेक्षा गरेका थिए, ऊ बेला प्रधानमन्त्रीलाई संसद् विघटनको विशेषाधिकारको व्यवस्था हटायौं भन्ने नेम्बाङले यतिखेर के भनेर बोल्लान् ? पुस ५ पछि विभिन्न मञ्चबाट ओलीरक्षार्थ प्रकट उनका पछिल्ला अभिव्यक्तिसँग अद्यावधिक भइरहेका मानिसहरू ओलीले चालेको प्रतिगमनभन्दा बढी नेम्बाङले प्रयोग गरिरहेको अधकल्चो भाषामाथि टिप्पणी गरिरहेका भेटिन्थे । सूत्रवाक्यजस्तो अदालतमा विचाराधीन विषयमा बोल्दिनँ भन्ने कुराभित्रै नभनिएका गूढ अर्थको खोजी भइरहेको थियो । ओलीरक्षक नेम्बाङलाई परेको संकट नैतिक वा राजनीतिक होइन, विशुद्ध गुटगत हो भन्ने कसैले पनि बुझ्ने कुरा थियो । किनभने नैतिक वा राजनीतिक हुनासाथ संविधानको पक्षमा उभिनुको विकल्प नै छैन । तैपनि संविधानको मर्मस्थलमै भएको आपराधिक आक्रमणमा खुलेरै साथ दिन उनलाई सजिलो त पक्कै नहोला भन्ने अनुमान थियो । तर गत शनिबारको आफ्नो भाषामा उनले त्यस्तो कुनै गुन्जाइस राखेका छैनन् । उनको सीधा कुरा छ वैशाखमा चुनाव हुन्छ । यसले दिने सीधा अर्थ हो संविधान भाडमा गए पनि जाओस्, ओली अहंकारको तुष्टि हुनैपर्छ । उनले थपेका छन्, पहिले (२०७६ साउन ६ गते) भनेका कुरा त संसदीय मामिला पत्रकार समाजलाई प्रशिक्षण पो दिएको हो, तर अहिले प्रसंग अर्कै छ । संविधानलाई कुनै व्यक्तिको स्वार्थअनुकूल मदारीको भालु जसरी नचाउन सकिने यति सजिलो विषय ठान्न अर्को कसैले सक्ला तर स्वयम् संविधाननिर्माता संविधानसभाको अध्यक्षले ठान्न मिल्छ ? कदापि मिल्दैन । नेपालको संविधान, २०७२ को ऐतिहासिक प्रसवकालको अहोरात्र साक्षी र त्यसको जन्मदात्री संविधानसभाको मुख्य कर्ताका रूपमा नेम्बाङ आजीवन संविधानसभाध्यक्ष सम्मानधारी व्यक्ति थिए । उनको भूमिका सत्ताधारी दलको कुनै एउटा गुटको स्वार्थरक्षकभन्दा कति हो कति माथि संविधानको रक्षकका रूपमा अपेक्षित थियो । दुर्भाग्य, यो कालातीत सम्मान र निर्णायक भूमिकालाई लत्त्याउँदै उनले प्रतिगमनकारी केपी ओलीको एउटा प्यादा, एउटा गोटी मात्रै बन्ने बाटो रोजे ।इतिहासले केही थोरै मान्छेलाई अत्यन्तै विशिष्ट भूमिका पूरा गर्ने जिम्मेवारी सुम्पन्छ । सुवास नेम्बाङ नेपालको इतिहासका यस्ता दुर्लभ पात्र हुन् जो राज्यको कर्के दृष्टिले निरन्तर अपमानित समुदायलाई प्रतिनिधित्व गरेर उत्पीडित वर्गीय राजनीति हुँदै कानुनमन्त्रीदेखि संविधानसभाको ऐतिहासिक कालखण्डका कर्तापात्र बन्ने अवसरका धनी भए । यो उबडखाबड यात्रामा उनको व्यक्तिगत मेधा र श्रम कति होला अनि नेपाली जनताको विश्वास कति ? यसका लागि उनी कति योग्य थिए वा उनीभन्दा योग्य अरू कति हुन सक्थे ? यी तपसिलका कुरा भएका छन् । तर संविधानसभाबाट संविधान निर्माणको सत्तरी वर्ष लामो सपनाको साक्षी आज संविधानको हत्या गर्ने उद्यमको समेत साक्षी बन्न पुग्नुचाहिँ असामान्य र अनपेक्षित कुरा हो । सिनेमाहरूमा देखिन्छ एउटै व्यक्ति कुनैमा नायक बनेर खेल्छ, कुनैमा खलनायक । कतै सत्य र आदर्शको पथप्रदर्शक हुन्छ, कतै षड्यन्त्र र दुराचारको नाइके हुन्छ । यसरी सिनेमाको पात्रलाई समेत विपरीत भूमिकामा देख्दा यो त सिनेमा हो, वास्तविकता होइन भन्ने बोध हुने दर्शक पनि आत्तिन्छ । तर वास्तविक र ऐतिहासिक व्यक्ति नै सिनेमाको पात्रजस्ता बनेपछि के हुन्छ ? विगत केही समयदेखि जनता रनभुल्ल छन् । के भइरहेको हो देशमा ? किन राजनीति र सिनेमा उस्तैउस्तै लाग्न थाल्दै छ ? यथार्थ के हो भने, जानीजानी देशको इतिहासलाई सिनेमाजस्तो बनाइएको छ । इतिहासमाथि ठूलो खेलाँची गरिएको छ । संविधानलाई रद्दीको कागज बनाउने उद्यम जोडतोडसँग चलिरहेको छ । हुन त यो अहिले, यतिखेर मात्रै भइरहेको होइन । संविधान मिच्ने उद्योग ओली र उनका मतियारले मात्रै पनि गरेका होइनन् । संविधान मिच्ने भूमिकामा प्रचण्डमाधवदेउबासहित अधिकांश नेता एवं दलहरूको सहमति र सम्मति नै छ । तर यतिखेर ओली संविधान मिच्ने सानोतिनो खेलबाट धेरै नै अघि बढे । उनको कदमले संविधान मिचिएको मात्रै छैन, यसको सासप्राण नै थिचिएको छ । इतिहासको एउटा कालले सुम्पेको भूमिका पूरा गरेपछि कालक्रममा कोही व्यक्तिले सिनेमाको पात्रझैं नायकबाट खलनायक नै बन्ने बाटो रोज्यो भने आउँदो इतिहासले उसलाई खलनायकै भनेर चिन्छ । विगत इतिहासको नायकीलाई आजको खलनायकीले बढारेर कोसौं टाढा पुर्याइसकेपछि पनि नायक बनिरहन पाउने सुविधा सिनेमामा मात्रै हुन्छ, राजनीतिमा हुँदैन । विडम्बनाको कुरो के छ भने, जनताको संविधान रच्ने इतिहासको मूल साक्षी (नायक) आज ओलीराजले तय गरेको अन्योल र अनिश्चयको सुरुङयुगको पनि मूल उत्प्रेरक (खलनायक) बन्न पुगेको छ । यो विरोधाभास लिएरै बाँच्नु र यही विरोधाभास लिएर मर्नु संविधानसभाध्यक्षको नियति हुने पक्का छ । बाँकी रह्यो समयको कुरा, समय त कसैका लागि अड्केर बस्दैन । नयाँ पुस्ताले रच्ने क्रान्ति र अब लेखिने इतिहासले आफ्ना नायकनायिका आफैं जन्माउँदै जानेछ । आज प्रतिनायकको कित्तामा जोजो उभिन्छन्, तिनको खत माफ हुने एक मात्र उपाय हो बेला रहँदै गरिने माफीनामाको हिम्मत । तर जनतासमक्ष उभिएर यसो गर्ने हिम्मत जोकसैसँग कहाँ हुन्छ ?"
नयाँ पाठ्यक्रम कार्यान्वयनका जटिलता,"कक्षा ११ को नयाँ पाठ्यक्रम कार्यान्वयनमा देखिएको अन्योल सर्वोच्च अदालतको पछिल्लो फैसलाले हटाएको छ । नयाँ पाठ्यक्रम कार्यान्वयनविरुद्ध परेको रिट खारेज भएसँगै गत कात्तिक १९ को सर्वोच्चको पाठ्यक्रम प्रारूप कार्यान्वयन नगर्नू, यथास्थतिमा राख्नू भन्ने अन्तरिम आदेश स्वतः निष्क्रिय भएको छ । यो फैसलापछि पाठ्यक्रम कार्यान्वयन कसरी गर्ने भन्ने सम्बन्धमा शिक्षा मन्त्रालयले निर्णय लिन सक्नेछ । पुरानो वा नयाँ पाठ्यक्रमका सन्दर्भमा मन्त्रालयले गर्ने निर्णयका आधारमा पाठ्यक्रम कार्यान्वयन गर्न सकिन्छ तर सोसम्बन्धी निर्णय छिटो गर्नुपर्छ । आधाआधी शैक्षिक सत्र सकिन लाग्दा गरिएको फैसलाले विद्यार्थीहरू मारमा परेका छन् । जसोतसो अनलाइन कक्षामार्फत धेरैजसो शिक्षण संस्थाले पुरानै पाठ्यक्रमअनुसार पठनपाठन गर्दै आएका थिए । केही भने, नयाँ पाठ्यक्रमअनुसार अध्यापन गराई अदालतको फैसलाको प्रतीक्षामा थिए । शिक्षा विज्ञान तथा प्रविधि मन्त्रालयको प्रस्तावित कार्ययोजनाअनुसार यो शैक्षिक सत्र २ महिना बढाइँदै छ । कक्षा ११ को वार्षिक परीक्षा असारको अन्तिम हप्ता समाप्त गरी साउनदेखि कक्षा १२ को नयाँ पाठ्यक्रमअनुसारको पठनपाठन गर्नुपर्ने हुन्छ । विद्यालयले कक्षा ११ को वार्षिक परीक्षा सञ्चालन गर्न अहिलेको व्यवस्थालाई निरन्तरता दिने हो भने अनुगमन तथा निरीक्षणको आवश्यकता छ । विद्यालयहरूले राष्ट्रिय परीक्षा बोर्डले दिएको जिम्मेवारीलाई पूरा गर्न आनाकानी गर्छन् । यसको पछिल्लो उदाहरण हो कक्षा १२ को परीक्षाफल प्रकाशनमा देखिएको ढिलाइ । उच्च मावि प्रणाली हटाई सरकारले कक्षा ११ र १२ लाई विद्यालय तहमै समावेश गरेको छ । कोभिडका कारण नयाँ पाठ्यक्रम कार्यान्वयनमा शिक्षक व्यवस्थापनलगायतका विषयमा केही समस्या आउने देखिएकाले आगामी वर्षदेखि व्यवस्थित तवरले नयाँ पाठ्यक्रम कार्यान्वयन गर्ने माग हिसानलगायत अन्य संघसंस्था र सरोकारवालाहरूको थियो । नयाँ पाठ्यक्रम कार्यान्वयनसँगै संकाय प्रणालीको अन्त भएको छ । कक्षा १२ लाई विद्यालय तहको अन्तिम परीक्षा मानिनेछ । विद्यार्थीहरूले नयाँ पाठ्यक्रमअनुसार छ विषय अध्ययन गर्नुपर्ने हुन्छ । गणितबिनाको पठनपाठनले पाठ्यक्रम कार्यान्वयनमा केही जटिलता पक्कै देखिएला । करिब ५ महिना मात्र बाँकी रहेको यस शैक्षिक सत्रको कक्षा ११ को पाठ्यक्रमलाई यो वर्षका लागि मूल विषयहरू नछुटाई छोटो बनाउनु सान्दर्भिक देखिन्छ । पाठ्यक्रम विकास केन्द्र तथा राष्ट्रिय परीक्षा बोर्डले सातै प्रदेशमा अभिभावक र विद्यालयहरूसँग समन्वय, सहकार्य र अन्तरक्रिया गरी यो शैक्षिक सत्रका लागि मात्र पुरानो पाठ्यक्रमलाई निरन्तरता दिनुबाहेक अहिले अर्को उत्तम विकल्प देखिँदैन । यो शैक्षिक सत्रमा नयाँ पाठ्यक्रम कार्यान्वयनमा देखिएका चुनौतीहरूतर्फ सम्बन्धित मन्त्रालय तथा निकायहरूको ध्यान जानु जरुरी छ । जीवनप्रकाश शर्मा, टोखा, काठमाडौं"
चेपुवामा निर्वाचन आयोग,"नेकपाका दुई समूहबीचको दोहोरीमा निर्वाचन आयोग रुमलिएको छ । कुन समूहलाई आधिकारिकता दिने भन्ने निर्णय गर्न सकेको छैन । ओली र दाहालनेपाल समूहले आधिकारिकतालाई लिएर आआफ्नै व्याख्या गरिरहेका छन् । दाहालनेपाल समूहसँग बहुमत केन्द्रीय सदस्य छन् । उक्त समूहले बहुमत केन्द्रीय सदस्यको बैठकले प्रधानमन्त्री ओलीलाई अनुशासनको कारबाही गरी अध्यक्ष पदबाट निष्कासन गरेको पत्र आयोगलाई थमाएलगत्तै ओली समूहले पनि दाहाललाई कार्यकारी अध्यक्षबाट हटायो । पार्टीकै विधानअनुसार एकीकरणको दुई वर्ष पूरा भएकाले केन्द्रीय सदस्य विस्तार गरी पार्टीको कार्य सम्पादन गरिरहेको जिकिर ओली पक्षको छ । सूर्य चिह्न र पार्टीको नाम नपाए मुलुकमा आधीबेहरी ल्याउने भन्दै दाहाल कुर्लिरहेका छन् । नेकपा विवाद अध्ययन गरिरहेका निर्वाचन आयोगका सहसचिव लक्ष्मीप्रसाद गौतमलाई ओली सरकारले सरुवा नै गरिदियो । यस सरुवाले पनि यो विषय निकै जटिल भएको र यसका लागि दुवै समूहका नेताहरू जस्तोसुकै काम गर्न पनि तयार रहेको देखाउँछ । यस्तोमा आयोगले उनीहरूको दोहोरीमा अल्झिनुभन्दा पार्टीको विधान र राजनीतिक दलसम्बन्धी कानुनलाई आधार बनाएर निर्णय गर्नुपर्छ । जनताका पक्षमा राम्रो काम गर्ने हो भने पार्टीको नाम र चुनाव चिह्नले के फरक पर्छ ? प्रधानमन्त्री ओलीले अहिले पार्टीको विधान संशोधन गरेर जति पनि केन्द्रीय सदस्य बनाइदिन सक्छन् । सरकारी पैसा छँदै छ, आयोगलाई देखाउन दुई हजार केन्द्रीय सदस्य मनोनयन गर्न पनि केले रोक्या छ र ? नेकपा फुटेको छैन, पार्टीभित्र गलत प्रवृत्ति भएकाहरूलाई कारबाही गरेको मात्र हो भन्ने दाबी दुवै पक्षको छ । कसको पक्षमा बहुमत छ भन्ने सर्वसाधारणलाई समेत थाहा छ, आयोगलाई थाहा नहुने कुरै भएन । जनतासँग नजिक नभएकाले नेकपाका नेताहरूलाई चुनाव चिह्न र पार्टीको नाम प्यारो भएको हो । र, यसका लागि उनीहरू जे पनि गर्न सक्छन् । सरकारमा रहेको नेकपाको समूहसँग पैसा र शक्ति दुवै छ । यसैको आधारमा यो समूहले आयोगमाथि दबाब बनाइरहेको छ । भोलि आफूअनुकूल निर्णय नआउने देखेपछि प्रधानमन्त्री ओलीले निर्वाचन आयोग नै भंग गरिदिने हुन् कि ? गोविन्द विक, बूढानीलकण्ठ१२, काठमाडौं"
अविनको सटीक व्यंग्य,"अविनको कार्टुनमा कुनै एक अमुक व्यक्तिले नेकपाका केपी शर्मा ओली र पुष्पकमल दाहालमाधव नेपाललाई फनफनी घुमाइरहेको छ । उनको व्यंग्यले राजनीतिक परिदृश्यलाई सही तरिकाले समेटेको छ । पाँच वर्षका लागि जनमत पाएको दुईतिहाइ नजिकको सरकारले पार्टीभित्रको विवादलाई निकास दिन नसक्दा मुलुक अस्थिर हुन पुगेको छ । पछिल्लो तीन वर्षको राजनीति ओली, दाहाल र नेपालको सेरोफेरोमा घुमेको थियो । संविधानको मर्मलाई मिचेर प्रधानमन्त्री र राष्ट्रपतिले संसद् विघटन गरे । त्यसले नेपाली कांग्रेसका सभापति शेरबहादुर देउवालाई पनि राजनीतिको केन्द्रमा ल्याएको छ । कार्टुनमा नेकपाका शीर्ष नेताहरू घुमाइरहेका पात्र तिनै देउवा हुन् कि अरू भनेर छुट्याउन अलि गाह्रो पर्छ । वैदेशिक हस्तक्षेप बढिरहेको बेला त्यो घुमाइरहेको पात्र भारत वा चीन पो हो कि जस्तो लाग्दो रहेछ । यी चारै नेतालाई चाहिएको प्रधानमन्त्री र पार्टी अध्यक्षको कुर्सी नै हो । उनीहरूको लोभका कारण राजनीति कमजोर बनिरहेको छ । र, विदेशीले यसको फाइदा उठाइरहेका छन् । आखिर रिङमा नचाउने अरू नै हुँदो रहेछ । र, नाच्नेहरूलाई देश र जनताको चिन्ता पट्क्कै हुँदो रहेनछ भन्ने प्रस्ट हुँदै छ । श्यामसुन्दर कुइँकेल, हाँडीगाउँ, काठमाडौं"
आमाहरूको विवशता,"शान्ता दीक्षित र अरुणा उप्रेतीको सीसेक्सनको मूल्य चुकाउन बाध्य आमाहरू लेख शल्यक्रिया गरेर बच्चा जन्माउने प्रतिस्पर्धा र यसबारे महिलाको अनभिज्ञतामा केन्द्रित छ । काभ्रेकी रेश्माको उदाहरण दिएर लेखकद्वयले भन्न खोजेको कुरा निकै महत्त्वपूर्ण लाग्यो । शल्यक्रिया किन गरियो थाहै नभएको, टाट पल्टिने गरी शुल्क बुझाउनुपरेको, पछि घाउ बल्झिएर नचिताएको दुःख भोगेकी रेश्माको अनुभव मर्मस्पर्शी छ । पैसाकै लागि मरिहत्ते गर्ने मेडिकल कलेजले घर गएपछि अपनाउनुपर्ने सावधानी र आहारविहारबारे केही नबताउँदा रेश्माको शरीर जीर्ण बनेको थियो । यसरी सरकारले अघि सारेको सुरक्षित मातृत्व सेवा सम्बन्धी व्यवस्थाको उपेक्षा गर्दै आवश्यक नहुँदा पनि गर्भवती महिलाको शल्यक्रिया गरेर बच्चा जन्माउने होडबाजी चल्नुलाई स्वास्थ्य क्षेत्रको विकसित रूप मान्न सकिँदैन । आवश्यक नपरी जबर्जस्ती शल्यक्रिया गरेर बच्चा निकाल्ने चलन अप्राकृतिक र हानिकारक ठानिएको छ । अध्ययनअनुसन्धानबाट के पत्ता लागेको छ भने, अन्धाधुन्ध तरिकाले पेट, पाठेघरको चिरफार गर्दा आमा, शिशु, परिवार र समाज सबैको स्वास्थ्यमा दीर्घकालीन असर पर्ने गर्छ । समय पुगेपछि प्राकृतिक रूपमा जन्मने शिशुमा श्वासप्रश्वासको समस्या कम हुने, रोग प्रतिरोधक क्षमता बढी रहने, कृत्रिम ताप, अक्सिजनको खासै आवश्यक नपर्नेलगायतका जन्मजात गुण रहँदा पछिसम्म निरोगी जीवन बाँच्न मद्दत गर्छ । विश्व स्वास्थ्य संगठनले गर्भवती हुनेमध्ये १५ प्रतिशत जतिको शल्यक्रिया गरेर बच्चा जन्माउनुलाई सामान्य ठाने पनि नेपालका कतिपय निजी अस्पतालमा यो अंक ८० देखि ९५ प्रतिशत रहेको भयावह तथ्यांक सार्वजनिक हुनु दुःखद छ । यतिसम्म कि केही निजी अस्पतालले सामान्य अवस्थाको गर्भलाई बच्चा उल्टो रहेको, पाठेघरको मुख सानो भएको जस्ता कारण देखाएर तर्साउने र शल्यक्रियाका लागि बाध्य पार्ने गरेको सुनिन्छ । यावत् विसंगति सुधार्न महिला सचेतना, जागरण, सशक्तीकरणका साथै स्वास्थ्यक्षेत्रमा व्यापार गर्न पल्केकामाथि कडा निगरानी राख्नु जरुरी छ । भुवनेश्वर शर्मा, चन्द्रागिरि२, काठमाडौं"
परम्परा तोडेर दिल्लीले दिएको सन्देश,"नयाँदिल्लीको कुटिल कूटनीतिनेपालमा गहन राजनीतिक, भूराजनीतिक, सामरिक, कूटनीतिक, आर्थिक तथा व्यापारिक चासो र स्वार्थ भएकाले आन्तरिक राजनीतिलाई नजिकबाट नियालिरहेको नयाँदिल्लीले जति बेलासम्म ओली सरकार शक्तिशाली थियो, वार्तासम्म गरेन । तर जब प्रतिनिधिसभा विघटन, नेकपा विभाजित, ओली कमजोर र सरकार कामचलाउ भयो, त्यसपछि मात्रै वार्ताका लागि तयार भयो । सम्भवतः उक्त घटनाक्रम संयोग मात्रै थिएन र विकसित परिस्थितिबाट नयाँदिल्ली अनभिज्ञ पनि थिएन । नेपालमा जतिजति बेला राजनीतिक संकटका कारण सरकार कमजोर भएको हुन्छ, त्यतित्यति बेला लेनदेन वा अवाञ्छित भूमिका गर्नु नयाँदिल्लीको पुरानै शैली हो । नयाँदिल्लीले अहिले पनि पुरानै कुटिल शैली अनुसरण गर्न चाहेको देखिन्छ । नेपालमा अर्को राजनीतिक प्रयोग को उपयुक्त अवसरको खोजी गरिरहेको नयाँदिल्लीले प्रतिनिधिसभा विघटन भएपछिको तरल र अन्योलपूर्ण परिवेशको सचेततापूर्वक राजनीतिक र कूटनीतिक लेखाजोखा गरिरहेको प्रतीत हुन्छ । सम्भवतः अन्तिम निर्णय नगरिसकेका कारणले होला, अहिले नेपाल मामिलामा नयाँदिल्लीले पर्ख र हेरको अनिर्णीत र द्वैध रणनीति अख्तियार गरेको देखिन्छ । अहिले ओलीले वार्ताद्वारा दुई देशबीचका जटिल र विवादित समस्या समाधानभन्दा पनि मोदीसँगको राजनीतिक सम्बन्धलाई विशेष प्राथमिकता दिएका छन् । प्रतिनिधिसभा विघटन गरी मध्यावधि निर्वाचन घोषणा तथा नेकपा विभाजित भएपछि नयाँदिल्लीसँगको सम्बन्ध ओलीलाई विगतमा भन्दा थप महत्त्वपूर्ण भएको छ । मोदीको दूतका रूपमा बीजेपीका विदेश विभाग प्रमुख विजय चौथाइवाले तथा रअ प्रमुख सामन्त गोयालसँग अन्तरंग राजनीतिक संवाद गरेपछि नयाँदिल्लीसँग सम्बन्ध सुधार भएको विश्लेषण ओलीको थियो । त्यसैले आफ्नो अघोषित दूतका रूपमा गएका ज्ञवालीले मोदीसँग राजनीतिक संवाद गरेपछि नयाँदिल्लीको वातावरण अनुकूल बनाउने ओलीको रणनीति थियो । तर मोदीसँग ज्ञवालीको भेटवार्तासम्म नभएपछि विभाजित पार्टीका अध्यक्ष र कामचलाउ सरकारका प्रधानमन्त्रीप्रति नयाँदिल्लीको दृष्टिकोण स्पष्ट भएको छ भने, ओलीको रणनीतिमाथि आकस्मिक तुषारापात भएको छ । मोदीको दूतका रूपमा आएका भनिएका गोयलसँग ओलीले मध्यरातमा बालुवाटारमा करिब तीन घण्टा गोप्य बैठक गरेका थिए । तर भारत सरकारको औपचारिक निमन्त्रणामा नयाँदिल्ली गएका ज्ञवालीले मोदीसँग शिष्टाचार भेटको समय नपाएपछि नयाँदिल्लीको राजनीतिक सन्देश जगजाहेर भएको छ । औपचारिक भ्रमणमा आएका कुनै पनि देशका परराष्ट्रमन्त्रीसँग प्रधानमन्त्रीको शिष्टाचार भेट स्थापित कूटनीतिक अभ्यास र प्रचलन नै हो । विगतमा औपचारिक भ्रमणमा गएका नेपालका सबै परराष्ट्रमन्त्रीहरूसँग भारतका प्रधानमन्त्रीले शिष्टाचार भेट गरेका थिए । तर यसपटक आश्चर्यजनक रूपमा उक्त प्रचलन र परम्परा तोडियो । उक्त घटनालाई काठमाडौं र नयाँदिल्लीका कूटनीतिज्ञहरूले मोदीसँग सम्बन्ध सुधारका लागि आतुर भए पनि विगतमा चीनपरस्त ओलीसँग औपचारिक सम्बन्ध मात्र राखी सुरक्षित राजनीतिक दूरी कायम गर्ने नयाँ रणनीति मोदीले अनुसरण गरेको टिप्पणी गरेका छन् । अहिले नयाँदिल्लीले औपचारिकताका लागि वार्ता गर्ने तर समस्या समाधान गर्ने दृष्टिले परिणाममुखी वार्ता नगर्ने रणनीति अख्तियार गरेको देखिन्छ । अहिलेको परिणामविहीन बैठक पनि यसैको दृष्टान्त हो । त्यसैले कोभिड१९ खोप आपूर्तिको प्रतिबद्धताबाहेक ज्ञवालीको भ्रमण कुनै पनि दृष्टिले उपलब्धिमूलक भएन । मोदीकै कार्यकालमा गठन गरिएको ईपीजीको प्रतिवेदन बुझ्न त भारत तयार छैन भने सीमा विवाद समाधान गर्न तयार होला ? त्यसैले भारतको हालसम्मको कूटनीतिक प्रवृत्ति र अवशिष्ट ब्रिटिसकालीन मनोवृत्तिको सूक्ष्म विश्लेषण गर्दा ज्ञवालीको भ्रमण र आयोगको बैठकले उच्चस्तरीय वार्ता र संवादको ढोका खोले पनि निकट भविष्यमा सीमा विवाद समाधान हुने सम्भावना क्षीण देखिन्छ । ट्वीटर :"
शरीरले शिर डोर्याएको क्षेत्र,"भारतको आर्थिक, राजनीतिक, भौगोलिक एवं राष्ट्रिय सुरक्षाका दृष्टिले अति नै संवेदनशील मानिएका क्षेत्रहरूमध्ये एक दार्जिलिङ जिल्लाको तराई क्षेत्रमा अवस्थित सात उत्तरपूर्वी राज्यहरूलाई राष्ट्रका अन्य भूभागसँग जोड्ने सिलिगुडी करिडोरलाई मानिन्छ । केवल २२ किलोमिटर चौडाइ रहेको यस साँघुरो मार्गलाई कुखुराको घाँटी (चिकन नेक) पनि भनिन्छ । बंगलादेश, भोटाङ, नेपाल, अलि मास्तिर चीनको सिमाना भएको यो घाँटी रेल र अन्य वाहनहरूद्वारा भारतको उत्तरपूर्वी क्षेत्रमा पुग्ने एउटै भूमार्ग हो । चारवटा महत्त्वपूर्ण तथ्यहरूले घेरेको यस घाँटीले छिमेकी राष्ट्रहरूका निम्ति पनि अति नै गहकिलो भूगोलको भूमिका निर्वाह गर्छ । प्रथमतः, यस घाँटीले भारतका अन्य क्षेत्र र उत्तरपूर्वी क्षेत्रलाई जोड्छ । लगभग ८ प्रतिशत भारतको मोठ क्षेत्रफल ओगटेको उत्तरपूर्वी क्षेत्रमा लगभग ४ प्रतिशत मोठ जनसंख्याभित्रका मानिसहरू बसोबास गर्छन् । भारतको मोठ घरेलु आयमा यस क्षेत्रको योगदान ४ प्रतिशतभन्दा बढी नै रहँदै आएको छ । दोस्रो, भारतपाकिस्तान विभाजन भएर सन् १९४७ मा पूर्वी पाकिस्तान र पछिबाट सन् १९७१ मा बंगलादेश राष्ट्र नबनुन्जेलसम्म यो घाँटीभन्दा पनि प्रमुख भूमिका अहिलेको बंगलादेशले निभाउने गर्थ्यो । कलकत्ता र बंगालका अन्य जिल्लाहरू भएर पूर्वी बंगाल (बंगलादेश) हुँदै अति नै कम समयमा उत्तरपूर्वी राज्यहरू असम, मेघालय, मणिपुर, नागाल्यान्ड, मिजोराम, अरुणाचल प्रदेश र त्रिपुरा पुग्न सकिन्थ्यो । अर्थात्, सन् १९४७ अघि कलकत्तादेखि अगरतला, त्रिपुरा पुग्न केवल ३५० किलोमिटर यात्रा गर्नुपर्थ्यो । तर पूर्वी पाकिस्तान (बंगलादेश) अर्कै राष्ट्र भएपछि यही दूरी बढेर १,६४५ किलोमिटर भयो । किनकि कलकत्तादेखि त्रिपुरा र अन्य राज्यहरू जान सिलिगुडी करिडोरको यही कुखुराको घाँटी हुँदै असम भएर हिँड्नुपर्ने भयो । स्वतन्त्रताअघि पूर्वी बंगाल (बंगलादेश) मा नियोजित ढङ्गमा बिछ्याइएका सडक, राजमार्ग, रेलवे र जलमार्ग सबै छताछुल्ल र अलग भए ।तेस्रो, बंगलादेश, भोटाङ र नेपालजस्ता छिमेकी राष्ट्रहरू एकअर्कामा भौगोलिक स्थितिले जोडिएका छैनन् । भोटाङबाट नेपाल वा बंगलादेशबाट भोटाङ भूमार्ग भएर जानुपरे केवल यही घाँटी छ । दूरी, समय र भौगोलिक स्थितिका कारण यी तीन छिमेकी राष्ट्रहरू कुखुराको घाँटी र छेउछाउका यातायात सुविधाहरूलाई नै चलाउन बाध्य हुन्छन् । तसर्थ भारतसँगसँगै भोटाङ, नेपाल र बंगलादेशका निम्ति पनि यो घाँटी आआफ्नै राष्ट्रिय सुरक्षाको परिप्रेक्ष्यमा अति नै अहम् रहन्छ ।चौथो, यही घाँटी भएर जान्छन् ग्यास र तेलका पाइपलाइन, बिजुलीका तार र खम्बा, प्रसारण एवं जनसञ्चारका माध्यमहरू । अनि फेरि मालसामान, सैनिक आदिको चालचुल र गतिशीलता । शत्रुराष्ट्रले त्यसैकारण यस्तै संवेदनशील घाँटी र क्षेत्रमै आँखा गाड्ने गर्छ । सन् २०१७ मा चीनले जबरजस्ती भोटाङको डोकलाम ओगट्ने दुष्प्रयास गर्दा भारतले डटेर विरोध गर्नुको कारण पनि यही हो । ऐतिहासिक रूपमा हेर्यौं भने, तिब्बतसँगका नथुला र जेलेपला घाँटी भएर भारतीय व्यापारीहरूले सरसामान आदानप्रदान गर्थे अनि ती सबै पर्वत घाँटी तराई क्षेत्रको यही घाँटीसँग अति नै सुमधुर ढंगमा जोडिएका थिए । यहीँबाट कलकत्ता र चटगाउँ बन्दरगाहहरूसँग पनि आयातनिर्यात जोडिएको थियो । भारतको उत्तरपूर्वी क्षेत्रलाई अद्वितीय र अचम्मकै भूगोल मानिन्छ । यो मात्रै यस्तो क्षेत्र हो, जसको ९८ प्रतिशत सिमाना छिमेकी राष्ट्रहरू बंगलादेश, भोटाङ, बर्मा, नेपाल र चीनसँग जोडिएको छ । बाँकी केवल २ प्रतिशत सिमाना मात्रै आफ्नै राष्ट्र भारतका अरू राज्यहरूसँग जोडिएको छ । यो मात्रै यस्तो क्षेत्र हो, जहाँ सानो भूभागमा पनि अनेकौं जातिजनजाति बसोबास गर्छन्Ù भाषा, संस्कृति र जीवनयापनका कहीँ नपाइएका किसिम पाउँछौं । प्राकृतिक सम्पदामा अति नै विभिन्नता छ । अंग्रेज सरकारले जनजातिलाई आधुनिकीकरणदेखि दूर राख्नलाई विभिन्न राजनीतिक एवं कानुनी पद्धतिहरू अपनाएको थियो । पछि गएर भारतको संविधानमा यी सबै विशेष सुरक्षा प्रणालीहरू जस्ताका तस्तै गाभिए ।अझै आश्चर्यजनक कुरो सिलिगुडी घाँटीमा उभिएर आठ सय किलोमिटर वरपर हेर्नोस् र विश्वमा भएको कुनै पनि द्वन्द्व र युद्धको कुरा सोच्नोस्, यहाँ पाउनुहुन्छ । उत्तरपूर्वी क्षेत्रमा दोस्रो विश्वयुद्धको झट्कादेखि लिएर बंगलादेशको स्वाधीनताको युद्ध अनि भारत र चीनको सन् १९६२ को युद्ध, दार्जिलिङको तराई क्षेत्र नक्सलबारीबाट सुरु भएको उग्र वामपन्थी आन्दोलनदेखि लिएर मिजोराममा लालदेंगा र नागाल्यान्डमा फिजोले गरेका व्यापक हिंसक आन्दोलन, गोर्खाल्यान्ड आन्दोलनदेखि असममा उल्फा र विद्यार्थी युनियनले विदेशीहरूको विरोधमा गरेका संघर्ष, भारत र बंगलादेशबीच टिस्टा र गंगाको पानीका बारेमा भएका वादविवाद, भोटाङमा लोत्सम्पाहरूमाथि गरिएको दमन र नेपालमा शरणार्थी शिविरले ल्याएको उथलपुथल । यति मात्रै कहाँ हो र ! अलिक पर नेपालमा माओवादीको हिंसक हमला, त्रिपुरामा जनजातिले गरेको आन्दोलन अनि भारतचीनबीच रहिआएको ब्रह्मपुत्र नदीको जलबहावमाथिको उतारचढाव । परमाणु युद्धबाहेक, यस सानो उत्तरपूर्वी क्षेत्रले सबै प्रकारका युद्ध, संघर्ष र द्वन्द्व देख्यो । र नै भारत त के, विश्वले समेत उत्तरपूर्वी क्षेत्र भन्नासाथ भिडन्त, हिंसा, अस्थिरता आँखाअगाडि ल्याउँछ । यो नजानुपर्ने क्षेत्र हो भनेर कल्पना गर्छ । अनि त फेरि गरिबीले खाएको पछाडिएको ठाउँ भन्छ र सोच्छ ।तर उत्तरपूर्वलाई नकारात्मक छवि दिएर विश्व घुमाउने कोसिस गर्दागर्दै पनि यो क्षेत्र भारतका निम्ति अति नै सौन्दर्यमय र विकास सम्भाव्यताको व्यापक स्रोत रहिआएको छ । भारत मात्रै नभएर नेपाल, भोटाङ र बंगलादेशलाई समेत दक्षिणपूर्वी राष्ट्रहरू बर्मा, थाइल्यान्ड, लाओस, भियतनाम, सिंगापुर, मलेसिया जाने अति नै छोटो मार्गको सुविधा यही क्षेत्रले प्रदान गर्छ । प्राकृतिक संसाधनको पर्याप्त उपलब्धताबाहेक यस क्षेत्रका मानिसहरू पनि होनहार छन्, इलम र पारम्परिक ज्ञानले भरपूर छन् अनि प्रकृतिलाई चुमेर र जुझेर विश्वमै नाम कमाएका छन् ।स्वतन्त्र भारतले उत्तरपूर्वलाई अन्य क्षेत्रहरूझैं अघि ल्याउन अनेकन् पाइलाहरू अघि सार्यो । उत्तरपूर्वी क्षेत्रलाई विशेष संवैधानिक, वित्तीय, संस्थागत एवं विकासका प्रावधानहरू प्रदान गर्यो । बाटाघाटा, शैक्षिक संस्था, स्वास्थ्य सुविधा आदि ढिलै भए पनि उपलब्ध गराउन थाल्यो । आफ्नो विदेशनीतिको एउटा नयाँ पक्ष पूर्वतिर हेरौं (लुक इस्ट पोलिसी) मा उत्तरपूर्वी क्षेत्रलाई प्रमुख साधन बनायो । भारतको हरेक मन्त्रालयको बर्सेनि निश्चित बजेटको १० प्रतिशत अंश यस क्षेत्रमा खर्च गर्नैपर्ने प्रावधानसमेत बनायो । अरू राज्यहरूमा विकासका निम्ति भारत सरकारले १० प्रतिशत र राज्य सरकारले ९० प्रतिशत योगदान दिने प्रथालाई परतिर राखेर, उत्तरपूर्वी क्षेत्रमा भारत सरकारले ९० प्रतिशत र राज्य सरकारले १० प्रतिशत विकास कोष दिने नयाँ कानुन नै बनायो । भारतमा भूगोलका आधारमा बनाइएको मन्त्रालय केवल एउटै छ उत्तरपूर्वी क्षेत्रीय विकास मन्त्रालय । राष्ट्रको योजना आयोग दिल्लीमा, उत्तरपूर्वी क्षेत्रको आयोग उत्तरपूर्वीय परिषद् शिलाङमा निर्माण गरियो । संविधानको छैटौं अनुसूचीअन्तर्गत विभिन्न राज्यहरूभित्र पनि जनजातिको विशेष विकास र आकांक्षा पूर्ण गर्न हेतु स्वायत्त विकास परिषद्हरू बनाइए ।ऊर्जा, पानी, बाटाघाटा, औषधिमूलो आदि हरेक क्षेत्रमा केवल उत्तरपूर्वी क्षेत्रका निम्ति भारत सरकारका विभिन्न संस्थाहरू निर्माण गरिए र त्यसै क्षेत्रका विभिन्न ठाउँहरूमा राखिए । गत दस वर्षमा भारत सरकारले विकाससँग जोडिएका वैश्विक संस्थाहरू विश्व बैंक, एसियन डेभलपमेन्ट बैंक र संयुक्त राष्ट्र संघका विभिन्न अंगहरूलाई समेत यस क्षेत्रमा प्रवेश गर्न दियो । अरू क्षेत्र र महानगरहरूमा भन्दा लगभग पचास वर्षपछि भए पनि यहाँ भारत सरकारले विश्वविद्यालय, तकनिकी संस्था, स्वास्थ्य एवं अस्पतालहरू खोल्यो । यहाँ पुँजी निवेशले गतिशीलता हासिल गरोस् भनेर सरकारले उत्तरपूर्वी क्षेत्रमा पुँजी निवेश गर्ने, कलकारखाना र उद्योग बनाउने सबैलाई कहीँ पनि नदिइएका छुट र सुविधाहरू दिँदै आएको छ । दशकौंसम्म आयकरमा छुट, कोरामाल र यन्त्र आदिमा कर छुट, वाहन यातायातमा विशेष कोष आदिले गर्दा यहाँ विकासका धेरै मूल फुटे ।यी सब हुँदाहुँदै पनि उत्तरपूर्वी क्षेत्र भारतको आर्थिक विकासमा संलग्न हुनै सकेन । अहिले पनि शान्ति, स्थिरता र स्थायित्वको भरमार चर्चा चल्छ अनि भारत सरकारले घरीघरी सैन्य शक्तिसँग सम्बन्धित कानुन लागू गर्ने गर्छ । अहिले पनि एउटा राज्यबाट अर्को राज्य पुग्न हम्मे पर्छ । देशमा फोरजी इन्टरनेट दौडिँदा यहाँ टुजी पनि मुस्किलले बामे सर्छ । यस क्षेत्रका मानिसहरूप्रति रंगभेद र रूपभेदको नीति कलकत्ता, दिल्ली, बैङलोर आदिमा जारी नै छ । उत्तरपूर्वी क्षेत्रका युवा, राजनीतिज्ञ, वैज्ञानिक, पत्रकार, बुद्धिजीवीहरू मूलधारको भारतमा नगण्य छन् । गौहाटी, डिमापुर र इटानगरमा सरसामानको बजारमूल्य दिल्ली र मद्रासमा भन्दा दुईतीन गुणा नै बढी हुन्छ । उत्तरपूर्वी क्षेत्रका अति नै प्रचलित भुइँकटहर, अदुवा, हर्दी, फूल, हतकर्घा सामान, चामल, औषधिमूलो भारतका अन्य सहरमा विरलै पाइन्छन् । फेरि चीन, थाइल्यान्ड र जापानका सामानचाहिँ लछ्रप्पै पाइन्छन्, शिलाङ र ऐजलमा पनि ।प्रधानमन्त्री नरेन्द्र मोदीले धेरै प्रयास गर्दा पनि, भूतपूर्व प्रधानमन्त्री मनमोहन सिंहले कैयन् वर्षसम्म असम राज्यलाई प्रतिनिधित्व गर्दा पनि किन उत्तरपूर्वी क्षेत्र अग्रिम पंक्तिमा आउनै सकेन, आउने छाँट र प्रवृत्ति पनि देखिँदैन ? कारण धेरै छन् ।प्रथमतः, संघीय व्यवस्थामा उत्तरपूर्वी क्षेत्रलाई हेर्ने र डोर्याउने नीति नै त्रुटिपूर्ण छ । दिल्ली, कलकत्ता र बम्बईले उत्तरपूर्वी क्षेत्र हामीमा एकत्रित होस् भन्छन् । उनीहरूलाई यस क्षेत्रको इतिहास, संस्कृति र प्रकृतिसँग सरोकारै छैन । उतापट्टि, उत्तरपूर्वी क्षेत्रका मानवसमूहले भन्छन्, हामी मूलधार भारत हौं । भारतका अन्य क्षेत्रहरू हामीमा एकत्रित हुनुपर्छ । अर्थात्, उल्टा एकत्रित (रिभर्स इन्टिग्रेसन) को परिभाषा र तालमेल अबोउसो हुनुपर्छ । हुन पनि हो, मानचित्रलाई नियालेर हेर्यौं भने कुखुराको घाँटीलाई जोड्ने उत्तरपूर्वी क्षेत्र त कुखुराको शिर हो अनि भारतका अन्य क्षेत्रहरू यसको शरीर । अहिलेसम्म शरीरले शिर डोर्यायो र नै अप्ठेरोमा पर्यो । अबउप्रान्त शिरले शरीर डोर्याउनुपर्छ । किनकि प्राकृतिक लय पनि यही हो । यसैले नयाँ धुन, आधार र गतिशीलता दिनेछ, चौमुखी विकासको । यसरी यो क्षेत्र विकास र राष्ट्रिय सुरक्षाको नयाँ खाँबो बन्नेछ ।दोस्रो, उत्तरपूर्वी क्षेत्रले क्षेत्रीय र राष्ट्रिय नेतृत्व दिने व्यक्ति नै जन्माउन सकेन । सबै पञ्चायतको गाउँबूढोझैं राज्यभित्रै सीमित रहे । नयाँ पिँढीका नेताहरूमा नयाँ आँट देखिन्छ, ठूलो सोच पनि । सिक्किमका प्रेमसिंह तामाङ, मेघालयका कोनराड संगमा र अरुणाचल प्रदेशका पेमा खान्डुजस्ता मुख्यमन्त्रीहरूमा यस्ता झलकहरू धेरै पाइन्छन् ।तेस्रो, उत्तरपूर्वी क्षेत्रमा राज्यभित्र, राज्यराज्यबीच, राज्य र राष्ट्रका अन्य क्षेत्रहरूबीच अनि राज्य र छिमेकी राष्ट्रहरूबीच यातायात, बाटोघाटो, विमानसेवा, सञ्चार व्यवस्था, वितरण उत्पादनको शृंखला व्यापक रूपमा फैलिनुपर्छ । विदेशी पुँजी निवेशकर्ताहरूलाई खुला रूपमा आउन दिएर यस क्षेत्रका युवा पिँढी र उद्यमीहरूको हौसला बढाउनुपर्छ ।चौथो, उत्तरपूर्वी क्षेत्रलाई पर्वत बन्दरगाह (माउन्टेन पोर्ट) बनाई विश्वले चाहेको प्राकृतिक खेतीपाती, उपजवस्तु एवं औषधिमूलो र मौसम परिवर्तन अध्ययन केन्द्रहरू सुरु गर्नुपर्छ । बम्बई र मद्रासबाट होइन, तलतिरको बंगालको खाडीबाट ब्रोडब्यान्ड केबल ल्याउनुपर्छ ।गत वर्ष भारतको नीति आयोगको निमन्त्रणामा मैले उत्तरपूर्वी क्षेत्रका निम्ति सन् २०३५ सम्मको भिजन दस्तावेज बनाउने मौका पाएको थिएँ । प्रधानमन्त्रीको भारत२०३५ भिजनमा संलग्न गरिने यो दस्तावेजमा यस्तै रूपान्तरण ल्याउने विषयवस्तु र कार्यक्रमहरू हामीले समावेश गरेका छौं । अब हाम्रो पालो, राष्ट्रको नेतृत्व गर्ने !"
नेपाल र भारतबीच शत्रुता कल्पना पनि गर्न सकिन्न,"परराष्ट्रमन्त्री प्रदीपकुमार ज्ञवालीलाई भारतीय प्रधानमन्त्री नरेन्द्र मोदीले समय नदिएको भन्दै भारतको आलोचना भइरहेका बेला भारतीय रक्षामन्त्री राजनाथ सिंहले नेपालसँग शत्रुता कल्पना पनि गर्न नसकिने बताएका छन् । भारतीय टेलिभिजन आजतकमा पत्रकार प्रभु चावलासँगको अन्तर्वार्तामा मन्त्री सिंहले ज्ञवाली फर्केकै दिन त्यस्तो धारणा राखेका हुन् । नेपालसँगको शत्रुता आफूले कुनै पनि अवस्थामा कल्पना गर्न सकिँदैन, जनस्तरमा प्रगाढ सम्बन्ध भए पनि सरकारसँग त छैन नि भन्ने प्रश्नमा उनको जवाफ थियो । मन्त्री ज्ञवाली गत साता परराष्ट्रमन्त्रीस्तरीय नेपालभारत संयुक्त बैठकका लागि दिल्ली आएका थिए । दिल्लीमा रहँदा नेपाली पक्षले मोदीलगायत उच्च राजनीतिक नेतृत्वसँग भेट्ने प्रयास गरे पनि सफल भएन । मोदीले भेट नदिएको भन्दै नेपालमा भारतको चर्को विरोध भइरहेको छ । तर, ज्ञवालीले दिल्ली फर्किनुअघि सिंहसँग भने भेटेका थिए । ज्ञवाली र सिंहको भेटलाई दुवै पक्षले सौहार्दपूर्ण भएको बताएको थियो । सिंहलाई नेपाल मामिलाका जानकारका रूपमा समेत लिइन्छ । सिंहले नेपाल छिमेकी मात्र नभएर भाइ पनि भएकाले नेपालले भारतका बारेमा जस्तोसुकै टिप्पणी गरे पनि आफूले प्रतिकूल टिप्पणी नगर्ने सोमबारको अन्तर्वार्तामा बताएका छन् । नेपालसँग धेरै नै प्रगाढ सांस्कृतिक सम्बन्ध छ । नेपाल हाम्रो छिमेकी मात्र नभएर भाइ पनि हो । त्यसैले नेपालले हाम्रोबारेमा जे टिप्पणी गरे पनि म कुनै पनि प्रतिकूल टिप्पणी गर्न सक्दिनँ, उनले भनेका छन् । भारतले वैशाख २६ मा नेपाली भूमि लिपुलेक हुँदै चीनको मानसरोवरसम्म जोड्ने लिंकको ट्र्याकको उद्घाटन गरेपछि दुवै छिमेकीबीच तनाव चुलिएको हो । उक्त सडक नेपालको भूमिमा निर्माण गरिएको भन्दै नेपालमा व्यापक विरोध भएको थियो । नेपालमा चर्को विरोध भएपछि उनले त्यतिबेला पनि नेपाललाई कुनै आरोपप्रत्यारोप लगाउने पक्षमा आफू नभएको बताएका थिए । तर, भारतीय सेना प्रमुख मनोज मुकुन्द नरवणेले भने नेपालले चीनको इसारामा विरोध गरेको अभिव्यक्ति दिएका थिए । त्यसपछि दुई मुलुकबीचको सम्बन्ध थप तनावपूर्ण बन्न पुगेको हो । रक्षामन्त्री सिंहले गत वैशाखमा पनि दाजुभाइका बीचका कहिलेकाहीँ मनमुटाव हुनु स्वाभाविक भएको र त्यसलाई संवादबाट हल गर्न सकिनेसमेत जिकिर गरेका थिए । त्यसैगरी उनले नेपालप्रति कुनै पनि भारतीयको मनमा कटुता नरहेको र त्यस्तै नेपालीको मनमा समेत नरहेको भन्दै दुई देशबीच भावनात्मक सम्बन्ध रहेको बताएका थिए । आइतबारको अन्तर्वार्तामा उनले दाजुभाइको प्रसंग पुनः दोहोर्याएका छन् । मन्त्री सिंहले दाजुभाइमा अविश्वास सिर्जना भयो भने पनि त्यसलाई बातचितबाट समाधान गर्न सकिने पनि भनेका छन् । हाम्रो भाइ केही विषयलाई लिएर रिसाउँछ वा कुनै अविश्वास पैदा हुन्छ भने पनि ऊसँग बसेर बातचित गरेर सम्झाउँछौं, मनाउँछौं र उसलाई माया दिन्छौं किनभने ऊ हाम्रो परिवार हो उनले भने । दाजुभाइको सम्बन्ध भनिए पनि केही समययता चीनसँग मिलेर भारतका सम्बन्धमा नकारात्मक टिप्पणी आइरहेका छन् नि ? भन्ने प्रश्नमा मन्त्री सिंहले त्यस्ता टिप्पणी जनताबाट नभएर केही नेताहरूबाट गरिएको बताए । कसैले भन्यो होला । तर, भाइभाइबीचमा जग्गाका लागि झगडा भयो भन्दैमा एकअर्कालाई गोली त चलाउँदैनन् । त्यसैले समस्या छ भने बसेर समाधान निकाल्न सकिन्छ, नेपालका प्रधानमन्त्रीले समेत विरोध गरेका छन् त भन्ने प्रश्नमा उनको जवाफ थियो । साथै उनले दुई देशबीच रोटीबेटीको सम्बन्ध भएको बिर्सन नहुने पनि बताएका छन् । हामी यो रोटीबेटीको सम्बन्धलाई कहिल्यै टुट्न दिन्नौं, उनले अन्तर्वार्तामा भनेका छन् । त्यसैगरी उनले नेपालसँग सांस्कृतिक, सामाजिक मात्र नभएर विविध प्रकारको सम्बन्ध भएको समेत जिकिर गरेका छन् ।"
सामसङका उपाध्यक्षलाई साढे दुई वर्ष जेल,"सामसङका मुख्य लगानीकर्ता तथा उपाध्यक्ष ई छोङ योङलाई साढे दुई वर्षको जेल सजाय भएको छ । दक्षिण कोरियाली उच्च अदालतले आफ्नो कम्पनीलाई फाइदा पुर्याउन घूस दिएको आरोपमा उनलाई सोमाबर जेल सजाय सुनाएको हो । गत वर्षको अक्टोबरमा उनका बुबा सामसङ कम्पनीका अध्यक्ष ई कोन हुईको निधन भएपछि उनी नै अध्यक्ष बन्ने निश्चितजस्तै थियो । सन् २०१४ मा हुई बिरामी भएपछि नै कम्पनीलाई योङले नै नेतृत्व गर्दै आएका छन् ।उनलाई सन् २०१७ को फेब्रुअरीमा पार्क ग्युन हे राष्ट्रपति हुँदा सामसङलाई फाइदा पुर्याउन ३० अर्ब वनभन्दा बढी घूस दिएको आरोपमा पक्राउ गरिएको थियो । उनलाई जिल्ला अदालतले ५ वर्ष जेल सजाय सुनाएको भए पनि सन् २०१८ मा उच्च अदालतले सजाय कम गर्दै जेलमुक्त गरेको थियो ।सामसङ कम्पनीमा कोरियामा मात्रै ३ लाखभन्दा बढी मानिस प्रत्यक्ष रूपमा काम गर्छन् । कम्पनीले कोरियाली अर्थतन्त्रको २० प्रतिशत कर्पोरेट कर तिर्ने कोरिया हेराल्डले लेखेको छ । संसारभरि नै सञ्चारक्षेत्रमा राम्रो पकड बनाउँदै गएको कम्पनीको मुख्य नेतृत्वकर्तालाई जेल सजाय भएपछि कसरी कम्पनीको व्यवस्थापन हुन्छ भन्ने मुख्य चासोका रूपमा हेरिएको छ ।कोरियाली चेम्बर अफ कमर्स तथा इन्डस्ट्री (केसीसीआई) र कोरियाली औद्योगिक संघ (एफकेआई) लगायत अन्य व्यापारिक संघसंस्थाले सामसङजस्तो विश्वभरि नै प्रभुत्व जमाएको कम्पनीको मुख्य व्यक्तिलाई जेल पठाउँदा कोरियाली अर्थतन्त्रलाई नै घाटा हुने जनाएका छन् ।एफकेआईले एक विज्ञप्ति प्रकाशित गर्दै भनेको छ, ईलाई जेल पठाउँदा सामसङलाई नेतृत्व दिने मानिसको अभावमा विश्वभर रहेको सामसङ कम्पनीलाई असर पर्नेछ । त्यसका साथै प्रत्यक्ष रूपमा कोरियाली अर्थतन्त्रलाई पनि असर पर्नेछ । यहाँको व्यावसायिक संगठनहरूले उच्च अदालतमा ईको रिहाइको माग गर्दै सोमबारै निवेदन पनि दर्ता गरेका छन् । ईले भने आफूले कुनै गल्ती नगरेको बताएका छन् । उनले गलत बुझाइका कारण यस्तो समस्या आएको बताउँदै आएका छन् । सोमबार उनले अदालतमा भने आफ्नो कुनै विशेष भनाइ नरहेको बताएका थिए ।"
रुसी विपक्षी नेता नाभाल्नी पक्राउ,"मस्कोब्रसेल्स (एएफपी) रुसी राष्ट्रपति भ्लादिमिर पुटिनका कट्टर आलोचक तथा विपक्षी नेता एलेक्सी नाभाल्नी पक्राउ परेका छन् । जर्मनीमा लामो समयको उपचारपछि आइतबार स्वदेश फर्किएका नाभाल्नीलाई विमानस्थलबाटै नियन्त्रणमा लिइएको हो ।४४ वर्षीय नाभाल्नीलाई सेरेमेत्येवो विमानस्थलबाट नियन्त्रणमा लिइएको अन्तर्राष्ट्रिय सञ्चारमाध्यमले जनाएका छन् । नाभाल्नी आउने थाहा पाएपछि मस्को विमानस्थलमा उनको स्वागतका लागि हजारौं समर्थक भेला भएको थिए । तर विमानस्थलमा भीड भएको भन्दै नाभाल्नीको विमानलाई डाइभर्ट गरी सेरेमेत्येवो विमानस्थलमा अवतरण गराइएको थियो । हिरासतमा लिइनुभन्दा केही मिनेटअघि नाभाल्नीले सञ्चारमाध्यम र आफ्ना समर्थकसँग आफूलाई कुनै पनि कुराको डर नभएको बताएका थिए । मलाई कुनै कुराको डर छैन । ममाथि लगाइएका सबै आपराधिक मुद्दा झूटा हुन्, उनले भनेका थिए । पछिल्लो समय रुसी अधिकारीहरूले नाभाल्नीविरुद्ध भ्रष्टाचारको मुद्दामा अनुसन्धान भइरहेको र उनी छिट्टै जेल जान सक्ने चेतावनी दिइरहेका थिए । उनले ५० लाख अमेरिकी डलर भ्रष्टाचार गरेको आरोप लगाइएको छ । तर नाभाल्नीले भने ती सबै आरोप आधारहीन भएको र उनलाई फसाउन हल्ला फैलाइएको बताउँदै आएका थिए । रुसी अधिकारीले नाभाल्नीलाई डिसेम्बरमै हाजिर हुन निर्देशन दिएका थिए ।गत सेप्टेम्बरमा सम्भावित विष आक्रमणपछि नाभाल्नीलाई उपचारका लागि जर्मनी पुर्याएको थियो । उनले पिएको चियामा षड्यन्त्रपूर्वक विष घोलिएको उनका समर्थकहरूले दाबी गरेका छन् । उनको स्वास्थ्य अवस्था गम्भीर रहेको समाचार सार्वजनिक भएसँगै जर्मन चान्सलर एन्जेला मर्कलले नाभाल्नीलाई आवश्यक पर्ने हरेक सहयोग गर्न जर्मनी तयार रहेको बताएकी थिइन् । ४४ वर्षीय नाभाल्नी रुसी राष्ट्रपति भ्लादिमिर पुटिनका कडा आलोचक हुन् । सरकारी भ्रष्टाचारको भण्डाफोर गर्दै आएका नाभाल्नी कैयौंपटक जेल परिसकेका छन् । गत जुनमा संविधान सुधारका लागि रुसमा भएको चुनावलाई उनले कू को संज्ञा दिएका थिए । उक्त चुनावले पुटिनलाई थप दुई राष्ट्रपति बन्ने बाटो खोलिदिएको थियो । यसैबीच, नाभाल्नीलाई तत्काल रिहा गर्न विभिन्न देशहरूले आग्रह गरेका छन् । जर्मनीका विदेशमन्त्री हैको माआजले उनलाई तत्काल छाड्न आग्रह गरेका हुन् । त्यस्तै अमेरिकाका राष्ट्रपति निर्वाचित जो बाइडेनको टोलीले नाभाल्नीलाई तुरुन्त रिहा गर्न माग गरेको छ । अमेरिकी विदेशमन्त्री माइक पोम्पियाले पनि उनको रिहाइको माग गरेका छन् । युरोपेली संघले पनि नाभाल्नीलाई बिनासर्त रिहा गरिनुपर्ने जनाएको छ ।"
चिनियाँ जीडीपीमा उल्लेख्य सुधार,"बेइजिड (एजेन्सी) कोरोना भाइरसको महामारीका कारण विश्वका अधिकांश मुलुकको अर्थतन्त्रमा निकै ठूलो चोट पुगेको छ । तर भाइरसको उद्गमस्थल मानिएको चीनको अर्थतन्त्रमा भने सुधार देखिएको छ ।सन् २०२० को अन्तिम त्रैमासिकमा चिनियाँ अर्थतन्त्रमा निकै सुधार आएको बताइएको छ । सोमबार चीनले सार्वजनिक गरेको तथ्यांकअनुसार सन् २०२० चीनको कुल गार्हस्थ्य उत्पादन (जीडीपी) मा २३ प्रतिशतले वृद्धि भएको छ ।समाचार संस्था रोयटर्सका अनुसार ठूला अर्थतन्त्र भएका मुलुकमध्ये सुधार गर्ने देश चीन मात्रै हो । कोरोना महामारीले दिएको धक्का, अमेरिका र भारतसँगको व्यापारिक द्वन्द्वका बाबजुद चीनले अर्थतन्त्रमा निकै सुधार गर्दै सबैलाई आश्चर्यचकित बनाइदिएको छ । राष्ट्रिय तथ्यांक विभागको तथ्यांकअनुसार सन् २०२० को अन्तिम त्रैमासिकमा चीनको जीडीपीमा ६५ प्रतिशतले वृद्धि भएको छ । त्यस्तै तेस्रो त्रैमासिकमा यो वृद्धिदर ४९ प्रतिशत थियो । कोरोना महामारी र लकडाउनका बीच सन् २०२० को पहिलो तीन महिनामा चिनियाँ अर्थव्यवस्थामा ६८ प्रतिशतसम्म गिरावट आएको थियो ।चीनले कोरोना महामारीका बीच आपत्कालीन सहायतालाई बढाउँदै अर्थतन्त्रलाई लयमा फर्काउने प्रयत्न गरेको थियो । सांघाईस्थित एएनजेड बैंकका अर्थशास्त्री जिङ चाओपेङले भने, आशा गरेभन्दा बढ्दो जीडीपीले विविध क्षेत्रमा वृद्धि भइरहेको देखाउँछ । यसका बाबजुद पनि केही क्षेत्र अहिले पनि सुधारोन्मुख नै छ ।सोमबार सार्वजनिक तथ्यांकअनुसार सन् २०२० को अन्तिम त्रैमासिकमा चीनको औद्योगिक उत्पादनमा ७३ प्रतिशतले वृद्धि भएको छ । त्यस्तै खुद्रा क्षेत्रमा ४६ प्रतिशतले वृद्धि भएको थियो । केही अर्थशास्त्रीहरूले सन् २०२१ मा चिनियाँ अर्थतन्त्र तीव्र गतिमा वृद्धि हुने आकलन गरेका छन् । तर कोरोना महामारीको खतरा अझै नसकिएको र भारत र अमेरिकाजस्ता मुलुकसँग तनाव कायमै रहेकाले भने चीनलाई चुनौती थपिने बताइएको छ । चीनले पछिल्लो समय उल्लेख्य मात्रामा स्वास्थ्य सामग्री उत्पादन तथा निर्यात गरेको छ । विश्लेषकहरूका अनुसार अन्तर्राष्ट्रिय बजारमा चिनियाँ मुद्रा युआन बलियो भए पनि चिनियाँ सामग्रीको बिक्री बढिरहेको छ । युहान बलियो हुँदै जाँदा निर्यात महँगो हुनेछ ।"
सम्झौता सकिँदासम्म उखु किसानलाई सवा १९ करोड भुक्तानी बाँकी,"स्रोत : उद्योग, वाणिज्य तथा आपूर्ति मन्त्रालयले गृह मन्त्रालयलाई उपलब्ध गराएको विवरण"
७९ निर्माण कम्पनी र सप्लायर्स कालोसूचीमै,"यति बेला ७९ वटा निर्माण कम्पनी र सप्लायर्स कालोसूचीमा छन् । निर्माणको ठेक्का लिएर समयमै काम नसक्ने, ठेक्का हत्याउन बैंक ग्यारेन्टीको नक्कली कागजपत्र बनाउने, समयमै सामग्री खरिद गर्न नसक्नेलगायत गलत काम गर्ने निर्माण कम्पनी र सप्लायर्स कालोसूचीमा रहेको सार्वजनिक खरिद अनुगमन कार्यालयले जानकारी दिएको छ । साउनयता मात्र २४ वटालाई कालोसूचीमा राखिएको कार्यालयका कानुन शाखा निर्देशक राजेशकुमार थापाले बताए । कालोसूचीमा राख्न भन्दै थप ६९ वटा निर्माण कम्पनी र सप्लायर्सको नाम सिफारिस आएको छ ।साउनयता कालोसूचीमा पर्नेमा लकडाउनका बेला मालसामान खरिद गर्न नसकेका र रुग्ण ठेक्कालाई म्याद थपे पनि काम नसकिएका छन्, थापाले भने, त्यस्तालाई नियमअनुसार कम्तीमा एकदेखि तीन वर्षसम्म कालोसूचीमा राखिएको छ । ठेक्कामा बिडरको धेरै कमजोरी भएकालाई दुई र तीन वर्षसम्म कालोसूचीको समय तोकिएको छ । लकडाउनका बेला समयमै सामान ल्याउन नसकेका केही सप्लायर्सलाई एक वर्षसम्म कालोसूचीमा राखिएको छ । विगतलाई हेर्दा गलत काम गरेर कालोसूचीमा पर्नेहरू बढ्दै गएको देखिएको छ, कालोसूचीमा राख्न अनुरोध गरेर पठाउने पनि बढेका छन्, उनले भने, गलत काम गर्नेलाई सजायको भागीदार बनाउनुपर्छ भन्ने चेतना बढेको छ ।गत जेठ १९ मा प्रधानमन्त्री तथा मन्त्रिपरिषद् कार्यालयले सार्वजनिक खरिद ऐन, २०६३ (दोस्रो) संशोधन गर्न बनेको विधेयक प्रतिनिधिसभामा पेस गरेको थियो । तर प्रतिनिधिसभा विघटन भएसँगै उक्त ऐन पनि अन्योलमा परेको छ । मन्त्रिपरिषद्बाट निर्णय गरेर खरिद ऐनको दोस्रो संशोधनका लागि विधेयक पेस भएको थापाले बताए । संसद्मा दर्ता हुनासाथ छलफल गरेर समितिमा लैजाने कुरा थियो, उनले भने, तर प्रतिनिधिसभा विघटन भयो, नयाँ संसद् नहुँदा संशोधन अड्किने देखियो । उनका अनुसार संशोधनमा धेरै फरक पर्ने खालका विषय पेस गरिएको छैन । संशोधनमा निर्माण व्यवसायीले ठेक्का सम्झौता हुनासाथ पाउने पेस्की रकम घटाउने प्रस्ताव थियो, जसमा अहिले २० प्रतिशतसम्म दिने व्यवस्था छ । संशोधनमा १० प्रतिशतभन्दा बढी नदिने भनिएको छ, उनले भने, ठेक्काको बिड गर्ने समय अहिले ४५ दिन र ३० दिन छ, यसलाई घटाएर ३० र २१ दिन बनाउन भनिएको छ । नियमावलीमा भएका विषय ऐनमा व्यवस्थित रूपमा राखिएको उनको भनाइ छ । कालोसूचीमा राख्ने अहिलेको प्रावधान पनि एकदेखि तीन वर्षसम्म मात्र छ । संशोधनमा भने पाँच वर्षसम्मको व्यवस्था गरिएको छ । ठूला ठेक्कामा नक्कली डकुमेन्ट पेस गरी ठग्नेलाई तीनदेखि पाँच वर्ष भनेर दुई तह राखिएको थियो, थापाले भने, प्रतिनिधिसभा नै विघटन भएकाले ऐन पनि अलपत्र परेको छ । भइरहेकै कानुनअनुसार कालोसूचीमा राखेर कारबाही गरिने उनको भनाइ छ ।मन्त्रिपरिषद्बाट निर्देशन जारी गरेर २० प्रतिशत पेस्कीको सट्टा १० प्रतिशत मात्र दिन भनिएको थियो, त्यहीअनुसार ठेक्का सम्झौता भएपछि धेरै कार्यालयले १० प्रतिशत मात्र पेस्की दिने गरेका छन्, थापाले भने, नियमवालीमा परिवर्तन गरिएको छैन, ऐनमा राखेर ऐनबाटै संशोधन गर्ने भनेर प्रस्ताव गरियो । तर ऐन कानुनकै संशोधन रोकियो, हालको ऐनमा त २० प्रतिशत दिनुपर्ने भन्ने नै छ । ऐन संशोधन भएर नआउँदासम्म पहिलेकै कानुनमा टेकेर काम गर्नुपर्ने उनको भनाइ छ ।"
सेयर बजारमा सवा ३ लाख नाबालक लगानीकर्ता,"गत साता एक वाणिज्य बैंकमा महिना दिनको बच्चाको नाममा डिम्याट खाता खोल्न आएका एक अभिभावक भेटिए । प्राथमिक बजारमा सेयरमा आवेदन दिनकै लागि उनले नाबालक छोराका नाममा खाता खोल्दै थिए । मापदण्ड पुगेका सबै आवेदकलाई न्यूनतम १० कित्ता सेयर वितरण गर्नुपर्ने व्यवस्था छ । त्यसैले बच्चाका नाममा डिम्याट खाता खोल्न आएको ती अभिभावकको भनाइ छ । यो त उदाहरण मात्र हो । बच्चा जम्मेको केही दिनमै धेरै अभिभावक डिम्याट खाता खोल्न आउने जानकारहरू बताउँछन् । सेयर पर्ने निश्चित भएकाले धेरै सेयर प्राप्त गर्ने उद्देश्यले बच्चा जन्मिनासाथ खाता खोल्न आउने क्रम बढेको उनीहरूको तर्क छ । नाबालकको नामामा खाता खोल्न पाइने कानुनी व्यवस्था नै छ । बच्चा १८ वर्ष नपुग्दासम्म अभिभावकको संरक्षकत्वमा बैंक खाता र डिम्याट खाता खोल्न पाइन्छ । खातावाला बालक १८ वर्ष पुगेपछि उसैले खाता पूर्ण रूपमा सञ्चालन गर्न पाउँछ । कागजी अवस्थामा रहेको भौतिक धितोपत्रलाई विद्युतीय प्रणालीमा अभिलेख राखिने खातालाई डिम्याट भनिन्छ । हाल दोस्रो बजारमा भौतिक सेयरको कारोबार हुँदैन । सोहीकारण सेयरमा आवेदन दिन तथा दोस्रो बजारमा कारोबार गर्न डिम्याट खाता र बैंक खाता अनिवार्य हुनुपर्ने प्रावधान छ ।न्यूनतम १० कित्ता सेयर सबैलाई वितरण गर्नुपर्ने व्यवस्था पनि नाबालक (माइनर) का नाममा डिम्याट खाता खोल्ने र आवेदन दिने क्रम बढेको सीडीएसीले बताएको छ । हालसम्म ३ लाख १० हजार ७० वटा नाबालक खाता खुलेको सीडीएससीका प्रवक्ता सुरेश न्यौपानेले जानकारी दिए । हालसम्म कुल २५ लाख ५४ हजार २ सय डिम्याट खाता खुलेका छन् । तीमध्ये १५ लाख २० हजार २ सय ५१ पुरुष र १० लाख २९ हजार १ सय ८० वटा महिलाका नाममा खुलेका छन् । तीमध्ये नाबालक खाता संख्या ३ लाख १० हजार ७० वटा रहेको उनले बताए । चालु आर्थिक वर्षको ६ महिनामा मात्र थप ८ लाख २६ हजार २ सय ८७ वटा डिम्याट खाता खुलेका छन् । जसअनुसार गत असारमा १७ लाख २७ हजार ९ सय १३ डिम्याट खाता खुलेका थिए । नाबालकका नाममा डिम्याट खाता खोल्नुको अर्थ उनीहरू पनि सेयर लगानीकर्ता हुन् भन्ने हो । यसका आधारमा पनि सेयर बजारमा करिब सवा तीन लाख नाबालक सेयर लगानीकर्ता रहेको रूपमा विश्लेषण गर्न सकिन्छ । डिम्याट खाता खोल्दैमा सबैले सेयरका लागि आवेदन दिन्छन् र उनीहरूलाई सेयर पर्छ नै भन्ने पनि हुँदैन । तर पनि अहिले सेयर बजार तातेको अवस्थामा डिम्याट खोले पनि आवेदन दिन्छन् भन्ने अनुमानका आधारमा यस्तो विश्लेषण गरिएको हो । पछिल्ला महिना नाबालकको नाममा खाता खोल्ने क्रम बढेको तथ्यांक छ । गत पुसमा मात्र ३९ हजार ६ सय ९४ वटा डिम्याट खाता नाबालकका नाममा खुलेका छन् । २०७६ पुसमा ५ सय ७७ वटा मात्र यस्ता खाता खुलेका थिए । गत वर्षको पुसको तुलनामा गत पुसमा २ लाख २६ हजार ९ सय २१ वटा बढी डिम्याट खाता खुलेका छन् । गत वर्षको तुलनामा यो वर्ष धेरै कम्पनीले प्राथमिक निष्कासन (आईपीओ) जारी गरेको, सेयर बजार लगातार बढिरहेकोलगायत कारण डिम्याट खाता संख्या पनि बढेको जानकारहरू बताउँछन् । गत पुसमा मात्र २ लाख ३५ हजार ६ सय ३९ वटा डिम्याट खाता खुलेका छन् । गत वर्षको पुसमा ८ हजार ७ सय १८ वटा मात्र डिम्याट खाता खुलेका थिए ।खासगरी लकडाउन खुलेपछि सेयर बजार बढिरहेको छ । सोही क्रममा आइतबार नेप्से २ हजार ३ सय १५ अंक पुगेको छ । अघिल्लो दिनको तुलनामा आइतबार नेप्से करिब साढे २८ अंकले बढेको हो । यो पनि हालसम्मकै उच्च हो । नेप्से परिसूचकसँगै सेयर बजारको आकार (कुल बजार पुँजीकरण) पनि बढेर ३१ खर्ब १८ अर्ब रुपैयाँ कायम भएको छ ।पछिल्लो समय चन्द्रागिरि हिल्सको प्राथमिक निष्कासनमा हालसम्मकै धेरै आवेदन परेको थियो । गत शुक्रबारदेखि इन्फ्रास्ट्रक्चर बैंकको आईपीओका लागि आवेदन आह्वान भएको छ । यो कम्पनीले ८ अर्ब रुपैयाँ बराबरको आईपीओ निष्कासन गरेको छ । यो हालसम्मकै ठूलो आईपीओ हो । यो कम्पनीको आईपीओमा आइतबारसम्म करिब १० अर्ब रुपैयाँ बराबरको आवेदन परिसकेको छ । ८ लाख २ हजार ७ सय ८ वटा आवेदनमार्फत सो रकम बराबरको सेयर माग भएको हो । आईपीओमा ९ करोड ९४ लाख ६ हजार ७ सय ४० कित्ता सेयरका लागि ९ अर्ब ९४ करोड ६ लाख ७४ रुपैयाँ बराबरको आवेदन परेको छ ।"
साँवाब्याज तिर्ने समय थप तीन महिना बढाउन माग,"कोभिड१९ बाट प्रभावित उद्योग व्यवसायको पुनरुत्थानका लागि मौद्रिक नीतिमार्फत घोषित राहत प्याकेज कार्यान्वयनमा धेरै समस्या रहेको उद्योग व्यवसायीले बताएका छन् । नेपाल उद्योग वाणिज्य महासंघको टोलीले सोमबार राष्ट्र बैंकका गभर्नर महाप्रसाद अधिकारीसँगको भेटमा यस्तो गुनासो गरेका हुन् । कतिपय बैंक तथा वित्तीय संस्थाले नीति र कार्यविधिमा उल्लेख भएबमोजिमको सुविधा प्रदान गर्न आनाकानी गर्दा कोभिड प्रभावित उद्योगी व्यवसायी थप समस्यामा परेको उनीहरूको भनाइ छ । यस्ता गुनासा महासंघमा निरन्तर आइरहेका छन्, महासंघले सोमबार जारी गरेको विज्ञप्तिमा भनिएको छ, यहीकारण कतिपय उद्योग व्यवसाय तंग्रिन र फस्टाउन सकेका छैनन् ।साँवाब्याज भुक्तानी गर्न दिइएको समयअवधि थप तीन महिना बढाएर आउँदो चैतसम्म पुर्याउन महासंघले आग्रह गरेको छ । अहिले अर्थतन्त्रमा केही सुधार भए पनि राष्ट्र बैंककै अध्ययनले ५४ प्रतिशत व्यवसाय मात्र सञ्चालनमा आएको देखाएको छ । सञ्चालनमा रहेका अधिकांश व्यवसाय पनि विशेषगरी बजारमा माग नबढेर अझै नगद अभाव झेलिरहेका छन् । त्यसैले पुस मसान्तसम्म दिइएको कर्जाको साँवाब्याज बुझाउने अवधि तीन महिना थप गरी चैत मसान्तसम्म पुर्याउनुपर्ने महासंघको माग छ । मौद्रिक नीतिमार्फत ५० अर्बको छुट्टै कोष बनाएर व्यवसाय निरन्तरताका लागि दिइने कर्जाको कार्यान्वयन हालै मात्र सुरु भएको छ । करिब १० महिनादेखि प्रभावित व्यवसाय सञ्चालन निकै कठिन भइरहेको सन्दर्भमा यस्तो कर्जा बिनाझन्झट उपभोग गर्न पाउने व्यवस्थाका लागि केन्द्रीय बैंकले विशेष भूमिका निर्वाह गर्नुपर्ने व्यवसायीको माग छ । साना तथा मझौला उद्यम लक्षित पुनर्कर्जा लिन जाँदा पनि बैंक वित्तीय संस्थाले विभिन्न वहानामा काम नगरिदिने गुनासो आइरहेको छ । यसको प्रक्रियागत सरलताका लागि पनि राष्ट्र बैंकले विशेष भूमिका निर्वाह गरिदिन महासंघले आग्रह गरेको छ ।कतिपय बैंक वित्तीय संस्थाले उद्यमी व्यवसायीलाई विभिन्न वहानामा कालोसूचीमा राख्ने गरेका छन् । एकतर्फी रूपमा कालोसूचीमा नराखिदिन बैंक वित्तीय संस्थालाई आग्रह गर्दै यसको प्रभावकारी अनुगमनका लागि केन्द्रीय बैंकसमक्ष अनुरोध छ, विज्ञप्तिमा भनिएको छ, लगातार दुई वर्ष घाटामा गएका ऋणीलाई वाचफुल लिस्टमा राख्ने व्यवस्था पनि हाललाई स्थगन गर्नुपर्ने देखिन्छ । बैंक वित्तीय संस्थाले परियोजना कर्जा प्रवाह नगरिरहेको अवस्थामा यस्तो ऋण उपलब्ध गराउने व्यवस्थाका लागि राष्ट्र बैंकले पहल गरिदिन पनि महासंघले भनेको छ । अनलाइन भुक्तानी बढ्दै गएको सन्दर्भमा यसको सीमा बढाउन र आवश्यक सुरक्षाको व्यवस्था गर्न आवश्यक देखिन्छ, विज्ञप्तिमा भनिएको छ, सरकारी राजस्व, दस्तुर सेवा शुल्क अनिवार्य रूपमा अनलाइन झुक्तानी गर्ने गरी समयसीमा तोकेर कानुनी र अन्य व्यवस्था गर्न महासंघ सहकार्यका लागि तयार छ । त्रेडिट रेटिङ गरिएका ऋणमा अन्य प्रक्रिया पनि पूरै अवलम्बन गर्नुपर्दा समय र खर्च बढेकाले त्यसलाई पुनरावलोकन गर्न पनि महासंघले आग्रह गरेको छ ।व्यवसायीसँगको भेटमा गभर्नर अधिकारीले कोभिड प्रभावित उद्योग व्यवसायको पुनरुत्थानका लागि महासंघसँग सहकार्य गर्ने प्रतिबद्धता जनाएका थिए । कोभिडबाट साँंच्चिकै समस्यामा परेका उद्यमी व्यवसायीका विषयमा महासंघसँग बसेर निर्णय गर्ने उनले बताए । राष्ट्र बैंकले उपलब्ध गराएका पुनर्कर्जालगायत सुविधाका सम्बन्धमा महासंघसँग सहकार्य गरी सातै प्रदेशमा सचेतनामूलक कार्यक्रम लैजाने उनले जानकारी दिए ।"
अलैंचीबाट पौने ५ करोड,"अलैंचीबाट जिल्लामा करिब ५ करोड रुपैयाँ भित्रिएको छ । यो वर्ष उत्पादित अलैंची निकासी हुँदा ४ करोड ६९ लाख ३७ हजार रुपैयाँको कारोबार भएको हो । यो वर्ष जिल्लामा ७ सय ८७ दशमलव ३६ टन अलैंची उत्पादन भएको थियो । गत वर्षको तुलानामा यो वर्ष अलैंची उत्पादन बढेको कृषि ज्ञान केन्द्र खोटाङका सूचना अधिकारी देवराज गुप्ताले जानकारी दिए । उनका अनुसार गत वर्ष ५ सय ४२ टन मात्र अलैंची उत्पादन भएको थियो । जिल्लामा १ हजार ६४ हेक्टरमा अलैंची उत्पादन हुने गरेको छ । केपिलासगढी गाउँपालिकाको फेदी, खार्तम्छा, सुङ्देलमा अलैंची राम्रो उत्पादन भएको सुङ्देलका ललितचन्द्र राईले बताए । सुङ्देलमा मात्र करिब एक हजार मन अलैंची उत्पादन भएको उनको भनाइ छ । प्रतिमन १६ हजारदेखि २५ हजार रुपैयाँसम्ममा बिक्री हुँदा करिब १ करोड ५० लाख रुपैयाँ आएको उनले बताए । ऐंसेलुखर्क गाउँपालिकाको बाकाचोल, ऐंसेलुखर्क, जलेश्वरी र महेश्वरीमा पनि अलैंची उत्पादन राम्रो छ । दिक्तेल रूपाकोट मझुवागढी नगरपालिकाको पाथेका, खार्मी, जालपा, निर्मलीडाँडा, सोल्मामा पनि उत्पादन बढेको छ । साकेला गाउँपालिकाको बाझेच्यानडाँडा, खिदिमा, रतन्छा, मात्तिमलगायत ठाउँमा पनि अलैंची उत्पादन भएको बाझेच्यानडाँडाका किसान संग्राम राईको भनाइ छ । उनी आफैंले २५ मन अलैंचीबाट ६ लाख २५ हजार रुपैयाँ लिएको बताए । अन्य गाउँकाले पनि त्यत्तिकै अनुपातमा अलैंची बिक्री गरेको राईले सुनाए । दिप्रुङ चुइचुम्मा गाउँपालिकाको टेम्मा, याम्खा, डाँडागाउँ, सप्तेश्वरछितापोखरी, छितापोखरीलगायत ठाउँमा पनि प्रशस्त अलैंची उत्पादन भएको छ । खोटेहाङ गाउँपालिकाको इन्द्रेणीपोखरी, सावाकटहरेमा पनि अलैंची उत्पादन भएको छ । जन्तेढुंगाको चिसापानीलगायत अन्य विभिन्न ठाउँमा पनि अलैंचीबाट राम्रो आम्दानी हुने गरेको किसानको भनाइ छ ।"
माघ ११ देखि दुई दिनमै सेयर राफसाफ,"आउँदो आइतबार (माघ ११ देखि) सेयर कारोबारको राफसाफ तथा फर्छ्योट दुई दिनभित्रै गर्नुपर्ने भएको छ । यसअघि धितोपत्र बोर्डले दिएको निर्देशन कार्यान्वयनमा ल्याउने क्रममा सीडीएस एन्ड क्लियरिङले उक्त सूचना जारी गरेको हो । अब कारोबार सकिएको दुई दिनभित्र विक्रेताले सेयर र क्रेताले रकम राफसाफ तथा फर्छ्योट गरिसक्नुपर्नेछ । हाल कारोबार भएको तीन दिनभित्र टी प्लस थ्री मा राफसाफ तथा फर्छ्योट गर्नुपर्ने व्यवस्था छ ।यही माघ ११ देखि कारोबारको राफसाफ तथा फर्छ्योट यसै संशोधित विनियमावलीअनुसार कारोबार भएको दिनबाहेक दुई कार्य दिन (टी प्लस टु) मा हुने व्यवस्था गरिएको जानकारी गराइन्छ, विज्ञप्तिमा भनिएको छ । संशोधित विनियमावलीअनुसार राफसाफ तथा फछर्योट गर्न सीडीएस एन्ड क्लियरिङले लगानीकर्ता तथा धितोपत्र ब्रोकरहरूलाई आग्रह गरेको छ ।नयाँ व्यवस्थाअनुसार धितोपत्रको बिक्री कारोबार गर्ने लगानीकर्ताले आफूले बेचेको धितोपत्रको राफसाफ तथा फर्छ्योटका लागि ईडीआईएस जारी गर्दा कारोबार भएको मितिको भोलिपल्टभित्र जारी गरिसक्नुपर्नेछ । ईडीआईएस जारी गर्न नसक्ने लगानीकर्ताले कारोबार भएको मितिको भोलिपल्ट (टी प्लस वान) भित्र भौतिक निर्देशन पुर्जी जारी गरी सम्बन्धित निक्षेप सदस्यकामा बुझाउनुपर्नेछ । धितोपत्रको खरिद कारोबार गर्ने लगानीकर्ताले आफूले खरिद गरेको धितोपत्रबापतको रकम सम्बन्धित राफसाफ सदस्यलाई अर्थात् कारोबार भएको मितिको भोलिपल्टै बुझाउन पनि आग्रह गरिएको छ । धितोपत्रको बिक्री कारोबार गर्ने राफसाफ सदस्यले सम्पूर्ण बिक्री कारोबारको पुँजीगत लाभकर गणनाका लागि आवश्यक विवरण बिक्रीकर्ता लगानीकर्ताबाट प्राप्त गरी टी प्लस टु को बिहान ११ बजेभित्र राफसाफ तथा फर्छ्योट प्रणालीमा प्रविष्टि गर्नुपर्नेछ । धितोपत्रको बिक्री कारोबार गर्ने राफसाफ सदस्यले सम्पूर्ण बिक्री कारोबारको राफसाफ तथा फर्छ्योटका लागि आवश्यक धितोपत्र आफ्नो राफसाफ खातामा जम्मा भएको यकिन गरी कुनै विक्रेताले निर्धारित समयभित्र आफ्नो राफसाफ खातामा जम्मा नगराएको खण्डमा टी प्लस टु को मध्याह्न १२ बजेभित्र सो बिक्रीकर्ताको बिक्री कारोबारको सर्टेज मार्क गर्न पनि सीडीएसले भनेको छ ।धितोपत्रको खरिद कारोबार गर्ने राफसाफ सदस्यले सम्पूर्ण बिक्री तथा खरिद कारोबारको गणना गरी त्यसको नेटिङपछि हुने रकम तथा अन्य कमिसन बुझाउनुपर्ने देखिए टी प्लस टु को मध्याह्न १२ बजेभित्र आफ्नो राफसाफ बैंकमा रहेको राफसाफ खातामा जम्मा गर्नुपर्छ । धितोपत्रको खरिद कारोबार गर्ने राफसाफ सदस्यले राफसाफ भइसकेको धितोपत्र सम्बन्धित खरिदकर्ताको हितग्राही खातामा टी प्लस टु मा राफसाफ तथा फर्छ्योट सम्पन्न भएपछि यथाशीघ्र राफसाफ तथा फर्छ्योट प्रणाली (सीएनएस) मार्फत हस्तान्तरण गर्नुपर्नेछ । हरेक दिन राफसाफ तथा फर्छ्योट प्रणालीमा प्राप्त निर्देशनबमोजिम राफसाफ सदस्यको पुल खाता, राफसाफ गृहको राफसाफ खाता तथा विभिन्न कमिसन खातामा आवश्यक रकम डेबिट वा क्रेडिट गरी त्यसको जानकारी प्रणालीमा प्रविष्टि गराउनुपर्नेछ । परिमार्जित चक्रअनुसार धितोपत्रको राफसाफ तथा फर्छ्योट कार्य निर्धारित समयअवधिभित्र सम्पन्न गर्न सम्बन्धित सम्पूर्ण सरोकारवालाले आआफ्नो दायित्व पूरा गरी राफसाफ प्रक्रिया सम्पन्न गर्न सीडीएससीले आग्रह गरेको छ ।"
मेगाको विच्याटपे भुक्तानी सेवा,काठमाडौं (कास) मेगा बैंक नेपाल लिमिटेडले विच्याटपे सँग भुक्तानी सम्झौता गरेको छ । यससँगै नेपाल भ्रमण गर्ने चिनियाँ पर्यटक तथा नेपालबाट सामान आयात गर्ने चिनियाँ व्यापारीले विभिन्न सामग्री तथा सेवाका लागि विच्याटपे मार्फत रकम भुक्तानी गर्न सक्नेछन् । डिजिटल बैंकिङ सेवालाई प्राथमिकतामा राख्दै आएको बैंकले भुक्तानी सेवालाई सहज र प्रभावकारी बनाउन आगामी दिनमा पनि यस्ता साझेदारीलाई प्राथमिकता दिने योजना बनाएको बैंकका प्रमुख बजार अधिकृत (सीएमओ) मनोज खड्काले जानकारी दिए । विच्याटपे मोबाइल वालेट प्रयोगकर्ताले मेगा बैंकअन्तर्गतका मर्चेन्टमा राखिएका क्यूआर कोड स्क्यान गरी डिजिटल रूपमा रकम भुक्तानी गर्न सक्ने व्यवस्था मिलाइएको छ ।
सूर्या लाइफको लाभांश पारित,काठमाडौं (कास) सूर्या लाइफ इन्स्योरेन्स कम्पनी लिमिटेडको बाह्रौं वार्षिक साधारणसभा विराटनगरमा सम्पन्न भएको छ । साधारणसभामा सञ्चालक समितिका अध्यक्ष केशवप्रसाद भट्टराईले कम्पनीको वार्षिक प्रतिवेदन सभामा पेस गरे । सभाबाट सेयरधनीलाई चुक्ता पुँजीको ५ प्रतिशत हुने रकम १० करोड ७७ लाख ५६ हजार ९ सय रुपैयाँ बराबरको बोनस सेयर र त्यसमा लाग्ने करसहित ५ दशमलव ५२६ प्रतिशतका दरले हुने रकम ११ करोड ९० लाख ९९ हजार ७ सय ११ रुपैयाँ नगद लाभांश गरी १० दशमलव ५२६ प्रतिशत बराबर २२ करोड ६८ लाख ५६ हजार ६ सय ११ रुपैयाँ लाभांश पारित भएको छ ।
भ्रमण वर्षको फाइल अख्तियारले झिकायो,"काठमाडौं (कास) अख्तियार दुरुपयोग अनुसन्धान आयोगले नेपाल भ्रमण वर्ष २०२० को सबै खर्च विवरणसहितको फाइल झिकाएको छ । संस्कृति, पर्यटन तथा नागरिक उड्डयन मन्त्रालय स्रोतका अनुसार अख्तियारले मन्त्रालयलाई व्यवसायी सुरज वैद्य राष्ट्रिय संयोजक रहेको तत्कालीन भम्रण वर्ष सचिवालयले गरेका सबै आर्थिक कारोबारको फाइल तत्काल बुझाउन निर्देशन दिएको हो । आन्तरिक छानबिन गरी ७ दिनभित्र भ्रमण वर्ष सचिवालयले गरेका खर्च सम्बद्ध कागजात बुझाउन पत्र आएको छ, मन्त्रालय स्रोतले भन्यो । मन्त्रालयले के कति खर्च भएको सबै विवरणसहित सक्कल कागजातको प्रतिवेदनसहित बुझाउन पर्यटन बोर्डलाई पत्राचार गरेको छ । बोर्डबाट कागजात आइनसकेकाले अख्तियारमा पठाउन ढिलाइ भएको मन्त्रालयले जनाएको छ ।तामझामका साथ उद्घाटन गरे पनि कोभिड महामारीका कारण सुरु भएको ४ महिनामै भ्रमण वर्ष कार्यक्रम स्थगित भएको थियो । सन् २०२० मा २० लाख पर्यटक ल्याउन सरकारले व्यवसायी वैद्य राष्ट्रिय संयोजक रहेको मूल समितिका लागि ६१ करोड बजेट विनियोजन गरिएको थियो । भम्रण वर्ष सचिवालयले ३५ करोड खर्च गरिसकेको छ, जसमध्ये ५ करोड २४ लाख रुपैयाँको खर्च बिल सचिवालय बन्द भइसकेपछि पर्यटन मन्त्रालयमा पठाइएको थियो । उक्त रकमको भुक्तानी गर्न अर्थ मन्त्रालयले पर्यटन बोर्डलाई अख्तियारी दिँदै बजेट पनि दिएको थियो तर अख्तियारले फायल झिकाउने आदेश दिएसँगै बोर्डले रकम भुक्तानी रोकेको छ । कोभिडका बेला पेस भएका पछिल्ला बिल धेरै हचुवाका भरमा किर्ते कामका पनि देखिए, स्रोतले भन्यो । कोरोना महामारीका कारण संसारभर लकडाउन सुरु भएपछि सरकारले मध्य चैतमा भ्रमण वर्ष कार्यक्रम खारेज गर्ने निर्णय गरेको थियो भने ०७७ वैशाख १ गतेदेखि लागू हुने गरी वैद्य नेतृत्वको सचिवालय पनि विघटन गरेको थियो । उक्त निर्णयपछि काठमाडौंको केशरमहलमा रहेको सचिवालय खारेज भइसकेको छ । त्यहाँ प्रयोग भएका फर्निचरलगायत जिन्सी सामग्री केही पर्यटन बोर्ड र केही मन्त्रालयमा राखिएका छन् । वैद्यले आफू संयोजक रहँदासम्मको खर्च तथा प्रगतिको विवरण हालसम्म सार्वजनिक नगरेको कार्यक्रम कार्यान्वयन उपसमितिका सदस्य तथा ट्रेकिङ एजेन्सिज एसोसिएसन अफ नेपाल (टान) का पूर्वअध्यक्ष नवराज दाहालले बताए ।"
बस्न्यातलाई थुनामा पठाउनुको कारण माग,काठमाडौं (कास) सर्वोच्च अदालतले अख्तियार दुरुपयोग अनुसन्धान आयोगका पूर्वप्रमुख दीप बस्न्यातलाई किन थुनामा राखेर भ्रष्टाचार मुद्दाको कामकारबाही अघि बढाएको हो भनी विशेष अदालतसँग जवाफ मागेको छ । आफूलाई साधारण तारेखमा छाड्नुपर्नेमा थुनामा परेको भन्दै विशेष अदालतको आदेशविरुद्ध पूर्वसचिव समेत रहेका बस्न्यात सर्वोच्च अदालत गएका थिए । बस्न्यातको निवेदनमाथिको सुनुवाइपछि सर्वोच्चले विशेष अदालतबाट कैफियत प्रतिवेदन मगाउने आदेश गरेको हो । विशेष अदालतले गत पुस २८ गते भ्रष्टाचारको आरोप खेपेका बस्न्यातलाई थुनामा राखेर मुद्दाको प्रक्रिया अघि बढाउन आदेश दिएको थियो । विशेष अदालतले बालुवाटारस्थित सरकारी जग्गा व्यक्तिको नाममा दर्ता गराउन भूमिका खेलेको आरोप लागेका उनीमाथि प्रारम्भिक सुनुवाइमै हुन सक्ने दण्ड र सजायलाई दृष्टिगत गरी थुनामा राख्न आदेश दिएको थियो । आदेशपछि बस्न्यात हाल डिल्लीबजार कारागारमा छन् ।
कमलपोखरीको मौलिकता जोगाउनू,"काठमाडौं (कास) पुरातत्त्व विभागले कमलपोखरीको मौलिक स्वरूप नमास्न काठमाडौं महानगरपालिकालाई सम्झाएको छ । विभागले सोमबार महानगरपालिका र १ नम्बर वडा कार्यालयलाई पत्र लेख्दै मौलिकतामा असर पार्नेगरी योजना अघि नबढाउन आग्रह गरेको हो । जनहित संरक्षण मञ्चले पोखरीको मौलिकता मासिने योजना रोक्न माग गरेपछि पत्राचार गरिएको विभागले जनाएको छ । विभागका संग्रहालय अधिकृत पुरुषोत्तम आचार्यले लेखेको पत्रमा सौन्दर्यकरण गर्दा ऐतिहासिक, सांस्कृतिक र पर्यावरणीय वातावरणमा प्रतिकूल असर नगर्ने गरी परम्परागत निर्माण सामग्री तथा प्रविधि प्रयोग गरी प्राचीन स्मारक संरक्षण ऐनको परिधिभित्र रही काम गर्न गराउन भनिएको छ ।"
पृथुको ब्याटिङमा वाग्मतीको रफ्तार,"विशालको ह्याट्रिकविशाल पौडेलको ह्याट्रिक विकेटमा गण्डकी प्रदेशले मूलपानी क्रिकेट मैदानमा प्रदेश १ लाई २ विकेटले पराजित गर्यो । दुई खेलमा गण्डकीको यो पहिलो जित हो । विशालले पुछारको लगातार तीनसहित ४ विकेट लिएपछि टस जितेर ब्याटिङमा आएको प्रदेश १ केबल २७४ ओभर खेल्दै १ सय २ रनमा अलआउट भयो । देव्रेहाते स्पिनर विशालले राजन मगरलाई ४, मनोज तामाङ र हेमन्त राईलाई शून्य स्कोरमा आउट गरेर ह्याट्रिक लिए । म्यान अफ द म्याच उनले ६४ ओभरमा २५ रन खर्चेर ४ विकेट लिए । सुवास भण्डारीले पनि ४ विकेट नै लिनेक्रममा ७ ओभरमा ४ मेडन राख्दै १८ रन खर्चे । ओपनिङमा आएका स्पिनर विपिन खत्रीले १० ओभरमा २ मेडन राख्दै ३४ रन खर्चेर २ विकेट लिए । प्रदेश १ बाट कप्तान सिद्धान्त लोहनीले सर्वाधिक २४ रन बनाए । ३१ बल खेलेका उनले १ चौका र १ छक्का प्रहार गरे । मिनास थापा २२, शुभंकर उराँवले १२, दीपक पासवान ११ र दीपेश कँडेलले १० रन बनाए । प्रदेश १ को यो लगातार दोस्रो हार हो । गण्डकीको पनि सुरुआत राम्रो रहेन । राहुल उपाध्याय शून्य र समिर कँडेल १ रनमै आउट भए । अर्जुन कुमाल र दीपक डुम्रेले समान ३५ रन बनाए । युवा अर्जुनले ६८ बलमा ५ चौका र दीपकले ९४ बलमा ४ चौका प्रहार गरे । भेट्रान दीपेश खत्री शून्य, कप्तान विपिन ८, दिनेश बुढामगर ७, अमृत गुरुङ शून्य रनमा आउट भए पनि अभिषेक थापाले अविजित १३ रन बनाउँदै गण्डकीलाई जित दिलाए । प्रदेश १ का मिनास र शुभांकरले २२ तथा दीपेश र हेमन्तले ११ विकेट लिए ।"
चर्काचर्कीपछि अध्यक्ष बैठकबाट बाहिरिए,"अखिल नेपाल फुटबल संघ (एन्फा) का अध्यक्ष कर्माछिरिङ शेर्पा वाग्मती प्रदेश फुटबल संघको तदर्थ कमिटी गठन, आन्तरिक लेखापरीक्षणको रिपोर्ट सार्वजनिक नगरेको, बिना छलफल र एजेन्डा निर्णयलाई माइन्युटमा घुसाइएको विषयमा चर्काचर्की परेपछि सोमबार कार्यसमिति बैठक नसकिँदै बाहिरिएका छन् ।विधान संशोधनको एजेन्डामा बैठक प्रवेश गरेलगत्तै महत्त्वपूर्ण काममा जाने भनेर बैठक छाडेका अध्यक्ष शेर्पा बौद्धमा आयोजित एक फुटसल प्रतियोगितामा पुरस्कार वितरण गर्न पुगेका थिए । एन्फाको १९ औं साधारणसभा मंगलबार हुँदै छ । त्यसकै सम्बन्धमा छलफलका लागि अघिल्लो दिन (सोमबार) कार्यसमिति बैठक बसेको हो । यसपालि साधारणसभामा फिफाको निर्देशन र राष्ट्रिय खेलकुद विकास ऐन २०७६ अनुसार एन्फाको विधानमा व्यापक संशोधन प्रस्ताव गरिएको छ । तर, त्यही विधान संशोधनबारे छलफल हुनुअघि अध्यक्ष शेर्पा बैठक छाडेर एन्फा कम्प्लेक्सबाट बाहिरिएका हुन् । उनी बैठकमा बाँकी छलफल वरिष्ठ उपाध्यक्षले सम्हाल्ने भन्दै निस्किए । अध्यक्ष बैठक छाडेर हिँडेको पहिला कहिल्यै नदेखेको एन्फाका पदाधिकारीहरूले बताए ।महत्त्वपूर्ण छलफल बाँकी छ, नजानुहोस् भन्दा उहाँ एक घण्टामा आउँछु भनेर निस्किनुभयो, वरिष्ठ उपाध्यक्ष पंकजविक्रम नेम्बाङले भने । निर्वाचित १७ सदस्यीय कार्यसमितिसँगै मनोनीत र आमन्त्रित पदाधिकारीसहित करिब तीन दर्जन सहभागी बैठक अध्यक्ष बाहिरिएपछि पनि झण्डै ४० मिनेट चलेको थियो । उपाध्यक्ष वीरबहादुर खड्काले भने, विधानको एजेन्डामा आउनेबित्तिकै अध्यक्षज्यू बैठक छाडेर हिँडनुभयो । विधानको महत्त्व बुझ्नुपर्ने हो तर, त्यही बेला उहाँ किन हिँड्नुभयो भन्ने थाह भएन । एन्फाका प्रवक्ता किरण राईले भने, अध्यक्षज्यू अर्को बैठकमा जाने भनेर निस्किनुभयो । त्यसपछि वरिष्ठ उपाध्यक्षज्यूले बैठकको नेतृत्व गर्नुभयो ।बैठकबाट बाहिरिएपछि अध्यक्ष शेर्पा क्याप्टेन विजय लामाको निमन्त्रणा स्विकार्दै एरिना फुटसलमा आयोजित प्रतियोगितामा पुरस्कार वितरण गर्न पुगेका थिए । उनीसँगै केन्द्रीय सदस्यहरू पेमा डोल्मा लामा र रत्नकुमार श्रेष्ठ पनि बैठक छाडेर फुटसलमा अतिथि बन्न पुगेका थिए । त्यसअघि दिउँसो २ बजे बोलाइएको बैठकमा केही पदाधिकारी र अध्यक्षबीच चर्काचर्की नै परेको थियो ।एन्फाले गत साता हेटौंडामा बोलाएको वाग्मती प्रदेशको भेलामा १३ जनाले अध्यक्षमा दाबी गरेपछि प्रदेशको तदर्थ समिति गठन गर्न सकेको थिएन । त्यो भेलामा पछि ११ जिल्लामध्ये ८ जिल्लाले काठमाडौं जिल्ला फुटबल संघका अध्यक्ष विराटजंग शाहीलाई अध्यक्षमा प्रस्ताव गरेको थियो । तर, उनको नेतृत्वमा कमिटी गठन गर्न एन्फा प्रतिनिधि पूर्णमान चित्रकार तयार भएनन् । त्यसैले चित्रकारले प्रतिवेदन प्रस्तुत गरेपछि कार्यसमिति बैठकमा चर्काचर्की परेको थियो ।एन्फाका पूर्वकोषध्यक्ष रहेका शाही प्रदेशको नेतृत्वमा बस्न अयोग्य भएको दाबी गर्दै बैठकमा अध्यक्ष शेर्पाले भने, विराट राष्ट्रिय खेलकुद परिषदका कर्मचारी (प्रशिक्षक) हुन्, खेलकुद ऐनअनुसार उनी संघमा बस्न पाउँदैनन् । उनको नाममा राखेपमा ७ करोड पेश्की पनि । त्यसैले उनी संघमा बस्न योग्य छैनन् । राखेपको प्रशिक्षकबाट पुसमै राजीनामा दिइसकेका शाहीबारे अध्यक्षको भनाइको प्रतिवाद गर्दै उपाध्यक्ष खड्काले भने, त्यो पेश्की व्यक्तिगत होइन, संस्थागत (एन्फाको) हो । पेश्की भएको भए पछिल्लो चुनावमा उहाँ एन्फा उपाध्यक्षमा कसरी उम्मेदवार हुन पाउँथ्यो ? राखेपको तलब खाइरहेका राजेश मानन्धर खेलाडी संघका अध्यक्ष हुन् । विधानले तटस्थ हुनुपर्छ भने पनि संकटा क्लबका अध्यक्ष इन्द्रमान तुलाधर एन्फाका महासचिव छन् । उनीहरूलाई चाहिँ त्यो नियम (खेलकुद ऐन) नलाग्ने ?उपाध्यक्ष खड्काको प्रश्नमा अध्यक्षले शेर्पा जवाफ नै नदिई बैठकबाट बाहिरिएको सहभागीले बताए । अध्यक्ष शेर्पाले वाग्मती प्रदेश संघ गठनको जिम्मा आफैंले लिने बताए र केही पदाधिकारीले असहमति जनाएपछि बहुमतबाट निर्णय गराए । जबकि एन्फाकै विधानमा एन्फाको प्रतिनिधिले कमिटि गठन गर्न नसके कार्यसमितिले गर्ने प्रष्टै लेखिएको छ । त्यसबारे पनि अध्यक्षले जवाफ दिएनन् । खड्काले एन्फा मुख्यालयको २ करोड ५१ लाख रुपैयाँको योजनालाई टुक्र्याएर ६ वटा ठेकेदार कम्पनीबाट काम गराएर नेतृत्वले भ्रष्टाचार गरेको आरोप लगाए ।बैठकमा सहभागी फ्रेन्ड्स क्लबका अध्यक्ष राजीवराज पौडेलले एन्फाले आन्तरिक लेखापरीक्षण प्रतिवेदन लुकाएको आरोप लगाउँदै भने, पारदर्शिता, विकेन्द्रीकरण, सामूहिक नेतृत्व भनेर हामीले उहाँहरूलाई एन्फाको नेतृत्वमा पुर्याएको थियौं । आज त्यो देखिएन । सबै प्वाल परिसकेको छ । सीईओ नियुक्ति खोइ ? आर्थिक रिपोर्ट किन लुकाइन्छ ? आर्थिक नियमावलीअनुसार अडिट एन्ड कम्प्लायन्सको डीडीआर खोइ ? यसरी आफ्नो कमजोरी ढाकछोप गर्नका लागि लेखापरीक्षण प्रतिवेदन लुकाउन मिल्दैन । अडिट कमिटीका संयोजक दीपक खातीले आफ्नो कमिटीलाई एन्फाले असहयोग गरेको, विधि र विधानअनुसार स्वतन्त्रपूर्वक काम गर्न नदिएको आरोप लगाए ।"
कठिन लक्ष्य पछ्याउँदै भारत,इंग्ल्यान्डश्रीलंकागेल इंग्ल्यान्डले पहिलो टेस्टको पाँचौं दिन सोमबार श्रीलंकालाई ७ विकेटले पराजित गरेको छ । इंग्ल्यान्डले ३ विकेट गुमाएर ३८ रनबाट अगाडि खेल्न सुरु गरेको थियो । टोलीलाई जितका लागि ३६ रन चाहिएको थियो । जोनी बेरिस्टो र डेब्यू गरिरेका डन लरेन्सले थप क्षति हुन दिएनन् र बिहान ३५ मिनेटको खेलपछि टिमलाई जितसम्म पुर्याए ।बेरिस्टो ३५ रन बनाएर नटआउट रहे भने लरेन्सले २१ रनको योगदान दिए । यसअघि इंग्ल्यान्डले १४ रन बनाउँदा तीन विकेट गुमाइसकेको थियो । बेरिस्टो र लरेन्सले चौथो विकेटलाई ६२ रनको साझेदारी गरे र अन्त्यमा इंग्ल्यान्ड सजिलो जित निकाल्न सफल रह्यो । इंग्लिस कप्तान जो रुट खेलका म्यान अफ द म्याच रहे ।उनले इंग्ल्यान्डको पहिलो इनिङ्समा शतक प्रहार गरेका थिए । यससँगै इंग्ल्यान्ड दुई टेस्टको शृंखलामा १० को अग्रता लिन सफल रह्यो । दोस्रो टेस्ट शुक्रबार सुरु हुनेछ । इंग्ल्यान्ड पछिल्ला ९ टेस्टमा अपराजित र छ । टोलीले सन् १९५७ यता पहिलोपल्ट विदेशी भूमिमा लगातार चार टेस्ट जितेको छ । यो श्रीलंकामाथि उसको लगातार पाँचौं जित पनि हो ।
