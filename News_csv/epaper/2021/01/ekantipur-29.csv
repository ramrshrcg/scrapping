शीर्षक,विवरण
"सरकार, संसद् र न्यायालयमा भ्रष्टाचार बढ्यो","उनले भनिन्, अरू क्षेत्रमा सुधार यथास्थितिमा देखिए पनि यी क्षेत्रमा सुशासनको अवस्था खस्किएकाले नेपालको प्राप्तांक घटेको देखिन्छ । उनका अनुसार सार्वजनिक पदाधिकारीले गरेको पदको दुरुपयोगमा कुनै कारबाही भएन र त्यसको असर सर्वेक्षणमा देखियो । किन खस्कियो अवस्था ?प्रतिवेदनअनुसार भ्रष्टाचारमा संलग्नमाथि कारबाही, व्यापारिक क्षेत्रमा हुने भ्रष्टाचार र राजस्व चुहावटका क्षेत्रमा भएका कामकारबाही गत वर्षको झैं यथास्थितिमा छन् । तिनको स्थिति न खस्केको छ न सुधार भएको छ । सार्वजनिक सेवा क्षेत्र र व्यापारिक क्षेत्रमा हुने घुसखोरी पनि यथावत् छ । नेपाल दक्षिण एसियाकै राम्रा मुलुकको तुलनामा पनि पछाडि छ । अख्तियारले गत वर्ष सार्वजनिक गरेको रणनीतिक योजनामा ५ वर्षभित्र मुलुकको सुशासनलाई दक्षिण एसियाली स्तरमा पुर्याउने महत्त्वाकांक्षा अघि सारेको थियो । वर्ल्ड जस्टिस प्रोजेक्टले गरेको सर्वेक्षणमा सरकार, न्यायालय र संसद्का प्रतिनिधिले गर्ने पदको दुरुपयोगको अवस्था झनै खस्कँदो रहेको प्रतिवेदनमा उल्लेख छ । गत वर्ष ३५ स्कोर ल्याएको नेपालले यसपटक यो क्षेत्रमा ३२ अंक मात्रै ल्याएको छ । पछिल्लो एक वर्षको अवधिमा कोरोना संक्रमणको जोखिमका कारण मुलुक लकडाउनले ठप्प भए पनि भ्रष्टाचार रोकिएन । स्वास्थ्य सामग्री खरिददेखि स्थानीय तहसम्म कोरोना संक्रमण नियन्त्रणका नाममा मनोमानी खर्च भयो । तिनमा संलग्नमाथि भ्रष्टाचार नियन्त्रण गर्ने निकायले कुनै कारबाही गर्न सकेन । ओम्नी समूहलाई स्वास्थ्य सामग्री खरिदको अनुमति र यति समूहलाई नेपाल ट्रस्टको जग्गा लिजमा दिँदा सरकारले गरेका नीतिगत अनियमितताहरू यो अवधिमा सार्वजनिक भएका हुन् । वर्ल्ड जस्टिस प्रोजेक्टकै दायरामा परेको संसद्का कामकारबाही पनि यो अवस्थामा निस्तेज भए । जिम्मेवार ठानिएको संसद्को सार्वजनिक लेखा समितिले स्वास्थ्य सामग्री खरिद, प्रिन्टिङ प्रेसको घूस विवादलगायत दर्जनौं विषयमा छानबिन थाले पनि कारबाही गर्न वा अध्ययन टुंगो लगाउन सकेन । सरकारका कामकारबाहीमाथि सन्तुलन राख्नुपर्ने संसद्का अन्य समिति पनि प्रभावकारी नदेखिएपछि नेपालको स्कोरमा सुधार नआएको हो । अर्कोतर्फ मुलुकको न्यायालयको अवस्था पनि सुध्रिन सकेन । न्यायाधीश नियुक्ति, सरुवालगायत कतिपय विवाद निरूपणका क्रममा अदालतका कामकारबाही शंकास्पद देखिए । एनसेलको कर विवाद, प्रहरी अधिकृत रञ्जन कोइरालाको मुद्दा, गोविन्द बटाला जोडिएको कर्तव्य ज्यानको मुद्दालगायतमा अदालतको फैसला सन्देहको घेरामा परेपछि कानुन व्यवसायीले नै न्यायपालिका शुद्धीकरण अभियान चलाएका थिए । आफूतिर फर्किएको विरोध छल्न प्रधानन्यायाधीश चोलेन्द्रशमशेर जबराले विकृतिविहीन न्यायपालिकाबारे अध्ययन गर्न समिति बनाएपछि न्यायालयमा सुशासनको अवस्था सुधार नभएको सीपीआईको सर्वेक्षणमा समावेश वर्ल्ड जस्टिस प्रोजेक्टकै अंकले पुष्टि गर्छ । ट्रान्सपरेन्सी इन्टरनेसनल नेपालका महासचिव मुकुन्द प्रधान ५० अंकभन्दा कम स्कोर ल्याउने मुलुकमा भ्रष्टाचार प्रमुख चुनौती रहेको बताउँछन् । हामीकहाँ पनि सरकार, सदन र न्यायालयमा निजी स्वार्थका लागि पदको दुरुपयोग गर्ने क्रम नरोकिएकाले अवस्था सुधार नभएको देखिएको छ, उनले भने, हाम्रोजस्तो मुलुकमा भ्रष्टाचार घटाउनुपर्ने कुरा प्रमुख चुनौतीका रूपमा छ । त्यसका लागि राज्यका अंगहरूबाटै सुधारको थालनी हुनुपर्छ ।यसपटक भ्रष्टाचारको अवधारणा सूचकांकमा नेपालको अधिकांश क्षेत्रको अवस्था यथास्थितिमा छ । आयातनिर्यातमा हुने घुसखोरी, राजस्व चुहावट नियन्त्रण, न्याय प्राप्तिका लागि हुने घुसखोरीका क्रियाकलाप गत वर्षको झैं यथास्थितिमा छ । सार्वजनिक पद दुरुपयोगमा हुने कारबाहीमा पनि सुधार आएको छैन । एक वर्षको अवधिमा अख्तियारले ललिता निवासको भ्रष्टाचारबाहेक अरू ठूला मुद्दा दर्ता गर्न सकेन । बरु यो अवधिमा आयल निगम जग्गा खरिद, नेपाल ट्रस्टको जग्गा विवाद, रेलवे लिकको ठेक्कामा मिलेमतोलाई संरक्षण दिएको आरोपमा अख्तियारका निवर्तमान प्रमुख आयुक्त नवीन घिमिरे विवादमा परे । सम्पत्ति शुद्धीकरण विभागले एकाध अपवादबाहेकका ठूला फाइलमा मुद्दा लैजान सकेको छैन । राजस्व अनुसन्धान विभागले केही ठूला करछलीका फाइलमाथि अनुसन्धान गरिरहेको छ । करछली, राजस्व चुहावटलगायत क्षेत्रमा केही काम भए पनि कुल स्कोरमा सुधार भएको छैन । भ्रष्टाचार नियन्त्रणका सवालमा सरकारले लिने क्रेडिट का बारेमा जहिले पनि विवाद हुने गरेको छ । भ्रष्टाचार बढ्दा आफ्नो मात्रै भूमिका नहुने बताउने सरकारले सुशासनको अवस्था सुधार हुँदा भने जहिल्यै आफूले जस लिने गरेको छ । अख्तियार दुरुपयोग अनुसन्धान आयोगको अवस्था पनि यस्तै छ । केमा सुध्रियो, केमा उस्तै ? सर्वेक्षणमा सार्वजनिक क्षेत्रमा पारदर्शिता, जवाफदेहिता र भ्रष्टाचार, नेपालमा सार्वजनिक पद दुरुपयोग गर्नेमाथि कारबाही, सेवाका लागि दिनुपर्ने घूस, सरकार, न्यायालय र संसद्का प्रतिनिधिले गर्ने पदको दुरुपयोग, व्यापारव्यवसायमा भ्रष्टाचार, राजनीतिक क्षेत्रमा जवाफदेहिताजस्ता विषयमा आधार बनाइएको थियो । ट्रान्सपरेन्सी इन्टरनेसनलका अनुसार नेपालको सूचकांक तयार पार्न लिइएका ६ वटा आधारमध्ये पाँचवटामा नेपालको अवस्था उस्तै छ भने एउटामा खस्किएको छ । सार्वजनिक क्षेत्रको कामकारबाहीको अवस्था उस्तै छ । सार्वजनिक क्षेत्रको कामकारबाहीको निगरानीको स्थिति विश्लेषण गर्ने विश्व बैंकले ९ वर्षदेखि नेपाललाई ३५ अंक दिइरहेको छ । केही वर्षदेखि सार्वजनिक क्षेत्रको अवस्था उही रहनु भनेको सरकारबाट आमतहमा अनुभूत हुने गरी सुधार गर्न नसक्नु हो । कोरोना संक्रमणको नियन्त्रण र प्रभावकारी स्वास्थ्य उपचारमा समेत सरकारको प्रस्तुति निकै फितलो थियो । वर्ल्ड इकोनोमिक फोरमको स्कोर गत वर्षकै जस्तो छ । गत वर्ष ४० अंक पाएको नेपालले यसपटक पनि त्यति नै पाएको छ । उक्त संस्थाले आयातनिर्यात, सार्वजनिक सेवा, कर भुक्तानी, ठेक्कापट्टा र न्यायका लागि दिनुपर्ने घूसका विषयवस्तुको सर्वेक्षण गर्छ । यी क्रियाकलाप नियन्त्रणका लागि सरकार र भ्रष्टाचार नियन्त्रण गर्ने अख्तियार दुरुपयोग अनुसन्धान आयोगबाट प्रभावकारी काम हुन सकेको छैन । व्यापार, व्यवसाय, आयातनिर्यातमा भ्रष्टाचारको अवस्था मूल्यांकन गर्ने ग्लोबल इनसाइटले यसपटक गत वर्षझैं ३५ अंक दिएको छ । यसबाट व्यापार, व्यवसाय र आयातनिर्यातमा हुने घुसखोरी नघटेको देखिन्छ । सार्वजनिक पद दुरुपयोगमा कारबाही र राज्यका निकायबाट नियन्त्रणको स्थिति मापन गर्ने बर्टेल्सम्यान फाउन्डेसनले गत वर्षझैं २९ अंक दिएको छ । सरकार, न्यायालय, संसद् र सुरक्षा निकायको प्रतिनिधिले निजी स्वार्थका लागि पदको दुरुपयोग गरेको अवस्थाको मापन गर्ने वर्ल्ड जस्टिस प्रोजेक्टले गत वर्षभन्दा ३ अंक घटाएर यसपटक ३२ दिएको छ । भेराइटिज अफ डेमोक्रेसी प्रोजेक्ट (भीडीईएम) ले राजनीतिक भ्रष्टाचारको मापन गर्छ, जसअनुसार नेपालले गत वर्षझैं यसपटक पनि २९ अंक पाएको छ । राजनीतिक क्षेत्रको भ्रष्टाचार नियन्त्रणमा खासै पहल भएको देखिँदैन । कसरी हुन्छ मापन ? नागरिक र सेवाग्राहीले व्यक्त गर्ने प्रतिक्रियाका आधारमा तय गरिने भ्रष्टाचार अवधारणा सूचकांक (करप्सन पर्सेप्सन इन्डेक्ससीपीआई) प्रतिवेदन तयार गरिन्छ । यस क्रममा ट्रान्सपरेन्सी इन्टरनेसनलको नेपाल च्याप्टर टीआई नेपाल सर्वेक्षणमा आफैं प्रत्यक्ष संलग्न हुँदैन । विभिन्न अन्तर्राष्ट्रिय गैरसरकारी संस्था र दातृ निकायले गर्ने सर्वेक्षणका क्रममा संकलन गरिने सूचनालाई विश्लेषण गरेर समग्र सूचक निकालिन्छ । सन् २०२० मा नेपालका लागि सीपीआई तयार गर्ने क्रममा ६ वटा संस्था संलग्न भएको टीआई नेपालका कार्यकारी निर्देशक आशिष थापाले बताए । उनका अनुसार विश्व बैंक, वर्ल्ड इकोनोमिक फोरम, ग्लोबल इनसाइट, बर्टेल्सम्यान फाउन्डेसन, वर्ल्ड जस्टिस प्रोजेक्ट र भेराइटिज अफ डेमोक्रेसी प्रोजेक्ट (भीडीईएम) यसपटकको सर्वेक्षणमा सहभागी थिए । यीमध्ये भेराइटिज अफ डेमोक्रेसी प्रोजेन्ट सर्वेक्षणमा पाँचौंपटक सहभागी भएको हो । यी सबै संस्थाले दिएको अंकको औसत निकालेर सूचकांक तयार गरिन्छ । यी निकायका तथ्यांकमध्ये कतिपय सन् २०२० को मध्यसम्मका छन् भने केहीमा सन् २०२१ का ताजा अद्यावधिक सूचनासमेत छन् । समग्रमा करिब ६ महिनासम्मको तथ्यांक विश्लेषण भएको हो । ट्रान्सपरेन्सी इन्टरनेसनलले सन् १९९५ देखि प्रत्येक वर्ष सीपीआई सार्वजनिक गर्दै आएको छ । नेपाल पनि सन् २००४ देखि यो सूचीमा समावेश हुँदै आएको छ । स्कोरबारे टिप्पणी गर्दै ट्रान्सपरेन्सी इन्टरनेसनलका अध्यक्ष डेलिया फरेरा रुबियाले कोरोना संक्रमणले विश्वव्यापी रूपमा स्वास्थ्य र आर्थिक समस्या मात्रै नभई भ्रष्टाचारको समस्या पनि विकराल बनाएको प्रतिक्रिया दिएका छन् ।"
सीमा क्षेत्रका ३० नाका खुला,"कुनकुन नाका खुला ?पशुपतिनगर (इलाम), काँकडभिट्टा (झापा), रानी (मोरङ), माडर (सिरहा), गौर (रौतहट), वीरगन्ज (पर्सा), रसुवागढी (रसुवा), कृष्णनगर (कपिलवस्तु), बेलहिया (रुपन्देही), जमुनाह (बाँके), गौरीफन्टा (कैलाली), गड्डाचौकी (कञ्चनपुर), खलंगापुलाघाट (दार्चुला), झुलाघाट (बैतडी), खजुरगाछी (झापा), भन्टाबारी (सुनसरी), कुनौली (सप्तरी), जटही (धनुषा), इनर्वा (धनुषा), भिट्टामोड (महोत्तरी), मलंगवा (सर्लाही), बंकुल (रौतहट), मटिअर्वा (बारा), सिम्रौनगढ (बारा), त्रिवेणी (पूर्वी नवलपरासी), महेशपुर (पश्चिम नवलपरासी), तौलिहवा (कपिलवस्तु), कोइलाबास (दाङ), सुरजपुर (बर्दिया) र तातोपानी (सिन्धुपाल्चोक)"
फरार अभियुक्तलाई धमाधम 'फूलमाला,"अहिले राजनीतिक शक्तिमा रहेका कांग्रेस र नेकपाका दुवै खेमाले सुरुवातमा हतियार उठाएका हुन् । चलिरहेको प्रणालीलाई मान्दिन भनेर हतियार उठाउनु फरक कुरा भयो तर व्यक्तिगत लाभहानिका आधारमा फौजदारी मुद्दा खेपिरहेकालाई सरकारको नेतृत्वमा रहेको दलले नै संरक्षण गर्नु आश्चर्यजनक हो । राजनीतिमा अपराधीकरण भएको कुरा भने बारम्बार उठ्दै आएको छ । २०७१ मा एमालेको नवौं महाधिवेशनमा योगेश भट्टराईले राजनीतिलाई अपराधबाट अलग गर्नुपर्ने मागसहित लिखित सुझाव पेस गरेका थिए । तत्कालीन एमालेका महासचिव ईश्वर पोखरेलको प्रतिवेदनमाथि नेता भट्टराईको लिखित सुझाव थियो, फौजदारी केसमा सजाय पाएका तथा भ्रष्टाचारमा मुछिएका, नैतिक पतन भएका, गैरकानुनी काम गरेका कुनै पनि व्यक्तिलाई पार्टीका कुनै पनि कमिटीमा राखिने छैन र संसदीय मोर्चामा उम्मेदवारी दिइनुहुँदैन । राजनीतिको अपराधीकरण तथा अपराधको राजनीतीकरणबाट पार्टीलाई पूर्णरूपमा मुक्त गरिनुपर्छ । भट्टराईको सुझावको चर्चा त्यसपछि भएन । बरु २०७४ को प्रदेशसभा चुनावमा एमालेसँगको तालमेलमा गुन्डा नाइके दीपक मनाङे मनाङबाट चुनावमा उठे र जिते पनि । नेकपा केन्द्रीय सदस्य दीपकप्रकाश भट्टले पछिल्लो समयमा हराउँदै गएको अपराधलाई राजनीतीकरण गर्ने प्रवृत्ति फेरि दोहोरिनु चिन्ताजनक भएको बताए । द्वन्द्वोत्तर समयमा हतियारबद्ध समूहहरू आउने र व्यवस्थापन हुने भन्ने हुन्छ, त्यो हामीले माओवादी शान्ति प्रक्रियामा आएको केही समयपछिसम्म देखेका हौं, उनले भने, पछिल्लो समय केपी कमरेड राजनीतिक, वैयक्तिक, सैद्धान्तिक, वैचारिक काममा लागेको देखिएन । उहाँले राजनीतिमा जे पनि जायज छ भन्ने नकारात्मक कुरालाई स्थापित गर्दै जानुभयो । भट्टका अनुसार द्वन्द्वकालका घटना व्यवस्थापन गर्ने हो भने आयोगहरू नै छन्, त्यताबाट गर्नुपर्थ्यो । त्यो नगरेर खामहरूलाई बालुवाटारमा भित्र्याएर अपराधी र राजनीतिज्ञबीचको नेक्सस फेरि बढाउन खोज्नुभएको छ, अपराधीको राजनीतीकरण र राजनीतिको अपराधीकरण गर्ने चक्र जुन विगतमा बेहोरेका थियौं, केपी ओलीले त्यसैलाई प्रश्रय दिइरहनुभएको छ, उनले भने ।आपराधिक पृष्ठभूमिका मान्छेहरूसँग राजनीतिकर्मीको साइनो नयाँ होइन । २०७१ साउनमा गुन्डा नाइके चरी मारिँदा एमालेको नेतृत्व आन्दोलित भएको थियो । २०७२ भदौमा अर्का गुन्डा नाइके कुमार श्रेष्ठ घैंटे प्रहरी मुठभेडमा मारिँदा कांग्रेस नेतृत्व पनि उसैगरी विरोधमा आयो । यी घटना पनि आपराधिक पृष्ठभूमिका मान्छेसँग राजनीतिकर्मीको सीधा सम्पर्क हुँदोरहेछ भन्ने पुस्ट्याइँ हो । पछिल्लोपटक प्रधानमन्त्री ओलीले नेतृत्व गरेको नेकपामा आपराधिक र विवादास्पद छवि भएका नेताकार्यकर्ताको संलग्नता हुनुमा पनि सत्ता र शक्तिसँग लागेपछि आफ्नाविरुद्धका मुद्दा कमजोर हुन्छन् भन्ने बुझाइ प्रमुख कारण हो ।खामसहित द्वन्द्वकालीन र त्यसपछिका घटनामा समेत मुद्दा खेपिरहेका पूर्वलडाकुले आफूहरूविरुद्धको मुद्दा फिर्ता भए आउने भनेर प्रधानमन्त्रीलाई बताइसकेका छन् । अरूका पनि त्यस्तै माग भएको र ती मुद्दालाई कानुनी रूपमा छिट्टै किनारा लगाउने गरी सरकारसँग वार्ता भइरहेको घाइते पूर्वमाओवादीका एउटा समूहको संयोजन गर्दै सरकारले बनाएको कार्यदलसँग छलफल गरिरहेका नेकपा केन्द्रीय सदस्य लीलबहादुर थापाले बताए । हामी सरकारले बनाएको कार्यदलसँग छलफलमै छौं, हामीले तयार पारेका केन्द्रीय सदस्यहरूको नामावली गोजीमा बोकेरै हिँडेका छौं, उनले भने, विभिन्न समयमा हाम्रा साथीहरूमाथि लागेका झूटा मुद्दा फिर्ता हुनुपर्छ भन्ने साथीहरूको मुख्य कन्सर्न छ । अघिल्लो मन्त्रिपरिषद् बैठकले लोकतन्त्र प्राप्तिका सबै आन्दोलनका घाइते, बेपत्ता परिवार, पूर्वलडाकुहरूको सम्मान र राहतको सिफारिसका लागि भन्दै परराष्ट्रमन्त्री प्रदीप ज्ञवालीको संयोजकत्वमा कार्यदल बनाएको थियो ।राजनीतिक द्वन्द्वसम्बन्धी अध्येता सुबिन्द्र बोगटी राजनीतिकर्मी र आपराधिक पृष्ठभूमिका मान्छेहरूबीचको आपसी स्वार्थ मिल्दा यस्ता मान्छेहरूका लागि अहिलेको समय उपयुक्तजस्तो देखिएको बताउँछन् । नेकपा फुटेपछि दलहरूलाई शक्ति, जनशक्ति र पैसा देखाउने बेला यही हो भन्ने लागेको जस्तो देखिन्छ, उनले भने, अपराधलाई राजनीतीकरण गर्ने सन्दर्भमा हामी अलिकति भारतबाट पनि गाइडेड छौं । गएको निर्वाचनमा भारतको राजनीतिमा ४९ प्रतिशत अपराधीकरण छिरेको रिपोर्ट सार्वजनिक भएको थियो । २०६८ फागुन १५ मा तत्कालीन प्रधानमन्त्री बाबुराम भट्टराई नेतृत्वको सरकारले ३ सय ६७ जना प्रतिवादी रहेका ३९ वटा फौजदारी मुद्दा फिर्ता लिने निर्णय गरेको थियो । उक्त निर्णयविरुद्ध अधिवक्ताहरू माधवकुमार बस्नेत र प्रकाशमणि शर्माले छुट्टाछुट्टै रिट हालेका थिए । त्यसपछि तत्कालीन प्रधानन्यायाधीश कल्याण श्रेष्ठ नेतृत्वको पाँच सदस्यीय संवैधानिक इजलासले २०७२ पुस ३० मा सरकारका सबै निर्णय बदर गरिदिएको थियो । फौजदारी न्यायको राजनीतीकरण गर्ने प्रत्यक्ष वा परोक्ष कुनै प्रयास न्यायको स्वच्छताका लागि विषसरह हुन्छ, कार्यकारी प्रभाव वा पहुँच भएकाको हकमा फौजदारी न्याय खेलौनाजस्तो र अन्यलाई सनासोजस्तो भयो भने न्यायले न्यायिकता नै गुमाउने अवस्था बन्छ, मुद्दा फिर्ता लिने प्रक्रियामा पीडितको परामर्श, सुनुवाइमा सहभागिता र न्यायिक प्रक्रियामा प्रतिवादीले गर्नॅपर्ने समर्पण जरुरी छ । जथाभावी मुद्दा फिर्ता लिने गर्दा पीडित पक्षको न्याय प्राप्तिको हक कुण्ठित हुन जान्छ, सर्वोच्चले आफ्नो फैसलामा भनेको थियो । सर्वोच्चले स्थापना गरेको मान्यताविपरीत प्रधानमन्त्री ओलीले फौजदारी अभियोगमा फरारसँग भेट्नु र उपप्रधानमन्त्रीले फरारहरूलाई नै फूलमाला लगाएर स्वागत गर्नुलाई अपराधीहरूबाट राजनीति क्याप्चर हुने सिलसिलाको सुरुवात भएको वरिष्ठ अधिवक्ता युवराज संग्रौलाको भनाइ छ । प्रतिस्पर्धामा पार्टीहरूलाई चुनाव जित्नु छ, उहाँहरूलाई राम्रोसँग के थाहा छ भने चुनाव जित्न अपराधीको भूमिका हुन्छ, त्यसकारण अपराधी चाहिन्छ भनेर उहाँहरूले आह्वान गर्नुहुन्छ, अपराधीहरू प्रवेश गर्छन्, संग्रौलाले भने, अहिले नेकपा फुटेका बेला सत्ता पक्षले खामजस्ता मान्छेलाई आह्वान गर्यो, त्यसको प्रतिकार गर्न अरू पार्टीलाई पनि अपराधी चाहिन्छ । अब कांग्रेस र प्रचण्डजीहरूको नेकपामा पनि त्यस्ता अपराधीले सहज प्रवेश पाउँछन् । संग्रौलाले अपराधीहरूलाई भन्दा पनि नैतिकताको राजनीति गर्छौं भन्ने तर नैतिकता नबचाउने नेताहरूको अडिट चुनावमा हुनुपर्ने बताए । अपराधीहरूको त के कुरा गर्नु, कोही मान्छे भीरमा लड्न लागिराछ, कोही आएर म तिमीलाई बचाउँछु भन्दा कसले हात पसार्दैन र ? उनले भने ।"
जसले २ हजार शव चिरिन्,"वर्षौंदेखि गर्दै आए पनि लक्ष्मीलाई आफ्नो काम अझै सामान्य लाग्न सकेको छैन । त्यसैले हतपत उनी यसबारे कसैसँग कुरा गर्दिनन् । कतिसम्म भने, कान्तिपुरसँगको लामो कुराकानीमा उनले आफ्नो ठेगाना खुलाउन चाहिनन्, तस्बिर खिच्न मनाही गरिन् । पोस्टमार्टम गर्ने प्रमुख भूमिका फरेन्सिक विशेषज्ञ चिकित्सकको हो । तर पोस्टमार्टम गर्दा डाक्टर एक्लै हुँदैनन् । सहयोगीले डाक्टरको निर्देशनमा शव चिरफार गर्छन् ।मेरो पनि हृदय छ, छोराछोरी छन् । पेसाप्रतिको जिम्मेवारी महसुसले गर्दा नै पोस्टमार्टममा संलग्न भएकी हुँ, बुधबार साँझ पोस्टमार्टममा छिर्नुअघि उनले भनिन्, पोस्टमार्टम गर्दा मैले मृत मान्छेको शरीर चिरेको होइन, डाक्टरले शल्यक्रिया गर्न चिरफार गरेको सम्झन्छु । मृतकलाई मृत्युपछि न्याय दिलाउने काममा संलग्न छु भन्ने सम्झेर गर्व लाग्छ । पोस्टमार्टमको सही रिपोर्टले अदालतले सही फैसला गर्ने भएकाले इमानदारितासाथ काम गरेको उनले बताइन् ।मृत शरीरको शिरदेखि पैतालासम्म चिरफार गर्दै सबै अंग परीक्षण गरेर पोस्टमार्टम रिपोर्ट बनाइन्छ । शरीरभित्रको आवश्यक अंगको टुक्रा नमुना झिकेर प्याथोलोजी जाँच गरिन्छ । सोहीअनुसार चिकित्सकले पोस्टमार्टम रिपोर्ट तयार गर्छन् । मृत्युको विषय अदालतसम्म पुग्दा पोस्टमार्टम रिपोर्ट महत्त्वपूर्ण प्रमाण ठहरिन्छ । कलेजमा पोस्टमार्टम गरेको हेर्दा र व्यवहारमा अभ्यास गर्दा कोही त नर्मस नै हुन्छन् । महिलाहरू अक्सर सुई लगाउने भन्दा पनि डराउँछन् तर लक्ष्मी निडर छिन् । ढुक्कले काम गर्छिन् । काममा अभ्यस्त भए पनि उनी तालिम प्राप्त नभएकाले डाक्टरले नै ह्यान्डिल गर्छौं, बेनी अस्पतालका डाक्टर ऋषव खनालले भने, पोस्टमार्टम गर्दा कहिलेकाहीं जटिल लाग्यो, शंका लाग्यो भने र कहिलेकाहीं मृतकका आफन्तले विशेषज्ञ नै खोजेको अवस्थामा नमुना संकलन गरी पठाउँछौं । लक्ष्मीको सहयोगमा पोस्टमार्टम गर्दा कहिल्यै अप्ठ्यारो नभएको उनले बताए ।काम गर्न नाइँ नभन्नु नै लक्ष्मीको सबल पक्ष हो । रातदिन नभनी जिम्मेवारीपूर्वक काम पूरा गरेकी छन् बेनी अस्पताल व्यवस्थापन समितिका अध्यक्ष बेलबहादुर कटुवालले भने । २०५७ देखि २०६२ सम्म लक्ष्मीका श्रीमान् पोस्टमार्टम गर्ने काममा संलग्न थिए । श्रीमान्ले त्यो काम छाडेपछि लक्ष्मीले जिम्मेवारी सम्हालेकी हुन् ।सुरुसुरुमा डरले हात काप्थे । गाह्रो भएको थियो । डाक्टरले सम्झाए, अप्रेसन गर्ने ठाउँमा लगेर चिरेको देखाएपछि बिस्तारै सिक्दै गएँ, बानी पर्यो, लक्ष्मीले भनिन्, एउटा शवको पोस्टमार्टम गरेको डाक्टरले कति पाउँछन्, थाहा छैन, मैले भने २ सय रुपैयाँमा कर कट्टी गरी पाउँछु ।"
मन्त्री र व्यवसायीको चेपुवामा महानिर्देशक,"(काठमाडौं)  वैदेशिक रोजगार विभागले निलम्बनमा राखेको एसओएस म्यानपावर सर्भिसेजलाई श्रम, रोजगार तथा सामाजिक सुरक्षा मन्त्रालयले फुकुवा गर्ने टिप्पणी उठाउँदै गर्दा माघ ११ गते बुद्धनगरमा भने म्यानपावर व्यवसायी विभागका महानिर्देशकविरुद्ध नाराबाजी गरिरहेका थिए । व्यवसायीले चाहे भने मन्त्रालयको मन्त्री त परिवर्तन हुन्छ, डीजीको कुरै नगर्नुस्, नेपाल वैदेशिक रोजगार व्यवसायी संघको नेतृत्वमा भएको धर्नामा उपाध्यक्ष कमल तामाङ सार्वजनिक रूपमै भनिरहेका थिए, व्यवसायीको माग पूरा हुँदैन भने यो डीजी रहेसम्म व्यवसायीले काम गर्नेवाला छैनन् । आजको मितिबाट छापा हान्ने काम भयो भने हामी मुठभेडमा जान्छौं । कतारमा प्रहरी पठाउन अनुमति नलिई अन्तर्वार्ता लिएको भन्दै विभागले एसओएसलाई ६ महिनासम्म निलम्बन गरी छानबिन सुरु गरेको थियो । छानबिन भइरहेको अवस्थामा प्रभावमा परेका नवनियुक्त श्रममन्त्री गौरीशंकर चौधरीले एसओएसलाई निलम्बनबाट फुकुवा गरिदिए । विभागका महानिर्देशक कुमार दाहाल भने म्यानपावर व्यवसायीको धम्कीभन्दा पनि मन्त्रीले विभागको निर्णयलाई बदर गरेको प्रति चिन्तित छन् । म्यानपावर व्यवसायीहरू अनुगमन नै गर्न पाउँदैनस् भनेर बाहिर घेराबन्दी गरिरहेका छन्, उता आफ्नै मन्त्रीले व्यवसायीको प्रलोभनमा परी विभागको निर्णय बदर गर्न थालेका छन्, दाहाललाई कर्मचारीहरू भन्न थालेका छन्, दुवैतिरको घेराबन्दीमा परेपछि कसरी काम गर्ने ? हात बाँधेर बसिदिए भो ।कोरोना महामारीपछि मंसिरबाट म्यानपावर कम्पनीले श्रमिकलाई विदेश पठाउन थालेको छ । ठगीका उजुरी धेरै पर्न थालेपछि तुरुन्तै अनुगमन गर्ने टोली बनाएको विभागको भनाइ छ । मंसिरमा १० र पुसमा ८ वटा म्यानपावर कम्पनीविरुद्ध उजुरी परेका थिए । मंसिरमा अनुगमन गरिएमध्ये अवैध अन्तर्वार्ता लिने एसओएस, डीडी ह्युमेन रिसोर्स, होप इन्टरनेसनलको कारोबार ६ महिनाका लागि रोक्का गरिएको थियो । भिजिट भिसामा पठाएको भन्दै छानबिनमा परेको सुर्खेत ओभरसिजको पनि कारोबार रोक्का गरिएको छ । एचएमटी स्काई अफ द वर्ल्ड, स्काई ब्लु इन्टरनेसनल, ओम ओभरसिस, प्याराडाइज इन्टरनेसनलले भने काम गर्न पाएका छन् । पुसको अनुगमनमा बढी पैसा लिएको प्रमाण भेटिएपछि विभागले मनास्लु इन्टरनेसनललाई एक लाख र ग्रोथ प्रोसेस इन्टरनेसनललाई १ लाख ५० हजार रुपैयाँ जरिवाना गरेको छ । अर्किड ओभरसिज र बेबी स्टारको कारोबार रोक्का गरिएको छ । सालीमानी ओभर्सिस, अल अस्मास, भिजन एन्ड भ्यालु, लिंक इन्टरनेसनल प्लेसमेन्टलाई भने विभागले सफाइ दिएको छ । कट्टु र फाटेको जुत्ता लगाएर आएका श्रमिकको उजुरी लिऊँ कि नलिऊँ ? महानिर्देशक दाहालले भने, श्रमिकले कति दुःख पाएका छन्, बिनाप्रमाण उनीहरू विभाग आउनुपरेको छ । अघोषित एजेन्ट राखेर कति पैसा असुल हुन्छ भन्ने प्रमाण विभागसँग छ । जसले गर्दा मैले अलि कडा कदम लिनुपरेको हो । विभागमा साउनयता पुस मसान्तसम्म म्यानपावर व्यवसायीबाट ६ करोड ६ लाख ४३ हजार रुपैयाँ ठगी गरेको भन्दै ३ सय ७२ वटा उजुरी परेका छन् । त्यसमध्ये कम्पनीले ८ लाख रुपैयाँ जरिवाना बुझाएका छन् भने श्रमिकलाई ६२ लाख रुपैयाँ क्षतिपूर्ति दिइएको छ । यसरी कारबाही गर्ने विभागको निर्णयविरुद्ध म्यानपावर व्यवसायीले श्रममन्त्रीसमक्ष पुनरावलोकन गर्न पाउने नियम छ । एसओएसले आफूमाथि अन्याय भएको भन्दै तत्कालीन श्रममन्त्री रामेश्वर राय यादवसमक्ष पुनरावलोकनका लागि निवेदन गरेको थियो । यादव निर्णय नगरी बाहिरिए । तर, नयाँ मन्त्रीका रूपमा चौधरी आउनासाथ विभागको निर्णय बदर गरी व्यवसायीको पक्ष लिए । विभागका तत्कालीन महानिर्देशक भीष्मकुमार भुसाल विभागलाई निरीह बनाउनु भनेको श्रमिक ठगिने राजमार्ग खोल्नु भएको बताउँछन् । भुसालको निर्णयविरुद्ध ७ वटा म्यानपावर कम्पनीले तत्कालीन श्रममन्त्री गोकर्ण विष्टसमक्ष अपिल गरेका थिए । त्यतिबेला विष्टले भने ७ वटै फाइलमा विभागकै निर्णयलाई सदर गरिदिएका थिए । नेपाल वैदेशिक रोजगार व्यवसायी संघका महासचिव सुजित श्रेष्ठले विभाग नेतृत्व एकलौटी र स्वेच्छाचारी ढंगले चलेको आरोप लगाए । व्यवसायीलाई अनावश्यक जरिवाना गराउने, सूचना नदिई आधार र कारणबिना धरौटी कट्टा गर्ने, कम्पनीको कामकारोबार रोक्का गरेपछि आन्दोलनमा आउन बाध्य भएको उनको भनाइ छ । विभागले अख्तियारको दुरुपयोग गरेको व्यवसायीहरू बताउँछन् । विभागले उजुरी र गुनासोका सम्बन्धमा व्यवसायीलाई पहिले ७ दिने पत्र, दोस्रो पटक ३ दिने र अन्त्यमा २४ घण्टे पत्र पठाउँदासमेत उपस्थित नभएमा मात्रै धरौटी कट्टा गर्ने, जरिवाना गर्ने, कम्पनीको कारोबार रोक्ने हो, श्रेष्ठले भने, तर विभागको पत्रको जवाफ दिई नियमित सम्पर्कमा रहेका व्यवसायीको कारोबार रोक्का गर्ने, धरौटी कट्टा र जरिवाना गर्ने काम तत्काल बन्द गरिनुपर्छ ।"
"को रकमी, को सच्चा सहिद ?","(काठमाडौं)  जहानियाँ शासनविरुद्ध आवाज उठाउँदा तत्कालीन राणा सरकारले १९७७ माघ १० देखि १६ गतेसम्ममा शुक्रराज शास्त्री, धर्मभक्त माथेमा, दशरथ चन्द र गंगालाल श्रेष्ठको हत्या गर्यो । उनीहरूसँगै आवाज उठाएका टंकप्रसाद आचार्य र रामहरि शर्मालाई भने ब्राह्मण मार्दा पाप लाग्छ भनेर छाडियो । राणाहरूले छाडिदिएका तिनै जिउँदा सहिद आचार्यले २०१२ सालमा प्रधानमन्त्री बनेपछि मन्त्रिपरिषद्बाट निर्णय गराएर माघ १६ गते सहिद दिवस का रूपमा मनाउने घोषणा गरे । त्यसपछि हरेक वर्ष लोकतन्त्र र नागरिक अधिकारका लागि प्राण आहुति दिनेहरूका नाममा सहिद दिवस मनाइन्छ, शुक्रबार त्यही दिवस परेको छ ।विगतमा सहिदप्रति रहेको सम्मानको आयतन अहिले घटेको छ । सहिद दिवस कर्मकाण्डी बनेको छ । सहिद सप्ताहका नाममा काठमाडौं महानगरपालिकाले केही औपचारिक कार्यक्रम गर्छ । दिवसको पूर्वसन्ध्यामा प्रधानमन्त्रीबाट सहिदका नाममा वक्तव्य आउँछ । यसपटक पनि बिहीबार साँझ प्रधानमन्त्री केपी शर्मा ओलीले सहिदहरूलाई श्रद्धाञ्जली व्यक्त गर्दै उनीहरूको बलिदानीबाट लोकतन्त्र र गणतन्त्र प्राप्त गरेको भन्न छुटाएनन् । उनीहरूका पदचाप पछ्याउँदै सपना पूरा गर्ने वाचा हरेक वर्ष यसैगरी प्रधानमन्त्रीबाट आउँछ । राजनीतिक छिनाझपटी बढेका बेला सहिदका सपना र उनीहरूको प्रसंग नेताहरूले जोड्छन्, सहिदको नाम लिन्छन् । जब सत्ता, शक्ति र आफ्नो स्वार्थमा जेलिन्छन्, त्यसबेला खास सहिदको मान राख्न भुल्छन् । यसपटक ओलीले लोकतन्त्रविरुद्ध घात गरेको भन्दै नेकपाको दाहालनेपाल समूहले सहिद दिवसलाई आन्दोलनकै एउटा अंशका रूपमा मनाउने घोषणा गरेको छ । अहिले आम मानिसका मानसपटलमा सहिद भन्नेबित्तिकै लोकतन्त्र र अधिकारका लागि लडेका वास्तविक सहिद होइन, अरू विभिन्न घटनामा मारिएका र मरेका व्यक्तिहरूका तस्बिरसमेत झल्किन्छन् । सहिदलाई १० लाख रुपैयाँको मूल्यभित्र जोडिएको छ । यसले सहिदहरूको मानभन्दा अपमान हुने अवस्था आएको इतिहासविद् रमेश ढुंगेल बताउँछन् । उनको बुझाइमा अहिले सहिदका नाममा सरकारबाट व्यापार भइरहेको छ । सहिदको सर्वस्वीकार्य राष्ट्रिय परिभाषा र व्याख्या हुन नसक्दा सहिदका नाममा विकृति मौलाउने अवसर आएको उनले बताए । भीडको दबाब, राजनीतिक स्वार्थ, पीडित पक्षको सेन्टिमेन्ट लिन खोज्ने प्रवृत्ति र यससँग जोडिएको १० लाख लेनदेनले खास सहिदको अवमूल्यन भएको छ, ढुंगेलले कान्तिपुरसँग भने, यस्ता विकृति र विसंगतिलाई सच्याउने हो भने राष्ट्र निर्माण, राजनीतिक आन्दोलन, देशको हित केमा कसले ज्यान गुमाए, त्यसको उचित खोजबिन हुनुपर्यो, होइन भने सत्ता र शक्ति अनि भीडको आडमा सहिद घोषणा र १० लाखको खेती चली नै रहने देखिन्छ ।२०६२६३ को दोस्रो जनआन्दोलनपछि सहिद घोषणाको बाढी नै आयो । जसका कारण प्रजातन्त्र र नागरिक हकअधिकारका लागि सहादत प्राप्त गरेका खास सहिद र राजनीतिक आस्था तथा दलीय स्वार्थकेन्द्रित आन्दोलनमा ज्यान गुमाएका व्यक्तिको हैसियत सरकारी अभिलेखमा समान बन्न पुग्यो । गृह मन्त्रालयको अभिलेखमा लखन थापादेखि १९९७ सालका चार सहिद हुँदै २००७ सालको प्रजातन्त्र, ३० वर्षे पञ्चायती व्यवस्थाको अन्त्य, २०४६ सालको जनआन्दोलन, माओवादी सशस्त्र आन्दोलन, २०६२६३ को जनआन्दोलन, मधेस आन्दोलन, राजनीतिक दलका कार्यकर्ताबीच झडप र आपराधिक समूहबाट मारिएका व्यक्तिसम्म अटाएका छन् । पहिलो सहिद लखन थापालाई मानिँदै आएको छ । लाहुरे थापालाई जंगबहादुर राणाविरुद्ध प्रचारबाजी गरेको आरोपमा १९३३ सालमा गोरखाको मनकामना मन्दिरअगाडि रूखमा झुन्ड्याएर मारिएको थियो । २०७२ असोज ३ को मन्त्रिपरिषद् बैठकले उनलाई पहिलो सहिद घोषणा गरेको हो । उनलाई मान्यता दिनुअघि अन्य सयौं व्यक्ति सहिदको सूचीमा परिसकेका थिए । २०६२६३ पछि मन्त्रिपरिषद्बाट सहिद घोषणा गरिएका व्यक्तिको परिवारलाई १० लाख रुपैयाँ प्रदान गर्न थालियो । त्यसपछि जुनसुकै घटनामा मारिएका व्यक्तिलाई पनि १० लाखको आसमा सहिद घोषणा गरिदिनुपर्ने माग हुन थाल्यो । असन्तुष्टलाई सम्बोधन गर्दै सरकारले पनि सहिद घोषणा गरिदिने सजिलो बाटो अपनायो । जुन परिपाटीले वास्तविक सहिद र कृत्रिम सहिदको हैसियत राज्यको नजरमा उस्तै देखिन थालेको छ । गृह मन्त्रालयका सहप्रवक्ता प्रेमलाल लामिछानेका अनुसार सरकारी अभिलेखमा चार सहिद तथा प्रथम सहिद मानिँदै आएका लखन थापासहित सहिदको संख्या १२ हजार २ सय ३० पुगेको छ । सहिदको सूचीमा परेकामध्ये ९ हजारभन्दा बढीका परिवारले सरकारबाट १० लाख रुपैयाँ राहत लिएका छन् । ७ सय ५५ जना घाइतेले सरकारबाट आंशिक र पूर्ण जीवनयापन भत्ता पनि लिँदै आएका छन् । भएको सूचीलाई व्यवस्थित र अभिलेखीकृत बनाउने काम भइरहेको छ सहप्रवक्ता लामिछानेले भने । गृह मन्त्रालयका अनुसार २०५२ देखि २०६२६३ सम्ममा ज्यान गुमाएका तत्कालीन माओवादीका करिब ८ हजार कार्यकर्तालाई २०६५ पुस ९ र २०६७ असार ९ गते एकमुष्ट सहिदको सूचीमा समावेश गरियो । यो घोषणा गर्दा पुष्पकमल दाहाल र बाबुराम भट्टराई प्रधानमन्त्री थिए । ३ वर्षअघि सशस्त्र द्वन्द्वकालमा ज्यान गुमाएका २ हजार ८ सय ९४ जना सुरक्षाकर्मीलाई एकै पटक सहिद घोषणा गरियो । २०७४ माघ २२ मा पुन एकै पटक २ सय ९ जनालाई सहिदको सूचीमा समावेश गरियो । मधेस आन्दोलन, थरुहट आन्दोलनलगायतका क्रममा ज्यान गुमाएका पनि सहिदकै सूचीमा अटाए । अन्य घटनामा मारिएका कतिपय व्यक्ति पनि सहिदको कोटामा छन् । सहिदकै अवमूल्यन हुने गरी संख्या बढ्न थालेपछि सार्वजनिक रूपमा आलोचना पनि हुने गरेको छ । सरोकारवालाले यस विषयमा राज्यको ध्यानाकर्षण गराउने गरेका छन् । त्यस्तै दबाबका कारण सरकारले २०६७ सालमा पूर्वमन्त्री मोदनाथ प्रश्रितको अध्यक्षतामा सहिदको परिभाषा र वर्गीकरण गर्न कार्यदल बनाएको थियो । कार्यदलले सहिदलाई तीन प्रकारको सूचीमा राख्न सुझाव दिएको थियो । पहिलो, आफू मर्छु भन्ने जान्दाजान्दै होमिएका, अर्को, मर्छु भन्ने नलागी होमिएका र तेस्रो, आर्थिक लाभकेन्द्रित । तर यो प्रतिवेदन सरकारले सार्वजनिक गरेको छैन । २०६२६३ को जनआन्दोलनपछि तत्कालीन माओवादी नेता नवराज सुवेदीको नेतृत्वमा पनि कार्यदल बनेको थियो । यस्तै २०२५ सालमा पनि पञ्चायतकालीन नेता नवराज सुवेदीको अध्यक्षतामा सहिदबारे व्याख्या गर्न समिति गठन गरिएको थियो । तर, यी कार्यदलका सुझाव कार्यान्वयन गरिएनन् । प्रतिवेदन कार्यान्वयन भयो भने राजनीतिक दलहरूले आफ्नो अनुकूलमा सहिद बनाएका व्यक्तिहरू सूचीबाट बाहिर पर्छन्, त्यसैले कुनै पनि राजनीतिक नेतृत्वले त्यो जोखिम लिन चाहँदैन एक सरकारी अधिकारीले भने ।"
सर्वोच्चद्वारा प्रधानमन्त्री ओलीलाई लिखित जवाफ दिन आदेश,"(काठमाडौं)  सर्वोच्च अदालतले प्रधानमन्त्री केपी शर्मा ओलीलाई आफैं उपस्थित भई लिखित जवाफ पेस गर्न आदेश दिएको छ । न्यायाधीश मनोजकुमार शर्माको एकल इजलासले बिहीबार यस्तो आदेश दिएपछि बहालवाला प्रधानमन्त्रीले आफैं उपस्थित भएर अदालतको अवहेलनासम्बन्धी निवेदन सामना गर्नुपर्ने भएको छ । कानुन व्यवसायी र उनीहरूको पेसाप्रति निम्नस्तरको टिप्पणी गरेको आरोप लागेका प्रधानमन्त्री ओलीले म्याद बुझेको एक साताभित्र सशरीर उपस्थित भई जवाफ पेस गर्नुपर्नेछ । एक साताअघि (गत शुक्रबार) राजधानीमा आयोजित कार्यक्रममा प्रधानमन्त्री ओलीले कानुन व्यवसायी र वरिष्ठ अधिवक्ता कृष्णप्रसाद भण्डारीविरुद्ध टिप्पणी गरेका थिए । प्रतिनिधिसभा पुनःस्थापना गर्ने कुनै ठाउँ संविधानमा छैन । कुरा फिटेको फिट्यै छन् केही वकिलहरूले, उनले भनेका थिए, एक जना बाजे वकिललाई पनि लिएर गएछन्, त्यहाँ तमासा देखाउन । किन दुःख दिएको हो, बूढा मान्छेलाई ? उनको यही अभिव्यक्तिको चौतर्फी आलोचना भएको थियो । सर्वोच्चले चार पूर्वप्रधानन्यायाधीश र एक पूर्वसभामुखलाई पनि अदालतको अवहेलनाका विषयमा सात दिनभित्र लिखित जवाफ पेस गर्न आदेश दिएको छ । न्यायाधीश शर्माकै एकल इजलासले ६ जनामाथि एउटै व्यहोराको फरकफरक आदेश गर्दै आफैं लिखित जवाफ पेस गर्नुहोला भन्ने आदेश गरेको हो । आदेशको व्यहोरा एउटै भए पनि प्रधानमन्त्री ओली, चार पूर्वप्रधानन्यायाधीश र एक पूर्वसभामुख जोडिएका विषयवस्तु फरकफरक हुन् । अदालतले उनीहरूलाई मागबमोजिम किन अवहेलनामा कारबाही हुनु नपर्ने हो ? भनी लिखित जवाफका लागि आदेश दिएको हो ।अदालतले पूर्वप्रधानन्यायाधीशहरू मीनबहादुर रायमाझी, अनुपराज शर्मा, कल्याण श्रेष्ठ र सुशीला कार्कीलाई गत पुस २४ गतेको वक्तव्यलाई लिएर लिखित जवाफ माग गरेको हो । उनीहरूले गत पुस २४ गते संविधानको धारा ७६ मा मन्त्रिपरिषद् गठन गर्ने सिलसिलामा वा सो प्रयोजनका लागि बाहेकको कुनै पनि अवस्थामा प्रतिनिधिसभा विघटन गर्ने अधिकार वा व्यवस्था नगरिएको अवस्थामा आकर्षित नहुने धारा ग्रहण गरी प्रतिनिधिसभा विघटन गरिएको भनी वक्तव्य जारी गरेका थिए । उनीहरूले वक्तव्यमा भनेका थिए, जुनसुकै परिस्थिति उत्पन्न भए पनि संविधान र संविधानवादको अधीनमा रहेर सम्बोधन गर्ने क्षमता रहनुपर्छ भन्ने हाम्रो दृढ विश्वास छ । वक्तव्यमा अदालतका विचाराधीन विषयमा केही उल्लेख थिएन ।प्रधानमन्त्री ओलीसहित चार पूर्वप्रधानन्यायाधीश तथा पूर्वसभामुख एवं वरिष्ठ अधिवक्ता दमननाथ ढुंगानाविरुद्ध छुट्टाछुट्टै पाँच निवेदन दर्ता गरिएका थिए । प्रधानमन्त्री ओलीविरुद्ध दुई निवेदन दर्ता भएका थिए । सर्वोच्चले यी निवेदनलाई एकैसाथ राख्नु भनी आदेश गरेको छ । पूर्वप्रधानन्यायाधीशहरूविरुद्धका दुई निवेदन पनि सर्वोच्च अदालतले एकैसाथ राख्ने आदेश दिएको छ । सर्वोच्चले पूर्वसभामुख एवं वरिष्ठ अधिवक्ता दमननाथ ढुंगानालाई पनि त्यही आदेश दिएको छ । उनले सार्वजनिक कार्यक्रममा जनभावनाअनुसार प्रतिनिधिसभा विघटनको निर्णय बदर नभए सडकबाट न्यायाधीश तान्ने दिन आउन सक्ने अभिव्यक्ति दिएका थिए । गत शुक्रबार प्रधानमन्त्रीले कानुन व्यवसायीहरूलाई तमासा देखाएको भनी विवादास्पद अभिव्यक्ति दिएपछि आइतबार नै अवहेलना निवेदन दर्ता गर्ने प्रयास भएको थियो । सर्वोच्च अदालतले ती दुई निवेदन मंगलबारसम्म होल्ड गरिदियो । यही अवधिमा अधिवक्ता रमेश बडालको फर्ममा काम गरेका कानुन व्यवसायीहरूले प्रधानमन्त्रीका लागि सहज हुने गरी चार पूर्वप्रधानन्यायाधीश र पूर्वसभामुख ढुंगानाविरुद्ध निवेदन तयार पारे र सर्वोच्च अदालतमा पेस गरे । त्यसपछि सर्वोच्च अदालतले सबै निवेदन दर्ता गरेर एकै दिन पेसीमा राखेको हो । अदालतमा विचाराधीन मुद्दासँग सम्बन्धित विषयमा पूर्वप्रधानमन्त्रीलाई अदालतमै उपस्थित हुन आदेश दिएको यो विरलै घटनामध्ये एक हो । यसअघिका प्रधानमन्त्रीहरूले पनि अवहेलना मुद्दा नखेपेका भने होइनन् । पूर्वप्रधानमन्त्रीहरू बाबुराम भट्टराई, शेरबहादुर देउवा, पुष्पकमल दाहालले अवेहलना मुद्दा खेपिसकेका छन् । उनीहरू कसैलाई पनि अवहेलना ठहर भएको थिएन ।"
'प्रतिनिधिसभाबाट सरकारलाई असहयोग थिएन,"काठमाडौं (कास) प्रतिनिधिसभा विघटनको विपक्षमा बहस गरिरहेका कानुन व्यवसायीले सरकारको नियमित कामकारबाहीमा प्रतिनिधिसभाबाट कुनै अवरोध र कठिनाइ नभएको दाबी गरेका छन् । प्रतिनिधिसभाबाट आफ्नो कामकारबाहीमा अवरोध भएको भन्ने प्रधानमन्त्रीको दाबी गलत भएको उनीहरूले तर्क गरे ।निवेदकमध्येका एक सांसद कृष्णभक्त पोखरेलले प्रतिनिधिसभाको नियमावलीका कतिपय नियम निलम्बन गरेर भए पनि सरकारलाई सहयोग हुने काम गरेको बताए । ढिला हुने भएपछि कतिपय अवस्थामा प्रतिनिधिसभा नियमावलीको केही नियमसमेत निलम्बन गरेर विधेयक छिटो पास गरेर दिएका छौं, कानुन व्यवसायीसमेत रहेका पोखरेलले बहसमा भने, कुनै पनि विधेयकमा प्रतिनिधिसभाको विमति थिएन । उनले अहिलेको संविधानमा मुलुकको कार्यकारी प्रमुखलाई विघटनको अधिकार नरहेको तर्क गरे । अधिवक्ता गोविन्द बन्दीले अविश्वासको प्रस्ताव र प्रतिनिधिसभा विघटनको अधिकारलाई यो संविधानमा सन्तुलनका रूपमा राखिएको बताए । प्रतिनिधिसभा विघटन गर्ने प्रधानमन्त्रीको अधिकार संविधानमा कटौती गरिएको उनको भनाइ थियो । प्रधानमन्त्री, न्यायालय र राष्ट्रपतिले संविधानमा रहेका छिद्र वा दरार हटाउनुपर्ने भन्दै उनले त्यसो नभए मुलुक द्वन्द्वमा जाने जोखिम हुने औंल्याए । वरिष्ठ अधिवक्ता हरि उप्रेतीले नागरिकलाई कानुनले निषेध गरेकोबाहेक सबै काम गर्ने छुट रहेको तर सार्वजनिक पदाधिकारीलाई कानुनले तोकेकोबाहेक काम गर्ने छुट नभएको बताए । विघटन गर्न मिल्दैन भन्ने कहाँ लेखेको छ भन्ने प्रधानमन्त्रीज्यूको तर्क रहेछ, उनले भने, संविधानको कुन धाराले दियो, देखाउनुपर्छ । संविधानमै नभएको व्यवस्थालाई सदर गरे त्यो संविधान संशोधन हुने भन्दै नेपाल बार एसोसिएसनका अध्यक्ष चण्डेश्वर श्रेष्ठले सर्वोच्च अदालतलाई उक्त अधिकार नभएको बताए ।"
आयोगले बोलायो नेकपाका दुवै पक्षलाई,"(काठमाडौं)  निर्वाचन आयोगले नेकपाका दुवै पक्षका नेतालाई संयुक्त छलफलका लागि शुक्रबार बोलाएको छ । प्रतिनिधिसभा निर्वाचन प्रयोजनका लागि दल दर्ताको सूचना निकाल्नुअघि आयोगले नेकपाका नेताहरूसँग छलफल गर्न खोजेको हो । दल दर्ताको सूचना निकालेपछि नेकपाका दुवै पक्षले छुट्टाछुट्टै रूपमा दर्ताको प्रयत्न गर्ने र त्यसले मुठभेड निम्तिने चिन्ता आयोगलाई छ । नेकपाका केपी शर्मा ओली तथा पुष्पकमल दाहालमाधवकुमार नेपाल पक्षले पुस ५ यता अलगअलग ढंगले गरेका बैठक र तिनले गरेका निर्णयलाई आयोगले मान्यता दिएको छैन । आफ्ना निर्णयअनुरूप दल दर्ता किताबमा अद्यावधिक गरिदिन दुवै पक्षले दिएका अलगअलग निवेदनलाई आयोगले गत सोमबार अस्वीकार गरिदिएको छ । आयोगको उक्त निर्णयपछि नेकपाको विभाजनले कानुनी मान्यता पाएको छैन । आयोगका प्रवक्ता सहसचिव राजकुमार श्रेष्ठले नेकपाका दुवै अध्यक्षका तर्फबाट ५५ नेतालाई छलफलमा बोलाइएको जानकारी दिए । आयोगले ओली तथा दाहाललाई पठाएको अलगअलग पत्रमा निर्वाचन तयारीको प्रगति तथा संविधानको धारा २७१ र राजनीतिक दलसम्बन्धी ऐनको दफा ४८ ले व्यवस्था गरेको दल दर्ताका सम्बन्धमा छलफल गरिने उल्लेख छ । दुवै पक्षका नेतालाई शुक्रबार बिहान साढे ११ बजे आयोगमै उपस्थितिका लागि आग्रह गरिएको छ । अध्यक्ष स्वयं वा निजको प्रतिनिधिका साथै दलबाट निर्वाचन र कानुन हेर्ने व्यक्तिलाई आउन भनिएको छ । हरेक निर्वाचनपूर्व आयोगले दल दर्ताको सूचना निकाल्नुपर्छ । आयोगले दिएको समयभित्र दर्ता गराएका राजनीतिक दलले मात्रै त्यसलगत्तै हुने निर्वाचनमा भाग लिन पाउँछन् । दुई अलगअलग दलका रूपमा गतिविधि गरिरहेका नेकपाका दुई समूहका कारण दल दर्ता कार्यक्रम मात्रै होइन, वैशाखमा हुने भनिएको प्रतिनिधिसभा निर्वाचन नै नहुने संशयमा आयोग छ । नेकपाका दुई समूह दल विभाजनको औपचारिक प्रक्रियामा नपस्दा समस्या बढेको आयोगका एक सदस्यले बताए । आयोगको रेकर्डमा नेकपा एउटै छ तर बाहिर दुई छन् । त्यस अवस्थामा दल दर्ताका लागि दुवै समूह आउने नै छन् । अहिलेकै विवादित अवस्थामा आयोगले कुनै एक समूहलाई मात्रै दलका रूपमा दर्ता गर्न सक्दैन, उनले भने । दुवै पक्ष फुटेर दुई दलका रूपमा वा पूर्ववत् एकै भएर आएकोबाहेकका अवस्थामा नेकपा दर्ता गर्न नसकिने उनले उल्लेख गरे । दुवै पक्षलाई सँगै राखेर कानुनी प्रावधानबारे छलफल गर्न खोजेका छौं, उनले भने, उनीहरू मिल्न पनि नखोज्ने र फुटेको पनि नभन्ने अवस्थाले समस्या भएको छ । त्यसको दोष आयोगको थाप्लोमा हालिरहेका छन् । ती विषयमा पनि छलफल गरिनेछ । दल दर्ताका बेला विवाद आउने निश्चित रहेकाले त्यसबारे अहिल्यै जानकारी गराउन र सकभर दुई पक्षबीच राम्रो माहोल बनाउन आयोगले प्रयास गर्ने ती आयुक्तले जनाए । आयोगले माघ १५ गते १० दिनको सूचना दिएर दल दर्ताको समय दिने तयारी गरेको थियो । नेकपाको विवाद पेचिलो बन्दै गएकाले त्यसलाई थप ३४ दिन धकेलिएको छ । आयोगमा केही समयअघि भएको छलफलमा पूर्वप्रमुख निर्वाचन आयुक्तहरूले पनि नेकपाका दुवै पक्षलाई डाकेर कानुनका प्रावधान र आयोगको सीमाबारे बताउन सुझाव दिएका थिए । निर्वाचन गराउने हो भने सहज माहोल बनाइदिनुहोस् भनेर नेकपालाई हाम्रोतर्फबाट आग्रह हुनेछ, आयोग स्रोतले भन्यो । आयोगले दुवै अध्यक्ष ओली र दाहाललाई बोलाए पनि उनीहरू जानेनजाने निश्चित छैन । ओलीका कानुनविज्ञ सल्लाहकार बाबुराम दाहालले आयोगको पत्र प्राप्त भएको तर प्रधानमन्त्री आफैं जाने वा नजाने विषयमा आफूले जानकारी नपाइसकेको बताए । उक्त पक्षबाट सुवास नेम्वाङसहितका नेता आयोग जाने सम्भावना छ । दाहाल पक्षका कानुनी सल्लाहकार मुक्ति प्रधानले पनि कोको जाने विषयमा आफूले जानकारी नपाइसकेको बताए । उक्त पक्षबाट लीलामणि पोखरेल, राजेन्द्र पाण्डेसहितका नेता आयोगको निरन्तर सम्पर्कमा रहने गरेकाले छलफलमा पनि उनीहरूकै उपस्थिति रहने सम्भावना छ ।"
पिलो निचोरिएर गयो : ओली,"काठमाडौं (कास) प्रधानमन्त्री केपी शर्मा ओलीले नेकपाको दाहालनेपाल समूहले सूर्य चिह्नबाट चुनाव लड्न नपाउने दाबी गरेका छन् । आफ्नो समूहनिकट ट्रेड युनियन महासंघले बिहीबार राष्ट्रिय सभागृहमा गरेको कार्यक्रममा प्रधानमन्त्री ओलीले कहिल्यै सूर्य चिह्नबाट चुनाव नलडेका दाहालले पार्टी विभाजनपछि सूर्य चिह्न दाबी गर्न नमिल्ने बताए । सूर्य चिह्न बनाउने हामी, सूर्य चिह्न दर्ता गर्ने हामी, जिन्दगीभर सूर्य चिह्नबाट चुनाव जित्ने हामी । एकपल्ट सूर्य चिह्नमा चुनाव नलडेको मान्छेले सूर्य चिह्न मेरो हो भन्ने ? पार्टी छोडेपछि सूर्य चिह्न ? पार्टीमा बस्दा त दिएकै थियो नि, ओलीले भने, दशा लागेपछि के लाग्छ ! यहीं बसेको भए सानदार सफलता हुन्थ्यो । अब उहाँहरूले जित्नुहुन्छ चुनाव ? अहिले केही तत्त्वले मजदुरलाई झूटा सपना देखाएको भन्दै ओलीले त्यस्ता तत्त्वबाट मुक्त हुन पनि आग्रह गरे । समाजवादी हुँ भन्न रुचाउने, मजदुरको नाम लिएर नथाक्ने तर विदेशीको चाकडी गरेर आन्दोलनलाई गलत दिशामा लिएर जाने र कमजोर पार्ने तत्त्वहरू हामीबाट अहिले भर्खर गएका छन्, उनले थपे, हामीले त अझै हटाएका छैनौं । उहाँहरू गएँ भन्दै हुनुहुन्छ । दाहालनेपाल समूह गएपछि पार्टीमा उत्साह बढेको ओलीको दाबी छ । किन टनटन दुखिराखेको छ भनेको त्यही पिलो रहेछ, निचोरिएर गयो । उहाँहरू जानुभयो । अहिले पार्टीमा उत्साह छ, आत्मविश्वास छ, ओलीले भने ।"
कोरोनाबाट १८९ दिनपछि शून्य मृत्यु,"(काठमाडौं)  कोभिड१९ संक्रमणले नेपालमा ६ महिनापछि बिहीबार कसैको पनि मृत्यु पुष्टि भएन । स्वास्थ्य मन्त्रालयका सहप्रवक्ता डा समीरकुमार अधिकारीका अनुसार यसअघि साउन ४, ५ र ८ गते कोभिडले कसैको मृत्यु भएको थिएन । त्यसपछि कोभिडले मृत्यु दिनहुँ हुँदै आएकामा १ सय ८९ दिनपछि बिहीबार कसैको ज्यान गएको पाइएन, उनले भने । हालसम्म नेपालमा कोभिडबाट २ हजार २० जनाको मृत्यु भइसकेको छ ।विज्ञहरूले भने कोभिडबाट मृत्युदर र संक्रमणमा कमी देखिए पनि उच्च जोखिम कायमै रहेको जनाएका छन् । उनीहरूले मुलुकमा खोप लगाउन सुरु भएको भन्दै स्वास्थ्य लापरबाही बढेकामा चिन्तासमेत व्यक्त गरेका छन् । देशभर संक्रमणको ट्रेन्ड (प्रवृत्ति) घटेको छ तर जोखिम घटेको देखिँदैन, दिनहुँ भीडभाड भइरहेकै छ, स्वास्थ्य मन्त्रालय इपिडिमियोलोजी तथा रोग नियन्त्रण महाशाखा (ईडीसीडी) का निर्देशक डा कृष्णप्रसाद पौडेलले भने, बिहीबार एक जनाको पनि मृत्यु नहुनु सकारात्मक भए पनि यही आधारमा केही निष्कर्ष निकाल्न सकिँदैन । स्वास्थ्य मन्त्रालयका सहप्रवक्ता डाअधिकारीले पनि कोभिड संक्रमितको संख्या कम हुँदा सहज जस्तो देखिए पनि उच्च जोखिम कायमै रहेको बताए । हाल विश्वभरि नै कोभिडको नयाँ भाइरसको कुरा आइरहेको छ र यसबाट हामीसमेत अछूतो रहँदैनौं, उनले भने । स्वास्थ्य मन्त्रालयका सहप्रवक्ता डाअधिकारीले खोप आइसके पनि मास्क, सामाजिक दूरी, हातको सरसफाइ जस्ता जनस्वास्थ्यको मापदण्ड अपनाउनुपर्नेमा जोड दिए । कोभिड संक्रमण आक्रामक रूपमा देखिए थेग्न गाह्रो हुने ईडीसीडीका निर्देशक डा पौडेलले बताए । गण्डकी प्रदेशमा कोभिडको संक्रमण अलि बढेको देखिएको छ । स्वास्थ्य मन्त्रालयले गण्डकीमा बेलायतमा देखिएको नयाँ स्वरूपको भाइरसबाट संक्रमण भएको हो कि भनेर अध्ययन सुरु गरेको छ । हाल गण्डकीमा संक्रमण अलि बढेको देखिएपछि नयाँ भाइरस हो कि होइन पुष्टि गर्न नमुना मगाएर परीक्षण गर्दै छौं, ईडीसीडीका निर्देशक डा पौडेलले भने । नेपालमा यसअघि विदेशबाट आएका तीन जनामा नयाँ स्वरूपको कोरोना भाइरस संक्रमण पुष्टि भएको थियो । मुलुकमा कोभिड संक्रमण पुरुषमा बढी देखिएको छ भने १८ वर्षदेखि ३५ वर्षसम्म उमेरका व्यक्ति सबैभन्दा बढी संक्रमित छन् । मुलुकमा बिहीबार ३ हजार ७ सय ९१ जनाको पीसीआर परीक्षण गर्दा २ सय १३ जना अर्थात् ५६१ प्रतिशतमा कोभिड संक्रमण देखिएको छ । केही समययता देशभरि कोभिड परीक्षणमा व्यापक कमी देखिएको छ । देशभरिमा सक्रिय संक्रमितको संख्या ३ हजार २ सय ३ छ । तीमध्ये १ सय ४६ जना आईसीयू र २६ जना भेन्टिलेटरमा उपचाररत छन् । कोभिड संक्रमण देखिएकामध्ये ०८ प्रतिशतको मृत्यु भएको छ भने ९८१ प्रतिशत संक्रमित निको भइसकेका छन् ।"
बाइडेन आएसँगै बेरीको दौडधुप,"द्वन्द्वकालीन घटना अमेरिकाको अर्को चासोको विषय हो, नेपालमा १० वर्ष चलेको सशस्त्र द्वन्द्व र त्यसमा भएको मानव अधिकार उल्लंघनका घटना । द्वन्द्वकालीन मानव अधिकार हननका घटनालाई टुंगो लगाउन सरकारले सत्य निरूपण तथा मेलमिलाप आयोग र बेपत्ता पारिएका व्यक्तिहरूको छानबिन आयोग गठन गरेको छ । सरकारले आवश्यक कानुन बनाउन नसक्दा आयोगको काम अघि बढ्न सकेको छैन । जसलाई अन्तर्राष्ट्रिय समुदायले नजिकबाट हेरिरहेको छ, त्यसमा अमेरिका पनि पर्छ । अमेरिकाले सुरुवातदेखि नै नेपालको सशस्त्र द्वन्द्वमा भएका घटनालाई चासो दिइरहेको छ ।शर्मा मानव अधिकार र द्वन्द्वकालको कुरामा अमेरिकाले चासो राखिरहने बताउँछन् । अहिलेका राष्ट्रपति र उपराष्ट्रपति दुवै पूर्वसिनेटर हुन् । अमेरिकामा उनीहरूले पहिले कस्ताकस्ता विषयमा भोट गरे भन्ने पनि हेरिन्छ । त्यसरी हेर्दा दुवै जना मानव अधिकारप्रति सचेत छन्, उनले भने, अमेरिकाको मान्यता पनि प्रजातन्त्र र मानव अधिकार हो । यस्तो विषयमा साधारण जनताले पनि चासो राख्छन् । त्यहाँका एनजीओहरूले पनि मानव अधिकारका विषयमा सोधपुछ गरिरहन्छन् । सापकोटा भने बाइडेन प्रशासनले दक्षिण एसियाकै नीति परिवर्तन भएकामा जोड दिन खोजेको देखिने बताउँछन् । अमेरिकामा मानव अधिकारको कुरा उठाउनेमा डेमोक्र्याटलाई लिइन्छ । नेपाल मात्र होइन, दक्षिण एसियाकै अन्य मुलुकमा पनि मानव अधिकारको कुरामा उनीहरूले चासो राख्छन्, उनले भने । तर नेपालको संक्रमणकालीन न्यायका विषयमा अमेरिकाले पहिले चासो दिए पनि अहिले खासै वास्ता नगरेको उनको बुझाइ छ । उनीहरूले शान्ति प्रक्रियाभन्दा पनि तिब्बती शरणार्थीका विषयमा नेपालले गरेका सम्झौतामा टेकेर केही दबाब दिन सक्छन् । संक्रमणकालीन घटनाका विषयमा सरकारभन्दा पनि अन्य संघसंस्थाबाट प्रश्न उठ्न सक्छ, उनले थपे ।"
सम्पदा संरक्षणमा आलोकको खबरदारी,"(काठमाडौं)  बृहत् नागरिक आन्दोलनका सहभागीले सोमबार कमलपोखरीको माटोको टीका लगाएर प्रधानमन्त्री निवास बालुवाटारसम्म मार्च पास गरे । माटोको टीका लगाइदिन खटिइरहेका थिए, कमलपोखरी संरक्षण अभियानका अभियन्ता एवं संरक्षणकर्मी आलोकसिद्धि तुलाधर । झन्डै ५ सय सहभागीमध्ये आधाजसोलाई टीका लगाइदिएँ, आलोकले भने, कोहीले लगाउन मानेनन् तर धेरैजसो उपत्यकाको सभ्यताको प्रतीक कमलपोखरीको माटोको टीका लगाउन पाएकामा खुसी देखिन्थे ।कमलपोखरी र बालुवाटारको संयोग कसरी जुर्यो त ? आलोक भन्छन्, अहिले सरकारले संविधान मिचेको छ । राजनीतिक प्रतिगमन अहिले भयो तर सम्पदामा प्रतिगमन पहिलादेखि नै थियो । कमलपोखरी सम्पदा मिचिएको बिम्ब हो, जहाँको पानी सुकाएर पिँध पटपटी फुटाइएको छ । कंक्रिटका संरचना ठड्याइएको छ । यी दुवै मिचाइको विरोधमा मार्च पास भयो ।२०७२ को भूकम्पले अनेक सम्पदामा क्षति पुग्यो । ती सम्पदाको पुनर्निर्माण गर्ने क्रममा पुरातत्त्व विभाग, काठमाडौं महानगरपालिकालगायतले पुरातात्त्विक मूल्य, मान्यता, प्राचीन स्मारक संरक्षण ऐनलगायत उल्लंघन गरे । त्यसविरुद्ध समुदाय खबरदारी गर्न निस्कियो । त्यही खबरदारी अभियानको अग्रपंक्तिमा छन् आलोक । काठमाडौं महानगर कंक्रिटको पिल्लरबाट काष्ठमण्डप पुनर्निर्माण गर्ने तयारीमा थियो । त्यसको संरक्षणकर्मीले विरोध गरे, अंग्रपक्तिमा भने उनै आलोक थिए । बागदरबारको प्राचीनता, मौलिकता मासिने गरी पुनर्निर्माण प्रयास भयो । त्यसविरुद्ध पनि आवाज उठाउनेमा अग्रपंक्तिमा देखिए आलोक ।रानीपोखरीमा महानगरले कंक्रिटको पिल्लर उठायो । पोखरी सुकायो । बीचको बालगोपाल मन्दिरमा पनि कंक्रिटको संरचना बनाउन सुरु गर्यो । संरक्षणकर्मीले फेरि आवाज उठाए । प्राचीन निर्माण सामग्री, प्रविधि र सीप प्रयोग गरेरै बनाउनुपर्ने अडान राखे । महानगरले आफूसँग त्यस्तो जनशक्ति नभएको बतायो । पुरातत्त्व विभागले निर्माणको जिम्मा लियो । पुरातत्त्वले पनि प्रताप मल्लकालीन शैलीमा निर्माण गर्न नमानेपछि राष्ट्रिय पुनर्निर्माण प्राधिकरण अघि सर्यो । अन्ततः प्राचीन शैलीमै पुनर्निर्माण भएको छ । रानीपोखरीबाट महानगरले पाठ सिक्ला भन्ने लागेको थियो तर सिकेन । रानीपोखरी विनाश गर्न नपाएको झोंक कमलपोखरीमा पो पोख्यो, आलोकले भने ।रानीपोखरीबाट पाठ नसिक्नुको कारण दण्डहीनता ठान्छन्, आलोक । रानीपोखरी विनाश गर्नेलाई कारबाहीको माग राख्दै महानगरीय प्रहरी प्रभागमा फौजदारी मुद्दा लगाइएको थियो । पुरातत्त्व विभागका सिनियर डिभिजनल इन्जिनियर, काठमाडौं महानगरका इन्जिनियर र ठेकेदारविरुद्ध मुद्दा दायर त भयो तर कारबाही भएन । उल्टै रानीपोखरी विनाश गर्ने कँडेल जेभीलाई कमलपोखरी पुनर्निर्माणको ठेक्का दिइएको छ । रानीपोखरीमा करोडौं स्वाहा पारिएको थियो तर त्यसको खोजी भएन । दोषीलाई कारबाही भएन, आलोकले भने, तिनलाई कारबाही भएको भए कमलपोखरी विनाश गर्न डराउँथे । रानीपोखरीबाट पाठ सिकेको भए यस्तो हुने थिएन । केही सजाय नपाएपछि जे गरे पनि हुने रहेछ भन्ने भयो । त्यही भएर विनाशको शृंखला रोकिएन, बरु झन् बढ्यो । कमलपोखरी विनाश विधिको शासन नभएको बिम्ब मान्छन् आलोक । समाज कसरी भ्रष्ट भइराखेको छ भन्ने उदाहरण हो कमलपोखरी, उनले भने ।सम्पदा मासिने गरी भएका पुनर्निर्माणको विरोध गर्दा सुरुवाती दिनमा सानो थियो समूह । मिडियाको खबरदारी र समुदायको साथले सम्पदा मास्दा आवाज उठाउनेको संख्या पनि बढ्दै गएको छ । कमलपोखरीमा यति धेरै जमात प्रवेश गर्नु सानो सफलता होइन, आलोकले भने, सम्पदा संरक्षण गर्नुपर्ने रहेछ भन्ने मत बढ्दै गएको छ । यसले खुसी तुल्याएको छ ।सम्पदा संरक्षणमा बिहानदेखि बेलुकासम्मै खटिरहेका हुन्छन् आलोक । यो खटाइमा उनलाई दुःखभन्दा सुख नै बढी अनुभूत हुन्छ । जीवनको ५३ वसन्त पार गरेपछि आलोकलाई लागेको छ करियर बल्ल सुरु भएको छ । गर्नुपर्ने काम त यो पो रहेछ । तर दिनभर खट्दा आर्थिक कमाइ भने शून्य छ । बरु भएको पैसा सिध्याउनुपरेको छ । तैपनि आलोक सन्तुष्ट छन् । ८६ वर्षका बुबा मसँग अहिले खुबै खुसी हुनुभएको छ । मेरो छोराले यस्तो काम गर्छ अचेल भनेर अरूलाई सुनाउनु हुन्छ, आलोकले भने, बूढाबूढीलाई खुसी बनाउनुजस्तो सन्तुष्टि के हुन्छ अरू ?राम्रो कमाइ हुने व्यवसाय छाडेर संरक्षणमा होमिएका हुन् आलोक । उनी कम्प्युटर सफ्टवेयर बनाई बेच्थे । कमाइ पनि राम्रै थियो । व्यवसायमा जमिरहेकै बेला एउटा घटनाले आलोकलाई सम्पदा संरक्षणमा लाग्नुपर्ने रहेछ भनेर चेतना मिल्यो । विज्ञान र तथ्यांकशास्त्र पढेका आलोक फोटो पनि खिच्थे । १५ वर्षअघि फोटो खिच्दै जाँदा आलोक गणबहालको चैत्य जीर्णोद्धार भइरहेको ठाउँमा पुगे । फोटो खिच्दा उनले चैत्यका भित्री कुरा बुझ्ने मौका पाए । चैत्यको ढुंगाभित्र पुराना गरगहना भेटिए । चैत्यको निर्माण कार्य सकिएपछि पुराना सामान त्यहीं राखियो । गुरुले केही नयाँ सामान किन्न आलोकलाई नै पठाए । ८१० वटा अन्नको सूची लिएर म बजार गएँ, त्यसमा औषधि, जडीबुटी पनि थिए । सलाई पनि थियो । यो देखेर अचम्म लाग्यो । जडीबुटीचाहिँ हरिताल भन्ने थियो । त्यसभित्रको धान किराले नखाओस् भनेर यसरी राखिएको रहेछ । यो त पछिका लागि सञ्चय गरेर पो राखिएको रहेछ, आलोकले भने, मलाई त्यही बेलादेखि लाग्यो चैत्यमा धार्मिक गतिविधि मात्र होइन, भविष्यमा अप्ठ्यारो आइलाग्ला भनेर सिड बैंक पो बनाइएको हुँदोरहेछ । यो देखेपछि मलाई धेरै खोज्न पो बाँकी रहेछ भन्ने लाग्यो ।यही बेलादेखि आलोकलाई महत्त्वपूर्ण सम्पदा भएर पनि संरक्षणका लागि केही गर्न नसकेकामा पछुतो भयो । अब यही क्षेत्रमा केही गर्छु भनेर उनले व्यापारमा दिने समय घटाए । सम्पदाभित्र लुकेका रहस्य खोज्दै गए । फोटो खिच्दै गए । सम्पदाका अभिलेख तयार गर्दै गए । यही क्रममा वसन्तपुरको प्रसिद्ध तलेजु भवानी मन्दिरको छानामा पुग्ने मौका पाए । गजुरको छेउमा त्रिकोण देखे । केही बिन्दु पनि देखे । यसको अर्थ के होला भनेर आलोक घोत्लिए । तलेजु बौद्ध र हिन्दु दुवै धर्मावलम्बीले मान्ने देवता हुन् । तीन बिन्दुको अर्थ बज्राचार्य गुरु यज्ञमान पति वज्राचार्यले खुलाइदिए काय, वाक र चित्त । काय भनेको शरीर, वाक भनेको बोली र चित्त भनेको मन । यी तीन कुरालाई आफ्नो वशमा राख्न सकियो भने निर्वाण प्राप्त हुन्छ भन्ने अर्थ रहेछ । यसरी त कला, संस्कृति हुँदै दर्शनसम्म पुगिने रहेछ, आलोकले भने, धार्मिक, सांस्कृतिक क्रियाकलाप त हुन्छ तर त्यसको अर्थ थाहा रहेनछ । त्यही भएर हामीलाई सम्पदा, संस्कृति केही होइन जस्तो लागेको रहेछ । बुझ्दै जाँदा यसको गहिराइ थाहा पाएँ र यसैमा रमाएँ ।संरक्षणमा लागेयता आलोकको कमाइको स्रोत पुर्ख्यौली घरबाट आउने भाडा मात्रै हो । दुईवटा घरमध्ये एउटामा उनको परिवार बस्छ भने अर्को भाडामा लगाएका छन् । भन्छन्, भाडाको कमाइ खाएर बस्नु राम्रो त होइन । घर थोत्रो भएपछि बनाउने केले ? तैपनि मलाई चिन्ता छैन । कमाउनुपर्छ भनेर लागिनँ । कमाउनतिर लाग्यो भने संरक्षणमा कसरी लाग्नु ? म फुलटाइमर एक्टिभिजममा लागेको छु । तन, मन, धन सबै यसैमा छ ।"
रैथाने उत्पादनको 'ब्रान्डिङ सराहनीय,"केही वर्षयता रैथाने तथा जैविक कृषिउपजहरूप्रति आम मोह बढ्दो छ । नाम चले पनि स्थानीय स्तरमै सीमित रहेका विभिन्न क्षेत्रका उत्पादनहरू सहरबजारमा देखिन थालेका छन् । खुसीको कुरा, तिनको ब्रान्डिङ पनि हुन थालेको छ । यही सकारात्मक खबरको लहरमा पछिल्लो समय उभिन आइपुगेको छ जुम्ली मार्सी । सरकारी स्वामित्वको खाद्य व्यवस्था तथा व्यापार कम्पनीले यो चामललाई नेपाल फुड का रूपमा ब्रान्डिङ गरेर बिक्री गर्न थालेको छ । सरकारी तथा निजी क्षेत्रबाट भएका यस्ता प्रयासहरू सराहनीय छन् । खाद्य कम्पनीले पहिलो चरणमा सुर्खेतबाट खरिद गरिएको २ सय ७० क्विन्टल मार्सी चामल काठमाडौं ल्याएको छ । दोस्रो चरणमा जुम्लाबाटै थप ३ हजार क्विन्टल मार्सी धान खरिद प्रक्रिया सुरु गरेको छ । मुलुकका प्रमुख बजारका डिपार्टमेन्टल स्टोरहरूबाट बिक्री सुरु भएको धेरैपछि मात्र खाद्यले यो चामल बेच्न थालेको हो । खाद्यले बजारमा भन्दा सस्तो गरी यसको मूल्य प्रतिकेजी २ सय २५ रुपैयाँ तोकेको छ । अर्को सकारात्मक पक्ष, खाद्यले सोझै किसानहरूसित समन्वय गरी पहिलो चरणको चामल ल्याएको बताइएको छ । यसबाट उत्पादकहरू बिचौलियाको मारमा पर्नबाट जोगिने अवस्था रहन्छ । दोस्रो चरणमा जुम्लाबाटै धान खरिद गर्न कम्पनीले प्राथमिक खरिद समिति गठन गर्ने जनाएको छ, जसले यो प्रक्रियालाई व्यवस्थित बनाउने अपेक्षा राख्न सकिन्छ ।मुलुकका विभिन्न भागका स्थानीय उत्पादनहरू सहरमा ल्याएर बेच्नुका फाइदा धेरै छन् । एउटा, किसानले बजार पाउँछन्, बिचौलियाबाट अनावश्यक ठगिनु पर्दैन र भाउ पनि राम्रै भेट्छन् । आम उपभोक्ताले पनि सक्कली र गुणस्तरीय उत्पादन उपभोग गर्न पाउँछन् । अर्को, प्रवर्द्धन हुने भएपछि यस्ता रैथाने उत्पादनहरू कुनै दिन गाउँठाउँबाटै हराउने सम्भावना पनि रहन्न । त्यसैले, सरकारले सबैखाले रैथानेस्थानीय खाद्यान्नको उचित प्रवर्द्धन गर्ने नीति अंगीकार गर्नुपर्छ । यसैबीच, खाद्य कम्पनीले कर्णालीको सिमी पुनः खरिदबिक्री गर्ने योजना पनि बनाएको छ । उसले २०७४ सालसम्म सिमी, फापरलगायत गेडागुडी खरिद गर्दै आएको थियो । कर्णालीको उत्पादन खरिद गर्न सरकारले अनुदानसमेत दिँदै आए पनि खाद्यले आफूले किनेको सिमी तथा फापर अपेक्षित परिमाणमा बिक्री गर्न सकेको थिएन । निजी क्षेत्रभन्दा निकै सस्तो दिँदा पनि बिक्री गर्न नसक्नुमा खाद्यको कमजोर बजारीकरण दोषी थियोछ ।अब बेच्न लागिएको चामलको हाल त्यतिबेलाको सिमीको जस्तो हुनु हुँदैन । सरकारी स्वामित्वको यो कम्पनीले एउटा नेपाली उखानको मर्म बुझ्नुपर्छ बोल्नेको पिठो बिक्छ, नबोल्नेको चामल बिक्दैन । मानिसहरू रैथाने र जैविक खाद्यान्नतर्फ आकर्षित भैरहेका यो बेला अहिले पिठो पनि बिक्न थालेको छ, त्यो बेग्लै कुरा हो । तर, उचित प्रचारप्रसार भएन भने जति नै सर्वोत्तम कुरा पनि बिक्दैन भन्ने दृष्टान्त त्यही खाद्यले ल्याएको कर्णालीको सिमी हो । बजारमा माग हुँदाहुँदै पनि खाद्यले सवा सय रुपैयाँ जति मूल्य तोक्दासमेत कर्णालीको गेडागुडी सजिलै बेच्न सकेको थिएन । गोदाममै थन्किन थालेपछि संस्थानले लिलाम गरेर बेच्नुपरेको थियो । जबकि, त्यही सिमी बजारमा अढाई सय रुपैयाँसम्ममा बिक्री भइरहेको थियो । यसको कारण खाद्यको कमजोर बजार रणनीति नै हो, त्यो पक्षलाई अब सुधार्नुपर्छ । पछिल्लो समय खाद्यले अनलाइनबाट पनि किन्ने व्यवस्था गरेको छ, यसलाई व्यवस्थित तुल्याउनुपर्छ ।किसानसँग प्रत्यक्ष किनेर उपभोक्तालाई सोझै बेच्ने खाद्यका सामग्रीमा आम उपभोक्ताको सहज पहुँच छैन । यसले आवश्यक प्रचारप्रसार पनि गर्दैन । आधा करोड जनसंख्या बस्ने काठमाडौं उपत्यकामै यसले चार स्थानबाट मात्रै बिक्री गर्छ, धेरैलाई यसबारे थाहै छैन । अर्को, खाद्यले कार्यालय समयमा मात्र बेच्छ, जुन बेला कतिपयका लागि किनमेल गर्न अनुकूल हुँदैन । देशका विकट भागका किसानको उत्पादनलाई बजारसम्म पुर्याउन खाद्य कम्पनीले महत्त्वपूर्ण भूमिका खेल्न सक्छ, खेल्नुपर्छ पनि । यसका लागि, जागिरे मनोवृत्तिबाट माथि उठी सम्बन्धित अधिकारीकम्पनीहरूले बजार प्रवर्द्धनको नूतन उपाय अपनाउनुपर्छ । आफ्ना सामग्रीलाई धेरैभन्दा धेरै आउटलेट बाट बिक्री गर्ने चाँजो मिलाउनुपर्छ । खाद्यले जति बढी सामान बेच्यो, किसान पनि त्यति नै प्रोत्साहित हुन्छन् । थप उत्पादन गर्न सक्छन् । यसले स्थानीय कृषि उत्थानमा पनि महत्त्वपूर्ण भूमिका खेल्न सक्छ । र, गाउँका किसानले बजार पाउँछन्, सहरका उपभोक्ताले गुणस्तर । स्थानीय पहिचानसित जोडिएका खासखास उत्पादनहरू बिक्री गर्न पछिल्लो समय युवा उद्यमीअभियानकर्मीहरू पनि जुर्मुराएका छन् । सरकारले आफ्नो स्वामित्वको कम्पनीलगायत यस्तो अभियान सञ्चालन गर्नेहरूलाई पनि सघाउनुपर्छ, आफ्ना नीति तथा कार्यक्रम त्यहीअनुसार बनाउनुपर्छ । पक्कै पनि, अहिले सहरबजारमा बिक्री वितरण गर्न थालिएका स्थानीय खाद्यान्न तथा फलफूलले बजारको कुनै निश्चित हिस्सा ओगटिहाल्न सक्दैनन् । तर कुनै खास गाउँठाउँ र क्षेत्रको उत्पादनलाई देशको अर्को भूभागमा चिनारी दिलाउनु मात्रै पनि हालका लागि ठूलै काम हो । सीमित मात्राकै यस्ता चीजबीजहरूले आयातित सामग्रीहरूलाई विस्थापित गर्न त नसक्लान्, तर पनि यिनले नेपालीपनको आभास भने पक्कै दिलाउनेछन् । यिनमा पनि राज्यको राम्रै भरथेग हुने हो भने कर्णाली, मुस्ताङलगायतमा फल्ने स्याउ आदिले भने आयातितसित पनि केही प्रतिस्पर्धा गर्न सक्छन् । त्यो इच्छाशक्ति हाम्रा नीति निर्माता तथा निर्णयकर्तासित हुन भने आवश्यक छ । अनि मात्रै नेपाली पहिचानका उत्पादनहरू टिक्न सक्छन् ।"
'केटु आरोहण ऐतिहासिक,"केटु को चुचुरोमा गुन्जियो सयौं थुँगा समाचार नेपाली पर्वतारोहीहरूको साहसी गाथाले भरिएको छ । अत्यन्त खतरनाक हिमाल भनेर चिनिएको माउन्ट केटु का कीर्तिमानी आरोही निर्मल पुर्जामगरको नेतृत्वमा पाकिस्तान पुगेको १० जनाको समूहले सफलतापूर्वक आरोहण सम्पन्न गरेको खबर सार्वजनिक भएसँगै मुलुकभर खुसियाली छाएको छ । ८ हजार ६ सय ११ मिटर उचाइ भएको विश्वको दोस्रो अग्लो उक्त हिमाल चढ्नु मै हुँ भन्ने आरोहीका निम्ति पनि फलामको चिउरा चपाउनुसरह बन्दै आएको छ । रेकर्ड हेर्दा केटु आरोहण गर्ने तीनमध्ये एक जनाको ज्यान जाने गरेको पाइन्छ । त्यसमाथि हिउँदमा सो हिमाल चढ्दा पाइला पाइलामा कठिनाइ र खतराको सामना गर्नुपर्ने हुन्छ । ३८ वर्षदेखि आरोहीहरूले जाडोमा केटु चढ्ने अनवरत प्रयास गरे पनि सफल हुन सकेका थिएनन् । माइनस ६० डिग्री सेल्सियस तापक्रम, प्रतिघण्टा १०० किलोमिटर बढी गतिमा चल्ने चिसो हुरी, अक्सिजनको कमी, हिउँले भरिएको उकालो, आकस्मिक रूपमा खस्न सक्ने ढुंगा र हिमपहिरोलगायतका जोखिमको परवाह नगरी पहिलो प्रयासमै नेपाली आरोहीको टोली चुचुरोमा पुगेर नेपालको राष्ट्रिय गान घन्काएको खबर सुनेपछि छाती चौडा नपार्ने नेपाली को होला र ? हुन त सन् १९५४ को जुलाईमा उक्त हिमालको आरोहण सफल भएको थियो । त्यसपछिका वसन्त ऋतुहरूमा धेरै व्यक्ति, समूह चुचुरोमा पुगेका पनि छन् । तर, विश्वलाई स्तब्ध पार्दै मध्यजाडोको समयमा सफलता हासिल गरेका नेपाली आरोहीले संसारभर मुलुकको प्रसिद्धि बढाएका छन् । गत महिना विदेशी टोलीले प्रचारप्रसार गरेर उक्त हिमाल चढ्ने कार्यक्रम अघि बढाएपछि आफ्नो र देशको नाम विश्वमा फिँजाउन पुर्जाको टोली कसिएको हो । उनीहरूको क्षमता र साहसको कदर गर्दै प्रधानमन्त्री ओलीले बालुवाटारमा मंगलबार सम्मान कार्यक्रमको आयोजना पनि गरेका छन् । नेपालको चिनारी बढेको यो मौकामा हाम्रा हिमालको प्रचारप्रसार, पर्वतारोहण, साहसिक यात्रा, हिमाली दौड, पर्वतीय खेलकुदलगायत विषयमा सरकार र निजी क्षेत्र लाग्ने हो भने नेपाल अझै आकर्षक पर्यटकीय गन्तव्य बन्न सक्नेछ । भुवनेश्वर शर्मा, चन्द्रागिरि२, काठमाडौं"
पूर्वराजाको दिवास्वप्न,"अकुत सम्पति थुपारेका र विलासी जीवन भोगिरहेका ज्ञानेन्द्रशाह पुरानो साख फर्काउन र पुनः राजा हुने दिवा सपना बोकेर केही सामन्ती र यथास्थितिवादीहरूको सानो झुन्डमा रमाइरहेका छन् । आफ्नो राजसी कार्यकालमा गरिब जनतालाई चुसेर शासन गर्न मद्दत गर्ने केही व्यवसायीको लहैलहैमा बहकिएर देश दौडाहमा कुदिरहेका छन् । वर्षौंपहिले राजसंस्थाको अस्तित्व समाप्त भैसकेको यथार्थलाई स्विकार्नुको सट्टा अझै पनि राजा हुँ भन्ने धङधङीले छोडेको छैन रहेछ । पुर्खाले आर्जेको विरासतमा मोजमस्ती गरिरहेका ज्ञानेन्द्रको परिवार राजा वीरेन्द्रको वंशनास भएसँगै एकाएक राजगद्दीको उत्तराधिकारी बने पनि जनताको मनमा भने बस्न सकेनन् । अकल्पनीय सत्ताप्राप्तिको उन्मादलाई सम्हाल्न नसक्दा पदच्युत हुनुपरेको नमिठो झस्का उनमा बाँकी नै देखिन्छ । राजा भएको बेला विकास र जनहितको काम नगरी पैसा र पदका लागि दलहरूलाई लडाउने र फुटाउने खेलमा लागेर देशलाई अन्धकार र अस्थिरतामा धकेल्न प्रयत्न गरेका थिए । निरंकुश राजाबाट वाक्क भएका जनताले फेरि पनि राजालाई कदापि स्विकार्न सक्दैनन् । द्रव्यमोहमा अल्झेका र सामन्ती संस्कारमा हुर्केका ज्ञानेन्द्रमा अझै सत्ताको लालसा देखिन्छ । दलहरूको आपसी टकराव र कलहले उनमा केही आशा पलाएको हुन सक्छ । रोशन भट्टराई, इनरुवा, सुनसरीनेकपामा आएको विग्रह र चरम झगडाका कारण प्रधानमन्त्री ओलीले हठात प्रतिनिधिसभा विघटन गरिदिएपछि राजनीति तरल भएको छ । यसैको मौका छोपी केही दल र नेताहरूले धर्मका नाममा बासी भइसकेको राजतन्त्र फर्काउन तातिएको देख्दा आमजनता निराश छन् । राजनीति र धर्म, तेल र पानीजस्तै फरकफरक वस्तु हुन् । यसलाई घोल्न खोज्नुले नेताहरूमा नयाँ विचार र एजेन्डाको चरम अभाव रहेको देखाउँछ । राजतन्त्र फर्किनु भनेको जरासहित फेद कुहिएर ढलेको बूढो रूख उठेर लटरम्म फल्छ र रसिलो फल खान पाइन्छ भन्ने सपना देख्नुजस्तै हो । संसारमा राजतन्त्र एकपटक ढलेपछि पुनःस्थापना भएको उदाहरण विरलै छ । यस्तोमा नेपालमा चाहिँ फेरि राजतन्त्र फर्काउन सकिन्छ भन्नु दिवास्वप्न मात्र हो । यो हास्यास्पद छ । गाउँघरमा अनिकाल लाग्दा दालभात, रोटीको सट्टा जंगली कन्दमूल खोजेर खाई केही समय बाँच्न सकिएला तर ढुंगामाटो त खान सकिन्न नि ! अहिलेको परिवेशमा लोकतन्त्रको विकल्प म्याद नाघेको राजतन्त्र हुनै सक्दैन । राजतन्त्र र धर्मका नाममा कसैले धमिलो पानीमा माछा मारी देशलाई अन्धकारको सुरुङभित्र ठेल्न प्रयत्न गर्छ भने त्यस्ता तत्त्वलाई समयको पदचापले पाखा लगाइदिनेछ । कृष्ण कुम्पुरे, आदमटार, धादिङ"
"प्रधानमन्त्री, पशुपतिनाथ र प्रतिगमन","प्रधानमन्त्री केपी शर्मा ओलीले पशुपतिनाथ दर्शन गरेको प्रसंगले कम्युनिस्ट खेमा तरंगित बनेको छ । उनको यस कार्यको पक्षविपक्षमा मत आइरहेका छन् । नेपाल विभिन्न धर्मसंस्कृतिको धनी राष्ट्र हो, यहाँ थरीथरीका जातजाति, भाषाभाषीको बसोबास छ । यसको अर्थ यहाँ विभिन्न धर्म मान्नेहरू छन्, यसलाई आधार मान्ने हो भने एक नेपालीले पशुपतिनाथमा पूजा गर्दा के नै भो र ? अर्को पाटोबाट हेर्दा लगभग दुई वर्षअघि प्रधानमन्त्रीको शपथ लिँदासमेत ईश्वरको ठाउँमा जनता प्रयोग गर्ने कम्युनिस्ट नेता किन दलबलसहित पशुपति पुगे ? यसले आमजनतालाई दाल में कुछ काला है भन्ने लाग्न थालेको छ । अनुपयुक्त पासा फाल्दै आफ्नो पद र राजनीति जोगाउन माहिर प्रधानमन्त्री ओलीको यो नयाँ चाल त होइन भन्ने शंका बढ्न थालेको छ । सधैं राजामहाराजाको जस्तो सम्मान पाइएन भनेर गुनासो गरिरहने उनले कतै राजै बनेर देखाइदिन खोजेका त होइनन् ? राजाले वक्तव्य जारी गर्दा अन्तिममा पशुपतिनाथले हामी सबैको रक्षा गरून् भन्थे । यसैबाट प्रेरित भएर कतै उनी पशुपतिनाथको शरणमा पुगेका त होइनन् ?प्रतिनिधिसभा विघटनपछि राजनीतिक अस्थिरता बढेको छ । सबै दल, बौद्धिक समाज र सञ्चारमाध्यम संविधानविपरीतको यो कदमविरुद्ध एकजुट भएपछि उनलाई निकै दबाब परेको हो । र, त्यसलाई झेल्न उनले पशुपतिको सहारा खोजेका हुनुपर्छ । दुईपटक प्रधानमन्त्री भएका कम्युनिस्ट नेताले धर्मको राजनीति गर्न खोज्नुले उनी भित्रभित्रै कति कमजोर भइसकेछन् भन्ने देखाउँछ । अत्यधिक सत्तामोहले प्रधानमन्त्री ओलीलाई यसो गर्न बाध्य बनाएको हुनुपर्छ । उनका यस्ता गतिविधिले जनभावनामा ठेस लागेको छ । ओलीले मात्र होइन, धर्मको आड लिएर अरू कम्युनिस्ट नेताहरूले पनि जनताको सहानुभूति बटुल्न खोजेका थिए । निकट इतिहास पल्टाउने हो भने, नेकपाकै अर्का अध्यक्ष पुष्पकमल दाहालले पनि भैंसी पूजा गरेकै हुन् । यसले दाहालको ईश्वरप्रतिको आस्थालाई दर्साउँछ । दाहाल धार्मिक गतिविधिमा अझै संलग्न भएको यदाकता सुनिन्छ । अझ राष्ट्रप्रमुख विद्यादेवी भण्डारी त प्रायःजसो धार्मिक कार्यमा संलग्न भइरहेकी छन् । हालै अर्का कम्युनिस्ट नेता शेरधन राईले परम्परागत रूपमा विवाह सम्पन्न गरे । यसको अर्थ उनीहरूले उमेर छउन्जेल एकथरी सिद्धान्त बोकेर राजनीति गरे अनि बुढेसकाल लागेपछि अर्कोथरी । ईश्वरकै शरणमा पुग्नु थियो भने कम्युनिस्ट सिद्धान्त किन भट्याउँदै हिँडेको ? संकट आउन लागेको भेउ पाएर प्रधानमन्त्री ओली ईश्वरको शरणमा पुगे, उनी कुन स्वार्थले पुगे भन्ने यकिन छैन । तर, सत्ता जोगाउन उनले जे पनि गर्न सक्छन् भन्ने प्रस्ट भयो । भगवान्लाई पनि आफ्नो स्वार्थअनुकूल प्रयोग गरे । विनोद पौडेल, नमोबुद्ध, काभ्रेपलाञ्चोकप्रधानमन्त्री ओलीलाई गणतन्त्र मन पर्दैन, बयलगाढा मन पर्छ । संघीयता एवं समावेशी समानुपातिक व्यवस्थाप्रति उनको वक्रदृष्टि बेलाबखत जोकर शैलीमा प्रकट हुँदै आएको हो । पछिल्ला वर्ष राष्ट्रवादको नक्कली खोल ओढेर ओलीले नाटकीय शैलीमा जनमत तयार गरे अनि बहुमतको प्रधानमन्त्री हुने दिव्यमोह व्यवहारमा सिद्ध गरे । उनको यो कदम विगत हेरेर अनुमान लगाउन गाह्रो थिएन । अहिले कतै यो व्यवस्था ओलीकै कारण समाप्त त हुँदैन भन्ने डर थपिएको छ । ओलीको कार्यशैली पछिल्लो दशकका महत्त्वपूर्ण उपलब्धिको रक्षा गर्नेभन्दा पनि त्यसलाई गलत सिद्ध गर्ने र असफल गराउनेतर्फ उद्यत देखियो । यो व्यवस्थालाई बद्नाम गराउन उनी नेतृत्वको सरकारको कार्यशैली नै काफी भयो । अनेकन विधेयक ल्याउने, राष्ट्रपति कार्यालयलाई अनावश्यक विवादमा तानिने गरी प्रयोग गर्ने, अध्यादेशमार्फत देश चलाउन खोज्ने, अख्तियार, अनुसन्धान, राष्ट्रिय सतर्कता केन्द्र, सम्पत्ति शुद्धीकरण, राजस्व विभागजस्ता अति संवेदनशील मानिएका राज्यका संवैधानिक अंगहरूलाई प्रधानमन्त्रीको छाया बनाउन खोज्ने, प्रदेश सरकारलाई निकम्मा बनाउने, सार्वजनिक संस्थानहरू आफ्ना आसेपासे र भजनमण्डलीको अखडा बनाउने, भ्रष्टाचारको संस्थागत बढोत्तरी गर्ने, १० अर्बमाथिको बजेट आफैंले निगाह गर्न पाउने, संविधानको आफूअनुकूल व्याख्या गरेर न्यायालयलाई प्रत्यक्ष प्रभावित पार्ने तथा धम्क्याउने, पुलिस प्रशासन र सार्वजनिक संस्थानहरूको गलत उपयोग गर्ने, देखादेखी भारतीय खुफिया संस्था रअ तथा चीनभारतको राजदूतको अस्वाभाविक चलखेल बढाएर देशलाई विदेशीको क्रीडास्थलमा परिणत गर्न मद्दत पुग्नेजस्ता उनका थुप्रै हर्कतले पुष्टि गर्छ कि गणतन्त्र, संघीयता र संविधानको खिलाफमा उनी एक्लो उभिएका मात्रै छैनन्, सँगै राज्यस्रोतको चरम दुरुपयोगमा प्रतिगामी कदमलाई मलजल गर्न जनमत पनि तयार गरिरहेका छन् । उनको नेतृत्वको सरकारको कार्यशैली, आचरण नै मूलतः मण्डले, अलोकतान्त्रिक, असंवैधानिक, तानाशाही र भ्रष्ट देखिन्छ । उनका अनेक हर्कत यो व्यवस्थालाई ध्वंस गर्न रचिएका प्रपञ्च हुन् भन्दा अत्युक्ति नहोला । त्यसै अनुमानलाई थप बल पुग्ने गरी उनले प्रतिनिधिसभा विघटनको बलमिच्याइँ गरे । उनका भजनमण्डलीबाहेक सबै क्षेत्रबाट उनको असंवैधानिक कदमको निन्दा भैरहेकै छ । मलाई लाग्छ प्रधानमन्त्री ओलीबाट यो देशको संसद् मात्रै होइन, २०७२ को संविधान, संघीय लोकतान्त्रिक गणतन्त्रसँगै सिंगो राष्ट्र र राष्ट्रियता पनि उत्तिकै खतरामा छ । उनको उखाने योग्यता देश र जनताको हितमा परिणाम दिन पूर्णतः असफल देखिए पनि देशलाई उत्तेजनामा लगेर बर्बादीको खाडलमा हाल्न भने सफल हुने देखिएको छ । विभिन्न आन्दोलनको जगमा आजसम्म जे जति उपलब्धि हासिल भए त्यसको रक्षाका लागि नयाँ प्रतिगामी शक्तिका रूपमा उदाएका प्रधानमन्त्री ओली र उनले नेतृत्व गरेको स्वेच्छाचारी सरकारकाविरुद्ध फेरि सडकमा ओर्लनुपर्ने अवस्था आउनु नेपाली जनताका लागि दुर्भाग्य हो । निरोज खड्का, लिखु तामाकोसी३, रामेछाप"
नागरिक आन्दोलनको वैचारिक धरातल,"पार्टीसँगको साइनो नागरिक आन्दोलनले सडकमा निरन्तरता पाउँदै जाँदा हाल आन्दोलित छौं भनेर दाबी गरिरहेका पार्टीसँग संवाद एवं सहकार्यको क्रम सुरु हुनेछ । माथि व्यक्त सन्देहले यी संवाद र सहकार्यलाई जटिल बनाउनेछन् । नागरिक आन्दोलनले निर्दिष्ट गरेको गन्तव्यमा पुग्ने स्वयं नागरिक आन्दोलन वा यो आन्दोलनको संयोजन गरिरहेको समूह होइन, दलहरू नै हुन् । आन्दोलनले त्यसतर्फ अघि बढ्ने बाटो खोल्न सघाउने मात्रै हो । त्यसैले दलहरूसँग खास दूरी राखेर सहकार्य गर्नुको विकल्प हुँदैन । तर के नागरिक आन्दोलनले चाहेको वा निर्दिष्ट गरेको दूरी वा स्थापित गर्न खोजेको साइनोमा दलहरू इमानदार हुनेछन् ?अब नागरिक आन्दोलनले तय गर्ने गन्तव्यमा सम्भवतः संविधानलाई अद्यावधिक गर्नुपर्ने माग थपिनेछ । अर्थात्, हिजोदेखि थाती रहेका असन्तुष्टिलाई सम्बोधन गर्न संविधानको संशोधन गर्नुपर्ने सवाल पेचिलो ढंगले उठ्न सक्छ । साथै, संघीयता, समानुपातिक प्रतिनिधित्वका व्यवस्था एवं संस्थाहरूको गठन र निर्माणजस्ता विषयलाई यो तीन वर्षको अनुभवका आधारमा अद्यावधिक गर्नुपर्ने माग अघि सारिनेछ । दल सञ्चालनका सवालमा आन्तरिक लोकतन्त्रका विषय पनि पक्कै उठ्नेछन् । यी सबै विषय गम्भीरतापूर्वक उठाइए मौजुदा राजनीतिक दलका सबै दलाधीशहरू नराम्ररी झस्कनेछन् । यस विन्दुमा राजनीतिक दलहरू स्वयं नागरिक आन्दोलनसँग दूरी बढाउने वा इमानदारीपूर्वक संवाद नगर्ने अवस्थामा पुग्न सक्छन् । तथापि दलभित्र रहेका परिवर्तन पक्षधरले दलाधीशहरूमा दबाब सृजना गर्ने सम्भावना कायमै छ । दलतन्त्रको खिलाफ र आन्तरिक लोकतन्त्रको पक्षमा रहेका दलभित्रका नेताकार्यकर्तासँग नागरिक आन्दोलनको सहकार्य बढ्ता हुन सक्छ । अन्त्यमा, नेपाली राजनीति प्रवेश गरेको यो त्रासद घुम्ती आफैंमा प्रचुर सम्भावनाहरूको मोड पनि हुन सक्छ । थाती रहेका दर्जनौं विषयलाई न्यायपूर्ण बैठानमा पुर्याउने र समतामूलक समाज निर्माणको सुखद अभियान सुरु गर्ने विन्दु पनि बन्न सक्छ यो संकट । तेस्रो जनआन्दोलन घोषणा गर्ने हदसम्म आइपुगेका आन्दोलनकारीहरू आफूले चालेका पाइलाको गम्भीरताप्रति इमानदार रहन आवश्यक छ । सुखद पक्ष के हो भने, आन्दोलनमा संलग्न बहुसंख्यकले बुझेका छन् दोस्रो जनआन्दोलनको अग्रपंक्तिमा रहेका नागरिकहरूले भन्दा दुरूह अवस्थाको सामना अब गर्नुपर्नेछ । चुनौती आउनेछन्, पानीको फोहरा र लाठी दोहोरिन सक्नेछन्, सन्देहहरू अझ घनीभूत बन्न सक्नेछन्, नचिताएका प्रतिकूलता आइपर्न सक्नेछन् तर शान्तिपूर्ण संघर्ष जारी राख्नुको विकल्प छैन ।"
भाषिक समस्यासँग जुझ्दै साना विद्यार्थीहरू,"मै ले सम्झेँ म्याम, भोलि पढाको । यूकेजी पढ्ने रमण मुखिया मधेसी समुदायका प्रतिनिधि पात्र हुन् जसले कक्षामा सधैँजसो यस्ता संवाद दोहोर्याउँछन् । एलकेजी पढ्ने नेहा यादव र मीनाक्षी मेहताले पनि साथीलाई तपाईं र हामी शिक्षकलाई तिम्रोतेरो भन्ने गर्छन् । हामी शिक्षकले बारम्बार सिकाए पनि उनीहरू बेलाबेला यसरी नै बोल्ने गर्छन् । प्रायः पूर्वप्राथमिक तह पढ्ने अधिकांश विद्यार्थी विभिन्न समुदायका हुन्छन् । विभिन्न समुदाय र जातजातिका साना विद्यार्थीहरूले विद्यालय भर्ना हुनेबित्तिकै कहिल्यै नसुनेकोनबोलेको भाषा सुन्नुबोल्नु पर्ने हुन्छ । खास गरी मधेसी समुदायबहुल टोलमा अधिकांश अभिभावक पनि नेपालीमा कुरा गर्दैनन् । त्यसमाथि लकडाउनका बेला लामो समय घर बसेका मधेसी मूलका साना विद्यार्थीहरूले परिवार र समुदायमा नेपाली भाषा बोल्न पाएनन् ।त्यसो त पहाडे मूलका साना विद्यार्थीहरूले पनि घरपरिवार र टोलछिमेकमा नबोलिने अंग्रेजी भाषा विद्यालयमा सकीनसकी सिक्नुपर्ने बाध्यता छ । यस्तै, मधेसी समुदायका विद्यार्थीले घरमा नबोलिने नेपाली भाषाका कतिपय शब्दको अर्थ थाहा पाउँदैनन् । यसले गर्दा उनीहरूको सिकाइमा दूरगामी असर परेको देखिन्छ भने, पहाडे समुदायका अधिकांश शिक्षित अभिभावकले समेत घरपरिवारभित्र अंग्रेजी भाषा बोल्दैनन् । मधेसी समुदायका विद्यार्थीले नेपाली भाषामा भोग्दै आएको समस्या पहाडे समुदायका विद्यार्थीहरूलाई अंग्रेजीले दिने गरेको छ । विद्यार्थी मधेसी होऊन् वा पहाडे, घरपरिवार र टोलछिमेकमा नबोलिने भाषामा शिक्षा आर्जन गर्नुको पीडा सिक्ने र सिकाउनेले मात्र महसुस गर्न सक्छन् । भाषिक समस्याले गर्दा एकातिर विद्यार्थीले सोचेअनुसार उपलब्धि हासिल गर्न सक्दैनन् भने, अर्कातिर शिक्षकहरूले मिहिनेत गरेअनुसारको परिणाम आउँदैन । साना विद्यार्थीहरूलाई नेपाली, अंग्रेजी र गणितसहित विज्ञान र सामाजिक अध्ययनजस्ता विषयहरू पनि पढाउनुपर्ने हुन्छ । विज्ञान र सामाजिक अध्ययनका विषयहरूमा शब्दार्थ बुझाउनुपर्ने हुन्छ । कतिपय अंग्रेजीको शब्दार्थ बुझाउन नेपाली भाषा चाहिन्छ । नेपालीमा अर्थ बुझेपछि सम्झन र बुझ्न सहज हुन्छ । उदाहरणका लागि, अंग्रेजी शब्द एप्पल लाई नेपालीमा के भनिन्छ भनेर सोध्दा मधेसी मूलका कतिपय विद्यार्थी अलमलिने गरेका छन् । कतिपय विद्यार्थी हामी त सेब भन्छु, म्याम भन्ने गर्छन् । यस्ता विद्यार्थीहरूलाई नेपालीमा स्याउ भन्नुपर्छ भनेर सिकाउनुपर्ने हुन्छ । यस्तै कारणले गर्दा नेपाली भाषा बोल्ने विद्यार्थीका तुलनामा अन्य भाषा बोल्ने विद्यार्थीलाई पढाउन र बुझाउन गाह्रो हुने यथार्थ स्वयं शिक्षक र अभिभावकहरूले बुझेको देखिँदैन । अर्को परोक्ष कारण उमेरअनुसारको सिकाइ नहुनु हो । पछिल्लो समय उमेर नपुगी विद्यालय भर्ना गर्ने चलन बढ्दै गएको छ । घरपरिवारभित्र बोलिने भाषामा दोहोरो कुरा गर्न नसक्ने साना विद्यार्थीहरूले विद्यालयमा नेपाली र अंग्रेजी सिक्नुपढ्नु पर्ने बाध्यता छ । पछिल्लो समय केही निजी विद्यालयले पूर्वप्राथमिक तहमा स्थानीय मधेसी समुदायका शिक्षिकाहरूलाई अवसर दिन थालेका छन् । यसले गर्दा मधेसी समुदायका कतिपय अभिभावक र विद्यार्थीहरूलाई नेपाली भाषा सिक्न र सिकाउन सहज भएको छ । त्यति मात्र हैन, कतिपय मधेसी समुदायका अभिभावकहरू आफ्ना छोराछोरीले घरमा पनि नेपाली बोल्न थालेको बताउँछन् । हुन त शिक्षाको माध्यम नेपाली भएका सामुदायिक विद्यालयमा पनि मधेसी मूलका विद्यार्थीहरूले निजीमा जस्तै समस्या झेल्दै आएका छन् । राष्ट्रिय शिक्षा नीति, २०७६ मा भनिएको छ, नेपाली भाषाको शिक्षणलाई प्रवर्द्धन गर्दै नेपाली मौलिक कला, संस्कृति, सामाजिक अध्ययनसम्बन्धी विषय नेपाली भाषामा पठनपाठन गरिनेछ तर बहुभाषी कक्षाकोठामा मातृभाषामा आधारित बहुभाषी शिक्षण पद्धतिलाई प्रोत्साहित गरिनेछ । तर, यहाँ भनिए बमोजिम शिक्षण पद्धति कुनकुन जिल्लामा कसरी लागू गरियोगरिँदै छ ? मातृभाषामा आधारित शिक्षण पनि कागजमै सीमित छ ।पछिल्लो समय नेपालभरका ३५ हजार सामुदायिक विद्यालयमध्ये कतिपयले शिक्षाको माध्यम अंग्रेजी बनाई विद्यार्थी र अभिभावकहरूलाई आकर्षित गर्ने प्रयास गर्दै आएका छन् । यद्यपि कतिपय शिक्षाका सरोकारवालाहरू शिक्षाको माध्यमले गर्दा सामुदायिक शिक्षाप्रति वितृष्णा बढेकामा सहमत देखिँदैनन् । हुन पनि हो, माध्यम अंग्रेजी हुँदैमा शिक्षाको गुणस्तर र उपादेयता बढ्ने हो भने निजी विद्यालयले उत्पादन गरेका विद्यार्थीहरू किन स्वदेशमा अवसर देख्दैनन् ? कुनै पनि देशको शिक्षाले जनजीविकालाई सहज मात्र हैन, त्यस देशका नागरिकलाई परिवर्तनको संवाहक बनाउनुपर्ने हो । यसमा कुन भाषामा शिक्षा आर्जन गर्दा फलदायी हुन्छ भन्नेबारे सरकार र शिक्षाका सरोकारवालाहरूले ध्यान दिनुपर्ने हो । तर हामीकहाँ शिक्षाको माध्यमबारे राष्ट्रिय छलफल हुन सकेको छैन । यसले गर्दा पनि कुन माध्यमले नेपाली शिक्षाको गुणस्तर र उपादेयता बढ्छ भन्नेबारे बृहत् छलफल हुन जरुरी छ । जापान, चीन, फिनल्यान्ड, स्पेनजस्ता कैयौं मुलुकमा शिक्षाको माध्यम आफ्नै मातृभाषा भएका कारण त्यहाँका नागरिकले अवसर खोज्न बिदेसिनुपरेको छैन । हामीकहाँ शिक्षाको माध्यम नेपाली भएकाले जनजीविका लगायतका अवसरहरू गुम्दै गएको भन्ने सोच नराम्ररी झाँगिएको छ । विकसित मुलुकहरूले भाषागत समस्यालाई निराकरण गरी मातृभाषालाई शिक्षाको माध्यम बनाउँदै आएको सफल अभ्यासलाई हाम्रोजस्तो मुलुकले अवलम्बन गर्न जरुरी छ । अनि मात्र शिक्षाको गुणस्तर र उपादेयता बढ्छ । यसो हुन सके मात्र पलायनवादी सोचमा विराम लाग्छ । वर्तमान शिक्षा उत्पादनमूलक बन्न नसक्नुका धेरै कारणमध्ये एउटा भाषा पनि हो भनेर तीनै तहका सरकारले बुझ्न जरुरी छ ।"
जता पनि युवालाई छेकबार,"आईक्यानको निर्णयअनुसार, अबदेखि पार्षद्मा उम्मेदवारी दिन पन्ध्र वर्ष काम गरेको लेखा व्यवसायी हुनुपर्नेछ । यो नियमलाई अर्थ मन्त्रालयले स्वीकृति दिए आगामी जेठमा हुने निर्वाचनमा पन्ध्र वर्ष अनुभवी सीएले मात्र पार्षद्मा उम्मेदवारी दिन पाउनेछन् । त्यसैले पाका सीएहरू मक्ख छन् भने, युवा सीएहरू आफूलाई नेतृत्वबाट वञ्चित गर्न खोजिएको भन्दै विरोधमा उत्रिएका छन् । परिषद्ले दुई महिनाअघि पनि दर्तावाल लेखा व्यवसायीलाई सीए बन्ने बाटो सहज गरिदिने विवादास्पद एजेन्डा ल्याएको थियो । तीव्र विरोधपछि त्यो विषय थन्केको छ ।आईक्यान लेखा व्यवसायी क्षेत्रको सर्वोच्च निकाय हो । यो नियमनकारी निकाय पनि हो । यसको सम्पूर्ण अधिकार परिषद्मा हुन्छ । परिषद्को पार्षद् बन्न प्रत्येक तीन वर्षमा हुने चुनावमा जित्नुपर्ने हुन्छ । तर चुनावमा उठ्ने विषयमा परिषद् पदाधिकारीहरूले बारम्बार आफूअनुकूल नियम परिवर्तन गर्दै आएका छन् ।आईक्यान स्थापनाको अढाई दशकको इतिहासमा पाकाले मात्र पार्षद् बन्न पाउने नियम बनाइएको यो पहिलोपटक भने होइन । चारपटक नियम परिवर्तन भइसकेको छ । सुरुको एक दशक कुनै नियम परिवर्तन भएन । त्यति बेला मुलुकमा सीए एक सयभन्दा कम थिए । कामको चापले उनीहरूलाई राजनीति र आईक्यानको नेतृत्वप्रति कुनै रुचि थिएन । तर जब आईक्यानले पनि सीए उत्पादन गर्न थाल्यो र सीएको संख्या बढ्दै गयो, परिषद्मा पुगेकाहरूले आफूहरूलाई मात्र योग्य दर्याउन नियम बदल्न थाले । नेतृत्वमा पुरानै सीएको हालीमुहाली हुने गरी अनुभवआरक्षणको टेको लगाउन थाले । उनीहरूको जिकिर हुन्थ्यो, अपरिपक्व व्यक्ति निर्वाचित हुँदा आईक्यानका निर्णयहरूमा परिपक्वता देखिएन ।उम्मेदवारी योग्यता लाई उनीहरूले पहिले एक वर्ष अनुभवप्राप्तबाट तीन वर्ष बनाए । अनि पाँच वर्ष पुर्याए । त्यतिन्जेल यसप्रति कसैको खास चासो भएन । तर जब २०७१ मा त्यो योग्यता लाई दस वर्ष बनाउन लागियो, चर्को विरोध भयो । चुनावको मुखमा एजेन्डा पारित गर्दै परिषद्ले नियमावली संशोधनका लागि पठाए पनि विरोध भइरहेकाले अर्थ मन्त्रालयले तत्काल स्वीकृति दिएन । अनुभवको वर्षले मात्र परिपक्वता पुष्टि हुने आधार खोज्दै अर्थले लामो समय रोकिदियो । पछि अन्तिमपटक म्याद थप गरिएको भन्दै अर्को चुनावबाट मात्र दसवर्षे अनुभव लागू हुने गरी स्वीकृति दियो । त्यस बेला अर्थले नियम संशोधन अन्तिमपटक भने पनि, आईक्यान परिषद्ले त्यसलाई स्वीकार गरे पनि त्यो लिखित नभई मौखिक थियो । अर्थको त्यो सदाशय लिपिबद्ध नगरिएकैले परिषद्ले फेरि अनुभवसीमा बढाउने धृष्टता गरेको हो ।रोचक के छ भने, परिषद्बाट जतिपटक अनुभवसीमा बढाइएको छ, त्यसबाट २०६२ भन्दा अघि सीए सदस्य भएकाहरूलाई मात्र लाभ पुगिरहेको छ । यसको भित्री कारण हो नेतृत्वमा पुग्न रहर गर्ने तर चुनावदेखि डराउने अनुभवी पाका सीएहरूको संरक्षण गर्नु । २०६२ सम्म आईक्यानबाट सीएको सदस्यता लिनेको संख्या पौने तीन सय मात्र छ । पन्ध्रवर्षे नियम ल्याइए आईक्यानका करिब पन्ध्र सय सीएमध्ये साढे बाह्र सयमध्येबाट इच्छुकले उम्मेदवारी दिन पाउनेछैनन् । पाका ले युवासँग प्रतिस्पर्धा गर्नुपर्नेछैन । स्मरणीय छ, दसवर्षे अनुभवको प्रावधान हुँदा गत चुनावमा युवाको वर्चस्व देखिएको थियो । त्यस बेला कतिपय पाका सीएको जमानत जफत भएको थियो । तिनैमध्येका केही पाका सीए आउँदो चुनावमा पनि उठ्ने सुरसार गर्दै छन् । तीमध्ये केही त पटकपटक पार्षद् भएर अध्यक्षउपाध्यक्ष बन्न नसकेका पनि छन् । अर्कातर्फ, आरएलाई सीए बन्ने बाटो सहज हुने गरी ल्याएको एजेन्डाका कारण वर्तमान नेतृत्वको साख खस्केको छ । युवा वर्गले यो नेतृत्वलाई मन पराएको छैन । यो नेतृत्व फेरि युवा सीएसँग उठे हार्ने सम्भावना उत्तिकै छ । त्यसैले पनि आफ्नो कोटा सुनिश्चित गर्न अनुभवको पन्ध्रवर्षे सीमा ल्याइएको बुझ्न गाह्रो छैन । यो एजेन्डामा नेतृत्वको दुराशय रहेको कसरी पुष्टि हुन्छ भने, यसबारे कहिल्यै सार्वजनिक बहस कहिल्यै गरिएन । यो सार्वजनिक महत्त्वको विषय भएकाले बैठक डाक्ने बेला पार्षद्हरूलाई छुट्टै शीर्षकमा एजेन्डा पठाउनुपर्थ्यो । त्यसो नगरी अध्यक्षले विविध विषयको एजेन्डा भन्दै बैठकमा पेस गरे । पछि परिषद्मा रहेका दस सीएमध्ये आधाको विरोध हुँदाहुँदै अध्यक्षले एजेन्डा पारित भएको घोषणा गरे । किनकि उनलाई थाहा थियो, युवा सीए पार्षद्बाट यसको चर्को विरोध हुनेछ । तर उनी सीए पार्षद्हरूको हैन, आरए र सरकारबाट मनोनीत सदस्यहरूको भरमा थिए । उनीहरूबाट विरोधको गुन्जायस थिएन । आईक्यान परिषद्मा सत्र सदस्यमध्ये दस जना मात्र सीएबाट निर्वाचित हुने व्यवस्था छ । चार जना दर्तावाल लेखापरीक्षक (अनुभवका आधारमा लेखा व्यवसायीको प्रमाणपत्र पाएका लेखापरीक्षक) बाट निर्वाचित हुन्छन् । बाँकी तीन जनालाई सरकारले मनोनयन गर्छ । आरएहरूले विरोध गर्ने सम्भावना किन थिएन भने, सरकारले २०५९ देखि नै आरएको इजाजत दिन बन्द गरेको हो, सबै आरए अठार वर्षभन्दा बढीका अनुभवी छन् । यो मुद्दा खासमा सीएबीच नै परीक्षण हुनुपर्ने हो । तर त्यसो गरिएन । एजेन्डा पास गराउने गणितीय उपाय मात्र अपनाइयो । चार आरए, तीन मनोनीत र अध्यक्षउपाध्यक्ष मात्र (सत्र जनामा नौ जनाको बहुमत) मिलेर भए पनि एजेन्डा पास गराउने रणनीति लिइयो र स्वयं सीएलाई आफ्नै मुद्दामा फैसला गर्ने अधिकार दिइएन । पाँच सीएले नोट अफ डिसेन्ट लेखे पनि त्यसले निर्णय पास हुनबाट रोक्न सकेन । आईक्यान फेरि एकपटक चारतीनदुई को चंगुलमा फस्यो । यो एजेन्डा ऐनको बर्खिलाफ र अन्तर्राष्ट्रिय प्रचलनविरुद्ध त छँदै छ, प्राकृतिक न्यायको सिद्धान्तविपरीत पनि छ । ऐनमा कुनै पनि सीए सदस्यलाई पार्षद्मा उठ्नबाट वञ्चित गरिएको छैन । आईक्यानबाट सीएको सदस्यता पाएपछि उम्मेदवारी दिन पाउने नैसर्गिक अधिकार सुनिश्चित छ । तर परिषद्लाई नियमावली बनाउन र संशोधन गर्ने अधिकार दिइएको छ र यही प्रावधान टेकेर मनमौजी शैली अपनाउँदै आएको छ । यो एजेन्डाअनुरूप नियम संशोधन भए अहिलेका दस सीए पार्षद्मध्ये पाँच जनाले आउँदो निर्वाचनमा उठ्न पाउनेछैनन् ।सीएलाई उम्मेदवारी दिनबाट कुनै पनि मुलुकमा रोकिँदैन । तीन लाखभन्दा बढी सीए भएको भारतमा पार्षद्मा उम्मेदवारी दिन वरिष्ठ सीए हुनुपर्ने नियम छ । त्यहाँ (नेपालमा पनि) सीए भएको पाँच वर्षपछि वरिष्ठ बनिन्छ । श्रीलंकामा अनुभवका आधारमा योग्यता तोकिएको छैन । बंगलादेशमा पनि वरिष्ठ सीएले परिषद्को उम्मेदवार बन्न सक्ने प्रावधान छ । त्यसैले परिषद्ले हालै पारित गरेको पन्ध्रवर्षे अनुभवीको एजेन्डा मात्र नियमसंगत नभएको मात्र हैन, दसवर्षे अनुभवसीमा नै पनि हचुवामा ल्याइएको थियो ।अब यो विषयको निरूपण गर्ने जिम्मा अर्थ मन्त्रालयसमक्ष पुगेको छ । अर्थले महालेखापरीक्षकको राय लिने चलन छ । महालेखापरीक्षकले राय दिँदा पक्कै पनि परिपक्वताको आधार पेस गर्नुपर्नेछ । उनले परिपक्वताको आधार दिन नसके अदालतले व्याख्या गर्नुपर्नेछ, पाको उमेर मात्रै परिपक्वताको पहिचान हो कि होइन भनेर । यसको पूर्ण व्याख्या नभएसम्म आईक्यानको यस्तो एजेन्डाको शृंखला रोकिनेछैन, किनकि अर्को चुनावताका बीसवर्षे, त्यसपछि पच्चीसवर्षे अनुभवसीमा नतोकिएला भन्न सकिन्न ।"
'अमेरिकामा आतंकवादको जोखिम,वासिङ्टन (एजेन्सी) अमेरिकी सुरक्षा निकायका प्रमुखहरूले देशमा आन्तरिक आतंकवादको जोखिम रहेको चेतवानी दिएका छन् । त्यस्तो जोखिम नोभेम्बरमा भएको राष्ट्रपति निर्वाचनको नतिजासँग असन्तुष्टहरूबाट रहेको सुरक्षा प्रमुखहरूको दाबी छ ।
युरोपमा झन् कडा लकडाउन,"(पेरिसलन्डन)  कोरोना भाइरसको पहिलो चरणभन्दा दोस्रोमा संक्रमण बढेपछि युरोपेली देशहरूले झन् कडा लकडाउन गरेका छन् । सन् २०२१ को सुरुवातदेखि विभिन्न देशले कर्फ्यु, लकडाउन, संक्रमण र मृत्युका नयाँ आयामसित लड्न झन् कडा उपाय सुरु गरेका हुन् । फ्रान्समा डिसेम्बरबाट साँझ ८ बजेदेखिको कर्फ्यु समय बढाएर साँझ ६ बजेदेखि नै लागू गरियो । यो समयमा पसल र अन्य व्यवसाय बन्द गरिएको छ । केही ठाउँमा विद्यालय खुला गरिएका छन् । बार, रेस्टुरेन्ट, थिएटर, सिनेमाघर र स्कीरिसोर्ट बन्द छन् ।युरोपेली युनियन (ईयू) बाहिरबाट आउने जोकोहीले पनि फ्रान्समा ७२ घण्टाभित्र भाइरसको परीक्षण गरी एक साता एकान्तबास बस्नैपर्छ । ७ दिनपछि फेरि कोरोना परीक्षण गरेर नेगेटिभ रिपोर्ट भए मात्रै गन्तव्यमा जान पाइन्छ । जर्मनीमा १६ डिसेम्बरसम्मको लकडाउनलाई परिमार्जित गरी फेब्रुअरी १४ सम्म बढाइएको छ । जर्मनीमा संक्रमण दरमा आएको कमीका बाबजुद अवस्था थप बिग्रन नदिन थप कडाइ गरिएको अधिकारीहरूको भनाइ छ । पछिल्ला सातामा जर्मनीमा प्रत्येक दिन एक हजारका दरमा संक्रमितको मृत्यु भइरहेको छ । लकडाउनसहित कडाइका सर्तहरू कम्तीमा फेब्रुअरी अन्त्यसम्म रहिरहनुपर्ने जर्मन अधिकारीहरूको भनाइ छ ।कोरोनाको पहिलो संक्रमणकालमा युरोपमा सबैभन्दा बढी क्षति व्यहोरेको इटालीले राति १० बजेदेखि बिहान ५ बजेसम्मका लागि देशव्यापी कर्फ्यु जारी गरेको छ । इटालीमा उच्च जोखिमपूर्ण ठानिएका २० वटा क्षेत्रमा यात्रा गर्न फेब्रुअरीसम्म पूर्ण प्रतिबन्ध लगाइएको छ । इटालीका लोम्बार्डीलगायत तीन क्षेत्रलाई रेड जोन मा राखेर उच्च सतर्कता अपनाइएको छ । स्पेनमा त झन् मेको सुरुसम्मै कर्फ्यु घोषणा गरिएको छ । बेल्जियमले शनिबारदेखि बाध्यकारीबाहेक सबै यात्रामा प्रतिबन्ध लगाएको छ । बेल्जियमभर सय जनाभन्दा बढीमा नयाँ प्रकारको कोरोना भेटिएको एक अध्ययनको निष्कर्षपछि यात्रामा प्रतिबन्ध लगाएको हो । यो भाइरस निकै तीव्र रूपमा फैलिइसकेको हुन सक्ने सम्भावना भएको विज्ञहरूको सुझावपछि सरकारले यस्तो निर्णय गरेको हो । बाध्यकारी भ्रमण गर्नेहरूले पनि भाइरस परीक्षण नेगेटिभ भएको रिपोर्ट पासपोर्टमै टाँसेर हिँड्नुपर्ने र त्यसो नगरेमा २ सय ५० युरो जरिवाना गरिने सरकारले जनाएको छ । बेल्जियममा यस्तो निर्णय आगामी मार्च १ सम्मका लागि गरिएको हो । यो नियम अन्य देशबाट बेल्जियम आउन चाहने र बेल्जियमबाट अन्य देश यात्रा गर्न चाहने दुवैमा लागू हुने गृहमन्त्री एनेलिस भेर्लिन्डनले जनाएकी छन् । घरमा अधिकतम एक व्यक्तिलाई मात्रै भेट्न जाने अनुमति दिइनुका साथै चार जनाभन्दा बढी भेला हुन रोक लगाइएको छ ।नयाँ कोरोना फैलिएसँगै नेदरल्यान्ड्सले शैक्षिक संस्थाहरू बन्द गरेको छ । देशबाहिरको भ्रमणमाथि पनि प्रतिबन्ध लगाइएको छ । अधिकारीहरूका अनुसार लकडाउनका नियमहरू कम्तीमा पनि फेब्रुअरी अन्त्यसम्म रहनेछन् । नेदरल्यान्ड्समा पनि अत्यावश्यकबाहेक पसल, सिनेमाघर, हजाम, जिम बन्द छन् । त्यस्तै मार्च ३१ अगाडिका सबै वैदेशिक यात्रामाथि प्रतिबन्ध गरिएको छ । कोरोनाको नयाँ स्वरूपसँगै गरिएका कडा लकडाउनविरुद्ध युरोपमा विरोध प्रदर्शन भएका छन् । फ्रान्सको पेरिस, मार्सेई, बोर्दोलगायत सहरमा विरोध प्रदर्शनहरू चर्केका छन् । त्यसबाहेक जर्मनीको फ्र्यांकफर्ट, बर्लिन, बोन तथा स्पेन, इटाली, नेदरल्यान्ड्स र स्विट्जरल्यान्डमा पनि प्रदर्शनहरू भएका छन् । जर्मनी, फ्रान्स, स्पेन तथा नेदरल्यान्डमा भएका प्रदर्शनी हिंसात्मक बन्दै गएका छन् । प्रदर्शनकारीले सार्वजनिक स्थलका फोनबुथ तोड्ने, गाडीमा आगजनी गर्ने तथा सुरक्षाकर्मीमाथि आक्रमण गरेका छन् । नेदरल्यान्ड्सका विभिन्न सहरमा लकडाउनविरुद्ध भएका प्रदर्शनीमा परीक्षण केन्द्र र गाडीमा आगजनी गरिएको छ । तीन दिनदेखिको विरोधपछि लगाइएको जारी गरिएको कर्फ्यु आदेश प्रदर्शनकारीले तोडेका छन् । सुरक्षाकर्मीमाथि आक्रमण र लुटपाट गरेको आरोपमा १ सय ८० भन्दा बढी प्रदर्शनकारी पक्राउ परेका छन् । पोर्चुगलमा जनवरी १५ देखि नयाँ लकडाउन घोषणा गरिएको छ । सम्भव भए घरबाटै काम गर्न आग्रह गरिएको छ । अत्यावश्यक पसलबाहेक व्यावसायिक संस्था बन्द छन् । क्याफे र रेस्टुरेन्ट टेकवेमा सीमित छन् । स्कुल भने जेनतेन खोलिएको छ । हाललाई लकडाउन एक महिना भनेर घोषणा गरिए पनि अब दुई सातामा समीक्षा गरिने भनिएको छ ।"
साढे ३५ घट्यो बैंकको नाफा,"(काठमाडौं)  कोभिड१९ को असर कम भएसँगै बैंकहरूको नाफामा सुधार आउन थालेको छ । गत असार र असोजको तुलनामा पुसमा बैंकको खुद नाफा घट्ने दरमा कमी आएको छ । आर्थिक गतिविधि बढेकाले बैंकहरूको कर्जा प्रवाह बढेको, ब्याज उठ्न थालेको र कर्जा असुली पनि भएकाले नाफा सुध्रिँदै गएको बैंकरहरू बताउँछन् । बैंकहरूले प्रकाशन गरेको दोस्रो त्रैमासको अपरिष्कृत वित्तीय विवरणअनुसार गत पुसमा २७ वाणिज्य बैंकले ३१ अर्ब रुपैयाँ खुद नाफा कमाएका छन् । अघिल्लो आर्थिक वर्षको सोही अवधिको तुलनामा गत पुसमा बैंकहरूको नाफा करिब साढे ३ प्रतिशत कम हो । गत आर्थिक वर्षको पुसमा बैंकहरूको कुल नाफा ६ प्रतिशत बढेर ३२ अर्ब २० करोड रुपैयाँ थियो । राष्ट्रिय वाणिज्य बैंकले शुक्रबार वित्तीय विवरण प्रकाशन गर्दै छ ।पछिल्ला महिनामा वित्तीय क्षेत्र पुरानो लयमा फर्किन थालेको बैंकर्स संघका अध्यक्ष भुवन दाहाल पनि स्विकार्छन् । बैंकहरूले कुल कर्जा प्रवाहको करिब १० प्रतिशत पुनःसंरचना पुनर्तालिकीकरण भएको छ, उनले भने, त्यसमध्ये आउँदो असारसम्म अपवादबाहेक धेरै कर्जा असुली हुने देखिन्छ । त्यसपछि बैंकिङ व्यवसाय सामान्य अवस्थामा फर्किनेछ । कोभिडको असर कम हुँदै गए उद्योग व्यवसाय पूर्ण क्षमतामा सञ्चालन हुने भएकाले बैंकहरूको व्यावसायिक विस्तार पनि राम्रो हुने उनको अनुमान छ । विगतका वर्षहरूमा अप्ठ्यारो परिस्थितिमा पनि उच्च दरले नाफा आर्जन गरेका बैंकहरूको नाफा कोभिडले प्रत्यक्ष प्रभावित बनेको थियो । जसअनुसार गत आर्थिक वर्षको चौथो त्रैमास (गत असारमा) बैंकहरूको खुद नाफा १२ प्रतिशत घटेको थियो । पहिलो त्रैमास (गत असोज) सम्म आइपुग्दा नाफाको घट्ने दरमा कमी आएर साढे ६ प्रतिशतमा सीमित थियो । दोस्रो त्रैमासमा अझ कमी आएर साढे ३ प्रतिशतले नाफा घटेको हो । गएको एक वर्षमा धेरै बैंक मर्जर तथा एक्विजिसनमा सामेल भएका थिए । गत आर्थिक वर्षको तुलनामा चालु आर्थिक वर्षमा ती बैंकको नाफा (वासलातको आकार) बढेकाले अहिले नाफाको घट्ने दर कम देखिएको एक बैंकरले बताए । ती बैंकहरूको मर्जर नभएको मात्र भए पनि नाफा धेरैले घटेको देखिन्थ्यो, ती अधिकारीले भने । दोस्रो त्रैमासमा तीन वटा वाणिज्य बैंकले २ अर्ब रुपैयाँभन्दा धेरै नाफा आर्जन गरेका छन् । १३ वटा बैंकले १ अर्ब रुपैयाँभन्दा धेरै नाफा कमाएका छन् । बाँकी बैंकको खुद नाफा १ अर्ब रुपैयाँभन्दा कम छ । दोस्रो त्रैमासमा २ अर्ब ३१ करोड रुपैयाँ खुद नाफा कमाएर ग्लोबल आईएमई बैंक सबैभन्दा धेरै नाफा कमाउने बैंक बनेको छ । एनआईसी एसिया र नबिल बैंक क्रमशः दोस्रो र तेस्रो नम्बरमा छन् । यसअनुसार एनआईसी एसियाले २ अर्ब ६ करोड र नबिलले २ अर्ब १ करोड रुपैयाँ खुद नाफा आर्जन गरेका छन् । अघिल्ला त्रैमासहरूमा सबैभन्दा धेरै नाफा आर्जन गर्दै आएको राष्ट्रिय वाणिज्य बैंक दोस्रो त्रैमासमा १ अर्ब ७५ करोड रुपैयाँ खुद नाफा गरेर पाँचौं नम्बरमा परेको छ । २७ वटा बैंकमध्ये सिभिल बैंकको नाफा सबैभन्दा कम छ । गत आथिक वर्षको दोस्रो त्रैमासको तुलनामा चालु आर्थिक वर्षको सोही अवधिमा १७ बैंकको नाफा घटेको छ भने १० वटाको बढेको छ । धेरै बैंकका सेयरधनीको प्रतिफल (आरओई) घटेको छ ।"
वर्षौंदेखि सुस्त गौरवका आयोजना,"(काठमाडौं)  मुलुकको आर्थिक विकासमा महत्त्वपूर्ण भूमिका निर्वाह गर्ने भन्दै सरकारले २४ आयोजनालाई राष्ट्रिय गौरवका आयोजनाको नाम दिएको छ । तर प्रायः आयोजना लामो समयदेखि पूरा हुन सकेका छैनन् । ठूला र सबैको चासोमा परेका आयोजनाको प्रगति अति सुस्त छ । एउटा उदाहरण हो, मेलम्ची खानेपानी आयोजना । काठमाडौंबासीले मेलम्चीको पानी आउला र उपभोग गर्न पाइएला भनेको लामै समय भयो । अझै पानी कहिले आउँछ, टुंगो छैन । खानेपानी मन्त्रालयले भने समयसमयमा पानी ल्याउने समय घोषणा गर्न बिर्संदैन । तर मेलम्चीको पानी मेलम्चीमै रह्यो । उपत्यकामा १७ करोड लिटर खानेपानी वितरण गर्ने उद्देश्यसहित आर्थिक वर्ष २०५५५६ मा सुरु भएको आयोजना आर्थिक वर्ष २०७१७२ मा सकिनुपर्ने हो । तर पटकपटक समय थपिए पनि काम सकिएन । आर्थिक वर्ष २०७५७६ मा ९५ दशमलव १२ प्रतिशत प्रगति रहेकामा अहिले ९८ दशलमव ५ प्रतिशत छ । पूर्ण रूपमा परीक्षण गर्नेबारे छलफल भइरहेको छ, आयोजनाका प्रवक्ता राजेन्द्र पन्तले भने, हेडवर्क्सको काम ९० प्रतिशत सकिएको छ । पानी परीक्षण गर्ने समयभित्र यसको निर्माण पनि सकिनेछ । परीक्षण सफल भए त्यही हेडवर्क्सबाट स्थायी रूपमा पानी चढाउन सकिने उनको भनाइ छ । अर्को बहुप्रतीक्षित आयोजना हो, माथिल्लो तामाकोसी जलविद्युत् आयोजना । ४ सय ५६ मेगावाटको यो आयोजना २०६७६८ देखि सुरु भई २०७२७३ मा सक्ने लक्ष्य थियो । आयोजना अहिले अन्तिम चरणमा छ । तर अझै सकिएको छैन । यसको भौतिक प्रगति ९९ दशमलव ८ प्रतिशत छ । चैतबाट विद्युत् परीक्षण गर्ने योजना रहेको आयोजनाका प्रमुख कार्यकारी अधिकृत विज्ञान श्रेष्ठ बताउँछन् । कोभिड महामारीका बेला पनि हामीले काम गर्दै गयौं, यसका बाबजुद पनि प्राविधिक समस्या आइपरे, उनले भने, त्यसको पनि विकल्प खोजेर काम गरिरहेका छौं । चैतसम्म पूर्ण जडानको काम सकेर परीक्षण गर्ने योजना रहेको उनको भनाइ छ । गौरवका आयोजनामा पुरानो हो, लुम्बिनी क्षेत्र विकास कोष । यहाँ अन्तर्राष्ट्रिय केन्द्र निर्माण गर्ने लक्ष्यसाथ २०४२ सालमै योजना अघि सारिएको हो । तर आयोजना अझै सकिएको छैन । हुलाकी राजमार्ग निर्माण सुरु भएको पनि दशक नाघ्यो । समयअवधि सकिन दुई वर्ष बाँकी छँदा भौतिक प्रगति ५७ प्रतिशत मात्र छ । आर्थिक वर्ष २०७९८० भित्र आयोजना निर्माण सक्नुपर्ने छ । २०६६६७ बाट सुरु आयोजनाको वित्तीय प्रगति ५७ दशमलव ७ प्रतिशत छ । अहिलेसम्म ३७ अर्ब ५४ करोड ३६ लाख ७० हजार रुपैयाँ खर्च भइसकेको छ । गौरवका आयोजनामध्ये केहीले भने आशा जगाएका छन् । गौतमबुद्ध क्षेत्रीय अन्तर्राष्ट्रिय विमानस्थल र पोखरा क्षेत्रीय अन्तर्राष्ट्रिय विमानस्थलको काम लकडाउनमा पनि रोकिएन । जति जनशक्ति उपलब्ध थिए, त्यतिबाटै काम अघि बढ्यो । यति बेला चीनबाट प्राविधिक आइनपुग्दा भने उपकरण जडानका काम रोकिएका छन् । तोकिएको समयमा भने यो आयोजना नसकिने निश्चितप्रायः छ । गौतमबुद्ध विमानस्थलको अहिलेसम्मको भौतिक प्रगति ९४ र पोखराको ६८ प्रतिशत छ । पोखरामा पनि चिनियाँ कामदार नआउँदा काममा तीव्रता दिन नसकिएको आयोजनाले बताएको छ । पश्चिम सेती जलविद्युत् आयोजनाको सम्भाव्यता अध्ययन पनि नसकिँदा यसको भौतिक तथा वित्तीय प्रगति छैन । बूढीगण्डकी जलविद्युत् आयोजना र निजगढ अन्तर्राष्ट्रिय विमानस्थल प्रगति हासिल गर्ने आयोजनामा पर्दैनन् । २०५७५८ बाट सुरु भएको पशुपति क्षेत्र विकास कोषको काम पनि अपेक्षाकृत रूपमा अघि बढेको छैन । नेपाली सेनाको व्यवस्थापनमा निर्माण सुरु भएको काठमाडौंतराईमधेस द्रुतमार्गको प्रगति पनि सोचेअनुरूप छैन । १ खर्ब ७५ अर्ब रुपैयाँको यो आयोजना २०८०८१ मा सम्पन्न गर्नुपर्नेछ । तर मुख्य काम मानिएको सुरुङ निर्माणको ठेक्का नै लागेको छैन । त्यस्तै ८७ वटा पुल निर्माणका लागि प्रक्रियासमेत अघि बढ्न सकेको छैन । कैलालीको साविकका आठ गाविसको २० हजार ३ सय हेक्टर कृषीयोग्य भूमिमा सिँचाइ पुर्याउने र ४ दशमलव ७ मेगावाट बिजुली उत्पादन गर्ने लक्ष्यसहित २०६७६८ बाट रानी जमरा कुलरिया सिँचाइ आयोजना सुरु भएको हो । ४९ प्रतिशत प्रगति रहेको आयोजनाको लागत अनुमान २७ अर्ब ७० करोड २४ लाख रुपैयाँ छ । त्यसपछि दोस्रो तहमा १८ हजार हेक्टर क्षेत्रफलमा काम गर्ने योजना छ । आर्थिक वर्ष २०८०८१ मा आयोजना सक्ने लक्ष्य छ । तोकिएको समयमा सक्न हामी प्रयासरत छौं, आयोजना निर्देशक केदारकुमार श्रेष्ठले भने, मुख्य नहरको काम सकिएको छ । हाइड्रोपावर र लम्कीतर्फ नहर विस्तारको काम जारी छ । ४२ हजार ७ सय ६६ हेक्टर कृषियोग्य भूमिमा सिँचाइ सुविधा पुर्याउने उद्देश्यसहित आर्थिक वर्ष २०६१६२ बाट सुरु भएको आयोजना हो, सिँक्टा सिँचाइ आयोजना । २०७१७२ मा सम्पन्न गर्ने लक्ष्य राखिए पनि अहिलेसम्म भौतिक प्रगति ६७ प्रतिशत छ । यसमा १७ अर्ब रुपैयाँ खर्च भइसकेको छ । बाँकेमा रहेको आयोजनामा अहिले जनशक्तिको अभाव भएको आयोजनाका निर्देशक लोकबहादुर थापाले बताए । आर्थिक वर्ष २०८४८५ सम्म सक्ने गरी नै काम भइरहेको छ, उनले भने, तर पर्याप्त जनशक्ति नहुँदा समस्या भएको छ । केही ठेक्काको म्याद सकिएको र समय नथपिँदा पनि समस्या भएको उनको भनाइ छ । कोरोनाका बेला ६ महिना म्याद थपियो, चार महिना त बर्खाले खायो, उनले भने, यही समस्यालाई दृष्टिगत गरी म्याद थप मागेका छौं । यता गल्छीत्रिशूलीमैलुङस्याफ्रुबेंसीरसुवागढी सडकलाई राष्ट्रिय योजना आयोगले प्रकाशन गरेको किताबमा राखिएको छैन । अर्थ मन्त्रालयले भने आर्थिक वर्ष २०७६७७ को बजेटको वार्षिक प्रगति मूल्यांकनमा समेटेको छ ।"
साँघुरा पूर्वाधारको भरमा भैरहवा भन्सार,"भारतबाट नेपाल आएका मालवाहक गाडी सिमानादेखि १५१७ किमिदेखि नै लाइनमा लाग्नुपर्ने र लाइन पार गरेर भन्सार बिन्दुसम्म आइपुग्न कम्तीमा पनि चार दिन लाग्ने गरेको गाडी स्टाफहरूको गुनासो छ । विभिन्न असुविधा झेल्दै सडकमै पालो कुरेर बस्न बाध्य हुने गरेको उनीहरूको भनाइ छ । एकै दिनमा भन्सार पास हुनुपर्ने गाडी हप्तौंसम्म रोकिनुपर्दा आयातित सामानको लागत बढ्ने गरेको हो । ढुवानीमा हुने विलम्बका कारण विभिन्न अतिरिक्त शुल्कबापत मात्रै प्रतिदिन डेढ करोडभन्दा धेरै रुपैयाँ भारततर्फ गइरहेको व्यवसायीको दाबी छ । गोयन्काका अनुसार भारतको गुजरातबाट कोइला आयात गर्दा पहिला प्रतिमेट्रिक टन ३ हजार २ सय रुपैयाँ भाडा लाग्ने गरेकामा अहिले भैरहवा नाकामा लाइन लाग्न थालेपछि ४ हजार रुपैयाँभन्दा धेरै पर्ने गरेको छ । वीरगन्जको तुलनामा भैरहवा नाकाबाट एक कन्टेनर तोरी आयात गर्दा ६८ हजार रुपैयाँ भाडा महँगो हुने गरेको छ । आयातित कच्चा पदार्थमा फरक पर्ने यस लागतबाट यस क्षेत्रका उद्योगी व्यवसायीले अन्य ठाउँका उत्पादनसँग कसरी प्रतिस्पर्धा गर्न सक्छन् ? गोयन्काले प्रश्न गरे । व्यापार र मालवाहक गाडीको आगमनको वृद्धिको तुलनामा पार्किङ पूर्वाधारको विकास नभएकाले समस्या भएको स्विकारे पनि व्यवसायी तथा आयातकर्ताकै कारणले पनि सिमानामा जाम हुने गरेको दाबी भन्सार कर्मचारी गर्छन् । दुई वर्षअघि गरिएको एक अध्ययनले मालवाहक गाडी भन्सारमा प्रवेश गरेपछि जाँचपास भएर छुट्नका लागि करिब १९ घण्टा समय लाग्ने र यसमध्ये करिब १४ प्रतिशत भन्सारका तर्फबाट र बाँकी समय आयातकर्ताले जाँचपासका लागि आवश्यक प्रक्रिया जुटाउनमा लाग्ने गरेको भैरहवा भन्सार प्रमुख मणिराम पौडेलले जनाए । समयसापेक्ष पार्किङ पूर्वाधार नहुनु नै समस्याको मुख्य जड हो, उनले भने, तर, कतिपय अवस्थामा भने व्यवसायीकै कारण भन्सारमा काम छिटो नहुँदा पार्किङ समस्या जटिल र सीमाको लाइन घट्दैन ।उनका अनुसार भैरहवा भन्सार परिसरमा एक हजार गाडीलाई पार्किङको व्यवस्थापन गर्न सकिने क्षमता छ । यतिबेला भैरहवा हुँदै भारतबाट दैनिक सरदर सात सय मालवाहक गाडी नेपाल आउने गर्छन् । भन्सार परिसरबाटै पल्टी गर्नुपर्ने (भारतीय गाडीबाट सामान नेपाली गाडीमा सार्ने) कतिपय सामानका लागि दोब्बर संख्यामा नेपाली गाडी भन्सारमा आइपुग्छन् । बिहानैदेखि भारतीय गाडी नेपाल भित्रिने क्रम सुरु हुन्छ । भन्सार कर्मचारी बिहानैदेखि काममा खटिने गरे पनि भन्सार जाँचपासको क्रम व्यवसायीका तर्फबाट बेलैमा सुरु नहुनाले दिनभरि मालवाहक गाडी भन्सारबाट नछुट्ने र पार्किङस्थल खाली हुन पाउँदैनन् । जसले गर्दा सीमा नाकामा लामो लाइन लाग्ने गर्छ ।भन्सारमा मालवाहक गाडी भित्रिएपछि जाँचपासका लागि आवश्यक प्रक्रिया पूरा गरी भन्सारबाट छिटो मालसामान वा गाडी छुटाउने जिम्मेवारी व्यवसायी तथा उसले राखेको भन्सार एजेन्टको हो, पौडेलले भने, भन्सार कार्यालय खुल्नासाथ भन्सार जाँचपासको प्रक्रिया सुरु गरिहाल्ने योजनाले अहिलेसम्म सफलता पाउन सकेको छैन । समयमै आयातित सामान तथा गाडी व्यवसायीले भन्सारबाट छुटाइदिएमा पार्किङ स्थल खाली भई त्यस स्थानमा नयाँ गाडीले प्रवेश पाउने भए पनि व्यवसायीका तर्फबाट भन्सार जाँचपासको प्रक्रियामा ढिलाइ गरिँदा भन्सारबाट गाडी छुट्न धेरै समय लाग्ने गरेको दाबी उनको छ । भन्सार जाँचपासका लागि आयातकर्ताले घरमै बसेर अनलाइनमार्फत स्वयंघोषणा गर्न सक्नेलगायत सहजीकरण व्यवसायीलाई गरे पनि व्यवसायीले त्यो सुविधाको उपयोग नगरेको दाबी उनले गरे । भन्सार जाँचपासका लागि आवश्यक पर्ने भन्सार राजस्व तिर्न भन्सार परिसरमा रहेको बैंकमा ४ बजेपछि मात्रै भिड लाग्ने गरेको र समयमै भन्सार जाँचपास भइसकेका गाडी नछुटाएर एकै पटक सम्पूर्ण गाडी भन्सारबाट छुटाउने प्रवृत्तिले पनि पार्किङ समस्या जटिल बन्ने गरेको तर्क पौडेलको छ । भन्सारमा पार्किङ पूर्वाधार विस्तार गर्न बारम्बार पत्राचार र कुराकानी भइरहेका छन्, उनले भने, भैरहवा भन्सारमा विद्यमान पार्किङ समस्याले केही हदसम्म नाका परिवर्तन भएको हुन सक्छ ।व्यवसायीका तर्फबाट भन्सार जाँचपासमा विलम्ब हुने भन्सारको भनाइप्रति व्यवसायीले भने प्रतिवाद गर्दै आएका छन् । आफ्ना कमजोरी लुकाउन व्यवसायीमाथि दोषारोपण गरिएको व्यवसायीको भनाइ छ । भन्सारको यो भनाइ गलत हो, व्यवसायी राजेश अग्रवालले भने, भन्सारमा आवश्यकताअनुरूपको पार्किङ संरचना नबनाउने अनि व्यवसायीको ढिलासुस्ती भन्नु सुहाउने कुरा होइन । भन्सार परिसरमा तीन हजार गाडी अट्ने क्षमताको पार्किङ स्थलको संरचना तयार गर्ने हो भने सिमानामा लाग्ने मालवाहक गाडीको लाइन तत्कालै हट्ने उनको दाबी छ । अग्रवालका अनुसार सिमानाबाट नौ किमि पर भारतको नौतनवासम्म आएको औद्योगिक कच्चा पदार्थ भन्सार हुँदै १८ किमिको दूरीमा रहेका उद्योगसम्म आइपुग्न १८ दिनसम्म लाग्ने गरेको छ । रक्सौल नाकाबाट ढुवानी गर्ने मालवाहक गाडीले प्रतिमहिना ५० ट्रिप गर्ने गर्छ भने त्यही माल सुनौलीभैरहवा नाकाबाट महिनामा ६ ट्रिप मात्रै हुन्छ । जसका कारण सुनौलीभैरहवा नाकाबाट मालसामान ढुवानी गर्न सकभर भारतीय ट्रान्सपोर्ट व्यवसायी तयार हुँदैनन् । भारतको गोरखपुर सहरनजिकै रहेको औद्योगिक क्षेत्र गिंडाबाट १ सय २५ किमि दूरीमा रहेको भैरहवाका लागि सिधा ढुवानी गर्नुको साटो सुनौली नाकामा हुने जामका कारण भारतीय ढुवानी व्यवसायी र नेपाली व्यवसायी बरु २ सय ५० किमि दूरीमा पर्ने कपिलवस्तुको कृष्णनगरबाट घुमेर ढुवानी गर्न तयार हुने गरेको अग्रवालले बताए । १३ वर्ष पुरानो संरचनाबाटै काम चलाउन खोज्ने र सरकार राजस्व जसरी पनि उठाउने तर भन्सार सहजीकरणका लागि पूर्वाधार तयार गर्नेतर्फ ध्यान नदिँदा यो समस्या आएको उनको भनाइ छ । भैरहवा भन्सारमा पार्किङको समस्याले निम्त्याएको यो समस्याले गर्दा पछिल्लो समयमा भैरहवा क्षेत्रमा लगानीको वातावरण खुम्चिँदै जान थालेको छ, उनले भने, आवश्यकताअनुसारको पूर्वाधार तयार गर्नेतर्फ सरकारको ध्यान जान सकेन ।नेपाल आउने मालवाहक गाडीको भारततर्फ लाग्ने लामो लाइनका कारण गाडी चालकलगायत स्टाफले बीच सडकमा पाउने गरेको दुःखकष्ट एकातर्फ छ भने लाइनकै कारण भारतीय सुरक्षाकर्मीबाट अनेक आर्थिक चलखेल हुने गरेको छ । व्यवसायीका अनुसार सडकमा लागेको गाडीको लाइन व्यवस्थित बनाउने नाममा भारतीय पुलिसले गाडीवालासँग अवैध असुली गर्ने गर्छन् । जुन गाडीले पैसा दियो, त्यस गाडीलाई पुलिसले अगाडि पालो मिलाइदिने र पैसा नदिएका गाडीको लाइन पछाडिको पछाडि पर्ने गरेको गुनासो भारतीय चालकले बताए । पुलिसले असुल्ने गरेको रकम पनि जोडेर भारतीय ढुवानी व्यवसायीले भाडादर समायोजन गर्ने गर्छन् । भैरहवा भन्सार परिसरमा आरजे १४ जीएफ ९८३३ नम्बरको गाडीसहित भेटिएका चालक धर्मेन्द्र भेनले आठ किमिको लाइन पार गर्न चार दिन लागेको सुनाए । बीच सडकमा न खाने र सुत्ने प्रबन्ध छ, न त शौच लागेका बेला शौचालयकै व्यवस्था छ । शौच गर्न खेतमा जान पनि गाउँलेले दिँदैनन्, उनले भने, लाइन मिलाइदिने भन्दै पुलिसले १ हजार रुपैयाँसम्म माग्ने गर्छन् । राजस्व जसरी पनि उठाउने तर भन्सार सहजीकरणका लागि पूर्वाधार तयार गर्नेतर्फ सरकारले ध्यान नदिँदा यो समस्या आएको व्यवसायीले बताए । उनीहरूका अनुसार भैरहवा नाकाबाट आउने न्यूनतम दैनिक ६ सय मालवाहक गाडीको प्रतिगाडी ३० टन लोडको हिसाबले कुल सामान १८ हजार टन हुन आउँछ । यस नाकाबाट हुने ढुवानी भाडामा प्रतिटन सरदर ५ सय रुपैयाँ भाडा वृद्धि हुँदा साबिकमा भन्दा बढेको भाडा रकमा मात्रै ९० लाख रुपैयाँ हुन आउँछ । ६ सय गाडी प्रतिदिन डिटेन्सन, ड्यामरेज चार्जजस्ता अतिरिक्त शुल्कबापत प्रतिगाडी १० हजारका दरले ६० लाख रुपैयाँ लाग्ने गर्छ । यो आकलन भारतीय रुपैयाँमा हो । दैनिक ६० लाख भारुभन्दा धेरै भैरहवा नाकाबाट नेपाल आउने मालवाहक गाडीमार्फत डिटेन्सन र ड्यामरेज चार्जबापत अनाहकमा नेपाली पैसा बिदेसिने गरेको छ । भैरहवा नाकामा दैनिक हुने यो समस्याका लागि नेपाली व्यवसायीले भैरहवा नाकामा निर्माण गर्ने भनिएको एकीकृत जाँच चौकी (आईसीपी) का लागि खरिद गरिएको जमिन प्रयोगमा ल्याउन सकिने सुझाव दिइरहे पनि सुनुवाइ नभएको बताउने गरेका छन् । आईसीपी निर्माणका लागि नेपालका तर्फबाट अधिग्रहण गरिएको ५२ बिघा जमिनमा तत्काल समस्या समाधानका लागि गिट्टी, बालुवा बिछ्याएर माथिबाट रोलिङ (जमिनमा रोलरले पेल्ने) गर्ने हो भने समस्या समाधान हुने व्यवसायीको सुझाव छ । अहिले उपयोगमा नल्याइएकाले उक्त जमिन गौचरन बन्दै आएको छ । जमिनको सुरक्षा सशस्त्र प्रहरी बलका सुरक्षाकर्मीले गर्दै आएका छन् । आईसीपी तयार नहुँदासम्म खाली जमिनलाई उपयोगमा ल्याउन सकिने संरचना तयार गर्ने र आईसीपी बनेपछि दीर्घ र स्थायी रूपमै पार्किङको समस्या समाधान हुनेछ ।वर्षायाममा खाली जमिनमा राखिएका मलवाहक गाडी हिलोमा गडेर बाहिर निकाल्न जेसीभीकै प्रयोग गर्नुपर्ने बाध्यता भन्सार पार्किङको व्यवस्थापन लिएको ट्रान्स नेपाल फ्रेड सर्भिस कम्पनीलाई हुने गर्छ । कम्पनीको भैरहवा शाखाका व्यवस्थापक रवि पारिखले आवश्यकताअनुरूप पर्याप्त पार्किङ संरचनाको अभावमा बढ्दै जाने गरेका मालवाहक गाडीलाई व्यवस्थापन गर्न निकै गाह्रो हुने गरेको बताए । भन्सार जाँचपास चाँडो गर्न र भन्सार जाँचपास भइसकेको गाडी पनि भन्सार परिसरबाट व्यवसायीले चाँडो नछुटाउने प्रवृत्तिले पनि समस्या थपिएको उनको भनाइ छ । दैनिक ३५ करोड राजस्व संकलन हुने भैरहवा भन्सारमा पार्किङ व्यवस्थापनका लागि एक दिनको मात्रै राजस्व खर्चिए पनि पर्याप्त हुन्छ, भैरहवा भन्सार एजेन्ट संघ सिद्धार्थनगर रूपन्देहीका अध्यक्ष अशिम न्यौपानेले भने, यो लिखितसहितको माग गर्दै आए पनि सरकारी पक्षले कुनै चासो देखाएको छैन । जसरी हुन्छ, व्यवसायीबाट राजस्व असुल्ने तर व्यवसायीका लागि सहजीकरण गरिदिने आफ्नो जिम्मेवारीबाट सरकार पन्छिने गरेको उनको आरोप छ ।"
विद्युत्को अनलाइन भुक्तानी सेवा प्रदायकलाई कमिसन,"काठमाडौं (कास) नेपाल विद्युत् प्राधिकरणले अनलाइनमार्फत बिल भुक्तानी गर्दा सेवा प्रदायकलाई प्रतिकारोबार कमिसन दिने भएको छ । प्राधिकरण सञ्चालक समिति बैठकले आइतबार यस्तो निर्णय गरे पनि माइन्युटमा हस्ताक्षर हुन बाँकी रहेको स्रोतको भनाइ छ । यद्यपि प्राधिकरणले ५ सय रुपैयाँभन्दा माथिको भुक्तानीमा मात्रै कमिसन दिने निर्णय गरेको स्रोतले जनाएको छ ।५ सय रुपैयाँभन्दा बढी रकम अनलाइन माध्यमबाट प्राधिकरणलाई तिर्दा प्रतिकारोबार ५ रुपैयाँ कमिसन दिने निर्णय भएको छ, स्रोतले भन्यो, अनलाइन भुक्तानी प्रोत्साहनका लागि कमिसन दिने व्यवस्था गर्न लागिएको हो । यसअघि प्राधिकरणले विद्युतीय भुक्तानी सेवा प्रदायकलाई कमिसन दिने गरेको थिएन । हामीलाई यसबारे आधिकारिक जानकारी आइसकेको छैन । तर कमिसन दिने निर्णय सकारात्मक हो, भुक्तानी सेवा प्रदायक ईसेवाको मातृ कम्पनी एफवान सफ्टका प्रमुख कार्यकारी अधिकृत सुवास शर्माले भने, यसअघि हामीले कमिसन पाउँदैनथ्यौं ।पछिल्ला वर्षमा विभिन्न सेवाका लागि अनलाइनमार्फत भुक्तानी गर्ने क्रम बढ्दो छ । प्राधिकरणले ग्राहकबाट उठाउने मासिक विद्युत् महसुल पनि अनलाइनमार्फत तिर्ने चलन बढेको प्राधिकरणको तथ्यांक छ । अहिले मासिक आठ लाख ग्राहकले अनलाइनमार्फत नियमित विद्युत् महसुल बुझाउने गरेका छन् । यसबाट प्राधिकरणले मासिक १ अर्ब रुपैयाँ हाराहारीमा महसुल संकलन गर्दै आएको छ । प्राधिकरणले मासिक रूपमा असुल्ने कुल महसुलको करिब २५ प्रतिशत हो यो । प्राधिकरणले मासिक ४ देखि ५ अर्ब रुपैयाँ महसुल संकलन गर्दै आएको छ ।प्राधिकरणका कुल ४२ लाख ग्राहकमध्ये करिब ३० प्रतिशतको महसुल मासिक ५ सय रुपैयाँभन्दा कम हुन्छ । बाँकी ग्राहकको विद्युत् महसुल ५ सय रुपैयाँभन्दा बढी हुने अनुमान छ । प्राधिकरणलाई महसुल संकलन गर्न सहज बनाउँदै आएका भुक्तानी सेवा प्रदायकहरूले कमिसनका लागि प्राधिकरणलाई पटकपटक माग गर्दै आएका थिए । अनलाइनमार्फत महसुल भुक्तानी बढ्दा महसुल संकलन काउन्टर थप गर्न नपर्ने, कम जनशक्ति र स्रोत खर्च हुने भन्दै प्राधिकरणले केही वर्षयता अनलाइन भुक्तानीलाई प्राथमिकता दिइरहेको छ ।"
इन्फिनिक्सको 'नोट ८ आई स्मार्टफोन,"काठमाडौं (कास) इन्फिनिक्स मोबाइलले नयाँ प्रविधि र सुविधाका साथ इन्फिनिक्स नोट ८ आई सार्वजनिक गरेको छ । २१ हजार ४ सय १० रुपैयाँ मूल्य रहेको स्मार्टफोन ग्राहकले बिहीबारदेखि दराजमार्फत प्रिबुक गर्न सक्ने कम्पनीले जनाएको छ । अक्टाकोर हेलियो जी प्रोसेसर, मिडियाटेक हाइपर इन्जिन गेम टेक्नोलोजी, १५ वाट सुपर चार्ज, ५२ सय एमएएच ब्याट्री, एन्ड्रोइड १० ओएस, ६७८ इन्च इन्फिनिटिओ डिस्प्ले, ६ जीबी र्याम, १२८ जीबी रोम र अल्ट्रा नाइट भिजनलगायत विशेषता रहेको इन्फिनिक्सले जनाएको छ ।"
उपत्यका बाहिरबाट पनि सुन वितरण गरिँदै,काठमाडौं (कास) काठमाडौं उपत्यका बाहिरबाट पनि सुन वितरण गर्न नेपाल बैंकर्स संघ सहमत भएको छ । नेपाल सुनचाँदी व्यवसायी महासंघ र संघका पदाधिकारीहरूबीच बिहीबार भएको छलफलमा यस्तो सहमति जुटेको हो । छलफलमा महासंघका नवनिर्वाचित अध्यक्ष माणिकरत्न शाक्यले व्यवसायीहरूले दुःख खेप्नुपरेको भन्दै उपत्यका बाहिर तोकिएका स्थानबाट समेत सुन वितरणको व्यवस्था मिलाउन आग्रह गरेका थिए । उक्त अवसरमा बैंकर्स संघका अध्यक्ष भुवनकुमार दाहाललगायत पदाधिकारीले व्यवसायीका मागप्रति आफूहरू सकारात्मक रहेको र त्यसलाई कार्यान्वयनमा ल्याउन तयार रहेको बताएका थिए । राष्ट्र बैंकले यसअघि नै उपत्यका बाहिरबाट पनि सुन वितरणको व्यवस्था मिलाउने विषयलाई मौद्रिक नीतिमा समावेश गरिसकेको छ । यद्यपि उक्त विषय कार्यान्वयनमा आउन सकेको छैन ।
तिनाउ प्राप्तिको प्रस्ताव पारित,काठमाडौं (कास) सिटिजन्स बैंक इन्टरनेसनलको छैटौं विशेष साधारणसभा बिहीबार सम्पन्न भएको छ । बैंक सञ्चालक समितिका अध्यक्ष राजनसिंह भण्डारीको अध्यक्षतामा सम्पन्न सभाले तिनाउ मिसन डेभलपमेन्ट बैंक लिमिटेडललाई प्राप्तिको विशेष प्रस्ताव पारित गरेको छ । सभाले तिनाउ र सिटिजन्स बैंक भएका प्रारम्भिक सहमति तथा अन्तिम सम्झौतापत्रको अनुमोदन गरेको गरेको पनि जनाएको छ ।
महासंघका पूर्वअध्यक्षलाई जिम्मेवारी,"काठमाडौं (कास) नेपाल उद्योग वाणिज्य महासंघले पूर्वअध्यक्षहरूलाई विभिन्न जिम्मेवारी दिइएको छ । यसअन्तर्गत निवर्तमान अध्यक्ष भवानी राणालाई सदस्यता समिति र नेपालइन्डिया ज्वाइन्ट फोरम, पूर्वअध्यक्ष महेशलाल प्रधानलाई सल्लाहकार समिति र पूर्वअध्यक्ष पद्म ज्योतिलाई व्यावसायिक आचारसंहिता फोरमको जिम्मेवारी दिइएको छ । यसैगरी पूर्वअध्यक्ष प्रदीपकुमार श्रेष्ठलाई कन्फेडेरेसन अफ एसिया प्यासिफिक चेम्बर्स अफ कमर्स एन्ड इन्डस्ट्री, रविभक्त श्रेष्ठलाई अनुशासन समिति, विनोदबहादुर श्रेष्ठलाई नेपाल चाइना नन गभर्मेन्टल कोअपरेसन फोरम, कुशकुमार जोशीलाई विधान संशोधन समिति र सुरज वैद्यलाई अन्तर्राष्ट्रिय सम्बन्ध फोरमको जिम्मेवारी दिइएको महासंघले जनाएको छ ।"
भ्रष्टाचारमा दक्षिण एसियामा नेपाल पाँचौं,"नेपालको स्थिति दक्षिण एसियाली मुलुकहरूमा भुटान, माल्दिभ्स, भारत र श्रीलंकापछिको पाँचौं स्थानमा छ । दक्षिण एसियाली मुलुकको तुलना गर्दा नेपालको अवस्था अघिल्लो वर्षभन्दा एक स्थान पछाडि सरेको हो । एक वर्षमा माल्दिभ्सले आफ्नो अवस्था सुधार गरेर २९ बाट ४३ अंक पुर्याएको छ । सूचकांकअनुसार भुटान ६८, माल्दिभ्स ४३, भारत ४०, श्रीलंका ३८, नेपाल ३३, पाकिस्तान ३१, बंगलादेश २६ र अफगानिस्तानले १९ स्कोर पाएका छन् । १०० पूर्णांक मानी तयार गरिने सूचकांकमा डेनमार्क र न्युजिल्यान्ड ८८ अंकका साथ पहिलो स्थानमा छन् । फिनल्यान्ड, सिंगापुर, स्विडेन, स्विट्जरल्यान्डले पनि भ्रष्टाचार नहुने राम्रा मुलुकको छवि कायम राखेका छन् । १८३ वटा मुलुकमा सर्वेक्षण गरिएकामा सबैभन्दा पुछारमा रहेको दक्षिणी सुडानले ५ अंक पाएको हो । ५० भन्दा कम अंक पाउने मुलुक भ्रष्टाचारले ग्रस्त मानिन्छन् । नेपालसरह स्कोर गर्ने मुलुकमा इजिप्ट, एस्वातिनी, सेरालियोन, युक्रेन र जिम्बावे छन् ।"
बेपत्ताका परिवारलाई परिचयपत्र,"बर्दिया (कास) सशस्त्र द्वन्द्वमा बेपत्ता पारिएका व्यक्तिका परिवारलाई परराष्ट्रमन्त्री प्रदीप ज्ञवालीले बिहीबार परिचयपत्र वितरण गरेका छन् । गुलरियामा आयोजित कार्यक्रममा बेपत्ता व्यक्तिको छानबिन आयोगले तयार पारेको नामावलीअनुसार ६ परिवारलाई परिचयपत्र वितरण गरिएको हो । बेपत्ता रहेका चैतेलाल चौधरी, सीताजानकी चौधरी, राजन चौधरी, हरिबहादुर चौधरी, ज्ञानबहादुर बादी र राजु बादीका परिवारका सदस्यले परिचयपत्र पाएका छन् । बाँकी परिवारलाई घरघरमै पुगेर परिचयपत्र उपलब्ध गराउने बेपत्ता पारिएका व्यक्तिको छानबिन आयोगका सदस्य गंगाधर अधिकारीले बताए । परिचयपत्र पाएकी बारबर्दिया नगरपालिका११ बेलभारकी १८ वर्षीया विनीता थारूले घरमा कोही सहारा नभएको बताइन् । २०५८ पुस ५ गते साविक मगरगाडी गाविस जब्दहा गाउँमा तत्कालीन नेपाली सेनाले विनीताका दाजु राजनलाई नियन्त्रणमा लिई बेपत्ता बनाएको थियो । विनीताका अर्का दाइको ५ वर्षअघि र बुबाको २ वर्षअघि मृत्यु भयो । उनकी आमा बिरामी छन् । विनीता ठूली भाउजू र आमासँग बस्छिन् । द्वन्द्वपीडित साझा चौतारीका अध्यक्ष भागीराम चौधरीले परिचयपत्र पाएकाले स्वास्थ्य, शिक्षालगायतमा सुविधा पाउने आयोगको दाबी रहे पनि सरकारले कार्यविधि नै नल्याएको गुनासो पोखे । बर्दियामा सशस्त्र द्वन्द्वका समयमा बर्दियामा राज्य र तत्कालीन विद्रोही माओवादी पक्षबाट ३ सय ७१ जनाको हत्या भएको थियो । बेपत्ता पारिएका व्यक्तिको छानबिन आयोगको तथ्यांकमा दुवै पक्षबाट २ सय ५५ जना बेपत्ता र घाइते ५० जना रहेको प्रमुख जिल्ला अधिकारी लीलाधर अधिकारीले जानकारी दिए ।"
बझाङ हत्यामा चारै जना संलग्न,"बझाङ (कास) छबिसपाथीभेरा गाउँपालिकाका अमृतबहादुर सिंहको हत्या घटनामा पक्राउ परेका वडाध्यक्षसहित चारै जनाको संलग्नता पुष्टि भएको प्रहरीले जनाएको छ । जिल्ला प्रहरी कार्यालय बझाङले बिहीबार हत्याका आरोपित छबिसपाथीभेरा२ का वडाध्यक्ष विकास अयडी, वडा नं २ कै बासिन्दासमेत रहेका गाउँपालिकाका रोजगार अधिकृत प्रकाश अयडी, केदार अयडी र ज्ञानबहादुर कठायतलाई सार्वजनिक गरेको हो । मंगलबार दिउँसो सम्पन्न बान्नीचौर माध्यमिक विद्यालय व्यवस्थापन समिति निर्वाचनका बेला भएको विवादको विषयलाई लिएर साँझ २५ वर्षीय सिंहको हत्या भएको प्रहरीले जनाएको छ । घटनामा कुन व्यक्तिको कस्तो संलग्नता थियो भन्ने खुलाइएको छैन । प्रारम्भिक अनुसन्धानबाट चारै जना हत्यामा संलग्न रहेको पाइएको छ, जिल्लाका प्रहरी प्रमुख डीएसपी रूपक खड्काले भने, कसको कस्तो भूमिका थियो भन्ने हामी बुझ्दै छौं । विस्तृत अनुसन्धानपछि सबै थाहा हुन्छ । अनुसन्धानका लागि अदालतबाट १० दिनका लागि म्याद थप गरिएको उनले बताए । गाउँको एक पसलनजिक खुँडा प्रहारबाट टाउकोमा गम्भीर चोट लागेका सिंहको केहीबेरमै मृत्यु भएको थियो । घटनामा संलग्नहरूलाई सार्वजनिक गरिएपछि मृतकको दाहसंस्कार पनि गरिएको छ ।"
उपाधि होडमा एपीएफ अगाडि,"रोकिए प्रतिस्पर्धीएपीएफले आफ्नो खेल जितेको त छँदै छ, साथमा प्रतिद्वन्द्वीहरू पनि रोकिँदै गएका छन् । आर्मी र पुलिसले उद्घाटन खेल बराबरीमा टुंग्याउनु र पुलिसले वालिङसँग अंक बाँड्नुले एपीएफलाई प्रत्यक्ष फाइदा भयो । त्यसैले एपीएफले चौथो चरणको खेल नसकिँदै ७ अंकको अग्रता लिएको छ । वालिङ र पुलिसले ५५ अंक बनाएका छन् । एक खेल कम खेलेका आर्मी र विराटनगरको ४४ अंक छ । चन्द्रपुरले ३ अंक जोडेको छ भने चौदण्डीगढी अझै अंकको खाता खोल्ने प्रयासमै छ ।गोल भयो, जित भयो, राम्रो पक्ष हो, एपीएफकी मुख्य प्रशिक्षक भगवती थापाले भनिन्, दुई फरवार्ड (सावित्रा र अनिता केसी) को अझै राम्रो समन्वय देखिएको छैन, यस कमजोरीलाई सच्याउनुपर्छ । उपाधि होडबारे सहायक प्रशिक्षक जनकसिं थारुले भने, हामी उपाधि होडमै छौं, ढुक्क भन्न भने मिल्दैन । अझै ८ खेल बाँकी छ । खेलाडीले आराम पाइरहेको छैन । खेल हो भन्न सकिँदैन । डबल लिगमा पुलिस र आर्मीसँग अझै खेल्नुपर्छ । वालिङ पनि राम्रो छ ।रुथको ६ गोलको सहयोगमा वालिङले बिहीबार पहिलो खेलमा चौदण्डीगढीलाई १०० ले हरायो । यो लिगमा वालिङको पहिलो जित र यसैमा उसले सबैभन्दा ठूलो अन्तरको जित दर्ता गर्यो । रुथले ७, ९ र १९ औं मिनेटमा गोल गर्दै १२ मिनेटभित्रै ह्याट्रिक गरिन् । उनी ६३, ७१ र ९१ औं (इन्ज्युरी समय) थप गोल गर्दै यो लिगमा एउटै खेलमा सबैभन्दा बढी गोल गर्ने खेलाडी भइन् । स्याङ्जाली टिमका लागि अरू गोल अर्का क्यामरुनी ओरानेला नोएल (४९ औं मिनेट), मनमाया दमाई (३३) र सब्स्टिच्युट खेलाडी सम्झना शर्मा (८० र ८२) ले गोल गरे ।"
सेफिल्डको सान,लन्डन (एएफपी) अन्तिम स्थानको सेफिल्ड युनाइटेडले बुधबार इंग्लिस प्रिमियर लिगमा म्यानचेस्टर युनाइटेडलाई ओल्ड ट्राफोर्डमा २१ ले स्तब्ध पारेको छ । ओले गनर सोल्सायरको टिमले यो खेल जितेको भए म्यानचेस्टर सिटीलाई उछिनेर शीर्षस्थान हात पार्ने थियो । तर ठीक विपरीत सेफिल्ड लिगमा आफ्नो दोस्रो जित हात पार्न सफल भयो ।सेफिल्डले किन ब्रायनको गोलमा अग्रता लिएको थियो । दोस्रो हाफमा ह्यारी मगायरले बराबरी गोल फर्काए । अन्तिम १६ मिनेटअगाडि वैकल्पिक खेलाडी ओलिभर बुर्केले विजयी गोल गरे । जितपछि सेफिल्डको ८ अंक भएको छ । तथापि टोली पुछारमै छ । म्यानचेस्टर भने ४० अंकमा दोस्रो स्थानमा रह्यो ।उपाधि होडमा रहेका एभरटन र लेस्टरले पनि ११ को बराबरी खेले । लेस्टर ३९ अंकसहित तेस्रो स्थानमा छ । थोमस टुचेलको नेतृत्वमा चेल्सीले खेलेको पहिलो खेल उल्भससँग गोलरहित बराबरीमा टुंगियो । ब्राइटन र फुलहमले पनि गोलरहित बराबरी खेले भने बर्नलीले एस्टन भिल्लामाथि ३२ को महत्त्वपूर्ण जित निकाल्यो ।
बार्सिलोना क्वाटरफाइनलमा,"म्याड्रिड लियोनल मेसीको उत्कृष्ट प्रदर्शन मद्दतमा बार्सिलोनाले रायो भाल्कानोलाई २१ ले हराएर बुधबार कोपा डे रेको क्वाटरफाइनल तय गरेको छ । स्पेनी दोस्रो डिभिजनको रायोले फ्रान गार्सियाको गोलमा अग्रता लिएको थियो । त्यसपछि दुई खेलको प्रतिबन्धपछि मैदान छिरेका मेसीले बराबरी गोल फर्काए । बार्सिलोनाका लागि फ्रान्क डी जोङले निर्णायक गोल गरे । यसका लागि मेसीले नै अवसर सिर्जना गर्ने काम गरे । कोपा डे रेबाट यसअघि नै दुई ठूला टिम रियल म्याड्रिड र एट्लेटिको म्याड्रिड बाहिरिइसकेका हुनाले बार्सिलोनालाई उपाधिको बलियो दाबेदार मानिएको छ । बार्सिलोनाले यो उपाधि ३० पल्ट जितेको छ, जुन कीर्तिमान हो ।"
हेटौंडा गोल्डकप आजदेखि,"मकवानपुर (कास) हेटौंडा गोल्डकप फुटबल प्रतियोगिता०७७ शुक्रबार हेटौंडामा सुरु हुँदै छ । स्थानीय विजय युथ क्लब हेटौंडाको आयोजनामा हुने पहिलो हेटौंडा गोल्डकपको उद्घाटन खेलमा मकवानपुर११ र बीएफसी भरतपुर भिड्दैछन् ।हेटौंडा१० स्थित वनविज्ञान अध्ययन संस्थानको मैदानमा हुने प्रतियोगिताको सम्पूर्ण तयारी पूरा भएको आयोजकले जनाएको छ । आयोजकका अनुसार मैदान घेर्ने, स्तरोन्नति गर्ने, प्रायोजकको खोजी र अन्य प्राविधिक तयारी पूरा भइसकेको छ । मोफसलका दस टोली सहभागी प्रतियोगिता माघ २३ सम्म हुनेछ । आयोजक विजय युथ, वाग्मती युवा क्लब सर्लाही, वीरगन्ज युथ एकेडेमी, वीरगन्ज युनाइटेड, सर्लाही११, दुधौली स्पोर्ट्स क्लब सिन्धुली, हर्दी युवा समाज चितवन, बीएफसी चितवन, मकवानपुर११, एफसी रियाले काठमाडौंले भाग लिने संयोजक राजेश भेटवालले जानकारी दिए । विजेताले ३ लाख र उपविजेताले एक लाख ५० हजार रुपैयाँ पुरस्कार प्राप्त गर्नेछन् । विधागत उत्कृष्ट हुने गोलरक्षक, डिफेन्डर, मिडफिल्डर, फरवार्ड र प्रशिक्षकले जनही ५ हजार पाउनेछन् ।"
होराइजन विजयी,"तिलोत्तमा (कास) तेस्रो खड्गप्रसाद गौचन मेमोरियल यू१६ क्रिकेटमा बिहीबार कासी नोबल एकेडेमी र न्यु होराइजन मावि विजयी भएका छन् । कासी नोबलले साई ग्लोबल एकेडेमीलाई ४ विकेट र होराइजनले पोखरा क्रिकेट एकेडेमीलाई २० रनले हराए ।सिद्धार्थ रंगशालामा बिहीबार टस जितेर ब्याटिङ गरेको साई ग्लोबलले निर्धारित २५ ओभरमा एक ओभरअघि अलआउट हुँदै १ सय १६ रन बनायो । शैलेन्द्र यादवले २२ र सचिन अर्यालले १६ रन बनाए । कासीका सन्तोष यादवले ३ र सेजाद आलमले २ विकेट लिए । जवाफमा कासीले पूरा २५ ओभर खेल्दै ६ विकेट गुमाई आवश्यक १ सय १७ रन बनायो । मन्दीप खत्रीले २५, सन्तोष अधिकारीले १८ र सन्देश जीसीले १३ रन बनाए । साई ग्लोबलका कमरोन खान र सचिन अर्यालले २२ विकेट लिए । सन्तोष यादव म्यान अफ द म्याच भए ।दोस्रो खेलमा टस जितेको न्यु होरोइजनले पूरै ओभर खेलेर ९ विकेट गुमाई १ सय ३६ रन बनायो । अजाजुल हकले ४१ र अनिल थापाले ३६ रन बनाए । पोखराका रोशन न्यौपाने र प्रमोद बाँस्तोलाले ३३ विकेट लिए । जवाफमा पोखरा ५ विकेट गुमाई १ सय १६ रनमै समेटियो । रोशन न्यौपानेले ५३ र सोहेल कुँवरले २३ रन बनाए । होराइजनका मोहम्मद समिरले २ र निश्चल पराजुलीले १ विकेट लिए । अजाजुल हक म्यान अफ द म्याच भए ।"
आर्मी चारैपल्ट फाइनलमा,"(काठमाडौं)  प्रधानमन्त्री कप पुरुष राष्ट्रिय क्रिकेट प्रतियोगिताको चौथो संस्करणको फाइनलसम्मको यात्रामा केही समानता रहेका छन् । त्रिभुवन आर्मी क्लब सबै संस्करणको फाइनल पुग्ने टोली बन्यो । आर्मीले बिहीबार दोस्रो सेमिफाइनलमा वाग्मती प्रदेशको चुनौतीलाई ९४ रनले पन्छाउँदै प्रतियोगितामा विभागीय टोलीको वर्चस्व कायमै राख्यो । त्यसविपरीत अहिलेसम्म प्रदेशका टोलीहरू फाइनल पुग्न सकेका छैनन् । वाग्मती प्रदेश फाइनल नजिक थियो । तर विभागीय टोली पुनः प्रदेशमाथि हाबी हुन पुग्यो । दुई वर्षअघि तेस्रो संस्करणमा पनि वाग्मती (प्रदेश ३) सेमिफाइनल पुगेको थियो । र, आर्मीसँगै १ सय १७ रनले पराजित भएर प्रदेश ३ बाहिरियो । पहिलो दुई संस्करणमा अहिलेको तत्कालीन पश्चिमाञ्चल क्रिकेट क्षेत्र र प्रदेश ५ (लुम्बिनी प्रदेश) सेमिफाइनल पुगेर रोकिएका थिए । संयोग के छ भने प्रदेशका टोली चारै पटक सेमिफाइनलमा आर्मीसँग पराजित भएका छन् । वाग्मतीका कप्तान ज्ञानेन्द्र मल्लले भने, कुनै टिम, नामभन्दा पनि हामीले आफैं राम्रो गर्ने हो भने जुनसुकै टोलीलाई पनि सजिलै रोक्न सक्छौं र सजिलै च्याप्न सक्छौं भन्ने थियो । प्रदेशबाट एकै पटक आउने, नियमित अभ्यास नहुने, नयाँ पद्धतिमा नयाँ खेलाडी भएकाले अप्ठ्यारो चाहिँ पर्छ । हामीलाई पुनरागमन गर्न गाह्रो हुने गर्छ । प्रदेशले पनि चुनौती दिनसक्ने जनाउँदै वाग्मतीका कप्तान ज्ञानेन्द्रले भने, हाम्रो युवा टोली छ र हामीले राम्रै गरेका हौं । यसले युवा खेलाडीलाई सिक्ने अवसर दिएको छ र प्रदेशको टोली पनि अगाडि आउन सक्छ र विभागीय टोलीलाई दबाबमा राखेर जित्न सक्छ भनेर देखाएको छ । यी चारै अवसरमा आर्मीले बाजी मार्दै फाइनल तय गरेको छ । आर्मीलाई यसपालि वाग्मतीले ठूलो चुनौती दिएको थियो । गौतम केसीले अनिल मण्डल (२), रोहित पौडेल (०) र हरिबहादुर चौहान (३) लाई आउट गर्दा टस हारेपछि ब्याटिङ गरेको आर्मी आठौं ओभरमै १७३ को स्थितिमा पुग्यो । भीम सार्कीले ६१ बलमा ४०, लोकेश बमले ३० बलमा २३ र विनोद भण्डारीले १० रन बनाए पनि आर्मी २७ औं ओभरमा १०६६ को स्थितिमा थियो । आर्मीलाई यो अप्ठ्यारो स्थितिबाट राजेश पुलामीमगर र विक्रम सोबले उकासे । यी दुईले १९ ओभरभित्र ९२ रनको साझेदारी गरे । विक्रमले ४६ औं ओभरमा आउट हुनुपूर्व ५८ बलमा ३ चौका प्रहार गर्दै ३५ रन बनाए । राजेशले ६५ रन बनाए । म्यान अफ द म्याच राजेशले ९१ बल खेल्दा ४ चौका र २ छक्का प्रहार गरे । सातौं नम्बरमा ब्याटिङ गरिरहेकाले आफ्नो जिम्मेवारी फिनिसिङ गर्नु भएको र त्यो बुझेर ब्याटिङ गरेको राजेशले सुनाए । उनले लकडाउनको झन्डै एक वर्षको अवधिमा गरेको मिहिनेतले काम गरिरहेको जनाए । वाग्मतीको फितलो फिल्डिङले पनि आर्मीलाई चुनौतीपूर्ण स्कोरमा उभ्याउन सहयोग गरेको थियो । इनिङ्सको अन्तिम तीन बलमा राजेश, शाहब आलम र सुसन भारी आउट भए । सुसनले १ छक्का र १ चौकासहित ११ बलमा १६ रन बनाई रनआउट भए । राजेश र शाहबलाई आउट गर्दै गौतमले आफ्नो विकेट ५ पुर्याए । उनले १० ओभरमा १ मेडन राख्दै ६१ रन खर्चे । रामनरेश गिरी, नन्दन यादव, तिलक भण्डारी र विपिन आचार्यको नाममा ११ विकेट रह्यो । आफूहरूले कुनै पनि टोलीलाई सजिलो रूपमा नलिएको जनाउँदै आर्मीका कप्तान विनोद भण्डारीले भने, बिहानको ८१० ओभर सबैलाई गाह्रो हुँदै आएको छ । त्यही समयमा आज हाम्रो महत्त्वपूर्ण विकेट गयो, त्यसले पछिका ब्याट्सम्यान एकदमै दबाब आए । उनले थपे, जुन हिसाबले राजेश र विक्रमले खेले निकै राम्रो खेले । आर्मीको यो अहिलेसम्मको राम्रो इनिङ्स होला । राजेशले सेमिफाइनलमा जहिल्यै राम्रो खेल्दै आएका छन् । उनी नकआउटका राम्रा खेलाडी हुन् । सुरुआतमा विकेट गएपछि पूरा ५० ओभर खेलेर १ सय ८० रनसम्मको लक्ष्य बनाउने आस राखेको तर राजेश र विक्रमले राम्रो खेल्दा सोचेभन्दा राम्रो लक्ष्य दिन सफल भयौं । आकाश थापा (०) इनिङ्स तेस्रो बलमै आउट भएपछि सुरु भएको वाग्मतीको पतन आठौं ओभरमा १८५ को स्थितिमा पुग्यो । आदिल खान १०, विभत्सु थापा ४, पृथु बाँस्कोटा १ र इशान पाण्डे शून्यमा आउट भए । कप्तान ज्ञानेन्द्र मल्लले विपिनसँग छैटौं विकेटमा ५८ रनको साझेदारी गरे । विपिन ४७ बलमा २३ रन बनाई स्टम्पआउट भए । रामनरेश गिरी ६ रनमै पेभेलियन फर्किए । ज्ञानेन्द्रलाई सुसन भारीले ४७ रनमा एलबीडब्लू आउट गरे । उनले ६० बल खेल्दै ४ चौका प्रहार गरे । नन्दनले अविजित २२ र गौतमले ७ रन बनाउँदै वाग्मतीको हार अन्तरले कम गराउने प्रयास गरे । आर्मीका नयाँ बल जोडी विक्रम र जितेन्द्र मुखिया वाग्मतीलाई निकै भारी परे । जितेन्द्रले ८२ ओभरमा १ मेडन राख्दै २४ रन खर्चेर ४ र विक्रमले १० ओभरमा ५ मेडन राख्दै २५ रन खर्चेर ३ विकेट लिए । सुसनले १० ओभरमा १ मेडन राख्दै ३६ रन खर्चेर ३ विकेट लिए । कीर्तिपुरस्थित त्रिवि क्रिकेट मैदानमा शनिबार हुने फाइनलमा आर्मीले डिफेन्डिङ च्याम्पियन नेपाल एपीएफ क्लबसँग प्रतिस्पर्धा गर्नेछ ।"
