शीर्षक,विवरण
अर्को भीषण डढेलो,"मानवीय क्षति भएको छैन । तिल्चे गाउँ नजिकको जंगलमा आगो सल्किएपछि गाउँले घर छोडेर डाँडापारि जान बाध्य भए । अहिले गाउँमा समस्या बिस्तारै टरेको छ, उनले भने । अन्नपूर्ण संरक्षण क्षेत्र आयोजना (एक्याप) इलाका संरक्षण कार्यालय मनाङका प्रमुख लेखनाथ गौतमले माघ १३ बाट तिल्चे र थोंचेको बीच दूधखोलाको सीमा क्षेत्रबाट डढेलो फैलिएको पुष्टि गरे । गाउँ, बस्तीतर्फको आगो गाउँले, संरक्षण क्षेत्र व्यवस्थापन समिति, सेना, प्रहरी, हामी सबै मिलेर नियन्त्रणमा लियौं । माथितिर नियन्त्रणमा लिन सकेको छैनौं । लेकतिर फैलिरहेको छ, उनले भने ।उनले भौगोलिक कठिनाइका कारण डढेलो नियन्त्रणमा लिन नसकिएको बताए । उनका अनुसार डढेलो वनक्षेत्र सखाप पार्दा बहुमूल्य जडीबुटी यार्चागुम्बु, निरमसी, पाँचऔंले, जटामसी, वनलसुनलगायत नष्ट भएको छ । हिउँचितुवा, कस्तूरी, घोरल, झारललगायत वन्जयन्तुको बासस्थानसमेत जलेको छ । केही वन्यजन्तु मरेको हुन सक्ने उनको आकलन छ । हिउँ र पानी परेको छैन । सल्लाको जंगल छ । सुक्खापन छ । यसले पनि आगो फैलिन सघाएको छ, उनले भने । राम्रो घाँस पलाउने र सिकारका लागि डढेलो लगाएको हुन सक्ने उनले अनुमान गरे । तर डढेलो लगाउने व्यक्ति भेटिएको छैन । यो आगलागी मानवीय कारण नै लागेको हो । साँझपख लगाएको जस्तो देखिन्छ, उनले भने । डढेलो ३ हजार ५ सय मिटर उचाइसम्म फैलिएको छ । ८ सय हेक्टरभन्दा बढी क्षेत्र डढेलोले नष्ट पारेको उनले बताए । प्रमुख जिल्ला अधिकारी विष्णु लामिछानेले सेना, सशस्त्र र प्रहरीले स्थानीयसँग मिलेर डढेलो निभाइरहेको बताए । हामीले दिनका दिनजसो सुरक्षाकर्मी खटाएका छौं । गाउँबस्तीतिर आगो आउन दिएका छैनौं । केही नियन्त्रणमा पनि आएको छ, उनले भने, जंगलमा भने केही गर्न सकिएको छैन, केही ठाउँमा आफैं निभेको छ, केही ठाउँमा बलिरहेको छ । उनले हावाहुरी चलेमा आगलागी पुनः बल्झिन सक्ने बताए ।"
बर्सेनि जल्छन् कर्णालीका बस्ती,"अधिकांश घर खर र काठले छाइएकाले कर्णाली प्रदेशका ग्रामीण क्षेत्रमा आगलागीका घटना बर्सेनि बढिरहेका छन् । पुराना घरमा आगलागीको जोखिम धेरै रहेको कालीकोटका प्रमुख जिल्ला अधिकारी कृष्णप्रसाद आचार्य बताउँछन् । सचेतनाको कमीले पनि आगलागी बढिरहेको छ, उनले भने, सडक पहुँच नहुँदा गाउँमा लागेको आगो नियन्त्रण गर्न थप समस्या छ ।पछिल्लो तीन वर्षमा कर्णालीका ५ जिल्लामा आगलागीमा परी १४ जनाको मृत्यु भएको छ भने २३ जना घाइते भएका प्रदेश प्रहरी कार्यालयका सहप्रवक्ता एसपी माधवप्रसाद श्रेष्ठले बताए । उनका अनुसार गत साउतयता मात्रै कालीकोटमा ६ जना र सल्यानमा एक जनाले आगलागीकै कारण ज्यान गुमाएका छन् । पछिल्लो तीन वर्षमा प्रदेशका ४ सय १५ स्थानमा आगलागी हुँदा १ अर्ब ६५ करोड ८४ लाख रुपैयाँ बराबरको धनमालको क्षति भएको छ । ४ सय ६२ घर जल्दा २ सय ५० पशुचौपाया पनि मरेका छन् । आगलागीका कारण जनधनको बर्सेनि क्षति भइरहँदा प्रदेश सरकारले राहत वितरणमा भने ढिलासुस्ती गर्ने गरेको छ । तर आन्तरिक मामिला तथा कानुन मन्त्रालयले भने आवश्यकताअनुसार राहत वितरण गरिरहेको दाबी गरेको छ । कति बुझाइयो भन्ने एकमुष्ट तथ्यांक संकलन भएको छैन, मन्त्रालयका सूचना अधिकारी कृष्णबहादुर रोकायाले भने, तर घटना हुनासाथ राहत वितरण गरिरहेका छौं । उनका अनुसार प्रदेश सरकारले गत वर्षदेखि सामूहिक बिमा कार्यक्रमअन्तर्गत विपद्मा परी मृत्यु हुनेका परिवारलाई २ लाख रुपैयाँ राहत दिने गरेको छ ।तर स्थानीय सरकारले समेत बेवास्ता गर्दा आगलागीमा नष्ट भएका घर पीडित आफैंले बनाउनुपर्ने बाध्यता छ । कतिपय स्थानमा ढिलो गरी राहत दिने र घर बनाइदिँदा पीडितले थप सास्ती बेहोर्नुपरेको छ । मुगुको खत्याड गाउँपालिका३ रोलकी सुनकौरा सिंह आगलागीपछि घरविहीन भएको २ महिना भइसक्यो । नयाँ घर बनाउन नसक्दा उनको परिवार आफन्तको गोठमा हिउँदको चिसो खेपिरहेको छ । गत मंसिर ११ गते उनीसहित गाउँका ४ घरमा एकैपटक आगलागी भएको थियो । भएको सबै सम्पत्ति आगोले खायो, उनले भनिन्, कति दिन मागेर खाने ? कति समय आफन्तको सहारामा बस्ने ? सरकारले पीडित परिवारलाई बेवास्ता गरेको उनको आरोप छ । आगलागीपीडितलाई अहिलेसम्म जिल्ला प्रशासन कार्यालयले प्रतिपरिवार १० हजार रुपैयाँ मात्र राहत उपलब्ध गराएको छ ।२०५५ मा फोइमहादेवको भिग्मका सय घरमा आगलागी भयो । पीडितले सरकारबाट त्रिपाल र १० केजी चामल मात्र पाए । २०६२ मा फेरि आगलागी भयो । त्यसबेला पनि पीडितले आफैं घर बनाएका थिए । दुई वर्षअघि कालीकोटको पलाता१ खाडाको न्यौपाने बस्तीमा आगो लाग्दा ३२ परिवार घरविहीन भए । प्रदेश सरकारको अगुवाइमा खाडामा भने २४ घर निर्माण भइसकेको गाउँपालिका उपाध्यक्ष दाना न्यौपानेले बताइन् । शौचालयसहितका ३ कोठे घरका छाना जस्तापाताका छन् । अब त आगलागीको पनि डर छैन, स्थानीय अबिसरा न्यौपानेले भनिन्, सुरुका ३ महिना त रुँदै रात काट्यौं, अहिले भने नयाँ घरमा बस्न पाइएको छ । घर बनाउन प्रदेश सरकारले प्रतिपरिवार ५ लाख रुपैयाँ अनुदान दिएको थियो । पीडितले आफैं श्रमदान गरेर घर बनाएका गाउँपालिकाका प्रमुख प्रशासकीय अधिकृत राजबहादुर बमले बताए । सबै घरको डिजाइन इस्टिमेट एक खालको छ, उनले भने, मिस्त्री, ज्याला र निर्माण सामग्रीको मूल्य प्रदेश सरकारले व्यहोरेको हो । उनका अनुसार घर बनाउन ८ लाख रुपैयाँ लागत अनुमान गरिएकोमा स्थानीयले करिब ३ लाख रुपैयाँ बराबरको श्रमदान गरेका थिए । स्थानीय सरकारले खरका छानामुक्त अभियान कार्यान्वयन नगर्दा आगलागीका घटना बढिरेहेको दाबी गर्छन्, खत्याड३ का गोकर्ण शाही । न स्थानीय तहले आगलागी हुन नदिने कार्यक्रम प्रभावकारी बनाए, न माथिल्लो तहका सरकारले, उनले भने, पीडितले न राहत पाएका छन्, न पुनर्वास नै भएको छ । हिमाली र पहाडी जिल्लामा विशेषगरी चैतवैशाख र हिउँदका महिनामा बढी आगलागी हुने गरेको रेडक्रस सोसाइटीका सभापति जयबहादुर मल्ल बताउँछन् । आगलागीका घटना बढिरहेका छन्, उनले भने, भौगोलिक रूपमा विकट र सडकको पहुँचभन्दा बाहिर रहेका बस्तीमा आगो नियन्त्रणमै लिन कठिन छ ।सरकारले आगलागी पीडितका घर निर्माण गर्न पूर्वाधार विकास कार्यालयमार्फत जनता आवास कार्यक्रम सञ्चालन गरिरहेको छ । तर पर्याप्त बजेट नआउँदा पीडितका घर वर्षौंदेखि बन्न सकेका छैनन् । कार्यालयका अनुसार गत वर्ष मुगुमा ३ सय ५० घर निर्माणका लागि ६ करोड रुपैयाँ बजेट मागिएकोमा ३ करोड रुपैयाँ मात्र निकासी भएको थियो । पलाता गाउँपालिका उपाध्यक्ष न्यौपाने पनि सबै स्थानीय तहले खर र काठका छानामुक्त अभियान सुरु गरे पनि बजेट अभावमा कार्यान्वयनमा समस्या भइरहेको बताउँछिन् ।"
उपत्यकामा बर्डफ्लु,"बर्डफ्लुको जोखिम रोक्न व्यवसायीकै पहलमा तस्करी गर्ने गिरोहहरू विभिन्न समयमा पक्राउसमेत परेका छन् । उनीहरूले मंसिर र पुस महिनामा मात्रै करिब १० गाडी कुखुरा समातेर नष्ट गरेका थिए । कुखुरासँगै चल्ला पनि तस्करी हुन्छ । जसले गर्दा नेपालमा सीमावर्ती क्षेत्र हुँदै जोखिम उच्च भएको हो ।जानकारहरूका अनुसार व्यवसायीकै मिलेमतोमा भारतबाट लुकीछिपी भित्र्याइन्छ । पोल्ट्री सप्लायर्सले भेटेरिनरी चिकित्सकलाई पनि मिलाएका हुन्छन् । पशुपन्छी जाँचकीहरू भन्सारमा बस्दैनन् । त्यसको फाइदा उठाउँदै तस्करले भित्र्याउने गरेका छन् । खाद्य प्रविधि तथा गुण नियन्त्रण विभागका महानिर्देशक उपेन्द्र रायले बर्डफ्लु अन्य संक्रामक रोग जस्तै भाइरसको माध्यमबाट सर्छ । रुघाखोकी जस्तै हो । रोग लागेर मरेको कुखुरा खाँदा मान्छेको स्वास्थ्यलाई असर गर्छ नै, उनले भने, यद्यपि सरसफाइमा विशेष ध्यान दिई राम्रोसँग पकाएर खाँदा भाइरस सर्ने सम्भावना कम हुन्छ । खाने मासु काँचो हुनुभएन । पकाएको मासुसँगै काँचो राख्न पनि भएन ।बर्डफ्लु नेपालमा प्रवेश गरिसकेकाले विभागले पन्छी तथा पन्छीजन्य उत्पादनको ओसारपसार गर्दा स्वास्थ्य परीक्षण गरी भेटेरिनरी प्रमाणपत्र लिएर मात्र गर्नगराउन आग्रह गरेको छ । यस्तै, फार्म परिसरमा जैविक सुरक्षाका विधिहरू अवलम्बन गर्नगराउन, नियमित रूपमा निःसंक्रमण गर्न तथा व्यक्तिगत सरसफाइमा विशेष ध्यान दिन आग्रह गरेको सूचना अधिकारी ढकालले बताए ।"
प्रधानमन्त्रीको निर्देशनमा पशुपतिमा सुनको जलहरी राखिँदै,"के हो जलहरी ? शिवलिंगमा चढाएको पानी बगेर झर्ने भाग नै जलहरी हो । लिंग रूप प्रतिमा र मानव रूप प्रतिमा गरी शिवका दुई थरीका प्रतिमा हुन्छन् । पशुपतिको लिंग प्रतिमा रूप हो । शिवलिंगमा भोगभाग, भद्रपीठ र ब्रह्मपीठ गरी लिंगका तीन भाग हुन्छन् । लिंगको माथिल्लो भाग भोगपीठ, बीचको भद्रपीठ र सबभन्दा तल्लो ब्रह्मपीठ हो । जलहरी ब्रह्मपीठमा हुन्छ । माटोबाट बनेको, काठबाट बनेको, प्रस्तरको, धातुको, रत्नबाट र बालुवा, चामल, चन्दन, रुद्राक्षबाट बनेको गरी ६ प्रकारका शिवलिंग हुन्छन् । पशुपतिको शिवलिंग प्रस्तरको हो । पशुपति गर्भगृह भएको मन्दिर हो । शिवलिंग गर्भगृहभित्र छ । गर्भगृहभित्र भट्टबाहेक अरू जान पाउँदैनन् । यहाँको मन्दिरको रेखदेखको मुख्य जिम्मेवारी पाएका भण्डारीले समेत शिवलिंग छुन पाउँदैनन् । मन्दिरमा ५ जना भट्ट छन् । जलहरी राख्ने काम पनि ५ जना भट्टले मात्रै गर्नुपर्छ । चार जना भट्टले जलहरी राख्नै सक्दैनन्, वैद्यले भने, पहिला चाँदीको जलहरी राख्दा पनि शिवलिंग चोइटिएको जानकारी आएको थियो । ५ जनाले कसरी उचाल्न सक्छन् ? कोषका कार्यकारी निर्देशक खतिवडाले भने पुजारीले जलहरी राख्न सक्ने बताए । ५ जनालाई तालिम दिइसकेका छौं, उनले भने, उहाँहरूले राख्न सक्नु हुन्छ ।"
'विदेशतिर नाभि जोडिएकालाई मत नदिनुहोला,"(चितवन)  प्रतिनिधिसभा विघटनपछि कार्यकर्ता भेला, सभा र प्रशिक्षणमा सक्रिय प्रधानमन्त्री केपी शर्मा ओलीले शनिबार चितवन ओर्लेर चुनावी एजेन्डा अघि सारेका छन् । नेकपाको अर्को समूहमा नेतृत्व गरिरहेका पुष्पकमल दाहालको चुनावी क्षेत्रमा ओलीले मत मात्र मागेनन्, चितवन केन्द्रित दुई आयोजनाको शिलान्यास गरे । उनले दाहालप्रति संकेत गर्दै विदेशमा नाभि गाडिएका, गफप्रेमी नभएर जनताका निम्ति काम गर्ने र देशभित्र साइनो सम्बन्ध भएकालाई मतदान गर्न आग्रह गरे । नाभि विदेशमा गाडिएका, अन्यत्र जोडिएकालाई मत नदिनुहोला, ओलीले भने ।गृहमन्त्री रामबहादुर थापा, भौतिक पूर्वाधार तथा यातायातमन्त्री वसन्त नेम्वाङ र सहरी विकासमन्त्री प्रभु साहसहित हेलिकप्टरमा आएका ओलीले यहाँबाट निर्वाचित सांसद र नगरप्रमुखले कुनै काम नगरेको आरोप लगाए । भरतपुरको केन्द्रीय बसपार्कमा आयोजित आमसभामा उनले भने, देशको स्वाभिमानलाई उठाउने र देश विकास गर्ने कामको अगुवाइ म गर्छु । चुनाव प्रचारको झल्को दिने गरी आयोजना गरिएको आमसभामा उनले चितवनकेन्द्रित योजनाहरूको घोषणासमेत गरे । हाल २ हजार २ सय ८८ वर्गकिलोमिटर क्षेत्रफल रहेको चितवनको आधुनिक विकासका लागि बृहत् चितवन भ्याली आयोजना चलाउने जानकारी उनले दिए । नवलपुरको दाउन्नेदेखि पूर्वमा मकवानपुरको मनहरिसम्मको ४ हजार ७ सय ८८ वर्गकिलोमिटर क्षेत्र समेटेर विकास योजना ल्याउने उनले बताए । यो भ्यालीका लागि हामी गुरुयोजना बनाउँछौं । खेतीयोग्य जमिनमा आधुनिक खेती हुन्छ । निकुञ्ज आरक्ष र स्थानीयबीच द्वन्द्व समाप्त हुने गरेर कार्यक्रम ल्याइन्छ, सभामा उनले भने । प्रधानमन्त्री ओलीले नारायणी नदीमा पुल बन्न लागेको, नारायणी र राप्तीमा तटबन्ध बन्दै गरेको जानकारी दिए । बस र कार चढ्नेले झ्यालबाटै हेर्ने र मोटरसाइकल चढ्नेले पनि नियाल्ने आकर्षक सिग्नेचर ब्रिज नारायणीमा बन्ने उनले बताए । माडीमा आउँदो वर्ष राम मन्दिर बनाएर प्राणप्रतिष्ठा गर्ने प्रधानमन्त्री ओलीको भनाइ छ । माडीमा राख्न रामको मूर्ति तयार भयो । सीताको पनि बन्दै छ । लक्ष्मण र हनुमानको बन्नेछ । यो वर्ष नभ्याइने भयो । अर्को रामनवमीमा भव्य तरिकाले मन्दिर बनाएर प्राणप्रतिष्ठा गरिनेछ, प्रधानमन्त्री ओलीले भने ।माडीमा राम मन्दिर निर्माणमा त्यहाँबाट निर्वाचित सांसदले केही नबोलेको भन्दै ओलीले दाहालप्रति व्यंग्य गरे । त्यही निर्वाचन क्षेत्रबाट छानिएका सांसद अयोध्यापुरीमा राम मन्दिर बनाउने कुरा गर्न किन सक्नुहुन्न ? कसका डरले नसकेको हो ? बडा सक्कली राष्ट्रवादी भएर हिँड्नुहुन्छ । मयूरको प्वाख लाउँदैमा अर्को चरो मयूर हुँदैन, दाहालप्रति ओलीको कटाक्ष थियो । सभाअघि प्रधानमन्त्री ओलीले भरतपुरमा बन्ने सिटी हल र पूर्वपश्चिम राजमार्गको नारायणगढपुलचोकदेखि भरतपुरको गोन्द्राङसम्मको ६ किलोमिटर सडकलाई ६ लेन फराकिलो बनाउने कामको शिलान्यास गरेका थिए ।"
कांग्रेसका जिल्ला नेता पनि विभाजित,"(काठमाडौं)  प्रतिनिधिसभा विघटन गर्ने प्रधानमन्त्री केपी ओलीको कदमलाई कांग्रेस केन्द्रीय कार्यसमितिले धेरैपटक असंवैधानिक, अलोकतान्त्रिक र सर्वसत्तावादउन्मुख कदम भनेको छ । त्यसविरुद्ध सडक संघर्ष पनि जारी छ तर संघर्ष केका लागि भन्नेमा न पार्टी स्पष्ट छ न त नेताहरूका सार्वजनिक अभिव्यक्तिमै एकरूपता छ ।पार्टी निर्णयमा प्रतिनिधिसभा पुनःस्थापना को शब्द अहिलेसम्म परेको छैन । निर्वाचनमा जानुपर्छ भन्ने निर्णय पनि कांग्रेसले गरेको छैन । निर्णय गराउन नसके पनि सभापति शेरबहादुर देउवा र उनीपक्षीय केन्द्रीय सदस्यहरूको झुकाव निर्वाचनतिर छ । वरिष्ठ नेता रामचन्द्र पौडेल र पूर्वमहामन्त्री कृष्णप्रसाद सिटौला समूह संसद् पुनःस्थापनाको एजेन्डामा अडिग छन् । आन्दोलनका कार्यक्रम घोषणा सर्वसम्मतिले गरिएका छन् तर त्यसलाई नेताहरूले आआफ्नो लाइनअनुसार व्याख्या गरेका छन् । यसले वैचारिक एजेन्डामा पार्टीभित्र दुई धार निर्माण भइरहेको छ । केन्द्रीय नेताहरूमै एकरूपता नआउँदा त्यसको असर स्थानीय तहसम्म पुगेको छ । अधिकांश जिल्ला सभापति केन्द्रको निर्णयले अन्योल खडा गरेको गुनासो गर्छन् । बर्दियाका सभापतिसमेत रहेका विघटित प्रतिनिधिसभाका सांसद सञ्जयकुमार गौतमले चुनौतीको सामना गर्न नेतृत्व चुकेको बताए । उनका अनुसार पार्टी नेतृत्वले वैचारिक एजेन्डा बोकेर समग्र लोकतन्त्रवादीलाई गोलबन्द गर्न सक्नुपर्थ्यो, द्वैध मनस्थितिमा बस्दा स्थानीय तहमा आमकार्यकर्तामा अन्योल खडा भएको उनले बताए । लोकतन्त्र र संविधानको रक्षाका निम्ति सबै राजनीतिक दल र नागरिक समाजलाई साथ लिएर सशक्त संघर्षमा होमिनुपर्थ्यो, त्यसले संविधान र लोकतन्त्र बचाउँथ्यो, पार्टीको साख पनि बढ्थ्यो, उनले भने, अहिले पार्टीलाई प्रतिगमनको साक्षीजस्तो अवस्थामा पुर्याइदिएको छ ।कांग्रेसले घोषणा गरेको आन्दोलनका कार्यक्रम पनि लोकलाज छोप्न मात्रै भएको टिप्पणी सभापतिहरूको छ । काभ्रे जिल्ला सभापति मधु आचार्यले पार्टीको आन्दोलन थकाइ मार्दै उकालो चढेको पैदलयात्रीजस्तो भएको बताए । यस्तो यात्राले गन्तव्यमा नपुर्याउने उनको टिप्पणी छ । यति पनि नभएको भए पार्टी पहाडको फेदमै मस्त निद्रामा बसेको अवस्थामा हुन्थ्यो, अहिले चुचुरो चढ्न नसके पनि घिस्रीघिस्री हिँडिरहेको छ, उनले भने, नहुने निर्वाचनका पक्षमा लाग्नुभन्दा बेलैमा नेतृत्वले सशक्त संघर्षको बाटो लिइदिएको भए संसद् पुनःस्थापनालाई बल पुग्थ्यो । आफ्नै नेतृत्वमा जारी संविधानको रक्षा पनि कांग्रेसले गर्न सक्दोरहेछ भन्ने सन्देश जनतामा जान्थ्यो । लोकतन्त्रका लागि सात दशक संघर्ष गरेको पार्टीले संविधान च्यातिँदा पनि स्पष्ट एजेन्डा बनाउन नसक्नु दुःखद् भएको उनको टिप्पणी छ । हाम्रो मिसन सिद्धान्तका लागि हुनुपर्छ । सिद्धान्त बच्यो भने मात्रै निर्वाचनको मैदान बच्छ । आज नभए भोलि निर्वाचनमा जान सकिन्छ । सिद्धान्त नै रहेन भने केको निर्वाचन ? उनले भने ।केन्द्रको ध्रुवीकरण यतिबेला जिल्ला हुँदै स्थानीय तहसम्म पुगेको छ । सभापतिनिकट जिल्ला सभापति भने पार्टीको निर्णयलाई परिपक्व भन्छन् । वैशाखमा निर्वाचन हुनेमा भने उनीहरूलाई पनि विश्वास छैन । भक्तपुर जिल्ला सभापति दुर्लभ थापाले निर्वाचन र पुनःस्थापनामध्ये जुनै एजेन्डामा गए पनि अदालतको निर्णयलाई प्रभाव पार्न खोजेको सन्देश जाने बताए । त्यस दृष्टिले कांग्रेसले अहिले लिएको मध्यमार्गी लाइन नै उपयुक्त रहेको उनको धारणा छ । राजा ज्ञानेन्द्रकै पालामा अदालतले शाही आयोग खारेज गरिदिएको इतिहास छ, त्यसैले अदालतको निर्णयप्रति हामीले विश्वास गर्नुपर्छ । निर्णय जे आउँछ, त्यसलाई स्वीकार गर्नुपर्छ, उनले भने, आमकार्यकर्ताले पनि कुन नेताले के बोल्छ भन्नुभन्दा पार्टीले कस्तो निर्णय लियो भन्ने कुरालाई हेर्नुपर्छ । पार्टीको निर्णय प्रधान हो । ओखलढुंगाका जिल्ला सभापति प्रदीप सुनुवारले प्रतिनिधिसभाको विघटन निर्वाचन गराउन नभएको दाबी गरे । कम्युनिस्टहरूबाट आजित भएका कार्यकर्तामा निर्वाचनलाई अवसरका रूपमा लिनुपर्छ भन्ने भावना छ तर वैशाखमा निर्वाचन हुनेमा हामीलाई पटक्कै विश्वास छैन, उनले भने । रोल्पाका सभापति अमर पुनले संविधानको रक्षा गर्न पार्टीले नेतृत्व लिन नसकेको बताए । आफ्नै पार्टीको नेतृत्वमा जारी भएको संविधान च्यातिँदासमेत कांग्रेस अलमलमा रहनु दुःखको कुरा हो, उनले भने, चुनाव त भोलि पनि जित्न सकिन्छ तर संविधानै रहेन, व्यवस्था नै गयो भने कहाँ गएर चुनाव लड्ने ? यो कुरा कार्यकर्तामा नेताहरूले बुझाउनु जरुरी छ । कालीकोटका सभापति हर्षबहादुर बमको दृष्टिकोण पनि पुनकै जस्तो छ । कांग्रेसको आन्दोलन देखाउनका निम्ति मात्रै भएको उनको टिप्पणी छ । महिनामा तीन दिन आन्दोलन गर्नुभन्दा सशक्त संघर्षको बाटो पहिल्यैदेखि लिएको भए राष्ट्रिय राजनीतिको अन्योल लामो समय नहुने उनले बताए । सरकारलाई संवैधानिक लिकमा ल्याउन सशक्त आन्दोलनको आवश्यकता छ, कांग्रेसले त्यस्तो आन्दोलन गर्दा धेरै ठूलो दबाब हुन्थ्यो, उनले भने, कांग्रेस नहुने निर्वाचनको पछि लाग्नै हुन्न । सर्लाहीका सभापति नागेन्द्रकुमार रायले नागरिक समाज, बुद्धिजीवीहरूको दृष्टिकोणलाई पार्टीले गम्भीरतासाथ लिनुपर्ने बताए । कार्यकर्ताले चुनावलाई अवसर मानेका छन्, चुनाव भए जित्न सकिन्थ्यो भन्ने ठानेका छन्, यस हिसाबले चुनाव हुनुपर्छ भन्ने भावना पनि छ तर बुद्धिजीवी र नागरिक समाज संविधानवादको रक्षाका लागि प्रतिनिधिसभा पुनःस्थापनाका पक्षमा वकालत गरिरहेका छन्, विचार निर्माण यस्तै बुद्धिजीवी र नागरिक समाजबाट हुन्छ, उनले भने, केन्द्रीय नेतृत्वले यसको सही विश्लेषण गरेर पार्टीलाई ड्राइभ गर्नुपर्छ ।महोत्तरीका सभापति महेन्द्रराय यादव पार्टी आन्दोलनतिर पनि जान नसकेको र प्रतिनिधिसभा पुनःस्थापनाको एजेन्डा पनि लिन नसकेको अवस्थामा देखिएको बताए । यस्तो द्वैध चरित्र लिएर यत्रो ऐतिहासिक पार्टी बस्न हुन्न, उनले भने ।"
सरकारचन्द समूह वार्ता कति सम्भव ?,"(काठमाडौं)  सरकारले नेत्रविक्रम चन्द नेतृत्वको नेपाल कम्युनिस्ट पार्टीका गतिविधिमाथि प्रतिबन्ध लगाएको आउँदो फागुन २८ गते दुई वर्ष पुग्दै छ । प्रतिबन्धयताको अवधिमा सरकार र चन्द समूह दुवै एकअर्काविरुद्ध आक्रामक देखिँदै आएका छन् ।प्रतिबन्धयता चन्द समूह भूमिगत भएरै आफ्ना गतिविधिमा केन्द्रित छ । चन्दा आतंकदेखि विस्फोट र आगजनी हुँदै व्यक्ति हत्यासम्मका अपराधमा उसको संलग्नता छ । सुरक्षा निकाय पनि चन्द समूहलाई कारबाहीबाटै नियन्त्रणमा लिने रणनीतिका साथ अघि बढेको देखिन्छ । तर उसलाई शान्तिपूर्ण राजनीतिमा ल्याउन न सरकारले देखिने गरी पहल गरेको छ न चन्द समूहले हिंसात्मक गतिविधि त्यागेको छ । दुवै पक्ष वार्ताका लागि तयार भएको दाबी गर्छन् तर त्यसअनुसार प्रयास हुन सकेको छैन ।यही लुकामारीबीच पुस ५ गते मन्त्रिपरिषद्को सिफारिसमा राष्ट्रपति विद्यादेवी भण्डारीबाट प्रतिनिधिसभा विघटन गरी आगामी वैशाख १७ र २७ का लागि चुनावको मिति घोषणा भइसकेको छ । चुनावको मिति घोषणा भइसकेपछि त्यसका लागि निष्पक्ष र भयरहित वातावरण बनाउने काम सरकारको हो । विघटनपछि प्रधानमन्त्री केपी शर्मा ओली विगतमा आपराधिक पृष्ठभूमि भएका र सशस्त्र आन्दोलनमा सामेल पूर्वलडाकुहरूलाई समेट्ने गरी सरकारी निवासमै भेटघाट र संवादमा सक्रिय भए । यसरी भेट गर्नेमा प्रहरीको फरार सूचीमा रहेका पूर्वलडाकु कालीबहादुर खाम पनि थिए । खाम ओली समूहबाट बाहिरिएका पुष्पकमल दाहालनिकटका लडाकु हुन् । जसलाई फकाउन ओलीले बालुवाटारमै भेटवार्ता गरेका हुन् । यहीबीच प्रधानमन्त्री ओलीले चन्द समूहमाथि लागेको प्रतिबन्ध फुकुवा गर्ने र त्यसका लागि वार्ता गर्न सक्ने गाइँगुइँ चल्न थालेको छ । विश्वस्त उच्च सरकारी सूत्रका अनुसार चन्द समूहलाई चुनावअघि नै वार्तामा ल्याउन प्रधानमन्त्री ओली सक्रिय छन् तर यसलाई पुष्टि गर्न सरकारी अधिकारीहरू औपचारिक रूपमा बोल्न चाहँदैनन् । चन्दसहितको वाम रणनीतिक मोर्चाबन्दीको सहमति गर्नेमध्येका एक तथा वैज्ञानिक समाजवादी कम्युनिस्ट पार्टी नेपालका संयोजक विश्वभक्त दुलाल (आहुती) चुनावमा दाहालनेपाल समूहविरुद्ध प्रयोग गर्न प्रधानमन्त्री ओलीले चन्द समूहमाथि लागेको प्रतिबन्ध फुकुवा गर्न सक्ने सम्भावना रहेको औंल्याए । चन्द समूहका नेताकार्यकर्तासँग निरन्तर सम्पर्कमा समेत रहेका आहुतीले दुवै पक्षबीच वार्ता हुन सक्ने संकेत पनि गरे तर त्यसका लागि सरकारबाटै विश्वस्त र भरपर्दो वातावरण बनाउन आवश्यक रहेको उनको भनाइ छ । वार्ताका लागि आफूहरू मध्यस्थता गर्न तयार भएको पनि उनले जानकारी दिए । चुनाव हुने अवस्था आएमा सरकारले चन्द समूहलाई तत्काल प्रतिबन्ध फुकुवा गर्न सक्ने उनको भनाइ छ ।प्रधानमन्त्रीनिकट उच्च स्रोतलाई बल पुग्ने गरी गृहमन्त्रीका सुरक्षा सल्लाहकार इन्द्रजित राईले पनि चन्द समूहसँग वार्ता र संवादको प्रयास भइरहेको बताए । सरकार चन्द समूहसँग वार्ता र संवादका लागि प्रयासरत छ, पहल पनि भइरहेको छ तर उल्लेख गर्ने गरी ठोस उपलब्धि हुन सकेको छैन, राईले कान्तिपुरसँग भने, वार्तामा बस्न उताबाट पनि पहल हुनुपर्छ । गएको पुस १४ गते चन्द समूहसहित मोहन वैद्य नेतृत्वको नेकपा (क्रान्तिकारी माओवादी), ऋषि कट्टेल नेतृत्वको नेकपा र विश्वभक्त दुलाल (आहुती) संयोजक रहेको वैज्ञानिक समाजवादी कम्युनिस्ट पार्टी नेपालबीच रणनीतिक मोर्चा बनाउने सहमति भएको थियो । सत्तारूढ दल नेकपामा देखिएको विभाजनपछि ओली पक्ष तुलनात्मक रूपमा कमजोर बनेको छ । उता, सुरक्षा कारबाहीमा चन्द समूहको शक्ति पनि छिन्नभिन्न बनेको छ । जसका कारण दुवै पक्ष आआफ्ना शक्ति बढाउने दाउमा छन् ।वार्ता प्रयासका लागि भइरहेका आआफ्ना तयारीबारे दुवै पक्षनिकट स्रोतहरू धेरै खुल्न चाहँदैनन् । चन्द समूहसँग पहिलेबाटै वार्ता र संवादको पहल भएको हो, अहिले त्यसलाई अझ घनीभूत र सार्थक बनाउन प्रयासरत छौं, सरकारी स्रोतले कान्तिपुरसँग भन्यो, विभिन्न च्यानलबाट आएका सन्देशमा उहाँहरू (चन्द समूह) पनि वार्ता र संवादमा बस्न सकारात्मक नै देखिनुभएको छ ।पछिल्लोपटक पुस २९ मा चन्द समूहका सचिवालय सदस्य तथा वरिष्ठ नेता धर्मेन्द्र बाँस्तोला ललितपुरबाट पक्राउ परेपछि मोर्चाका तर्फबाट सरकारलाई प्रतिबन्ध फुकुवा गरी राजनीतिक संवादको वातावरण बनाउन आग्रह गरिएको चार वाम घटकसम्बद्ध नेता आहुतीले जानकारी दिए । चन्द समूहले केही महिनाअघि नै बाँस्तोलालाई वार्ता तथा संवादका लागि अघि सारेको थियो तर उनै पक्राउ परेपछि सरकार वार्ता चाहँदैन भन्ने सन्देह पनि पैदा भएको आहुतीले बताए ।आगजनी, विस्फोट, तोडफोड, जबर्जस्ती चन्दा असुलीलगायत आपराधिक, विध्वंसात्मक र हिंसात्मक गतिविधिमा संलग्न रहेको आरोप लगाउँदै सरकारले २०७५ फागुन २८ मा चन्द समूहका गतिविधिमा प्रतिबन्ध लगाएको थियो । त्यसयता चन्द समूहका नेताकार्यकर्ता भूमिगत छन् । त्यसयता देशभरबाट २ हजार ५२ नेताकार्यकर्ता पक्राउ परेकामा ९० जना सोधपुछपछि रिहा भए भने १ हजार ९ सय ६२ जनामाथि अदालत र प्रशासनमा मुद्दा दर्ता भएको छ । त्यसमध्ये १ हजार ८ सय १ साधारण तारिख र धरौटीमा छुटे भने १ सय ३५ जना पुर्पक्षका क्रममा जेलमा छन् । सचिवालय सदस्य बाँस्तोलासहित २८ जना अहिले अनुसन्धानका क्रममा प्रहरी हिरासतमा छन् ।गृह मन्त्रालयका प्रवक्ता चक्रबहादुर बुढाले २०७५ फागुन २८ को निर्णयअनुसार हिंसात्मक र विध्वंसात्मक गतिविधि नियन्त्रणमा सुरक्षाकर्मी परिचालन भइरहेको बताए । यसअघि भएका निर्णयअनुसार नै चन्द समूहका गतिविधि नियन्त्रणमा सुरक्षाकर्मी परिचालन गरिएको छ, प्रवक्ता बुढाले कान्तिपुरसँग भने, यसबाहेकका विषय वा संवादसम्बन्धी हामीलाई कुनै जानकारी छैन । चन्द समूहलाई वार्तामा ल्याउन कुनै अनौपचारिक छलफल चलेको हो ? भन्ने प्रश्नमा उनले बताउन चाहेनन् ।हतियार त्यागेर चन्द समूह सहजै वार्तामा बस्ने अवस्था बन्न त्यति सजिलो भने छैन । २०७५ साउनमा काठमाडौं नागढुंगाबाट पक्राउ परेका चन्द समूहका सचिवालय सदस्य खड्गबहादुर विश्वकर्माको साथबाट प्रहरीले करिब १० करोडको हिसाबकिताब भएको चन्दा रसिद र कागजात बरामद गरेको थियो । भूमिगत भएपछि चन्द समूहको ध्यान पनि जबर्जस्ती चन्दा असुली नै देखिएको छ । यो अवधिमा चन्द समूहका नेताकार्यकर्ताको साथबाट शक्तिशाली पेस्तोल, राइफललगायत हातहतियार र बमविस्फोटक पदार्थ बरामद भएका छन् । सत्तारूढ नेकपा नेता तथा तत्कालीन सांसद सोमप्रसाद पाण्डेको नेतृत्वमा सरकारद्वारा गठित राजनीतिक वार्ता टोलीले पनि चन्द समूहसँग संवादको प्रयास गरेको थियो तर त्यसबेला गरिएका प्रयास असफल भएका थिए । अहिले पुनः दुवै पक्ष संवादका लागि नरम देखिएका छन् तर एकअर्काविरुद्ध लडिरहेका दुवै पक्ष कुन रूपमा प्रस्तुत हुने भन्ने अलमलमा छन् । आहुतीले प्रतिनिधिसभा विघटनसँगै चुनाव हुने अवस्था आएमा सरकारले आफ्ना विरोधीविरुद्ध स्वार्थपूर्ति गर्नसमेत चन्द समूहमाथि लागेको प्रतिबन्ध फुकुवा गर्न सक्ने तर्क गरे ।पछिल्लोपटक पुस २९ मा सचिवालय सदस्य बाँस्तोला ललितपुरको दक्षिणी विकट क्षेत्र वाग्मती गाउँपालिकाबाट पक्राउ परेका थिए । त्यसअघि २०७५ चैत ८ मा हेमन्तप्रकाश ओली र सोही वर्ष साउन २३ मा खड्गबहादुर विश्वकर्मा क्रमशः काभ्रे र काठमाडौंबाट समातिएका थिए । सर्वोच्च अदालतको आदेशमा असोज ९ मा रिहा भएपछि विश्वकर्मा पुनः भूमिगत छन् । सचिवालय सदस्य ओली अहिले पनि पुर्पक्षका क्रममा नख्खु कारागारमा छन् ।अदालतमा मुद्दा खेपिरहेका चन्द समूहका नेताकार्यकर्ताको पक्षमा कानुनी प्रतिरक्षा गर्दै आएका वरिष्ठ अधिवक्ता एकराज भण्डारीले पनि चन्द समूह वार्ताका लागि तयार भएको तर यसका लागि उचित वातावरण बनाउने काम सरकारकै भएको बताए । पछिल्लोपटक पक्राउ परेका वरिष्ठ नेता बाँस्तोलाले पनि आफ्नो कानुनी प्रतिरक्षाको जिम्मा भण्डारीलाई नै दिएका छन् । बाँस्तोलासँग कान्तिपुरले कुराकानीको प्रयास गरेको थियो तर उनले परिवार र कानुनी सल्लाहकारबाहेक कसैसँग भेटघाट र कुराकानी नगर्ने जानकारी गराएका छन् । बाँस्तोलाको भनाइ उद्धृत गर्दै भण्डारीले कान्तिपुरसँग भने, हामी वार्ता र संवादको विरोधी होइनौं, प्रतिबन्ध फुकुवा गरेर खुला राजनीतिक गतिविधि गर्ने वातावरण बनाउने जिम्मा सरकारको हो ।सत्तामा रहँदा एउटा र बाहिर आएपछि अर्को अभिव्यक्ति दिने प्रवृत्तिले चन्द समूहलाई राजनीतिक मूलधारमा ल्याउन जटिलता थपेको छ । अहिले नेकपा प्रतिनिधिसभा विघटनसँगै दुई कित्तामा देखिएको छ । चन्द समूहलाई प्रतिबन्ध लगाउँदा नेकपा एक ढिक्का थियो । त्यसबेला प्रधानमन्त्री एवं पार्टी अध्यक्ष केपी शर्मा ओली, अर्का अध्यक्ष पुष्पकमल दाहाललगायत शीर्ष नेता चन्द समूहका गतिविधिप्रति निकै कठोर देखिएका थिए तर पुस ५ मा प्रतिनिधिसभा विघटन भएसँगै दाहाल चन्द समूहप्रति नरम देखिएका छन् ।२०७७ पुस १३ गते कान्तिपुर टेलिभिजनको फायर साइड कार्यक्रममा दाहालले भनेका थिए, विप्लवलाई पनि धेरै खेद्ने कुरा राज्यले गर्नुहुँदैन । उनी पनि कम्युनिस्ट क्रान्तिकारी नै हुन् । उनले पनि जनताको लागि गर्छु भनेका छन् । उनीसँग पनि वार्ता, संवाद गरेर हल गर्नुपर्छ भन्नेवाला हो म । तर २०७६ साउन १३ गते चन्द समूहका नेता रमण घिमिरेलाई खुमलटारस्थित आफ्नै निवासमा आयोजित कार्यक्रममा सत्तारूढ नेकपामा प्रवेश गराउँदै दाहालले नेत्रविक्रम चन्दतर्फ लक्षित गर्दै भनेका थिए, क्रान्ति दुईचार जनाको रहरले हुँदैन । पछिल्ला दिन भने चन्दप्रति उनी नरम देखिएका छन् ।दाहालनेपाल समूह अलग भएपछि प्रधानमन्त्री ओली तत्कालीन माओवादीमा लागेकाहरूप्रति केही नरम देखिएका छन् । दुई वर्षअघि पार्टी एक ढिक्का हुँदा उनी चन्द समूहप्रति निर्मम रूपमा प्रस्तुत हुने गर्थे । २०७५ फागुन २४ मा सीके राउतसँग भएको सहमति सार्वजनिक कार्यक्रममा प्रधानमन्त्री ओलीले चन्द समूहलाई लुटेरा समूहको संज्ञा दिएका थिए । त्यसको चार दिनपछि चन्द समूहका गतिविधिमा प्रतिबन्ध लगाइएको हो ।वरिष्ठ अधिवक्ता भण्डारीले राजनीतिक दललाई प्रतिबन्ध लगाउनु गलत भएको तथा विस्फोट, आगजनी, जबर्जस्ती असुली, धाकधम्कीलगायतका अपराधमा संलग्न भएको पाइए व्यक्तिको संलग्नताअनुसारको कारबाही हुनुपर्ने बताए । दुई वर्षअघि मन्त्रिपरिषद्को निर्णयबाट चन्द समूहमाथि प्रतिबन्ध लगाए पनि प्रतिबन्धित दललाई कारबाही गर्ने छुट्टै कानुन भने ल्याइएन । जसका कारण पक्राउ परेका २ हजार ५३ जनामध्ये अधिकांश रिहा भइसकेका छन् । सर्वोच्च अदालतले पनि पुस दोस्रो साता अदालतको आदेशमा रिहा भएका चन्द समूहका नेताकार्यकर्तालाई विभिन्न बहानामा नथुन्न र थुनिए प्रहरी महानिरीक्षक र गृह मन्त्रालयका सचिवमाथि अवहेलनामा मुद्दा चल्न सक्ने चेतावनीयुक्त आदेश दिएको छ । तत्कालीन महानिरीक्षक ठाकुरप्रसाद ज्ञवाली र डीआईजी उत्तम सुवेदीलगायतका केही उच्च सुरक्षा अधिकारीले अझै अदालतमा अवहेलनाको मुद्दा खेपिरहेका छन् ।चन्द समूह २०७४ को आमनिर्वाचनकै बेलादेखि सरकारसँग असन्तुष्टि जनाउँदै हिंसात्मक गतिविधि र चन्दा असुलीमा केन्द्रित भएको थियो । २०७४ यता प्रहरी कारबाहीमा ४ र आफैंले बनाएका बम विस्फोटमा परी ७ सहित चन्द समूहका ११ जना नेताकार्यकर्ता मारिएका छन् । चन्द समूहले मोरङको मिक्लाजुङस्थित रमितेमा सरस्वती आधारभूत विद्यालयका शिक्षक राजेन्द्र श्रेष्ठसहित चार जनाको ज्यान लिइसकेको छ । वरिष्ठ अधिवक्ता भण्डारी हिंसा र अपराधमा संलग्नलाई मौजुदा कानुनअनुसार कारबाही गर्नुपर्ने र पार्टीमाथि लागेको प्रतिबन्ध फुकुवामा ढिलाइ गर्न नहुने बताउँछन् । प्रतिनिधिसभा विघटनपछिको रिक्तता र अस्थिरतालाई सम्बोधन गर्न चन्द समूहमाथिको प्रतिबन्ध फुकुवा गरेर सबै राजनीतिक शक्तिबीच एउटै टेबलमा संवाद गरे निकास निस्कन सक्ने उनको तर्क छ ।"
जसपामा पूर्वपार्टीकै संगठन सक्रिय,"(काठमाडौं)  प्रतिनिधिसभा पुनःस्थापनाको माग राखेर समाजवादी युवा संघले जनकपुर, भैरहवा, इटहरीसहितका मुख्य सहरमा कार्यक्रम गरेलगत्तै राष्ट्रिय युवा संघले पनि त्यस्तै कार्यक्रम आइतबार जनकपुरमा राखेको छ । समाजवादी युवा संघ तत्कालीन समाजवादी पार्टी र राष्ट्रिय युवा संघ तत्कालीन राष्ट्रिय जनता पार्टी (राजपा) का भ्रातृसंस्था हुन् । दुई पार्टी एकीकरण भएर जनता समाजवादी पार्टी (जसपा) बनेको करिब १० महिना भए पनि भ्रातृ संगठनहरूको समायोजन नहुँदा समानान्तर शैलीमा गतिविधि हुँदै आएका छन् । समाजवादी युवा संघले जनकपुरमा गरेको सभामा पूर्वराजपा नेता शरतसिंह भण्डारी सहभागी थिए । अरूमा जसपाका अध्यक्ष उपेन्द्र यादव, वरिष्ठ नेता अशोक राईसहित पूर्वसमाजवादी पार्टीका नेताको उपस्थिति थियो । जनकपुरमा भण्डारीको उपस्थितिलाई लिएर पूर्वराजपाका नेताहरूले प्रश्नसमेत उठाएका थिए । राष्ट्रिय युवा संघले आइतबार आयोजना गर्ने विरोधसभामा जसपा अध्यक्ष महन्थ ठाकुर र वरिष्ठ नेता राजेन्द्र महतो उपस्थित हुने जनाइएको छ । शनिबार तत्कालीन राजपासम्बद्ध इन्जिनियरिङ संघले कार्यक्रम गरेको छ । तत्कालीन राजपाको अध्यक्ष मण्डलका सदस्यसमेत रहेका जसपा नेता भण्डारी पार्टी एकीकरणपछि संगठनहरूको समायोजन नहुनाले समानान्तर देखिने गरी कार्यक्रम भइरहेको बताउँछन् । समायोजनको काम अघि बढ्दाबढ्दै प्रतिनिधिसभा विघटन भयो । त्यसपछि पार्टी आन्दोलित हुन पुग्यो, उनले भने, केन्द्रमै पदाधिकारीको जिम्मेवारी बाँडफाँट हुन सकेको छैन । स्थानीय संरचनाहरू अलग्गै अस्तित्वमा छन् । समायोजन र आन्दोलनका कार्यक्रमलाई सँगै अघि बढाउने भनेका छौं ।सांगठनिक संरचनामा मात्रै होइन, प्रतिनिधिसभा विघटनलाई लिएर वैचारिक लाइनमा समेत दुई समूहका अलगअलग दृष्टिकोण छन् । पूर्वसमाजवादी पार्टी नेताहरू प्रतिनिधिसभा पुनःस्थापनाले मात्रै अहिलेको राजनीतिक संकटको समाधान हुने ठान्छन् । यो लाइनमा संघीय परिषद् अध्यक्षसमेत रहेका पूर्वप्रधानमन्त्री बाबुराम भट्टराई अग्रभागमा छन् । उनले प्रतिनिधिसभा पुनःस्थापना नभए मुलुक राजनीतिक दुर्घटनातिर जाने विश्लेषण गर्दै अन्य विकल्पतिर सोच्न नहुने बताउँदै आएका छन् । तर, अध्यक्ष ठाकुरसहितका पूर्वराजपा नेताहरूले दुवै विकल्पमा पार्टीले सोच्नुपर्ने बताउँछन् । सर्वोच्च अदालतले विघटनलाई सदर गरे निर्वाचनमा जानुपर्ने विचार यो समूहका नेताहरूको छ । असंवैधानिक कदम सच्चिनुपर्छ भनेर हामीले पुनःस्थापनाको एजेन्डा राखेका छौं तर पुनःस्थापना गर्ने कि विघटनलाई सदर गर्ने भन्नेबारे न्यायालयले संविधान बमोजिम पक्कै निर्णय गर्ला भन्ने विश्वास छ, भण्डारीले भने, निर्वाचनमा जाने अवस्था आयो भने एउटा लोकतान्त्रिक पार्टीले भाग्न मिल्दैन ।यसअघि दुई चरणको आन्दोलन गरिसकेको जसपामा तेस्रो चरणको कार्यक्रम गर्ने कि नगर्ने भन्नेमा धेरै अलमलमा पर्यो । पूर्वराजपा नेताहरू सडक आन्दोलनमा भन्दा अदालतको निर्णयलाई पर्खनुपर्ने मनस्थितिमा थिए । बरु, पार्टी संगठन समायोजनलाई प्राथमिकतामा राखेर अघि बढ्नुपर्ने उनीहरूको जोड थियो । पूर्वसमाजवादी पार्टी नेताहरू भने पुनःस्थापनाकै मुद्दालाई अझै सशक्त बनाउने योजनामा छन् । सके संयुक्त आन्दोलन गर्ने, नसके आफ्नै पार्टीले आयोजना गर्ने विरोधलाई पनि सशक्त बनाउने योजना उनीहरूको देखिन्छ । नेता भट्टराईले संयुक्त आन्दोलनका लागि नेकपाको दाहालनेपाल समूह र कांग्रेस सभापति शेरबहादुर देउवासँग समेत छलफल गरेका थिए ।पाँच सदस्यीय पदाधिकारीले शुक्रबार घोषणा गरेको आन्दोलनको कार्यक्रम भने यसअघि कांग्रेसले गरे जस्तै निर्वाचनमुखी छ । जसपाको तेस्रो चरणको कार्यक्रम माघ २३ मा जिल्ला, माघ २५ मा प्रतिनिधिसभा र प्रदेशसभा क्षेत्र, माघ २७ गते पालिका र माघ २९ गते वडा तह केन्द्रित जनप्रदर्शन गर्नेछ । नेता भण्डारीले पार्टीको समायोजन र विरोध प्रदर्शनलाई सँगसँगै अघि बढाउने गरी कार्यक्रम घोषणा भएको बताए । समाजवादी पृष्ठभूमिका जसपाको केन्द्रीय कार्यकारिणी समितिका सदस्य रामसहायप्रसाद यादवले आन्दोलनलाई लिएर पार्टीभित्र कुनै खालको अन्तरविरोध नभएको बताए । समायोजनको काम गर्नुपर्ने छ, तर प्रतिनिधिसभा विघटनको मुद्दामा पार्टीभित्र अन्तरविरोध भने छैन, उनले भने, पार्टी निरन्तर आन्दोलनमै छ ।अर्का नेता मनीष सुमन जुँगाको लडाइँमा आम कार्यकर्तालाई अन्योलमा राख्ने गतिविधि पार्टीबाट हुन नहुने बताउँछन् । पुरानो पार्टीकै झल्को दिने गरी फरकफरक कार्यक्रम गर्दा अन्योल खडा भएको छ । पार्टीको भौतिक, आर्थिक, संगठनलगायत सबै संरचना समायोजन हुनुपर्छ, उनले भने, अर्कोतर्फ आन्दोलनलाई पनि जारी राख्नुपर्छ । अदालतले विघटनलाई सदर गरे प्रधानमन्त्री केपी शर्मा ओलीकै नेतृत्वमा निर्वाचनमा जाने कि नजाने भन्नेमा पनि पार्टीभित्र फरक दृष्टिकोण छन् । पूर्वसमाजवादी नेताहरू ओली नेतृत्वकै सरकारले गराउने निर्वाचनमा जान नहुने तर्क गर्छन् । पूर्वराजपा नेताहरू भने अदालतको निर्णयलाई स्वीकार गरेर चुनावमा जानुको विकल्प नहुने बताउँछन् ।"
'पुनःस्थापना र चुनावले नयाँ द्वन्द्व,"धनुषा (कास) जनता समाजवादी पार्टी (जसपा) नेपालका अध्यक्ष महन्थ ठाकुरले प्रतिनिधिसभा पुनःस्थापना र चुनावले मुलुकमा नयाँ द्वन्द्व सुरु हुने बताएका छन् । जनकपुरमा शनिबार जसपासम्बद्ध राष्ट्रिय इन्जिनियर संघको भेला उद्घाटन गर्दै अध्यक्ष ठाकुरले सत्ताधारीको छलकपटले बनेको संविधानमा धारा कार्यान्वयन विवादले संकट निम्तिएको बताए । उनले संविधान संशोधनले मात्रै हालको राजनीतिक संकट समाधान हुन सक्ने दाबी गरे ।प्रधानमन्त्री केपी शर्मा ओलीले विघटन गरेको प्रतिनिधिसभा पुनःस्थापनाले मुलुकको संकट समाधान हुन सक्दैन, उनले भने, चुनाव नै भयो भने पनि कानुनी रूपमा एउटै दल नेकपाका कारण अर्को द्वन्द्व सुरु हुनेछ । संविधान संशोधनले मात्रै राजनीतिक संकट समाधान हुन सक्छ । प्रधानमन्त्री ओली पशुपतिनाथको गण रहेको र पशुपतिनाथका गणहरू भूतप्रेत हुने भएकाले ओलीलाई सम्झिन नसकिने उनको टिप्पणी थियो । जसपा वरिष्ठ नेता राजेन्द्र महतोले प्रधानमन्त्री ओलीले प्रतिगमनमाथि प्रतिगमन गरेको आरोप लगाए । संविधान जारी गर्दा पहिलो प्रतिगमन भएको थियो, महतोले भने, जबर्जस्ती जारी भएको संविधानलाई टेकेर ओलीले प्रतिनिधिसभा विघटन गरी प्रतिगमनमाथि प्रतिगमन गरे । उनले संविधान जारी गर्दा गडबढ गर्नेहरूले मुलुकमा एकपछि अर्को गडबढ गर्ने भएकाले सचेत रहन कार्यकर्तालाई निर्देशन दिए । गलत ट्र्याकबाट संविधान आएकाले नतिजा पनि गलत आएको उनको तर्क छ । प्रधानमन्त्री ओलीले संविधानलाई आर्यघाटमा पुर्याउने तयारी गर्दै छन्, उनले भने, संविधान बनाउँदा ब्यानर मात्रै फेरियो । विचार र व्यवहार फेरिएन । व्यवस्थामात्रै फेरेर संविधान टिक्दैन । मुलुकमा राजनीतिक संकटले गर्दा चुनाव सम्भव छैन । अधिकार प्राप्तिका लागि सबै आन्दोलनकारी मिलेर राष्ट्रिय मुक्ति आन्दोलनमा जुट्ने समय आएको उनको भनाइ थियो ।"
'कसैले पनि आफ्नो लक्ष्मणरेखा ननाघौं,"सरकारले खोप ल्याउन निजी क्षेत्रलाई किन अनुमति नदिएको हो ? तत्काल निजी क्षेत्रलाई अनुमति दिने पक्षमा छैनौं । खोपजस्तो जीवनदायी सार्वजनिक सेवालाई व्यावसायिक होइन, सार्वजनिक वस्तुको रूपमा अघि बढाइनुपर्छ भन्ने मान्यता राख्छौं । यो नाफा कमाउने वस्तु नबनोस् भन्नेमा सतर्क छौं । एउटा विन्दुमा निजी क्षेत्रमा सहयोग लिन्छौं । उच्च प्राथमिकतामा परेको समूहलाई सरकारले व्यवस्था गरेपछि मात्रै निश्चित संख्यामा निजी क्षेत्रलाई खुला होला । तर राज्यले ७२ प्रतिशत नागरिककै दायित्व लिएको छ ।"
शैक्षिक सत्रको अन्योल हटाऊ,"माघ दोस्रो साता नाघिसक्दा पनि शैक्षिक सत्रसम्बन्धी अन्योल कायम रहनु सरकारको निर्णयहीनताको द्योतक मात्र होइन, हाम्रा राज्य सञ्चालकहरू विद्यार्थीको शिक्षा तथा भविष्यप्रति चिन्तित छैनन् भन्ने प्रमाण पनि हो । नत्र, यतिन्जेलसम्म यो वर्षको पठनपाठन अवधि र मूल्यांकन पद्धतिसहित अर्को वर्षको शैक्षिक पात्रोसम्बन्धी निर्णय भैसकेको हुन्थ्यो, हुनुपर्थ्यो । तर, यी विषयहरूमा शिक्षा मन्त्रालय नेतृत्व अझै गम्भीर देखिएको छैन । अहिले शैक्षिक सत्र सकिन दुई महिना मात्र बाँकी छ, तर पढाइ राम्ररी हुन सकिरहेको छैन, बल्ल पो कतिपय विद्यालयहरू खुल्न थालेका छन् । यसबीचमा सञ्चालित अनलाइन कक्षा पनि सबै विद्यार्थीको पहुँचमा थिएन । अबको अवधिमा पाठ्यभार पूरा हुन सक्ने स्थिति नै छैन, तर पाठ्यक्रमलाई संक्षेपीकरण गरिएको पनि छैन । यस्तो अवस्थामा एउटा सरल विकल्प भनेको शैक्षिक सत्रलाई केही समय लम्ब्याएर आवश्यक तारतम्य मिलाउने नै हो । त्यसैले, सरकारले ढिला नगरी यससम्बन्धी निर्णय गरेर विद्यमान अन्योल चिर्नुपर्छ । अचम्मलाग्दो त, ठूलो नीतिगत निर्णय गर्नुपर्ने यो बेला शिक्षामन्त्री कृष्णगोपाल श्रेष्ठ भने विद्यमान समस्याप्रति बेखबरजस्तै देखिन्छन् । शैक्षिक सत्र मात्र होइन, साविककै पात्रोअनुसार त एसईई पनि दुई महिनाभित्रै आउँदै छ । तर, जिम्मेवारी सम्हालेको एक महिना बितिसक्दा पनि मन्त्री श्रेष्ठले यी विषयमा निर्णय लिनगराउन सकेका छैनन् । मन्त्रालयका अधिकारीहरूले प्रयास गर्दा मन्त्रीको समयसम्म पनि पाइरहेका छैनन्, जुन आफैंमा ताजुबलाग्दो अवस्था हो । खासमा मन्त्रीलाई पार्टीकै काम भ्याइनभ्याइ छ, कर्मचारीहरूका अनुसार उनी कार्यालयमा पनि खासै देखिन्नन् । लाग्छ मुलुकको शिक्षाको तत्कालीन समस्याप्रति शिक्षामन्त्रीको कुनै सरोकारै छैन, दीर्घकालीन समस्याबारे घोत्लिनु त परकै कुरा भैहाल्यो । श्रेष्ठ मन्त्री बन्नुअघि नै शैक्षिक सत्र र कक्षा १० को परीक्षाको विषय मन्त्रिपरिषद्मा पुगिसकेको थियो । त्यसमा शैक्षिक सत्रलाई जेठसम्म धकेल्ने प्रस्ताव छ । र, आगामी शैक्षिक सत्रको हिउँदे, बर्खेलगायतका बिदा कटौती गर्ने भनिएको छ । त्यस्तै, एसईईबारे विभिन्न विकल्प सुझाइएको छ । साविकमा जस्तै केन्द्र सरकारले गर्ने वा शिक्षा नीतिको व्यवस्थाअनुसार प्रदेशबाट सञ्चालन गर्न सकिने वा कक्षा ८ को जस्तै स्थानीय तहले लिने सक्ने अथवा गत वर्षजस्तै विद्यालयबाटै सञ्चालन गर्न सकिने विकल्पहरू त्यसमा छन् । तर मन्त्रिपरिषद्को विषयगत समितिमा छलफलमा रहेको यो प्रस्तावबारे निर्णय लिनगराउन शिक्षामन्त्रीले कुनै सकारात्मक पहल गरेकै छैनन् । उनले विषयको गाम्भीर्य बोध गरेकै देखिँदैन । काठमाडौंका स्थानीय नेता श्रेष्ठको यतिबेलाको मुख्य ध्याउन्न नै प्रधानमन्त्री केपी शर्मा ओलीपक्षीय नेकपाको माघ २३ गते हुने सभा र जनपरिचालन संयोजकको जिम्मेवारी निर्वाह गर्नु मात्रै भएको देखिन्छ । त्यही भएरै, उनको दैनिकी कार्यकर्ता भेला र सभाहरूमै बित्ने गरेको छ । निश्चय पनि, देशको मन्त्री भएको व्यक्तिको राजनीतिक जीवन हुन्छ, उनीहरू राजनीतिक गतिविधिमा सरिक हुन पनि पाउँछन् । तर, त्यसको मारमा मन्त्रालयका गतिविधिहरू पर्नु हुँदैन । यतिबेला त झन्, करिब सत्तरी लाख विद्यार्थीको भविष्यको सवाल छ । शैक्षिक सत्र र परीक्षाबारे विद्यार्थी र अभिभावकमा ठूलो चिन्ता र चासो छ, जसलाई प्रत्यक्ष सम्बोधन गर्न शिक्षामन्त्रीको भूमिकाको खाँचो परिरहेको छ । तर, उनको ध्यान अन्तै छ । यस्तो बेला मन्त्रालयगत पदीय दायित्वबाट विमुख नै भएर पार्टी गतिविधिमा मात्र सरिक हुनु कुनै पनि कोणबाट उचित होइन । विरोधाभास के छ भने, गर्नैपर्ने कतिपय काम नगरेका मन्त्री श्रेष्ठ केवल आफ्नो स्वार्थ जोडिएको विषयमा भने हस्तक्षेपकै शैलीमा प्रस्तुत भएका छन् । ५ अर्ब १० करोड बजेट रहेको राष्ट्रपति शैक्षिक सुधार कार्यक्रममा श्रेष्ठसहित उनको सचिवालयले आफूअनुकूल निर्णय गराउन अनावश्यक चासो दिइरहेका छन् । अघिल्ला शिक्षामन्त्री गिरिराजमणि पोखरेलको पालामा परेका ३ हजार आवेदन रद्द गर्दै राष्ट्रपति शैक्षिक सुधार कार्यक्रमका लागि पुनः नयाँ आवेदन माग गरिएको छ । स्थानीय तह र विद्यालयबाट प्रक्रिया पूरा गरेर आएका आवेदनलाई उचित कारणबिनै यसरी खारेज गर्नु अन्यायपूर्ण हो । रकमसित जोडिएको र कार्यकर्ता रिझाउन पाउने कार्यक्रम भएकैले यसमा मन्त्रीले विशेष चासो दिएको बुझ्न मुस्किल छैन । मन्त्रालयका हरेक गतिविधिलाई स्वच्छतापूर्वक सम्पन्न गर्नु र सतहमा देखिइसकेका ठूला समस्यालाई प्राथामिकता दिनु मन्त्रीको दायित्व हो, यसबाट भाग्ने सुख उनलाई छैन । अहिले शिक्षामन्त्री र मन्त्रालयको मूल चासो लाखौं विद्यार्थीसँग जोडिएको मुद्दा टुंग्याउनेमै हुनुपर्छ । शैक्षिक सत्र र परीक्षालगायत विषयलाई प्राथमिकतामा राखेर निर्णय लिनुपर्छ । कोभिड१९ महामारीका कारण कतिपय विद्यार्थी यसबीचमा स्थानान्तरण भएका हुन सक्छन्, त्यसबारे पनि विचार पुर्याइनुपर्छ । जस्तो, एसईईका लागि कक्षा १० का विद्यार्थीले माघ २१ गतेसम्म विद्यार्थीले फाराम भर्नुपर्ने भनिएको छ । र, यो फाराम त्यही विद्यालयमा बुझाउनुपर्नेछ, जहाँबाट उनीहरूले कक्षा ९ मा रजिस्ट्रेसन फाराम भरेका थिए । तर यसबीचमा कतिपय विद्यालयमा सबै विद्यार्थी सम्पर्कमा आइसकेका छैनन् । ठूला सहरमा कक्षा १० मा अध्ययन गर्ने कति विद्यार्थी गाउँ गएका पनि हुन सक्छन् । त्यसैले, त्यस्ता विद्यार्थीका लागि अहिलेको विशेष परिस्थितिको हकमा लचिलो नीति अपनाएर निर्णय गर्न ढिला भैसकेको छ । साथै, महामारीकै कारण यसपालि विद्यार्थीको पठनपाठन प्रभावित भएकाले एसईईबाहेक अरू कक्षाको पनि मूल्यांकन पद्धति कस्तो हुने भन्नेबारे छिटै टुंगोमा पुग्नुपर्छ । शैक्षिक सत्रको अन्तिम घडी आइसक्दा पनि लाखौं विद्यार्थी र अभिभावकलाई अनिश्चयमा राखिराख्नु हुँदैन ।"
संविधान जोगाउनु पहिलो प्राथमिकता,"कामचलाउ प्रधानमन्त्री केपी शर्मा ओलीले जुनसुकै कार्यक्रममा पनि पिलो निचोरेर फाल्दा शरीरको वजन घट्दैन, खिया लागेका दुइटा नटबोल्ड फुक्लेर गए र भेट्नो कुहिएर दुइटा पात झरे भन्ने गरेका छन् । उनका यस्ता भनाइ पूर्वसहकर्मी पुष्पकमल दाहाल र माधवकुमार नेपालप्रति लक्षित छन् । उनीहरू प्रधानमन्त्री ओलीका लागि पिलो थिए होलान् । तर, ओली भने देशकै लागि जति निचोरे पनि कहिल्यै ननिख्रने पिलो भएका छन् । खिल निस्केन भने त्यसले लामो समय दुःख दिन्छ । केही सीप नलागेपछि त्यसलाई चिर्नैपर्ने हुन सक्छ । ओली समूह, दाहालनेपाल समूह, कांग्रेस वा जसपा जसले आमसभा गर्दा पनि जनताको भीड उत्तिकै देखिन्छ । आमसभाका आधारमा आगामी निर्वाचनमा कुन दल पहिलो हुने हो भन्न गाह्रो छ । कुनै पनि दल र नेताहरू देशलाई नेतृत्व दिन योग्य छैनन् । त्यसैले आम जनता यो दल, त्यो दल भनेर लाग्नु बेकार छ । तर, प्रधानमन्त्री ओलीले जसरी आवेशमा वा योजनामा संविधानको घाँटी निमोठे, यो देख्दादेख्दै पनि जनता किन उनको सभामा पुगेका होलान्जस्तो लाग्छ । उनको कदमको विरोधमा एकजुट भएर लाग्नुपर्ने बेला आइसकेको छ । यदि अहिल्यै ओली नामक पिलोको उपचार गरिएन भने यसले बारम्बार दुःख दिइरहन्छ । जनताको सर्वोच्च संस्था संसद्लाई नै नाकाम बनाउने उनको प्रयत्नलाई आमसभामा सहभागी भएर अनुमोदन गर्नु हुन्न । अहिले जनताले जसरी पनि संविधान जोगाउनुपर्छ । संविधान जोगिएपछि जसलाई समर्थन गरे पनि भयो । सुजन देवकोटा, पालुङ्टार४, गोरखा"
खोपसम्बन्धी महत्त्वाकांक्षी उद्घोष,"सरकारले बुधबारबाट कोभिडविरुद्धको खोप लगाउन सुरु गर्यो । यो अत्यन्तै ठूलो उपलब्धि हो । यो अभियानमा जनताले सहयोग गर्नैपर्छ, गरिरहेकै छन् । अनुदानमा पाएको खोप लगाउन सुरु भएसँगै प्रधानमन्त्री ओलीले अबको तीन महिनामा ७० प्रतिशत नागरिकलाई खोप लगाउँछौं भनेर उद्घोष गरिसके । उनको यो भनाइलाई नागरिकले विश्वास गरिहाल्ने अवस्था छैन । हुन त, सरकार गठन भएदेखि नै यस्ता लोकप्रिय उद्घोष उनले थुप्रै गरे, तर अहिलेसम्म एउटै पूरा भएको जानकारी पाइएको छैन । प्रधानमन्त्री ओलीको खोप वितरणको महत्त्वाकांक्षा पनि के, कसरी सम्भव हुन्छ भने आधार भेटिन गाह्रो छ । देशको राजनीतिक परिदृश्य उदासलाग्दो छ । संकट झन्झन् गहिरिदै छ । प्रतिनिधिसभा विघटनपछि सरकार कामचलाउ भइसक्यो । स्वास्थ्य मन्त्रालयको नेतृत्व हालै परिवर्तन भयो । अझै खोप कसले, कुन प्रक्रियाबाट आयात गर्ने भन्ने टुंगो लागेको छैन । निजी क्षेत्रलाई खोप ल्याउन बन्देज छ । यस्तोमा तीन महिनाभित्र कसरी ७० प्रतिशत जनतालाई खोप लगाउन सकिन्छ ? यो भनाइ तंथ्य र वस्तुस्थितिमा आधारित छैन । तथापि सरकार प्रमुखले नै भनेपछि प्रतीक्षा गर्नुबाहेक के नै गर्न सकिन्छ र ! सरकार साँच्चै संवेदनशील भएर खोप अभियानलाई छिटोभन्दा छिटो पूर्णता दिन सक्नुपर्छ । सुरुमै गफ दिनुभन्दा कामका आधारमा पुष्टि गर्नु राम्रो हो । खोप आयातमा ढिलाइ भएका कारण कुनै नागरिकले ज्यान गुमाउनु नपरोस् । रामकृष्ण बराल, जोरपाटी५, काठमाडौं"
एसईईको अन्योल,"कोभिड१९ को डरबाट छुट्कारा नभएको अवस्थामा पनि सुरक्षाका उपाय अवलम्बन गर्दै विद्यालयहरू खुलिसके । शिक्षण सिकाइ क्रियाकलापले लय समात्न थालेको छ । यहाँसम्म आइपुग्दा सिकाइलाई निरन्तरता दिन विभिन्न अनौपचारिक उपाय विद्यालयहरूले अपनाएका थिए । त्यसको सहभागिता प्रतिशत थाहा पाउन विशेष अध्ययनअनुसन्धान गर्नुपर्ने पाटो बेग्लै छ । समग्रमा २०७७ को विद्यार्थी सिकाइ उपलब्धि निकै कमजोर रहेको ठानी शिक्षा मन्त्रालयले शैक्षिक सत्र २०७८ जेठसम्म लम्ब्याउने तयारी गरिरहेकै अवस्थामा विद्यालयहरूले कक्षा १० को आन्तरिक परीक्षाको तयारी गरिरहेका छन् । गत वर्ष आन्तरिक मूल्यांकनको आधारमा विद्यार्थीलाई कक्षा ११ मा उकास्ने कार्य भएको थियो । यस वर्ष पनि त्यही विधि अपनाउने वा नियमानुसार राष्ट्रिय शिक्षा बोर्ड र प्रदेशस्तरको निकायले परीक्षा सञ्चालन गर्ने हो वा होइन ? सोबारे सरकारले समयमै निर्णय लिई एसईई परीक्षाको अन्योल समाप्त पार्न जरुरी छ । महेन्द्रसिंह बम, टीकापुर१, कैलाली"
शैक्षिक सत्र सिकाइमा आधारित होस् !,"१ अहिले शिक्षा मन्त्रालयलाई शैक्षिक सत्र कहिले पूरा गर्ने भन्ने चटारो देखिएको छ । उसले यो वर्षको शैक्षिक सत्र २०७८ जेठमा सक्ने गरी निर्णय पाउन मन्त्रिपरिषद्मा प्रस्ताव लगेको कुरो सुन्नमा आएको छ ।२ विद्यार्थीले सिके पनि नसिके पनि शैक्षिक सत्र भनेको ठूलै मुद्दा बन्नुपर्ने कारण के छ ? विद्यार्थीको सिकाइ महत्त्वपूर्ण कुरा हो । दुई महिना थपेर शिक्षकले पाठ्यपुस्तकका विषयवस्तु त पढाएर सकाउलान् तर विद्यार्थीले सिक्ने कुरा सम्भव देखिँदैन ।३ २०७७ वैशाखमा सुरु हुनुपर्ने शैक्षिक सत्र वास्तवमा भन्ने हो भने अझै सुरु भएकै छैन । सुरुमा प्रविधिमार्फत दूर शिक्षा माध्यमबाट भएको पढाइलाई मान्यता नदिएको शिक्षा मन्त्रालयले असारदेखि सोही माध्यम ठीक भनेर निर्देशन जारी गरेको हो ।४ करिब ८५ प्रतिशत स्कुले विद्यार्थीमा अनलाइनको पहुँच नभएको, रेडियो र टेलिभिजनको समेत पहुँच नभएका ५५ प्रतिशत विद्यार्थी रहेकाले केही विद्यालयले सञ्चालन गरेको अनलाइन शिक्षा, शिक्षा मन्त्रालयले तयार पारेको टेलिभिजन कार्यक्रम र केही एफएममार्फत सञ्चालन भएका कार्यक्रमले सबैलाई फाइदा पुर्याउन सकेका छैनन् ।५ यसैबीच शिक्षा मन्त्रालयले संकुचित पाठ्यक्रमको अवधारणा अगाडि ल्यायो । प्रतिनिधिमूलक सिकाइ उपलब्धिको आधारमा ल्याउनुपर्ने सो पाठ्यक्रम हचुवाको भरमा केही विषयवस्तु कटाएर तयार पारिएको छर्लंगै छ ।६ संकुचित पाठ्यक्रम लागू गर्नु आफैंमा अनुपयुक्त नभए पनि त्यसको कार्यान्वयन विद्यालयमा हुन सकेको अवस्था छैन र पाठ्यपुस्तकमा उल्लेख भएका विषयवस्तु नै प्राथमिकतामा परेको देखिन्छ । यसका कारण हामी पाठ्यक्रमलाई पन्छाएर अझै पनि पाठ्यपुस्तक नै सर्वेसर्वा हो भन्ने मानसिकतामा गुज्रिरहेछौं । ७ पुसदेखि विद्यालय सञ्चालन गर्ने निधो गरिए तापनि राजधानीमै पुसभर अधिकांश विद्यालयमा पठनपाठन भएको छैन । कतिपय पालिकामा पठनपाठन सुरु हुँदा शिक्षक र विद्यार्थीमा कोभिड भेटिएपछि बन्द गरिएको समाचार आएका छन् ।८ यस्तो अवस्थामा शैक्षिक सत्र खेर नजाने किसिमले ३ वर्षको प्याकेजमा शैक्षिक सत्र सञ्चालन गर्नुपर्ने देखिन्छ । विद्यार्थीको सिकाइलाई प्राथमिकता दिँदै यो वर्षको शैक्षिक सत्र २०७८ भदौसम्म लैजान सकिन्छ । यसो गर्दा छुटेका सबै पढाइ पूरा गर्न विद्यालय र विद्यार्थीलाई सहयोग पुग्छ । कक्षा १० र ११ का परीक्षा पनि सोही समयमा मिलान गर्दा फरक पर्दैन । कक्षा १२ को परीक्षा विश्वविद्यालयसँगको सहकार्यमा सोही समयमा गर्न सकिन्छ ।९ २०७८ सालको शैक्षिक सत्र असोजमा सुरु गरेर २०७९ सालको असारसम्म लैजाने गरी व्यवस्था गर्न सकिन्छ । अनि २०७९ सालको शैक्षिक सत्र साउनमा सुरु गरेर चैतमा सक्ने गरी व्यवस्था गर्न सके २०८० देखि नियमित शैक्षिक सत्र सुरु हुन सक्छ ।१० यसो गर्दा विद्यार्थीको शैक्षिक सत्र पनि खेर नजाने, सिकाइमा पनि नकारात्मक असर नपर्ने, विद्यालयको पठनपाठन पनि नियमित हुने र पाठ्यक्रमले तोकेका सिकाइ उपलब्धि पनि पूरा हुने देखिन्छ । शिक्षा मन्त्रालयले आफ्नो प्रस्ताव एकपटक पुनरावलोकन गरोस् । मनप्रसाद वाग्ले, मीनभवन, काठमाडौं"
रोजगारी भनेको जागिर मात्र होइन सरकार !,"अर्थतन्त्रमा रोजगारीको महत्त्वमहामन्दी (सन् १९२९३३) र दोस्रो विश्वयुद्ध (सन् १९३९४५) ले संसारलाई थिलथिलो पारेर छोडिदिएका थिए । यो दुवै पछिल्ला घटना र डेढ दशकअघिको पहिलो विश्वयुद्ध हुनुको कारण खोजियो । विषमतासँग जुध्न हाराहारीमै दुइटा जेनरल थ्यौरी देखा परे । पहिलो थ्यौरी पोलिस अर्थशास्त्री माइकल केलेस्की सन् १९३४ मा जर्मन भाषामा मार्क्सवादी धारमा प्रस्तुत गरेका थिए । सन् १९३६ मा बेलायती अर्थशास्त्री जोन मिनियार्ड किन्सले उदारवादी अर्थराजनीतिलाई नयाँ कलेवरमा जेनरल थ्यौरी अगाडि सारे । किन्सको थ्यौरी लोकप्रिय हुन पुग्यो । यही थ्यौरीलाई सिराने हालेर अधिकांश पश्चिमा मुलुकहरूले लोककल्याणकारी राज्यको जग हाले । बिस्तारै यो सिद्धान्त विश्वव्यापी बन्यो ।दुवै जेनरल थ्यौरी पुरातन तथा नवपुरातन (क्लासिकल र नियोक्लासिकल) अर्थशास्त्रका त्रुटिहरू, जस्तो बेरोजगारी, आम गरिबी तथा असामानता जसलाई प्राकृतिक ठान्ने गरिएको थियो, परित्याग गर्नैपर्ने जनाइयो । राज्यले पूर्ण रोजगारी दिनुपर्ने यो सिद्धान्तको मूलभूत विशेषता थियो । राज्यको अगुवाइमा गरिने पूर्ण रोजगारी अभियानले समष्टिगत माग (एग्रिगेट डिमान्ड) बढाउँछ । समष्टिगत माग बढाउन वस्तु तथा सेवा पर्याप्त उत्पादन गरिन्छ, जसले उच्च तहको आर्थिक वृद्धिका लागि सञ्जीवनीको काम गर्छ । उत्पादन अझ बढ्दै जाँदा बढी रोजगारी सिर्जना हुन्छ । किन्स र केलेस्कीका अनुयायीहरूले सिद्धान्तलाई व्यवहारमा उतार्न थप खोज तथा अनुसन्धान गरे, गरिरहेका छन् । उनीहरूले अल्पविकसित, विकासशील, विकसित र उच्च विकसित मुलुकहरूका लागि भिन्नाभिन्नै मोडलहरू पनि तयार पारे । वस्तुतः यो सिद्धान्त समाजवाद र उदार पुँजीवादबीच खाडल भर्न पनि सहयोगी देखिएको थियो ।सन् १९४३ मा प्रकाशित आफ्नो निबन्ध पोलिटिकल आस्पेक्ट अफ फुल इम्लोयमेन्ट मा केलेस्कीले रोजगारीबारे अझ बढी प्रस्ट्याएका छन् । बेरोजगारीको अवस्थामा उच्चतम उत्पादकत्वले मात्रै समस्या समाधान गर्न सक्दैन । श्रमिकको उत्पादकत्व बढाउन ज्याला बढाए पनि एकाधिकारको डिग्री घट्दैन । यदि पुँजीवादी उपभोग तथा लगानी बढेन भने समष्टिगत माग र उत्पादन बढ्दैन, किनकि रोजगारी घट्छ । लामो अनुसन्धान र कामको अनुभवका आधारमा विकासशील देशहरूमा समष्टिगत माग बढाउन र पूर्णरोजगारीको वातावरण तयार पार्न घाटा बजेट, लगानी प्रोत्साहन र आयको पुनर्वितरणको प्रस्ताव उनले अघि सारेका थिए । त्यसका साथै उनले निर्यात प्रवर्द्धन र बचत गर्ने बानी, सरकारी खर्च (कर राजस्वसम्बद्ध), लगानी र निर्यात (आयातको तुलनामा), माग अभिवृद्धिका लागि आर्थिक क्रियाकलापलाई एकीकृत योजनासँग जोड्नुपर्ने सुझाए । सम्पत्ति र आयको पुनर्वितरण (धनीबाट गरिबमा, नाफाबाट ज्यालामा) गरेर, घाटा बजेटलाई निरन्तरता दिएर (पुँजीवस्तु उत्पादन अनुपातको प्रवृत्तिका कारण आवश्यक पर्ने भएकाले), र निजी लगानीलाई प्रोत्साहित गरिराख्न पनि घाटा बजेट आवश्यक पर्ने उनको तर्क छ । केलेस्कीले भनेका छन्, पुँजीवादमा पूर्ण रोजगारी निर्माणमा सामाजिक तथा राजनीतिक संस्थाहरू आवश्यक पर्छन्, ताकि श्रमिकहरूको शक्तिलाई सशक्त बनाउन मद्दत पुगोस् । पुँजीवादमा नयाँ आधारभूत सुधार आवश्यक पर्छ । खासगरी आय र सम्पत्ति वितरणका लागि तयार हुनैपर्छ । यसलाई पछिल्ला अर्थशास्त्रीहरू पुँजीवादमा मानवीय चेहरा भन्न रुचाउँछन् । रोजगारी भनेको जागिर होइन पूर्ण रोजगारी नै किन ? पहिला रोजगार नहुँदा के हुन्छ ? रोजगारी नहुँदा सर्वसाधारणलाई (१) व्यक्तिगत जीवनमा वित्तीयभन्दा बढी सामाजिक मूल्य चर्को हुन जान्छ । (२) व्यक्तिले आय आर्जन गर्न नसक्ने मात्र होइन, शारीरिक र मानसिक तनाव बेहोर्नुपर्छ, किनकि परिवारका सबै सदस्य सामान्य शिक्षा र स्वास्थ्यबाट वञ्चित हुने मात्र होइन, साधारण खाइजीविका पनि अप्ठ्यारोमा पर्छ । (३) बेरोजगारी वृद्धिको अर्थ अपराध दरमा वृद्धि र स्वयंसेवा (भोलेन्टियारिजम) खतम हुनु हो । (४) राज्यको व्ययभार बढ्छ । जस्तो उत्पादन गर्न सक्ने क्षमता भएको मान्छेलाई रोजगारीको सट्टा बेरोजगारी भत्ता या अरू कुनै सुविधा उपलब्ध गराउनुपर्यो भने राज्यलाई दोहोरो घाटा हुन्छ । कुल गार्हस्थ्य उत्पादन घट्छ । भौतिक तथा सामाजिक पूर्वाधारका लागि खर्चनुपर्ने आय बेरोजगार पाल्नमा खर्च हुन्छ । राज्य र समाजले चर्को सामाजिक मूल्य चुकाउनुपर्छ, जस्तो बाकसमा लास, लथालिंग घरपरिवार । असमानता वृद्धि हुन्छ र बसाइँसराइ तीव्र हुन्छ । सामाजिक पूर्वाधार तथा सर्वसाधारणका हकमा पुँजी निर्माण अवरुद्ध हुन्छ । त्यसको अर्थ समाजको क्रयशक्ति घट्छ । खर्च घट्दा बचत र त्यही अनुपातमा लगानी घट्छ । लगानी घट्नुको असरले ब्याजदर कम हुन्छ । यो सिलसिला अर्थात् गरिबीचक्रले निरन्तरता पाइरहन्छ । सामन्तवादी उत्पादन पद्धतिमा लडाकुलाई प्रोत्साहित गर्न उपहारस्वरूप दिइने जागिर (खेतीयोग्य जमिन) वा हाल संवैधानिक आयोग तथा अन्य राजकीय क्षेत्रमा उपलब्ध गराइने नियुक्तिजस्तो होइन रोजगारी । आमजनको जीवनस्तर उकास्न र जस्तोसुकै रोग भए पनि स्वास्थ्यसेवा दिलाउन, बालबालिकालाई शिक्षाको उज्यालोमा पुर्याउन आमतहमा उत्पादनका साधनमाथिको पहुँच हो रोजगारी ।नवउदारवादी अर्थराजनीतिभित्र पनि गरिबी घटाउने भनेर धेरै नाटक मञ्चन गरिए । दसौं पञ्चवर्षीय योजना निर्माण गर्नुअघि अन्तर्राष्ट्रिय मुद्राकोषको सहयोगमा नेपाल ः पोभर्टी रिडक्सन स्ट्राटेजी प्रोग्राम शीर्षक १ सय ३१ पेज लामो रणनीतिक पत्र बनाइयो र दसौं योजनामा समावेश गरियो । तर त्यो रणनीतिले आधारभूत तहमा दिगो र भरपर्दो ढंगले गरिबी घटाउन पनि सकेन र परनिर्भरता पनि घटाएन । त्यो असफल योजनाको कपीपेस्ट प्रत्येकपटक योजना आयोगमा नियुक्त हुने उपाध्यक्ष र तिनको टिमले अहिलेसम्म चालु राखेका छन् । ओली सरकारले भारतमा सन् २००४ देखि चालु राखिएको महात्मा गान्धी रोजगार आयोजना को भद्दा नक्कलस्वरूप प्रधानमन्त्री स्वरोजगार आयोजना लाई निरन्तरता दिइरहेको छ । कुनै पनि प्रोजेक्टमा बजेट छुट्याउनुअघि त्यसबारे खोजअनुसन्धान आवश्यक हुन्छ । जस्तो आममानिसको आवश्यकता र क्षमता मापन गरिनु । तर ओली सरकारले योजना कार्यान्वयन गर्ने संस्थाको छनोट, क्षेत्राधिकारको प्रत्यायोजन तथा अनुगमन र नियमन, योजनाभित्र ससाना सम्भावित आयोजनाको लागत, त्यसमा खपत हुने मजदुरी, प्राप्त हुने उपलब्धिको आकलनको कुनै गम्भीर व्यवस्थापन गर्न जरुरी ठानेन । आफ्ना कार्यकर्ताको भरणपोषणका लागि यो कार्यक्रममा सरकारले अर्बौं रुपैयाँ खर्चियो, जुन बालुवामा पानी हालेसरह भयो । अहिले पनि दुईतिहाइभन्दा बढी नेपालीलाई रोजगारीअर्धबेरोजगारी उपलब्ध गराइरहेको क्षेत्र भनेको कृषि नै हो । कृषि क्षेत्रले संरचनागत परिवर्तन पर्खिरहेको छ । जमिन वितरणका हिसाबले, इनपुट (मल, बीउ, सिँचाइ, औजार, बालीनाली लगाउने खर्च आदि) बन्दोबस्तीका हिसाबले, उत्पादन, भण्डारण र बजार व्यवस्थापनका हिसाबले तथा बजार व्यवस्थापन अनि उद्योगधन्दा र कलकारखानासँग कृषि अर्थतन्त्रलाई जोड्ने हिसाबले संरचनागत परिवर्तन । जस्तो कृषिको औद्योगिकीकरण र कृषिजन्य उत्पादन वा कच्चा पदार्थमा आधारित उद्योगको विकास, पर्यटन व्यवसायसँग जोडिने खाद्य उत्पादन र मौसमी कृषि उत्पादनको समयमा पर्यटन व्यवस्थित गर्ने कुरा । निर्यात वृद्धिका हिसाबले गरिने कृषि र आधुनिकीकरणको तुलनात्मक लाभ लिने विषय, कृषिमा सिँचाइलाई ध्यानमा राखेर बहुपक्षीय पूर्वाधार आयोजना विकास आदि । कृषिको आधुनिकीकरण गफमा सीमित छ । बहुआयामिकतालाई सरोकार हुने गरी जोड्ने प्रयत्नसम्म गरिएको छैन ।वैदेशिक लगानीको रटान लगाएको लगभग चार दशक हुन लागेको छ । तर मुलुकभित्र र बाहिर कुन क्षेत्र प्रतिस्पर्धी हो र कुन क्षेत्र तुलनात्मक लाभ लिन सकिने, पहिचान गरिएको छैन । छिमेकका भीमकाय बजारहरूमा बेच्न हामीसँग के छ ? हामीले के उत्पादन गर्न सक्छौं ? हाम्रा प्रधानमन्त्री र विषयगत मन्त्री तथा योजनाविद्हरूले नेपालीलाई कहिल्यै बताएनन् । बिजुली र पानी हाम्रा सन्दर्भमा कच्चा पदार्थ हुन्, जसका माध्यमबाट सेकेन्डरी प्रोडक्ट उत्पादन गरेर मूल्य अभिवृद्धि गर्न सक्छौं र त्यसतर्फको औद्योगिकीकरणतर्फ लागौं भन्ने अर्थमन्त्री र योजनाविद्हरू अगाडि सरेनन् । चीनसहित पूर्वी एसियाली मुलुकहरूको क्षमता अभिवृद्धि हुँदै जाँदा अस्ताचलतर्फ उन्मुख उद्योगहरू कम विकासशील देशहरूतिर सोझिएका छन् । त्यही प्रयोजनका लागि लगानी बोर्ड, पर्यटन बोर्ड, अनेक प्राधिकरण खडा भएका छन्, तर ती सबैभन्दा निकम्मा र सोच नभएका क्रोनिज हरूलाई जागिर खुवाउने अखडामा सीमित भएका छन् । रटान र प्रतिबद्धता दोहोर्याइन्छ तर तिनलाई भित्र्याउन आवश्यक प्रयत्न र पूर्वाधार कहिल्यै व्यवस्था गरिन्न । अनि रोजगारी कसरी सिर्जना हुन्छ ? कोरोना महामारी फैलिन नदिने नाममा ओली सरकारले जुन कार्यनीति अख्तियार गर्यो, त्यो सर्वथा असफल थियो भनी प्रमाणित भइसकेको छ । सहरबजारमा अनौपचारिक क्षेत्रमा क्रियाशील लाखौंलाख मानिस विस्थापित भएका छन् । लाखौं मानिस वैदेशिक क्षेत्रबाट विस्थापित हुन पुगेर पनि विदेशमै अड्किन बाध्य छन् । कुनै दिन सशरीर फर्कनेछन् । तर रोजगारी निर्माणमा राज्यसँग कुनै भरपर्दो योजना छैन । नीति, कार्यक्रम, योजना र दिगोभरपर्दो संस्था छैन । यो सरकार त अब ढिलोचाँडो बिदा हुने नै छ । अदालतले हुत्याएन भने आन्दोलनले बढार्ने निश्चित छ । तर वैकल्पिक सरकार बनाउन उत्सुक देखिएका राजनीतिक पार्टीहरूले पनि समष्टिलाई जोडेर कुनै एकीकृत योजना बनाएको देखिन्न । समाजमा पूर्ण रोजगारी हासिल भएपछि मात्र आर्थिक स्थायित्व हुन्छ र त्यसपछि मात्र राजनीतिक स्थायित्व सम्भव छ भन्ने सोचाइ पनि देखिन्न । आफूलाई वैकल्पिक सरकारको दाबेदार ठान्ने शक्तिले बेरोजगारी समस्या समाधान गर्न चाहने हो भने अर्थशास्त्री माइकल केलेस्कीले सुझाएजस्तो सुरुमा राजनीतिक उद्देश्य तय गर्न आवश्यक छ । कस्तो राज्य बनाउने ? वेलफेयर मा आधारित समावेशी समाजवादउन्मुख सहभागितामूलक राज्य कि लेसेजफेयर मा आधारित पुँजीवादी राज्य ? त्यसकै आधारमा विकास रणनीति निर्माण हुन्छ र त्यसपछि नीतिगत आधारमा निर्माण हुन्छन् कार्यान्वयनकारी र निमनकारी संस्थाहरू । आजसम्मका सरकारहरूले गरेको शासकीय अभ्यास लेसेजफेयर मा आधारित पुँजीवादी राज्य हो जसले आमतहमा रोजगारी निर्माण गर्दैन, नवदासका रूपमा नागरिकहरूलाई विश्वश्रम बजारमा बेच्छ र प्राप्त कुत (रेन्ट) ले राज्य चलाउँछ ।"
बेलायतबाट नेपाल उडानको प्रतिबन्ध हट्यो,"(लन्डन)  बेलायतबाट नेपाल जाने हवाई उडानमा लगाइएको प्रतिबन्ध फुकुवा भएको छ । नेपाली दूतावास लन्डनले बेलायत, आयरल्यान्ड र माल्टाबाट नेपाल भ्रमण गर्ने सम्पूर्ण यात्रुले आवश्यक सर्तसहित उडान गर्न पाउने जनाएको हो । नेपाल सरकारले बिहीबार तत्कालै लागू हुनेगरी विदेशबाट नेपाल आगमन हुने यात्रुहरूको स्वास्थ्य सुरक्षा तथा क्वारेन्टाइनसम्बन्धी आदेश, २०७७ जारी गरेको थियो । दूतावासले यात्रा प्रतिबन्ध फुकुवा भए पनि बेलायतबाट नेपाल जाने यात्रुहरूले विभिन्न सर्त भने पूरा गरेको हुनुपर्ने बताएको छ । यात्रा गर्नुअघि ७२ घण्टाभित्र प्रयोगशालामा परीक्षण गरेको पीसीआर नेगेटिभ रिपोर्ट, यात्रुले हवाई टिकट खरिद गर्नुअघि संस्कृति, पर्यटन तथा नागरिक उड्डयन मन्त्रालयले सूचीकृत गरेको होटलमा बस्न क्वारेन्टाइनका लागि अनिवार्य रूपमा बुक गरेको प्रमाण साथमा हुनुपर्नेछ । होटल बुकिङको खर्च सम्बन्धितले व्यहोर्नुपर्नेछ ।साथै, यात्रापूर्व आफ्नो यात्राबारेको विवरण लन्डनस्थित नेपाली दूतावासलाई पठाउनुपर्नेछ । त्यस्तै, नेपाल सरकारको कोरोना भाइरस संकट व्यवस्थापन केन्द्रको वेबसाइटमा उपलब्ध अनलाइन फाराम अनिवार्य रूपमा भरी सोको बारकोड प्रिन्ट गरी साथै लिएर जानुपर्ने नयाँ नियममा छ । नेपाल सरकारले बेलायतमा कोरोना भाइरसको नयाँ प्रजाति देखा परेपछि डिसेम्बर तेस्रो सातादेखि बेलायतलगायत मुलुकबाट नेपाल प्रवेश गर्न प्रतिबन्ध लगाएको थियो । सम्बन्धित वायु सेवाले चेकइन गर्दा अनिवार्य रूपमा होटल बुकिङ गरेको प्रमाण हेर्ने जनाउँदै दूतावासले बुकिङ गरेको प्रमाण लिएर यात्रा गर्नुपर्ने र बुकिङ खर्च सम्बन्धितले व्यहोर्नुपर्ने जनाएको छ । होटल क्वारेन्टाइनमा बस्ने यात्रुले ५ दिनपछि आफ्नै खर्चमा कोरोना परीक्षण गर्दा नतिजा नेगेटिभ आएमा थप ५ दिन होम क्वारेन्टाइनमा रहने गरी गन्तव्यमा जान सक्ने एवं भाइरसको परीक्षण नगर्ने यात्रुले १० दिन होटल क्वारेन्टाइनमा अनिवार्य रूपमा रहनुपर्नेछ ।गैरआवासीय नेपाली तथा विदेशी नागरिकले अनिवार्य रूपमा दूतावासबाट भिसा लिएर मात्र यात्रा गर्नुपर्नेछ । यात्रा प्रतिबन्ध हटे पनि यात्रुमा भने खासै उत्साह देखिएको छैन । ससर्त उडान गर्नुपर्ने झन्झटले अत्यावश्यक कामबाहेक यात्रु नेपाल जान हिच्किचाइरहेको ट्राभल एजेन्टहरू बताउँछन् । लन्डन ग्रिनफोर्डस्थित केटीएम ट्राभल एन्ड टुर्सका सुनील थापाले जिज्ञासाका लागि धेरै फोन कल आए पनि टिकट लिइहाल्नेको संख्या निकै न्यून भएको जनाए । प्रक्रिया झन्झट भएकाले यात्रुलाई मनाउन गाह्रो भएको उनको अनुभव छ ।थापाले टर्किस एयरलाइन्समा समस्या नभए पनि कतार एयरवेजले नेपाली यात्रु लानेनलानेबारे प्रस्ट नभइसकेको जनाए । कतारले टिकट बुकिङ सिस्टम त खोलेको छ तर उसले यात्रु लान थालेको जानकारी आइसकेको छैन, उनले भने, यात्रुहरू विमानस्थलमा अलपत्र नपरून् भन्ने हाम्रो लक्ष्य हो ।"
युरोपेली संघले खोप आपूर्ति नियन्त्रण गर्ने,"ब्रसेल्सजेनेभा (एजेन्सी) कोरोना भाइरसविरुद्धको खोप मागअनुसार उपलब्ध गराउन नसकेको भन्ने विवाद बढिरहेका बेला युरोपेली संघले युरोपमा बनेको कोरोना भाइरसविरुद्धको खोप निर्यातमा प्रतिबन्ध लगाउने निर्णय गरेको छ । ईयू राष्ट्रहरूसँग गरेको सम्झौताअनुरूप काम नभएमा अन्य मुलुकमा निर्यात गर्न प्रतिबन्ध लगाउन सक्ने युरोपेली संघसँग अधिकार छ । हाम्रा नागरिकको सुरक्षा र संरक्षण हाम्रो पहिलो प्राथमिकता हो । अहिलेको चुनौतीका कारण हामीले अन्य विकल्पबारे सोच्न सकेनौं, संघले भनेको छ । उक्त प्रतिबन्धले यूके, अमेरिका, क्यानाडा र अस्ट्रेलियासहित करिब एक सय देश प्रभावित हुने बीबीसीले उल्लेख गरको छ । ईयूले तत्कालका लागि यस्तो निर्णय लिन आफू बाध्य भएको जनाउँदै स्थायी निर्यात प्रतिबन्ध नलगाइएको बताएको छ ।तर गरिबलगायत केही देश भने प्रतिबन्धमा परेका छैनन् । तीमध्ये गरिब मुलुकका लागि विश्वव्यापी खोप सहयोग योजना, स्विट्जरल्यान्ड, पश्चिमी बाल्कन मुलुकहरू, नर्वे र उत्तर अफ्रिका छन् । त्यसैगरी अन्य भूमध्यसागरीय देशहरू लेबनान र इजरायलमाथि पनि प्रतिबन्ध लगाइएको छैन । ईयूकी स्वास्थ्य आयुक्त स्टेला किरियाकियसले प्रेस सम्मेलनमा बोल्दै ईयूका सबै नागरिकको खोपमा पहुँच निश्चित गर्न तत्कालका लागि निर्यात प्रतिबन्ध लगाउनुपरेको बताइन् । उनले त्यसका लागि सबैले आवश्यक भूमिका निर्वाह गर्नुपर्ने जनाउँदै भनिन्, यो अवधारणा विश्वास, पारदर्शिता र जिम्मेवारीमा आधारित छ ।खोप किन्न गरिएका अग्रिम सम्झौताहरूको पूर्णरूपमा सम्मान गरिनुपर्ने उनको भनाइ छ । हामीले ईयूबाट अन्य देशमा खोप निर्यात भएनभएको थाहा पाउने प्रणाली विकास गरेका छौं, उनले भनिन् । यसै साताको सुरुमा ईयूले खोप निर्यातमा प्रतिबन्ध हुन सक्ने संकेत गरेको थियो । उत्पादनका विषयमा खोप उत्पादक अस्ट्राजेनेकाबीच विवाद उत्पन्न भएको समाचार सार्वजनिक भएसँगै ईयूले खोप वितरण नियन्त्रण गर्ने जनाएको हो । त्यसका साथै खोप वितरणको गति निकै सुस्त भएको भन्दै संघमाथि दबाब बढेको छ । यसअघि युरोपेली आयोगले अस्ट्राजेनेकाले आफूहरूसँगको सम्झौतामा आधारित रहेर खोप वितरण गर्न नसकेको जनाएको थियो । त्यसको पुष्टि गर्न ईयूले उक्त कम्पनीसँग भएको गोप्य सम्झौता नै सार्वजनिक गरेको थियो । नयाँ नियमअनुसार खोप उत्पादकहरूले ईयूभन्दा बाहिर खोप वितरण गर्नका लागि ऊसँग अनुमति लिनुपर्नेछ । २७ सदस्य राष्ट्र भएको संघले त्यस्ता आवेदनको परीक्षण गर्न पाउनेछ । फाइजरले बेल्जियममा उत्पादन गरिरहेको खोप यूकेमा निर्यात भइरहेको छ । अर्को कम्पनी फाइजरले पनि सम्झौताअनुसार खोप आपूर्ति गर्न नसकेको ईयूको भनाइ छ । फाइजरले भने बेल्जियमस्थित आफ्नो उत्पादन केन्द्रमा विस्तार गरिरहेकाले तत्काल समस्या देखिएको जनाएको छ । त्यसैगरी बेल्जियममै रहेको कारखानामा कम उत्पादन भएकाले पनि मागबमोजिम खोप उपलब्ध गराउन नसकेको अस्ट्राजेनेकाका प्रमुखले जनाएका थिए । विश्व स्वास्थ्य संगठन (डब्लूएचओ) ले ईयूको कदमको आलोचना गर्दै त्यसको असर संसारभर पर्ने बताएको छ । उसका अनुसार यस्तो निर्णयले भाइरसको महामारी थप लम्बिने डब्लूएचओको दाबी छ । डब्लूएचओका उपप्रमुख मारिएन्जेला सिमाओले ईयूको निर्णय निकै चिन्ताजनक प्रवृत्ति भएको बताएकी छन् । यसअघि डब्लूएचओ प्रमुख डाक्टर टेड्रोस एड्हानोम गेहब्रेयेससले खोप वितरणमा भएको असमानताले महामारी थप फैलने र विश्वव्यापी आर्थिक सुधारमा ढिलाइ हुने जनाएका थिए । खोप निर्यातमाथि ईयूको नियन्त्रणले ब्रिटिस खोप वितरण मुख्य रूपमा प्रभावित हुने देखिएको छ । फाइजरले बेल्जियममा बनेको खोप हाल यूकेका लागि पठाउँदै आएको छ । भविष्यमा फाइजरले खोप यूके पठाउन फाराम भर्नुपर्ने र निर्यात अनुमति पाएनपाएको थाहा पाउन ४८ घण्टासम्म कुर्नुपर्ने हुन सक्छ । यसैबीच, जोन्सन एन्ड जोन्सनको खोप उत्पादक कम्पनी जानसेनले विकास गरेको कोरोना भाइरसविरुद्धको खोपको पहिलो डोज ६६ प्रतिशत प्रभावकारी देखिएको छ । अन्तर्राष्ट्रियस्तरमा गरिएको परीक्षणमा सहभागी कुनै पनि व्यक्ति बिरामी नपरेका र कुनै असर पनि नदेखिएको कम्पनीले जनाएको छ । तर उक्त खोप दक्षिण अफ्रिकामा देखिएको कोरोनाको नयाँ प्रजातिविरुद्ध भने कम प्रभावकारी रहेको संकेत मिलेको बीबीसीले जनाएको छ ।"
धेरै पुनर्कर्जा होटलमा,"(काठमाडौं)  सहुलियत ब्याजदरको पुनर्कर्जा सबैभन्दा धेरै प्राप्त गर्नेमा कोभिड१९ बाट बढी प्रभावित होटल र पर्यटन क्षेत्र अघि देखिएका छन् । ग्राहक ऋणीअन्तर्गत राष्ट्र बैंकमार्फत प्रवाह हुने उक्त कर्जामा ती क्षेत्रले सबैभन्दा धेरै कर्जा प्राप्त गरेको देखिएको हो ।हालको व्यवस्थाअनुसार कुल पुनर्कर्जा कोषको ७० प्रतिशत बैंक तथा वित्तीय संस्थाले एकमुष्ट, २० प्रतिशत राष्ट्र बैंक आफैंले र १० प्रतिशत लघुवित्त वित्तीय संस्थालेमार्फत प्रवाह हुने प्रावधान छ । सोही व्यवस्थाअनुसार राष्ट्र बैंकले प्रवाह गर्ने ग्राहक ऋणी पुनर्कर्जाअन्तर्गत सबैभन्दा धेरै कर्जा सुविधा होटलले पाएका छन् । गत सातासम्म यो पुनर्कर्जाअन्तर्गत ३३ अर्ब ६ करोड रुपैयाँ कर्जा प्रवाह भएको छ । यसमध्ये १२ अर्ब ५४ करोड रुपैयाँ बराबरको पुनर्कर्जा होटलले प्राप्त गरेका छन् । यो राष्ट्र बैंकले प्रवाह गरेको कुल ग्राहक ऋणी पुनर्कर्जाको करिब ३८ प्रतिशत हो । पर्यटन शीर्षकमा १ अर्ब ५२ करोड रुपैयाँ पुनर्कर्जा प्रवाह भएको छ । होटल र पर्यटन दुवै जोड्दा करिब साढे ४२ प्रतिशत कर्जा यी क्षेत्रले प्राप्त गरेको देखिन्छ । बाँकी ५७५ प्रतिशत रकम विभिन्न १९ वटा क्षेत्रमा प्रवाह भएको राष्ट्र बैंकको तथ्यांक छ ।बैंक तथा वित्तीय संस्थाले एकमुष्ट रूपमा प्राप्त गर्ने पुनर्कर्जाअन्तर्गत पनि धेरै कर्जा होटल र पर्यटन क्षेत्रमा गएको छ । तर त्यसको क्षेत्रगत तथ्यांक संकलन गरिएको छैन । यो क्षेत्र कोभिडबाट बढी प्रभावित भएकाले कर्जा प्रवाहको प्राथमिकतामा परेको राष्ट्र बैंक नियमन विभाग प्रमुख देवकुमार ढकालले बताए । होटल र पर्यटन क्षेत्र सबैभन्दा धेरै प्रभावित हो । त्यसैले यो क्षेत्रले अझै गति समात्न सकेको छैन, उनले भने, यसकारण पनि धेरै पुनर्कर्जा यो क्षेत्रमा गएको हो । पुनर्कर्जा सुविधाका लागि कार्यविधिमा तोकिएका मापदण्ड पूरा गर्नुपर्छ ।मापदण्ड पूरा गर्न कोभिडबाट अति र मध्यम स्तरको पीडित हुनैपर्छ । होटल र पर्यटन क्षेत्र बढी भएकै कारण ती क्षेत्रका ऋणीले धेरै कर्जा सुविधा पाएको हुन सक्ने ढकालको भनाइ छ । राष्ट्र बैंकबाट एकमुष्ट रूपमा रकम लगेर बैंक तथा वित्तीय संस्थामार्फत प्रवाह भएको पुनर्कर्जाको क्षेत्रगत तथ्यांक संकलन हुँदै छ, उनले भने, उनीहरूले पनि कोभिडबाट धेरै प्रभावित क्षेत्रमा बढी ऋण प्रवाह गरेको हुनुपर्छ । होटलपछि धेरै पुनर्कर्जा सुविधा पाउनेमा क्रमशः म्यानुफ्याक्चरिङ (उत्पादनमूलक), शिक्षा, निर्माण, औषधि, जलविद्युत्, सिमेन्ट, अस्पताललगायत छन् ।राष्ट्र बैंकले हालसम्म करिब ८५ अर्ब रुपैयाँ पुनर्कर्जा प्रवाह गरिसकेको छ । यसमध्ये राष्ट्र बैंकले सिधै प्रवाह गर्ने ग्राहक ऋणी पुनर्कर्जामध्ये करिब ३५ अर्ब रुपैयाँ र बैंक तथा वित्तीय संस्थालाई एकमुष्ट रूपमा ५० अर्ब ६ करोड रुपैयाँ पुनर्कर्जा प्रवाह भएको छ । राष्ट्र बैंकले प्रवाह गर्ने ग्राहक पुनर्कर्जाअन्तर्गत हालसम्म २ सय २५ जना ऋणीले कर्जा सुविधा पाएका छन् । सोही अवधिमा बैंक तथा वित्तीय संस्थाले एकमुष्ट रूपमा प्रवाह गरेको पुनर्कर्जा करिब ४१ हजार जना ऋणीले प्राप्त गरेको राष्ट्र बैंकले जनाएको छ । राष्ट्र बैंकले सिधै प्रवाह गरेको रकममध्ये प्रदेशअनुसार पुनर्कर्जाको वितरण हेर्दा सबैभन्दा बढी वाग्मती प्रदेशमा १७ अर्ब ३१ करोड रुपैयाँ गएको देखिन्छ । दोस्रोमा लुम्बिनी प्रदेशमा ६ अर्ब ३९ करोड र तेस्रोमा गण्डकी प्रदेशमा ३ अर्ब ४७ करोड पुनर्कर्जा प्रवाह भएको छ । प्रदेश १ मा ३ अर्ब ४३ करोड, प्रदेश २ मा १ अर्ब ८३ करोड, सुदूरपश्चिममा ५२ करोड र सबैभन्दा कम कर्णाली प्रदेशमा ७ करोड ७० लाख रुपैयाँ पुनर्कर्जा प्रवाह भएको छ ।कार्यविधिअनुसार ग्राहकले लघु घरेलु तथा साना उद्यम, विशेष र साधारण गरी तीन प्रकारका पुनर्कर्जा पाउँछन् । यसअघि नै बैंक तथा वित्तीय संस्थाबाट ऋण लिएका ऋणीले पाउने कर्जा नै पुनर्कर्जा हो । ती कर्जामा ग्राहकले ३ देखि ५ प्रतिशत मात्र ब्याज भुक्तानी गरे पुग्छ । बैंक तथा वित्तीय संस्थाले प्रतिव्यक्ति बढीमा ५ करोड रुपैयाँ मात्र पुनर्कर्जा प्रवाह गर्न पाउँछन् । बैंक तथा वित्तीय संस्थाले राष्ट्र बैंकबाट एकमुष्ट रूपमा प्राप्त गरेको पुनर्कर्जामध्ये गत सातासम्म लघु घरेलु तथा साना उद्यममा २३ अर्ब ६२ करोड, विशेष पुनर्कर्जामा ८ अर्ब ६ करोड र साधारण पुनर्कर्जामा १८ अर्ब ३७ करोड गरी ५० अर्ब ६ करोड रुपैयाँ प्रवाह भएको छ ।हाल कायम रहेको पुनर्कर्जा कोषको बढीमा ५ गुणासम्म पुनर्कर्जा प्रवाह गर्न पाउने व्यवस्था छ । पुनर्कर्जा कोषमा ४२ अर्ब ५० करोड रुपैयाँ छ । जसअनुसार राष्ट्र बैंकले २ खर्ब १२ अर्ब ५० करोड रुपैयाँ बराबर रकम पुनर्कर्जाका रूपमा प्रवाह गर्न पाउँछ । यसको ७० प्रतिशत (१ खर्ब ४८ अर्ब रुपैयाँ) बैंक तथा वित्तीय संस्थाले एकमुष्ट रूपमा पाउँछन् । २० प्रतिशतअन्तर्गत ४२ अर्ब ५० करोड रुपैयाँ राष्ट्र बैंकले ग्राहक पुनर्कर्जा शीर्षकमा खर्च गर्छ । बाँकी २१ अर्ब २५ करोड रुपैयाँ लघुवित्त वित्तीय संस्थाले एकमुष्ट रूपमा पाउँछन् र आफ्ना ग्राहकलाई कर्जा प्रवाह गर्छन् ।कार्यविधिअनुसार वार्षिक औसत २० प्रतिशतभन्दा बढी सेयरधनीको प्रतिफल (आरओई) आर्जन गर्ने उद्योगले पुनर्कर्जा सुविधा नपाउने व्यवस्था छ । उद्योग सञ्चालन अवस्था राम्रो रहेको, पछिल्लो तीन वर्षको मुनाफा हेर्दा औसत प्रतिवर्ष पुँजीमा प्रतिफल २० प्रतिशतभन्दा बढी रहेका उद्योग व्यवसायले पुनर्कर्जा सुविधा नपाउने व्यवस्था छ । यस्तै चुरोट, बिँडी, सिगार, सुर्ती, खैनी र गुट्खालगायत सुर्तीजन्य उद्योग व्यवसाय र मदिरा तथा मदिराजन्य उद्योग व्यवसायलाई प्रवाह भएका कर्जामा पनि पुनर्कर्जा सुविधा छैन ।कुनै उद्यमका लागि नभई व्यक्तिगत प्रयोजनका लागि प्रवाह भएको ओभरड्राफ्ट कर्जा, घरजग्गा कर्जा, सवारी कर्जा, घरायसी सामग्री कर्जा, मार्जिन कर्जा, सुनचाँदी कर्जा, सामाजिक कर्जा तथा व्यक्तिगत नाममा वा व्यक्तिगत उपभोगका लागि लिइएका कर्जाले पुनर्कर्जा सुविधा पाउँदैनन् । ब्याज अनुदान प्राप्त सहुलियतपूर्ण कर्जालगायतका अन्य अनुदान प्राप्त कर्जा पाएका ऋणीले पनि यो सुविधा नपाउने प्रावधान छ ।"
तल्लो अरुण निर्माण जिम्मा पनि सतलजलाई,"(काठमाडौं)  तल्लो अरुण जलविद्युत् आयोजना निर्माणको जिम्मा भारतीय कम्पनी सतलजले पाउने भएको छ । प्रधानमन्त्री केपी शर्मा ओलीको अध्यक्षतामा शुक्रबार राति बसेको लगानी बोर्ड बैठकले आयोजनाको जिम्मा भारतीय कम्पनीलाई दिने निर्णय गरेको हो ।तल्लो अरुण जलविद्युत् परियोजना सार्वजनिकनिजी साझेदारी अवधारणाअन्तर्गत बनाउने, स्वामित्व लिने, सञ्चालन गर्ने र हस्तान्तरण गर्ने (बुट मोडल) मा विकास गर्न सतलज लिमिटेड भारतलाई छनोट गर्ने निर्णय गरिएको छ, बोर्ड बैठकको जानकारी दिँदै बोर्ड कार्यालयले जारी गरेको विज्ञप्तिमा भनिएको छ । सतलजले अहिले ९ सय मेगावाटको अरुण तेस्रो जलविद्युत् आयोजना निर्माण गरिरहेको छ । उसैले तल्लो अरुणको पनि जिम्मा पाएको हो । व्यावसायिक उत्पादन थाल्ने मिति, सन्तोषजनक वर्किङ मोडालिटी, निर्यात गर्ने आधार, सुक्खायाम र वर्षायाममा विद्युत्को शुल्कजस्ता विभिन्न आधारमा सतलजलाई छानिएको लगानी बोर्ड कार्यालयका प्रवक्ता धर्मेन्द्रकुमार मिश्रले जानकारी दिए । हामीले तीन वटा कम्पनीसँग प्रस्ताव माग गरेकामा दुई वटाले प्रस्ताव बुझाएका थिए, उनले भने, दुवै कम्पनीले कम्तीमा पनि २० प्रतिशत इनर्जी निःशुल्क उपलब्ध गराउने प्रस्ताव गरेका थिए ।६ सय ७९ मेगावाट जडित क्षमतामा निर्माण गर्न सकिने यो परियोजना संखुवासभा र भोजपुरमा बन्नेछ । सरकारले २०७५ चैतमा काठमाडौंमा गरेको लगानी सम्मेलनमा तल्लो अरुणलाई सोकेस परियोजनाका रूपमा राखिएको थियो । लगानी सम्मेलनका क्रममा विभिन्न कम्पनीहरूले परियोजना निर्माणमा इच्छा देखाएको भए पनि बोर्डले तीन वटा कम्पनीसँग प्रस्ताव माग गर्ने निर्णय गरेको थियो ।गत मंसिरमा बोर्डले यो आयोजना निर्माणको इच्छा देखाएका तीन वटा कम्पनीसँग प्रस्ताव मागेको थियो । आयोजना निर्माण गर्ने कम्पनीले कम्तीमा पनि १५ प्रतिशत ऊर्जा निःशुल्क उपलब्ध गराउनुपर्ने सर्तसहित बोर्ड कार्यालयले प्रस्ताव मागेको थियो । आयोजना निर्माणमा इच्छा देखाएकामध्ये भारतको सतलज लिमिटेड, नेपालको हाइड्रोइलेक्ट्रिसिटी इन्भेस्टमेन्ट एन्ड डेभलपमेन्टसँग जेभी रहेको पावर कन्स्ट्रक्सन कर्पोरेसन अफ चाइना लिमिटेड तथा नेपालको ग्रिन रिसोर्ससँग जेभीमा जापानको इलेक्ट्रिक पावर डेभलपमेन्ट कम्पनी (जेपावर) नेपालसँग प्रस्ताव माग गर्ने निर्णय गरेको थियो । प्रस्ताव मागिएकामध्ये भारतीय कम्पनी सतलज र पावर कन्स्ट्रक्सन कर्पोरेसन अफ चाइना लिमिटेडले मात्रै प्रस्ताव पेस गरेका थिए । दुवै कम्पनीले पेस गरेको प्रस्तावमा नेपाललाई २० प्रतिशतभन्दा बढी इनर्जी निःशुल्क दिने भनिएको छ । दुवै कम्पनीबाट प्राप्त प्रस्ताव अध्ययन गरी मूल्यांकन गर्न बोर्ड कार्यालयले तत्कालीन ऊर्जामन्त्री वर्षमान पुनको संयोजकत्वमा समिति गठन गरेको थियो । पुन संयोजकत्वको समितिले तयार पारेको प्रतिवेदन नै शुक्रबारको बैठकमा पेस गरिएको हो । सतलज लिमिटेड भारतको सरकारी स्वामित्व भएको कम्पनी हो । अरुण तेस्रोको तल्लो तटीय क्षेत्रमा रहेको र दुवै आयोजना एउटै कम्पनीले निर्माण गर्दा लागत कम पर्ने भन्दै भारत सरकारले समेत तल्लो अरुण आयोजना निर्माणको जिम्मा सतलजलाई दिन माग गर्दै आएको थियो । तरुण तेस्रोकै जस्तै मोडलमा तल्लो अरुण निर्माण गर्ने प्रस्ताव भारतले राख्दै आएको थियो । आफैंले निर्माण र सञ्चालन गर्ने, भारतमा विद्युत् लैजाने र नेपाललाई निःशुल्क विद्युत् उपलब्ध गराउने गरी भारतले आयोजना निर्माणको माग गरिरहेको थियो । कुन सर्तमा आयोजना निर्माणको जिम्मा दिइएको हो, बोर्ड कार्यालयले सार्वजनिक गरेको छैन ।सरकारले २०७५ चैत १५ र १६ मा काठमाडौंमा आयोजना गरेको लगानी सम्मेलनका क्रममा पावर चाइना कम्पनीका महाप्रबन्धक सङ दोङसेङले तल्लो अरुण बनाउने घोषणा गरेका थिए । विद्युत् विकास विभागका अनुसार तल्लो अरुण ६ सय ७९ मेगावाट क्षमतामा निर्माण गर्न सकिन्छ । आयोजना निर्माणका लागि एक अर्ब ३० करोड अमेरिकी डलर लाग्ने अनुमान छ । ब्राजिली कम्पनी ब्रास पावरले उत्पादन अनुमतिपत्रमा राखिएको सर्तअनुसार काम नगरेपछि यो आयोजना विद्युत् विकास विभागले नै अध्ययन गरिरहेको छ । ब्राजिली कम्पनीले १५ वर्ष अनुमतिपत्र होल्ड गरेपछि अख्तियार दुरुपयोग अनुसन्धान आयोगको निर्देशनमा उसको अनुमतिपत्र खारेज गरिएको थियो ।गत वर्ष नेपाल आएका भारतीय ऊर्जा राज्यमन्त्री आरके सिंहले तत्कालीन ऊर्जामन्त्री वर्षमान पुनसहित ऊर्जा अधिकारीहरूसँगको भेटमा पनि तल्लो अरुण आयोजना निर्माण जिम्मा सतलजलाई दिन आग्रह गरेका थिए । तत्कालीन ऊर्जामन्त्री पुन र भारतीय ऊर्जा राज्यमन्त्री सिंहबीच गत २०७५ माघ २८ मा नयाँदिल्लीमा भएको भेटमा पनि भारतीय राज्यमन्त्रीले तल्लो अरुण निर्माण गर्न दिन प्रस्ताव गरेका थिए । भारतीय कम्पनी सतलजले अरुण तेस्रो अन्तर्राष्ट्रिय प्रतिस्पर्धामार्फत पाएको हो ।अरुण तेस्रो निर्माणका लागि नेपाल सरकारसँग भएको आयोजना विकास सम्झौता (पीडीए) अनुसार स्वामित्व, सञ्चालन र हस्तान्तरण (बुट) मोडलमा परियोजना निर्माण गर्ने उल्लेख छ । सतलजले आयोजना २५ वर्षपछि नेपाल सरकारलाई हस्तान्तरण गर्नुपर्ने सम्झौतामा उल्लेख छ । आयोजनाबाट उत्पादित विद्युत् भारतमा लैजाने योजनासहित सतलजले निर्माण थालेको हो । अरुण तेस्रोबाट उत्पादित २१९ प्रतिशत विद्युत् नेपालले निःशुल्क प्राप्त गर्ने प्रावधान आयोजना विकास सम्झौतामा उल्लेख छ । योबाहेक आयोजनाबाट नेपालले करिब १ खर्ब ७ अर्ब रुपैयाँ रोयल्टी प्राप्त गर्ने प्रारम्भिक अनुमान छ ।यस्तै बोर्ड बैठकले लगानी बोर्डमा विशेषज्ञ सदस्यका रूपमा राजेशकाजी श्रेष्ठ, हरिभक्त शर्मा र भवानी राणा एवं आमन्त्रित सदस्यका रूपमा बालकृष्ण शिवाकोटीलाई मनोनयन गर्ने निर्णय गरेको छ ।"
पेट्रोल पम्पको कमिसन बढ्यो,"(काठमाडौ)  नेपाल आयल निगमले पेट्रोल पम्प सञ्चालकको कमिसन दर बढाएको छ । कमिन नबढाए आइतबार (माघ १८) देखि थानकोट डिपोबाट पेट्रोल नउठाउने धम्की दिएका थिए । व्यवसायीले निगमलाई ढुवानी र बिक्री बन्द गर्ने धम्कीपूर्ण भाषा मिश्रित पत्र माघ १२ मा पठाएका थिए । निगम र व्यवसायीबीच भएको निरन्तरको छलफलपछि व्यवसायीसँग चारबुँदे सहमति भएको छ । सहमति अनुसार पेट्रोलमा ०३९५ र डिजेलमा ०४७ प्रतिशत कमिसन बढाउने निर्णय भएको निगमका प्रवक्ता विनीतमणि उपाध्यायले जानकारी दिए । निगम सञ्चालक समितिको निर्णयअनुसार निगमका बिक्रेताहरूले साविकमा पाइरहेको पेट्रोलको कमिसन ३ प्रतिशत र डिजेलको २६५ प्रतिशतमा क्रमशः ०३९५ र ०४७ प्रतिशत बढाउने निर्णय भएको छ, उनले भने, यसरी कमिसन बढाउँदा मूल्य समायोजनअनुसार पेट्रोल र डिजेलमा प्रतिलिटर औसत ३६ पैसा थप हुने देखिन्छ । मुलुकभर दैनिक करिब ४८ लाख लिटर डिजेल र १५ लाख लिटर पेट्रोल बिक्री हुन्छ । कमिसन वृद्धिले डिजेलमा २२ लाख ५६ हजार र पेट्रोलमा ६ लाख ५१ हजार रुपैयाँ थप कमिसन पम्पले पाउँछन् । निगमका कार्यकारी निर्देशक सुरेन्द्रकुमार पौडेलले भने पैसाभन्दा सुशासन र सुधारमा बढी सहमति र जोड दिइएको बताए । प्रतिट्र्यांकर ८ सय ९३ रुपैयाँ बढाइएको उनले बताए । निगमले पेट्रोलडिजेलमा थप गरेको आन्तरिक प्राविधिक नोक्सानी हाललाई स्थगन गरेको छ । आन्तरिक प्राविधिक नोक्सानीअन्तर्गत डिजेलमा प्रति ४ किलोलिटरमा ३ लिटर र पेट्रोलमा प्रति ४ किलोलिटरमा १० लिटर थियो । निगमको पेट्रोलियम पदार्थ बिक्रेता विनियमावली २०७५ को समयसापेक्ष संशोधनका लागि नेपाल पेट्रोलियम डिलर्स एसोसिएसनको मागअनुसार एसोसिएसनका प्रतिनिधिसमेत रहने गरी विनियमावली सशोधन कमिटी गठन गर्ने निर्णय गरिएको छ । निगमको डिपोकार्यालयदेखि विक्रेताको पेट्रोल पम्पसम्मको ट्यांक ट्रक लकिङलाई थप प्रभावकारी बनाउन आधुनिक लकिङ जडान गर्ने सहमति पनि भएको कार्यकारी निर्देशक पौडेलले जानकारी दिए । व्यवसायीले माघ १८ देखि गर्ने भनिएको आन्दोलन र विरोधका कार्यक्रम स्थगन गरी आपूर्ति सहज गर्ने निर्णय भयो, उनले भने, समग्रमा सुशासनकै पक्षमा निर्णय भएको छ । व्यवसायीले ६ वर्षदेखि कमिसन वृद्धि नभएकाले यस पटक कम्तीमा ५ प्रतिशत कमिसन दर कायम गर्न माग राखेका थिए । माग सम्बोधन नभए पेट्रोल, डिजेल र मट्टीतेलको साविक खुद्रा बिक्री मूल्यमा प्रतिलिटर ५० पैसा थपेर बिक्री गर्ने निर्णय गरेका थिए । ५ प्रतिशत कमिसन मागेका थियौं । अहिले आंशिक सहमति भएको छ, एसोसिएसनका अध्यक्ष लीलेन्द्र प्रधानले भने, तीन महिनाभित्र अध्ययन गर्ने सहमति भएको छ । आन्दोलनका कार्यक्रम पनि फिर्ता लियौं । कार्यान्वयन तहमा निगमको भूमिका कस्तो हुन्छ, त्यहीअनुसार निर्णय गर्छौं ।"
जग्गा नपाउँदा पुनःस्थापना केन्द्रको बजेट फ्रिज,"(काठमाडौं)  सिफलस्थित मंगलासहाना दीर्घकालीन पुनःस्थापना केन्द्रको पर्खाल भत्किएको वर्षौं भइसक्यो । सिफल चौर र नजिकको जंगल हुँदै आउजाउ गर्ने मानिसहरू परैबाट प्रस्ट देखिन्छ । यसक्रममा केन्द्रमा आश्रित महिलालाई कतिले जिस्क्याउँछन् त कतिले अभद्र व्यवहार देखाउँछन् । असुरक्षित महसुस भइरहेको बताउँदै केन्द्रमा आश्रय लिएकी एक महिलाले भनिन्, गलत नियत भएका मान्छे पर्खाल नाघेर भित्रै आउला जसरी घुरेर हेर्छन्, साह्रै डर लाग्छ ।महिला, बालबालिका तथा ज्येष्ठ नागरिक मन्त्रालयअन्तर्गतको पुनःस्थापना केन्द्रमा मानसिक समस्या भएका र हिंसापीडित महिला तथा किशोरीहरूलाई राखिएको छ । केन्द्र पछिल्लो चार वर्षदेखि बालमन्दिरको भवनमा छ । त्यहाँ बस्नेहरूले पर्खाल क्षतिग्रस्त भएको, बस्न साँघुरो तथा भवनहरू चर्किएको भन्दै आफूहरूलाई अन्यत्रै सार्न माग गर्दै आएका छन् । केन्द्र रहेको भवनको भुइँतला र परिसरमा अभिभावकविहीन बालबालिकाहरूलाई संरक्षण दिइएको छ । एउटै भवनमा मानसिक अवस्था कमजोर रहेका महिला तथा बालबालिका राखिँदा अवस्था असहज भएको बालमन्दिरकी अध्यक्ष विद्या न्यौपाने बताउँछिन् । महिलाहरूको असामान्य व्यवहारले त्यहीँ हुर्किरहेका बालबालिकामा दीर्घकालीन रूपमै असर पर्ने देखिन्छ, उनले भनिन्, सरकारलाई फेरि पनि आग्रह गर्छु, पुनःस्थापना केन्द्रलाई अन्यत्रै सारिदिनुस् ।यता महिला मन्त्रालयले केन्द्रका लागि भवन बनाउन जग्गा खोज्न थालेको दुई वर्ष भइसक्यो । भवन बनाउन गत वर्ष १ करोड रुपैयाँभन्दा बढी बजेट पनि छुट्याइयो तर काम हुन सकेन । आर्थिक वर्ष सकिनै लाग्दासमेत जग्गा नपाएपछि अर्थ मन्त्रालयलाई नै बजेट फिर्ता गर्नुपर्यो, मन्त्रालयको योजना शाखा प्रमुख नीराजन घिमिरेले भने । जग्गा नपाएर आफ्नै भवन निर्माण गर्न नसक्ने भएपछि तत्कालका लागि खाली रहेको कुनै पनि सरकारी भवनमा स्थानान्तरण गर्ने भनी चालु आर्थिक वर्षमा ८५ लाख रुपैयाँ छुट्याइएको छ । तर दोस्रो चौमासिक बित्नै लाग्दा पनि जग्गाको टुंगो छैन ।यो त एक प्रतिनिधि घटना मात्रै हो । करोडौं रुपैयाँ बजेट छुट्याएर उपलब्धिमूलक काम गर्न नसकेपछि महिला, बालबालिका तथा ज्येष्ठ नागरिक मन्त्रालयसँग प्रत्यक्ष सरोकार राख्ने लक्षित वर्ग मर्कामा पर्दै आएका छन् । विशेषगरी भौतिक संरचना निर्माणका लागि तय कार्यक्रम र छुट्याइएको बजेटअनुसार मन्त्रालयले काम गरेको पाइँदैन । चालु आर्थिक वर्षमा मन्त्रालयले राष्ट्रपति महिला उत्थान कार्यक्रम, लैंगिक हिंसा निवारण तथा मानव बेचबिखन, अपांगता, बालबालिका तथा ज्येष्ठ नागरिकका लागि १२ करोड २० लाख बजेट पाएको छ । तर अहिलेसम्म पुँजीगततर्फ ४ प्रतिशत मात्रै प्रगति भएको छ, मन्त्रालयको योजना शाखा प्रमुख घिमिरेले भने ।अधिकांश भौतिक संरचना निर्माणका योजनामा जग्गा खोज्दाखोज्दै आर्थिक वर्ष बित्छ । मन्त्रालयले तनहुँको ढकालटारमा गण्डकी प्रदेश एकीकृत बाल सुधार गृहको भवन बनाउन यो वर्ष २ करोड रुपैयाँ बजेट छुट्याएको छ । तर जग्गा नपाएकाले गत वर्षदेखिको यो योजना अलपत्रजस्तै छ । जग्गा नपाएर गत वर्षदेखि प्रक्रियामै रहेका योजनाहरूमा ३ करोड ५० लाख रुपैयाँको सातै प्रदेशमा अपांगताग्राम स्थापना र सञ्चालन, ३ करोड ५० लाखकै संघ प्रदेश र स्थानीय तहको साझेदारीमा ज्येष्ठ नागरिक मिलन केन्द्र निर्माण र सञ्चालन, १ करोडको उद्यमी महिलाद्वारा उत्पादित सामग्रीको स्थायी स्टल निर्माण, ८५ लाखको मंगलासहाना दीर्घकालीन पुनःस्थापना केन्द्र सञ्चालन, २५ लाख रुपैयाँको ज्येष्ठ नागरिक अस्पताल तथा पशुपति वृद्धाश्रम भवन निर्माण छन् । केही समयअघि पशुपति वृद्धाश्रमका लागि गोठाटारमा १० रोपनी जग्गा प्राप्त गरेको मन्त्रालयले विस्तृत परियोजना प्रतिवेदन (डीपीआर) तयार गरिरहेको जनाएको छ ।मन्त्रालयकी सचिव यामकुमारी खतिवडाले जग्गा नपाई भवन निर्माणका लागि बजेट छुट्याउँदा जग्गा खोज्दाखोज्दै बजेट फ्रिज हुने गरेको बताइन् । स्थायी संरचनाहरू बनाउन सुरुमा जग्गा पहिचान गर्नुपर्छ । मन्त्रिपरिषद्ले निर्णय गर्नुपर्छ । जग्गा खरिद गर्नैपर्ने भए भवन निर्माणका लागि छुट्याएको बजेट अर्थ मन्त्रालयबाट रकमान्तर गर्नुपर्छ । सचिव खतिवडाका अनुसार चालु आवको अन्त्यसम्ममा संरचना निर्माणका लागि चाहिने जग्गा प्राप्ति तथा डीपीआरको काम सकेर अर्को आवबाट निर्माण थाल्ने गरी काम भइरहेको छ । यो साल कम्तीमा जग्गा प्राप्ति गर्न सके अर्को साल संरचना निर्माणको काम अघि बढाउन सक्छौं, उनले भनिन् ।"
गण्डकीमा १५ मात्र बजेट खर्च,कास्की (कास) गण्डकी प्रदेशमा चालु आर्थिक वर्षको ६ महिनामा १५ दशमलव ३२ प्रतिशत मात्रै बजेट खर्च भएको छ । कोरोना कहरबीच पनि यो बजेट खर्च गत आर्थिक वर्ष २०७६७७ को सोही अवधिभन्दा केही बढी हो । गत आवको पहिलो ६ महिनामा गण्डकी सरकारले १४ दशमलव ७१ प्रतिशत अर्थात् ४ अर्ब ७२ करोड रुपैयाँ बजेट खर्च गरेको थियो । पुस मसान्तसम्म चालुतर्फ १ अर्ब ९६ करोड ११ लाख ४० हजार रुपैयाँ अर्थात् १३ दशमलव ७७ प्रतिशत खर्च भएको गण्डकी प्रदेश लेखा नियन्त्रक कार्यालयले जनाएको छ । चालु खर्चतर्फ १४ अर्ब ३४ करोड २६ लाख ८४ हजार रुपैयाँ विनियोजन गरिएको थियो ।
अम्ब्रेला स्ट्रिटले तान्यो पर्यटक,"(चितवन)  भरतपुर महानगरपालिका२२ अन्तर्गत राष्ट्रिय निकुञ्ज र राप्ती नदी किनारमा रहेको घटगाईको अम्ब्रेला स्ट्रिट (छाता गल्ली) घुम्न जानेहरूको भीड यति बेला थेगिनसक्नु छ । अघिल्लो वर्ष तयार भएको नेपालकै पहिलो अम्ब्रेला स्ट्रिट कोरोना कहरका कारण लामो समय सुनसान भयो । दसैंपछि खुलेको यो ठाउँमा अहिले चितवनकै मात्र नभएर पोखरा, काठमाडौंलगायत ठाउँबाट घुम्न आउनेसमेत बढेका छन् । दिनमा चार हजारसम्म घुम्न आउने गरेको अम्ब्रेला स्ट्रिट व्यवस्थापन समितिका अध्यक्ष नीलकण्ठ तिवारी बताउँछन् । अम्ब्रेला स्ट्रिट घुमेको एक जनाको २० रुपैयाँ प्रवेश शुल्क लाग्छ । शनिबार र बिदाको दिन धेरै आउँछन् । अरू दिन खासै हुँदैनन् । बिदाको दिनमा चार हजार नाघेको छ । अरू दिन पनि दुई हजारदेखि २ हजार ५ सयजति त आएकै हुन्छन् । कम आउँदा पनि चार सय आएका थिए, उनले भने । चितवन सदरमुकाम भरतपुर चौबिसकोठीदेखि १५ किलोमिटर दक्षिणपश्चिममा छ यो ठाउँ । भरतपुरमाडीठोरी सडकको पटिहानी वनकट्टा चोकदेखि एक किलोमिटर तल गएपछि राप्ती किनारमा रहेको अम्ब्रेला स्ट्रिट पुगिन्छ । भरतपुर महानगरपालिका२२ को सक्रियतामा देशकै नौलो पर्यटकीय आकर्षण अम्ब्रेला स्ट्रिट तयार गरेको वडाध्यक्ष विष्णुराज महतोले बताए । पटिहानीमा पर्यटकीय होटल पहिल्यैदेखि थिए । तर भरतपुरदेखि निकै नजिक भएर पनि जिल्लाबासी र बाहिरका पर्यटक यता खासै आउँदैनथे । सबैलाई घुम्न आउने बनाउन केही नयाँ कार्य गरौं भन्ने उद्देश्यले हामीले अम्ब्रेला स्ट्रिट तयार गरेका हौं, महतोले भने । सामाजिक सञ्जालमा अम्ब्रेला स्ट्रिटका फोटा देखेर घुम्न आएको रत्ननगरका शिव खनालले बताए । आडैमा राप्ती नदी किनार र निकुञ्जको हरियाली पनि रहेछ । ठाउँ राम्रो लाग्यो, रमाइलो पनि लाग्यो, उनले भने । सामाजिक सञ्जलामा तस्बिर देखेरै घुम्न आउने क्रम ह्वात्तै बढेको स्थानीयको भनाइ छ । पटिहानी नेपाल सरकारको उत्कृष्ट सय पर्यटकीय गन्तव्यमा पनि परेको छ । राप्ती किनार पर साँझ पर्दै गर्दा मृगका बथान चर्दै गरेको देखिन्छ । बेलाबेला गैंडा पनि पानी खान राप्ती किनार आउँछन् । अम्ब्रेला स्ट्रिटको कुल लम्बाइ १ सय २० मिटर रहेको वडाध्यक्ष विष्णुराज महतोले जानकारी दिए । ९० मिटरसम्म ४ सय ८० वटा रंगीन छाता लहर मिलाएर राखेको लामो संरचना छ । यी छाता तलबाट जब मान्छेहरू नदी किनारतर्फ अघि बढ्छन्, आडैमा खुला प्लेटफर्म भेटिन्छ । दुई तहको प्लेटफर्मको माथिल्लो खण्डको खुला भागमा दायाँबायाँ पटिहानीको जनजीवन झल्कने १० ठूला चित्र राखिएका छन् ।पहिटानी आदिबासी थारू र बोटे समुदायको बसोबास हुने क्षेत्र हो । चित्रहरूमा उनीहरूको रहनसहन र संस्कारहरू अंकित छन् । बीचमा ठूलो वाटर फाउन्टेन (पानीको फोहरा) छ । जहाँ फरकफरक रङका बत्ती बालिएको छ । रात छिप्पिँदै जाँदा फाउन्टेनको रङ पनि गाढा हुँदै जान्छ । सूर्यास्त, जंगली जनावर र मानव निर्मित अम्ब्रेला स्ट्रिटको आनन्द लिन पर्यटक आउने गरेको नीलकण्ठ तिवारी बताउँछन् ।"
सबै प्रदेशमा डेटा सेन्टर स्थापना गर्दै वर्ल्डलिंक,"काठमाडौं (कास) इन्टरनेट सेवा प्रदायक वर्ल्डलिंकले सातै प्रदेशमा डेटा सेन्टर स्थापना गर्ने भएको छ । कम्पनीले केही दिनअघि पत्रकार सम्मेलन गर्दै ३ अर्ब रुपैयाँ लगानीमा सातै प्रदेशमा डेटा सेन्टर स्थापना गर्ने घोषणा गरेको हो । कम्पनीले स्थापना गर्ने डेटा सेन्टर जोकोहीले पनि उपभोग गर्न सक्ने भएकाले मुलुकका लागि सूचना प्रविधिको महत्त्वपूर्ण पूर्वाधार भएको कम्पनीका अध्यक्ष दिलीप अग्रवालले बताए । सात वटा प्रदेशका १४ सहरमा डेटा सेन्टर स्थापना गरिनेछ । डेटा सेन्टर विश्वस्तरीय मापदण्ड पछ्याएर निर्माण गरिने वर्ल्डलिंकका प्रमुख प्राविधिक अधिकृत समितजन थिङले जानकारी दिए । काठमाडौंसहित भरतपुर, पोखरा, हेटौंडा, बुटवल, भक्तपुर, वीरगन्ज, दुहबी, ढल्केबर, अत्तरिया, भैरहवा, कोहलपुर, सुर्खेतमा डेटा सेन्टर स्थापना गरिने कम्पनीले बताएको छ । यी सेन्टरले ६ मेगावाट बिजुली खपत गर्नेछन् ।"
नेसनल लाइफको नाफा ३५ करोड,काठमाडौं (कास) नेसनल लाइफ इन्स्योरेन्स कम्पनीले ३५ करोड रुपैयाँ मुनाफा आर्जन गरेको छ । कम्पनीको ३२औं वार्षिक सभाले शुक्रबार खुद मुनाफा २४८६ प्रतिशतले वृद्धि भएको जनाएको छ । कम्पनीकी अध्यक्ष प्रेमा सिंहले कम्पनीको बिमा कोष २५ प्रतिशतले वृद्धि भई २०७६ असार मसान्तसम्म २६ अर्ब ९२ करोड रुपैयाँ पुगेको बताइन् ।
सिद्धार्थको १५ प्रतिशत लाभांश,"काठमाडौं (कास) सिद्धार्थ बैंकले आफ्ना सेयरधनीहरूलाई १५ प्रतिशत लाभांश वितरण गर्ने प्रस्ताव पारित गरेको छ । बैंकको १९औं वार्षिक साधारणसभाले शुक्रबार १२ प्रतिशत बोनस सेयर र ३ प्रतिशत नगद लाभांश वितरण गर्ने प्रस्ताव पारित गरेको हो । सभामा भएको निर्वाचनबाट सञ्चालक समितिमा संस्थापक सेयरधनी समूहका तर्फबाट मनोजकुमार केडिया, नरेन्द्रकुमार अग्रवाल र राहुल अग्रवाल निर्विरोध निर्वाचित भएका छन् ।"
द वन सो एसियामा नेपालका दुई सिर्जना,"काठमाडौं (कास) द वन सो एसिया सोकेस २०२० मा नेपालका दुई प्रचार अभियान चुनिएका छन् । सोकेस २०२० मा एसिया प्यासिफिकतर्फ नेपालबाट ह्यासट्याग बेसिक ह्युमानिटी र ह्यासट्याग टुगेदर अहेड चुनिएका हुन् । एसिया प्यासिफिकमा उत्कृष्ट सिर्जना विश्वसामु प्रदर्शित गरिन्छ, जसमा विज्ञापन प्रचार अभियानमा नेपाली सिर्जना छ ।"
प्रधानमन्त्री संविधानको हत्या गर्ने तानाशाह,"काठमाडौं (कास) नागरिक अभियन्ता डा गोविन्द केसीले नेपाली जनताले रगत र पसिना बगाएर ल्याएको संविधानको हत्या गर्ने अधिकार कसैलाई नभएको बताएका छन् । माइतीघर मण्डलमा आयोजित अहिंसात्मक नागरिक प्रदर्शनमा उनले संविधानको हत्या गर्नेलाई तानाशाहीको संज्ञा दिँदै त्यस्तालाई सडकमा कसरी ल्याइन्छ भनेर जनतालाई राम्रोसँग थाहा भएको बताएका हुन् । केसीले आफूहरू कसैको समर्थन वा विरोधमा सडकमा नआएको प्रस्ट्याए । संविधानको रक्षार्थ हामी सडकमा आएका हौं । हामी सबै पार्टीको नेतृत्वलाई जनताप्रति जवाफदेही बनाउनुपर्छ भन्ने मान्यता राख्छौं, उनले भने । उनले जनताको करबाट तलबभत्ता खाएका नेताहरूले जनपक्षीय काम नगरेको बताए । अर्बौं खर्चेर अनावश्यक चुनाव गर्नुभन्दा गाउँगाउँमा अस्पताल खोल्न सकिन्थ्यो । कोरोनाले भोकै परेका मजदुरलाई हेर्न सकिन्थ्यो, केसीले भने । नागरिक आन्दोलनमा वकिल, चिकित्सक, साहित्यकार लगायतका विभिन्न पेसाकर्मीहरू सहभागी थिए ।"
कोरोना खोपबारे फेरियो प्रधानमन्त्री ओलीको बोली,"(काठमाडौं)  प्रधानमन्त्री केपी शर्मा ओलीले एक वर्षभित्र सबै नेपालीले खोप लगाउन पाउने बताएका छन् । यसअघि ३ महिनाभित्र सबै नेपालीलाई खोप उपलब्ध गराइसक्ने उनले दाबी गरेका थिए । चितवनमा नेकपाको आफ्नो पक्षका नेताकार्यकर्ताको भेलामा शनिबार बोल्दै ओलीले कोरोना महामारीविरुद्धको लडाइँमा अग्रपंक्तिमा खटिनेहरूलाई खोप लगाउन सुरु गरिएको र सन् २०२१ सम्ममा सबै नेपालीलाई खोप दिइने बताएका हुन् । अग्रपंक्तिमा खटिएका स्वास्थ्यकर्मी, सुरक्षाकर्मीलगायतलाई खोप उपलब्ध हुन ३ महिना लाग्ने उनको भनाइ छ ।७७ वटै जिल्लामा खोप अभियान लगातार अगाडि बढेको छ । हिजो (शुक्रबार) बेलुकासम्ममा ४८ हजारभन्दा बढीले खोप लगाइसकेका छन् । मैले भनेको छु, एकदमै फोर फ्रन्ट मा रहेर कठिनाइ झेलेकाहरूलाई खोप दिलाउने काम आगामी ३ महिनाभित्र सम्पन्न गर्नेछौं, प्रधानमन्त्री ओलीले भने, बाँकी जनतालाई क्रमशः सन् २०२१ भित्र खोप लगाइसकेर कोभिड१९ लाई हामी नेपालबाट भगाउँछौं । बाँकी विश्वले पनि भगाउँछ भन्ने विश्वास लिएका छौं । सरकारले कोरोना महामारीविरुद्ध अग्रपंक्तिमा खटिनेहरूका लागि भारतले अनुदानमा दिएको कोभिसिल्ड खोप दिइरहेको छ । गत माघ १४ मा बालुवाटारमा कोरोनाविरुद्धको खोप अभियानको सुरुवात गर्दै प्रधानमन्त्री ओलीले वैशाखसम्म सबै नागरिकले खोप पाउने घोषणा गरेका थिए । हामी अरू मित्रराष्ट्रसँग र संघसंस्थाहरूसँग पनि कुरा गरिरहेका छौं । हामी ठान्छौं, करिब ३ महिनाभित्र सम्पूर्ण नेपालीलाई खोप उपलब्ध गराइसक्नेछौं । मेरो विचारमा ३ महिना लाग्न सक्छ, उनले भनेका थिए । ३ महिनामा सबै नेपालीले कोरोना खोप प्राप्त गर्ने दाबी गरेका प्रधानमन्त्री ओलीले तीन दिनमै बोली फेरेका हुन् ।सरकारले १५ वर्षभन्दा माथिका ७२ प्रतिशत अर्थात् २ करोड १६ लाख जनालाई खोप दिने योजना अघि सारेको छ । शनिबार ओलीले खोप छिट्टै ल्यायो भनेर सरकारको प्रशंसा गर्नुपर्नेसमेत धारणा राखे । कतिपय तत्त्वहरूले प्रशंसा नगरेको उनको भनाइ थियो । कतिपय तत्त्वहरू सरकारले खोप ल्यायो भन्न सक्दैनन् । त्योभन्दा जनताले थाहा पाए भने ? जनताले त उनीहरूले थाहा पाए भने भन्ने डर मान्दा पनि खोप लाइराख्या छन्, थाहा पाइराख्या छन्, उनले भने, जनताले थाहा नपाएको भए यो उपस्थिति यस ठाउँमा हुने थिएन ।"
सेनामा पेन्सन पाक्ने समयावधि घट्यो,"काठमाडौं (कास) सरकारले नेपाली सेनामा अन्य दर्जा (फलोअर्सदेखि हुद्दासम्म) र पदिक (जमदार, सुवेदार र प्रमुख सुवेदार) सैनिकले स्वैच्छिक अवकाश लिँदा निवृत्तिभरण (पेन्सन) पाउने अवधि घटाएको छ । सेनाभित्र तल्लो दर्जाका कर्मचारीमा पेन्सन अवधि लामो हुँदा राजीनामा दिने लहर बढेपछि सैनिक सेवा नियमावली संशोधन गरेर पेन्सन पाक्ने अवधि घटाइएको हो । अब पेन्सन अवधि दर्जाअनुसार १६ देखि २० वर्ष हुनेछ । यसअघि २० वर्ष मात्र थियो । संशोधित नियमावलीमा पेन्सन अवधि दर्जागत रूपमा १६ देखि २० वर्षसम्म कायम गरिए पनि तोकिएको अवधि पूरा गरेर बीचमै स्वैच्छिक अवकाश लिए पनि पेन्सन भने २० वर्षपछि मात्र पाइनेछ । संशोधित नियमावलीअनुसार सेनाका फलोअर्स (कार्यालय सहयोगी) र सिपाहीले १६ वर्ष, प्यूठदेखि अमल्दारसम्मले १७ वर्ष, हुद्दा र जमदारले १८ वर्ष तथा सुवेदार र प्रमुख सुवेदारले १९ वर्षमा स्वैच्छिक अवकाश लिन चाहे पेन्सन पाउनेछन् । नयाँ प्रावधानअनुसार २० वर्ष समय अवधि पुगेपछि पेन्सन आए पनि रकम भने १६ वर्ष काम गरेकै आधारमा सैनिकहरूले पाउनेछन्, सैनिक प्रवक्ता सन्तोषबल्लभ पौडेलले भने । सैनिक अधिकृतहरूले भने पहिलेकै प्रावधानअनुसार स्वैच्छिक अवकाश लिएर पेन्सन पाउन २० वर्ष नै कुर्नुपर्नेछ । मन्त्रिपरिषद्ले पुस २९ गते सैनिक सेवा (तेस्रो संशोधन) नियमावली२०७७ स्वीकृत गरेको हो । यसअघि सैनिक सेवा नियमावली२०६९ मा अन्य दर्जाका सैनिकले स्वैच्छिक अवकाश लिँदै पेन्सन पाक्ने अवधिलाई १६ वर्षबाट बढाएर २० वर्ष पुर्याइएको थियो । जसमा २०६० वैशाख २८ गतेभन्दा अघि नेपाली सेनामा भर्ना हुनेको हकमा १६ वर्षे प्रावधान र त्यसपछिको हकमा २० वर्ष रहने व्यवस्था गरी निवृत्तिभरण पाउने व्यवस्था गरिएको थियो । सहायक सेनानी र सोभन्दा माथिका अधिकृतले अवकाश पाउन २० वर्षको सेवा अवधि पूरा गर्नुपर्ने व्यवस्था छ ।"
एक चौथाइ कामपछि शिलान्यास π,"रोल्पा (कास) लुम्बिनी प्रदेशका मुख्यमन्त्री शंकर पोखरेलले अनुगमन गर्ने बेला पुलको शिलान्यास गरेका छन् । भौतिक प्रगति २५ प्रतिशतभन्दा बढी भएको धाङ्सी खोला पुलको उनले शनिबार शिलान्यास गरे । उनको यो कार्यलाई कतिपयले चुनावी नारासहित गाउँ पसेको टिप्पणी गरेका छन् । सदरमुकाम लिबाङसँग धाङ्सी, धबाङ, होमा, मिरुल, कुरेली गाउँलाई सडकमार्गले जोड्न प्रदेश सरकारले उक्त पुल निर्माण गर्न थालेको हो । पुलको लागत ५ करोड ६१ लाख ४९ हजार ५ सय ४९ छ । १४ प्रतिशत बजेट भुक्तानी गरिसकिएको जिल्लास्थित सडक पूर्वाधार विकास कार्यालयका प्राविधिक धनबहादुर घलेले बताए । करिब ६० मिटर लामो पुल बनाउन भारतबाट तयारी सामान (लट्ठा) ल्याउनुपर्नेछ भने ३०३० मिटरको दूरीमा दुईवटा स्पान छन् । चार महिनाअघि ठेक्का सम्झौता भएको पुलको निर्माण २०७९ भदौ २४ मा गरिसक्नुपर्नेछ । प्रदेश सरकारले उक्त पुलसहित रोल्पामा ६ वटा पुल एकैसाथ निर्माण गरिरहेको छ ।"
आर्मी स्पष्ट च्याम्पियन,"(काठमाडौं)  त्रिभुवन आर्मी क्लब प्रधानमन्त्री कप पुरुष राष्ट्रिय क्रिकेट प्रतियोगितामा पहिलोपल्ट स्पष्ट विजेता बनेको छ । जितेन्द्र मुखिया, विक्रम सोब र शाहब आलमको धारिलो बलिङपछि आर्मीले शनिबार कीर्तिपुरस्थित त्रिवि क्रिकेट मैदानमा नेपाल एपीएफ क्लबलाई ३३ रनले हराएको थियो । फाइनलमा टस हारेपछि ब्याटिङ गरेको आर्मीले ९ विकेट गुमाई २ सय ११ रन बनायो । जितेन्द्र, विक्रम र शाहबले ३३ विकेट लिएपछि जवाफमा एपीएफ टिम ४१३ ओभरमा १ सय ७८ रनमा अलआउट भयो । प्रधानमन्त्री कपको सबै चार संस्करणको फाइनल खेल्दै आएको आर्मी पहिलोपल्ट एकल विजेता बनेको हो । उपाधिसँगै आर्मीले १० लाख रुपैयाँ पाउने छ । उपविजेता एपीएफको भागमा ५ लाख पर्नेछ । २०७४ सालको पहिलो संस्करणको फाइनल वर्षाले बीचैमा बिथोलिएपछि पुलिससँगै आर्मी संयुक्त विजेता बनेको थियो । दोस्रो संस्करण फाइनलमा एपीएफसँग पराजित आर्मी २०७६ को पछिल्लो संस्करण फाइनलमा पुलिससँग हारेको थियो । आर्मीले उपाधिसँगै समूह चरणमा एपीएफसँग पाएको ६ विकेटको हारको बदला लिएको छ । अपराजित रहेर फाइनल पुगे पनि एपीएफले हातैमा रहेको खेल गुमाएर उपाधि आर्मीलाई सुम्पियो । एपीएफ ३६ औं ओभरमा १६०५ को स्थितिमा थियो । टोली जितभन्दा ५२ रनमात्र टाढा थियो । अझ एपीएफले अन्तिम ४ विकेट ४ रनमै गुमाउन पुग्यो । विक्रमले भुवनलाई ९ रनमा एलबीडब्लू आउट गरेर आर्मीलाई छैटौं विकेट दिलाएपछि खेलले नयाँ मोड लियो । विक्रमले नै सन्दीप जोरालाई २९ रनमा आउट गरेपछि आर्मी विजयतर्फ लम्किएको हो । सुसन भारीले अमरसिंह राउटेलालाई १ रनमा एलबीडब्लू आउट गरे । शाहबले लगातार दुई बलमा कमलसिंह ऐरी (२) र अविनाश बोहरा (शून्य) लाई आउट गरी आर्मीलाई नाटकीय जित दिलाए । पहिलो ३ ओभरमा २१ रन जोडेर एपीएफले उत्कृष्ट सुरुआत गरेको थियो । जितेन्द्रले लगातार बलमा सुवास खकुरेललाई १४ र कप्तान शरद भेषावकरलाई शून्यमा आउट गरे । ओपनर आसिफ शेख र शंकर रानाले तेस्रो विकेटमा ७१ रन जोड्दा आर्मी बलियो देखिएको थियो । शंकर २१ रनमा आउट भए । त्यसपछि आएका सुमितले १९ रन बनाए । आसिफ ६१ रनमा आउट भए । उनले ७१ बल खेलेर ८ चौका र १ छक्का प्रहार गरे । म्यान अफ द फाइनल जितेन्द्रले ९ ओभरमा १ मेडन राख्दै ३७ रन खर्चे । विक्रमले ९ ओभरमा २७ र शाहबले ९३ ओभरमा २८ रन खर्चे ।मुख्यतः बलरका रूपमा खेल्दै आएका सुसनलाई ओपनर पठाएर आश्चर्यजनक निर्णय गरेको आर्मीबाट हरिबहादुर चौहानले सर्वाधिक ५८ रन बनाए । लगातार बलमा सुसन १३ र अनिल मण्डल ११ रन बनाएर आउट भए । हरिले १ सय २ बलको इनिङ्समा ६ चौका प्रहार गर्दै ५२ रन बनाए । रोहित पौडेल ७, भीम सार्की १३ र कप्तान विनोद भण्डारी ७ रनमा आउट भएपछि संकटमा परेको आर्मीलाई राजेश पुलामीमगरले २८, लोकेश बमले १५, विक्रमले ११ रन बनाउँदै उकासेका थिए । शाहब १४ बलमा २ चौका र १ छक्का प्रहार गर्दै २५ रनमा अविजित रहे । एपीएफका अविनाशले १० ओभरमा २ मेडन राख्दै २५ रन खर्चेर ४ विकेट लिए । किशोर महतोले २ तथा कमल, भुवन कार्की र शरद भेषावकरले ११ विकेट लिए । एपीएफका कमल म्यान अफ द सिरिजमा चुनिए । उनी फाइनलअघिका दुई खेलमा म्यान अफ द म्याचमा चुनिएका थिए । उनले कुल १० विकेट लिए । वाग्मती प्रदेशका पृथु बाँस्कोटा उत्कृष्ट ब्याट्सम्यान र आर्मीका शाहब उत्कृष्ट बलरमा चुनिए । उत्कृष्ट ब्याट्सम्यान र बलरको पुरस्कार समूह चरणमा गरेको प्रदर्शनका आधारमा दिइएको हो । पृथुले कुल २ सय १५ रन बनाएका थिए । उनले आर्मीसँग सेमिफाइनलमा १ रनमात्र बनाउन सके । समूह चरणमा ९ विकेट लिएका शाहबले कुल १२ विकेट लिए । उदीयमान खेलाडी प्रदेश २ का विवेक यादव भए ।"
लिगमा एपीएफको जित निरन्तर,"(काठमाडौं)  विदेशी खेलाडीको उपस्थितिले बलियो बनेको वालिङ नगरपालिकालाई ३० गोलले पराजित गरी एपीएफले जित यात्रा पाँचौं खेलसम्म पुर्याएको छ । जितमात्र होइन डिफेन्डिङ च्याम्पियन एपीएफले प्रतियोगितामा अहिलेसम्म एक गोल पनि खाएको छैन ।सातदोबाटोस्थित एन्फा कम्प्लेक्स मैदानमा सावित्रा भण्डारीले दुई गोल गरेपछि एपीएफले वालिङमाथि सहज जित निकालेको हो । एपीएफबाट अर्को गोल प्रीति राईले गरिन् । क्यामरुनका तीन खेलाडीको अनुबन्धले सन्तुलित बनेको वालिङमाथि १३ औं मिनेटमा सावित्राले गोल गरी अग्रता दिलाएकी थिइन् ।७४ औं मिनेटमा व्यक्तिगत दोस्रो गोल गर्दा सावित्राको प्रतियोगितामा व्यक्तिगत गोलसंख्या १२ पुगेको छ । उनले यसअघि पुलिस, चन्द्रपुर र विराटनगरविरुद्ध ह्याट्रिक गरेकी थिइन् । प्रतियोगिताका पाँच खेलमा एपीएफले २१ गोल गरेको छ । सावित्राले व्यक्तिगत दोस्रो गोल गर्नु तीन मिनेटअगाडि प्रीतिले गोल गरेकी हुन् ।लगातार पाँचौं जितले एपीएफले १५ अंक बटुलेको छ । टोलीले शीर्षस्थानमा ८ अंकको अग्रता बनाएको छ । दोस्रो स्थानको नेपाल पुलिसले एक खेल कम खेलेर ७ अंक जोडेको छ । ४ खेलबाट वालिङको ५ अंकसहित चौथो स्थानमा छ ।अघिल्लो खेलमा विराटनगर महानगरपालिकाले उदयपुरको चौदण्डीगढी नगरपालिकामाथि ६० गोलको जित निकाल्यो । यो जितले विराटनगर ४ खेलबाट ७ अंकसहित तेस्रो स्थानमा पुग्यो । नेपाल पुलिससँग समान ७ अंक भएपछि गोलअन्तरमा विराटनगर पछि परेको हो ।अनु राईले २१ औं मिनेटमा गोलको खाता खोलेकी थिइन् । ३६ औं मिनेटमा उनैले अर्को गोल गरिन् । इमा राईले ३९ औं मिनेट र मनीषा थापामगरले ४३ औं मिनेटमा गोल गरेपछि पहिलो हाफमा विराटनगर ४० को अग्रता लिन सफल भयो ।दोस्रो हाफमा दुई गोल थपेको विराटनगरबाट ८२ औं मिनेटमा कुसुम थपलिया र एक मिनेटपछि वैकल्पिक खेलाडी पार्वती घलेले गोल गरेका थिए ।चौदण्डीगढी प्रतियोगिताकै कमजोर टोलीका रूपमा देखिएको छ । टोलीले खेलेका चारै खेलमा हार बेहोरेको छ । ४ खेलमा २९ गोल खाएको चौदण्डीगढीले १ गोलमात्र गरेको छ ।"
आहारारा चैतमा,"पोखरा (कास) सहारा क्लब पोखराले आयोजना गर्दै आएको आहारारा गोल्डकप फुटबल प्रतियोगिता यस वर्ष चैत १७ देखि २८ सम्म हुने भएको हो ।क्लबले शनिबार पत्रकार सम्मेलन गरी पोखरा रंगशालामा १९ औं संस्करणमा गोल्डकप हुने जनाएको छ । क्लबका अध्यक्ष केशवबहादुर थापाले प्रतियोगिता गर्न अखिल नेपाल फुटबल संघबाट आयोजकलाई समय तालिका प्राप्त भएको बताए । उनका अनुसार प्रतियोगितामा विदेशी टिम, ए डिभिजनका क्लब, मोफसलका टिम र आयोजकसहित १२ टिम सहभागी हुनेछन् । गत वर्ष विजेता मनाङ मर्स्याङ्दी र उपविजेता नेपाल पुलिस क्लब रहेका थिए ।क्लबका महासचिव रामजीप्रसाद अधिकारीले प्रतियोगिताबाट अनुमानित आम्दानी १ करोड ३० लाख रुपैयाँ र खर्च १ करोड २ लाख रुपैयाँ हुने बताए । २०५५ सालमा पोखराको पुरानो बसपार्कमा स्थापित सहारा क्लबले प्रतियोगिताबाट बचत हुने रकम सहारा एकेडेमीमा रहेका खेलाडीको भरणपोषणमा खर्च गर्दै आएको छ । क्लबले पोखराको दोबिल्लामा रहेको आफ्नै मैदानमा युवालाई फुटबल प्रशिक्षण गराउँछ । एकेडेमीको तेस्रो ब्याचमा हाल १४ जिल्लाका २४ किशोर खेलाडी आश्रित छन् ।यस प्रातियोगिता क्याराभान गोल्डकपसहित २० वर्षदेखि निरन्तर सञ्चालन हुँदै आएको छ । पहिलो संस्करणदेखि नै व्यापारिक प्रतिष्ठान हिमश्री फुड्स प्रालिको उत्पादन आहा र रारा तयारी चाउचाउले मुख्य प्रायोजन गर्दै आएको छ ।"
एबिन र विनय विजेता,"पाल्पा (कास) एबिन श्रेष्ठ र विनय खातीको जोडी जिल्लास्तरीय खुला ब्याडमिन्टन प्रतियोगितामा विजेता भएको छ । उनीहरूको जोडीले वसन्तलाल र महेशमान वज्राचार्यको जोडीलाई २११७, २११८ ले हराएर उपाधि जित्यो । विजेताले २५ हजार र उपविजेता जोडीले १५ हजार रुपैयाँ पुरस्कार पाए । ३२ जोडीले भाग लिएको प्रतियोगितामा रिब्दीकोट, लघुवाका प्रवीण खनाल र सन्तोष नेपाल तथा तानसेनका सुमित घिमिरे र विशाल भण्डारीको जोडी संयुक्त तेस्रो भयो । तेस्रो भएका जोडीलाई १०१० हजार प्रदान गरियो । पाल्पा जिल्ला ब्याडमिन्टन संघले आयोजना गरेको प्रतियोगितामा उत्कृष्ट खेलाडी सुमित घिमिरे र विशाल भण्डारी भए । उनीहरूलाई संघका अध्यक्ष वसन्तलाल वज्राचार्यले १० हजारसहित पुरस्कृत गरे । पूर्वखोलाबाट सहभागी उदीयमान खेलाडी विवेक न्यौपाने र पुरन गाहालाई व्यवसायी विज्ञान वज्राचार्यले र्याकेट र ट्रफी प्रदान गरे ।"
