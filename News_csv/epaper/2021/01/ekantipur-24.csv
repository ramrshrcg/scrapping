शीर्षक,विवरण
जब बाकसमा आइपुगे परदेशबाट आफन्त,"जसमध्ये धेरैजना आफ्नो मान्छेको मृत्यु कसरी भयो भन्नेमा जानकार नै थिएनन् भने केहीले प्राकृतिक मृत्यु भएको भन्नेमा शंका गरिरहेका थिए ।सिन्धुली बेलघारीका कुमार तामाङ सँगै काम गर्ने साथीभाइले भनेपछि दाजु सूर्यबहादुर तामाङको कालगतिले नै मृत्यु भएको पत्याउनुपरेको बताउँछन् । कामबाट फर्किएर मंसिर २८ को राति कोठामा सुतेका सूर्य त्यसपछि ब्युँझिएनन् । उनी ३१ महिनादेखि मलेसियास्थित एक गार्मेन्ट उद्योगमा काम गरिरहेका थिए । बेलुका खाना खाएर सुत्नु भएको थियो । बिहान ब्युँझिनु भएन रे, कुमारले सुनाए, दाइसँग गाउँघरका साथीहरू पनि काम गर्नुहुन्थ्यो । उनीहरूले पनि त्यही भनेपछि पत्याउनै पर्यो । कुमारका अनुसार सूर्यले आगामी जेठमा सधैंका लागि स्वदेश आउने बताएका थिए ।सूर्यबहादुरको श्रीमतीसँग सम्बन्धविच्छेद भइसकेको छ । उनका साढे ४ वर्षका छोरा र ९ वर्षकी छोरी छन् । काठमाडौंमै अन्तिम संस्कार गर्ने भएपछि परिवारजन र आफन्त शुक्रबार नै काठमाडौं आएको बताउँदै कुमारले भने, हामीलाई त मन बुझाउनै कठिन भइरहेको छ । अर्जुनधारा६ झापाका ३७ वर्षीय विष्णुकुमार चौधरीको शल्यक्रिया असफल हुँदा ज्यान गयो । अल्सर देखिएपछि अप्रेसनको तयारी हुँदै थियो । उच्च रक्तचाप पनि रहेछ । एक्कासि मुटुको चाल घटेर अप्रेसन नै सफल भएन, विष्णुकी श्रीमती हेमकुमारीको भनाइ उद्धृत गर्दै जेठान डम्बर यादवले भने, उपचारमै लापरबाही भयो । परदेशमा कसले ध्यान दिन्छ र ? हेमकुमारी र विष्णु मलेसियामा सँगै काम गर्थे । श्रीमान्को मृत्यु भएको १० दिनपछि अन्तिम संस्कार गर्न उनी शव लिएर स्वदेश आएकी हुन् ।विष्णु १० वर्षदेखि मलेसियामा कार्यरत थिए । उनका १५ वर्षका छोरा र १२ वर्षकी छोरी छन् । शवलाई घरसम्म लैजाने व्यवस्था वैदेशिक रोजगार बोर्डले गरिदियो । हामीले शवलाई गाउँमै लिएर आयौं, यादवले भने ।बोर्डका अनुसार गत डिसेम्बरमा मृत्यु भएका एक जनाको अस्तु र १८ जना नेपाली कामदारको शव शनिबार ल्याइएको छ । जसअन्तर्गत मिलन, सूर्य र विष्णुसहित बाँकेका तीर्थराम लोनिया, पाँचथरका सुन्दर राई, लक्ष्मीकुमार माझी, सिन्धुपाल्चोकका कालु तामाङ, अजय भण्डारी, झापाका लीलाबहादुर खड्का, धनकुटाका भीमबहादुर मगर, काभ्रेका अजय तामाङ, ताप्लेजुङका धनबहादुर विक, नेत्रप्रसाद भट्टराई, रौतहटका वीरेन्द्र राउत कुर्मी, पर्साका अझिर खान पैठाहान, सुनसरीका मोहम्मद मिस्तार, मोरङका रामकुमार मुदियारको शव काठमाडौं ल्याइएको हो ।उतै सद्गद गरिएका निजगढका वीरबहादुर तामाङको भने अस्तु मात्रै आएको छ । ती शवलाई नेपाल एयरलाइन्सको वाइडबडी ए३३० ले बिहान ८ः३० बजे त्रिभुवन विमानस्थलमा ल्याइपुर्याएको थियो । मलेसियामा अझै १६ जनाको शव ल्याउन बाँकी छ । न्यारोबडी विमानले शव बोक्दैन । पहिलाजस्तो थाई र मलेसियन एयर नेपाल नउड्दा समयमा नै शव पठाउन सकिएको छैन । निकै जोडबल गरेपछि मात्रै नेपाल एयरलाइन्सको वाइडबडी आयो, मलेसियाका लागि नेपाली राजदूत उदयराज पाण्डेले भने, फेरि वाइडबडी नआएसम्म बाँकी शव पठाउन सकिन्न । वैदेशिक रोजगारमा जानेमध्ये सबैभन्दा धेरै नेपाली कामदारको मृत्यु मलेसियामा नै हुने गरेको छ । सन् २०२० मा एक महिलासहित २ सय ७५ जना नेपालीको मलेसियामा मृत्यु भएको तथ्यांक छ । नेपाली दूतावासका अनुसार धेरैजसो नेपालीको मृत्यु क्रोनिक खालको रोग, आत्महत्या र सडक दुर्घटनाका कारण भइरहेको छ । कहिलेकाहीं कुटपिटका कारणले पनि नेपालीको ज्यान जाने गरेको छ ।"
नेकपा दुवै पक्षको दाबी आयोगले नमान्ने,"आयोगको कानुन तथा राजनीतिक दल महाशाखाका कानुन अधिकृतहरूले दुवै पक्षले पठाएका कागजातको आवश्यक अध्ययन र जाँचबुझ गरिसकेका छन् । स्रोतका अनुसार उनीहरूले दुवै पक्षले गरेको मागअनुसार फेरबदल दल दर्ता किताबमा गर्न नसकिने व्यहोराको सुझाव आयोगका पदाधिकारीलाई दिइसकेका छन् । अनौपचारिक छलफलमा आयोगका प्रमुख आयुक्त र अन्य दुई आयुक्त पनि त्यही सुझावअनुसारको निर्णय लिन सहमत देखिएको आयोग स्रोतले कान्तिपुरलाई बताएको छ । त्यस अवस्थामा नेकपा बाहिर फुटेको देखिए पनि औपचारिक रूपमा आयोगको दल दर्ता किताबमा भने पार्टी संरचना वा विधानमा कुनै फेरबदल भएको मानिने छैन । तत्कालीन दुई दल एमाले र माओवादी केन्द्र एकीकरण भएर २०७५ जेठ ३ गते नेकपा बनेको थियो । एकीकरणका बेला दलले दिएको विधान, ४ सय ४१ सदस्यीय केन्द्रीय कार्यसमिति, अध्यक्षमा ओली र दाहाल, महासचिवमा विष्णु पौडेललगायतका पार्टीको संरचना र पदाधिकारीमा कुनै पनि फेरबदल नमानिने आयोग स्रोतले उल्लेख गरेको छ । राजनीतिक दलसम्बन्धी ऐनको दफा ५१ मा दलको नाम, विधान, नियम, छाप, झन्डा वा चिह्नमा भएको परिवर्तन वा संशोधन, पदाधिकारीको हेरफेर र आयोगले तोकेबमोजिमका अन्य विषयको जानकारी आयोगलाई ३० दिनभित्र गराउनुपर्ने प्रावधान छ । दलबाट त्यस्तो जानकारी प्राप्त भएपछि आयोगले त्यस विषयमा आवश्यक अध्ययन र जाँचबुझ गर्दा त्यस्ता कामकारबाही संविधान, ऐन, नियम र दलको विधानबमोजिम गरेको पाइएमा परिवर्तन भएअनुसारको विवरण दल दर्ता किताबमा अद्यावधि गर्नुपर्ने ऐनको दफा ५१ उपदफा (२) र (३) मा व्यवस्था छ ।नेकपाका दुवै पक्षले दलको आधिकारिकतासम्बन्धी मागदाबीमा प्रवेश नगरी पार्टीमा गरिएको हेरफेर अद्यावधिक गरिदिन दबाब आयोगमाथि दिँदै आएका छन् । दलको विधानमा रहेको पार्टीको आधिकारिक निर्देशन र पत्राचारमा दुवै अध्यक्षको हस्ताक्षर हुने व्यवस्थाको कार्यान्वयन नभएको, पार्टीको बैठक बोलाउने प्रक्रिया विधानअनुसार नमिलेको, विधान संशोधन वा केन्द्रीय कमिटी विस्तार गर्ने विषय विधानमा उल्लेखित प्रावधानसँग मेल नखाएको भन्दै आयोगले दुवै पक्षको माग अस्वीकार गर्न लागेको हो ।राजनीतिक दलसम्बन्धी नियमावलीको नियम २५ (४) मा पार्टीमा हेरफेर गरिएको विषय अभिलेखीकरणका लागि पठाइएको कागजातको जाँचबुझ गर्दा नाम, विधान, नियम, छाप र झन्डा, चिह्न (लोगो) मा परिवर्तन वा संशोधन गर्न वा पदाधिकारीको हेरफेर गर्न नमिल्ने अवस्था भएमा आयोगले कारण खुलाई सुधारसहित विवरण पेस गर्न सम्बन्धित दललाई ७ दिनको समय दिन सक्ने प्रावधान छ । आयोगले नियमको त्यही व्यवस्थाअनुसार नेकपाको दुवै पक्षलाई पत्राचार गरेको थियो । दुवै पक्षबाट आयोगमा जवाफ आइसकेकाले आयोगले नियमावलीको नियम २५ (५) अनुसार निर्णय दिनुपर्छ । नियम २५ (५) ले निर्धारित अवधिभित्र दलबाट प्राप्त भएको विवरणप्रति आयोग सन्तुष्ट भएमा सोबमोजिमको अभिलेख अद्यावधिक गरी राख्ने र कुनै विवरण परिवर्तन, संशोधन वा हेरफेर हुन नसक्ने भएमा सोही व्यहोराको जानकारी सम्बन्धित दललाई गराउनुपर्ने भनेको छ । मागअनुसारको कुनै विवरण परिवर्तन, संशोधन वा हेरफेर हुन नसक्ने भएमा दलको साविकको विवरण कायम रहेको मानिने व्यवस्था छ । नियम २५ (४) ले तोकेको प्रक्रिया पूरा भइसकेकाले आयोगले नियम २५ (५) अनुसारको निर्णय लिनुपर्छ । आयोगले दुवैमध्ये कुनै पक्षले पठाएको हेरफेरको विवरणलाई स्विकार्नुपर्यो वा अस्वीकार गर्नुपर्यो, स्रोतले भन्यो, आयोग दुवै पक्षका निर्णयलाई अस्वीकार गरेर जाने निष्कर्षमा पुग्न लागेकाले नियम २५ (५) अनुसार मागबमोजिमको विधान संशोधन तथा पदाधिकारी हेरफेर हुन नसक्ने जानकारी दललाई दिइनेछ । उनीहरूले गरेको फेरबदललाई आयोगले अस्वीकार गरेको अवस्थामा दुवै पक्षका अगाडि आयोगविरुद्ध अदालत जाने विकल्प हुनेछ । त्यस अवस्थामा आयोगमा केन्द्रित नेकपा विवाद अदालत पुग्नेछ ।"
कर्मचारीमाथि कर्के नजर,"मुलुकभरका बुद्धिजीवी प्रतिनिधिसभा विघटनको आन्दोलनमा लागेको प्रसंग जोड्दै विज्ञप्तिमा २०६२६३ को आन्दोलनका क्रममा सात दलले गरेको प्रतिबद्धताबमोजिम प्रतिनिधिसभाबाट पारित संकल्प प्रस्तावअनुरूप तीनै तहमा कर्मचारीअनुकूल निजामती ऐन ल्याउने उल्लेख गरिएको छ । दलहरूले २०४६ सालदेखि नै कर्मचारीलाई आन्दोलनमा सघाउन आह्वान गर्दै आएका छन् । २०४६ र २०६२६३ को आन्दोलनमा निजामती कर्मचारी सहभागी थिए । अहिले पनि नेकपाको दाहालनेपाल समूहले मुलुकमा प्रतिगमन भएको ठहर गरेको छ । नेकपानिकट पेसागत महासंघका वरिष्ठ उपाध्यक्ष प्रेमल खनालले प्रतिगमनविरुद्ध कर्मचारी चुप लागेर बस्न नसक्ने बताए । उनले प्रतिनिधिसभा विघटनका कारण कर्मचारीको अहित हुने खालका प्रावधान राखेर अध्यादेश ल्याउने खतरा रहेको बताए । कर्मचारी समायोजनपछि संघीय निजामती सेवासम्बन्धी ऐन ल्याइएको छैन । निजामती ऐन नरहेको अवस्थामा सरकारले अध्यादेश ल्याएर तह लगाउने खतरा रहेको कर्मचारीको आशंका छ । कर्मचारी संगठनका नेता मोहन घिमिरेले कर्मचारीहरू जहिले पनि पेसागत हक, लोकतन्त्र र शान्तिका लागि लड्ने बताए । तत्कालीन राजा ज्ञानेन्द्र शाहले २०६१ सालमा गरेको प्रतिगमनविरुद्धको आन्दोलनमा कर्मचारीले सिंहदरबार ठप्प बनाएका थिए । कांग्रेसनिकट कर्मचारी युनियनका अध्यक्ष गोपाल पोखरेलले दलहरूले आन्दोलनमा लाग्न आह्वान गर्ने गरे पनि सत्तामा गएपछि ट्रेड युनियन अधिकार ख्याल नगरेको टिप्पणी गरे । निजामती कर्मचारीको आधिकारिक ट्रेड युनियनका अध्यक्ष भोला पोखरेलले कर्मचारी विगतमा पनि आन्दोलनहरूमा सहभागी भएको बताए । सेवालाई निरन्तरता दिएर नागरिक प्रशासन स्थापना गर्ने आन्दोलनमा कर्मचारी सहभागी हुन सक्छन्, उनले भने । १३ सचिवको सरुवा गुपचुप सरकारले विभिन्न मन्त्रालय र आयोगका १३ सचिवको सरुवा गर्ने निर्णय गरेको स्रोतले जानकारी दिएको छ । निर्वाचन आयोग, लोक सेवा आयोग, स्वास्थ्य, मन्त्रालयलगायतमा रहेका सचिव सरुवा गरिए पनि उक्त निर्णय तत्काल कार्यान्वयन नगर्न प्रधानमन्त्रीले मुख्य सचिवलाई निर्देशन दिएको दाबी स्रोतको छ । नयाँ मन्त्रीले सचिव रोज्ने र केही प्राविधिक समस्याका कारण निर्णय सार्वजनिक नगरिएको हो, स्रोतले भन्यो ।"
साढे ४ लाख खोप प्रदेश पठाइँदै,"कर्णालीमा झन्डै १२ हजारलाई खोप लगाइनेसुर्खेत कर्णाली प्रदेशमा पहिलो चरणमा झन्डै १२ हजार जनालाई कोरोनाविरुद्धको खोप लगाइने भएको छ । आइतबारसम्म खोप कर्णालीमा आइपुग्ने र एक साताभित्र सम्बन्धितलाई दिइने प्रदेश स्वास्थ्य निर्देशनालयले जनाएको छ । संघीय सरकारले कर्णालीका लागि करिब ५४ हजार डोज खोप छुट्याएको जानकारी आए पनि पहिलो चरणमा ११ हजार ७ सय ८० डोजमात्र आउने प्रदेश स्वास्थ्य निर्देशक डा रवीन खड्काले जानकारी दिए । उनका अनुसार पहिलो चरणमा स्वास्थ्यकर्मी, सरसफाइकर्मी, संक्रमितको शव व्यवस्थापनमा खटिने सुरक्षाकर्मी, एम्बुलेन्स चालक र महिला स्वास्थ्य स्वयंसेविकालाई खोप दिइनेछ । योपल्ट जिल्ला अस्पतालमै खोप केन्द्र तोकेर खोप लगाउने योजनामा छौं, उनले भने ।"
हिमपातपछि बढ्यो वन्यजन्तुको चोरीसिकार,"(बझाङ)  तलकोट गाउँपालिकाको सुनिकोटतिरबाट बुधबार साँझ आएका दुई मोटरसाइकल सदरमुकाम चैनपुरस्थित जिप पार्कनजिकै रोकिए । मोटरसाइकलमा सवार व्यक्तिले उनीहरूलाई पर्खिबसेका दुई जनालाई तीनवटा कालो झोला थमाए । केहीबेर त्यहाँ छलफल चल्यो । नगद कारोबार पनि भयो र मोटरसाइकलमा सवार व्यक्ति आएकै बाटो फर्किए ।उक्त स्थान जिल्ला प्रहरी कार्यालयबाट करिब पाँच सय मिटर दूरीमा पर्छ । कालो झोलामा मारिएका राष्ट्रिय चरा डाँफे थिए । त्यो पनि सिकारीबाट प्रतिगोटा २ हजार ५ सय रुपैयाँमा किनिएका । उनीहरूले नजिकैको एक चल्तीको होटलमा दुईवटा डाँफे प्रतिगोटा ३ हजार रुपैयाँमा बिक्री गरे । एउटा झोला भने हातमा झुन्ड्याएर लोकतान्त्रिक चोक हुँदै खुलामञ्चतिर लागे । पछि उनीहरूसँग बुझ्दा त्यो डाँफे एक जना सरकारी कार्यालयका प्रमुखलाई दिएको बताए । हिउँद लागेसँगै चैनपुरमा यस्ता दृश्यहरू दिनदिनै देखिन थालेका छन् । डाँफे मात्रै होइन, प्रतिबन्धित र लोपोन्मुख वन्यजन्तु, पन्छीको सिकार गर्ने क्रम बढेको छ । सदरमुकामका व्यापारीले गाउँका सिकारीहरूसँग सम्पर्क गर्ने र उनीहरूले मोटरसाइकल तथा गाडीमा सहजै ढुवानी गरिदिने गरेका छन् । विभिन्न जंगली जनावर र चराको मासु खोज्नेहरूले हामीलाई सम्पर्क गर्छन्, एक होटल व्यवसायीले भने, गाउँबाट सिकार आएपछि हामीले फोन गरेर उनीहरूलाई दिने गरेका छौं ।उनले यस्तो मासु किन्ने ग्राहकहरू जनप्रतिनिधि, नेता, व्यापारी, कार्यालय प्रमुख र सर्वसाधारणसम्म रहेको दाबी गरे । कुनैकुनै दिन त बजारभरि जंगली जनावरको मात्रै मासु हुन्छ, चैनपुरकै अर्का एक होटल व्यवसायीले भने, धेरै आएको दिन मासु केही सस्तो पनि हुन्छ । कम आएको बेला सिकारीले भनेको मूल्य तिर्नुपर्छ । केही दिनअघि लेकाली क्षेत्रमा हिमपात भएसँगै जंगली जनावर र पन्छीको चोरीसिकार पनि बढेको यसमा संलग्नहरू बताउँछन् । जाडोका कारण औल (बेंसी) तिर झरेका जंगली जनावर र पन्छीको सिकार गर्न सजिलो हुने भएकाले हिमपातपछि स्थानीय सिकारमा जाने गर्छन् । रतुवा, घोरल, झारल, थार, बँदेल तथा डाँफे, कालिजलगायतको समूहमा सिकार गर्ने गरेको स्थानीय बताउँछन् । यो हिउँदमा मात्रै गाउँमा बँदेल, रतुवा र घोरल गरेर ५०६० वटाभन्दा बढी जंगली जनावर मारिसके होलान्, तलकोट गाउँपालिकाका सुरेन्द्र विष्टले भने, डाँफे, कालिजजस्ता चराको त कुनै हिसाब नै छैन । दिनकै ३०४० वटासम्म पनि मार्ने गरेका छन् । सिकार गर्ने क्रम बढ्दा यस्ता वन्यजन्तु र पन्छीको संख्या उल्लेख्य घटेको उनको भनाइ छ ।जिल्लाको हिमाली र उच्च पहाडी क्षेत्रहरू काँडा, सुर्मा, दौलीचौर, रिलु, दहबगर, लेकगाउँ, मेलबिसौना, गडराय, कैलाश, कोटदेवल, मस्टा, भातेखोला, धमेना, सुनिकोटलगायत साबिकका ३० भन्दा बढी गाविसमा स्थानीयहरू हिउँदमा सिकार गर्ने र मारेका वन्यजन्तुहरू नजिकको बजारमा बिक्री गर्ने गर्छन् । यो सिजनमा जिल्लाभरमा हजारौंको संख्यामा वन्यजन्तु मारिएको हुन सक्ने सामुदायिक वन उपभोक्ता महासंघका पूर्वसचिव मंगलबहादुर खड्काको आकलन छ । कुनै गाउँमा त एकडेढ सय जनावर नै मारिसके भन्ने कुरा आएको छ । जिल्लाभरको हिसाब गर्ने हो भने त हजारौं जंगली जनावर र पन्छीहरू मरिएका होलान् ।सदरमुकाम चैनपुर र आसपासका क्षेत्रमा अहिले प्रतिडाँफे २ हजार ५ सयदेखि ४ हजार रुपैयाँसम्म बिक्री हुने गरेको छ । १ हजार ५ सयदेखि १ हजार ८ सय रुपैयाँसम्म गाउँमै बेच्ने गरेका छौं, एक स्थानीयले भने । झारल, नाउर, रतुवाको मासु प्रतिकेजी १ हजारदेखि १ हजार ५ सय रुपैयाँसम्ममा बिक्री हुने गरेको सिकारीहरू बताउँछन् । कालिज १ हजार ५ सयदेखि २ हजार रुपैयाँसम्म बिक्री हुने गरेको छ । दुईचार वर्षअघिसम्म हिमाली क्षेत्रका गाउँनजिकै प्रशस्त भेटिने वन्यजन्तुहरू हिजोआज मुस्किलले देखिने गरेको काँडाका उमेश बोहराले बताए । केही वर्ष पहिलासम्म हिउँ पर्दा मृग र डाँफेहरू गाउँमै आउँथे, बोहराले भने, अहिले घण्टौं हिँडेर लेकतिर गएपछि मात्र फाट्टफुट्ट देखिन्छन् । प्रत्येक वर्ष मारेका मार्यै छन्, अनि कहाँबाट देखिऊन् त ?डिभिजन वन कार्यालय बझाङका प्रमुख कर्णबहादुर खातीले यो वर्ष गत वर्षभन्दा बढी नै सिकार भइरहेको सुनिएको बताए । गत वर्ष प्रशासनले पनि कडाइ गरेका कारण केही घटेको हो कि भन्ने थियो । अहिले फेरि उस्तै भयो । सिकार नियन्त्रणका लागि अब छुट्टै कार्यक्रम ल्याउनुपर्ने देखिन्छ, उनले भने । उनले वन कार्यालयसँग भएको जनशक्तिले चोरीसिकार नियन्त्रण गर्न असम्भव भएको उल्लेख गर्दै गाउँगाउँमा सुराकी परिचालन गर्न र चेतना फैलाउन बजेटसहितको छुट्टै कार्यक्रम आवश्यक रहेको बताए । यो विषयमा मैले प्रदेश र केन्द्रस्तरमा पनि कुरा उठाएको हुँ । कतैबाट केही सुनुवाइ भएन । हाम्रै प्रयासले मात्रै यो नियन्त्रण गर्न सम्भव छैन, उनले भने ।"
काठसहित चार पक्राउ,"सिन्धुली (कास) अवैध रूपमा सालको काठ ल्याउँदै गरेका चार जनालाई प्रहरीले कमलामाई नगरपालिका१० बाट ट्रयाक्टरसहित पक्राउ गरेको छ । करिब २४ क्युविक फिट सालको काठसहित पक्राउ पर्नेमा तीनपाटन२ का चालक कर्णबहादुर तामाङ, भुवन मगर, बलबहादुर राना र मानबहादुर मगर छन् ।"
छात्रालाई साइकल उपहार,"कपिलवस्तु (कास) हिँडेर जानुपर्दा उनी विद्यालय सधैं ढिला पुग्थिन् । कपिलवस्तु नगरपालिका२ लमतियाकी ११ कक्षाकी छात्रा विद्यावती यादवलाई अब त्यो समस्या हुने छैन । वडा कार्यालयले साइकल दिएपछि उनले विद्यालय छिटै पुग्न पाउने भएकी हुन् ।सामुदायिक विद्यालयमा ११ र १२ पढिरहेका विपन्न, जेहेन्दार र मुस्लिम छात्रालाई कपिलवस्तु नगरपालिका२ ले शुक्रबार साइकल वितरण गरेको हो । वडा २ का विभिन्न गाउँका २५ छात्रालाई साइकल वितरण गरिएको छ । साइकलले आउजाउ सजिलो हुने रमतलहाकी छात्रा दीपा कुर्मीले बताइन् । तौलिहवास्थित बुद्धपद्म उमाविमा पढ्ने उनी घरधन्दा सकेर हिँडेर पढ्न जाँदा अबेला हुन्थ्यो । अब साइकल चढेर समयमै पुग्छु, उनले भनिन् । अशिक्षाका कारण समाज पछाडि परिरहेकाले छात्रालाई पढ्न हौस्याउन साइकल वितरण गरिएको कपिलवस्तु नगरपालिका२ का वडाध्यक्ष रामभजन कलवारले बताए ।"
'कांग्रेस अविश्वास प्रस्तावको पक्षमा,"मोरङ (कास) कांग्रेसका वरिष्ठ नेता रामचन्द्र पौडेलले प्रदेशसभामा कांग्रेसले अविश्वास प्रस्तावको पक्षमा भोट हाल्ने बताएका छन् । विराटनगरमा शनिबार पत्रकारसँग पौडेलले सत्ताधारीको विपक्षमा बसेर कांग्रेसले प्रतिपक्षीको धर्म निर्वाह गर्ने बताएका हुन् । प्रदेश १ र वाग्मती प्रदेशमा प्रधानमन्त्री केपी शर्मा ओलीनिकट मुख्यमन्त्री क्रमशः शेरधन राई र डोरमणि पौडेलविरुद्ध नेकपाका दाहालनेपाल समूहले अविश्वासको प्रस्ताव दर्ता गराएका छन् । वाग्मतीमा अविश्वासको प्रस्ताव टेबुल भइसकेको छ भने प्रदेश १ मा बुधबार हिउँदे अधिवेशन सुरु भएर अनिश्चितकालका लागि सदन स्थगन गरिएको छ ।नेता पौडेलले कांग्रेसका लागि यतिबेला दोहोरो संकट आएको बताए । देशको संविधान जोगाउनुका साथै पार्टीको महाधिवेशन गरेर विधान जोगाउने चुनौती छ, उनले भने । पार्टी सभापति शेरबहादुर देउवा पनि महाधिवेशन गराएर पार्टीको विधान र संविधान जोगाउने पक्षमा रहेको पौडेलको भनाइ थियो । कांग्रेस संविधान बचाउन चाहन्छ तर निर्वाचन बहिष्कारवादी होइन, उनले भने, कांग्रेसले संविधानमा टेकेर निर्वाचनमा जान चाहन्छ ।"
समयको भ्रष्टाचार !,"नेपालमा यसै पनि प्रशासनिक खर्च चुलिँदो छ, विकास गतिविधिका लागि पर्याप्त बजेट छैन । तर यो यथार्थलाई सधैं व्यंग्य गरिरहेको हुन्छ, पुँजीगत खर्चले । खासमा, मुलुक विकासका लागि पुँजी अभाव मात्र होइन, भएकै बजेट खर्चन सक्ने क्षमता पनि छैन । पुँजीगत खर्च कम हुनुको परिणाम विकास आयोजनाहरूमा परेको छ । कुनै पनि परियोजना समयमै नबन्दा देशको विकासको गति नै धीमा छ । तैपनि यो चिरकालिक समस्याको समाधान गर्न कहिल्यै गम्भीरतापूर्वक ध्यान दिइएको पाइँदैन । दुईतिहाइको शक्तिशाली सरकार बनेपछिको समयमा पनि यो मामिलामा कुनै सुधार आउन सकेन । आर्थिक वर्ष २०७७७८ को पहिलो चार महिनाको करिब एक दर्जन मन्त्रालयको पुँजीगत खर्च प्रगति १० प्रतिशतभन्दा कम हुनु यसैको नतिजा हो । देशमा थिति हुन्थ्यो भने सरकारको राजनीतिक संकटको सोझो मार विकास निर्माणमा पर्दैनथ्यो । प्रणालीबद्ध रूपमा चलेका संस्थाहरूले आफ्नै ढंगले काम गरिरहेका हुन्थे । फेरि, उल्लिखित तथ्यांक त कात्तिक मसान्तसम्मको मात्रै हो, जतिबेला अहिलेको सरकार ठूलो संकटमा परिसकेकै थिएन, सत्तारूढ दल नेकपाभित्र विवाद भए पनि धाँजा नै फाटिसकेको थिएन । र, नयाँ आर्थिक वर्ष लागेपश्चात् लामो अवधि देशमा लकडाउन र निषेधाज्ञा पनि थिएन । तैपनि वर्षको एकतृतीयांश अवधिमा दसांश पनि खर्च नहुनुले हाम्रो राज्य र विकास प्रशासनको खास क्षमता उजागर गर्छ । यसरी मुलुकको खर्च क्षमता नै बढ्न सकेन भने जति विकास भनेर चिच्याए पनि कुनै प्रगति हुन सक्दैन । त्यसैले, नीति निर्मातालगायतका सम्बन्धित पक्षहरूले यो मामिलालाई गम्भीरतापूर्वक लिनुपर्छ ।जुनजुन मन्त्रालयको मूल जिम्मेवारी विकास निर्माणका गतिविधि सञ्चालन गर्नु हो, तिनकै खर्च प्रगति पनि दयालाग्दो छ । अरू मन्त्रालयको विकास बजेटको ताल पनि उही छ । उक्त चार महिनामा दुई मन्त्रालयले त जम्मा १ प्रतिशत मात्रै खर्चिएका छन् । अर्थ मन्त्रालय, सञ्चार तथा सूचना प्रविधि र युवा तथा खेलकुद मन्त्रालयले चार महिनामा ११ प्रतिशत मात्र पुँजीगत खर्च गरेका छन् । स्वास्थ्य तथा जनसंख्या मन्त्रालय र वन तथा वातावरण मन्त्रालयले ३३ प्रतिशत मात्र विकास बजेट खर्चेका छन् । उद्योग, वाणिज्य तथा आपूर्ति मन्त्रालयकै पुँजीगत खर्च ४ प्रतिशत मात्रै छ । परराष्ट्र मन्त्रालयको त यसबीचको पुँजीगत खर्च शून्य छ । यस्तै, भूमि व्यवस्था, सहकारी तथा गरिबी निवारण, संघीय मामिला तथा सामान्य प्रशासन, खानेपानी, कृषि तथा पशुपन्छी विकास र ऊर्जा, जलस्रोत तथा सिँचाइ मन्त्रालय पनि कम खर्च गर्नेमा पर्छन् । विकासे मन्त्रालयमध्ये सबैभन्दा बढी खर्च सहरी विकास मन्त्रालयले गरेको छ, त्यो पनि १६ प्रतिशत जति मात्रै छ । सबैभन्दा बढी विकास निर्माणका काम गर्नुपर्ने भौतिक पूर्वाधार तथा यातायात मन्त्रालयकै खर्च प्रगति मुस्किलले ११ प्रतिशत छ ।विकास खर्च नभएर ढुकुटीमा मात्र पैसा थन्किरहँदा अर्थतन्त्रमा नकारात्मक असर परिरहेको हुन्छ । यसबाट आर्थिक वृद्धिदर पनि प्रभावित हुन्छ । यसपालि जारी महामारीलाई दोष दिइएला, तर वास्तवमा मन्त्रालयलहरूले खर्च गर्ने आधार नै राम्ररी बनाएका हुँदैनन् । कि त पुँजीगत खर्च प्राथमिकतामै पर्दैन कि वर्षान्तमा मात्रै यसतर्फ ध्यान दिइन्छ । यो सरकार बनेपछि सुरुमा प्रधानमन्त्री केपी शर्मा ओलीले बजेट कार्यान्वयनका लागि आफैं अनुगमन संयन्त्र बनाएका थिए, त्यसको समीक्षा पनि थालेका थिए । कार्यसम्पादन सम्झौताकै प्रचलन बसालेका थिए । र, तर, पनि नभनी काम गर्न निर्देशन दिएका थिए । तर पनि समयमै काम हुन सकेन । खास समस्या सल्टाउनेभन्दा पनि देखावटी प्रयोजनका लागि मात्रै दिने गरेको निर्देशनले काम गरेन । पछिपछि त यस्तो समीक्षा नै हुन छाडेको छ । सरकारको समग्र प्राथमिकतामै देश विकास कतै छुटेजस्तै भएको छ । नयाँ संविधान आउनुअघि बजेट ढिलो पारित हुन्थ्यो । खर्च गर्ने अख्तियारी पनि ढिलो जान्थ्यो । तर पछिल्ला वर्षमा यो समस्या छैन । जेठ १५ मै बजेट ल्याउनुपर्ने संवैधानिक व्यवस्थाका कारण आर्थिक वर्षको सुरुमै बजेट पारित भई खर्चको अख्तियारी पनि जाने गरेको छ । तैपनि खर्चमा सुधार भैरहेको छैन, सम्बन्धित सबैले चिन्ता गर्नुपर्ने पक्ष यही हो । सरकारसित देश बनाउने हुटहुटी नहुनु, विकास प्रशासन तदर्थवादी हुनु र सत्ता र शक्तिसितको पहुँचका कारण ठेकेदारहरूले आफूलाई कानुनभन्दा माथि राख्नु नै मुलुकका जुनसुकै परियोजनाका काम समयमै नहुनुका मोटामोटी कारणहरू हुन् । भ्रष्टाचार तथा अनियमिततासम्बन्धी अनुसन्धान गर्ने निकायहरूका कतिपय कार्यशैली पनि यसमा जिम्मेवार छन् । परियोजनाहरू बिनाअनियमितता प्रक्रियासम्मत ढंगले सञ्चालन हुनुपर्नेमा शंकै छैन, तर कुनै पनि बहानामा कामै नहुने परिस्थिति आउनु हुँदैन । अहिले कस्तो स्थिति छ भने, काम नगरे केही कानुन लाग्दैन, जति नै बजेट रोकेर राखेमा अख्तियार दुरुपयोग अनुसन्धान आयोगले हेर्दैन । तर, काम गर्दा कसैले उजुरी गरेमा अख्तियारमा तारिख धाउनुपर्छ । कामै नगरे न कारबाही हुन्छ, न जवाफदेही बन्नुपर्छ । कार्यान्वयन गर्ने अधिकारीहरू जोखिम उठाउन नचाहने र अख्तियार र राष्ट्रिय सतर्कता केन्द्रले केही प्रश्न उठाउँछ कि भनेर तर्कने प्रवृत्ति मुलुकको विकासका लागि घातक छ । तसर्थ, कारबाही भोग्नुभन्दा कामै नगर्नु बेस भन्ने मनोवृत्ति हटाउनुपर्छ । सम्बन्धित प्रशासक र व्यवसायीहरू विकास समय र बजेटप्रति उत्तरदायी हुनैपर्छ । काबुबाहिरको परिस्थितिमा बाहेक निर्धारित लक्ष्यअनुसार विकास र यससम्बन्धी खर्च नभएको समय आफैंलाई पनि भ्रष्टाचार मानी जिम्मेवार व्यक्तिहरूलाई जवाफदेही बनाउने प्रणालीको खोजी गर्नुपर्छ ।"
पुराना सहकर्मी खोज्दै दाहाल,"नेताहरूले एकअर्कालाई नराम्रोसँग खुइल्याउने र स्वार्थ मिल्न थालेपछि फेरि टाँसिने प्रवृत्ति नेपालमा मौलाइरहेको छ । संविधान जारी भएपछि ९ असोज २०७२ मा तत्कालीन माओवादी केन्द्रबाट बाबुराम भट्टराई निस्केका थिए । त्यसपछि पुष्पकमल दाहालसँगको उनको सम्बन्ध सुमधुर हुन सकेन । उनीहरूबीच आरोपप्रत्यारोपको लामै शृंखला चल्यो । भट्टराईलाई पाखा लगाएर आफ्नै कट्टर आलोचक केपी शर्मा ओलीसँग दाहाल नजिक भए । पछिल्लो निर्वाचन एक भएर लडे । ओलीसँगको मधुर सम्बन्धका कारण दाहालले माओवादी केन्द्रलाई एमालेमा बिलाए । दुई पार्टीबीचको गठबन्धनले झन्डै दुईतिहाइ नजिकको जनमत पनि प्राप्त गर्यो । ओली दोस्रोपटक प्रधानमन्त्री भएपछि ओलीदाहाल सम्बन्ध बिस्तारै कटु हुन थाल्यो । तर, त्यो तितो सम्बन्ध बाहिर देखिन्छ कि भनेर लुकाउन दुवै पक्षले धेरै प्रयास गरे । आवश्यकताभन्दा बढी हावा भरिएपछिको भकुन्डो फुटेजस्तै गरी ओलीदाहाल सम्बन्ध पनि नजोडिने गरी फुटेको छ । प्रतिनिधिसभा विघटनपछि फेरि दाहाल र माधवकुमार नेपाल आपसमा जोडिन पुगेका छन् । एमाले पृष्ठभूमिबाट आएका नेपालसँगको यात्रा कति लामो र भरपर्दो हुन्छ भन्नेमा दाहाल दोधारमा भएजस्तो देखिन्छ । भोलि नेपालसँग पनि ओलीकै जस्तो अवस्था नआउला भन्न सकिन्न । त्यसैलाई मध्यनजर गरेर जस्तोसुकै दुस्मनी भए पनि मर्दापर्दा आफ्नै दाजुभाइ काम लाग्छन् भन्ने आभास भएरै दाहालले भट्टराईलाई भेटेका हुन् कि ! सहयोद्धाहरूले साथ छोड्दै जाँदा दाहालले उनीहरूलाई फकाइफुल्याइ गर्नुको सट्टा नयाँ सहयात्री खोज्दै हिँडे । यसले उनको राजनीति कमजोर बनायो । यदि साँच्चै दाहालले सहयोद्धाहरूलाई फकाउँदै जाने हो भने मोहन वैद्य र नेत्रविक्रम चन्दसम्मै पुग्नुपर्ने देखिन्छ । सुजन देवकोटा, पालुङटार४, गोरखा"
महामारीले बढायो बेरोजगारी,"राज्य रोजगारी सृजना गर्न योजनाबद्ध तरिकाले नलागेकाले शिक्षित युवाहरूसमेत विदेश जाने क्रम बढ्दो छ । नेपालमा बिदेसिने चलन निकै पुरानो हो । पहिले श्रम बेच्न मात्र जान्थे । अहिले दिमाग र सीप बेच्न पनि जान थालेका छन् । परिवारको आर्थिक अवस्था कमजोर भएका कारण धेरै मानिस विद्यालयको पढाइ बीचमै छोडेर खाडी मुलुक वा भारत जान बाध्य छन् । विद्यालय तहका बालबालिकालाई समेत परीक्षाको होइन, कुन देश जाने भन्ने चिन्ता छ । किनकि उनीहरूलाई पढेर केही हुन्न भन्ने परेको छ । नेपालको शिक्षाले ससाना बालबालिकालाई सुखद भविष्यप्रतिको आशा जगाउन सकेको छैन । शैक्षिक संस्थाहरूले पढ्न त पढाउँछन् तर उत्पादित मानव स्रोतलाई सरकारले विकासका कार्यमा लगाउन सकेको छैन । यहाँका शिक्षित र श्रमिक दुवै वर्गलाई सरकारले स्वदेशमै कसरी अड्याउने खाका नकोरेसम्म देश विकास हुँदैन । नेपालीलाई बाहिर पठाउनकै लागि वैदेशिक रोजगार महाशाखा निकै सक्रिय छ । अंग्रेजी जान्ने, डिग्री पास गरेका व्यक्तिहरू केयरगिभरको तालिम सिकेर आवेदन दिनुपर्ने जागिरका लागि तँछाडमछाड गरिरहेका छन् । ५ सयका लागि आवेदन मागेकोमा ५० हजार व्यक्तिको आवेदन पर्छ । यस तथ्यांकले देशमा बेरोजगारीले विकराल रूप लिइरहेको देखाउँछ । बेरोजगारी कम गर्न कसरी कृषिको उपयोग गर्ने र नयाँ कलकारखाना खोल्नेतिरभन्दा पनि सरकारको ध्यान कसरी जनशक्तिलाई निर्यात गर्ने भन्नेमा छ । इजरायल पठाउने सरकारस्तरीय सम्झौता र दिनैपिछे हजारौंलाई दिइने श्रम स्वीकृतिले यसलाई पुष्टि गर्छ । नागरिकलाई विदेश पठाउने अनि रेमिट्यान्सले देश चलाएर समृद्धि हासिल गर्ने योजना नेताहरूको छ । कोरोना महामारीपछि बिदेसिनेहरूको संख्या ह्वात्तै बढ्यो । देश अदूरदर्शी नेताहरूका हातमा पुगेकाले लाखौं ऊर्जाशील र होनहार नागरिक खुरुखुरु बिदेसिनुपरेको छ । महामारीका बेला अब फेरि नागरिकलाई विदेश पठाउनुभन्दा यहीँ रोजगारीको वातावरण बनाउँछु भन्ने नेताहरू धेरै थिए । अहिले ती चुपचाप छन् । स्थानीय, प्रदेश र संघीय सरकार मिलेर ठोस योजनासहित अघि बढेको भए महामारीले रोजगारीमा पारेको प्रभाव कम गर्न सकिन्थ्यो । देश अस्थिर बनिरहेको छ । नेताहरू कुर्सी प्राप्त गर्ने राजनीतिमा रमाइरहेका छन् । जनता भने दुई छाक टार्न बिदेसिनुपरिरहेको छ । योबाहेक अन्य विकल्प पनि छैन । केपी अधिकारी, भैंसेपाटी, ललितपुर"
देउवाको द्विविधा र कांग्रेसको भविष्य,"नेपाली कांग्रेस लोकतन्त्रको रक्षक हो कि कुर्सी र अवसर मात्र चाहनेहरूको झुन्ड भन्ने प्रश्न यतिखेर चौतर्फी रूपमा उठ्न थालेको छ । कांग्रेसको दुईजिब्रे कुराले आमजनता रनभुल्लमा परेका छन् । संस्थापन पक्ष नेकपाको दुई गुटमध्ये जसले राम्रो प्रस्ताव दिन्छ उसैसँग मिल्छौं भन्दै छन् । संस्थापनइतर पक्ष भने लोकतन्त्रै सखाप पार्न उद्यत ओली समूहसँग मिलेर पुनः सरकारमा जानु आत्मघाती हुने बताउँदै छन् । सभापति शेरबहादुर देउवाको सत्तालोभले कांग्रेस यता न उताको भएको छ । के कुनै तानाशाहीले राम्रो अवसर दिन्छौं भन्दैमा आफ्नो सिद्धान्त, आदर्श र लोकतन्त्रको मूल्यमान्यता बिर्सेर सत्ताप्राप्तिको बाटोमा लाग्नु उचित हो ? होइन भने किन कांग्रेसले असंवैधानिक काम गर्ने ओली गुटसँग कुनै हालतमा पनि सहकार्य गर्दैनौं भन्न सकिरहेको छैन ? किन हामी पद र अवसरको बार्गेनिङमा छैनौं, लोकतन्त्रको पक्षमा छौं भन्न सकिरहेको छैन ? देउवाको द्वैधचरित्रले यतिखेर सम्पूर्ण कांग्रेसीको साख दाउमा लागेको छ । यस विषयमा कांग्रेसको केन्द्रीय कार्यसमितिमा घनीभूत छलफल गरिनुपर्छ । देउवा एक जनाको कारण पूरै कांग्रेस सती जान मिल्दैन । उनले हिजो राजाको प्रतिगमनलाई साथ दिँदै आफैं संसद् विघटन गरिदिए । आज ओलीको प्रतिगमनलाई साथ दिँदै छन् । यस्तै कारण कांग्रेसको भोट घटेर आज दुलोभित्र अटाउने पार्टीमा परिणत भएको छ । तर पनि कांग्रेसको चेत खुलेको छैन । यदि कांग्रेस लोकतन्त्रको पक्षपाती हो भने ओलीको संवैधानिक कू विरुद्ध जोडदार रूपमा सडकमा आउनुपर्छ । दाहालनेपाल समूहसँग मिलेर संयुक्त आन्दोलनमा जानुपर्छ । तर, देउवाको अवसरवादी प्रवृत्तिका कारण कांग्रेसले यस्तो गर्न सक्लाजस्तो लाग्दैन । प्रतिपक्षको धर्म निर्वाह गर्न छोडेर आन्दोलनको मुखमै भागबन्डाको राजनीति गर्न बालुवाटार धाउने देउवाको कारण के कांग्रेसलाई जनताले साथ देलान् त ? प्रतिनिधिसभा विघटनपछि पनि आफूलाई प्रधानमन्त्री पद र आफ्ना आसेपासेलाई उपयुक्त सरकारी नियुक्ति देऊ भन्दै ओलीसँग माग्दै छन् भन्ने सुनिन्छ । यस्तो लोभको पतन नभएसम्म कांग्रेसको उत्थान सम्भव छैन । गोपाल देवकोटा, जोरपाटी, काठमाडौं"
संकटले जन्माएको अवसर,"मुटु एउटै तर दुई रोगी शरीर भएका जुम्ल्याहाजस्तै नेकपा (नेकपा) आज यस्तो कम्युनिस्ट नामधारी पार्टी सक्रिय गतिविधिमा छ, जसको विश्लेषण र व्यवहार कम्युनिस्ट सिद्धान्त, आदर्श र परम्परासँग छेउटुप्पो केही पनि मिल्दैन । कम्युनिस्ट पार्टी श्रमिक वर्गका निम्ति पुँजीपति वर्गसँग लड्न जन्मिएको हो संसारमा, तर यो पार्टीको शत्रु वर्ग नै नेपालमा कोही छैन । सामन्तवादी संस्कृतिको अवशेष र एकाध व्यक्ति सामन्तहरू त बाँकी छन् तर सामन्त वर्ग अब अस्तित्वमा नभएकाले यसलाई शत्रु भन्न मिलेन । नेपाली आम जनताको मुख्य शत्रु आजको दलाल पुँजीपति वर्ग हो तर त्यो वर्गबाट त त्यस पार्टीको नेतृत्वमण्डली पालितपोषित हुन पुगेको छ । अब त्यो पार्टीले वर्गसंघर्ष कोसँग गर्छ भन्ने प्रश्नको उत्तर कसैसँग पनि छैन । तब त त्यस पार्टीको कार्यसूचीबाट वर्गसंघर्ष नै लापता भएको छ । सामन्तवादी र पुँजीवादी राजनीतिलाई निषेधका निम्ति कम्युनिस्ट राजनीति संगठित भएको हो तर नेकपा (नेकपा) ले निषेध गर्नुपर्ने राजनीतिक दुस्मन पनि कोही बाँकी छैन । त्यस पार्टीका दुवै शरीर कांग्रेस वा राप्रपासँग पनि राजनीतिक समीकरण गर्छन् र गर्ने तयारीमै छन् । उनीहरू दुवै साम्राज्यवादी वैदेशिक शक्तिहरूसँग सुमधुर सम्बन्ध बनाउन तँछाडमछाड गर्छन्, जबकि विगत सय वर्षको कम्युनिस्ट ध्येयको एउटा आदर्श पक्ष नै साम्राज्यवादी उत्पीडनका विरुद्ध सम्झौताहीन उभिनु हो । एउटै मुटु भएका जुम्ल्याहाको विम्बसँग ठ्याक्कै मिल्ने एउटै वैचारिकी र उस्तै स्वार्थमा जोल्ठिएका नेकपा (नेकपा) का दुई घटकरूपी शरीरको आजभोलिको गतिविधि यस्तो लाग्छ, शरीर जोडिएका जुम्ल्याहा आपसमा झगडा गरिरहेछन्, एकले अर्काको लुगा च्यात्दा दुवै नांगेझार भई तमासा बनिरहेछन् ।निश्चय पनि ओली पक्षले संविधानमै नभएको अधिकार प्रयोग गर्दै संसद् विघटनको प्रतिगमन लादेर नेपाली समाजलाई अझ धेरै पछाडि धकेल्ने दुस्साहस गर्यो । प्रचण्डमाधव पक्षले त्यसलाई सच्याउन संसद् पुनःस्थापनाको नारा अगाडि सार्यो । एउटा पक्षले नयाँ चुनावमार्फत अनि अर्को पक्षले संसद् पुनःस्थापनामार्फत देशलाई अघि बढाउने नीति अघि सारेका छन् । दुवै पक्षको प्रस्तुतिको ढाँचा भने ठ्याक्कै एउटै छ । एउटाले भन्छ, ओली व्यक्ति खराब भएकाले यो संकट आयो । अर्कोले भन्छ, प्रचण्डमाधव व्यक्तिहरू खराब भएकाले यो बाध्यता जन्मियो । अर्थात्, दुवै पक्षले व्यक्तिहरूमा दोष थोपरेका छन् । वास्तवमा कुनै पनि गम्भीर राजनीतिक घटना वा संकट जन्मिनुका पछाडि खास वर्गभित्रका विभिन्न पक्ष वा वर्गहरूबीचको संघर्षले नै निर्णायक भूमिका खेलेको हुन्छ । आजको प्रतिगमन दलाल संसदीय पुँजीवादी व्यवस्थामा उत्पन्न संकट र दलाल पुँजीपति वर्गका फरकफरक झुन्डबीचको संघर्षको परिणाम हो । उनीहरू दुवै पक्षले भने व्यक्तिहरूमा मात्र दोष थुपारेर समान रूपमा वास्तविक तथ्यमाथि पर्दा हाल्न तल्लीन छन् । प्रचण्डमाधव पक्ष खराब हो भने उनीहरूले कुन वर्गको राजनीति गरेर खराब हुन पुगेका हुन् ? ओली पक्ष मौन छ । त्यसै गरी प्रचण्डमाधव पक्ष पनि ओली पक्षले कुन वर्गको राजनीतिअन्तर्गत प्रतिगमन गर्ने दुस्साहस गरेको हो भन्ने विषयमा चुपचाप छ । दुवै पक्ष एकअर्कालाई भित्तैसम्म धकेल्न तम्सिए पनि एउटा भाष्य निर्माण गर्नचाहिँ समान रूपमा योगदान गरिरहेका देखिन्छन् । त्यो भाष्य हो व्यक्तिका कारण समस्या आयो र यो सबै नेपालीको संकट हो । संसद्मा रहेका नारायणमान बिजुक्छेको नेमकिपादेखि उपेन्द्र यादव नेतृत्वको जसपासम्म अनि नेपाली कांग्रेसका फरकफरक खेमादेखि मोहनविक्रम सिंहको पार्श्व नेतृत्वको राष्ट्रिय जनमोर्चासम्म नेकपा (नेकपा) का एक वा अर्को घटकले प्रस्तुत गरेका दलिल र निष्कर्षहरूकै वरपर उभिन पुगेका छन् । यस अर्थमा संसद्भित्रका अन्य पार्टीले पनि व्यक्तिका कारण समस्या आयो र यो सबै नेपालीको संकट हो भन्ने भाष्यलाई नै मलजल गर्न पुगिरहेका छन् ।आज नेकपा (नेकपा) का दुई घटकको सक्रियता तारा टिप्ने स्तरमा देखिन्छ । कार्यकर्ता तानातान, हानाहान, भेला, बैठक अनि हजारौं कार्यकर्ताको शक्ति प्रदर्शन चलिरहेको छ । विरोध प्रदर्शनको लहरमा अरू संसदीय पार्टीहरू पनि आफ्नो ल्याकतअनुसार कार्यकर्ता परिचालनमा जुटेकै छन् । बुद्धिजीवीहरूको एउटा हिस्सा पनि संसद्वादी पार्टीहरूकै भाष्यको छेउकुनामा पंक्तिबद्ध हुन सुरु भएको छ । स्थानीय तहसम्म चुनाव जितेका संसद्वादी पार्टीहरूका निम्ति भएभरका जिल्लाबाट कार्यकर्ता र समर्थक हजारौं जम्मा पारेर र्याली गर्नु यति बेला खासै गाह्रो छैन किनभने स्थानीय तहसम्म पुगेको बजेट छ्यालब्याल छ । प्रदेश र स्थानीय तहको सरकारमा बसेका नेताकार्यकर्तालाई यस्तो प्रदर्शनका निम्ति खर्च जुटाउँदा अतिरिक्त दुई फाइदा पनि छन् । एक, पार्टीको आन्दोलनका निम्ति आर्थिक जोहो गर्दा पार्टीमा हैसियत वृद्धि हुने । दुई, सरकारमा बस्दा भागशान्ति गरेर गरिएको खत पनि पार्टीले माफ गर्नैपर्ने अवस्था हात लाग्ने । प्रचण्डमाधव घटकले गरेको होस् या अरू पार्टीले, अदालतको निर्णय मान्छौं भनी कसम खाएर गरिएको आन्दोलन विशुद्ध राजनीतिक आन्दोलन नभएर अदालत वा विभिन्न शक्तिकेन्द्रलाई प्रभावित गर्न गरिएको प्रयत्नभन्दा माथि गनिन सक्दैन । राजनीतिक आन्दोलन भए त कानुनी परिधिभित्र सीमित हुने कसम खानै मिल्दैन । यस प्रकार आजका संसद्वादी पार्टीका प्रतिगमनविरोधी प्रदर्शनहरू जाम परेर नचलेका समिति र कार्यकर्तालाई परिचालन गर्ने, संसद् पुनःस्थापना भए नयाँ गठजोडको सरकार निर्माणका निम्ति शक्ति संगठित गर्ने र पुनःस्थापना नभए नयाँ चुनावी अभियानको रिहर्सलको स्तरभन्दा गुणात्मक रूपमा अगाडि जाने प्रकृतिका देखिँदैनन् । तर उनीहरूका प्रदर्शनमय माहोलले आम जनतामा क्रमशः एउटा वैचारिक विभ्रम निर्माण गर्दै लगिरहेछ । आजको संकट सम्पूर्ण नेपाली समाज र जनताको संकट हो भन्ने विभ्रम । के कुनै राजनीतिक संकटको वर्गीय चरित्र हुँदैन ? त्यसै गरी राजनीतिक संकट समाधानका निम्ति अघि सारिने उपाय पनि निवर्गीय हुन सम्भव छ ? कदापि छैन । त्यसैले आजको संकटबारे संसद्वादी पार्टीहरूले निर्माण गर्न खोजेको वैचारिक विभ्रमबारे गम्भीर बहस जरुरी छ । यो कस्तो संकट र कसको संकट भन्नेबारे सही दृष्टिकोण बन्नु आवश्यक छ ।यथार्थमा यो संकट दलाल पुँजीवादी संसदीय व्यवस्थामा उत्पन्न भएको हो । त्यसैले मूलतः दलाल पुँजीपति वर्गका निम्ति संकट हो । नेपालको मध्यम वर्गका विभिन्न तप्काले पनि यही व्यवस्थाअन्तर्गत नै आफ्नो खुसहाली र शान्ति कायम रहने भ्रमपूर्ण आशा सँगालेकाले त्यस वर्गले पनि यसलाई आफ्नो पनि संकटका रूपमा बुझेको छ । तर वास्तवमा मध्यम वर्गको त्यो बुझाइ पनि दलाल पुँजीपति वर्गको प्रचारबाट बन्न पुगेको एउटा विभ्रम मात्र हो किनभने दलाल पुँजीवादले मध्यम वर्गलाई ठूलो राष्ट्रिय पुँजीपति वर्ग बन्ने सबै द्वार धेरैपहिले बन्द गरिसकेको हो । आम श्रमजीवी र उत्पीडित नेपाली जनताका निम्ति त यो संकट नै होइन । यो तर्कसँगै स्वाभाविक रूपमा प्रतितर्कहरू उठ्छन् । त्यसो भए यो व्यवस्था केवल दलाल पुँजीपति वर्गका निम्ति मात्र फाइदाजनक थियो ? अनि संविधानमा भएका मौलिक अधिकार लगायतका थुप्रै व्यवस्था आम श्रमजीवी एवं उत्पीडितहरूका निम्ति समेत थिएनन् ? आजको प्रतिगमन गहिरिँदै जाँदा ती सबै पनि धरापमा पर्दैनन् त ? पहिलो कुरा त कुनै पनि शोषकवर्गीय व्यवस्था श्रमिक वर्गले पनि न्यूनतम ज्यान धानेर श्रम गर्न सक्ने गरी तयार पारिएकै हुन्छ, अन्यथा शोषक वर्ग नै बाँच्न सक्दैन । त्यसैले व्यवस्थाको मूल पक्ष के हो भन्ने आधारमा व्यवस्थाको मूल्यांकन गर्ने हो । दोस्रो कुरा, शासक वर्ग र समुदायलाई आवश्यक व्यवस्थाहरू गर्दा त्यस्ता व्यवस्थाहरू आम जनताका निम्ति पनि गरिएको हो भन्ने भ्रम दिइन्छ जुन यथार्थमा चाहिँ हुँदैन । नेपालको प्रचलित व्यवस्थामा जतिवटा मौलिक अधिकारहरू उल्लेख छन्, तिनलाई व्यवहारमा उपभोग गर्न आम श्रमजीवी र उत्पीडितहरूको आर्थिक र राजनीतिक हैसियत गुणात्मक रूपमा माथि उठ्नुपर्ने हुन्छ । आर्थिक र राजनीतिक हैसियत समृद्ध हुने गरी व्यवस्था निर्माण नगरेपछि त्यस्ता मौलिक हक केवल शासक वर्गले मात्र मूलतः उपभोग गर्न सम्भव हुन पुग्छ । संविधानमा मानव अधिकारबारे जुन व्यवस्था उल्लेख छ, के त्यो दलित, महिला र मजदुर वर्गले उपभोग गर्न सक्छन् ? मूल रूपमा सक्तैनन् किनभने त्यसका निम्ति आर्थिक, राजनीतिक र सामाजिक हैसियतमा वृद्धि हुनु जरुरी हुन्छ जुन यो व्यवस्थाले हुनै दिन्न ।यसरी दलाल संसदीय पुँजीवादी व्यवस्थाले उपलब्ध गराएका भनिएका अधिकांश लोकतान्त्रिक अधिकार मूलतः शासक वर्गका निम्ति मात्र उपभोग्य हुन् । तेस्रो कुरा, आजको व्यवस्था र संविधान बनाउँदा हाकाहाकी जनजातिका आधारभूत सरोकारमाथि बलात्कार भएको हो । तब त जनजाति संगठनहरूले संविधान निर्माणलाई नै पहिलो प्रतिगमन भनेका हुन् । मधेसीले त संविधानलाई प्रतीकात्मक रूपमा जलाएकै थिए । भूमिसुधारको मुद्दा नै आधारभूत रूपमा गायब पारिएको हो । हायर एन्ड फायर वाला नवउदारवादी राक्षसी नीतिअनुकूल व्यवस्था बनाउने क्रममै त मजदुरको हडताल गर्ने अधिकारसमेत कुण्ठित पारिएको हो । दलितहरूका आधारभूत अधिकारमाथि संविधानमा लाजमर्दो चालबाजी गरिएको होइन ? यस प्रकारका समग्र प्रपञ्चसहित निर्मित हुन पुगेको व्यवस्था नै यथार्थमा श्रमजीवी वर्ग र उत्पीडितहरूका निम्ति निरन्तरको संकट थियो । तब यस्तो व्यवस्था र त्यसको मालिक वर्ग एवं समुदायमा आएको संकट कसरी उत्पीडित वर्ग र समुदायको पनि संकट हुन सम्भव छ ? सर्वोत्तम भनिएको व्यवस्थामा कुनै सामानमा एक रुपैयाँ भाउ घट्दैन, प्रत्येक टाउकोमाथि ऋण चुलिँदै जान्छ, करिब पौने एक करोड युवा बिदेसिने प्रक्रियामा दशमलव पछाडिको अंक पनि घट्दैन, सियो मात्र होइन गुन्द्रुकसमेत आयात गर्नुपर्ने परिस्थिति बढ्दै नै जान्छ, बलात्कार र महिला हिंसा प्रकोपको स्तरमा बढ्दा कुनै राष्ट्रिय नीति र संकल्प व्यवस्थाले गर्दैन, दर्जनौं दलित हाकाहाकी मारिँदा व्यवस्थालाई तीखो दुखाइसमेत हुन्न । के यस्ता अकल्पनीय दर्दहरू नेपालका श्रमिक वर्ग र उत्पीडितहरूमाथि दलाल पुँजीवादी व्यवस्थाले लगातार ऐया पनि राम्ररी भन्न नदिई बर्साएको होइन ? श्रमजीवी वर्ग र उत्पीडितहरूले निरन्तर भोग्नुपरेका ती मर्मान्तक दर्दहरूको संकट आजको राजनीतिक संकटभन्दा कमसल हो ? अवश्य होइन, बरु आजको संकटभन्दा गहिरा र जटिल हुन् । महँगीमा चुपचाप बस्ने र आङ नै सिरिङ्ग हुने स्तरका अत्याचारहरूका विरुद्ध सडकमा नआउने मात्र होइन, कार्यकर्तालाई जान रोक्नेहरूले आजको सडक रंगाएको दृश्यलाई आफ्नो जमातको हालहुकुम खतरामा पर्दाको राजनीतिक बरबराहट मात्र हो भनी कुनै मजदुर वा दलितले भन्यो भने त्यसलाई कुन तर्कले खण्डन गर्ने ? तसर्थ, आजको संकट मूल रूपमा दलाल पुँजीवादी व्यवस्था र दलाल पुँजीपति वर्गका निम्ति संकट हो, त्यसको ठीक उल्टो व्यापक श्रमजीवी वर्ग र उत्पीडित समुदायका निम्ति भने मूलतः एउटा नयाँ अवसर हो ।संसदीय व्यवस्था सर्वोत्तम हो भन्नेहरूलाई हाकाहाकी आम जनताले प्रश्न गर्ने अवसर हो यो । शिक्षा र स्वास्थ्य झन्झन् महँगो हुने, उत्पादन नभई बेरोजगारी बढ्ने, विदेशबाट ल्याएको पैसा पनि फेरि उतै फर्किएर जाने तिम्रो व्यवस्था कस्तो हो ? श्रमजीवी वर्ग चुनावबाट चुनिनै नसक्ने, समावेशिता अपमानको विषय बन्ने, भ्रष्ट र जातवादीहरू सधैं व्यवस्थाका सबै अंगका हर्ताकर्ता बनिरहने तिम्रो व्यवस्था कसरी प्रगतिशील ? हैसियतवाला नेताको कोठादेखि प्रधानमन्त्रीको बैठककक्षसम्म अकण्टक विदेशी नांगो चलखेल भैरहने तिम्रो व्यवस्था कति दामको राष्ट्रिय हो ? प्रतिगमनलाई ध्वस्त पार्न म पनि चाहन्छु तर बलात्कार गरिएको म जनजातिको मुद्दा आन्दोलनको नारामा कहाँनिर समावेश गरेका छौ ? उपेक्षामा कुल्चिएको मधेसी र अपमानित गरी छलिएको दलितको विषयलाई के तिमीहरू आत्मालोचनासहित आफ्नो बनाउन तयार छौ ? तिमीहरू आफ्नो पार्टी संरचनालाई जात व्यवस्थाबाट मुक्त गराउन तयार छौ ? हज कमिटीको बजेटभन्दा मुस्लिमको अस्तित्व धेरै माथि हुनुपर्छ भन्ने कतै एजेन्डा छ तिम्रो ? ए साँच्ची, अब त नागरिकतामा महिलालाई समान व्यवहार गर्न पो तम्सियौ कि राता क्रान्तिकारी बनेर ? यदि यस्ता दर्जनौं प्रश्नको उत्तर आन्दोलनसँग छैन भने तिम्रो आन्दोलन प्रतिगमनविरोधी कसरी हो र यथास्थितिको पुनरुत्पादनकारी राजनीतिक हूलचाल मात्र कसरी होइन ? यसरी आजको संकट आम श्रमजीवी वर्ग, उत्पीडित समुदायहरू र देशभक्तहरूले कुडाकर्कट बनाएर फाल्न खोजिएका आफ्ना सरोकारलाई जीवन्त बनाएर अगाडि ल्याउन सकिने अवसर बन्न पुगेको छ । यो अवसरलाई भरपूर प्रयोग गर्नु र प्रतिगमनविरोधी माहोललाई वास्तविक अग्रगामी परिवर्तनको माहोलमा बदल्न कोसिस गर्नु आजको मुख्य आवश्यकता हो ।जस्तोसुकै खराब व्यवस्था किन नहोस्, त्यसभित्र नै दरार पर्न नथालेसम्म त्यस व्यवस्थाको विकल्पमा अग्रगामी व्यवस्था बनाउन चाहनेहरूका निम्ति वस्तुगत अवसर सिर्जना हुन सक्तैन । दलाल पुँजीवादी संसदीय व्यवस्थामा आजको संकटले एउटा गतिलो धाँजा फाटेको छ, त्यसैले योभन्दा अग्रगामी राजनीतिक व्यवस्थामा जान चाहने शक्तिहरूले यो संकटको धाँजामा टेकेर गुणस्तरयुक्त अभियान छेड्नु आवश्यक छ । त्यसै गरी श्रमिक वर्ग र उत्पीडित समुदायहरूले यस्तै बेला आफ्ना न्यायपूर्ण सरोकारलाई पुनर्जीवित गर्न र नैतिक वैधता दिलाउन सक्छन्, जुन बेला उत्पीडक वर्ग र समुदायको प्रगतिशील हिस्साले त्यस्तो सरोकार आफ्नो अस्तित्वका निम्ति सुन्नैपर्ने वातावरण जन्मिन पुग्छ । हो, यो संकटका बीचबाट यस्तै परिवेश र वातावरण निर्माण हुँदै छ । त्यसैले धिपिक्कै निभेझैं भएको उत्पीडितहरूको आन्दोलनले यही अवसरमा सर्वांग रूपमा नवीन दिशा र मोर्चाबन्दीको थालनी गर्नु जरुरी छ । सिंगै व्यवस्था परिवर्तन र शोषित वर्ग एवं उत्पीडितहरूको न्यायपूर्ण व्यवस्थापनमा पुग्न कति समय लाग्छ, छिटो वा ढिलो के होला, त्यो मुख्य कुरा होइनÙ बरु आजको जनविरोधी व्यवस्था र त्यसको मालिक वर्गमा उत्पन्न संकटमाथि अग्रगामी परिवर्तनको ब्याड कति बनाउन सकिन्छ र ब्याडमा कति बीउ छर्न सकिन्छ, त्यो नै श्रमजीवी वर्ग र उत्पीडित समुदायको आजको मुख्य ध्याउन्न हुनुपर्छ ।"
इजलास गठनमा बहस,"इजलास गठनमा समस्या ः दुईसंविधानको धारा २८४(१) (ख) मा प्रधानन्यायाधीश संवैधानिक परिषद्को दोस्रो नम्बरको पदेन सदस्य हुने व्यवस्था छ । धारा १३७(१) मा प्रधानन्यायाधीश पाँच सदस्यीय संवैधानिक इजलासको पनि अध्यक्ष हुने व्यवस्था छ । दुवैमा प्रधानन्यायाधीशको उपस्थिति संविधानले आवश्यक गरेको छ । संवैधानिक परिषद्ले संवैधानिक निकायहरूका प्रमुख र सदस्यहरू नियुक्तिका लागि सिफारिस गर्ने प्रशासकीय काम गर्छ । नियुक्तिको सिफारिस अर्धन्यायिक पनि होइन (एआईआर, सन् १९९२, पृष्ठ १८०७ र नेकाप, २०६४, अंक ३, पृष्ठ ५०६) । संवैधानिक परिषद्को सिफारिस वा निर्णयविरुद्ध सर्वोच्च अदालतको असाधारण अधिकार क्षेत्रमा रिट लाग्छ । धारा १३३(२) यस्तै कामका लागि हो । यदि रिट निवेदन संवैधानिक इजलासबाट हेरिनुपर्ने रहेछ र संवैधानिक परिषद्को सिफारिसमा पनि प्रधानन्यायाधीशको सहभागिता रहेछ भने स्वार्थ बाझेका कारण सम्बन्धित प्रधानन्यायाधीशले संवैधानिक इजलासमा बस्न मिल्दैन । धारा १३७(१) मा प्रधानन्यायाधीश वा अन्य चार न्यायाधीश नभनी प्रधानन्यायाधीश र अन्य चार न्यायाधीश भनिएकाले प्रधानन्यायाधीशको अध्यक्षता अनिवार्य हुन्छ । कानुनको व्याख्यामा वा अनि र मा ठूलो अन्तर हुन्छ । वा ले विकल्प दिन्छ, र ले कुनै विकल्प दिँदैन । संवैधानिक परिषद्को निर्णयमा सम्मिलित भएपछि आफैंले गरेको निर्णयमा प्रधानन्यायाधीश कमिटेड बन्छ । आफ्नो मुद्दामा आफैं न्यायाधीश हुनु हुँदैन भन्ने सिद्धान्तअनुसार न्यायको मान्य सिद्धान्त, प्राकृतिक न्यायको सिद्धान्त र न्यायाधीशको आचारसंहिताले पनि एकपटक गरेको निर्णयलाई पुनः आफैंले हेर्नु हुँदैन । प्राकृतिक न्यायको पहिलो सिद्धान्त नै नो म्यान सुड बी अ जज इन हिज अर हर ओन केस हो । ओन केस भनेको आफ्नो व्यक्तिगत मुद्दा भनेको होइन, आफू एकपटक संलग्न भैसकेको विषयलाई भनेको हो (एनएच मार्सल न्याचुरल जस्टिस, पृष्ठ १६) । आफ्नै मुद्दामा आफैं न्यायाधीश बन्न हुँदैन भन्ने सिद्धान्त र धारा १३७(१) को शाब्दिक र अक्षरशः अर्थ र व्याख्या गर्ने हो भने एकातिर प्रधानन्यायाधीश बाहेकको संवैधानिक इजलास गठन हुन सक्दैन, अर्कातिर संवैधानिक परिषद्मा प्रधानन्यायाधीशको सदस्यता अनिवार्य हुन्छ । यसले गर्दा सम्बन्धित प्रधानन्यायाधीश अवकाश नहुन्जेल त्यस्तो मुद्दा अगाडि बढ्न सक्दैन । धारा १३७(१) मा प्रधानन्यायाधीशपछि र शब्द पर्यो । शाब्दिक व्याख्या गर्ने हो भने र लाई वा को अर्थ गर्न मिल्दैन । धारा १२६(१) मा नेपालको न्यायसम्बन्धी अधिकार संविधान, कानुन र मान्य सिद्धान्त बमोजिम अदालतले प्रयोग गर्ने व्यवस्था छ । सर्वमान्य सिद्धान्त संविधानले पनि पालना गर्नुपर्छ । प्रजातान्त्रिक समाज र संविधानवादमा मान्य सिद्धान्त संविधानभन्दा पनि माथि हुन्छ । सामञ्जस्यपूर्ण व्याख्या गरेर धारा १३७(१) मा प्रधानन्यायाधीश परे पनि संविधानजत्तिकै प्रभावशाली न्यायको मान्य सिद्धान्त हुनाले अपवादका रूपमा अन्य वरिष्ठतम न्यायाधीशले संवैधानिक इजलासको अध्यक्षता गर्दा धारा १३७(१) अक्षरशः पालना नभए पनि मान्य सिद्धान्त र स्वच्छ सुनुवाइको पालना हुन्छ । त्यस्तो गर्दा संविधानको सीधा र ठाडो उल्लंघन नहोला तर त्यो स्थायी समाधान होइन । कुनै दिन संविधान संशोधन हुँदा संविधान उल्लंघन नहुने र स्थायी समाधानका लागि संवैधानिक परिषद्मा प्रधानन्यायाधीशको सदस्यता नहुने व्यवस्था गर्नु विभिन्न कारणले उचित देखिन्छ । एउटा कारण, प्रधानन्यायाधीश प्रशासकीय कार्यमा संलग्न रहनु हुँदैन । अमेरिकी सर्वोच्च अदालतका न्यायाधीशहरू जाँचबुझ आयोगमा बस्दैनन् । पहिले अमेरिकी राष्ट्रपति केनेडी हत्याको जाँचबुझमा उनीहरू संलग्न भए, त्यसपछि त्यस्तो आयोगमा बस्न छाडे । उनीहरू राष्ट्रपतिलाई रायसल्लाह दिँदैनन् । प्रोसिक्युटरको काम पनि गर्दैनन् । दोस्रो विश्वयुद्धमा सर्वोच्च अदालतका न्यायाधीश न्युरेम्बर्ग वार ट्रिब्युनलमा प्रोसेक्युटर बनेर गए । त्यसपछि जान बन्द गरे । हाम्रोमा पनि धारा १३२(१) मा न्यायाधीशलाई मुद्दा हेर्नबाहेक अन्य काममा नलगाउने भनी स्पष्ट लेखिएको छ । न्यायाधीश प्रशासकीय काममा नलगाइने व्यवस्था शक्ति पृथकीकरण र नेपालको संविधान, २०७२ को एउटा विशेषता हो । पदाधिकारीको सिफारिस र नियुक्ति प्रशासकीय काम हो । प्रधानन्यायाधीशले धारा १३६ अनुसार आफ्नै न्यायपालिकालाई प्रभावकारी बनाउने प्रशासकीय काम र धारा १५३ अन्तर्गत न्यायपरिषद्को काममा बाहेक अन्य प्रशासकीय प्रकृतिका काममा संलग्न हुनु वाञ्छनीय हुँदैन । धारा २८४(१)(क) शक्ति पृथकीकरणको भावनासँग मिल्दैन । संवैधानिक इजलासमा अध्यक्षता गर्दा स्वार्थ बाझिएकै कारणले समेत संवैधानिक परिषद् बाट प्रधानन्यायाधीशको सदस्यता हटाउनेतर्फ संशोधनका बेला विचार गरिनुपर्छ । त्यस्तो हुन सके शक्ति पृथकीकरण र हाम्रो संविधानले गरेको न्यायाधीशलाई न्यायिक काममा बाहेक अन्य काममा लगाउन नहुने व्यवस्थाको पनि सम्मान हुन्छ र संवैधानिक इजलास गठनमा पनि समस्या आउँदैन । प्रधानन्यायाधीशलाई संवैधानिक परिषद्को सदस्य बनाउन नहुने अर्को महत्त्वपूर्ण कारण पनि छ । संवैधानिक परिषद्मा प्रधानन्यायाधीशलाई सदस्य बनाउनुको कारण स्वभावैले प्रधानन्यायाधीशमा न्यायिक मन हुन्छ, निष्पक्ष हुन्छ, हरेक सिफारिस र निर्णयमा आधार र कारण खोज्छ, अरू सदस्यले उम्मेदवारको नाम खल्तीबाट झिके भने विरोध गर्छ, नोट अफ डिसेन्ट लेख्छ, संविधानको भावनाअनुसार काम गर्न सुझाव दिन्छ भनेरै हो । धेरै सम्भावित उम्मेदवारबाट छान्दाछान्दै, सर्टलिस्ट गर्दागर्दै जो उकृष्ट ठहरिन्छ, त्यस्तो उम्मेदवारको सिफारिसका लागि प्रधानन्यायाधीशले अडान लिन्छ । अडान असफल भए नोट अफ डिसेन्ट लेख्छ भनेर प्रधानन्यायाधीशलाई संवैधानिक परिषद्को काममा स्वच्छता, पारदर्शिता र निष्पक्षताका लागि अम्पायरका रूपमा सदस्य बनाइएको हो । जस्तो अमेरिकाको संविधानअनुसार राष्ट्रपतिलाई महाभियोग लगाउँदा सिनेटमा प्रधानन्यायाधीशले अध्यक्षता गर्छन् । साथै अन्य सदस्यबाट हाम्रो मान्छे सिफारिस भएमा प्रधानन्यायाधीशले हाम्रो होइन राम्रो मान्छे खोज्छ भनेरै कार्यपालिकाको डोमेन मा पर्ने संवैधानिक परिषद्मा सदस्य बनाइएको हो । तर विगतका संवैधानिक परिषद्का नियुक्तिहरू हेर्दा संविधानसभाले जुन उद्देश्यले संवैधानिक परिषद्मा प्रधानन्यायाधीशलाई सदस्य बनायो, त्यो हुन सकेन । उल्टो भयो । प्रत्येक नियुक्तिमा भागबन्डा हुने गर्यो, जुन सार्वजनिक भएकै विषय हो । यस पटकको नियुक्तिमा अध्यादेश आएपछि छ सदस्यमध्ये तीन जना प्रधानमन्त्री, प्रधानन्यायाधीश र राष्ट्रिय सभाको प्रमुख मात्रै पनि बसेको देखिएकै हो । त्यति मात्रै होइन, उपस्थित सबै सदस्यले भागबन्डामै नियुक्त गरेको पनि सार्वजनिक भएकै हो । देशको प्रधानन्यायाधीशको कुनै समिति वा परिषद्मा संलग्नता भएर पदाधिकारी सिफारिस हुन्छ भने त्यो विवादित बन्नु हुँदैन । यदि सिफारिस विवादित बन्यो भने प्रधानन्यायाधीश मात्र होइन, न्यायपालिकामाथि पनि जनताको विश्वास घट्छ । प्रधानन्यायाधीश आफैंले अध्यक्षता गर्ने र न्यायाधीश नियुक्त गर्ने न्यायपरिषद्मा कसरी रातारात न्यायाधीश नियुक्ति गरिँदो रहेछ भन्ने कुरा लयर्स फोरम नेपालद्वारा प्रकाशित भर्डिक्ट (त्रैमासिक, अंक १६, पृष्ठ ३) मा छापिएको सर्वोच्च अदालतका पूर्वन्यायाधीश पवन ओझा, उच्च अदालतका न्यायाधीश शम्भुबहादुर कार्की र वरिष्ठ अधिवक्ता सुरेन्द्रवीर थापाको लेखबाट छर्लंग हुन्छ । आफ्नै घरलाई सफा राख्न नसक्नेबाट अरूको घर सफा हुन सक्दैन । त्यसैले संवैधानिक परिषद्को सदस्यताका कारण न्यायपालिकाको छविमा नकारात्मक प्रभाव नपरोस् भन्न र इजलास गठनमा भविष्यमा पटकपटक आउने समस्यालाई सामाधन गर्न पनि संवैधानिक परिषद्मा प्रधानन्यायाधीशलाई सदस्य बनाउनु हुँदैन । साथै धारा १३७(१) मा प्रधानन्यायाधीशपछिको र को सट्टा वा कि उपधारा १ मा प्रतिबन्धात्मक वाक्यांश थपी मिलाउँदा स्वार्थ बाझिने समस्या पनि समाधान हुन्छ ।नेपालको वर्तमान संविधानले दुई महत्त्वपूर्ण परिषद्को व्यवस्था गर्यो । न्यायाधीश नियुक्तिका लागि न्याय परिषद्। संवैधानिक निकायका पदाधिकारीको नियुक्तिका लागि संवैधानिक परिषद् । तर दुवै परिषद् झन्डैझन्डै भर्तीकेन्द्रजस्ता बनाइए । देशमा सुशासनको जग हाल्ने काममा संवैधानिक परिषद्को महत्त्वपूर्ण जिम्मेवारी छ । यसैले अख्तियार दुरुपयोग अनुसन्धान आयोग लगायतका साबिकका परम्परागत संवैधानिक निकायका प्रमुख र आयुक्तहरू नियुक्त गर्ने सिफारिस गर्छ । यसैले २०७२ को संविधानले व्यवस्था गरेको महिला आयोगसहित नौ आयोगमा पदाधिकारीहरू सिफारिस गर्छ । विभिन्न वर्गको सशक्तीकरणका लागि विभिन्न नौ आयोगलाई संवैधानिक हैसियत दिइयो । २०४७ को संविधानले धारा ११ मा यस वर्गको विकास र उत्थानका लागि विशेष व्यवस्था गर्न सकारात्मक विभेद मात्र गर्न सक्ने व्यवस्था गरेको थियो तर त्यतिले नपुगेर अब वर्गविशेषका लागि नौवटा स्वतन्त्र संवैधानिक अस्तित्वका आयोगलाई संवैधानिक बनाइयो । तत्तत् वर्गमा पर्ने नागरिकको उत्थान र विकासका लागि काम गर्न सक्ने क्षमता भएका व्यक्ति छानेर सिफारिस गर्ने कर्तव्य संवैधानिक परिषद्को हो । तर भागबन्डाका आधारमा नियुक्ति भयो भनेर प्रमुख मिडियाबाट सार्वजनिक भएकै कुरा हो । तसर्थ कि त प्रधानन्यायाधीशलाई त्यस्तो काममा सदस्य बनाउनु भएन, कि प्रधानन्यायाधीश सदस्य हुने हो भने त्यस्तो काम बन्द हुनुपर्यो, तब नै प्रधानन्यायाधीश एवं न्यायपालिकाको समेत सम्मान बढ्छ ।केसी पूर्वन्यायाधीश हुन् ।"
रुसमा नाभाल्नीको समर्थनमा प्रदर्शन,मस्को (एजेन्सी) रुसको जेलमा रहेका विपक्षी नेता एलेक्सी नाभाल्नीको समर्थनमा गरिएको देशव्यापी प्रदर्शनका क्रममा शनिबार दर्जनौं प्रदर्शनकारीलाई गिरफ्तार गरिएको छ । प्रहरीले मानिसलाई घरभित्रै बस्न चेतावनी दिएको बीबीसीले जनाएको छ । नाभाल्नीका नजिकका सहयोगीहरूलाई भने शनिबारको प्रदर्शन सुरु हुनुअघि नै पक्राउ गरिएको थियो । जर्मनीबाट गत आइतबार देश फर्केका नाभाल्नीलाई विमानस्थलबाटै पक्राउ गरिएको थियो । जसका कारण उनका समर्थकहरूले सामाजिक सञ्जालमार्फत विरोध प्रदर्शन आयोजना गरेका हुन् । उक्त प्रदर्शन रुसका ६० सहरमा भएका अन्तर्राष्ट्रिय सञ्चारमाध्यमहरूले जनाएका छन् । ४४ वर्षीय नाभाल्नी रुसी राष्ट्रपति भ्लादिमिर पुटिनका कडा आलोचक हुन् । सरकारी भ्रष्टाचारको भण्डाफोर गर्दै आएका नाभाल्नी कैयौंपटक जेल परिसकेका छन् । गत जुनमा संविधान सुधारका लागि रुसमा भएको चुनावलाई उनले कू को संज्ञा दिएका थिए । उक्त चुनावले पुटिनलाई थप दुई राष्ट्रपति बन्ने बाटो खोलिदिएको थियो । सन् २०१८ को राष्ट्रपतीय निर्वाचनमा उनी उम्मेदवार बन्ने दौडमा थिए । तर उनलाई आर्थिक हिनामिनाको आरोप लगाउँदै उम्मेदवार बन्नबाट वञ्चित गरिएको थियो । पछिल्लो समय रुसी अधिकारीले नाभाल्नीविरुद्ध भ्रष्टाचारको मुद्दामा अनुसन्धान भइरहेको र उनी छिट्टै जेल जान सक्ने चेतावनी दिइरहेका थिए । उनले ५० लाख अमेरिकी डलर भ्रष्टाचार गरेको आरोप लगाइएको छ । तर नाभाल्नीले आफूलाई फसाउने उद्देश्यले आधारहीन आरोप लगाइएको बताउने गरेका छन् । रुसी अधिकारीले नाभाल्नीलाई डिसेम्बरमै हाजिर हुन निर्देशन दिएका थिए । निडर स्वभावका ब्लगरको समेत छवि बनाएका नभाल्नीलाई सामाजिक सञ्जालमा लाखौं रुसीले पछ्याउँछन् । सन् २०२० मा उनका केही समर्थकहरू साइबेरियाको स्थानीय निर्वाचनमा निर्वाचितसमेत भएका थिए । उनले पिएको चियामा षड्यन्त्रपूर्वक विष घोलिएको उनका समर्थकहरूले दाबी गरेका छन् । उक्त आक्रमण रुसी राष्ट्रपति भ्लादिमिर पुटिनको योजना भएको उनको दाबी छ । तर क्रेमलिनले आफ्नो संलग्नता अस्वीकार गरिसकेको छ । नाभाल्नीको आरोपलाई केही खोज पत्रकारहरूको अनुसन्धानले सही भएको देखाउँछ । लामो समयसम्म उनलाई रुसी अधिकारीले कुनै वास्ता गरेनन् । पछिल्लो समय पनि रुसले उक्त घटनाबारे अनुसन्धान गर्नुभन्दा उनलाई पक्राउ गरेको छ । नाभाल्नीलाई जेल हालेपछि सरकारी अधिकारीहरूले उनका समर्थकलाई दबाब दिन थालेका छन् । उनको लोकप्रियता बढ्दै गएकाले सत्ता परिवर्तन हुने गरी जनआन्दोलन हुन सक्ने क्रेमलिनको डर छ । तत्कालका लागि त्यस्तो नदेखिएको भए पनि रुसमा बढ्दो आर्थिक समस्याले कुनै बेला नागरिकले परिवर्तन चाहन सक्ने ठानिएको छ । त्यसका साथै नाभाल्नीले आफ्ना भाषणमा पुटिनले गैरकानुनी ढंगले खर्बौ सम्पत्ति थुपारेको आरोप लगाएका छन् । गत सेप्टेम्बरमा सम्भावित विष आक्रमणपछि नाभाल्नीलाई उपचारका लागि जर्मनी पुर्याएको थियो । तर देश फर्कने क्रममा उनलाई विमानस्थलको पासपोर्ट नियन्त्रण कक्षबाट प्रहरीले हिरासतमा लिएका थिए । रुसी सञ्चारमाध्यमका अनुसार प्रदर्शनमा अन्य कैयौं अभियानकर्मीसमेत पक्राउ परेका छन् । नाभाल्नीका प्रवक्ता किरा यार्मासलाई प्रदर्शनसम्बन्धी कानुन तोडेको आरोपमा पक्राउ गरिएको छ । उनका एक वकिल ल्युबोभ सोबोलसमेत गिरफ्तार भएका छन् ।
कृषिमा विदेशी लगानीविरुद्ध किसान र उद्योगीको संयुक्त संघर्ष,"(चितवन)  कृषिमा वैदेशिक लगानीको विरोध गर्दै आएका किसान र कृषिसँग सम्बन्धित उद्योगी व्यवसायीहरूले संयुक्त संघर्ष गर्ने चेतावनी दिएका छन् । यसका लागि चितवनको रत्ननगरमा शनिबार आयोजित किसान, कृषि व्यवसायी तथा उद्योगीका विभिन्न १६ वटा संघसंस्थाका प्रतिनिधिको भेलाले संघर्ष समितिसमेत गठन गरेको छ । समितिको संयोजकमा नेपाल अन्डा उत्पादक संघका केन्द्रीय अध्यक्ष शिवराम केसी छन् । हामी सबै जुटेर संयुक्त समिति बनाएका छौं । अब आन्दोलनको खाका बनाउँछौं । हामीले राजधानी केन्द्रित आन्दोलन नै चलाउनेछौं । प्रधानमन्त्री कार्यालयदेखि उद्योग मन्त्रालय, कृषि मन्त्रलायसम्म दबाब दिने योजना छ, केसीले भने । १७ सदस्यीय समितिको महासचिवमा नेपाल डेरी उद्योग एसोसिएसनका प्रह्लाद दाहाल छन् । आत्मनिर्भर भएको क्षेत्रमा समेत सरकारले वैदेशिक लगानी खुला गर्न थालेको हुँदा यसले दीर्घकालीन प्रभाव पार्ने संयोजक केसीले बताए । ठूलादेखि २३ लाख रुपैयाँ सानो लगानी गरेर परिवार पाल्दै आएका किसानलाई वैदेशिक लगानीले मारमा पार्ने उनको भनाइ छ । यो सानो कुरा हैन । हाम्रो संघर्ष पनि सामान्य हुन्न । निर्णय नसच्याए त्यस्ता दललाई मत नै नदिन हामी आम किसानलाई अपिल गर्नेछौं, उनले भने । डेरी उद्योगी र संघर्ष समितिको सदस्यसमेत रहेका नेपाल उद्योग वाणिज्य महासंघका सदस्य सुमित केडियाले किसान, कृषि उद्योगी र व्यवसायीको संयुक्त भेला भएर वैदेशिक लगानीविरुद्ध अभियान चलाउनुपर्ने आवश्यकता समयको माग भएको बताए । कृषिमा आउने वैदेशिक लगानीले किसान, स्वदेशी कृषि उद्योगी व्यवसायी सबैलाई असर गर्छ । त्यसैले संयुक्त आन्दोलन चलाउनुपरेको हो, उनले भने । संघर्ष समितिको सहसंयोजकमा राष्ट्रिय कृषक समूह महासंघका रीता बस्ताकोटी, कोषाध्यक्षमा केन्द्रीय पशुपन्छीपालन सहकारी संघका बाबुराम अधिकारी छन् । सदस्यहरूमा डेरी उद्योग संघका राजकुमार दाहाल, कृषि बीउ तथा तरकारी समूह नेपालका पूर्णदत्त भुसाल, चितवन जिल्ला दुग्ध उत्पादक सहकारी संघका रत्नमणि न्यौपाने र किशोर बगाले छन् ।बाख्रा व्यवसायी महासंघका रुद्रनाथ उपाध्याय, जिल्ला आईपीएम कृषक संघ नेपालका प्रेम नेपाल, नेपाल डेरी एसोसिएसनका सुमित केडिया, डेरी उद्योग संघका निरञ्जन श्रेष्ठ, मौरीपालक महासंघका शिवप्रसाद शर्मा पौडेल, नेपाल मत्स्य व्यवसायी महासंघका अम्बिकाप्रसाद अधिकारी र नेपाल कुखुरापालक किसान संघका झनकप्रसाद पौडेलसमेत सदस्य छन् । चितवन केरा उत्पादक संघका धननाथ महतो र राष्ट्रिय कृषक समूह महासंघका नवराज बस्नेत पनि संघर्ष समितिको सदस्य छन् ।"
दुवैतिरबाट खन्न थालियो नागढुंगा सुरुङ,"(काठमाडौं)  नागढुंगासिस्नेखोला सुरुङ आयोजनाअन्तर्गत शुक्रबारबाट काठमाडौंतर्फ पनि सुरुङ खन्न थालिएको छ । चन्द्रागिरि नगरपालिका२ स्थित टुटेपाखाबाट सुरुङ खन्न लागिएको आयोजनाले जनाएको छ । दुवैतर्फ काम सुरु भएकाले १३ महिनाभित्र सुरुङ छेड्ने काम सकिने निर्माण कम्पनी हाज्मा एन्डो कर्पोरेसनले बताएको सडक विभागअन्तर्गत विकास सहायता कार्यान्वयन महाशाखा प्रमुख अर्जुनजंग थापाले बताए । सुरुमा स्थानीयले अवरोध गर्ने चेतावनी दिएका थिए, उनले भने, अहिले काठमाडौंतर्फ कुनै अवरोध छैन, काम अघि बढेको छ । उनका अनुसार काठमाडौंतर्फ दुई सातापछि मात्र विस्फोटक पदार्थ प्रयोग गरिनेछ । त्यसअघि करिब ३० मिटर सुरुङ मेसिनबाट खनिने उनको भनाइ छ । धादिङतर्फ भने पुस ६ बाट नै सुरुङ खन्न थालिएको थियो । विस्फोटक पदार्थ भने पुस २३ बाट प्रयोग गर्न थालिएको छ । धादिङतर्फ अहिले चौबिसै घण्टा काम हुने गरेको छ, उनले भने, काठमाडौंतर्फ पनि यसरी नै काम गर्ने तयारी हुँदै छ ।उनका अनुसार अघिपछि काम नरोकिए पनि शनिबार एक दिन आयोजनाको काम बन्द हुने र कामदारलाई बिदा दिने गरिएको छ । प्रधानमन्त्री केपी शर्मा ओलीले २०७६ कात्तिकमा सुरुङमार्गको शिलान्यास गरेका हुन् । शिलान्यास भएको १५ महिना भयो । ४२ महिनामा निर्माण सक्नुपर्ने भए पनि बल्ल सुरुङ छेड्ने काम हुँदै छ । अहिलेसम्म आयोजनामा कामको प्रगति त्यति देखिएको छैन । निर्माण कम्पनीले १३ महिनामै सुरुङ छेड्ने काम सक्छौं भन्दै आएका छन्, थापाले भने, यही हिसाबमा योजना बनाएर अघि बढे भने सकिन्छ, खन्ने क्रममा राम्रो चट्टान फेला पर्नेबित्तिकै एक पटकको विस्फोटमा करिब डेढदेखि दुई मिटर खनिन्छ । उनका अनुसार दिनमा दुईदेखि तीन पटक विस्फोट गर्ने निर्माण कम्पनीको योजना छ । धादिङतर्फ भने आपत्कालीन उद्धार (स्केप्ट टनेल) सुरुङको कामअघि बढाइएको हो । मुख्य सुरुङको कामका लागि पोर्टल बनाएर खन्ने तयारी हुँदै छ । सुरुमा खोला तर्काउने, प्लेटफर्म सम्याउने, क्याम्प खडा गर्ने, मेसिन र विस्फोटक पदार्थ ल्याउने काम भयो । सुरुङ खन्न नौ सय टन विस्फोटक पदार्थ लाग्ने अनुमान छ । अहिले भारतबाट तीन सय टन विस्फोटक पदार्थ ल्याइएको छ । थप विस्फोटक पदार्थ नेपाली सेनाकै लिने तयारी हुँदै छ ।केही दिनमा सेनाले उत्पादन गरेको विस्फोटक पदार्थ पनि प्रयोग गरेर हेर्नेछौं, थापाले भने, राम्रो भए थप विस्फोटक पदार्थ भारतबाट ल्याइने छैन, सेनाकै प्रयोग गरिनेछ । धादिङतिर मुआब्जाको समस्या नटुंग्याई ठेक्का गर्दा लामो समय काम अघि बढ्न सकेन । विस्फोटक पदार्थ ल्याउन पनि नेपाली सेनाबाट स्वीकृति लिन नौ महिना पर्खनुपर्यो । धादिङतिर अहिलेसम्म ३२ मिटर सुरुङ खनिसकिएको नागढुंगासिस्नेखोला सुरुङ आयोजना निर्देशक नरेशमान शाक्यले जानकारी दिए । निर्माणमा चाहिने जति सबै मेसिनरी फिल्डमा छ, उनले भने, काम धमाधम भइरहेको छ । काठमाडौं र धादिङतर्फ दुईदुई स्थानमै काम गरिनेछ । धादिङतर्फ सुरुङ खन्ने क्रममा ४५ मिटरमा पुगेपछि भित्रभित्रैबाट अर्को सुरुङतर्फ छिरेर काम गर्नेछन्, थापाले भने, ग्रुपग्रुप भएर काम गरिनेछ । अहिले ३ सय जना कामदारले काम गरिरहेका छन् । दुई वटा सुरुङ निर्माण गरिनेछ । एउटा सवारी ओहोरदोहोर गर्ने र अर्को आपत्कालीन उद्धारका लागि प्रयोग हुनेछ । अहिले धादिङतर्फ आपतकालीन उद्धार र काठमाडौंतर्फ मुख्य सुरुङ खन्ने काम थालिएको हो । काठमाडौंबलम्बु क्षेत्रमा फ्लाई ओभर निर्माणका लागि जग्गा अधिग्रहण भइसकेको छैन । १२ रोपनी जग्गा अधिग्रहणका लागि जिल्ला प्रशासनमार्फत टुंग्याउने काम हुँदै छ । २ दशमलव ६८ किमि दूरी रहने सुरुङ निर्माणका लागि जापानको साढे १६ अर्ब ऋण सहयोग छ । ठेक्का भने साढे २२ अर्ब रुपैयाँको रहेको उनको भनाइ छ । जसमा ६ अर्ब नेपाल सरकारको छ । अहिले नागढुंगादेखि सिस्नेखोलासम्म साढे आठ किमि दूरी छ । सुरुङबाट आउँदा भने सवा ३ किमि मात्र दूरी पर्नेछ ।"
एनआरएनएको विशेष महाधिवेशन,"प्रवासमा संकटमा परेका नेपालीको राहत, उद्धार र उपचारमा गैरआवासीय नेपालीले महत्त्वपूर्ण भूमिका निर्वाह गरेको र संकटको परीक्षामा एनआरएनए खरो रूपमा उत्रिएको उनले बताए । संकटकै बीचमा विदेशमा रहेका नेपाली विज्ञलाई नेपालमा जोड्ने प्रयत्न गरेकोप्रति पनि ज्ञवालीले खुसी व्यक्त गरे । नेपालको संविधानले पहिलो पटक गैरआवासीय नेपालीलाई औपचारिक रूपमा स्विकार्दै एनआरएन नागरिकताको व्यवस्था गरेको स्मरण गर्दै मन्त्री ज्ञवालीले नेपाल सरकारको विदेश नीतिअन्तर्गत विदेशमा रहेका नेपालीको ज्ञान र सीपलाई स्वदेशको विकासमा जोड्ने नीति तय गरेको जानकारी दिए । कार्यक्रममा संघका प्रमुख संरक्षक तथा पूर्वअध्यक्ष शेष घलेले महाधिवेशनमा महिला, युवा, दोस्रो पुस्ता र संघको भविष्यबारे छलफल गर्न सुझाए । यसैगरी संघका संरक्षक तथा पूर्वअध्यक्ष जीवा लामिछानेले गतिशील संस्थामा सामान्य विवाद र असहमति हुनु स्वाभाविक रहेको प्रतिक्रिया दिए । कोरोना संक्रमणले विश्वको अर्थतन्त्र आक्रान्त रहेका बेला यसलाई सबै मिलेर सामना गर्नुको विल्कप नभएको उनको भनाइ छ । हरेक संकटसँगै अवसर पनि आउने उनले बताए । महाधिवेशन आइतबारसम्म चल्नेछ ।"
पानी नपर्दा सुक्यो हिउँदेबाली,"प्यूठान (कास) यस वर्ष हिउँदमा पानी नपर्दा हिउँदेबालीको उत्पादन घट्ने भन्दै किसान चिन्तित छन् । सिँचाइ सुविधा नभएको पाखो जमिनमा खेती गर्ने किसान पानी नपरेपछि गहुँ, जौ पाक्ने समय नहुँदै बोटमै सुकेपछि आत्तिएका हुन् । गहुँ र जौ बोटमै सुकेको प्यूठान नगरपालिका६ काफलबुटाका किसान छविलाल पुनले बताए । कात्तिकदेखि अर्खा क्षेत्रमा छिटफुटबाहेक पानी नपरेको गौमुखी२ अर्खाका किसान आइतबहादुर थापाको भनाइ छ । हिउँदमा वर्षा नहुँदा तोरी, गहुँ र जौ बालीमा नराम्रो प्रभाव परेको छ, उनले भने । सिँचाइको पर्याप्त व्यवस्था नरहेका कारण हिउँदे बालीदेखि बर्खे बालीसम्मका लागि किसान आकासेपानीमै भर परेर खेती गर्छन् । हिउँदमा पानी नपर्दा त्यसको असर हिउँदे बालीमा परेको छ, थापाले भने, हिउँदे उत्पादन नहुँदा परिवार कसरी पाल्ने भन्ने चिन्ता बढेको छ । माघको मध्यसम्ममा पनि पानी पर्यो भने हिउँदे खेतीको बीउसम्म फर्किने किसान बताउँछन् ।"
वैद्यखानाको उत्पादन सुस्त,"(काठमाडौं)  ललितपुरको सानेपाका ७८ वर्षीय नानीकाजी विष्ट सुगरका बिरामी हुन् । उनले सिंहदरबार वैद्यखानाबाट उत्पादित सुगर फ्री च्यवनप्राश तीन वर्षदेखि सेवन गर्दै आएका छन् । च्यवनप्राश किन्न भनेर सोमबार उनी कुमारीपाटी, लगनखेल, मंगलबजारका सबैजसो आयुर्वेद पसल चहारे । कतै नपाएपछि वैद्यखानाको सिंहदरबारस्थित काउन्टरमै पुग्नुपरेको उनले बताए । बूढानीलकण्ठ नगरपालिका९ मण्डिखाटारका ६० वर्षीय सागर बस्नेतले पनि १५ वर्षदेखि वैद्यखानाबाट उत्पादित सिलाजित सेवन गर्दै आएका छन् । सिलाजितले पिसाब नलीमा हुने खराबी हटाउने गरेको उनको अनुभव छ । उनले पनि सिलाजित किन्न पुतलीसडक र अनामनगरका आयुर्वेदिक पसल धाए । कतै नपाएपछि वैद्यखानाकै काउन्टर पुग्नुपरेको उनको पनि गुनासो छ ।च्यवनप्राश र सिलाजित वैद्यखानको सबभन्दा पुराना उत्पादनमध्ये हुन् । वैद्यखानाबाट उत्पादन हुने च्यवनप्राशमा यार्चागुम्बु, पाँचऔंले, केसरजस्ता दुर्लभ बहुमूल्य जडीबुटीको मिश्रण हुने बताइन्छ । यसले पनि वैद्यखानाको च्यवनप्राशको माग बजारमा उच्च छ । कोभिड१९ महामारीका कारण यसको माग झन् चुलिएको छ । यद्यपि वैद्यखानाले पर्याप्त मात्रामा उत्पादन गर्न सकेको छैन । सर्वसाधारण मात्र नभई वैद्यखानाका डिलरले पनि यहाँका उत्पादन पर्याप्त नपाएको गुनासो गरेका छन् । तारा आयुर्वेद सप्लायर्स थसिखेलले १० केस च्यवनप्राश मागेको साता दिन बित्यो । अहिलेसम्म प्राप्त गर्न सकेको छैन । ताराले मात्र नभई अन्य कम्पनी पनि दैनिक आउने ग्राहकलाई रित्तै फर्काउनुपरेको बताएका छन् । वैद्यखानाको उत्पादन अन्य कम्पनीको भन्दा झन्डै दोब्बर महँगो पर्छ । अन्य कम्पनीको एक किलोको ५ सय ४० पर्छ, आयुर्वेद सप्लायर्स थसिखेलका सञ्चालक विश्वराज घिमिरेले भने, वैद्यखानाको भने आधा किलोकै ४ सय ५० पर्छ । सुगर फ्री च्यवनप्राश त झन् आधा किलोकै ६ सय ५० रुपैयाँ पर्छ ।वैद्यखानाले आफ्ना उत्पादनको गुणस्तरमा खेलबाड नगर्ने र बहुमूल्य जडीबुटी मिसाउने भएकाले यसको माग उच्च भएको घिमिरेले बताए । अहिले जति उत्पादन गरे पनि बिक्री हुन्छ, उनले भने । सिंहदरबार वैद्यखानाका प्रबन्ध निर्देशक वंशदीप शर्मा खरेलले भने यस वर्ष कमै मात्रामा उत्पादन गर्ने लक्ष्य रहेको दाबी गरे । पटकपटक ताकेता गर्दा बल्ल ठेकेदार सम्पर्कमा आएको छ । तैपनि सम्झौताअनुसार च्यवनप्राश बनाउन उपलब्ध गराउनुपर्ने अमलाजस्ता कच्चा पदार्थ पूरा पठाएको छैन, उनले भने, ठेकेदारले समयमा कच्चा पदार्थ नझारेपछि बाहिरबाट अमला खरिद गरेर उत्पादन थालेका छौं ।अहिले दैनिक च्यवनप्राश उत्पादन भइरहेको र बजारमा पनि पठाइरहेको उनको दाबी छ । अमलाबाहेक च्यवनप्राश बनाउन मह, दालचिनी, सुकुमेल, त्रिकुटजस्ता कच्चा पदार्थ आवश्यक पर्छन् । कृष्णा ट्रेडर्सले गत वर्ष माघमा यी कच्चा पदार्थ यस वर्षको माघभित्र ल्याउने गरी २० लाख रुपैयाँमा ठेक्का पाएको थियो । न्यु लक्ष्मी ट्रेडर्सले गत चैतमा १ करोड रुपैयाँमा एक वर्षभित्र च्यवनप्राशबाहेक अन्य कब्जियत, पिसाब पोल्ने, पाइल्स, दम, खोकी, पत्थरी, ग्यास्ट्रिक, अल्सरजस्ता रोगका औषधि उत्पादन गर्न आवश्यक कच्चा पदार्थ उपलब्ध गराउने सम्झौता गरेको थियो । न्युलक्ष्मीले सामान पठाइरहेको खरेलले बताए ।कृष्णा ट्रेडर्डका सञ्चालक जयकृष्ण मिश्रले ५६ सय केजी अमला उपलब्ध गराउन बाँकी रहेको स्विकारे । सम्झौताअनुसार आठ हजार किलो जडीबुटी पुर्याउनुपर्ने थियो, उनले भने । यस वर्ष च्यवनप्राश, सिलाजितलगायत औषधि ९ करोड बराबरको बिक्री गर्ने वैद्यखानाको लक्ष्य थियो । तर हालसम्म च्यवनप्राश साढे २ करोडको पनि बेच्न सकेको छैन ।"
लट्ठा नपाइँदा झोलुंगे पुलको काम रोकियो,"(गण्डकी)  अर्जेवा सुनसा फाँटस्थित कालीगण्डकी नदीमाथि निर्माणाधीन झोलुंगे पुल करिब नौ महिनादेखि अलपत्र छ । बागलुङ र पर्वत दुई जिल्ला जोड्ने यो पुल अलपत्र हुँदा दुई जिल्लाका करिब सात हजार जनता प्रभावित छन् । पुल अभावकै कारण विगतमा क्याम्पस पढ्नबाट वञ्चित विद्यार्थी पुल बन्ने भएपछि हर्षित थिए । स्थानीय पनि खुसी थिए । लामो समयदेखि पुल अलपत्र हुँदा भने दुवै जिल्लाबासीलाई आउजाउमा समस्या भएको छ । चालु आर्थिक वर्षमै सम्पन्न हुने उक्त झोलुंगे पुल निर्माणकै क्रममा अलपत्र परेको हो । गण्डकीको भौतिक पूर्वाधार विकास मन्त्रालयले बनाउन लागेको पुलमा विभिन्न साइजका ला नहुँदा काम अघि बढ्न नसकेको हो । ३ सय १० मिटर लम्बाइको पुल निर्माण लागत २ करोड ६८ रुपैयाँ छ । लमजुङको बेंसीसहर नगरपालिकाको १ र १० नम्बर वडा जोड्ने मर्स्याङ्दी नदीमा निर्माणाधीन झोलुंगे पुल पनि ला अभावकै कारण अलपत्र छ । २ करोड ३८ लाख लागतमा निर्माणाधीन यो पुल जिल्लाकै लामो अनुमान गरिएको छ । यसको लम्बाइ २ सय ४६ मिटर रहेको मन्त्रालयले जनाएको छ । गोरखाको दरौंदीखोलामा कुमालगाउँ चोरकाटेस्थित २ करोड ९३ लाख रुपैयाँमा बनाउन लागिएको पुलको काम पनि अघि बढेको छैन । तीन सय मिटर लम्बाइको पुलमा लो आए एक महिनामै सकिन्छ । कास्कीको अन्नपूर्ण गाउँपालिका३ स्थित अँधेरीखोला झोलुंगे पुल पनि अलपत्र छ । १ करोड ७ लाख रुपैयाँमा निर्माणधीन पुलमा पनि लाले नै दुःख दिएको मन्त्रालयका सडक महाशाखा प्रमुख राम पराजुलीले जनाए । बागलुङको बडीगार्ड खोलामा निर्माणाधीन बलगाँस मालापानी झोलुंगे पुल र भीमगिठे मालापानीस्थित निर्माणाधीन पुल पनि अलपत्र अवस्थामै छन् । गोरखाको सिरानचोक गाउँपालिका र गोरखा नगरपालिका जोड्ने झोलुंगे पुल पनि टावर ठड्याएर मात्र राखिएको उनले बताए । ला नभएकै कारण गण्डकी प्रदेशमा निर्माणाधीन २३ झोलुंगे पुल अलपत्र रहेको पराजुलीले जानकारी दिए । मन्त्रालयका सचिव रामचन्द्र श्रेष्ठले आर्थिक वर्ष २०७७७८ को वार्षिक कार्यक्रममा समेटिएका १ सय २१ पुलमध्ये २३ को काम नसकिएको बताए । प्रदेश सरकारले यस वर्ष १ सय २१ पुल निर्माण गर्ने लक्ष्य लिए पनि ला अभावका कारण योजनाअनुसार काम हुन नसकेको श्रेष्ठको भनाइ छ । ला पाए गोरखा, बागलुङ, कास्की, स्याङ्जा र लमजुङका १५ वटा झोलुंगे पुल तत्काल सम्पन्न हुने उनले जानकारी दिए । मन्त्रालयले यस वर्ष झोलुंगे पुल निर्माणका लागि ३६ करोड ८४ लाख २५ हजार र गत आर्थिक वर्षमा ४२ करोड ८४ लाख १६ हजार रुपैयाँ विनियोजन गरेको जनाएको छ । १ सय २१ पुलमध्ये करिब ६० वटा पुलको डीपीआर तयार भएको श्रेष्ठले बताए । पैसा अभावले भने ला नआएका होइनन् । नेपालमा चीन र भारतबाटै ला आउने हुन् । यसका लागि अन्तर्राष्ट्रिय बोर्डपत्र हुन्छ । नेपालमा फ्याक्ट्री छैन । भारतको मुम्बईमा फ्याक्ट्री छ । त्यहाँ कोभिड संक्रमणको अवस्था भयावह भएकाले फ्याक्ट्री बन्द भएको उनले जानकारी दिए । त्यसैले नेपालमा ला ल्याउन नसकिएको हो ।"
कुलप्याडका 'कुल १० र 'कुल एस सार्वजनिक,"काठमाडौं (कास) मोबाइल फोन ब्रान्ड कुलप्याडले नेपाली बजारमा आफ्ना नयाँ उत्पादन कुल १० र कुल एस सार्वजनिक गरेको छ । नेपालका लागि कुलप्याड मोबाइलको आधिकारिक आयातकर्ता तथा वितरक कम्पनी एसडी इन्टरनेसनल प्रालिले शुक्रबार एक कार्यक्रमबीच कुल १० र कुल एस गरी दुई मोडलका स्मार्टफोन बजारमा ल्याएको हो । कुल १० स्मार्टफोनमा ६५२ इन्चको वाटरड्रप नोच डिस्प्ले डिजाइन छ । १६ मेगापिक्सेलको मुख्य क्यामेरा र सेल्फीका लागि ८ मेगापिक्सेलको एआई क्यामेरा राखिएको छ । यसमा ५ हजार एमएएच ब्याट्री प्याक, लाइट सेन्सर, प्रोक्सिमिटी सेन्सर, साइड फिंगर प्रिन्ट र फेस अनलकजस्ता विशेषता रहेको कम्पनीले जानकारी दिएको छ । यो ४ जीबी र्याम र ६४ जीबी स्टोरेज अप्सनमा उपलब्ध छ । यो फोनको बजार मुल्य १६ हजार ५ सय ९५ रुपैयाँ तोकिएको छ । त्यस्तै कुल एसमा स्मार्टफोनमा ६५२ इन्चको कर्नर पन्चहोल फुलएचडी प्लस डिस्प्ले, मुख्य क्यामेरा ४८ मेगापिक्सेल जस्ता विशेषता छन् । यो हेलियो पी ६० प्रोसेसरका साथ ४ जीबी र्याम र १२८ जीबी स्टोरेज अप्सन छ । यसको बजार मूल्य २२ हजार ५ सय ९५ रुपैयाँ रहेको कम्पनीले जनाएको छ ।"
राष्ट्रिय वाणिज्य बैंकका नयाँ शाखा,काठमाडौं (कास) राष्ट्रिय वाणिज्य बैंकले शनिबार आफ्नो ५६औं वार्षिकोत्सव मनाएको छ । अर्थमन्त्री विष्णुप्रसाद पौडेलको प्रमुख आतिथ्यमा बैंकले भर्चुअल माध्यमबाट वार्षिकोत्सव कार्यक्रम गरेको हो । उक्त अवसरमा मन्त्री पौडेलले बैंकले आगामी दिनमा प्रविधिमार्फत दिइने बैंकिङ सेवाले आम नागरिकमा लाभ पुग्ने गरी ग्राहकमैत्री सेवाका लागि थप काम गर्नुपर्ने बताए । बैंकले सञ्चालनमा ल्याएको पाँच वटा शाखा कार्यालय र पाँच वटा एक्टेन्सन काउन्टरको एकसाथ उद्घाटन गरे । कार्यक्रममा राष्ट्र बैंकका गभर्नर महाप्रसाद अधिकारीको समेत उपस्थिति थियो ।
सम्पदा बुझ्दै सुन्दरीहरू,"(काठमाडौं)  नेपालको इतिहासबारे मिस नेपालका विजेताले कत्तिको बुझेका हुन्छन् ? उनीहरूका लागि सम्पदा बुझ्नु ताज जितेसँगैको सूचीमै छ । त्यसैले यसपटकका मिस नेपालहरूले शनिबार सम्पदा क्षेत्र हेर्ने र बुझने गरेका छन् । मिस नेपाल नम्रता श्रेष्ठ, मिस नेपाल अर्थ सुप्रिया श्रेष्ठ, मिस नेपाल सुप्रानेसनल सिमल कनौजिया, मिस नेपाल इन्टरनेसनल सन्ध्या शर्मा र मिस टुरिज्म रिया श्रेष्ठले काठमाडौंका सम्पदा क्षेत्र भ्रमण गरेका हुन् । पर्यटन बोर्ड, म्युजियम अफ नेपाली आर्ट र द हिडन ट्रेजरको संयुक्त आयोजनामा भएको हेरिटेज वाक कार्यक्रममार्फत उनीहरूले सम्पदा क्षेत्रको भ्रमण गरेका हुन् । वसन्तपुरको दरबार स्क्वायरस्थित कुमारी घरमा जीवितदेवी कुमारीको दर्शन गर्दै मिस नेपाल विजेताहरूका हेरिटेज वाक सुरु भयो । यदि हामीले हाम्रो मानव सभ्यता बुझ्यौं भने हामी नेपाली हुनुमा गर्व गर्छौं, गाइड आलोकसिद्धि तुलाधरले पदयात्रा अगाडि बढाउँदै भने । त्यही नम्रताले पनि आफूले पहिलोपटक कुमारीको दर्शन गरेको खुलाइन् । पहिला कुमारी घरसम्म त आइन्थ्यो तर कुमारीको दर्शन गरेकी थिइनँ, उनले भनिन् । वसन्तपुरकै कालभैरव मन्दिर छेउमा रहेको तरबारको इतिहासबारे तुलाधरले सुन्दरीहरूलाई जानकारी दिए । राजा प्रताप मल्लले १५ भाषामा लेखेका शिलालेख देखाए । हनुमानढोका संग्रहालयबाहिर उनले इतिहास र किंवदन्ती सुनाउँदै गर्दा सुन्दरीहरूले पनि चाखलाग्दो तरिकाले तुलाधरलाई सुने । त्यसपछि इन्द्रचोकमा रहेको कान्तेश्वर महादेव र पोते बजार उनीहरूले भ्रमण गरे । मुस्लिम समुदायले बनाएको यी पोतेहरू हिन्दु महिलाले लगाउने गर्छन्, तुलाधरले सुन्दरीतर्फ हेर्दै सुनाए, पोते बनाउने अधिकांश मुस्लिम नै हुन् । उहाँहरू कति त प्रस्ट नेवारी बोल्नुहुन्छ । समे बजी खानुहुन्छ । त्यस किसिमको सहिष्णुता यहाँ कायम छ । पोतेबजार घुमिसकेपछि मिस नेपाल अर्थ सुप्रियाले भनिन्, पहिला यहाँ पोते धेरै पाइन्छ भन्ने मात्र थाहा थियो तर अहिले उनीहरूसँग जोडिएका धेरै कुरा थाहा पाएँ । मिस टुरिज्म रियाले पनि आफू सधैँ हिँड्ने गरेको यी क्षेत्रका इतिहास र किंवदन्ती सुन्दा आफूले धेरै कुरा जान्ने मौका पाएको बताइन् । राकी बजारमा रहेको मस्जिदपछि सुन्दरीहरूले जनबहा र त्यहाँको मन्दिर घुमे । त्यसपछि यात्रा पूर्वकुमारी मतिना शाक्यको घरतर्फ मोडियो । सुन्दरीहरूले मतिनासँग फोटे खिचे अनि इतंबहाको इतिहासबारे सुने । इतंबहापछि हरित तारा, ससुननी, श्रीघलको विहार हुँदै ठमेलको छुस्याबहामा पुगेर सुन्दरीहरूका झन्डै तीन घण्टाको हेरिटेज वाक समापन भयो । द हिडन ट्रेजरका अध्यक्ष दिवाकर राजकर्णिकारले सम्पदा संरक्षणका लागि हेरिटेज वाकको आयोजना गरिएको बताए । हेरिटेज वाकको मुख्य उद्देश्य नेपालको सम्पदा, संस्कृति विश्वमा र नेपाली पर्यटनसामु लैजान आयोजना गरिएको हो । हाम्रा मिस नेपालहरू आफैं यसबारे जानकार हुनुहुन्न, उनले कान्तिपुरलाई भने, पहिला उहाँहरूलाई जानकारी दिने र उहाँहरूमार्फत सम्पदाको जानकारी पुर्याउने नै यो वाकको उद्देश्य हो । उनीहरू जहाँ जान्छन्, त्यहाँ यसबारे बोल्नेछन् । यसले पक्कै पनि नेपालको आन्तरिक र अन्तर्राष्ट्रिय पर्यटनमा टेवा पुर्याउनेछ । भ्रमण निकै रमाइलो बनेको मिस नेपाल नम्रताले सुनाइन् । पहिला कति कुरा थाहा थिएन, अहिले थाहा भयो । धेरै कुरा जान्न पाएँ । कति ठाउँ त आज मात्र थाहा पाएँ, नम्रताले भनिन्, पहिला हिँडिरहेकै ठाउँको त्यति वास्ता हुन्थेन तर अहिले त्यसबारे धेरै कुरा थाहा भयो । सम्पदा संरक्षणमा सरकारको ध्यान पुग्यो भने अझै राम्रो होला । हेरिटेज वाक मा मिस नेपाल सुन्दरीहरूसँगै द हिडन ट्रेजरका अध्यक्ष दिवाकर राजकर्णिकार, पर्यटन बोर्डका कार्यकारी अधिकृत धनञ्जय रेग्मी, म्युजियम अफ नेपाली आर्टकी निर्देशक सगुनीसिंह शाक्यलगायतको सहभागिता थियो । पर्यटन बोर्डका कार्यकारी अधिकृत रेग्मीले हेरिटेज वाकले ऐतिहासिक क्षेत्रका जानकारीलाई बाहिर ल्याउने भूमिका खेलेको बताए । यो वाकले सम्पदा भ्रमणका विषयमा थप पर्यटकलाई आकर्षण गराउनेछ । सुन्दरीहरूमार्फत धेरै व्यक्तिले लुकेका क्षेत्रहरूबारे जानकारी पाउनेछन्, उनले भने, सम्पदाको संरक्षण सरकार, गैरसरकारी क्षेत्रका लागि चुनौतीपूर्ण छ । यसको महत्त्व हामीले नबुझेसम्म कसले सुरक्षा गर्छ ? त्यसैले हामीले अन्वेषण गर्नुपर्छ पहिला । काठमाडौं गेस्ट हाउसकी निर्देशकसमेत रहेकी सगुनीले तीन वर्षअगाडि यो हेरिटेज वाकको डिजाइन गरेको बताइन् । यहाँ पर्यटक त आउनुहुन्छ तर सबैले घुम्ने भनेको बौद्ध, पशुपति, स्वयम्भू र वसन्त दरबार स्क्वायर मात्र हेर्छ तर हाम्रो सम्पदाहरू त धेरै छन् नि त । त्यसैले त्यहाँका कुरालाई पनि बाहिर ल्याउन हेरिटेज वाक डिजाइन गर्यौं ।"
कोरियाली फिल्ममा जम्दै गम्भीर,"(सोल)  विदेशी श्रमिकले कोरियामा भोग्ने भेदभावलाई विषय बनाएको फिल्म सारासेनवी खाल (सारासेनको तरबार) कोरियामा प्रदर्शन भएको छ । इमछे यङको निर्देशनमा तयार फिल्ममा मुख्य भूमिकामा छन् नेपाली युवक गम्भीरमान श्रेष्ठ । उनी केही समयदेखि कोरियाली फिल्महरूमा अभिनय गर्दै आएका छन् ।यो फिल्म विदेशी कामदारले कोरियामा भोग्ने भेदभावका बारेमा हो । कोरियाले आर्थिक विकास गरेसँगै विदेशी कामदार आउन थालेको सन् १९९० देखि अहिलेसम्मकै जीवनशैली हेर्न सकिन्छ, श्रेष्ठले भने, विदेशी कामदारहरूले कोरियालाई पुर्याएको सकारात्मक पक्ष फिल्मले समेटेको छ ।फिल्ममा सारासेनको तरबारले बन्दुकलाई पनि जित्न सक्ने रूपमा चित्रण गरिएको छ । त्यही तरबारको काम कोरियामा रहेर काम गर्ने विदेशी कामदारले गर्छ भन्ने सन्देश चलचित्रमा छ । फिल्ममा देखाइएको सारासेन तरबारका रूपमा खुकुरीलाई प्रयोग गरिएको छ । मैले डाइरेक्टरलाई सुझाव दिएको थिएँ । हाम्रो खुकुरी साइजमा सानो भए पनि वीरताको प्रतीकका रूपमा चिनिन्छ, त्यसैले खुकुरी नै प्रयोग गरौं, फिल्म निर्माणका बेलाको प्रसंग श्रेष्ठले सुनाए, सुझाव उनले माने । त्यसैले फिल्ममा खुकुरी हेर्न पाइन्छ ।श्रेष्ठ सन् २०१० देखि कोरियाली सिने क्षेत्रमा छन् । उनले कोरियामा सफल मानिएमध्येका सिसानारा (२०११), हिमालय (२०१५) र आसुरा (२०१७) लगायत फिल्ममा अभिनय गरेका छन् । फान्गाफान्गा (२०१०), बनाना सेक (२०११) र नाइन (टेलिफिल्म) लगायत कलात्मक फिल्ममा पनि अभिनय गरेका छन् । यहाँ काम गर्न सजिलो छ । सबै आआफ्ना काममा व्यावसायिक छन् । सानोठूलो जस्तो रोल भए पनि कामको सम्मान छ, उनी भन्छन्, ठूला बजेटको फिल्ममा डाइरेक्टर, कलाकार, प्राविधिक सबै विश्वभरि नै नाम चलेकाहरू हुन्छन् । उनीहरू समयको महत्त्व बुझेका हुन्छन् जस्तो लाग्छ । सबै कामको समयतालिका छ । त्यही समयमा काम सकिन्छ । केही समययता कोरोनाका कारण भने फिल्मका कामलाई असर परेको उनले सुनाए । केही काम रोकिएका छन् । मैले २०१९ र २० मा काम गरेका तीनवटा फिल्म प्रदर्शन भएका छैनन् । समय अनुकूल भएपछि रिलिज होलान्, उनले भने ।विश्व बजारमा कोरियाली फिल्मको आफ्नै स्थान छ । सन् २०१९ को अस्कर जितेपछि कोरियाली फिल्मको बजार बढेको छ । त्यसबेला कोरियाकै कथामा बनेको डार्क कमेडी फिल्म गिसेजुङ (प्यारासाइड) ले चारवटा अस्कर अवार्ड जितेको थियो । यहाँको फिल्म उद्योगसँग लगानी प्रशस्त छ । फरक फरक खालका कथा छन् । फिल्म बनाउनका लागि लोकेसन नयाँ नयाँ हेरिरहेका हुन्छन्, उनले भने ।"
यसरी भाइरल भए कलौटे र मुसी,"(दाङ)  सारंगी बजाएर घरघर माग्दै हिँड्ने कलौटे र मुसी गन्धर्व तिहारलगत्तै घोराही११ खैरीमा पुगे । मन्दिर उद्घाटनको कार्यक्रम थियो । गीत बजिरहेको र मानिसहरू भेला भएको देखेपछि उनीहरू पनि त्यतै लागे । मन्दिरमा खानपान र नाचगान चलिरहेको थियो । उनीहरू पनि रमाइलो गरी नाचे । उनीहरूको भिडियो खिचेर एक किशोरीले टिकटकमा हालिछन् । भोलिपल्ट बिहान नहुँदै कलौटे र मुसी भाइरल भइसकेका थिए । एकपछि अर्को गर्दै उनीहरू सामाजिक सञ्जाल र युट्युबमा भाइरल भए ।केही दिनपछि लैजा मुसी लैजा, लैजा कलौटे लैजा, हुर्र बूढी, हुर्र बूढा भन्दै नाचेको टिकटक सबैतिर चर्चाको विषय बन्यो । कलौटेको बम्बाई बनी बम् भन्ने र्याप पनि धेरैले मन पराए । त्यसपछि उनीहरूको खोजी सुरु भयो । विभिन्न युट्युब च्यानल उनीहरूलाई खोज्दै गाउँमा पुगे । घरमा नभेटेपछि सारंगी बजाउँदै गाउँगाउँ घुमिरहेको ठाउँ खोज्दै गए । धेरै व्यक्तिले उनीहरूको भिडियो बनाएर बजाए । त्यसपछि उनीहरू चर्चाको विषय बने । बूढाबूढी मात्रै होइन, माइलो छोरा मिलन र कान्छा विराज पनि गीत गाउँदै माग्दै हिँड्छन् । आमाबुबासँगै छोराहरूको भिडियो पनि सबैतिर बज्यो ।गन्धर्व परिवारको क्षमता देखेपछि संगीतकार बीबी अनुरागीले गीत रेकर्ड गराइदिने निधो गरे । त्यसपछि युट्युबर अमृतमान वलीले दाङबाट काठमाडौं लगेर कलौटे, मुसी, मिलन र विराजको गीत रेकर्ड गराउने वातावरण मिलाइदिए । बूढाबूढीले जोडी परेवा, मलाई गालैमा म्वाइँ खाइदेऊ माया गरेभा र दुई भाइले धादिङ गजुरी, भेट कहाँ हुन्छ र मौका नजुरी बोलका गीत गाए । इन्द्रेणी, सारंगी संसार, जुनकिरी दोहोरीलगायत युट्युब च्यानलका स्टुडियोमा पुगेर पनि गीत गाए । सरकारले घोराही११ गन्धर्व बस्तीमा जनता आवास कार्यक्रमअन्तर्गत बनाइदिएको दुईकोठे भवनमा उनीहरूको परिवार बस्छ । टिन पुरानो भएर पानी चुहिन्छ, चर्पी छैन । छोराहरू पढेलेखेका छैनन् । तीन छोरी सबैको विवाह भइसकेको छ । जेठो छोरा भीमराज छुट्टिएर बसेका छन् । कलौटे, मुसी र दुई छोरा सारंगीको भरमा मागेरै जीवन चलाइरहेका थिए । अहिले उनीहरू भाइरल भएपछि धेरै ठाउँबाट चामल सहयोग आएकाले घरमै बसेर खान पाएका छन् । अचेल गाउँघरमा माग्न हिँडेका छैनन् ।ख्याल गर्दागर्दै हामी भाइरल भएछौं । हाँसोठट्टा गर्दै गाउँदै नाच्दै गर्दागर्दै जीवन जान थाल्यो तर यसपटक भने अचम्म भयो, ५८ वर्षीय कलौटेले भने, अहिले हाम्रो अन्तर्वार्ता लिने, हामीसँग फोटो खिच्ने मानिस धेरै भएका छन् । बाटामा कतै हिँड्दा पनि सबैले कलौटे र मुसी भनेर बोलाउँछन् । काठमाडौं गएका बेला विभिन्न ठाउँमा घुम्दा युवायुवती झुम्मिएर सेल्फी खिचेको उनले बताए । हामीलाई त चारैतिरबाट घेरेर हिँड्नै दिँदैनथे, उनले भने, सबैले फोटो खिच्दै त्यस्तै गीत गाउन र नाच्न भन्थे । पहिले गाउँघरमा रेडियो, टेलिभिजन, फोन, इन्टरनेट, हुलाक, यातायातका साधन केही नहुँदा उनीहरू मनोरञ्जन र सञ्चारका साधन भएका थिए । दाङमा औलोको प्रभाव कम भएपछि २०२४ सालपछि गन्धर्वहरू सल्यानबाट दाङ झरेका हुन् । त्यतिबेलासम्म हाम्रो स्थायी बसोबास थिएन । ठाउँठाउँमा सारंगी बजाउँदै खानेकुरा माग्दै हिँड्थ्यौं, मुसीले भनिन्, एउटा गाउँ एउटा गन्धर्वको जिम्मा हुन्थ्यो । आफ्ना क्षेत्रमा हरेक चाडपर्व र बाली भित्र्याउने समयमा पुग्थ्यौं ।अहिले पहिलेजस्तो सबैका घरमा गीत गाउन जाने अवस्था छैन । चिनेजानेका पुराना विष्टका घरमा मात्रै जान्छन् । प्रायःजसो रोल्पाको होलेरी पुग्छन्, जहाँ धेरै भारतीय र बेलायती सैनिकको बसोबास छ । त्यहाँ जाने क्रममा उनीहरूले लाहुरेले आफ्नी श्रीमतीलाई फेम्ली भनेर बोलाएको सुने । त्यसपछि उनले पनि श्रीमतीलाई फेम्ली भनेर बोलाउन थाले । श्रीमतीले आफू फेम्ली भएपछि श्रीमान्लाई फेम्लो भन्ने होला भनेर त्यही भन्न थालिन् । त्यसपछि यो कुरा पनि अहिले भाइरल भइरहेको छ । हामीले लाहुरेले भनेको सुनेर फेम्ली, फेम्लो भन्न थालेका थियौं तर यसलाई धेरैले अनौठो मानेका छन्, मुसीले भनिन्, यो कुरा पनि धेरै खिचेका छन् । राम्रो छ भनेका छन् । जीवनभर गाउँगाउँ हिँड्दै गाएको कला र गलालाई पहिलोपटक रेकर्ड गर्न पाउँदा उनीहरू निकै खुसी छन् । यस्ता गीत त हामीले सानैदेखि बाआमासँग हिँडेर गाउन सिकेका थियौं । सारंगी पनि सानैदेखि बजाइयो, कलौटेले भने, तर अहिले बल्ल सारंगीको धुन र आवाज रेकर्ड गर्न पाइयो । यसले हामीलाई धेरै खुसी बनाएको छ ।पहिले गाउँघर हिँड्दा निकै सम्मान हुने गरेकामा अहिले नभएको कलौटेले बताए । पहिले त मानसम्मान गरेर मीठोमीठो खानेकुरा दिन्थे । कसैले बाख्राका पाठा, भैंसीका पाडासमेत दिन्थे, उनले भने, छोराछोरीको विवाहसमेत गन्धर्वका माध्यमबाट हुन्थ्यो । घुम्दै जाँदा फलानो ठाउँमा यस्तो थरका केटा या केटी छन्, विवाहका लागि भनिदिनू भन्थे । हामीले दुवैतिर खबर पठाएर विवाहको वातावरण मिलाइदिन्थ्यौं । अहिले गन्धर्वको त्यस्तो महत्त्व हराउँदै गएका बेला फेसबुक, टिकटक र युट्युबले चर्चित बनाएको उनले बताए ।"
एपीएफसँगै आर्मी क्लब सेमिफाइनलमा,"लुम्बिनीको आस यथावत्लुम्बिनी प्रदेशले सेमिफाइनल पुग्ने आशा जीवितै राखेको छ । लुम्बिनीले मूलपानी क्रिकेट मैदानमा सुदूरपश्चिमलाई सजिलै ६ विकेटले पराजित गर्यो । सुदूरपश्चिमलाई २८ ओभरभित्र ६२ रनमा अलआउट गरेपछि लुम्बिनीले १४५ ओभरमै ६४ रन बनायो । सौरभ खनाल १८ र प्रकाश केसी १७ रनमा अविजित रहे । सौरभले २३ र प्रकाशले २६ बल खेलेर समान ३ चौका र छक्का प्रहार गरे । सन्दीप १, देव खनाल ९, कप्तान कृष्ण कार्की १५ र सन्दीप रजाली शून्यमा आउट भए । सुदूरपश्चिमका शेर मल्लले २ र विनोद लामाले १ विकेट लिए । यसअघि कृष्णले ४ विकेट लिँदै सुदूरपश्चिमलाई धराशायी बनाए । म्यान अफ द म्याच उनले १० ओभरमा ३ मेडन राख्दै १७ रन खर्चे । अनिल खरेलले ७ ओभरमा ३ मेडन राख्दै ६ र विक्रम भुसालले ४ ओभरमा १ मेडन राख्दै १५ रन खर्चेर २२ तथा सन्दीप र दीपेन्द्र राउतले ११ विकेट लिए । कप्तान सन्तोष भट्टले ११ र नारायण जोशीले १७ रन बनाउनुबाहेक अन्यले दोहोरो स्कोर बनाउन सकेनन् । खडक बोहरा ७, सन्जु डुम्रे ८, अर्जुन साउद ४, अरुण ऐरी ७ र किरण ठगुन्ना ५ रनमा आउट भए । लुम्बिनीको ३ खेलमा यो दोस्रो जित हो । समूह बी को अंकतालिकामा टोली दोस्रो स्थानमा उक्लिएको छ । वाग्मती पहिलो तीन खेल जितेर शीर्षस्थानमा छ । लुम्बिनी र पुलिसको समान ३ खेलमा ४४ अंक छ । लुम्बिनी र वाग्मतीले आइतबार मूलपानीमा खेल्नेछन् । यो खेल जिते वाग्मती सेमिफाइनल पुग्नेछ । लुम्बिनीलाई भने सेमिफाइनल पुग्न ठूलो रन अन्तरको जित आवश्यक पर्नेछ । पुलिसले सोमबार प्रदेश २ विरुद्ध हुने खेलमा जित हात पारेमा सेमिफाइनलमा पुग्नेछ ।"
झिल्टुङमा दौडिए आमाहरू,"(काठमाडौं)  पाँचौ झिल्टुङ क्रसकन्ट्री दौड च्याम्पियनसिपमा शनिबार सुमन कुलुङ राई र हुमी बुढामगर च्याम्पियन भएका छन् । नुवाकोटको बेल्कोटगढी नगरपालिका५ मा भएको क्रसकन्ट्री दौडमा सुमनले प्रतियोगितामा नयाँ कीर्तिमान बनाए । उनले ५४ मिनेट ५५ः०९ सेकेन्डमा १३४ किलोमिटरको दूरी पार गरे । उनले पूर्व विजेता किरणसिंह बोगटीको नाममा रहेको ५६ मिनेटको कीर्तिमान तोडेका थिए । किरण १३ औं सागका स्वर्ण विजेता धावक हुन् ।दोस्रो भएका आकाश राईले ५५ मिनेट ५८ः ५० सेकेन्ड र तेस्रो भएका राजेन्द्र तामाङले ५९ मिनेट २०ः०४ सेकेन्ड लगाए । महिलातर्फ हुमीले १ घण्टा १३ मिनेट २३ सेकेन्डमा दूरी पूरा गरिन । उनले १३औं सागमा दुवाथलनमा रजत जितेकी थिइन् । वन्दना राईले १ घण्टा १७ मिनेट ५८ सेकेन्ड र एपीएफकी आशा राउतले १ घण्टा २० मिनेट २५ सेकेन्डबाट दोस्रो र तेस्रो स्थान हात पारे । दुवैतर्फका विजेताले १५ हजार, दोस्रोले १० हजार र तेस्रो हुनेले ५ हजार रुपैयाँ पुरस्कार पाए ।प्रतियोगिताको आकर्षण रहेको आमा समूहतर्फ गत वर्षकी विजेता सन्तुमाया श्रेष्ठले उपाधि रक्षा गरिन् । विमला श्रेष्ठ दोस्रो र कल्पना श्रेष्ठ तेस्रो भए । उनीहरूले क्रमशः १० हजार, ६ हजार र ४ हजार पुरस्कार पाए । स्थानीयलाई दौडप्रति अपनत्व गराउन आमा समूहको दौड राखिएको आयोजकले जनाएको छ ।स्थानीयतर्फ पुरुषमा प्रज्वल लामिछाने, नवीन भण्डारी र दिनेश भण्डारी, यू१६ छात्रतर्फ दिनेश नेपाल, शिशिर तामाङ र अनिश भण्डारी तथा छात्रातर्फ दीपशिखा राई, अस्मिता दुलाल र सपना श्रेष्ठ क्रमशः शीर्ष तीन स्थानमा विजयी भए । ४५ किलोमिटर खुलातर्फ छात्रमा विश्वराम कुँवर, उदय लिम्बु र प्रवीण ताम्लिङ तथा छात्रामा सरस्वती बोहरा, रेस्तिना सितिखु, अञ्जु खड्का क्रमशः पहिलो, दोस्रो र तेस्रो भए । पाँचौं संस्करणसम्म आइपुग्दा दौड प्रतियोगिताले बेलकोटगढी नगरपालिकालाई चिनाउन मदत गरेको आयोजकले जनाएको छ । प्रतियोगिता गर्न बेलकोटगढी नगरपालिकाले ४ लाख रुपैयाँ उपलब्ध गराएको आयोजक वडा ५ का अध्यक्ष अनन्तराम नेपालले जानकारी गराए ।"
पीएसजी तीन अंकले अगाडि,आर्सनल पराजितलन्डन साउथह्याम्पटनले शनिबार डिफेन्डिङ च्याम्पियन आर्सनलको एफए कप फुटबलमा यात्रामा पूर्णविराम लगाएको छ । आत्मघाती गोल मदतमा साउथह्याम्पटन १० ले विजयी रह्यो । लगातार आक्रमण बुनिरहेको साउथह्याम्पटनका केली वाल्कर्सको क्रसलाई २४ औं मिनेटमा ग्याब्रियलले आफ्नै पोस्टको दिशा दिए । आर्सनल गत सिजन जितेको उपाधि रक्षा गर्न असफल रह्यो । लयमा फर्कने प्रयासमा रहेको आर्सनलले ५ सय ८ मिनेटको खेलयता विपक्षीलाई गोलको पहिलो अवसर दिएको यो नै हो । पछिल्ला सात खेलमा आर्सनलको यो पहिलो हार हो । अब साउथ्हयाम्पटनले अर्को चरणमा इंग्लिस प्रिमियर लिग प्रतिद्वन्द्वी उल्भसको सामना गर्नेछ । उल्भसले यसअघि गैर लिग क्लब चार्लीलाई शुक्रबार १० ले हराएको थियो ।
नाइन्टी सिक्स ट्रफी हुने,"काठमाडौं (कास) नाइन सिक्स इभेन्ट्स प्रालिले नेपाली क्रिकेटकै सबैभन्दा लामो क्रिकेट प्रतियोगिता गर्ने भएको छ । नेपालले सन् १९९६ मा एसीसी ट्रफी खेल्दै अन्तर्राष्ट्रिय क्रिकेटमा पाइला टेकेको थियो । त्यसैलाई नामांकन गरी नाइन्टीसिक्स ट्रफी गराउन लागेको आयोजकले जनाएको छ । दुईदिने संरचनामा हुने प्रतियोगिता सातै प्रदेशमा खेलाइने छ । यसलाई प्रतियोगिताभन्दा सिजनको रूपमा आयोजना गर्न लागिएको नाइन सिक्स इभेन्ट्सका अध्यक्ष अमित पोखरेलले जनाए । यो १ सय २२ दिनसम्म क्लब क्रिकेटको रूपमा हुनेछ । प्रत्येक सिजनमा हुने सात प्रतियोगिता सेतो जर्सी र रातो बलमा खेलिने छ । प्रदेश ५ र ६ को एकै प्रादेशिक क्रिकेट बोर्ड रहेका कारण दुवै प्रदेशमा संयुक्त प्रतियोगिता गरिने आयोजकले जनाएको छ । प्रत्येक प्रदेश विजेताले राष्ट्रियस्तरको फाइनल खेल्नेछन् । प्रत्येक प्रदेशले ८ क्लब वा एकेडेमीलाई सहभागी गराउन सक्नेछन् । पहिलो सिजनमा कम्तीमा ४८ टोलीलाई खेलाउने र टिमको संख्या आगामी वर्षमा थपिँदै जाने आशा कम्पनीका प्रबन्ध निर्देशक रोशन धितालले लिए । फागुनमा सुरु हुने पहिलो संस्करण २०७८ को माघमा सम्पन्न हुने तालिका छ ।विजेताले २ लाख, म्यान अफ द सिरिजले २५ हजार, उत्कृष्ट बलर र ब्याट्सम्यानले १० हजार प्राप्त गर्नेछन् । पहिलो संस्करणको पहिलो सिजन फागुन १२ देखि प्रदेश १ मा सुरु हुनेछ । पहिलो सिजनको खेल झापा र मोरङमा खेलाइने छ । मोरङमा हुने फाइनल फागुन २२ र २३ गते खेलाइने छ । प्रदेश २ को सिजनबारे पछि जानकारी गराइने आयोजकले बताएको छ ।"
बगरभाइ भेट्रान्स फुटबल च्याम्पियन,"(मकवानपुर)  छैटौं संस्करणको राष्ट्रिय भेट्रान्स कप फुटबल प्रतियोगिताको उपाधि बगरभाइ खलक पोखराले जितेको छ । हेटौंडा४, लोकतान्त्रिक मैदानमा भएको फाइनलमा सानो गौचरण काठमाडौंलाई १० ले हरायो । पोखराका एकमात्र निर्णायक गोल मनोज गुरुङले गरे । उनले ४० औं मिनेटमा गोल गरेका हुन् । पोखराका नरेश थापा म्यान अफ द म्याच घोषित भए । विजेताले एक लाख ११ हजार एक सय ११ रुपैयाँ र उपविजेता सानो गौचरणले ५१ हजार एक सय ११ रुपैया प्राप्त गरे । पोखराका ईश्वर गुरुङ सर्वोत्कृष्ट खेलाडी घोषित भए । उनले १० हजार रुपैयाँ पाए । डिफेन्डरमा सानो गौचरणका चुनबहादुर थापा, गोलरक्षकमा पोखराका दिलीप क्षेत्री, मिडफिल्डरमा राजकुमार केसी, फरवार्डमा मनोज गुरुङ, प्रशिक्षकमा अञ्जन देवकोटा उत्कृष्ट घोषित भए । उनीहरूले जनही ५ हजार रुपैयाँ पाए ।विजेतालाई हेटौंडा उपमहानगरका मेयर हरिबहादुर महतले पुरस्कृत गरे ।"
चम्किए एन्डरसन र रुट,गेल (रोयटर्स) जेम्स एन्डरसनले बल र जो रुटले ब्याटबाट राम्रो खेलपछि श्रीलंकाविरुद्धको दोस्रो टेस्टमा इंग्ल्यान्डले आफ्नो पहुँच राखेको छ । एन्डरसनले २९ ओभरमा ४० रन खर्चेर ६ विकेट लिए । यो उनको ३० औं पल्ट ५ विकेटको प्रदर्शन रह्यो । त्यसयता इंग्ल्यान्डले आफ्नो इनिङ्स सुरु गर्दै दिनको खेल सकिँदा २ विकेटमा ९८ रन बनाएको छ । इंग्ल्यान्ड अझै २ सय ८३ रनले पछाडि छ । पाहुना टिमबाट कप्तान जो रुट ६७ र जोनी बेरिस्टो २४ रन बनाएर खेलिरहेका छन् । उनीहरूले तेस्रो विकेटका लागि ९३ रनको साझेदारी गरिसकेका छन् । पहिलो टेस्टमा २ सय २८ रन बनाएका रुटले श्रीलंकाली स्पिनरविरुद्ध सुदृढ भएर खेले ।इंग्ल्यान्डले ज्याक क्राउलीलाई ५ र डम सिबलीलाई शून्यमा गुमाएको थियो । यो दुवै विकेट लासिथ इमबुल्डेनियाले लिए । पाहुना टिमको सुरुआत खराब रह्यो र एक समय टिमले ५ रन बनाउँदा २ विकेट गुमाइसकेको थियो । इमबुल्डेनियाले आफ्नो पहिलो १९ बलभित्र २ विकेट लिएका हुन् । श्रीलंकाले यसअघि आफ्नो पहिलो इनिङ्समा सबै विकेट गुमाएका ३ सय ८१ रन बनाएको थियो । एन्डरसनले दोस्रो दिनको आफ्नो पहिलो ओभरमै एन्जेलो म्याथ्युजलाई १ सय १० रनमा आउट पारे । त्यसयता श्रीलंकाका लागि निरोसन डिकवालले ९२ र दिलरुवान परेराले ६७ रन बनाए । एन्डरसनलाई मार्क उडले बलियो साथ दिए । उनले ८४ रनका लागि ३ विकेट लिए । इंग्लिस ३८ वर्षीय तीव्र गतिका बलर एन्डरसन एसियाली भूमिमा ५ विकेटको प्रदर्शन गर्ने सबैभन्दा बढी उमेरका खेलाडी भएका छन् । इंग्ल्यान्ड दुई टेस्टको शृंखलामा १० ले अगाडि छ । स्पिनरलाई मदत गर्न सुरु गरेको पिचमा इंग्ल्यान्डले अब श्रीलंकाको स्कोर नजिक पुग्ने र त्यसलाई छुन प्रयास गर्नेछ ।
अच्युत र करिशा विजयी,"काठमाडौं (कास) अच्युतकृष्ण खरेल र करिशा महर्जन क्रस दुवाथलन सिरिजको दोस्रो संस्करणमा विजयी भएका छन् । कीर्तिपुरको जाखामा भएको च्याम्पियनसिपमा ३७ मिनेट २७ सेकेन्डसाथ अच्युतकृष्ण विजेता भए । स्थानीय खेलाडीलाई प्रोत्साहन गर्दैै नव प्रतिभालाई ट्रायथलन खेलसँग आबद्ध गर्ने र खेल समुदायको विकास गर्ने उद्देश्यले आयोजित च्याम्पियनसिपको महिलातर्फ करिशाले १ घण्टा ८ मिनेट ३० सेकेन्डसाथ सफलता पाइन् । पुरुषतर्फ ४५ मिनेट १२ सेकेन्डसाथ आर्यन राई दोस्रो र ४५ मिनेट २१ सेकेन्डसाथ सुसिम चित्रकार तेस्रो भए । दुवाथलन २५ किमि दौड, १० किमि साइक्लिङ र १३ किमि दौडमा भएको थियो । सिरिजको पहिलो संस्करण काठमाडौंको टोखामा भएको थियो । प्रत्येक दुई सातामा हुने सिरिजको तेस्रो संस्करण ललितपुरको चापागाउँमा हुनेछ ।"
खुला रेटिङ चेस हेटौंडामा,"काठमाडौं (कास) हेटौंडा निवासी अम्बिकादेवी कार्कीको स्मृतिमा माघ २२ देखि २४ सम्म हेटौंडामा खुला रेटिङ बुद्धिचाल प्रतियोगिता हुने भएको छ । ललितपुर स्पोटर््स क्लबको आयोजनामा हुने प्रतियोगिताको पुरस्कार राशि १ लाख ७१ हजार रुपैयाँ छ । विजेताले ३० हजार, उपविजेताले २० हजार र तेस्रो स्थान हात पार्ने खेलाडीले १५ हजार जित्नेछन् । उत्कृष्ट दससहित उमेर समूह, अनरेटेड, भेट्रान र महिलातर्फ पनि नगद पुरस्कार रहेको आयोजकले जनाएको छ । स्विस लिगअनुसार तीन दिन चल्ने प्रतियोगितामा खेलाडीलाई आवास सुविधा रहेको छ । प्रतियोगितामा नेपाल च्याम्पियन, पूर्वच्याम्पियन र फिडे मास्टरलगायत सय खेलाडीले भाग लिनेछन् । प्रतियोगिता गर्न अम्बिकादेवीका छोरा देवेन्द्रध्वज कार्कीले २ लाख सहयोग गरेको जनाइएको छ ।"
मेयर कप फुटबल सुरु,"सिन्धुली (कास) सिन्धुलीमा सर्वाधिक पुरस्कार राशिको प्रथम मेयर कप फुटबल प्रतियोगिता शनिबार सुरु भएको छ । कमलामाई नगर खेलकुद विकास समितिले आयोजना गरेको प्रतियोगिता विजेता टिमले एक लाख र उपविजेताले ५० हजार रुपैयाँ जित्नेछन् । प्रतियोगितामा ११ वडाका ११ टिमले भाग लिएका छन् । एक वडा, एउटा टिम सहभागी गराएको नगर खेलकुद विकास समितिका अध्यक्ष दीपेन्द्र फुयाँलले बताए । कमलामार्ई नगरपालिकाका १४ मध्ये ३, ११ र १२ ले भाग लिएका छैनन् । पहिलो खेल वडा ७ र वडा १३ बीच सिन्धुलीमाडीको लोकतान्त्रिक चौरमा भएको छ ।"
