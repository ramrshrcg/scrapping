शीर्षक,विवरण
खोपको प्रिअर्डर मै अलमल,"(काठमाडौं)  अधिकांश देशले कोरोनाविरुद्धको खोप उत्पादक कम्पनीसँग प्रिअर्डर गरिसकेका छन् । कतिपयले त खोप लगाउनै सुरु गरिसके । नेपालले भने अझैसम्म प्रिअर्डर नगर्दा समयमै खोप आउनेमा शंका उब्जिएको छ । नेपाल सरकार कोभाक्स सुविधाकै पर्खाइमा रहँदा खोप आउन ढिलाइ हुने देखिएको हो ।कोरोनाको सम्भावित दोस्रो लहरसँग जुध्नसमेत खोप प्रमुख हतियारका रूपमा उपयोग गर्न सकिने भएकाले समयमै सुनिश्चित नगरे स्थिति जोखिमपूर्ण हुने विज्ञहरूले चेतावनी दिएका छन् । छिमेकी भारतमा बेलायतले स्वीकृति दिएको अक्सफोर्ड र अस्ट्राजेनिका खोप उत्पादन भए पनि नेपालले प्रिअर्डर गरेको छैन । सरकार भने कुल जनसंख्याको २० प्रतिशतका लागि सहुलियत दरमा प्राप्त हुने भनिएको कोभाक्स सुविधा अन्तर्गतको खोपमै भर परेको छ । उक्त खोप पनि चार महिनाको अवधिमा पहिलो चरणमा करिब ३ प्रतिशत जनसंख्यालाई मात्र पुग्ने गरी आउनेछ । हाल खोप लगाउन थालेका अन्य मुलुकझैं नेपालले समेत समयमै खोप उपलब्धताका लागि उत्पादक कम्पनीसँग पहिल्यै प्रिअर्डर गर्नुपर्थ्यो, इपिडिमियोलोजी तथा रोग नियन्त्रण महाशाखा (ईडीसीडी) का पूर्वनिर्देशक डा बाबुराम मरासिनीले भने, सरकार भने कोभाक्स सुविधाबाट आउने खोपमै दौडधुप गरिरहेको छ ।खोप भित्र्याउन उत्पादक मुलुकसँग कूटनीतिक संवाद पनि उत्तिकै जरुरी हुने बताउँछन्, वरिष्ठ जनस्वास्थ्यविद् डा शरद वन्त । खोप बजारमा उपलब्ध हुनासाथ तुरुन्त ल्याउँछौं भन्नु गफमात्रै हो । कोभाक्स सुविधाबाट आउन पनि त्यति सहज छैन, उनले भने, खोप उत्पादन गर्ने देशले समेत अर्को देशबाट किनेर खोप ल्याइरहेका छन् । खोप लगाउन सुरु गरेका मुलुकहरूले उत्पादक कम्पनी र सरकारसँग प्रिअर्डर गरेर समयमै खोप सुनिश्चित गरेका छन् । यतिसम्म कि क्लिनिकल ट्रायलको परिणामभन्दा अघि नै खोपका लागि प्रिअर्डर भइरहेको छ । पश्चिमा मुलुकको कुरा छाडौं, छिमेकी भारतले एक महिनाअघि नै करिब १६० करोड मात्रा खोपको प्रिअर्डर गरिसकेको छ, ईडीसीडीका पूर्वनिर्देशक डा जीडी ठाकुरले भने ।स्वास्थ्य मन्त्रालयका एक अधिकारीले कस्तो प्रकारको खोपका लागि प्रिअर्डर गर्ने भन्नेबारे अब अन्योल नरहेको दाबी गरे । मन्त्रिपरिषद्ले खोपका लागि तोकेको प्राथमिकता गाइडलाइन हुन सक्ने उनले बताए । मन्त्रिपरिषद्ले खोपका लागि तोकेको प्राथमिकतामा गुणस्तरीय (सुरक्षित र प्रभावकारी) हुनुपर्ने, चिस्यानभण्डारणलगायत पूर्वाधारसँग अनुकूल हुनुपर्ने, उपलब्धता र कम लागत मुख्य रहेका छन् ।सरकारले खोप लगाउन प्राथमिकतामा परेका स्वास्थ्यकर्मीलगायत कर्मचारीको विवरण माग गरेको छ । पहिलो चरणको खोप लगाउने प्रयोजनका लागि सरकारी, गैरसरकारी तथा निजी अस्पतालका स्वास्थ्यकर्मी, कर्मचारी तथा महिला स्वास्थ्य स्वयंसेविकाको विवरण माग गरिएको हो । स्वास्थ्य सेवा विभागले उक्त विवरण बाल स्वास्थ्य एवं खोप शाखामा इमेलमार्फत पठाउन भनेको छ । स्वास्थ्य मन्त्रालय स्रोतका अनुसार कोभाक्स सुविधाबाट पहिलो चरणअन्तर्गत ३ प्रतिशत जनसंख्यालाई आउने भनिएको खोपलाई नै लक्षित गरी विवरण मागिएको हो । कोभाक्स सुविधाको खोप आउँदो मार्चभित्र आउने सम्भावना रहेको स्रोतको भनाइ छ ।"
'प्रतिनिधिसभा विघटन असंवैधानिक,"रायमाझी लगत्तैदेखि अनुपराज शर्मा २०६६ चैत १३ गतेसम्म पुगनपुग चार महिना प्रधानन्यायाधीश भए । उनले राष्ट्रिय मानवअधिकार आयोगको अध्यक्षबाट ६ वर्षे कायकाल पूरा गरी हालै अवकाश पाएका हुन् ।कल्याण श्रेष्ठ नेपालको संविधान जारी हुँदा भर्खंरै प्रधानन्यायाधीश नियुक्त भएका थिए । उनी २०७२ असार २३ देखि २०७३ वैशाख २ गतेसम्म प्रधानन्यायाधीश भएका थिए । उनीलगत्तै प्रधानन्यायाधीश बनेकी सुशीला कार्की २०७४ जेठ २४ गतेसम्म रहिन् । श्रेष्ठ र कार्कीले चुनावी मन्त्रिपरिषद्को नेतृत्व गर्न जाने तत्कालीन प्रधानन्यायाधीश खिलराज रेग्मीको कदम गलत ठहर्याएका थिए, तर बहुमत न्यायाधीशहरूले रेग्मीको पक्षमा फैसला गरेकाले उनीहरू संवैधानिक इजलासमा अल्पमतमा परेका थिए । नेपालको न्यायालयको नेतृत्वमा पुग्ने पहिलो महिला कार्की महाअभियोग खेप्ने पहिलो प्रधानन्यायाधीशसमेत भइन् । सर्वोच्च अदालतले अन्तरिम आदेश दिएपछि उनी फेरि पदमा बहाल भएकी थिइन् । रायमाझीबाहेक अरू तीन जनाले आआफ्नो ढंगले प्रतिनिधिसभा विघटनबारे धारणाप्रतिक्रिया यसअघि नै सार्वजनिक गरिसकेका थिए । शुक्रबार भने चारै जना पूर्वप्रधानन्यायाधीश साझा धारणा बनाएर विज्ञप्ति जारी गर्न सहमत भएका हुन् । पूर्वप्रधानन्यायाधीशहरूले राष्ट्रिय राजनीतिका घटनामा यसरी आफ्नो दृष्टिकोण सार्वजनिक गरेको यो दुर्लभ घटना हो । मुलुकमा यस्तो संकट आएका बेला हामी पनि त सचेत नागरिक हौं, हाम्रो पनि समाज र देशप्रति दायित्व छ, आफूले बुझेको कुरा आमजनतालाई भन्नुपर्छ भनेर बोलेका हौं, पूर्वप्रधानन्यायाधीश कार्कीले कान्तिपुरसँग भनिन्, तत्काल हामी जति जना सम्पर्कमा जम्मा हुन सक्यौं, आफ्नो धारणा निकाल्यौं । अरूले पनि इच्छा राखे यसमा सहभागी हुन सक्नुहुन्छ ।चार पूर्वप्रधानन्यायाधीशको विज्ञप्तिले अदालतमा विचाराधीन विषयलाई प्रभावित पार्न सक्ने भनी टीकाटिप्पणी पनि सुरु भएको छ । पूर्वकानुन सचिव मोहन बञ्जाडेले सार्वजनिक रूपमा नै यसप्रति संकेत गर्दै विचाराधीन विषयमा बोलिएको भनी टिप्पणी गरेका छन् । तर पूर्वप्रधानन्यायाधीश कार्कीले आफूहरूको धारणाले अदालतमा विचाराधीन विषयको न्यायसम्पादनमा कुनै असर नपर्ने बताइन् । हामीले संविधानको उल्लंघन भयो भनेर औंल्याएका मात्रै हौं । अदालतबाट यस्तो र उस्तो फैसला आउनुपर्छ भनेका छैनौं, उनले भनिन्, कहिले पनि राजनीतिक स्थायित्व भएन, आम नागरिकले पनि यो अस्थिरतामा चित्त दुखाएका छन् भनेर औंल्याएको सम्म हो । हाम्रो काम नै अदालतको स्वतन्त्रताको संरक्षणमा आवाज उठाउने हो । अदालतलाई अप्ठेरो पर्ने काम हामीबाट हँॅदैन र भएको पनि छैन । संविधानविद् विपिन अधिकारीले सत्ता र प्रतिपक्षभन्दा अलग रहेको र न्यायालयको नेतृत्व गरिसकेका न्यायकर्मीको हिसाबले आफूलाई लागेको विचार सार्वजनिक गर्नु स्वाभाविकै रहेको बताए । सर्वोच्च अदालतलाई नेतृत्व गरेको न्यायाधीशले स्वतन्त्र रूपमा धारणा राख्दा अहिलेको परिस्थितिबारे स्पष्ट हुन सजिलो हुन्छ, उनले भने, उहाँहरू कुनै पक्षको भएको भए अदालती प्रक्रियालाई असर गर्छ भनेर मान्न सकिन्थ्यो । यस्तो बेला नागरिक समाजले चासो राख्छ, छलफलमा ल्याउछ, दृष्टिकोण प्रकट गर्छ । त्यसले अदालतलाई कामकारबाही अघि बढाउन झनै मद्दत हुन्छ । अधिकारीका विचारमा साधारण घटना वा परिस्थिति भएको भए यसरी दृष्टिकोण सार्वजनिक गर्न उचित हुने थिएन । विशिष्ट परिस्थिति र धेरै महत्त्वपूर्ण विषयवस्तु भएकाले उनीहरूको धारणा सार्वजनिक भएको उनको भनाइ छ । यसलाई नियमभन्दा पनि अपवादका रूपमा लिनुपर्छ, अधिकारीले भने ।"
विकल्प नभएपछि विघटन : ओली,"(धनगढी)  प्रधानमन्त्री केपी शर्मा ओलीले ६४ प्रतिशत सांसदको समर्थन प्राप्त प्रधानमन्त्रीका हैसियतले आफूले अन्य विकल्प नभएपछि प्रतिनिधिसभा विघटन गरेको दोहोर्याएका छन् । उनले संसद् चल्न नदिएर निकम्मा बनाउन खोज्ने अवस्था आएपछि ताजा जनादेशका लागि जानुपरेको बताए । नेकपा विभाजनपछि शुक्रबार पहिलोपटक आफ्नो समूहद्वारा धनगढीमा आयोजित प्रदेशस्तरीय आमसभालाई सम्बोधन गर्दै प्रधानमन्त्री ओलीले संवैधानिक व्यवस्था, राष्ट्रियअन्तर्राष्ट्रिय अभ्यास र मान्यताअनुसार प्रतिनिधिसभा पुनःस्थापनाको कुनै सम्भावना नरहेको दाबी गरे । अब संसद् वैशाखमा हुने निर्वाचनबाट आउँछ, उनले भने, निर्वाचन वैशाख १७ र २७ मा हुन्छ र निर्वाचन आयोग त्यसको तयारीमा लागेको छ । उनले खराब तत्त्वलाई गाउँमै ठेगान लगाउन पनि आह्वान गरे । खराब तत्त्वमाथि गए दुःख दिन्छन्, उनले भने, गाउँगाउँमै ठेगान लगाउन अरू केही गर्नु पर्दैन, त्यस्ता तत्त्वलाई भोट नहाल्नुस् । मैले हस्ताक्षर गरेर पठाएका उम्मेदवारलाई जिताएर पठाउनुहोस्, देश विकासको जिम्मा म लिन्छु ।प्रधानमन्त्री ओलीले पार्टी छोडेर भागेकाहरूको कुरा सुनेर प्रभावित नहुन पनि आह्वान गरे । उनले पार्टीको अर्को समूहका नेताहरूलाई केन्द्रीय समिति बैठकमा नगएर मुख छोडेर गालीगलौज गर्ने, अश्लील गालीगलौजका नारा लगाउने गरेको आरोप लगाए । आफूलाई दन्तबजान गर्ने फुर्सद छैन, उनले भने । सम्बोधनक्रममा प्रधानमन्त्री ओलीले दाहालनेपाल समूहका सुदूरपश्चिम प्रदेश इन्चार्ज भीम रावलप्रति नाम नलिईकनै निकै कडा टिप्पणी गरेका थिए । लिपुलेकलिम्पियाधुराको अतिक्रमित भूमिसहितको नक्सा सार्वजनिक गरेपछि यही प्रदेशका केही मान्छेलाई छटपटी भएको छ, उनले रावललाई लक्षित गर्दै भने, मैले मन्त्री बनाएका बेलामा ओली ठीक छ भन्ने, उहाँलाई मात्र मन्त्री बनाउनुपर्ने ? पद पाए ठीक नत्र बेठीक ? अहिले सुदूरपश्चिमबाट चार जना मन्त्री बनाउँदा पनि उहाँ दुःखी हुनुको कारण सालघारीको वन मास्ने योजना सफल नहुने देखेर हो ।ओलीले रावललाई लक्षित गर्दै उनी प्रदेश विकासको बाधक भएको आरोप पनि लगाए । सडकबाट उठाएर ल्याएको अछामको केटोका कुरा अहिले त ठूला छन्, ओलीले भने, नानीभन्दा नाना ठूलो, मान्छेभन्दा कुरा ठूलो गर्नेहरूले यस प्रदेशको समस्या समाधानमा के गरे ? उनले दाहालनेपाल समूहमा गएकाप्रति व्यंग्य गर्दै पिलो निचोर्दैमा वजन घटेको हुँदैन भन्ने भनाइ उल्लेख गरे ।प्रधानमन्त्री ओलीले दाहालनेपाल समूहप्रति थप आक्रामक हुँदै ३ करोड मान्छेमा २ सय ६५ जना गयौं भनिरहनुलाई नुहाउँदा २४ केस झरेर जानुसरह भएको बताए । दुई अंक जितेर देखाउनुहोस्, अर्थात् १० सिट ल्याएर देखाउनुस्, ओलीले भने, ठूला कुरा गरिरहेका छन् । यो छोरी, बुहारी, ज्वाइँ र अन्य नातेदारको पार्टी होइन । निरर्थक गफ नगरे हुन्छ, आँखा आफन्ततिर होइन, देशतिर लगाउनुस् ।आफ्नो पूरै सम्बोधनका क्रममा कांग्रेसबारे एक शब्द उच्चारण नगरेका उनी पुष्पकमल दाहाल, माधवकुमार नेपाल र भीम रावलप्रति भने निकै आक्रामक रूपमा प्रस्तुत भएका थिए । काम लाग्छ कि भनेर प्रचण्डलाई पार्टीमा ल्याएको हुँ तर सुध्रिएनन्, जस्ताको तस्तै प्रवृत्ति र मति पनि, उनले भने । नेता नेपाललाई आफूले राजनीतिमा ल्याएको प्रधानमन्त्रीको दाबी थियो । महेन्द्र मोरङ क्याम्पसमा पढ्ने बेला मैले राजनीतिमा ल्याएको हुँ, उनले भने । उनले आफू ५० वर्ष अगाडिदेखि गणतन्त्रका लागि लागिपरेको पनि दाबी गरे ।सम्बोधनका क्रममा ओलीले सुदूरपश्चिमको विकासका लागि आफू प्रतिबद्ध रहेको बताए । त्यसक्रममा उनले दोधाराचाँदनीमा सुक्खा बन्दरगाह निर्माण भइरहेको, पञ्चेश्वर परियोजना अघि बढेको, पश्चिम सेती अघि बढाउने र गेटा मेडिकल कलेजलाई मेडिकल विश्वविद्यालय बनाउने प्रक्रिया सुरु भएको बताए । यस्तै, गौरीफन्टा सीमा नाकाको स्तरोन्नति, सेती लोकमार्ग, दार्चुलाको छाङरु जाने बाटो निर्माण, सेती लोकमार्ग र खुटियादिपायल फास्ट ट्र्याक निर्माण, उरै नाकामा सडकलगायतका योजनाहरूको उनले चर्चा गरेका थिए । धनगढीमा पुगेलगत्तै प्रधानमन्त्रीले आफूनिकट नेताकार्यकर्तासँग भेटघाट गरेका थिए । सुदूरपश्चिममा ओली र दाहालनेपाल पक्षले बेग्लाबेग्लै कार्यक्रम आयोजना गरिरहेका छन् । यही सन्दर्भमा प्रधानमन्त्री ओलीले धनगढीमा आयोजना गरिएको कार्यक्रमलाई काठमाडौंबाहिर पहिलो रोजाइमा पारेका हुन् । उनी साँझ काठमाडौं फर्किएका थिए ।धनगढी आएका प्रधानमन्त्री ओलीलाई स्वागत गर्न उनीनिकट नेताकार्यकर्ता धनगढी विमानस्थल पुगे पनि सुदूरपश्चिम प्रदेशका मुख्यमन्त्री त्रिलोचन भट्ट भने गएनन् । विगतमा प्रधानमन्त्रीको स्वागतका लागि प्रदेश सरकारका मुख्यमन्त्री तथा अन्य मन्त्रीहरू उपस्थित हुने भए पनि यसपटक सरकारका प्रतिनिधि देखिएनन् । मुख्यमन्त्री तथा मन्त्रिपरिषद् कार्यालयलाई प्रधानमन्त्री आउनेबारे कुनै जानकारी नदिइएकाले प्रधानमन्त्रीको स्वागतका लागि विमानस्थल नगएको मुख्यमन्त्रीको स्वकीय सचिवालयले जनाएको छ । पार्टी विभाजनमा पुगेका बेला आफूनिकट नेताकार्यकर्तालाई भेट्ने र आमसभालाई सम्बोधन गर्ने राजनीतिक कार्यक्रम भएकाले मुख्यमन्त्री कार्यालयलाई जानकारी नदिइएको होला, स्वकीय सचिव शिवसिंह ओलीले भने । प्रधानमन्त्री प्रदेश राजधानीमा पुगेका बखत मुख्यमन्त्री भट्ट स्वागतमा नपुगेको घटनालाई मन्त्री प्रेम आलेले मुख्यमन्त्रीद्वारा सामान्य शिष्टाचारको समेत ख्याल नगरिएको बताए ।"
"निर्मलालाई न्याय माग्दा पक्राउ, कालो टोपी लगाउनेलाई रोक","(धनगढी)  प्रधानमन्त्री केपी शर्मा ओलीले शुक्रबार धनगढीमा सम्बोधन गरेको आमसभास्थलबाट प्रहरीले निर्मला पन्तको बलात्कारी खोइ ? लेखिएको टिसर्ट लगाउने सात युवालाई पक्राउ गरेको छ । प्रधानमन्त्री ओलीको विरोधस्वरूप उक्त टिसर्ट लगाएर गएका धनगढीका विनोद खड्का, आरुद शाह, सागर जोशी, राजेन्द्र शाही, प्रवीन खड्का, सुरेश जोशी र मोहन्यालका नरेशप्रसाद जोशीलाई पक्राउ गरिएको जिल्ला प्रहरी कार्यालयका प्रवक्ता डीएसपी प्रतीक विष्टले बताए । उनीहरू दाहालनेपाल समूह समर्थक युवा रहेको युवा संघका केन्द्रीय सदस्य दीपक सिंहले बताए । प्रहरीले उनीहरूकै सुरक्षाका लागि पक्राउ गरेको बताएको छ । सामान्य सोधपुछ गरेर उनीहरूलाई छाडिएको छ, डीएसपी विष्टले भने । कांग्रेस सभापति शेरबहादुर देउवाले न्यायका लागि आवाज उठाएका युवालाई शुक्रबार धनगढीमा पक्राउ गरिएको घटनाको निन्दा गरेका छन् । दोषीलाई कारबाही माग गर्दै शान्तिपूर्ण प्रदर्शन गरेका नागरिकलाई पक्राउ गर्नु लोकतान्त्रिक मूल्यमान्यताविपरीत हो, देउवाले सामाजिक सञ्जालमार्फत भनेका छन् । आमसभास्थलमा कालो रङको टोपी, मास्क, रुमाललगायत वस्तु लैजान रोक लगाइएको थियो । सभामा सहभागी हुन आएकाले प्रवेशस्थलमा कालो रङको टोपीसमेत खल्तीमा राख्नुपरेको थियो । भादगाउँले कालो टोपी पनि लगाउन नपाएको सभामा पुगेका स्थानीय सिद्धराज भट्टले बताए । शिरमा लगाउने टोपी कुनै पनि रङको हुन सक्छ, उनले भने, यो चिसोमा किन टोपी निकाल्न भने, थाहा भएन । उनले जनताको शिरको टोपीबाट समेत सरकार डराउनुको अर्थ नबुझेको बताए । धनगढी उपमहानगर५ की हर्ककला साउदले दुपट्टाको रङ हलुका कालो भएकाले ओढ्न नपाएको बताइन् । यस्तोचाहिँ नगरेको भए हुन्थ्यो, उनले भनिन् । धनगढी चौराहाका रमेश धामीले रातो, नीलो रङको रुमाल पनि लैजान नपाएको बताए । मान्छेको शिरको टोपीले कसरी प्रधानमन्त्रीको अपमान हुन्छ ? धामीले भने, यसले जनताको अपमान गर्यो । कार्यक्रमस्थलमा सुरक्षाकर्मीले कडा जाँच गरेर मात्रै प्रवेश गर्न दिएका थिए । कोरोना कहरका बीचमा पनि आमसभामा भने उल्लेखनीय उपस्थिति थियो । आयोजकले गाउँगाउँबाट जनता ओसारेका थिए । आयोजकले ५० हजारभन्दा बढी जनता खुलामञ्चमा उतार्ने भन्दै कैलाली र कञ्चनपुरका बस्तीमा सार्वजनिक बस पठाएका थिए । ओली समूहका प्रदेश अध्यक्ष कर्ण थापाले दाहाल र नेपाल समूहले आमसभामा आउन अवरोध सिर्जना गरेको आरोप लगाए । प्रधानमन्त्री ओली धनगढी पुग्नुअघि दाहालनेपाल समूहनिकट अनेरास्ववियुका कार्यकर्ताले जिल्ला प्रशासन कार्यालय अगाडि टायर बालेर विरोध प्रदर्शन गरेका थिए । प्रधानमन्त्री आउँदा विमानस्थलदेखि कार्यक्रमस्थलसम्म मुख्य बजारमार्गमा अन्य सवारीसाधनलाई रोक लगाइएको थियो । सर्वसाधारणको आउजाउमा समेत रोक लगाउनु तानाशाही प्रवृत्ति भएको भन्दै स्थानीयले आक्रोश पोखेका थिए । प्रमुख जिल्ला अधिकारी यज्ञराज बोहराले प्रधानमन्त्रीको सुरक्षालाई ध्यानमा राख्दै एक हजारभन्दा बढी सुरक्षाकर्मी परिचालन गरिएको बताए ।"
दाहालनेपाल समूहले ७७ जिल्लामै बुझायो विरोधपत्र,"काठमाडौं (कास) नेकपा दाहालनेपाल समूहले प्रतिनिधिसभा विघटनको विरोधमा ७७ वटै जिल्लाका प्रमुख जिल्ला अधिकारीमार्फत प्रधानमन्त्रीलाई विरोधपत्र बुझाएको छ । प्रतिनिधिसभा विघटनविरुद्ध दोस्रो चरणको आन्दोलनअन्तर्गत नेकपाका नेता कार्यकर्ताले प्रशासन कार्यालय पुगेर विरोधपत्रसँगै संविधान पनि बुझाएका थिए । संविधानमा प्रतिनिधिसभा विघटन गर्ने कुनै पनि प्रावधान नरहेकाले उक्त कदम असंवैधानिक भएको दाहालनेपाल समूहको जिकिर छ । विरोधपत्रमा प्रधानमन्त्री केपी शर्मा ओलीलाई राष्ट्रका नाममा क्षमायाचनासहित गलत कदम सच्याउन अनुरोध गरेका छन् । यो समूहले दिनहुँ विभिन्न स्थानमा विरोध प्रदर्शन, अन्तरक्रिया र भेला पनि गर्दै आएको छ । उल्टो हिँडेर विरोधकांग्रेसको विद्यार्थी संगठन नेविसंघले शुक्रबार उल्टो हिँडेर प्रतिनिधिसभा विघटनको विरोध गरेको छ । नेविसंघका विद्यार्थी नेता तथा कार्यकर्ताले असंवैधानिक कदम सच्याउन माग राख्दै माइतीघरबाट बानेश्वरसम्म उल्टो हिँडेका हुन् । विद्यार्थीले प्रधानमन्त्री केपी शर्मा ओलीविरुद्ध चर्को नाराबाजी गरेका थिए । विद्यार्थी नेताहरूले प्रधानमन्त्री ओली उल्टो बाटामा हिँडेकाले त्यसैको सांकेतिक विरोधस्वरूप प्रदर्शन गरेको जनाएका छन् । कांग्रेसले यसअघि भ्रातृसंस्थाहरूलाई पनि विरोध प्रदर्शन गर्न निर्देशन दिएको थियो ।"
खोपका लागि नामावली संकलन गरिँदै,"(काठमाडौं)  स्वास्थ्य मन्त्रालयले पहिलो चरणमा खोप लगाउने स्वास्थ्यकर्मीको नामावली संकलन सुरु गरेको छ । स्थानीय तहमार्फत स्वास्थ्य संस्थामा कार्यरत स्वास्थ्यकर्मी, महिला स्वयंसेविका, कर्मचारी, कार्यालय सहयोगीको नामावली संकलन थालिएको हो । ठूला अस्पताल र मेडिकल कलेजमा कार्यरत स्वास्थ्यकर्मी र कर्मचारीको तथ्यांक भने स्वास्थ्य सेवा विभागबाटै संकलन भइरहेको छ । परराष्ट्रमन्त्री प्रदीप ज्ञवाली भारत भ्रमणमा जाँदा खोप ल्याउन थप पहल हुने अपेक्षा राखेर तयारी तीव्र पारिएको स्वास्थ्य मन्त्रालय स्रोतले जनाएको छ । कोभाक्समार्फत आउने खोप ढिलाइ हुन सक्ने भन्दै किनेर भए पनि अग्रभागमा काम गर्ने स्वास्थ्यकर्मीलाई तत्काल खोप लगाउने योजना सरकारले बनाएको छ, मन्त्रालय उच्च स्रोतले भन्यो, परराष्ट्रमन्त्री भारत जाँदा खोप उपहार दिन सक्ने भएकाले प्राथमिकतामा परेकाको नाम संकलन, खोप भण्डारण र ढुवानीको व्यवस्थापनमा हामी जुटेका छौं । सरकारले खोप ल्याउने तयारी गरेको दाबी गरे पनि खोप लगाउन प्राथमिकतामा परेकाहरूको तथ्यांकसमेत थिएन । स्वास्थ्य सेवा विभागले स्वास्थ्यसम्बन्धी विभिन्न काउन्सिलमार्फत चिकित्सक र स्वास्थ्यकर्मीको तथ्यांक लिन पत्राचार गरे पनि वास्तविकता नआउने भएपछि हरेक स्थानीय तहले विवरण संकलन गरेको हो । निर्वाचन आयोगले मतदाताको नामावली संकलन गरेजसरी नाम संकलन गरिरहेका छौं, विभागको खोप शाखा प्रमुख डा झलक गौतमले भने, जसको नाम समावेश हुँदैन उसलाई पहिलो चरणमा खोप दिन सकिँदैन । अहिले संकलन भएको नामावलीको आधारमा हरेक जिल्लामा खोप पठाउने गरी योजना बनाइनेछ । निजी स्वास्थ्य संस्थामा कार्यरत स्वास्थ्यकर्मीको समेत तथ्यांक संकलन भइरहेको उनले बताए । अग्रभागमा स्वास्थ्यकर्मीले काम गर्ने भएकाले निजी होस् वा सरकारी सबैलाई उत्तिकै प्राथमिकतामा राखेर खोप दिने हाम्रो योजना छ, उनले भने । सरकारी योजनाअनुसार ५२ हजारभन्दा बढी महिला स्वयंसेविकाले पहिलो चरणमै खोप लगाउनेछन् । अधिकांश जिल्लाबाट तथ्यांक आइसकेको शाखाले जनाएको छ । काठमाडौंमा नौ सयभन्दा धेरै स्वास्थ्य संस्था भएकाले नामावली संकलन गर्न सकस भएको विभागले जनाएको छ । काठमाडौं, भक्तपुर र ललितपुरको तथ्यांक तत्काल पठाउने व्यवस्था मिलाउन शाखाले बिहीबार स्वास्थ्य कार्यालय प्रमुखलाई बोलाएर निर्देशनसमेत दिइसकेको छ । स्वास्थ्य मन्त्रालयले खोप लगाउनुपर्ने व्यक्तिको नाम, उमेर, लिंग, काउन्सिलमा दर्ता नम्बर (चिकित्सक हो भने मेडिकल काउन्सिल, नर्स हो भने नर्सिङ काउन्सिल), पद, कार्यरत संस्थाको नाम संकलन गरेर पठाउन संघीय मामिला तथा सामान्य प्रशासन मन्त्रालयमार्फत स्थानीय तहलाई पत्राचार गरेको थियो । स्थानीय तहले आफ्नो क्षेत्रमा कार्यरत स्वास्थ्यकर्मी, कर्मचारी, महिला स्वयंसेविकाको विवरण जिल्लास्थित स्वास्थ्य कार्यालयमा पठाउनुपर्ने हुन्छ । स्थानीयबाट आएको तथ्यांकलाई जिल्लाले प्रदेशको सामाजिक विकास मन्त्रालय र संघको स्वास्थ्य सेवा विभागका पठाउनुपर्ने व्यवस्था मिलाइएको छ ।स्थानीय तहले संकलन गरेको विवरणकै आधारमा खोप दिइने भएकाले आफ्नो नाम समावेश भएनभएको यकिन गर्न स्वास्थ्यकर्मीहरूलाई विभागले आग्रह गरेको छ । अहिले नाम छुटेकालाई दोस्रो चरणमा मात्रै खोप लगाउन सकिने डा गौतमले बताए । खोप आएको दुई साताभित्रै अग्रभागमा खटिनेलाई खोप लगाइने विभागले अनुमान गरेको छ । स्वास्थ्यकर्मीलाई पहिलो डोज लगाइसकेपछि ५५ वर्षमाथिका वृद्धवृद्धालाई खोप लगाउने योजना सरकारको छ । उनीहरूको नाम मतदाता नामावलीबाट पनि संकलन गर्न सकिने विभागले जनाएको छ ।"
संविधानको गलत व्याख्या भए प्रतिगमनको खतरा,"(काठमाडौं)  नेकपा नेता नारायणकाजी श्रेष्ठले सर्वोच्च अदालतले प्रतिनिधिसभा विघटनको पक्षमा निर्णय गरे संविधान कागजको खोस्टो परिणत भई मुलुक प्रतिगमनतर्फ जाने बताएका छन् । सर्वोच्च अदालतले संविधानअनुसार नै निर्णय नगरे संविधान संशोधनको अर्थ लाग्ने आशय व्यक्त गर्दै उनले आफूहरू संवैधानिक अंगहरूको कारबाही र स्वतन्त्र भूमिकाप्रति विश्वस्त रहेको जनाए । राष्ट्रिय सभा बैठकमा शुक्रबार विशेष समय लिएर बोल्दै उनले सर्वोच्च अदालतलाई संविधानको व्याख्या गर्ने अधिकार रहे पनि संशोधनको अधिकार नरहेको धारणा राखे । मुलुकमा प्रतिगमनतिर जाने अवस्था आउने छैन । अदालतले पनि संविधानकै आधारमा फैसला गर्ने हो, संविधान बाहिर गएर होइन, उनले भने ।शक्ति पृथकीकरणको सिद्धान्तअनुसार संविधानले निश्चित जिम्मेवारी संवैधानिक अंगलाई दिएको नेता श्रेष्ठले बताए । प्रधानमन्त्री केपी शर्मा ओलीप्रति आक्रामक ढंगले प्रस्तुत भएका उनले संविधानमा हुँदै नभएको प्रावधान कसैले प्रयोग गर्ने र त्यसलाई सर्वोच्चले अनुमोदन गर्ने हो भने संविधान कागजको खोस्टोमा परिणत हुने धारणा राखे । यस्तो भए संविधान च्यातेको अवस्था हुन्छ, समग्र व्यवस्थामाथि प्रहार हुन्छ । व्यवस्था उल्टिएर प्रतिगमनतिर जाने खतरा रहन्छ । त्यसैले अदालतले संविधानसम्मत ढंगले फैसला गर्नुपर्छ र गर्नेछ भन्ने विश्वासमा हामी छौं, उनले भने ।ओलीले आफ्नो पद जाने डरले मुलुकलाई संकटमा धकेलेको आरोप नेता श्रेष्ठको थियो । उनको प्रश्न थियो, लोकतन्त्रका लागि जेल बस्नुभएका प्रधानमन्त्री ओलीलाई भन्न चाहन्छु, के पार्टी एकता, लोकतन्त्र, संविधान, पार्टी विधान सबै पदका निम्ति हो ? आफ्नो पदको रक्षा नहुने भयो भन्दैमा लोकतन्त्र र संविधान मान्दिन भन्न र पार्टी एकता भंग गर्न पाइन्छ ? प्रधानमन्त्रीले संवैधानिक घोषणाप्रति आत्माआलोचना गरे नयाँ शिराबाट अघि बढे मुलुकलाई दिशा दिन सकिने उनले बताए । पार्टी एकता कायम गर्न छलफल भएका बेला आफूअनुकूल नहुने निर्णय आउने अनुमानका भरमा ओलीले प्रतिगमनकारी कदम चालेको श्रेष्ठको भनाइ थियो । बैठकमा नेकपा ओली पक्षका सांसदहरू आक्रामक रूपमा प्रस्तुत भए । नेकपा नेपालदाहाल पक्षका सांसदको मन्तव्यको प्रतिवाद गर्दै उनीहरूले सडकमा तमासा नदेखाएर चुनाव प्रचारमा लाग्न आग्रह गरे । सांसद देवेन्द्र दाहालले प्रतिनिधिसभा विघटनलाई उचित भन्दै प्रमुख प्रतिपक्षसहितका राजनीतिक दलहरू निर्वाचनमार्फत जनतामा जान डराएको बताए । गत निर्वाचनमा ओलीकै नेतृत्वमा जाँदा बहुमत आएको उनको भनाइ थियो । दुई तिहाइको आफ्नै पार्टीको सरकारलाई ढाल्न खोजेकाले यो अवस्था आएको पनि उनले बताए ।सांसद पार्वती रावलले पूर्वमाओवादीप्रति इंगित गर्दै उनले निर्वाचन जित्न मतपत्र च्यात्ने, चपाउने विगत दोहोर्याउन नदिने बताइन् । उनले राष्ट्रपतिविरुद्ध जथाभावी बोल्नेमाथि सरकारले कारबाही गर्नुपर्ने माग गरिन् । सांसद कोमल वलीले प्रधानमन्त्री ओलीको बचाउ गर्दै भनिन्, ठूलो स्वरले कराएर गाली गर्दैमा प्रधानमन्त्री अधिनायकवादी हुँदैन । निर्वाचनको माध्यमबाट जनतामा जानु तानाशाही हो भन्ने कतै नलेखिएको तर्क गर्दै उनले तत्कालीन प्रधानमन्त्री सुशील कोइरालाले भारतीय अधिकारीलाई आफूले माने पनि ओलीले नमान्ने भएकाले संविधानको घोषणा रोक्न नसक्ने धारणा राखेको प्रसंग जोडिन् । उनले ओलीकै कारण संविधान निर्माण सम्भव भएको दाबी गरिन् ।सांसद भगवती न्यौपानेले ओलीले मुलुकका लागि खेलेको भूमिकालाई पार्टीभित्रैबाट बेवास्ता गरिएको बताइन् । व्यवस्था जोगाउन र वैदेशिक चलखेल रोक्न ओलीले प्रतिनिधिसभा विघटन गरेको उनको तर्क थियो । नेकपाकै सांसद विमला घिमिरेले राजनीतिक दलका कार्यकर्ताले महिलाविरुद्ध लगाएको नारा गलत भएको उल्लेख गर्दै सामन्तवादी चिन्तनले यो अवस्था आएको बताइन् ।कांग्रेसका सांसद रमेशजंग रायमाझीले संविधान मिचिएकामा संसारले नेपाललाई कुरीकुरी गरिरहेको उनले बताए । नेकपाका सांसद जगप्रसाद शर्माले प्रधानमन्त्रीलाई काम गर्न नदिएको र संविधानमा प्रतिनिधिसभा विघटन गर्ने अधिकार भएको तर्क गर्नु गलत भएको बताए । उनले प्रधानमन्त्री ओलीलाई प्रतिगमन सच्याउन आग्रह गरे ।जनता समाजवादी पार्टीका सांसद शेखरकुमार सिंहले संविधानकै कमजोरीले यो अवस्था आएको बताए । उनले प्रतिनिधिसभा विघटन असंवैधानिक भएको बताए । कांग्रेसकी सांसद तारादेवी भट्टले सरकार ढाल्ने, प्रतिनिधिसभा विघटन गर्ने खेल हुनु गलत भएको बताइन् ।"
निर्वाचन आयोगले खोजेको के हो ?,"(काठमाडौं)  र्वाचन आयोगले नेकपाको दुवै पक्षले अलगअलग ढंगले गरेका निर्णयहरू पार्टीको विधानसम्मत नभएको भनी प्रश्न उठाएको छ । पार्टीमा गरिएका फेरबदलहरू विधानसम्मत सुधार गरिए मात्रै दल दर्ता किताबमा अद्यावधिक गर्न सकिने आयोगले दुवै पक्षलाई गरेको पत्राचारमा उल्लेख छ ।आयोगले दुवै पक्षबाट आयोगमा गरिएका पत्राचारमा उल्लेखित निर्णयहरू विधानको व्यवस्थासँग मेल नखाएको भनेको छ । आयोगले पार्टीको आधिकारिक निर्देशन र पत्राचारमा दुवै अध्यक्षको हस्ताक्षर हुनुपर्ने विधानको व्यवस्थातर्फ ध्यानाकर्षण गराएको छ । विधानको धारा १८ (छ) को ८ मा रहेको पार्टीको आधिकारिक निर्देशन र पत्राचारमा दुवै अध्यक्षको हस्ताक्षर हुने व्यवस्था कार्यान्वयन नभएको आयोगले इंगित गरेको छ । विधानको उक्त व्यवस्थाअनुसार पार्टीमा आधिकारिकताको मागदाबी नभएसम्म नेकपाका अध्यक्षद्वय केपी शर्मा ओली र पुष्पकमल दाहाल दुवैको हस्ताक्षर भएका पत्रलाई मात्रै मान्यता दिन सकिने आयोग स्रोतले बताएको छ । उहाँहरू राजनीतिक दलसम्बन्धी ऐनमा रहेको दलको मान्यतासम्बन्धी विवादमा पस्न खोज्नुभएको छैन, त्यस्तो अवस्थामा दलमा विवाद छैन भन्ने बुझिन्छ, आयोगका एक पदाधिकारीले भने, दलमा विवाद छैन र एकढिक्का नै रहेको दुवै पक्षको दाबी हो भने आयोगलाई गरिएका पत्राचारहरूमा दुवै अध्यक्ष (ओली र दाहाल) को हस्ताक्षर चाहिन्छ । विवाद हो भने विवाद निरूपणको दफाअनुसारको प्रक्रियामा दुवै पक्ष आउनुपर्ने आयोगको भनाइ छ ।दुवै पक्षले राजनीतिक दलसम्बन्धी ऐनको दफा ५१ का अनुसार पार्टीमा गरिएका परिवर्तनको अद्यावधिक मात्रै आयोगमा गराउन खोजेका छन् । आयोगले दुई अध्यक्षले छुट्टाछुट्टै पत्र व्यवहार गरी पठाएका विषय आपसमा नमिलेकाले विवरण व्यहोरा र विधानमा रहेका यससँग सम्बन्धित प्रावधानका आधारमा सुधार गर्न भनेको छ । दलमा विवाद नरहेका निर्विवाद विषयमात्रै दफा ५१ अनुसार दल दर्ता किताबमा अद्यावधि गर्न मिल्ने हो, त्यसैमा नपुगेका कागजात आयोगले खोजेर अध्ययन गर्न सक्छ, आयोगका एक अधिकारीले भने, तर यहाँ सबै विषय विवादित ढंगले मात्रै आएका छन् । त्यसलाई दल दर्ता किताबमा अद्यावधिक गर्न सक्ने अवस्था छैन । आयोगले पठाएको पत्रमा दुई अध्यक्षले छुट्टाछुट्टै पत्र व्यवहार गरी पठाएका विषय आपसमा नमिलेको तर्फ पनि ध्यानाकर्षण गराएको छ ।ओली पक्षले गरेको विधान संशोधनमाथि पनि आयोगले प्रश्न उठाएको छ । विधान संशोधन विधानमै उल्लेखित प्रक्रियाअनुसार मेल नखाएको आयोगले आफ्नो पत्रमा संकेत गरेको छ । त्यही भएर ओली पक्षले विधानमा गरेको कतिपय परिवर्तनलाई दल दर्ता किताबमा अद्यावधिक गर्न नसकिने आयोगले पत्रमार्फत जनाएको छ । पार्टीको केन्द्रीय कमिटी ४ सय ४१ सदस्यीय रहेको र विधान संशोधन गर्नुपरेमा केन्द्रीय कमिटीको दुई तिहाइ बहुमतले मात्रै सक्ने विधानको व्यवस्थातर्फ आयोगले ध्यानाकर्षण गराएको छ । ओली पक्षले पुस ९ गते आयोगलाई गरेको पत्राचारमा विधानमा दोस्रो संशोधन गरिएको जानकारी गराएको छ । त्यसमा अर्का अध्यक्ष दाहालको कार्यकारी अधिकार बदर गरेको र विधानमा केन्द्रीय समितिको संख्या ४ सय ४१ बाट १ हजार १ सय ९९ पुर्याइएको विषय छन् । त्यस्तै, विधान संशोधनको पत्र पठाउनुअगावै पुस ७ मै ओलीपक्षले आयोगलाई ५ सय ५६ जनालाई केन्द्रीय समितिमा मनोनयन गरिएको जानकारी गराएको छ । आयोगले पार्टीको अन्तरिम विधान २०७५ को धारा ४३ (ङ) मा रहेको केन्द्रीय कमिटीले कुल निर्वाचित सदस्य संख्याको १० प्रतिशतमा नबढाईकन सदस्यहरू मनोयन गर्न सक्ने तथा धारा ७१ (घ) मा रहेको विधान संशोधन गर्नुपरेमा केन्द्रीय कमिटीको दुई तिहाइ बहुमतले गर्न सक्ने प्रावधानसँग ओली पक्षको निर्णय मेल नखाएको पत्रमा संकेत गरेको छ । विधान संशोधनका लागि ४ सय ४१ को दुई तिहाइ चाहिन्थ्यो, ओलीपक्षको बैठकमा त्यस्तो उपस्थिति नदेखिएको तथा केन्द्रीय समितिमा मनोनयनको अधिकार अध्यक्षलाई नभई केन्द्रीय समितिलाई मात्रै रहेकाले ओलीपक्षले गरेका काम विधानसँग मेल नखाएको आयोग स्रोतको भनाइ छ । विधानमा मनोनयन १० प्रतिशतमा नबढ्ने गरी गर्नुपर्ने भनिएकाले त्यो संख्या बढीमा ४१ हुनुपर्नेमा ५ सय ५६ जना छन् । आयोगले त्यसलाई पनि विधानसँग जोडेर प्रश्न उठाएको देखिन्छ ।त्यस्तै, दाहालनेपाल पक्षले ओलीलाई गरेको अनुशासनको कारबाही पनि राजनीतिक दलसम्बन्धी ऐन र विधानको व्यवस्थाअनुसार नमिलेको आयोगको ठम्याइ छ । ऐनले पार्टीको कुनै सदस्य वा पदाधिकारीलाई अनुशासनको कारबाही गर्दा निजलाई सफाइ पेस गर्ने मनासिव मौका दिनुपर्ने भनेको छ । ऐनको दफा १८ (२) मा त्यो व्यवस्था छ । त्यस्तै पार्टीको विधानले पनि स्पष्टीकरण माग्नुपर्नेलगायत व्यवस्था गरेको छ । आयोगले अनुशासनको कारबाहीको प्रक्रिया नै नमिलेको बताएको छ । प्राकृतिक न्यायको सिद्धान्तले पनि कारबाही गर्न लागिएको व्यक्तिलाई सफाइको मौका दिइनुपर्छ, त्यो गरेको भेटिएन, स्रोतले भन्यो, एउटालाई हटाएर अर्कोलाई अध्यक्ष बनाउने विषयको प्रक्रियामा पनि प्रश्न छ । विधानले अनुशासनको कारबाहीमा परेका व्यक्तिलाई पुनरावेदनको अधिकारसमेत दिएको छ ।विधानको धारा ४८ (क) ले पार्टीको कुनै पनि कमिटी वा आयोगका पदाधिकारीको पद रिक्त भएमा सम्बन्धित कमिटी वा आयोगको दुई तिहाइ बहुमतले र सदस्य पद सामान्य बहुमतले पूर्ति गर्न सकिने व्यवस्था आयोगले पठाएको पत्रमा उल्लेख छ । त्यसअनुसार नेपाललाई अध्यक्ष बनाउने विषयको निर्णय दुई तिहाइबाट हुनुपर्छ । दाहाल पक्षले आयोगमा आफूसँग दुई तिहाइ सदस्य रहेको दाबी गरेको छ तर निर्णयका भाषामा ती कुरा उल्लेख नरहेको स्रोतले जनाएको छ । पद रिक्त हुने प्रक्रिया नै नमिलेपछि त्यसको पूर्तिमाथि प्रश्न हुने नै भयो, स्रोतले भन्यो, विधानलाई मान्ने हो भने नेपाललाई अध्यक्ष बनाएको पत्रमा पनि ओली र दाहाल दुवैको हस्ताक्षर चाहिन्छ । उहाँहरूले नै बनाएको विधान हो । दुवै अध्यक्षको हस्ताक्षरमा मात्रै आधिकारिक पत्राचार हुनेछ । विधानको व्यवस्था र दुवै पक्षले पठाएका पत्र केलाउँदा थोरै पनि विधानअनुसार मेल नखाएको आयोगको भनाइ छ । त्यही भएर आयोगले आफ्नो पत्रमा भनेको छ, आयोगमा प्राप्त कागजात, पत्रहरू, निवेदन तथा माइन्युटका आधारमा मात्र पार्टीको विवरणमा हेरफेर गर्न मिल्दैन । आयोगले राजनीतिक दलसम्बन्धी नियमावलीको नियम २५ (४) बमोजिम पत्र व्यवहार गर्ने अध्यक्षद्वयमार्फर्त पत्रलाई ऐन, नियम र विधानको व्यवस्थाअनुसार सुधार गरी पठाउन भनेको छ । ओली तथा दाहालनेपाल दुवै पक्षले आफ्नोतर्फबाट गरिएका निर्णयहरू विधानसम्मत भएको दाबी गरेका छन् । उनीहरूले पत्रको अध्ययन भइरहेको र आयोगलाई आवश्यक जवाफ तथा कागजात उपलब्ध गराउन सकिने बताए । ओलीका कानुनविज्ञ सल्लाहकार अधिवक्ता बाबुराम दाहालले आफूहरूले आयोगमा पठाएका दुईवटा पत्र कानुन र विधानअनुसार ठीक रहेको दाबी गरेका छन् । उनले निर्णयहरू गर्न चाहिने आवश्यक संख्या आफूहरूसँग रहेको र त्यसको विवरण आयोगलाई उपलब्ध गराउन सकिने बताए । दाहालनेपाल पक्षका कानुन व्यवसायी वरिष्ठ अधिवक्ता मुक्ति प्रधानले पनि आफ्नो पक्षबाट आयोगमा गरिएका पत्राचारहरू कानुन र विधानसम्मत रहेको दाबी गरे । उनले आयोगले पठाएको पत्रको अध्ययन तथा त्यसमाथि पार्टीमा छलफल भइरहेको जानकारी दिए ।"
अमेरिका पठाउने भन्दै ठगी गर्ने पक्राउ,दैलेख (कास) युवाहरूलाई अमेरिका पठाउँछु भन्दै २ करोड रूपैयाँ ठगी गरेको आरोपमा प्रहरीले इटहरी४ की २४ वर्षीया विद्या शर्मालाई प्रहरीले पक्राउ गरेको छ । उनलाई काठमाडौंबाट पक्राउ गरी बिहीबार दैलेख ल्याइएको प्रहरी निरीक्षक इन्द्रजीत सुनारले बताए ।
'२० हजार डलर नदिएपछि अपहरण,"(काठमाडौं)  अपराधबाट कमाएको २० हजार अमेरिकी डलरमा कुरा नमिलेपछि काठमाडौंबाट अपहरण गरी दुई चिनियाँ नागरिकलाई सिन्धुपाल्चोक पुर्याएर कुटपिट गरेको खुलेको छ । काठमाडौंमा अपराध गरी आर्जन गरेको रकम भागबन्डा गर्दा विवाद भएपछि चिनियाँ गिरोहले आफ्नै साथीको अपहरण गरी बन्धक बनाएको खुलेको हो ।पुस १९ को राति काठमाडौंको तिलगंगास्थित एक होटलबाट दुई चिनियाँ नागरिक उ चाओ र झाङ विईले आफ्ना दुई साथी लिउ वेइपिङ र ली सिआओनिङलाई अपहरण गरी ट्याक्सीमा सिन्धुपाल्चोकको मार्मिङ पुर्याई एक घरमा बन्धक बनाएर राखेका थिए । अपहरणको सुइँको अर्का चिनियाँ नागरिक चउ चफिङले पाइसकेका रहेछन् । चिनियाँलाई अपहरण र बन्धक बनाउन सिन्धुपाल्चोकको भोटेकोसी५ का दावा पासाङ लामा र माइला भनिने भक्त लामाले सघाएको खुलेको प्रहरीले जनाएको छ ।मार्मिङमा अपहरणमा संलग्न र अपहरितबीच बन्धक बनाइएको घरमा कुटाकुट नै भएको थियो । त्यसक्रममा अपहरित दुवैको खुट्टा भाँचियो । त्यसपछि उनीहरूलाई अपहरणकारीले नै उपचारका लागि बुधबार काभ्रेको धुलिखेल अस्पतालमा ल्याए । तर अस्पतालले भर्ना गर्न मानेन र ललितपुरको बी एन्ड बी अस्पताल पुर्याइयो । अस्पताल पुगेपछि अपहरणकारी र सघाउने दुई नेपाली फरार भए । आइतबार नै अपहरणको सुइँको पाएका चफिङले प्रहरीमा किटानी जाहेरी दिएपछि महानगरीय प्रहरी परिसर काठमाडौंको टोली अनुसन्धानमा खटियो । त्यही दिन साँझ अपहरणमा संलग्न दुई चिनियाँसहित चारै जना ठमेललगायत स्थानबाट पक्राउ परे । अहिले उक्त घटनाबारे प्रहरीले दोभासे राखेर अनुसन्धान गरिरहेको जनाएको छ । स्रोतका अनुसार अपहरणको प्रमुख कारण नै २० हजार अमेरिकी डलर नदिनु हो । अपहरणमा पर्नुअघि १५ हजार डलर भने भुक्तानी भएको र ५ हजार डलर मात्रै दिन बाँकी थियो । उक्त रकम अनलाइनबाटै चीनमा रहेका व्यक्तिलाई पठाइएको र बाँकी भुक्तानी नदिएपछि विवाद हुँदा त्यसले अपहरणको रूप लिएको खुलेको छ ।नेपालमा अपराध गरेर आर्जित रकम चीनमा भुक्तानी गरिँदो रहेछ, त्यही क्रममा यी दुवै समूहबीच लेनदेन विवाद भएको देखिन्छ, स्रोतले भन्यो, लेनदेन विवाद चर्किंदै जाँदा ५ हजार डलरमा कुरा नमिलेपछि अपहरण गरिएको देखिन्छ । चिनियाँबीच भएको डलर कारोबारको स्रोत के हो भन्नेमा पनि प्रहरीले अनुसन्धान गरिरहेको छ ।महानगरीय प्रहरी परिसरका एसएसपी अशोक सिंहले अपहरण लेनदेन विवादकै कारण भएको खुले पनि विस्तृत विषय अनुसन्धानकै क्रममा रहेको बताए । दोभासे राखेर कुरा गरिरहेका छौं, एसएसपी सिंहले भने, कति रकममा विवाद भएको भन्नेचाहिँ अनुसन्धान सकिएपछि मात्रै खुल्छ । घाइते दुवैको बी एन्ड बी अस्पतालमै उपचार भइरहेको छ । पक्राउ परेकाविरुद्ध अपहरण तथा शरीर बन्धकको कसुरमा मुद्दा चल्ने एसएसपी सिंहले बताए ।"
पहाड नचढी पहाड बुझिँदैन,"अन्त्यमाकुनै भाषा वा परिभाषाभित्र पहाड अटाऊन सत्तैन । पहाडलाई बुझ्न पहाडै चढ्नुपर्छ । पहाडी जीवनसँग अभ्यस्त हुनुपर्छ । पहाडी परिवेशको वातावरणले प्रदान गर्ने आध्यात्मिक चेतनाभित्र जीवनको रहस्य पनि खोज्न सकिन्छ । भेट्न सकिन्छ । संसारका विभिन्न पहाडहरूको आआफ्नै विशेष चरित्र हुन्छ । हिमालयको चरित्रभित्र मान्छे, मनसुन र पहाडको त्रिकोणात्मक सन्तुलन कायम भएको हुन्छ । प्रकृति र संस्कृतिभित्र आआफ्नै विशेषता स्थानीयता निर्माण हुन्छ । वर्तमान विश्वका तीनवटा विश्वव्यापी संक्रमणहरूबाट पर्वतीय स्थानीयतामा प्रहार हुन थालेको छ । प्रथमतः विश्व उष्णीकरण र जलवायु परिवर्तनको प्रभावले हिमाल पग्लिन थालेको छ । दोस्रोमा विश्व व्यापारीकरण तथा अत्याधिक मानिसहरूको विश्वव्यापी चलफिर तथा प्रगमनका प्रभावहरूले पहाडहरू रित्तिने र स्थानीयता हराउन थालेको छ । अब आएर विश्वव्यापी कोभिड१९ को संक्रमणमा हामी होमिन पुगेका छौं । यस परिदृश्यमा मानिसलाई जति पहाड वा पर्वतको आवश्यकता छ, त्योभन्दा बढी पहाडपर्वतलाई मानिसको आवश्यकता खड्कन थालेको छ । हाम्रो प्रकृति र हाम्रो संस्कृतिलाई समाल्दै यी विश्व व्याधिहरूसँग सामना गर्नु समयको माग हुन आउँछ ।"
गाउँको युगान्तयुगारम्भ,"केहीअघि एउटा पार्थिव शरीरको फोटो मेरो फेसबुक वालमा देखा पर्यो । फलानोको बुबाको स्वर्गे भएकोमा श्रद्धाञ्जली व्यक्त गर्दछु भनेर पोस्टमा लेखिएको थियो । पोस्टिङ तल देशविदेशमा छरिएर बसेका मेरो मोरङस्थित गाउँका मानिसको अंग्रेजीमा आरआईपी, नेपालीमा वैकुण्ठ बास होस् आदि शोक व्यक्त भएको थियो । यो कोभिड महामारीमा त श्रद्धाञ्जली र आरआईपी को दैनिकी नै हुन थालेको छ फेसबुकमा । सामाजिक सञ्जाल, भिडियोकल वा भनूँ इन्टरनेटको आगमनअघि मोरङको मेरो र वरपरका गाउँहरूमा कोही मर्दापर्दा प्रवासमा वर्षौं थाहा हुँदैनथ्यो । एकदुई वर्षपछि गाउँ जाँदा वा कसैसँग भेट हुँदा प्रशंगवश ए, फलानो त बित्यो, थाहा भएन ? भनेर प्रश्न तेर्सिएपछि मात्र दिमागमा झड्का लाग्थ्यो र गाउँमा बिताएका वर्षहरूको स्मृतिपथमा मन दौडिन्थ्यो र मृतकको पात्रता, आफूले देखेभोगेको ग्रामीण कथानकमा मृतकको भूमिका मनका आँखाअगाडि झलझली सिनेपटको दृश्यसरी दगुर्थ्यो । मरणको समय र आफूले थाहा पाउँदाको समयमा अन्तरालले शोक मनाउँदा वा ओहो, यस्तो भएछ हगि १ भनेर विस्मित र दुःखित पनि एक्लै भइन्थ्यो । बाह्र वर्षको उमेरसम्म म गाउँमै थिएँ हिउँद, बर्खा, गर्मी, बाह्रै मास, सातै दिन । जन्म, विवाह, मरनहरूमा नछुटाईकन बालकै भए पनि साक्षी र सहभागी भएको थिएँ । बालसखाकी आमाले प्रसवपीडामा देहत्याग गर्दा हतप्रभ हुने, सदोसरी नानी (हजुरआमा) को मृत्यु संस्कारमा धेमाली गर्ने (दही र बेसारको झोलले हिलो पारेको आँगनमा सेतो कपडा कम्मरमा बेरेर आफन्तद्वारा लडीबडी गर्दै शोक मनाउने राजवंशी अनुष्ठान), एउटै आँगनमा बस्ने राजवंशीहरूमै नामी गामी ओझा पिसाब अड्केर बित्दा अचम्मित हुने, आफ्ना राजवंशी (धर्म) मावलीका मामा, दाजु, दिदी आदिको विवाहमा पूर्व, पश्चिम र दक्षिणतर्फ कोसौं परका गाउँमा जन्ती जाँदा वा कइना (बेहुली) फर्काउन जाँदा हर्षित र पुलकित हुने गरेको थिएँ । पछि अध्ययनको सिलसिलामा भारत प्रवासका दौरान जाडो, गर्मी, दसैँतिहार र फागूमा मात्र गाउँ फर्कंदा आफू नभएका बेलाका गाउँका घटनाहरू थाहा हुन्थे र केही महिनाको अन्तराल भए पनि हर्ष र विस्मात्का अनुभूतिहरूघटनाहरू सँगसँगैजस्तो हुन्थे । तर, विदेश प्रवासपछि गाउँ र मबीच सात समुद्रसँगै समयको खाडल पनि बढ्यो । र, त्यहाँ भएका घटनाहरूबाट पनि म टाढिएँ । घटना भएको वर्षौंपछि थाहा हुने भएपछि हर्ष हुने कुरा पनि त्यति नहुने र शोक पनि बासीजस्तो लाग्ने ।तर, सामाजिक सञ्जालको आगमनले विगत दस वर्षमा यो सब फेरियो । फेसबुक म्यासेन्जरले प्रत्यक्ष प्रसारण पनि सम्भव बनायो गाउँगाउँबाट । त्यसैले फेसबुकमा मृतकको पहिचान हुन बेर लाग्दैन । मृतकले जीवनमा राम्रो काम गरेको छ भने अपूरणीय क्षति भएछ भनेर मनमनै दुःखित भइन्थ्यो । कुकृत्य गरेको छ भने ओहो, यस्तो भएछ हगि । मानिसचाहिँ हरिप रहेछन् भनिन्थ्यो र चित्त बुझाइन्थ्यो । तर, यस पार्थिव शरीरको पहिचानसँगै स्मृतिमा मेरो बाल्यकाल बिउँझेर आयो र मनको बौद्धिक तराजुमा एउटा युगको अवसान भएको आभास गरायो । सुँघाका सूर्यनारायण राजवंशी मरेका रहेछन् । राजवंशी समुदायमा हामी तिनलाई सुँघार जिम्दार भन्थ्यौं । उनको मृत्युको खबरले सर्वप्रथम उनको पोखरी सम्झेँ । नौदस वर्षको उमेरमा गाईभैंसी चराउँदा त्यो पोखरीमा डुबेर झन्डै मेरो ज्यान गएन । भयो के भने बिदाबिदामा मेरो काम वस्तुभाउ चराउने हुन्थ्यो । त्यो शनिबार गाउँका किशोर गोठालाहरू तुलसी साइँला, वाग्ले भाञ्जा, हेदुवा आदिले गाईवस्तु उत्तरतिर जंगलमा नलगी बजार पूर्वको ठूलो बाध (फाँट) मा लगेका थिए । त्यहाँका कृषकले काटेको धानका ठुटामाझ उम्रेको कलकलाउँदो खेसरीमा गाईभैंसी चराउन दिन्थे कृषकहरूले । बुबालाई कुनै कन्जुस जजमानले बाँझो भैँसी जिम्मा लगाएको थियो । अरू बेला गाई चराए पनि त्यस दिन मेरो पालो तरबारजस्तै सिङ भएको त्यो भैँसी हेर्ने काम थियो । दिउँसो घाम चर्केपछि गोठालाहरूले आफ्ना भैँसी सूर्यनारायण जिम्दारको पोखरीमा लगेर छाडे र ढेऊ ढेऊ भन्ने डुबाउने पानीमा एक अर्कालाई लखेट्दै छुने खेल्ने खेल खेल्न थाले । म सानै भएकाले र भर्खर भर्खर छेउको बक्राहा खोलामा पौडीमा बामे सर्दै गरेकाले पौडीमा सिपालु पाका केटाहरूसँग मैले ढेऊ खेल्ने कुरै भएन । न मेरो आँट आउँथ्यो न उनीहरूले मलाई खेलमा सामेल गर्थे । छ्यापाछ्याप गर्दै, ढेऊ ढेऊ भन्दै सबैले पानी खेलमा होहल्ला गर्दै थिए । एक छिनको मन कुत्कुत्याउने दृश्यावलोकनपछि मलाई पनि पानीमा पसौं पसौं लाग्यो । पानी छेउछाउमा त पौडी खेलेको थिए, त्यसैले जानेकै थिएँ । पानीमा पसेँ र हात चलाउन थालेँ । कम गहिरो भनेर खुट्टा के रोपेको थिएँ चुर्लॅम्म डुबी त गएँ । पानीमाथि उक्लिन हातखुट्टा चलाउन थालेँ । तलमाथि गर्दै पानी खान थालेँ र छिनमै होस गुमाएँ । त्यत्तिकैमा तुलसी साइँलाले देखिहालेछन् म पानीमा डुब्दै उक्लिँदै गरेको र हल्ला गरेछन् । वाग्ले भाञ्जा फुत्त पानीमा पसे र गोठाला गोठाला हाते साङ्लो बनाए र निर्जीव हुनै लागेको मलाई तानेर डिलमा पुर्याए र थिचीथिची मुखबाट पानी ह्वालह्वाली निकाले । साँझ आमाले मलाई बेस्मारी कराउनुभयो । तर ,यो सम्झनासँगै मलाई यो पनि मनमा आयो कि आखिरी सूर्यनारायण जिम्दारले ठुल्ठूला डिल र बीचमा सखुवाको किल्ला भएको त्यत्रो पोखरी खनाए किन ? उनी त वैष्णव थिए । पोखरीमा माछा पालेर बेच्ने कुरा पनि भएन । मानिस नुहाउने, लत्ताकपडा धुने र वस्तुभाउले टन्टलापुर घाममा पानी खाने र भैँसी नुहाउनेबाहेक अरू के नै पोखरीको उपयोग हुन सक्थ्यो र ? मधेसका जिम्दारहरूको पोखरी खनाउने सोख पनि हुन सक्थ्यो । हात्ती पनि पालेका हुन सक्छन् पहिले तर पछि थिएन । यिनको पोखरी खनाउने उद्देश्य सार्वजनिक हित नै भएको हुनुपर्छ ।पोखरीसँगै यी जिम्दार समुदायका वैष्णव अगुवा पनि थिए । गाउँ समाजका अरूहरूलाई पनि दास बनाउन सफल भएका थिए । गाउँमै सत्संग कुटी बनाउन लगाएका थिए । कुटी त के भन्नु हाम्रो क्षेत्रमै पहिलो ढलान गरेको पक्की भवन त्यही नै थियो । नत्र त्यस्तो घर तीन घण्टा परको रंगेली बजारमा पनि मन्दिर र स्कुलको मात्र थियो, अरू प्रायः घर चदराका छाना भएका, पर्खाल इँट वा काठका भए पनि । मेरी भाया आई (आमाको भाया याने मितिनी) को माइत पनि सुँघामा भएकाले र एक मात्र बहिनी भाया आई बितिसकेकाले सम्पत मामाले आमालाई नै बहिनी मान्नुहुन्थ्यो । बर्सेनि सत्संग लाग्थ्यो त्यो पक्की भवनमा र गंगा किनारको कुप्पा घाटबाट सन्तमत पथका गेरुवा वस्त्रधारी साधुहरू एक सातासम्म बर्सेनि त्यहाँ आएर प्रवचन दिन्थे । सम्पत मामा पनि दास भएकाले आमा र म चार पाँच दिन त्यहाँ बस्थ्यौं र सत्संग सुन्न जान्थ्यौं । सूर्यनारायण जिम्दार यस वार्षिक समारोहका कर्ताधर्ता थिए । पछि त्यस कुटीमा दलबहादुर महाराज नाम गरेका नेपालीभाषी सन्त पनि आए । भनिन्थ्यो उनी दलित समुदायका थिए तर तिनी सन्तसेवीजी, लक्षमणजी र शाहीजी महाराजजस्तै सबैका लागि पूज्य थिए । झूट, चोरी, हिंसा, नशा, व्यभिचार तजना चाहिए भन्ने लय पूर्ण नैतिक पाठ मैले सर्वप्रथम त्यहीँ सुनेको हुँ । तर, सुँघा जाने मेरो अर्को जोडदार रहर पनि हुन्थ्यो चाडबाडका बेला ।दसैंतिहार र नयाँ वर्ष (चैत मसान्त) मा सूर्यनारायणले महाभारत नाच ल्याउँथे । कहिलेकाहीँ रामायण नत्र सधैंजसो महाभारत मण्डली बोर्डरपारि मसुन्डा वा बोर्डरवारि टकुवाबाट आउँथ्यो र तीनचार रात नाच देखाउँथ्यो, रात रातभरि । म त्यो नाच हेर्न मरिहत्ते गर्थें तर आमा मरिगए जान दिन नमान्ने । छोरो आँखाबाट ओझेल हुनेबित्तिकै सानोमा हराएजस्तै फेरि हाराइहाल्छ कि भन्ने हुन्थ्यो होला । निकै रोईकराई गरेपछि बल्ल मान्नुहुन्थ्यो । साक्षरता र पुस्तकको अभाव भएको त्यस बेलाको ग्रामीण समाजमा सूर्यनारायणजस्ता राजवंशी जिम्दारहरूले सत्संग, रामायण र महाभारतको नाच मञ्चनद्वारा गाउँ देहातमा नैतिक, अनैतिक, ठीक, बेठीकबारे ज्ञान फैलाउन स्रोत भेला पारेका थिए । मजस्ता बालकहरूको देवदानवबीचको संघर्षको नाट्य मञ्चनले बाल कल्पनाको संसारलाई पनि फराकिलो पार्न मद्दत पुर्याएका थिए । त्यस बेलाको चारकोसे झाडी दक्षिणका गाउँहरूमा राजवंशी धनीमानीले गर्ने काम यिनै थिए । कतै कतै यिनले स्कुलबजारलाई जग्गा पनि दिएका थिए । हाटबजार लगाएका थिए । तर, भूमिसुधार लागेपछि यिनको जमिनदारी गयो । मालपोत उठाउने अधिकार गुमेसँगै आफ्नो समाज र क्षेत्रमा यिनको साख पनि घट्यो । पञ्चायती आधुनिक राज्यव्यवस्था र प्रशासन अनि एक भाषा, एक भेष राष्ट्रवादले मोरङ र झापाका राजवंशी, थारू, ताजपुरिया, धिमाल दौनियाँ र जमिनदारहरूको हातखुट्टै काटिदियो । पुनर्बास योजनाअन्तर्गत जंगल फँडानी र नयाँ बसोबाससँगै अर्कै समाजको उदय भयो । मालपोत तिर्न पनि मानिस गाउँ गाउँबाट विराटनगर जान बाध्य भए । नेपालीभाषी नयाँ टाठाबाठा भए किनभने अड्डाअदालतमा तिनको आफ्नो सजातीय र सहभाषी कर्मचारीसँग पहुँच बन्यो । स्थानीय जातजातिको स्थानीय तहमै आफ्ना स्थानीयभाषी जिम्दारसँगको भूमिसम्बन्धी, न्यायसम्बन्धी व्यवस्था र सम्पर्क हरायो । यो एउटा नयाँ युगको आगमन थियो र पुरानो युगको अन्त्य । त्यही पुरानो युगका प्रतिनिधि थिए सूर्यनारायण राजवंशी । त्यसैले पनि ८५ वर्षमा तिनको देहावसानले एउटा युगको अवशेष पनि सिद्धिएको आभास भयो मलाई । लगत्तै त्यही साता फेसबुकको वालमा अर्को मृत शरीरको तस्बिर देखा पर्यो । पल्ला गाउँका तिनलाई त मैले बाल्यकालदेखि नै चिनेको थिएँ र तिनले हाम्रो ग्रामीण भेगमा नयाँ युग भित्र्याएका थिए । सुगनलाल पटवारीका छोरा थिए तर नयाँ पुस्ताका भएकाले त्यस क्षेत्रमा तिनी कलेज जाने पहिला व्यक्ति थिए । सडक छेउको बजारको घरमा काठको बोलिरहने बक्सा ल्याउँदा सबैतिर हल्लीखल्ली मच्चिएको थियो । भरे त्यस बक्सालाई रेडियो भन्छन् भनेर थाहा भयो । कुकुर भनेको गाउँघरका भुस्याहा कुकुर नै हुन्छन् भन्थ्यौं । चुठ्दा बचेखुचेको जे दियो, त्यो खाने । तर, तिनले एक दिन स्यानो झ्याप्ले यस्तो कुकुर ल्याए, जसलाई चलानी खाना दिनुपर्ने । छालाको टुप्पो भएको छडी हल्लाउँदै तिनले आदेश दिँदा झ्याप्ले नाच्थ्यो, नमस्कार गर्थ्यो र हात मिलाउँथ्यो । कस्तो अचम्म हाम्रा लागि तर, सबभन्दा काण्डै गर्ने कुराचाहिँ तिनको प्रेममा पर्नाले भयो । राजवंशी समाजमा विवाहमा केटीको निकै महत्त्व हुन्थ्यो । केटावालले केटीका घरपरिवारलाई चुमान (नगद वा जिन्सी) टक्य्राउनु पर्थ्यो । तर, बैंसमा प्रेममा परेर केटाकेटी यदाकदा भागी बिहा पनि गर्थे । तर, सुगनलाल प्रेममा परे पनि नभाग्ने र नछाड्ने पनि । गैरराजवंशी केटी भएकीले तिनले विवाह त गर्न पाएनन् तर नयाँ पुस्ताका लागि तिनी प्रेरणाका स्रोत भइदिए । पुराना पुस्ताका स्तम्भ र धरोहर र नयाँ पुस्ताका थालनीकर्ता दुवैको झन्डै सँगसँगै देहावसानले एउटा युगको पूर्ण अवसान र नयाँ युगले परिपक्वता लिएको महसुस भयो मलाई । सहरमा भएको युग परिवर्तन र गाउँमा आएको युगान्त र युगारम्भ भिन्दाभिन्दै समयमा हुँदो रहेछ भन्ने प्रमाण पनि हो यो किनभने एक व्यक्ति, समयकाल र युगमा बाँचे, सँगै त्यसको प्रतिनिधि पनि गर्छ । नेपालका सहरमा आज विभिन्न युगका अवशेषहरू सँगै रहे पनि मोरङका गाउँहरूबाट बयलगाडा, हलोगोरु प्रायः हराइसकेका छन् । पक्की सडक, बिजुली, थ्रेसर, ट्याक्टर, मोबाइल र टेलिभिजनको चलन आएको छ । अब कोही जेरका जेरगोठका गोठ गाईभैंसी लिएर चराउन जाँदैन किनभने न त जंगल रह्यो, न एकबाली फाँट, न त्यत्रा वस्तुभाउ छन् कसैका । नाचमण्डलीहरू पनि घरघरमा टेलिभिजनले गर्दा र जमिनदारका खल्ती खलास भएकाले उहिल्यै हराइसके । पाण्डव, कौरव, द्रौपदी हुने युवाहरू आज मलेसियामा मोबाइल फोन बनाउँदै छन् त कृष्ण हुने कोही कतार वा साउदीमा तरकारी खेती । महाभारत कथानक लेख्ने खालका भने अमेरिकातिर डीभी परेर पेट्रोलपम्प व्यवसायी भएका होलान् । तिनीहरू पनि फेसबुकमा पुरानो युगलाई आरआईपी र वैकुण्ठ बास होस् भनिरहेका हुन्छन् हिजोआज मजस्तै ।"
द्वन्द्वको पानीफोटो,"घुर्मैलो तस्बिर अध्यायबाट आरम्भित श्रीभक्त खनालको जोर बन्दुकको छाया वास्तवमा उनको समकालीन सञ्चारकर्मीको नाताले यस पंक्तिकारका लागि पनि घुर्मैलो तस्बिर नै हो । पुस्तक लेखकले फ्ल्यासब्याक मा गएर उधिनेका घटना र पात्रहरू अहिले पढ्दा नेपालले भोगेको माओवादी जनयुद्ध नामको सबैभन्दा त्रासद कालखण्ड हो । खनालले त्यस समयमा आफैं साक्षी बनेर भोगेका घटना र भेटेका पात्र उधिनेर तयार गरेको जोर बन्दुकको छाया नेपालको आन्तरिक द्वन्द्वको पानीफोटो हो ।एकातिर द्वन्द्वले पैदा गरेको असुरक्षा र अनिश्चितता त थियो नै । तर, अर्कोतिर प्रत्येक सञ्चारकर्मीमा केही स्कुप मार्ने हुटहुटी रहन्थ्यो, माओवादी द्वन्द्वकालभरि । त्यस समयतिर खनालले स्कुप मारिरहे, आफ्ना सहकर्मी, समवयीलाई आरिस लाग्नेगरी । खनालको स्कुपको अध्याय हो, त्यो तस्बिर, जुन तस्बिर यथार्थमा माओवादी जनयुद्धमा अनाहकमा पिसिएका आमजनको मानक तस्बिर हो । हिमाल खबरपत्रिकाको २९ जनवरी १२ फेब्रुअरी, २००२ अंकको के हेरिरहेका छन् पार्टीहरू ? शीर्षकको श्रीभक्त खनाल बाइलाइनको आवरण कथाले तिनताक राष्ट्रियदेखि अन्तर्राष्ट्रिय मञ्च र मिडियामा ठूलो आँधी ल्याएको थियो । लमजुङ दुराडाँडास्थित पाणिनि संस्कृत माविका शिक्षक मुक्तिनाथ अधिकारी सुराकी र चन्दा नदिएको आरोपमा माओवादीबाट विद्यालय समयमै मारिएका थिए । पत्रिकाको आवरणमा प्रकाशित अधिकारीको तस्बिरले माओवादीको हिंस्रक अनुहारलाई उदांगो गरिदिएको थियो । आखिर त्यो तस्बिर कसले खिचेको थियो ? त्यो कौतूहलको पटाक्षेप अद्यापि हुन सकेको छैन । ती फोटोग्राफर लेखकको पहुँचमा त छन्, तर द्वन्द्व सकिएको डेढ दशक बितिसक्दा पनि ती व्यक्ति हिजो माओवादीको बन्दुकका डर र आज सत्ताका डर का कारण आफ्नो परिचय खुलाउन तयार छैनन् । परिचय लुकाउनु वा खोल्नु सम्बन्धित व्यक्तिको इच्छाको कुरा हो । तर, द्वन्द्वकालमा माओवादीले धुइँपड्ताल खोज्दा र त्यसउप्रान्त पनि उनको परिचय गुपचुप राख्नुमा खनालले जुन गोपनीयता अपनाउँदै आएका छन्, त्यो व्यावसायिक र जिम्मेवार पत्रकारिताको एक अनुपम उदाहरण हो ।काभ्रेपलाञ्चोक खरेलथोककी किशोरी मैना सुनारको पाँचखाल सैनिक हिरासतमा रहेको बेला यातनापूर्वक भएको हत्या, माओवादी गठबन्धनको किराँत राष्ट्रिय मोर्चाद्वारा खोटाङ चिसापानीका शिक्षक हर्कबहादुरको हत्याको खोजमूलक रिपोर्टिङ पुस्तकमा छन् । त्यसैगरी सिमलको आडमा चितवन बाँदरमुढेमा माओवादीद्वारा भएको ट्रिगर ब्लास्ट को रिपोर्टिंङ हो । ६ जुन २००६ मा बाँदरमुढेमा सैनिक जवान सवार भएको आशंकामा माओवादीद्वारा सार्वजनिक बसलक्षित ट्रिगर ब्लास्ट गरिँदा ३८ जनाले ज्यान गुमाएका थिए । त्यस आततायी घटनाको अन्तर्यसम्म पुग्दै लेखकले मुख्य योजनाकार साहस (चण्डिका पौडेल) र सुजन (रामबहादुर कुमाल) बारेका रहस्य उद्घाटित गरेका छन् । पुस्तकले समेटेको अर्को महत्त्वपूर्ण घटना हो दोरम्बा शीर्षकको रामेछापको दोरम्बा हत्याकाण्ड । युद्धविरामका बेला श्रीदल गण रामेछापका मेजर राममणि पोखरेलको नेतृत्वको टोलीले २१ माओवादी नेताकार्यकर्तालाई नियन्त्रणमा लिई गरेको हत्याले शान्ति वार्ता भंग गरेको थियो । अन्तर्राष्ट्रिय दबाबका कारण गाडिएका शव उत्खनन् गरिएको त्यो घटनाबारेको विवरण समेटेर भए मात्रै पनि लेखकले यस महत्त्वपूर्ण घटनाको अभिलेख राखेका छन् ।लन्डनमा कुमार लामा पछ्याउँदै नेपालका द्वन्द्वग्रस्त स्थल एवं गैरन्यायिक हिंसाका घटनाउपर रिपोर्टिङ गरेका खनाललाई द्वन्द्वकालीन एउटा महत्त्वपूर्ण घटना पछ्याउने संयोग पनि जुरेको छ । कामको सिलसिलामा अहिले लन्डनमा बसोबास गरिरहेका खनालले नेपाली सेनाका तत्कालीन कर्णेल कुमार लामामाथि बेलायती सरकारद्वारा चलाइएको युद्ध अपराध मुद्दाको नालीबेली मिहिन ढंगले उधिनेका छन् । सन् २००५ मा कपिलवस्तुका जनकबहादुर राउत र करम हुसैनलाई गैरन्यायिक हिरासतमा लिई गोरुसिंगेस्थित शिवदल गणमा यातना दिइएको आरोपमा मानवअधिकार उल्लंघनको इन्टरनेसनल जुरिस्टिक्सन अन्तर्गत बेलायतमा रहेको बेला लामामाथि मुद्दा चलाइन्छ । महँगो मुद्दा शीर्षकमा अदालती सुनुवाइको पाठ हात पार्न उनले ४ सय ४० पाउन्ड (करिब ६५ हजार रुपैयाँ) बुझाएको बयान छ । तर, भारी रकम तिरेर हात परेका सुनुवाइका कागजात अपेक्षा गरिएझैं उपयोगी भेटिँदैनन् । त्यसैले लेखक दोस्रो उपाय अपनाउँछन्, बहसका बेला अदालत गएका पत्रकार, अनुवादक र सर्वसाधारणको कथन समेट्ने । बेलायतको विल्कुलै फरक न्यायिक प्रणालीको इतिवृत्तको यो अध्याय अत्यन्तै रुचिपूर्ण छ । नेपालको द्वन्द्वलाई लिएर बाह्य अदालतमा चलेको र संसारै आकर्षित भएको यस मुद्दामा अन्ततः लामा पर्याप्त आधार नपाइएको भन्दै निर्दोष साबित हुन्छन् । नेपालमा कानुनलाई झन्झटिलो मान्ने र न्यायको नौ सिङ भन्नेहरूले लामामाथिको सुनुवाइ र कानुनी जटिलता पढ्ने हो भने बेलायती न्याय प्रणालीलाई के भन्दा हुन् ? प्रश्न उठ्छ । मुद्दाका ससाना प्रमाण र सम्बन्धित व्यक्तिका भनाइ उधिन्दाउधिन्दै लेखक तथ्य प्रमाणीकरणमा कहीं कतै चिप्लेका देखिन्छन् । जस्तै, उनी अन्तर्राष्ट्रिय कानुनका ज्ञाता नेपाली मूलका प्राध्यापक सूर्य सुवेदीलाई असावधानीवश सूर्य ढुंगेल लेखिरहेका देखिन्छन् । त्यसैगरी, लन्डनमा बसोबास गरेका उनी आम नेपालीले झैं वेस्टमिन्स्टर लाई वेस्टमिनिस्टर लेख्छन् ।लेखकले पुस्तकको बिट भने कृष्णहरि सैंजूको डायरी बाट मारेका छन् । सशस्त्र द्वन्द्व उत्कर्षमा पुगेको बखत माओवादीद्वारा १२ माघ २०५९ को बिहान प्रातः भ्रमणमा निस्किएका सशस्त्र प्रहरी बलका तत्कालीन महानिरीक्षक कृष्ममोहन श्रेष्ठ र उनकी पत्नी नुडुपको सानेपा चक्रपथमा भएको हत्या प्रकरणमा गिरफ्तार कृष्णहरि सैंजूले नख्खु जेलमा रहँदा लेखेका डायरी पुस्तकको एउट रोचक खण्ड हो । माओवादी जनसेनाको विशेष कमान्डअन्तर्गतको भ्याली स्पेसल टास्क फोर्सले कसरी कोल्ड ब्लडेड व्यक्तिहत्या गर्थे भन्ने कुराको रहस्योद्घाटन सैंजूको डायरीले गर्छ । टास्क फोर्सका जुजुभाइ महर्जन (अहिले बेपत्ता) ले पछाडिको बायाँ खल्तीमा राखिएको पेस्तोलबाट श्रेष्ठमाथि गोली प्रहार गर्नु र सैंजूको बायाँ खुट्टा एकैपटक अघि सर्नुसँगै सैंजूको देब्रे तिघ्रामा लाग्न पुग्छ र खुट्टा भाँचिन्छ । यसरी रगतपच्छे भएर बीच बाटोमा लडेका उनी प्रहरीको फन्दामा पर्दै जेल चलान हुन्छन् । सैंजूको डायरीले कस्तो मनोबलका साथ उनीहरू सशस्त्र द्वन्द्वमा होमिएका थिए भन्ने कुरा एकातिर उजागर गर्छ भने अर्कोतिर तिनै सैंजू लेखकसँगको यसै वर्षको कुराकानीमा विरक्तिँदै भनिरहेका हुन्छन्, नयाँ जनवादी क्रान्ति सफल बनाई समाजवाद र साम्यवादमा जानका लागि युद्धमा होमिएका थियौं । अहिले फर्केर हेर्दा सीमित व्यक्तिलाई सत्तामा पुर्याउन लडेजस्तो भान हुन्छ । जनयुद्धले राजतन्त्र नामको सामन्ती सत्ता त फाल्यो तर नवसामन्तको उदय भयो ।सैंजूका झैं द्वन्द्वका कैयौं प्रश्न अद्यावधि अनुत्तरित छन् । त्यसैगरी युद्धका घाउ र खाटाहरू पुरिएका छैनन् । नेपाली जनमानसलाई सधैं तर्साइरहने त्यस कालखण्डको पीडा र क्रन्दनलाई श्रीभक्त खनालले तटस्थका साथ लिपिबद्ध गरेर आउने पुस्ताका लागि एउटा संग्रहणीय किताब तयार गरिदिएका छन् ।"
अमूर्त सहर : एक वृत्तान्त,"धेरै रहस्यमय र कठिन रहेछ शब्दार्थ पहिल्याउन जब म सहरको मध्यभागबाट गुज्रन्छुतब उसको अनुहार देखेरआँखा पोल्छन् हृदय काम्छर, मस्तिष्कले काम गर्दैनजब म देख्छु शाही उद्यानको अगाडिशरीर बेच्न ग्राहक पर्खिरहेका रोगी नगरवधूआत्मा बेच्न हात पसारिरहेका दीनहीन भिखारीज्यालामा ठगिएर टोलाइरहेका थकित श्रमिककाम नपाएका क्षुब्ध युवायुवतीत्यसपछि झन् कठिन बन्छ सहरको अर्थत्यसपछि झन् गोलमाल हुन्छ उसको परिभाषाफुटपाथमा उत्तानो बसेका धुलाम्य किताब खासा बजारको बाटो भएर आएका खजमजिएका लुगाफाटा आफ्नै भाग्य नबुझी अरुको भाग्य बताउन पल्टिएकोहस्तरेखाको थोत्रो पुस्तकजीवनको बाटो देखाउन असमर्थ खाल्टाखुल्टी सडकघर फर्किने यात्रु कुरिरहेका थोत्रा बस र टेम्पो कसैले पनि ठीकसँग बताउन सक्दैनसहर हुनुको अर्थ र हिसाबकिताबखर्पनमा साग बेच्न आउने किसान गाग्री बोकेर दूध बेच्न आउने युवतीसपना खोज्न आएको दुब्लो कविसबैसबै रनभुल्ल छन् मेसो नबुझेरधौबजी, चतामरी, काल्चाको पिरो आलु वास, ग्वारमरी, हाकु छोय्ला, हाकु पटासीकसैले पनि ठीकसँग बताउन सक्दैनसहर हुनुको अर्थ र उसको जन्मपत्रिका कहिलेकाहीँ मूलसडकको छेउबाट हिँड्दादेख्छुनयाँ सम्राट्को सवारीकालो ऐनाजडित भव्य गाडीभित्रच्यातिएको कुरुप संविधानजस्तै अनुहार फेरिएको छ उसकोऊ कुनै समय थियो मेरो लंगौटिया यार सायद उसलाई थाहा थियो हरितन्नम मान्छेको भोकसायद उसलाई ज्ञान थियो फुटपाथमा बसेको जुत्ता मर्मत गर्ने सृजनशील सार्कीको कथासायद उसले बुझेको थियो सस्तो संस्करणको किताब खोजिरहेको गरिब विद्यार्थीको तनावसायद उसले बुझेको थियो सुकेनासग्रस्त बालकलाई पिठ्युामा बोकेरअस्पताल होइन झाँक्रीकोमा गइरहेकी जवान आमाको सकससायद उसले बुझेको थियो गोनोरियाग्रस्त नगरवधूहरुको दुःखसायद उसले बुझेको थियोसायद उसले बुझेको थियो ।पहिले ऊ मेरो स्वप्निल आदर्श थियोपहिले ऊ मेरो झरझराउादो आशा थियोतर, यो उसको नाटक मात्र रहेछतर, उसको अन्तस्करण अर्कै रहेछएउटा विप्लवपछि ऊ सम्राट्को सिंहासनमा पुग्यो जब ऊ सिंहासनमा चढ्यो त्यसपछि यता ऊ आफ्ना पुराना यारहरु कसैलाई चिन्दैनउसले आफ्नो जीवनी बिर्सेको छउसले स्वतन्त्रता र प्रेमको गीत बिर्सेको छउसले हिरासत र गोलघरको यातना बिर्सेको छउसले भोकको कहालीलाग्दो आफ्नै कथा बिर्सेको छ ।नयाँ सम्राट् अहिले आफ्ना आफन्त कसैलाई चिन्दैनएक समय साहूको घरमा भााडा माझेर गुजारा गर्थी उसकी आमा बाबु जमिनदारको घरमा हली बसेको थियो अब ऊ आफ्नी आमालाई चिन्दैन अब ऊ आफ्नै बाबुलाई पनि चिन्दैनअब ऊ आफैं नबुझिने सहर भएको छ । ओ शब्दकोशका सर्जक १ धेरै रहस्यमय र कठिन पो रहेछ सहरको शब्दार्थ पहिल्याउन ।"
नेपाल एकीकरणको आर्थिक कोण,"पृथ्वीनारायण शाह सम्झँदा मेरो दृश्यमा आउँछन् बिसे नगर्ची । भनिन्छ पृथ्वीनारायण शाहले सैन्य अभियान सुरु गर्नुअगाडि बिसे नगर्चीले उनलाई एक रुपैयाँको सहयोग गर्न चाहे । पृथ्वीनारायणले उल्टै सोधे, जाबो यति सहयोगले के नै हुन सक्छ र ? बिसेको उत्तर थियो, म एक्लैले पो एक रुपैयाँ दिएँ, सबैले यस्तै एकएक रुपैयाँ दिने हो भने त धेरै पैसा जम्मा हुनेछ । बिसेको यो उत्तरबाट पृथ्वीनारायण निकै प्रभावित भए ।पृथ्वीनारायणले विभिन्न राज्यमा टुक्रिएको नेपाललाई एकै सूत्रमा बाँधे । यस कामलाई पछि उनका उत्तराधिकारी राजेन्द्रलक्ष्मी र बहादुर शाहले अगाडि बढाए । त्यतिबेला नेपाल ५० भन्दा बढी राज्यमा विभाजित थियो । यो नेपालको एकीकरण थियो वा गोर्खाको विस्तृतीकरण थियो, यसबारे इतिहासका लेखकबीच मतभिन्नता कायमै छ । मेरो मत छ पृथ्वीनारायणले जुन अभियान सुरु गरे, सुरुमा त्यो गोर्खाको विस्तृतीकरण नै थियो । तर, यो अभियान नेपालको एकीकरणमा टुंगियो । नेपाल एकीकरणको आर्थिक पक्ष यहाँनिर निकै विचारणीय छ । एउटा तथ्य के निश्चित छ भने गोर्खा आर्थिक पक्षबाट गरिब राज्य थियो । यो स्थिति पृथ्वीनारायण शाहको पालामा मात्र थिएन, उनीभन्दा अगाडिदेखि नै गोर्खा आर्थिक रूपमा बलियो थिएन । त्यसैले त गोर्खाका राजाले त्यहाँका जनतासँग पैसा सापटी लिएका प्रमाणहरू छन् । त्यतिबेला राजाले जनतासँग पैसा सापटी लिनु सामान्य विषय थिएन ।आधुनिक समयमा राज्यले जनतासँग पैसा उठाउने चलन त छ । तर, त्यतिबेला यति सापटी लिएँ भनेर रसिद नै दिनुको अर्थ हो, गोर्खाको आर्थिक अवस्था पक्कै राम्रो थिएन । पृथ्वीनारायण शाहले नेपाल उपत्यकाका मल्ल राज्यहरू विजय गर्नुपछाडिको एउटा मुख्य उद्देश्य आर्थिक पक्षसँग पनि जोडिएको छ । त्यतिबेला यसलाई नेपाल उपत्यका नै भनिन्थ्यो, काठमाडौं उपत्यका भनेर पछि मात्रै भन्न सुरु भएको हो । उपत्यकाका मल्ल राज्यहरू आर्थिक रूपमा सम्पन्न थिए । मल्ल राज्यहरू आर्थिक रूपमा सम्पन्न हुनुको मुख्य कारण थियो काठमाडौं उपत्यकाको भूमि निकै उब्जाउ हुनु त्यसैले भनिन्थ्यो उपत्यकामा तीन महिना राम्रोसँग काम गर्यो भने एक वर्ष मज्जाले खान पुग्थ्यो । खासमा मध्यकालमा काठमाडौं उपत्यकामा धेरै गुठी स्थापना हुनुपछाडिको एउटा प्रमुख कारण यो पनि हो कि तीन महिना काम गरेपछि बाँकी समय यहाँका जनताले अन्य क्षेत्रमा ध्यान दिने समय पाउँथे । काठमाडौंमा त्यसबेला गुठीसँगै मनोरञ्जनका अन्य विभिन्न साधन र उपाय पनि विकसित भए । त्यसैले पृथ्वीनारायण शाह नेपाल उपत्यकातिर आकर्षित भएका थिए । उपत्यका समृद्ध हुनुको अर्को कारण यहाँको समथल, उब्जाउ जमिन हो । यहाँ धेरै डाँडाकाँडा छैनन् । यसको ठीक विपरीत गोर्खामा धेरै डाँडाकाँडा थिए, टार थिए । त्यहाँका जग्गा उपत्यकाका जति उब्जाउ थिएन् । उपत्यकाको जनसंख्या पनि धेरै थिएन । र, त्यो जनसंख्या राज्यका लागि बोझ पनि बनेको थिएन । बेलाबेला यहाँ आउने महामारी र प्राकृतिक प्रकोपका कारण पनि उपत्यकाको जनसंख्या कहिल्यै बढ्न पाएन । त्यसैले यो समृद्ध रह्यो । चन्द्रागिरिबाट नेपाल उपत्यका देखेपछि नै पृथ्वीनारायण शाहले भनेका थिए, काठमाडौं, लतिलपुर र भक्तपुरको राजा हुन पाए, मजस्तो भाग्यमानी को हुन्थ्यो होला यसपछाडि राजनीतिक नियन्त्रण र आर्थिक दुवै कारण छन् । पृथ्वीनारायण मात्र होइन, त्यसअघि पनि काठमाडौं उपत्यकामा बाहिरबाट आक्रमण भएका छन्, विशेषतः पश्चिमतिरका खस राजाहरूबाट । खासमा काठमाडौंको वैभव देखेरै आक्रमण भएको थियो । धनी देशलाई आक्रमणको डर जहिल्यै रहन्थ्यो । यही तथ्यमा टेकेर पृथ्वीनारायण शाहले आफ्नो विजय अभियान नुवाकोटबाट सुरु गरेका थिए । उनले नुवाकोट नै किन पहिले रोजे भन्नेमा केही कारण छन् । जस्तो, नुवाकोटलाई काठमाडौं उपत्यकाको पश्चिम ढोका पनि भनिन्छ । त्यहाँबाट काठमाडौं उपत्यकामा सीधा आक्रमण गर्न सजिलो थियो । फेरि नुवाकोट अग्लो ठाउँमा अवस्थित छ, त्यसैले सैनिक तयारीका लागि पनि यो लोकेसन उपयुक्त थियो । तर, त्यस आक्रमण पछाडिको मुख्य कारण भने आर्थिक थियो । काठमाडौंका मल्ल राजको भोटसँग व्यापारिक सम्बन्ध थियो । त्यसबाट काठमाडौंलाई धेरै आर्थिक फाइदा भइरहेको थियो । भोटका लागि मुद्रा छाप्ने काम पनि काठमाडौंका राजाले नै गर्थे । यसरी टक छापेबापत काठमाडौंले सुन अथवा चाँदी लिने गर्थ्यो । यसक्रममा बट्टा काट्ने चलन पनि थियो । काठमाडौंको भोटसँगको व्यापारको मुख्य बाटो केरुङ थियो, भक्तपुरका राजाको बाटो भनेको कुती भयो । केरुङ जाने बाटो नुवाकोट नै थियो । त्यसैले नुवाकोट जित्ने हो भने काठमाडौं र भोटको व्यापार रोक्न सकिन्थ्यो । पृथ्वीनारायण शाहले नुवाकोट जितिसकेपछि भोटसँग सम्पर्क राखेर व्यापार बढाउन पनि खोजे । त्यहीबेला काठमाडौंबाट जाने मुद्रामा मिसावट हुन थालेको थियो । यसको कारण पनि बढी फाइदा लिन खोज्नु नै थियो । मिसावटका कारण केही वर्षपछि नै ती मुद्रा कालो हुने भए, त्यसैले यसलाई काला मोहर पनि भन्ने गरिन्थ्यो । यही स्थितिको फाइदा लिएर नुवाकोट जितेपछि पृथ्वीनारायण शाहले भोटमा सन्देश पठाए, हामी शुद्ध चाँदीको मोहर पठाउन सक्छौं । यसमा भोट तयार पनि भयो । र, पृथ्वीनारायण शाहले साँच्चै शुद्ध चाँदीका मुद्रा छापेर भोट पठाउन थाले । यसबाट उनलाई धेरै आर्थिक फाइदा हुन थाल्यो । एक किसिमले भन्दा काठमाडौं उपत्यकाका राज्यहरू जित्ने आधार तयार पार्न पृथ्वीनारायण शाहले सबैभन्दा पहिले नुवाकोट आफ्नो बनाए । र, यसपछाडि पनि आर्थिक कारण नै मुख्य रह्यो । त्यसपछि पृथ्वीनारायणले काठमाडौं उपत्यकावरिपरिका मुख्यमुख्य इलाकाहरू पनि जिते । यसपछि त काठमाडौं उपत्यकामा आउने र बाहिरिने सामानमा उनको नियन्त्रण सुरु भयो । यसले एकातर्फ काठमाडौं उपत्यकाका राज्य आर्थिक रूपमा कमजोर हुन थाले भने अर्कोतर्फ गोर्खा आर्थिक रूपमा अझ बलियो भयो । यसैक्रममा पृथ्वीनारायणले युद्ध र त्यसमा सहभागी हुने आफ्ना सैनिकका लागि सरसामान ठीकसँग समयमै पुर्याउन थाले । नत्र यसअघि पृथ्वीनारायणले यसका लागि निकै समस्या बेहोर्नुपरेको थियो । नुवाकोट विजय र भक्तपुर विजयमा २५ वर्षभन्दा बढी समयको अन्तर छ । र, यो निकै लामो समय हो । त्यो २५ वर्षमा आर्थिक रूपमा बलियो नभएको भए, पृथ्वीनारायण शाहले स्थिति सही ढंगले सम्हाल्न सक्ने अवस्था नहुन पनि सक्थ्यो । पछि उनले काठमाडौं उपत्यकामा आर्थिक नाकाबन्दी पनि लगाए । यसकै कारण त्यहीबेला काठमाडौंमा एक धार्नी कपासको ६ रुपैयाँ पुग्यो । र, एक माना नुनको दुई रुपैयाँ । यसले काठमाडौं उपत्यकाको आर्थिक अवस्था अझै नराम्रो भयो, कपास र नुन त आउनै दिइएन । नाकाबन्दी लगाएपछि पृथ्वीनारायण आर्थिक रूपमा अझै सबल भए । यो काठमाडौं जित्नु चारपाँच वर्षअगाडिको हो । पृथ्वीनारायणले कीर्तिपुर जित्नुअगाडि सबैभन्दा पहिले मकवानपुर हात पारे । यसपछाडिको मुख्य कारण पनि आर्थिक नै थियो । यसअघि उनले जे जति जिते, ती सबै पहाडि इलाका थिए र त्यहाँबाट उनलाई खासै आर्थिक लाभ प्राप्त भएको थिएन । मकवानपुर जितेपछि पृथ्वीनारायणका लागि तराईसम्मको बाटो खुलेको थियो । मकवानपुर आफैँ पनि तराईको समृद्धशाली राज्य थियो । त्यसैले मकवानपुर जितेपछि उनको स्थिति अझ मबजुत भयो । काठमाडौंका राज्य जितेपछि त उनको आर्थिक स्थिति स्वतः राम्रो भयो । काठमाडौं उपत्यकामा रहेका सबै स्रोतमा उनको नियन्त्रण भयो, विशेषतः उब्जाउ जमिनमा । यसपछि त उनले आफ्नो राजधानी नै काठमाडौं सारे । राजधानी काठमाडौं सार्नुपछाडि पनि ठोस आर्थिक कारण थियो । भलै यसको पछाडि रणनीतिक कारण पनि थियो । किनभने काठमाडौंबाट पूर्व र पश्चिमतिर आफ्नो सैनिक अभियान सुरु गर्न सजिलो हुन्थ्यो । पृथ्वीनारायण शाहले पक्कै पनि यसका लागि आर्थिक कारण पनि विचार गरेका थिए । काठमाडौं राजधानी भएपछि उनका भारदार पनि यतै आए । उनलाई गोर्खामा हुँदा जुन दुःख हुन्थ्यो, अब त्यो भएन, विशेषतः आफ्ना सैनिक र कर्मचारीलाई तलब खुवाउन । एक वर्षको अन्तरमै पृथ्वीनारायणले ललितपुर र भक्तपुर पनि जिते । यस्तोमा निचोडमै भन्न सकिन्छ, गोर्खाका राजाका रूपमा उनी गरिब थिए । नेपाल उपत्यका जितिसकेपछि उनी अत्यधिक शक्तिशाली भए, राजनीतिक र सैन्य दृष्टिकोण दुवैबाट । सँगै आर्थिक रूपबाट पनि सम्पन्न भए । जतिबेला पृथ्वीनारायण शाहले आफ्नो सैन्य अभियान सुरु गरे, त्यतिबेला आफ्ना सैनिकलाई तलबका रूपमा जग्गा दिने चलन नै थियो । यसको अर्थ सैनिकलाई तलबमा पैसा नै नदिने भन्ने होइन, केही मात्रामा पैसा पनि दिने गरिन्थ्यो । त्यस समय गोर्खा मात्र होइन, नेपाल उपत्यकामै पनि जीविकोपार्जनको सबैभन्दा ठूलो स्रोत भनेकै कृषि थियो । त्यतिबेला कृषिसँगै जीविकोपार्जनका लागि अरू अवसर थिए, व्यापार र घरेलु उद्योग । मानिसहरू व्यापारमा निकै कम संलग्न थिए । तर, घरघरमै सानोतिनो उद्योग भने चल्थ्यो । जस्तो धेरैको घरमा धान कुट्ने कुटी हुन्थ्यो, कपासबाट कपडा बुन्ने यन्त्र नै हुन्थ्यो । तर, कृषि नै सबैभन्दा प्रमुख पेसा रहने गर्थ्यो । त्यसैले तलबका रूपमा जग्गा दिने चलन सुरु भयो । सेना त युद्धमै हुन्थे, तर उनको परिवारले काम गरेर खाओस् भनेर पनि जग्गा दिने चलन सुरु भएको थियो । खासमा यो गोर्खामा मात्र सीमित थिएन, अन्यत्र पनि थियो । र, यो परम्परा राणाकालसम्मै चलिरह्यो । युद्धकै बेला कसरी खर्च व्यवस्थापन गर्ने भनेर पनि पृथ्वीनारायण शाहले आर्थिक नियम बनाएका थिए । यसबारे ऐतिहासिक दस्तावेज पनि उपलब्ध छन् । युद्धका बेला कतिकति रकम झिक्ने र कहाँकहाँ खर्च गर्ने भनेर लेखिएको हुन्थ्यो । पर्याप्त पैसा भएन भने युद्धमा समस्या हुन्छ भनेर पृथ्वीनारायण शाहलाई राम्रोसँग थाहा थियो । पछि यो तथ्य उपत्यकाका मल्ल राजाले पनि अनुभव गरे । लगातार धेरै वर्ष युद्ध गर्नुपरेपछि उपत्यकाका राज्यको आर्थिक स्थिति निकै कमजोर भएको थियो । यसैक्रममा काठमाडौंका राजा जयप्रकाश मल्लले विभिन्न देवीदेउताका नाममा चढाएको सुनचाँदी पनि झिके । जयप्रकाशले यस्तो काम गरेपछि जनताले त्यस कदमको व्यापक विरोध गरेको इतिहास छ । वंशावलीमा उल्लेख भएअनुसार, आफ्नो राज्य बचाउन जयप्रकाश मल्लले देवीदेउताका सम्पत्ति मासे भनिएको छ । यो काम खासमा उनले आफ्नो देश बचाउन गरेका हुन् । तर, उनलाई यही कारणले गाली पनि गरिएको छ । देवीदेउताका सम्पति झिक्ने क्रममा उनले भनेका रहेछन्, हे ईश्वर, देश रक्षाका लागि मैले यस्तो काम गर्नुपर्यो, देश बचाउन युद्ध गर्नुपर्ने भयो । त्यसैले मैले यस्तो किसिमको काम गर्नुपर्यो । मैले यसलाई उधारो लिएको सम्झनुहोला, यो सधैंका लागि मासेको होइन पछि पूर्ति गर्छु । केही गरी मैले पूर्ति गर्न सकिनँ र युद्धमा पराजित भएँ भने जसले जित्छ, त्यसले यसको पूर्ति गर्नेछ । यो उसको कर्तव्य हुनेछ । पृथ्वीनारायण शाहले काठमाडौं जितेपछि देवीदेउतालाई उनले सुनचाँदी फिर्ता गरे या गरेनन्, यसको यकिन जानकारी छैन । जे होस्, वंशावलीमा वर्णन गरिएको यो तथ्यले देखाउँछ काठमाडौंजस्तो आर्थिक रूपमा बलियो राज्यलाई पनि ठूलै समस्या परेको थियो । गोर्खा त आर्थिक रूपमा अझ कमजोर राज्य थियो, उसलाई युद्धका कारण त्यस्तै समस्या हुनु त स्वाभाविक थियो । पृथ्वीनारायणको खुबी नै मान्नुपर्छ, गोर्खाले यो समस्यालाई व्यवस्थापन गर्न सक्यो । पृथ्वीनारायण शाहले सुझबुझपूर्ण निर्णय गरेका थिए सन् १७४२ देखि युद्ध सुरु भएको थियो, उनी राजा भएदेखि नै । पृथ्वीनारायणले १७६९ मा भक्तपुर जितेका थिए । यसबीच २७ वर्ष युद्ध भएको थियो । यति लामो समयको युद्ध धान्न पक्कै धेरै पैसा चाहिन्छ । नुवाकोटविरुद्धको पहिलो युद्ध हारेपछि उनी बनारस पुगेका थिए हातहतियार किन्न । मकवानपुर जितपछि अब विदेशी सेनासँग लड्नुपर्छ भनेर उनले फौजको पनि विधिवत् रूपमा निर्माण गरेको पाइन्छ । यी सबै व्यवस्था उनले साँच्चै कसरी गरे, यो खोज र अनुसन्धानकै विषय हो । तर, एउटा तथ्य के निश्चित छ भने पृथ्वीनारायण शाहले आर्थिक पक्षमा आफूलाई बलियो बनाउँदै लगेका थिए । उनको सैन्य अभियान सफल हुनुको मुख्य कारण यही हो । इतिहासकार डिल्लीरमण रेग्मी भन्छन्, पृथ्वीनारायण शाहको सैन्य अभियान सफल हुनुपछाडि उनलाई मात्र श्रेय दिनु हुन्न । यसमा उनका योग्य सेनापति र भाइहरूको पनि ठूलो योगदान छ । त्यति मात्र होइन, पृथ्वीनारायण शाहलाई गोर्खाका विभिन्न क्षेत्रका जनताले पनि उत्तिकै सहयोग गरेका छन् । त्यसैले यो पृथ्वीनारायण शाहको मात्रै सफलता होइन । त्यसमा सयौंहजारौं अन्यको पनि योगदान छ । यो भनेको कुनै न कुनै रूपमा आर्थिक सहयोग र अर्थको ठीक व्यवस्थापन पनि हो । पृथ्वीनारायण शाहको दिव्योपदेशमा पनि आर्थिक पक्षबारे धेरै उल्लेख छ । जस्तो, प्रजा मोटो भयो भने दरवार बलियो हुन्छ, जनता समृद्ध भयो भने देश बलियो हुन्छ । उनी के मान्थे भने जबसम्म जनता आर्थिक रूपमा कमजोर हुन्छन्, उनीहरूको असन्तोष बढ्छ र यसले देशलाई बेफाइदा गर्छ । जनता आफैं आर्थिक रूपमा सबल भए भने जनताले देश हेर्नेछन्, देशले जनतालाई हेर्नुपर्ने छैन । त्यसैले देशको अर्थतन्त्र समृद्ध हुर्नैपर्छ ।"
धोतिनी को पकौडा,"२०७६ वैशाख १ । घाम चर्को थियो । सुक्खा खडेरीले खेतका मसिना दरार फाटेका थिए । लहानभन्दा तीन किलोमिटर पश्चिम भोटियाटोल चोकछेउ सलहेश फूलबारी छ, जहाँ प्रत्येक नयाँ वर्षको दिन मेला लाग्ने गर्छ । फूलबारीमा हारम फूलका बोट छन् । हारममा चैतको अन्तिम दिन कोपिला टुँसाउँछ, वैशाख १ गते फुल्छ । त्यही एकै रातमा ढकमक्क हारम हेर्न नेपाल र भारतका हजारौँ मानिस आइपुग्छन् । त्यस दिन मेलामा घुइँचो थियो । सुक्खा खेतहरूबाट धूलो उडिरहेको थियो । खाली खेतमा व्यापारीहरूले टेन्ट टाँगेर मिठाई, लुगा, खेलौनाहरूको दोकान थापेका थिए । गाउँकी अधबैँसे जमुना भाउजूको पनि टेन्ट टाँगिएको दोकान थियो । पकौडा, आलुचप र चिया थिए । हातभरि चुरा, सिउँदोभरि सिन्दूर, निधारमा गोलो रातो बिन्दिया, घाँटीमा पहेँलो पोते यी सबै सबैले श्याम वर्णकी उनी ढकमक्क फुलेको हारमजस्ती देखिएकी थिइन् । मसिना पहेँला बुट्टावाला हरियो सीधा (आँचलअगाडि राख्ने गरी) सारी लगाएकी थिइन् । म दिदीहरूसँग मेला हेर्न गएकी थिएँ । टेन्टअगाडि लहरै बेन्चहरू थिए । ग्राहक बसून् भनेर राखिएका थिए । हामी थियौँ जमुना भाउजूको दोकानअगाडि । भाउजूले हामीलाई बेन्चमा बस्न इसारा गरिन् । उनी हपहपी गर्मीमा पनि निधार छोपिने गरी घुम्टोमा थिइन् । पकौडा तार्न व्यस्त थिइन् । टेन्ट छेडेर भित्र पसेको सूर्यको ताप र चुलोबाट निस्केको रापले उनको अनुहार पसिनाले चिपचिप भिजेको थियो । बायाँ हत्केला र सारीको आँचलले निधारको पसिना पुछिरहेकी थिइन् । सिउँदोको सिन्दूर पग्लेर निधार ओरालै ओरालो झरिरहेको थियो । तैपनि उनले घुम्टो हटाउने चेष्टा गरेकी थिइनन् ।खासमा ससुरा, जेठाजूजस्ता आफूभन्दा ठूलाअघि सम्मान दर्साउन घुम्टो ओढिन्छ । मेला हो, मेलामा गाउँका मान्छे पनि आउँछन् । ती मान्छेको हूलमा आफूभन्दा ठूला मान्छे पनि हुन्छन् । त्यही ठूला मान्छेको सम्मान खातिर उनको टाउकोबाट घुम्टो हटेको थिएन ।हामी बेन्चमा बसिरहेकै थियौँ । एउटी अग्ली र एउटी होची गहुँगोरो वर्णका पहाडे केटीहरू आए । पकौडा किन्न आएका रहेछन् । उनीहरूले जिन्स, भेस्ट र कालो चस्मा लगाएका थिए । ५० रुपैयाँको पकौडा देऊ न, होची केटीले जमुना भाउजूलाई तिमी सम्बोधन गर्दै भनिन् ।हाइट मात्र होचो होइन, उमेर पनि सानै थियो उनको । तर, जमुना भाउजूमाथिको सम्बोधन भने तिमी थियो । तिमी सम्बोधनमाथि भाउजू न केही बोलिन्, न त उनको आपत्ति नै थियो । तर, अनुहार भने उदासउदास थियो । बरु उनले नम्रता पस्किइन् । हस् को इसारा गरिन् । चुलोबाट उठिन्, आरीको पकौडा प्याक गरिन् । ती केटीलाई दिइन् ।केटीहरू बेन्चमा बसे । कपाकप पकौडा खान थाले । खुसी हुँदै होचीले अग्लीलाई खुसुक्क भनिन्, धोतिनीले पकौडा साह्रै मिठो पकाउने रहिछे केटीहरूको खुसखुस कुराकानी भाउजूको कानमा पनि पर्यो । भाउजूले त्यो केटीको अनुहारमा पुलुक्क हेरिन् । तर, केही बोलिनन् । उनको अनुहार शान्त थियो । दुईवटा गिलासमा पानी ल्याइन् र केटीहरूलाई दिइन् । जमुना भाउजू नेपाली भाषा बुझ्थिन्, तर बोल्न जान्दिन थिइन् । तर, केटीहरूलाई लाग्यो उनी नेपाली बुझ्दिनन्, जे बोले पनि भयो भाउजू उमेरले साना ती केटीहरूलाई सम्मान गरेरै बोलिरहेकी थिइन् । केटीहरूले नेपालीमा बोले पनि उनी आफ्नै भाषामा जवाफ फर्काइरहेकी थिइन् । साथमा उनको अनुहारमा मुस्कान पनि थियो । जमुना भाउजूको पहिरन (खासमा घुम्टो) देखेर केटीहरूले तिमी सम्बोधन गरे, धोतिनी भने । भाउजूको अनुहारमा एक प्रकारको सङ्कोच, असजिलोपना जरुर देखिन्थ्यो । सायद उनलाई नरमाइलो लागिरहेको हुनुपर्छ । सामान्य काम गरी गुजारा चलाउने मान्छेलाई पढेलेखेका केटीहरूले किन होच्याएर बोलिरहेका थिए ? स्कुल नपढेकी भाउजू बेलाबेला केटीहरूतिर हेर्थिन् । बेलाबेला मेरो अनुहारतिर । सायद उनको अनुहारले प्रश्न गरिरहेथ्यो, संस्कार भनेको यस्तै हुन्छ ?घुम्टो ओढ्दैमा, सिन्दूर हाल्दैमा कोही धोतिनी र गँवार कसरी हुन्छ ? मनमा प्रश्न उठिरह्यो । चर्को घाममा घुम्टोले घाम छेक्छ । तरतरी पसिना घुम्टोले पुच्छ । झरी परेको बेला घुम्टो छाता बन्छ । मानिस टिप्पणी गर्छन्, अहिलेको समयमा पनि घुम्टो ओढेर बस्ने ? कति पिछडिएको मान्छे खासमा पिछडिएको घुम्टो ओढ्ने मान्छे हो वा सोचाइ हो ? घुम्टो एक संस्कृति हो । तर, घुम्टो ओढ्नैपर्ने बाध्यता पनि छैन । घुम्टोसँग अरूलाई चाहिँ किन समस्या ? केटीहरू त्यहाँबाट निस्के । तर, केटीको मुखबाट निस्किएको धोतिनी शब्दले उनको छाती चहर्याएकाले होला, भाउजूका आँखा उनीहरूतिर तेर्सिरहेका थिए । उदास ती आँखा उनीहरू ओझेल परेपछि मात्र दोकानभित्र छिर्यो ।"
यातनागृह,यो कुरा कहिल्यै नबिर्सनूयातनागृहमा भूतहरु बस्छन्र उडाइरहन्छन् हाम्रो सात्तो ।
ध्रुवचन्द्र गौतमको साइकल हरायो,"ॅक्राइसिस अफ आइडेन्टिटीआजको विज्ञानले पनि भेउ पाउन नसकेको कुरो हो झुक्किँदो पहिचान । एक जमानामा ध्रुवचन्द्रसँग अनुहार उस्तै र उही देख्ने एउटा पात्र कसैले भेटाइदिएको थियो, ती पात्र पूरै कपीक्याट थिए । तिनी आरएनएसीमा अधिकृत रहेछन् । एकअर्कालाई भेटेर र हेराहेर गरेर ती दुवै अचम्मित भएका थिए । ध्रुवचन्द्रलाई लालु यादवको चेहरामा तुलना गर्नेहरू त कति छन् कति । तर, अहिले गर्न लागेको कुराको इसेन्स अलग्गै छ । कस्तो भने, २०२२ वैशाखमा ध्रुवचन्द्रको एउटा कथा छापिएको थियो, रूपरेखा पत्रिकामा पहिलो प्रेमको संस्मरण शीर्षकमा । एउटी शोडषीरूपवती केटी थिइन्, ललिता नामकी । दुईबीच दोहोरो र गहिरो प्रेम नरहे पनि अरूले सुनाएका, उडाएका र जिस्क्याएका किस्साहरूमाझ केटाको एकतर्फी प्रेम गढेको थियो । एकाएक एक दिन केटी अलप भई । सुनियो ऊ राजविराजमा बसेकी छे । त्यो प्रेमी पात्रले शब्दकोशमा भएका मिठा र सुकोमल शब्द भरेर लम्बेतान प्रेमपत्र पनि पठायो । अनि, सुखद जवाफ आउने आस गरिबस्यो । तर, अन्त्यमा थाहा भयो ललिता नाम गरेकी त्यस्ती केटी राजविराजमा कोही छैन, कतै छैन । यसरी प्रेमकाण्ड ब्लफ मा परेजस्तै कथा यो साइकलसँग पनि छ । आखिर ध्रुवचन्द्रको साइकल हराएकै थिएन भने त्यो साइकल हराउने र एकतमासले हल्ला फिजिने त्यो ध्रुवचन्द्र को थियो ? यसरी ध्रुवचन्द्रले ५० वर्षअघिका यी सबै कुराहरू भुल्नै लागेका के थिए, पुस महिनाको एउटा चिसो बिहानीले फेरि धेरै कुरा ब्युँताउने काम गर्यो । त्यो दिनैभर ध्रुवचन्द्रका नाममा हत्तपत्त नआउने फोनहरू पनि आइरहे, हाउन्टिङ मेमोरी लिएर । आश्चर्य, उनलाई एकाबिहानैबाट फोनको धुइरो लाग्यो कोरोना कहरकै माझ । उहिले त्रिचन्द्र छँदैका अंग्रेजीका प्रोफेसर केदारभक्त माथेमा सरदेखि थुप्रै कविलेखककलाकारका फोन तारन्तार पाइरहे । धेरैजसोले हालचाल सोधे, कतिपयले मनोबल उच्च राख्नेबारेका सत्ज्ञान सुनाइरहे । त्यसै फोन गरेको, हजुरसँग कुरा गर्न मन लागेर गरेको नि पनि भन्थे कतिपयले ।त्यही फोनको लर्कोमा अर्का शुभेच्छुक पुरुषोत्तम बस्नेतको पालो थियो । बरु उनले पो सुनाए ध्रुवचन्द्रलाई कोरोना भएकोबारे । ए दाइ, ध्रुवचन्द्र गौतमलाई कोरोना भएको भनेर कहीँकतै अनलाइनमा समाचार आएको छ । तर, फोटो भने अर्कैको परेछ, पुरुषोत्तमले त्यो दिनैभर आएका फोनको रहस्य टुंग्याउँदै सुनाएका थिए । ओहो, यसकारण अहिले पनि पक्कै छ त्यो (अर्को) ध्रुवचन्द्र गौतम, ऊ यही सहरमा मौजुदा हुनैपर्छ । यसरी धेरैपछि थाहा भएको छ यो सहरमा दुई जना ध्रुवचन्द्र गौतम रहेछन् । एक जना शंकरदेवतिर वाणिज्यका विद्यार्थी, अर्का त्रिचन्द्रमा नेपालीका गुरुजी । ऊ जमानामा दुवै ध्रुवचन्द्रको हिरो साइकल रहेछ, उही मझौला मार्काको । फेरि यो सत्य कथामा कत्रो दुःखान्त संयोग छ भने बरमजियाका उही बाजेको उही पेडा भनेजस्तै भैदिएको छ यो नाम । आश्चर्य यी दुई ध्रुवचन्द्रको अहिलेसम्म एकअर्कासँग भेट हुन सकेको रहेनछ धर्ती एउटै, आकाश उही भए पनि ।र, यतिका वर्षपछि यो रहस्यमयी चोरी काण्डका बारे भन्नैपर्छ त्यो चोरिएको साइकल आज हामीले चिनेका अलिखित ध्रुवचन्द्रको थिएन । स्वभावतः रोमान्टिक शिक्षक, सुषुप्तकवि, उम्दालेखक र तिखो सुसेलीविद् भएकै आधारमा चोरिएको साइकलमा निमित्त नायक ध्रुवचन्द्रको नाम हठात जोडिएको थियो । उसोभए शंकर लामिछानेलाई चोरीको बात लगाएर हराइजाने कुमुदुनी जस्तै को हुन् त अर्का ध्रुवचन्द्र गौतम ? यसरी यो साइकल चोरीको इतिहास कुनै कथाकरण (फेबुलेसन) मात्रै पक्कै होइन । बरु एक (अज्ञात) ध्रुवचन्द्रले अर्को (ज्ञात) ध्रुवचन्द्रलाई वर्षौंवर्षदेखि सताइरहेको, झस्काइरहेको र बहकाइरहेको तिलस्मीझैं लाग्ने यथार्थकथा हो यो । यसकारण यसपालि भने आजितै भएर एउटा सार्वजनिक आह्वानसमेत गरिएको छ मेड इन वीरगन्ज ध्रुवचन्द्र गौतमसँगको सहमतिमै । ए, परं अज्ञात ध्रुवचन्द्र गौतमजी एकपटक साँच्चैका जानेमाने ध्रुवचन्द्र गौतमलाई भेट्न आइदिनोस् न है । हामी महाराजगन्ज, चक्रपथको चाइना भ्यालीमा आउने शनिबार अपराह्न पर्खिरहेका हुनेछौं । आउनुहोला है । सधन्यवाद ।"
शिक्षाको व्यापारमा,"शिवहरिका हातमा दुई जोर शर्टपाइन्ट राखिदिंदै तार्के माइलाले भन्यो, मैले धेरै लगाएको छैन । अब मेरो जीउमा मिल्दैन पनि । तिमी लगाऊ न ।लुगा थाप्ता शिवहरिका हात कामिरहेका थिए । आँसुले टिलपिल भएका उसका आँखासामु दश वर्ष अघिको दृश्य नाचिरहेको थियो, जब उसले आफ्नो पाइन्ट तार्के माइलालाई दिएको थियो । सुदूर पूर्वी पहाडका बासिन्दा उनीहरू त्यसवेला एउटै स्कूलका सहपाठी थिए । विपन्नताको सीमा थिएन । कक्षा १० पुग्दा तार्केको च्याङ्लो पाइन्ट चार ठाउँमा प्वाल परिसकेको थियो । उसको बिजोक देखेर एक दिन आफ्नो अर्धानो पाइन्ट दिंदै शिवहरिले भनेको थियो, तुनतान गरेर लगाऊ है । उसको पाइन्ट दुई जाँघका बीचमा उध्रेको र पूरै खुइदिएको भए पनि प्वाल परेको थिएन । उध्रेको ठाउँमा सिईवरी भोलिपल्टदेखि तार्के माइलो पनि सग्लो पाइन्ट लगाएर स्कूल आउन थालेको थियो । अर्को वर्ष बाबुआमा दुवै बितेपछि तार्के गाउँ छोडेर विराटनगर झर्यो र दुई वर्षपछि काठमाडौं छिरेर एउटा निजी स्कूलमा शिक्षक भयो । ऊ पढाइमा सामान्य भए पनि व्यवहारमा निकै चलाख थियो । जसैतसै बीए पास गर्यो र साथीहरूसँग रिन लिएर एउटा स्कूल खोल्यो । पाँच वर्षमा उसको स्कूलले राम्रो प्रगति गरिसकेको थियो । यसैबीच गाउँमा अनिकाल लाग्ला जस्तो भएपछि बाबुले जोडेको एक धर्सो बारी माया मारेर शिवहरि पनि काठमाडौं आयो । तार्केले उसलाई स्कूलको कार्यालय सहायक बनाएर आफैंसँग राख्यो । यसै क्रममा उसले आफ्ना पुराना लुगा शिवहरिलाई दिएको थियो । पहिले त ऊ पनि शिवहरि जस्तै ख्याउटे थियो, तर अब पुक्क गाला र पुट्ट भुँडी हालिसकेकाले पुराना लुगा उसका जीउमा छिर्दैनथे । ऊ तार्के माइलोबाट तारक सर बनिसकेको थियो । त्यसको दुई वर्षपछि तारकले आफ्नो स्कूललाई पर्याप्त खेल मैदान सहितको विशाल भवनमा सार्यो र भव्य रूप दियो । जति धेरै तामझाम र जति बढी महँगो भयो, उति स्तरीय स्कूल मान्ने अभिभावकहरूको मनोविज्ञान उसले राम्ररी बुझेको थियो । अब उसले फीस पनि झन्डै दोब्बर बनायो र तामझाम पनि बेपत्ता बढायो । पहिलो कक्षादेखि नै कम्प्युटर, लाइब्रेरी, स्विमिङ, घोडचढी, निशानाबाजी, भर्चुअल ड्राइभिङ, हाइकिङ, जिम्नास्टिक, योगा, ध्यान, मेला, पिकनिक, डान्स, म्युजिक, आर्ट, प्रोजेक्ट आदिका नाममा अतिरिक्त पैसा असुल्न थाल्यो । हप्तामा तीन किसिमको ड्रेस तोकिएको थियो । सबैखाले ड्रेस, जुत्ता, टाई, बेल्ट, पाठ्यपुस्तक र सम्पूर्ण शैक्षिक सामग्री स्कूलमै किन्नुपर्थ्यो । स्कूलको नाम चलेकै थियो, तामझाम थपिएपछि विद्यार्थी ह्वात्तै बढे । पहिलो वर्षमै पाँच हजार भर्ना भए । शिवहरि भन्दा विश्वासिलो अरू कोही हुन सक्तैनथ्यो, त्यसैले तारकले उसलाई स्कूलको इन्चार्ज बनायो । महीनामा एउटा विद्यार्थी बराबर कम्तीमा दश हजार रुपैयाँ उठेकै हुनुपर्छ भन्ने उसको निर्देशन थियो । जति हजार विद्यार्थी, उति करोड त उसको थेगो नै थियो । उठेको पैसाको तीन खण्डमा एक खण्डले स्कूल चलाउने र दुई खण्ड आम्दानी निकाल्ने उसको लक्ष्य थियो । स्कूल नयाँ भवनमा सरेको पहिलो वर्षमै उसले ३५ करोड आफ्नो गोजीमा हाल्यो । अर्को वर्ष शिवहरिका लागि पनि घर र गाडीको बन्दोबस्त गरिदियो । केही वर्षपछि तारकले अरू स्कूल ठेक्कामा चलाउन थाल्यो । राजधानी र बाहिर समेत उसका १६ वटा स्कूल सञ्चालन हुन थाले । वार्षिक आम्दानी अर्ब नाघ्न थालेपछि उसले अन्य व्यवसायमा हात हाल्यो । होटल, रिसोर्ट, हाउजिङ र जलविद्युत्मा लगानी गर्यो । व्यापारिक कम्प्लेक्सहरू खरीद गर्यो । राजधानीमा सयौं रोपनी र देशभर हजारौं बिघा जग्गा किन्यो । ठूला निजी विद्यालय चलाउने अरूहरू पनि यस्तै धन्दामा लागेका थिए । उनीहरूसँग मिलेर निजी विद्यालयहरूको संगठन खडा गर्यो र आफू त्यसको अध्यक्ष बन्यो । यसैबीच शिक्षाको व्यापार विरुद्ध आवाज उठ्न थाल्यो । क्रान्तिकारी नेताहरू निजी स्कूल बन्द गराउने नारा दिन थाले । तारकले संगठनका साथीहरूलाई बोलाएर भन्यो, हामीले पैसा कमाएको यिनीहरूलाई डाहा लागेको छ । अहिलेसम्म त चन्दा दिएर मुखबुजो लगायौं, तर सधैं चन्दा दिन सकिंदैन । यिनको पाइन झार्ने उपाय मैले जानेको छु ।उसको उपायले काम गर्यो र केही वर्षभित्रै क्रान्तिकारीहरूको आवाज बन्द भयो । चर्का कुरा गर्ने नेताहरूले आफन्तका नाममा निजी स्कूल चलाउन थालेका थिए । कसैले एउटादुइटा त कसैले आठदशवटासम्म । अधिकांश सांसदले निजी स्कूलमा लगानी गरेका थिए । तारक ती सबैको नेता भएको थियो, उनीहरू सर, सर भन्दै उसको पछि लाग्न थालेका थिए । राज्यले भने सबैलाई विद्यालय शिक्षा निःशुल्क दिने भनेर उहिल्यै बाचा गरिसकेको थियो । त्यसैले क्रान्तिकारी र प्रगतिशीलहरूको मुखमा दही जमे पनि शिक्षाको व्यापार रोकिनुपर्छ भन्ने आवाज बन्द भएन । टाउकामाथि तरबार झुन्डिरहेको देखेर एक दिन तारकले संगठनका टाउकेहरूको विशेष बैठक बोलायो र भन्यो, सधैं अरूलाई गुहारेर भएन । अब हामी आफैं संसदमा जानुपर्छ र हामीले चाहेजस्तो कानून बनाउनुपर्छ । नत्र एक दिन हाम्रो व्यापार बन्द हुने कानून बन्छ र हामी बर्बाद हुन्छौं ।यति गर्न सके त पूरै शिक्षा व्यवस्था नै हाम्रो कब्जामा आइहाल्छ नि, घुटुक्क थूक निल्दै उपाध्यक्षले जिज्ञासा राख्यो, तर संसदमा जाने पो कसरी ?त्यसको उपाय मसित छ । सब पैसाको खेल हो । हाम्रो आधा महीनाको नाफा मात्र छुट्याउने हो भने पूरै महाभारत जितिन्छ, ऊ कोषाध्यक्षतिर फर्क्यो, भन्नोस् त कति हुन्छ ?संगठनमा आबद्ध स्कूलहरूमा २२ लाख विद्यार्थी पढ्छन्, जसबाट महीनाको २० अर्ब जति उठ्छ, कोषाध्यक्षले बतायो, जति खर्च कटाए पनि शुद्ध नाफा मात्र दश अर्ब नाघ्छ ।मैले त्यसैको आधा भनेको, तारकले व्याख्या गर्यो, यति पैसा भएपछि हामी चारै जना चुनावै नलडी चारवटै ठूला पार्टीका सांसद बन्न सक्छौं । कुन पार्टीको कुन नेता कत्रो सूटकेसमा अटाउँछ, त्यो मलाई थाहा छ । बाँकी पैसा संसदमा चलखेल गर्न र कर्मचारी सेटिङ गर्न काम लाग्छ । तालमाल मिले शिक्षामन्त्री नै बनौंला त्यसो भए एक महीना टाइम दिनोस्, म पैसा उठाइदिन्छु, महासचिवले जोशमा आएर टेबुलमा मुड्की ठोक्यो । नभन्दै केही महीना पछि चारै जना चारवटा ठूला पार्टीका सांसद बने । तिनीहरूसँग राय बझाउन कुनै सांसद अघि सर्दैनथ्यो, किनभने गाह्रो साँघुरो पर्दा तिनैले खर्चबर्च सहयोग गर्थे । हप्तापन्ध्र दिनमा तिनैले पार्टी खुवाउँथे । शिक्षा सम्बन्धी संसदको कुनै पनि टोली, भ्रमण र समितिमा तिनीहरूलाई छुटाइँदैनथ्यो । आफ्ना लागि आफूले मात्र कानून बनाउने मौका त तिनलाई जुरेन, तर आफ्ना लागि प्र्रतिकूल हुने कानून पनि तिनले बन्न दिएनन् । सबै कुरा ठीकठाक चल्दै थियो । शिक्षा भनेको नाफा कमाउने व्यवसाय हो र स्तरीय शिक्षा महँगै हुनुपर्छ भन्ने कुरा उनीहरू सांसदहरूलाई सिकाइरहेकै थिए । विद्यालय शिक्षा निःशुल्क दिन्छु भन्ने बाचा राज्यले बिर्सिरहेकै थियो । स्कूलको फी झन् झन् महँगो बनाउँदै लैजान निजी स्कूलहरू लागिपरेकै थिए । आफ्नो तलबको आधा हिस्सा बच्चाको स्कूलमा आमाबाबुहरू खुरुखुरु बुझाइरहेकै थिए । यहीबीच सरकारले शिक्षालाई कसरी अघि बढाउने भनेर एउटा कार्यदल गठन गर्यो, जसमा यिनीहरू थिएनन्, न यिनका मान्छे नै थिए । कार्यदलले छ महीना जति अध्ययन गरेर, राज्यको बाचा सम्झाउँदै सरकारलाई सुझाव दियो, शिक्षा भनेको व्यापार होइन । निजी स्कूलहरूलाई पनि नाफा लिन नपाउने बनाउनुपर्छ ।अब तारकको निद्रा हरायो । सरकारले कार्यदलका कुरा पत्यायो र साँच्चै नाफा लिन नपाउने कानून ल्याइदियो भने शिक्षाको व्यापार चौपट भएन ? संकटको त्यो घडीमा उसले त्यही अस्त्र प्रयोग गर्यो, जुन अस्त्र सांसद बन्न प्रयोग गरेको थियो । फरक कति मात्र थियो भने यसपालि त्यसको आकार सूटकेसको जस्तो नभएर पुटुक्क पेट उक्सेको लिफाफाको जस्तो थियो । तीन महीना केही चालचुल भएन । चौथो महीना एक्कासि मन्त्रालयमा कार्यदलको प्रतिवेदन हराएको हल्ला चल्यो । एक दर्जन कर्मचारीको बयान लिइयो र दुई दर्जन कर्मचारीले तीन हप्तासम्म मन्त्रालयका कुनाकाप्चा नछोडी चारपाँच पटकसम्म धुइँपत्ताल खोजी गरे, तर प्रतिवेदन कहीं फेला परेन । अन्ततः सरकारले प्रतिवेदन हराएकोमा गम्भीर दुःख व्यक्त गर्दै सार्वजनिक सूचना जारी गर्यो । अर्को दिन कार्यदलका सदस्यहरूले आफूसँग रहेको प्रतिवेदनको प्रति सार्वजनिक गरे । सरकारले त्यसलाई अनधिकृत लेखोटको संज्ञा दिंदै यस्तो अमर्यादित कार्य नगर्न कडा चेतावनी दियो । एक हप्ता पछिको कुरा हो । कार्यदलका एकजना सदस्य बिहानबिहानै साइकल चढेर एकसुरमा कतै गइरहेका थिए । फोहोर लिएर वेगले आइरहेको एउटा रिक्सा उनको साइकलमा बजारिन पुग्यो । चश्मा उछिट्टिएर रिक्सामा पर्यो र उनी भुइँमा पछारिए । जसैतसै उठेर रिक्साबाट चश्मा निकाल्न खोज्दा उनले देखे प्रधानमन्त्रीलाई बुझाएको कार्यदलको प्रतिवेदन त फोहोरभित्रबाट पो च्याइरहेको थियो त्यही वेला, आफ्नो फार्महाउसमा चियाको चुस्की लिंदै तार्के माइलो शिवहरिलाई भन्दै थियो, सरकार परिवर्तन होला जस्तो छ । मैले शिक्षामन्त्री बन्न हिसाबकिताब मिलाइसकें । मेरो पीए हुने त तिमी नै हौ नि"
निर्माण सामग्रीको मनपरी मूल्यले आयोजनामा ढिलाइ,"ॅअवैध क्रसर बन्द गराउँदै छौंयसैबीच गृह मन्त्रालयका प्रवक्ता चक्रबहादुर बुढा भने अवैध क्रसर बन्द गराउने क्रम जारी रहेको बताउँछन् । क्रसरबारे मापदण्ड संशोधन गर्ने भनेर संघीय मामिला तथा सामान्य प्रशासन मन्त्रालयलाई भनिएको हो, उनले भने, तर मन्त्रालयले अहिलेसम्म संशोधन गरेन । विभिन्न जिल्लाका प्रमुख जिल्ला अधिकारीलाई दर्ता भएका कति, दर्ता नभएका कति, दर्ता भएर नवीकरण नभएका कति, दर्ता भए पनि मापदण्ड पालना नगरेका कति क्रसर छन् भन्ने तथ्यांक पठाउन भनिएको र आउने क्रम जारी रहेको उनले जानकारी दिए । अहिलेसम्म ६८ जिल्लाको तथ्यांक प्राप्त भएको छ । यसअनुसार ती जिल्लामा दर्ता भएका ७ सय १ वटा क्रसर छन् । राष्ट्रिय गौरवका आयोजना र राष्ट्रिय प्राथमिकता प्राप्त आयोजना केन्द्रित गरेर सञ्चालित १ सय ६ वटा क्रसर सञ्चालित रहेको बुढाले बताए । बिनादर्ता सञ्चालित १ सय ३२ वटा क्रसर छन् । ९ जिल्लाबाट अहिलेसम्म विवरण आएको छैन । दर्ता नभई चलाइएका क्रसर बन्द गरिने भए पनि दर्ता भएका तर मापदण्ड पालना गर्न बाँकी रहेकाकालाई भने समय दिइने उनको भनाइ छ । मूल्य निर्धारण, गुणस्तर र अनुगमनका विषय जिल्ला समन्वय समिति प्रमुखको अध्यक्षतामा रहेको समितिले हेर्नेछ ।"
मितेरी पुल मर्मत गर्न तातोपानी नाका बन्द गरिँदै,"(सिन्धुपाल्चोक)  तातोपानी नाका आगामी माघ ७ देखि २० दिन बन्द हुने भएको छ । मितेरी पुलको जग मर्मतसम्भार गर्न एकतर्फी आयात खुलाइएको तातोपानी नाका पुनः बन्द हुने भएको हो । बर्खे बाढी र तिब्बतको न्यालम क्षेत्रमा रहेका केही तालबाट पोखिएर आएको पानी मिसिएको भोटेकोसीले मितेरी पुलको जग र अन्य संरचनामा केही क्षति पुर्याएको थियो । पुलको जग बलियो बनेपछि मात्र नाका पुनः सञ्चालनमा ल्याइने चीनको खासास्थित तिब्बती डिपार्टमेन्ट अफ कमर्स फरेन ट्रेड का अधिकारीले बताए । जाङ्मु पोर्ट म्यानेजमेन्ट कमिटीले नेपाल र चीनका व्यापारिक संघसंस्था र कम्पनीलाई नाका बन्द हुने सूचना पठाइसकेको भोटेकोसी गाउँपालिकाका प्रमुख राजकुमार पौडेलले जानकारी दिए । यसअघि धेरै पटक नाका बन्द भयो, अब पुल मर्मत गर्न पुनः नाका बन्द गरिँदै छ, यसबारे प्रशासनिक, जनप्रतिनिधिबीच गहन छलफल हुन जरुरी छ, उनले भने । पुल मर्मतपछि तिब्बती समुदायको ल्होसार पर्व आउने भएकाले २० दिनभन्दा बढी समय सीमा बन्द हुने सक्ने अनुमान छ । भूकम्प र भोटेकोसी बाढीले ध्वस्त बनाएको मितेरी पुललाई चिनियाँ कम्पनी ताइन सुन रोड एन्ड ब्रिज कम्पनीले वर्ष दिन लगाएर ठड्याएको थियो । त्यसअघि तिब्बतको स्थानीय प्रशासन नेलाम काउन्टीले खासाभन्दा करिब ३५ किमिमाथिको क्यानोन कु ताल फुट्ने सम्भावना रहेको भन्दै तातोपानी नाकाबाट कारोबार नगर्न नागरिकलाई सूचना जारी गरेको थियो । त्यसपछि नाका बन्द थियो । कोभिड कालपछि चीनको खासा र न्यालम क्षेत्रमा थन्किएका डेढ सय कन्टेनर रेडिमेड र अन्य सामग्री राजधानी पुर्याउने लक्ष्य राखेर आइसोलेट एरिया सहित नाका सञ्चालनमा ल्याइयो । करिब तीन महिनापछि एक दिन खुलेर बन्द भएलगत्तै पुनः आइसोलेट एरिया सहित खुलाइएको तातोपानी नाका व्यापारिक गतिविधि नभएपछि प्रायः सुनसान छ । कोरोना संक्रमित भेटिएपछि एकतर्फी आयात मात्रै खुलाइएको तातोपानी नाकाबाट मालवाहक कन्टेनर भित्रिन सकेका छैनन् । नाका पुनः बन्द गरिनेबारे चिनियाँ पक्षबाट आधिकारिक पत्र नआए पनि अनौपचारिक खबर पाइएको प्रमुख जिल्ला अधिकारी उमेशकुमार ढकालले जानकारी दिए । आफूले पनि नाका बन्द हुने विषयमा मौखिक सूचना पाएको तातोपानी सुक्खा बन्दरगाह तथा भन्सार कार्यालयका प्रमुख भन्सार अधिकृत लालबहादुर खत्रीले बताए ।"
दुई दिनमै सेयर राफसाफ,"काठमाडौं (कास) अब सेयर किनबेच भएको दुई दिन (टी प्लस टु) भित्रै राफसाफ तथा फर्छ्योट हुने भएको छ । नियामक निकाय धितोपत्र बोर्डले शुक्रबार यस्तो व्यवस्था लागू गर्न निर्देशन दिएको हो । धितोपत्र कारोबार राफसाफ तथा फर्छ्योट विनियमावली, २०६९ संशोधनमार्फत यस्तो व्यवस्था गरिएको हो । यो व्यवस्था कार्यान्वयनका लागि सीडीएस एन्ड क्लियरिङले सूचना जारी गर्ने बोर्डले जनाएको छ । त्यसपछि मात्र नयाँ व्यवस्था कार्यान्वयनमा आउनेछ । हाल कारोबार भएको तीन दिन (टी प्लस थ्री) भित्र राफसाफ तथा फर्छ्योट गर्नुपर्ने व्यवस्था छ । धितोपत्र बजारमा भइरहेको प्रविधिको बढ्दो प्रयोग तथा अन्तर्राष्ट्रिय अभ्यासलाई दृष्टिगत गरी धितोपत्र कारोबार राफसाफ तथा फर्छ्योट प्रणाली टी प्लस टु मा गर्ने व्यवस्था गरिएको बोर्डले दाबी गरेको छ । आर्थिक वर्ष २०७७७८ को नीति तथा कार्यक्रममा रहेको र त्यसलाई कार्यान्वयनमा ल्याउन सीडीएस एन्ड क्लियरिङले आफ्नो विनियममा भएको हालको टी प्लस थ्री लाई टी प्लस टु मा ल्याउने गरी संशोधन स्वीकृतिका लागि बोर्डमा पेस गरेको थियो ।"
च्याउ खेतीलाई सहयोगी बनेनन् बिमा र बैंक,"(चितवन)  २० वर्षअघि एउटा संस्थाले बाबुराम केसीलाई च्याउ खेतीसम्बन्धी तालिम दियो । चितवन निकुञ्जभित्र पर्ने पदमपुर बस्ती स्थानान्तरण गरेर त्यहाँका बासिन्दालाई नयाँ ठाउँमा ल्याएर राखेपछि आर्जनका नयाँ उपाय खोजी हुन थाल्यो । सौराहाको राष्ट्रिय प्रकृति संरक्षण कोषले उनीहरूलाई च्याउ खेतीमा लगाउने योजना ल्यायो । तालिम सकिएपछि केसीले च्याउका १० प्याकेट बीउ पाए ।केसी बस्ने पदमपुर अहिले कालिका नगरपालिका३ मा पर्छ । च्याउ खेतीले उनलाई राम्रै आम्दानी दिन थाल्यो । अहिले उनले १०१५ हजार प्याकेट बीउ खपत गर्छन् । वर्षमा ६० लाख रुपैयाँ बराबरको च्याउ बिक्री गर्ने उनी नेपाल च्याउ उत्पादक किसान संघ चितवनका अध्यक्ष पनि हुन् । उनले च्याउको बीउ पनि उत्पादन गरेर बेच्ने सोच बनाए । यसका लागि ऋण लिन बैंकमा गए । कृषि सहुलियत कर्जाको माग गर्दै बैंकमा निवेदन दिए । २० वर्षको अनुभव थियो । कारोबार वर्षमा लाखौं हुन थालेको थुप्रै वर्ष भएको थियो । च्याउको बीउ उत्पादन बढाऊँ भन्ने सोचेर ५० लाख रुपैयाँ सहुलियत कर्जा माग गरेको थिएँ तर पाइएन, कृषि ज्ञान केन्द्र भरतपुरको सभाहलमा हालै आयोजित कार्यक्रममा केसीले चितवनका प्रमुख जिल्ला अधिकारी नारायणप्रसाद भट्टराईसमक्ष गुनासो गरे । च्याउ खेतीमा सम्भावनासँगै चुनौती पनि धेरै छन् । रोग लाग्ने र बिग्रने हुँदा किसान नोक्सानी बेहोर्न बाध्य छन् । कृषि बिमाको नियम च्याउ खेती गर्नेहरूका लागि सहज नभएको पनि केसीले बताए । च्याउ हुर्कंदै गर्दा रोगकिराले दुःख दिन्छ । तयार भएको च्याउ टिपेर तत्काल बेच्न नसके बिग्रेर नोक्सान हुन्छ । यो नोक्सानीबाट राहत दिन बिमाले नसकेको उनको भनाइ छ । च्याउ उमार्न प्लास्टिकमा राखेको परालको एउटा पोकाबाट वर्षमा एक किलोसम्म च्याउ उत्पादन हुन्छ । तर रोगकिरा र अन्य समस्याले आधा किलोदेखि ६ सय ग्रामसम्म मात्रै च्याउ उत्पादन हुने गरेको अर्का उत्पादक कृष्ण पौडेल बताउँछन् । पदमपुरमा सात वर्षअघि च्याउ खेती सुरु गरेका भरतपुरका पौडेल संघका केन्द्रीय सदस्य पनि हुन् । राष्ट्रिय वाणिज्य र अन्य निजी बैंकका शाखा प्रबन्धकसमेत भएका पौडेल अवकाशपछि यता लागेका हुन् ।वर्षमा ५० टन च्याउ उत्पादन गर्ने पौडेलले ६० लाख रुपैयाँ जति यसबाट आम्दानी लिन्छन् । च्याउ किसान र वित्तीय संस्था तथा बिमाबीच राम्रो तालमेल नमिलेको उनी पनि स्विकार्छन् । सहुलियतको ऋणको कोटा हुन्छ । त्यो सीमित पनि छ । जोखिम व्यवस्थापनका लागि बैंकको नियम कडा नै हुन्छ । किसानले सबै विवरण र कागजपत्र जुटाउन नसक्दा पनि समस्या आउँछ, पौडेलले भने । बिमा र बैंकले च्याउ किसानका लागि अनुकूल कार्यक्रम नल्याएको उनको भनाइ छ । यसलाई सामान्य बनाए किसान र वित्तीय निकाय दुवैको हित हुने उनले बताए । भरतपुर महानगरपालिका७ कृष्णपुरकी निर्मला काफ्लेले पनि च्याउ खेती सुरु गरेको १० वर्ष भयो । वर्षमा उनले ५ लाख रुपैयाँ कमाउँथिन् । लकडाउनले बिक्री घट्दा उनले बीउ कम राखिन् । अहिले उत्पादन आधा मात्रै छ । पहिलाकै अवस्थामा फर्कन बैंकबाट ऋण झिक्ने सोच बनाए पनि सानो रकमका लागि ठूलो झन्झट बेहोर्नुपर्छ भन्ने सुनेका कारण उनमा के गर्ने भन्ने अन्योल छ । चितवनमा व्यावसायिक च्याउ खेतीमा संलग्न ६० जना किसान रहेको भरतपुरस्थित कृषि ज्ञान केन्द्रकी बाली संरक्षण अधिकृत पूर्णिमा क्षेत्रीको भनाइ छ । नेपालमा वर्षमा साढे १० हजार टन च्याउ उत्पादन हुन्छ । चितवनमा मात्र ३ सय ६५ टन च्याउ उत्पादन हुने उनले बताइन् । चितवनले वर्षमा ६ करोड रुपैयाँ बराबरको च्याउ बिक्री गर्छ । चैतको अन्तिमदेखि भदौसम्म च्याउ उत्पादन बढ्छ । त्यसपछि क्रमशः कम हुँदै जान्छ । उत्पादन बढेका बेला मूल्य हुँदैन । किलोको कम्तीमा ५० देखि बढीमा २ सय ५० रुपैयाँसम्ममा च्याउ बिक्री हुने गरेको छ । भण्डारण गर्ने सुविधा नहुँदा उत्पादन धेरै भएका बेला खेर पनि जान्छ, चितवन च्याउ उत्पादक किसान संघका अध्यक्ष केसीले सुनाए ।"
तिलोत्तमा चक्रपथलाई बजेट अभाव,"(तिलोत्तमा)  रूपन्देहीको तिलोत्तमा नगरपालिकामा निर्माणाधीन तिलोत्तमा चक्रपथलाई बजेट अभाव भएको छ । संघीय सरकारले डीपीआर पूरा गरे पनि परियोजना अगाडि बढाउन बजेट अभाव भएको हो । अहिले नगरपालिकाबाट विनियोजन गरिएको बजेटको काम सकिएको छ । बाँकी कामका लागि नगरले संघीय सरकारको मुख ताक्नुपरेको छ । परियोजनाको डीपीआरअनुसार ५२ किलोमिटर लम्बाइ रहेको सडक निर्माणमा १ अर्ब ६० करोड रुपैयाँ लागत अनुमान गरिएको छ । चक्रपथ निर्माण थालनी भएसँगै अहिलेसम्म १२ करोड रुपैयाँ खर्च भएको नगरपालिकाले जनाएको छ । आर्थिक वर्ष २०७४७५ बाट सुरु भएको परियोजना पूरा गर्न आफ्नै आर्थिक स्रोतले नपुग्ने भएकाले संघीय सरकार र प्रदेश सरकारबाट सहयोग लिई परियोजना पूरा गर्ने निर्णय भएको नगरपालिकाले जनाएको छ । आर्थिक वर्ष २०७५७६ मा संघीय सरकारअन्तर्गत सडक विभागले ७ करोड रुपैयाँ छुट्याएको सडकका लागि प्रदेश सरकारअन्तर्गत सहरी विकास कार्यालयले २०७५७६ का २ करोड र २०७६७७ मा ३ करोड विनियोजन गरेको थियो । जम्मा १२ करोड लगानी भएको चक्रपथमा हालसम्म माटो फिलिङ र साइड क्लियरेन्सको काम भइरहेको नगरपालिकाका इन्जिनियर प्रदीप वनले बताए । कोरोनाका कारण अघिल्लो वर्षकै बजेटले काम भइरहेको छ, उनले भने, बजेटरी पाटो मुख्य रहने चक्रपथ निर्माण पूरा गर्न यस वर्ष संघीय तथा प्रदेश सरकारबाट सहयोग रकमको पर्खाइ भइरहेको छ । दुवै सरकारले आफ्नो बजेटअनुसारको कामका लागि अनुगमन गर्ने र हिसाब गर्ने काम भइरहेको भन्दै उनले तत्काल बजेट छुट्याई काम गर्न नसकिए परियोजनाको निर्माण सम्पन्न गर्न धेरै वर्ष लाग्ने बताए । तिलोत्तमा नगरपालिका१, २ र ८ मा केही काम भएको छ भने वडा १० र ११ सम्म केही काम भइरहेको छ । चक्रपथमा नौ मिटरको सडक रहनेछ । जसको सात मिटरमा सवारी साधन गुड्नेछन् भने १ मिटरमा नाली र अन्य बाँकी क्षेत्रमा फुटपाथ र ग्रिनरी एरिया रहने वनको भनाइ छ । अहिलेसम्म गणेशनगरदेखि कान्छीबजार जोड्ने सडकको तीन किलोमिटरमा माटो फिलिङ गरिएको छ । त्यस्तै योगीकुटीदेखि प्रगतिनगरसम्मको सडकमा साइड क्लियरेन्स र फिलिङको काम भइरहेको छ । चक्रपथ निर्माण भए स्थानीय जमिन र व्यावसायिक प्रगतिको समेत बाटो खुल्ने तिलोत्तमा नगरपालिका८ का स्थानीय सुनिल जैसवालले बताए । सडक बनेमा हामीलाई हिँड्न र सवारी गुडाउन पनि सहज हुन्छ, उनले भने, आफ्नो घर आँगनअघिको विकासले खुसी दिन्छ । नगरपालिका स्थापना भएदेखि छिट्टै प्रगति गरेको भन्दै उनले तिलोत्तमाको स्थानीय हुनुमा गर्व लागेको बताए ।यो परियोजना सम्पन्न हुँदा नगरपालिकाको मुहार नै फेरिने नगर प्रमुख वासुदेव घिमिरेको भनाइ छ । जुन रूपले पछिल्लो पटक प्रदेश बलियो बनिरहँदा प्रदेश सरकारले धेरै बजेट सहयोग गरी यसको नेतृत्व लिने अपेक्षा थियो, उनले भने, नगण्य सम्बोधन हुँदा काम सहज तरिकाले अघि बढ्न सकेन । रिङरोड भनेर सम्बोधन गरिएको सडक, संघीय सरकार अथवा अन्तरपालिकाका आयोजना प्रदेशले हेर्ने भएकाले साना आयोजनामा नअलमलिई बहुवर्षीय आयोजना बनाई यस्ता परियोजनालाई सहयोग गर्न जरुरी देखिने उनको भनाइ छ । सरकारी सहायताले मात्रै तिलोत्तमाको चक्रपथ छिट्टै सम्पन्न हुने घिमिरेले बताए ।"
पोखरामा पनि फुडमान्डू,पोखरा (कास) ईकमर्स कम्पनी फुडमान्डूले काठमाडौंबाहिर पहिलोपल्ट पोखरामा सेवा विस्तार गरेको छ । कम्पनीले बिहीबारबाट औपचारिक रूपमा सेवा सुरु गरेको घोषणा गरेको हो । पोखरामा हाल १० जनाबाट सेवा सुरु गरिएको कम्पनीकी रिजनल इन्चार्ज नेहा श्रेष्ठले बताइन् । तीमध्ये सात जना राइडर छन् । कम्पनीले जनवरी ३१ सम्म पोखरामा ३० प्रतिशत छुट दिएको छ । पोखरामा हाल लेकसाइड वरपरका ३० भन्दा बढी स्थानीय रेस्टुरेन्ट तथा होटलसँग कम्पनीले सहकार्य गरेको छ । यो संख्या बढाउँदै लैजाने कम्पनीका सेल्स एन्ड मार्केटिङ चिफ श्यामरत्न मालीले जानकारी दिए । काठमाडौं बाहिर सन् २०२० भित्रै सेवा विस्तार गर्ने लक्ष्य लिए पनि कोरोनाकै कारण पछि धकेलिएको कम्पनीका संस्थापक मनोहर अधिकारीले बताए ।
सनराइजको ५८०५ बोनस सेयर,काठमाडौं (कास) सनराइज बैंकले आफ्ना सेयरधनीलाई चुक्ता पुँजीको ५८० प्रतिशत बोनस सेयर दिने भएको छ । शुक्रबार सम्पन्न बैंकको १३औं वार्षिक साधारणसभाले चुक्ता पुँजीको २४८ प्रतिशतका दरले हुने नगद लाभांश पनि वितरण गर्ने निर्णय गरेको छ ।
स्ट्यान्डर्ड बैंकमा जितेन्द्र अरोरा,काठमाडौं (कास) स्ट्यान्डर्ड बैंक नेपालको अध्यक्षमा जितेन्द्र अरोरा नियुक्त भएका छन् । शुक्रबार सम्पन्न बैंकको ३४औं वार्षिक साधारणसभाले अरोरालाई बैंकको अध्यक्षमा नियुक्त गर्ने निर्णय गरेको हो । त्यस्तै बैंकले जरिन दरुवालालाई बैंकको नेपालको बोर्ड अध्यक्षमा नियुक्त गरेको छ ।
ईसेवाबाट कर तिर्ने सुविधा,"काठमाडौं (कास) करदाताहरूले आन्तरिक राजस्व कार्यालयको राजस्व ईसेवादेखि भुक्तानी गर्न सक्ने भएका छन् । अब करदाताले विभागअन्तर्गतका कुनै पनि राजस्व भ्याट, सम्पत्ति कर, व्यवसाय कर तथा अन्य सेवा शुल्क ईसेवाबाटै बुझाउन सक्नेछन् । ईसेवामार्फत कर भुक्तानी गर्न सकिने सुविधाबारे ईसेवाका प्रमुख कार्यकारी अधिकृत सुभास सापकोटाले जानकारी दिए । यसका लागि करदाता आन्तरिक राजस्व कार्यालयको वेबसाइटमा जानुपर्नेछ ।"
"उत्कृष्ट, खराब र छनोट","कप्तानको महत्त्वविराज महर्जन टिममै स्थान बनाउन असफल भएपछि कालिनले गोलकिपर किरण चेम्जोङ र विंगर सुजल श्रेष्ठलाई कप्तान बनाए । आर्मब्यान्ड का लागि टिममा अघोषित प्रतिस्पर्धा नै चलेको थियो । त्यसबेला कालिनले भने आफ्ना हरेक खेलाडी कप्तान भएको बताएका थिए ।कप्तान बनाउने मेरो निर्णय हो । खेलाडी र सहकर्मीसँग सल्लाह गरेरै कप्तान बनाएको थिएँ, कालिनले भने, फुटबलमा कप्तान टिमका लागि महत्त्वपूर्ण होइन तर नेपालमा ठूलो मानिररहेको छ । एउटै टिममा धेरै कप्तान हुनसक्छन् । मेरा लागि रोहित, भरत (खवास), सुजल राम्रो कप्तान हुन् । किरण पनि । धेरैले कप्तान बन्न प्रयास गरे । तर, मेरो लागि कप्तान ठूलो र महत्त्वपूर्ण होइन ।"
पीएम कप माघ २ देखि,"काठमाडौं (कास) प्रधानमन्त्री कप पुरुष राष्ट्रिय क्रिकेट प्रतियोगिता माघ २ देखि हुने भएको छ । सातै प्रदेश तथा विभागीय टोली त्रिभुवन आर्मी, नेपाल एपीएफ र नेपाल पुलिस क्लब गरी १० टोली सहभागी रहने प्रतियोगिताका खेल कीर्तिपुरस्थित त्रिवि क्रिकेट मैदान र मूलपानी क्रिकेट मैदानमा हुनेछ । समूह ए मा आर्मी, एपीएफ, प्रदेश १, गण्डकी र कर्णाली प्रदेश तथा समूह बी मा पुलिस, प्रदेश २, वाग्मती प्रदेश, लुम्बिनी प्रदेश र सुदूरपश्चिम प्रदेश रहेका छन् । समूहका शीर्ष दुई टोली सेमिफाइनल पुग्नेछन् । सेमिफाइनल माघ १४ र १५ मा तथा फाइनल माघ १७ मा हुनेछ । नकआउट चरणका सबै खेल कीर्तिपुरमा हुनेछ । पहिलो दिन आर्मी र गण्डकी तथा दोस्रो दिन एपीएफ र प्रदेश १ बीच कीर्तिपुर मैदानमा प्रतिस्पर्धा हुनेछ । तेस्रो दिनको खेल मुलपानी मैदानमा पनि हुनेछ । माघ ४ गते कीर्तिपुरमा पुलिस र वाग्मती तथा मुलपानीमा आर्मी र कर्णालीबीच प्रतिस्पर्धा हुनेछ । राष्ट्रिय खेलकुद परिषद्को सहयोगमा नेपाल क्रिकेट संघले प्रतियोगिता आयोजना गर्न लागेको हो । महिलातर्फको प्रतियोगिता दाङको लमहीमा भर्खरै सम्पन्न भएको हो ।"
१६ महिनापछि स्मिथको शतक,"सिड्नी (रोयटर्स) अस्ट्रेलियाका स्टिभ स्मिथले १६ महिनाको पर्खाइपछि शुक्रबार भारतविरुद्धको तेस्रो टेस्टको दोस्रो दिन शुक्रबार पहिलो शतक बनाएका छन् । उनले २ सय २६ बल खेल्दै १ सय ३१ रन बनाए । सन् २०१९ को सेप्टेम्बरमा इंग्ल्यान्डविरुद्ध एसेजमा शतक बनाएयता उनले यो उपलब्धि हात पारेका हुन् । दिनको खेलमा अस्ट्रेलिया ३ सय ३८ मा अलआउट भएयता भारतले दुई विकेटमा ९६ रन बनाएको छ । पाहुना टिम अझै २ सय ४२ रनले पछाडि छ । स्मिथको योग्यतामा कसैको शंका थिएन, तर उनले आफ्नो खेलजीवनको छोटो खराब समयमा भने पूर्णविराम लगाए । गत साता मात्रै उनले टेस्ट वरीयताको नम्बर एक ब्याट्सम्यानको स्थिति गुमाएको थियो । उनलाई न्युजिल्यान्डका केन विलियम्सनले उछिनेका थिए । भारतविरुद्धको एकदिवसीय सिरिजमा दुई शतक बनाए पनि टेस्टमा भने उनी खराब लयमा थिए । यसअघिका सिरिजका चार इनिङ्समा उनले १० रनमात्र बनाएका थिए । यसमा चार वर्षयता पहिलो शून्यमा आउटको प्रदर्शन पनि रह्यो । यसपल्ट उनले १४ इनिङ्स अन्तरमा शतक बनाएका हुन् । यसअघि सन् २०१० मा डेब्यु गरेयता सन् २०१३ बीच उनले २२ इनिङ्समा पहिलो शतकका लागि संघर्ष गर्नुपरेको थियो । अहिलेको शतक भने उनको २७औं रह्यो र टेस्टलाई आत्मसात् गरेयता उनले आफ्नो खुसी लुकाउन सकेनन् । दिनको खेल सकिँदा उनले भने, पछिल्लो समय मैले आफ्नो खराब लयबाट धेरै लेखिएको पढेको छु । तर मलाई लाग्छ, रन बटुल्न नसक्नु र लयमा नहुनुमा फरक छ । उनले थपे, तर लामो समयको अन्तरमा शतक बनाउनुको खुसी बेग्लै छ र सम्भवतः केही आलोचकका लागि यो चुप लाग्ने कारण हुनसक्छ । तीन चार साताअगाडि मात्र मैले सिड्नीमा दुई शतक बनाएको थिएँ, त्यसैले मेरो प्रदर्शनमा शंका गर्नेप्रति मलाई हाँसो लाग्छ । तर यो टेस्ट शतकका लागि स्मिथ व्यग्र प्रतीक्षामा थिए । उनकी श्रीमती डानीले इन्स्ट्राग्राममा त्यस्तो तस्बिर राखेकी छन्, जसमा स्मिथ सेतो टेस्ट जर्सीमा होटलमै अघिल्लो रात अभ्यासको मुद्रामा थिए । स्मिथले दिनको सुरुआत ३१ रनबाट गरेका थिए । उनले मार्नस लाबुसचेनसँग मिलेर स्कोरलाई १६६२ बाट २०६२ मा पुर्याए । लाबुसचेन आउट भएपछि उनले छोटाछोटा तर महत्त्वपूर्ण साझेदारी गरे । उनले ९० को स्कोरमा ४६ बल खेले । जतिबेला उनले शतक पूरा गरे, सिड्नी क्रिकेट मैदानमा रहेका ९ हजार दर्शकले ताली बजाएर त्यसको सम्मान गरे । उनी घरेलु टिमका लागि आउट हुने अन्तिम ब्याट्सम्यान रहे । रवीन्द्र जडेजाले उनलाई रनआउट गरे ।"
केल्मीले गिफ्ट ह्याम्पर दिने,"काठमाडौं (कास) आसन्न १७औं एसएसजेएफ पल्सर स्पोर्ट्स अवार्ड २०७६ का लागि केल्मी नेपालसँग प्रायोजन सम्झौता गरेको छ । आयोजक नेपाल खेलकुद पत्रकार मञ्चले शुक्रबार केल्मीसँग पल्सर स्पोर्ट्स अवार्डको सहप्रायोजनको सम्झौता गरेको हो । केल्मी नेपालका प्रबन्ध निर्देशक उत्तम न्यौपानले सम्झौताअनुसार अवार्डको विभिन्न विधाका मनोनयनमा परेका खेलाडी र विजेता, अन्य सम्मानित व्यक्तित्वलाई गरी ३५ सेट गिफ्ट ह्याम्पर उपलब्ध गराउने जानकारी गराए । त्यसबाहेक समान एक सय थान ज्याकेट र पोलो टीसर्ट दिइने जनाइएको छ । न्यौपानेले साग खेलकुदमा खेलाडीले प्राप्त गरेको गौरवमय उपलब्धिलाई सम्मान गर्न समेत अवार्ड कार्यक्रमसँग जोडिएको बताए । अघिल्लो दिन रुस्लान फुटबलले पनि अवार्डसँगको सहकार्यलाई निरन्तरता दिएको थियो । रुस्लानको यो पाँचौं वर्षको सहकार्य हो । रुस्लानको उत्पादक जावलाखेल ग्रुप अफ इन्डस्ट्रिजका कार्यकारी निर्देशक शशिन जोशीले कोरोना महामारीपछि सिर्जित यस कठिन परिस्थितिमा पनि स्पोर्ट्स अवार्डसँग जोडिन पाउनुले हौसला मिलेको बताए । कोरोना महामारीका कारण पछाडि धकेलिएको पल्सर स्पोर्ट्स अवार्ड यही पुस २८ भर्चुअल रूपमा हुनेछ ।"
