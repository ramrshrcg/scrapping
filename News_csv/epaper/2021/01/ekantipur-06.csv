शीर्षक,विवरण
दाहालनेपाल पक्षको जवाफ 'निर्वाचन आयोगको पत्र असान्दर्भिक,"निर्वाचन आयोगकोउक्त पक्षले पदाधिकारी हेरफेरको जानकारी नियमावलीले तोकेको अनुसूची फाराम भरेरै दिइसकेको जनाएको छ । दलबाट त्यस्तो जानकारी प्राप्त भएपछि आयोगले त्यस विषयमा आवश्यक अध्ययन र जाँचबुझ गर्दा त्यस्ता कामकारबाही संविधान, ऐन, नियम र दलको विधानबमोजिम गरेको पाइएमा परिवर्तन भएअनुसारको विवरण दल दर्ता किताबमा अद्यावधिक गर्नुपर्ने ऐनको दफा ५१ उपदफा (२) र (३) ले भनेको छ । आयोग स्रोतका अनुसार २०७५ जेठमा दल एकीकरण भएयता विवाद बढ्नुपूर्व नेकपाबाट दफा ५१ अनुसारको कुनै पनि परिवर्तन भएको जानकारी आयोगमा प्राप्त भएको छैन । यसअघि वामदेव गौतमलाई उपाध्यक्ष बनाइएको जानकारीसमेत नेकपाले आयोगलाई गराएको छैन । आयोगको अभिलेखमा विधान संशोधन गरिएको र गौतम उपाध्यक्ष बनेको रेकर्ड छैन । विवाद बढेपछि ओली तथा दाहालनेपाल पक्षबाट अलगअलग ढंगले पार्टीमा भएका परिवर्तनहरूको जानकारी आयोगमा पुगेको छ । ओली पक्षले विधान संशोधन गरेर अर्का अध्यक्ष दाहालको कार्यकारी अधिकार खोसिएको तथा केन्द्रीय समिति १ हजार १ सय ९९ सदस्यीय पुर्याइएको लगायतका जानकारी आयोगलाई दिएको छ तर कुनै पनि पक्षले राजनीतिक दलसम्बन्धी ऐनको दफा ४३ र ४४ अनुसार दलको मान्यतासम्बन्धी मागदाबी गरेर निवेदन दिएका छैनन् । त्यही दाबी नपरेपछि नेकपाको विवादमा प्रवेश गर्न कानुनतः समस्या परेको आयोगले भन्दै आएको छ । दाजुभाइमा झगडा छ, त्यो सार्वजनिक भइरहेको छ, त्यसको जानकारी सबैतिर छ तर अंशबन्डाको माग छैन, त्यस्तो अवस्थामा अदालतले जबर्जस्ती अंशबन्डा गरिदिने कुरा भएन, एक निर्वाचन आयुक्तले भने, आयोगलाई समस्या परेको यहींनेर हो । बाहिर हेर्दा आयोगले काम नगरेको देखिने भयो तर यथार्थमा विवाद निरूपण गर्नुपर्ने ढंगले कुनै पक्षको पनि मागदाबी आएको छैन । राजनीतिक दलसम्बन्धी ऐनको दफा ४३ देखि ४६ सम्म दलको मान्यतासम्बन्धी विवाद निरूपणको व्यवस्था छ । दुई वा दुईभन्दा बढी दलबीच वा एउटै दलका दुई वा दुईभन्दा बढी पक्षहरूबीच नाम, छाप, विधान, झन्डा, चिह्न, पदाधिकारी, केन्द्रीय समिति वा केन्द्रीय समितिको निर्णयको आधिकारिकतामा विवाद उत्पन्न भए त्यसमाथि आयोगले निर्णय लिन सक्छ । त्यसका लागि ऐनको दफा ४४ अनुसार दलको नाम, छाप, झन्डा वा चिह्नसम्बन्धी विवाद भए त्यसमाथि आधिकारिकता माग गर्ने पक्षले केन्द्रीय समितिको ४० प्रतिशत सदस्यको हस्ताक्षरसहित आयोगसमक्ष दाबी पेस गर्नुपर्छ । ओली वा दाहालनेपाल पक्ष कुनैले ऐनको दफा ४४ अनुसार ४० प्रतिशत केन्द्रीय सदस्यको हस्ताक्षरसहित आधिकारिकता मागदाबी गरेका छैनन् । आयोग स्रोतले भन्यो, त्यही भएर पनि आयोगले एक कदम अगाडि बढेर दुवै पक्षलाई पत्र लेखेको हो । दाहालनेपाल पक्षका नेताहरू आयोगमा आएका बेला आधिकारिकताकै कुरा गरेकाले त्यसअनुसार प्रक्रिया पूरा गरिदिनुस् भनेका हौं तर उहाँहरूले पठाउनुभएको पत्रमा मागदाबी आएन ।नेकपामा यतिबेला नाम, छाप, झन्डा र चिह्नजस्ता विषयकै विवाद छ । दुई पक्षले अलगअलग ढंगले सार्वजनिक रूपमै त्यसमाथि दाबी गरिररहेका छन् । कार्यक्रमहरू गरिरहेका छन् । भाषणमा आफ्नो पक्ष आधिकारिक रहेको दाबी गरिरहेका छन् तर आधिकारिकताको विवादलाई किनारा लगाउने गरी कानुनी बाटोमा अगाडि नबढ्दा नेकपा विवाद थप पेचिलो बनेको छ । संविधानअनुसार वैशाख १७ गतेलाई घोषित प्रतिनिधिसभा चुनाव प्रयोजनका लागि आयोगले माघको दोस्रो साता दल दर्ताको समय दिने तयारी गरेको छ । त्यसअगावै नेकपा विवाद नटुंगिए दल दर्ताको समयमा दुवै पक्षको विवादले थप उग्ररूप लिने र त्यसले चुनावी कार्यक्रम प्रभावित बनाउने बुझाइ आयोगको छ ।"
हावा नचल्दा बढ्यो प्रदूषण,"(काठमाडौं)  काठमाडौंको वायुमण्डल दुई दिनयता बादलले ढाकेको छ । हावा चलेको छैन । जसका कारण वायु प्रदूषण ह्वात्तै बढेको छ । वायुमण्डलको तल्लो तहमा अत्यधिक धूलो र धूवाँ तैरिएर बसेको छ, जल तथा मौसम पूर्वानुमान महाशाखाका वरिष्ठ मौसमविद् बरुण पौडेलले भने । उनका अनुसार हावा नचलेकाले प्रदूषण जमिनभन्दा केही माथिको सतहमा छ । धेरै किसिमको प्रदूषण मिसिएकाले सर्वसाधारणले आँखा पोलेको महसुस गरेका छन् । त्यसै पनि जाडो महिनामा हावा चल्दैन र लामो समय वर्षा पनि हुँदैन । बितेका वर्षहरूमा पुससम्ममा हिउँदे वर्षा हुन्थ्यो । यस पटक बादलले ढाकिरहँदा र वर्षा पनि नहुँदा प्रदूषणको मात्रा बढेको वरिष्ठ मौसमविद् पौडेलले बताए । उनका अनुसार हिउँदका तीन महिना (मंसिर, पुस र माघ) मा ३५ प्रतिशत मात्र वर्षा हुन्छ । कुनै वर्ष त्यसको आधा पनि वर्षा हुँदैन, पौडेलले भने, जस्तो, यो वर्ष अहिलेसम्म कत्ति पनि वर्षा भएको छैन, जसले गर्दा वायुमण्डल सफा हुन पाएन ।बुधबारबाट बादल हट्दै गएर घाम लाग्ने भएकाले प्रदूषणको मात्रा घट्दै जाने विज्ञहरूले बताएका छन् । भिजिबिलिटी पनि बढ्ने छ । सोमबारदेखि काठमाडौंमा वायुको गुणस्तर सूचकांक (एक्यूआई) अत्यधिक बढेको हो । काठमाडौंका विभिन्न स्थानको वायुको गुणस्तर सूचकांक सोमबार र मंगलबार ४ सयभन्दा माथि नाघेको देखिएको छ । वातावरण विभागअन्तर्गतका वायु गुणस्तर मापन केन्द्रले पनि एक्यूआईले जोखिमको तह नाघेको देखाएका छन् । स्विट्जरल्यान्डमा मुख्यालय रहेको आईक्यूएअर ले पनि काठमाडौंको वायुमण्डलमा मंगलबार अपराह्न एक्यूआई ४ सय ३७ पुगेको देखाएको थियो । सोमबार पनि काठमाडौंको वायुमण्डलमा सूचकांक अत्यधिक थियो । मंगलबार अपराह्नसम्म विश्वका ५० सहरमध्ये काठमाडौं एक्यूआईका हिसाबले एक नम्बरमा थियो । साँझदेखि भने त्यसमा सुधार आएको छ । वातावरण विभागको मापन केन्द्रले मंगलबार बेलुकी रत्नपार्क (३७१) र भैंसेपाटी (३२९) मा एक्यूआई सबभन्दा बढी देखाएको थियो । भक्तपुर, सौराहा र विराटनगरमा पनि एक्यूआई अत्यधिक थियो । सरकारले गत वर्ष स्वीकृत गरेको काठमाडौं उपत्यका वायु गुणस्तर कार्ययोजना मा एक्युआई ३ सय नाघे विपद्को रूप लिने भनिएको छ । एक्यूआईले वायुमा हुने आँखाले देख्न नसकिने पीएम १० र २५ माइक्रोग्रामभन्दा साना कण, कार्बन मोनोअक्साइड, सल्फर, नाइट्रोजन अक्साइडको मात्रालाई बुझाउँछ । एक्यूआई बढ्दै गएपछि जोखिम पनि बढ्छ, विभागका सूचना अधिकारी शंकरप्रसाद पौडेलले भने, एक्यूआई ५० सम्म भएको वायुलाई स्वस्थ मानिन्छ, जाडो महिनामा यो बढ्दै जान्छ, यो वर्ष अलि बढी नै देखिएको छ । विश्व स्वास्थ्य संगठन (डब्लूएचओ) को मापदण्डअनुसार एक्यूआई ३५ भन्दा कम हुनुपर्छ । ५१ देखि १ सयसम्मको एक्यूआईलाई सामान्य मानिन्छ । एक्यूआई २ सय १ भन्दा माथि पुगे धेरै अस्वस्थकर हुन्छ, पौडेलले भने, ३ सय १ भन्दा माथि पुगे घातक हुन्छ । जनकपुर, महेन्द्रनगर, नेपालगन्ज, पोखरा, हेटौंडा, दाङलगायत स्थानमा पनि सोमबारदेखि नै प्रदूषणको मात्रा बढेको छ । वायु प्रदूषण बढेकाले वन तथा वातावरण मन्त्रालयअन्तर्गतको वातावरण विभागले विज्ञप्ति निकालेर वृद्धवृद्धा, दमखोकी, श्वासप्रश्वास र मुटुका बिरामी, बालबालिकालगायतलाई घरबाहिर ननिस्कन आग्रह गरेको छ । फोहोर र आगो बाल्दा पनि प्रदूषण बढ्ने भएकाले त्यसो नगर्नसमेत विभागले ध्यानाकर्षण गराएको छ । वातावरणविद् भूषण तुलाधरले चिसो बढेसँगै आगो ताप्ने, कृषि गतिविधिमा आगो बाल्ने र डढेलोका कारण वायु प्रदूषण बढेको बताए । सबै स्रोतबाट आएको प्रदूषण कचौरा आकारको उपत्यकामा भरिएको छ, उनले भने, वायु प्रदूषणका स्रोतहरू बढे तर प्रदूषण कहीं जान पाएन । उनका अनुसार जाडो (हिउँद) मा वायु प्रदूषण वर्षायाममा भन्दा ४५ गुणा बढी हुन्छ । जाडोमा बिहान ८ देखि १० बजेसम्ममा वायु प्रदूषण अत्यधिक हुन्छ । काठमाडौंजस्तै किर्गिस्तानको बिस्केक, पाकिस्तानको कराँची र लाहोर, चीनको वुहान, भियतनामको हनोई, बंगलादेशको ढाका, भारतको मुम्बई र कोलकता, म्यानमारको यांगुन, साउदी अरबको रियादसहित ५० वटा सहरमा पनि प्रदूषणको मात्रा बढिरहेको आईक्यूएअरले जनाएको छ । अमेरिकाको हार्वर्ड युनिभर्सिटी र जर्मनीका वैज्ञानिकहरूले अमेरिका र चीनमा चार महिनाअघि गरेको अध्ययनअनुसार वायु प्रदूषण बढी भएका स्थानमा बस्नेहरूमा कोभिड१९ संक्रमण बढी हुने देखिएको छ । उक्त अध्ययनले कोभिड१९ बाट मृत्यु भएकामध्ये १५ प्रतिशतमा मुख्य कारण वायु प्रदूषण नै रहेको ठम्याएको छ । काठमाडौंमा वायु प्रदूषणको मात्रा डब्लूएचओको मापदण्डभन्दा ५ गुणासम्म बढी छ । डब्लूएचओले वार्षिक औसत पीएम २५ को मापदण्ड १० माइक्रोग्राम प्रतिघनमिटर तोकेको छ । सरकारले तोकेको मापदण्डलाई वार्षिक हिसाबले हेर्दा ४९ माइक्रोग्राम प्रतिघनमिटर हुनुपर्छ । तर काठमाडौंमा ३ सय ५० माइक्रोग्राम प्रतिघनमिटरसम्म पीएम १० र पीएम २५ को मात्रा पुग्ने गरेको छ । सरकारले पीएम १० को मात्रा १ सय २० माइक्रोग्राम प्रतिघनमिटर तोकेको छ भने २५ को ४० माइक्रोग्राम प्रतिघनमिटर मापदण्ड निर्धारण गरेको छ । जाडो महिना मंसिर, पुस र माघमा हानिकारक कण २५ को मात्रा सबभन्दा बढी हुने गरेको छ । २५ माइक्रोग्रामभन्दा मसिना कणलाई पीएम २५ भनिन्छ । स्टेट अफ ग्लोबल एयर २०२० का अनुसार नेपालमा वायु प्रदूषणले निम्त्याउने रोगका कारण बर्सेनि ४२ हजार १ सय जनाको मृत्यु हुने गरेको छ । डब्लूएचओका अनुसार सन् २०१८ मा नेपालमा वायु प्रदूषणका कारण करिब ३७ हजार जनाको मृत्यु भएको थियो । कोभिड१९ को महामारी जारी रहेकाले यो पटक चिसो हुने समय (पुसदेखि फागुनसम्म) सम्म मृत्यु संख्या बढ्ने विज्ञहरूले अनुमान गरेका छन् । विगतमा पनि चिसोका बेला काठमाडौंमा वायु प्रदूषण सबैभन्दा बढी हुने गरेको थियो, स्वच्छ ऊर्जा नेपालका शंकरप्रसाद शर्माले भने, अब आउने २३ महिना काठमाडौंको वायु प्रदूषण ह्वात्तै बढ्ने निश्चित छ । वायु प्रदूषणका कारण खासगरी फोक्सोको क्यान्सर, मुटुको रोग, फोक्सोको रोग (सीओपीडी), दम, निमोनिया, मस्तिष्कघात (स्ट्रोक), कम तौल वा समय नपुग्दै बच्चा जन्मिने समस्या हुन्छ । वायु प्रदूषणका कारण विश्वमा वार्षिक ७० लाख जनाको मृत्यु हुने गरेको छ । साना कण श्वास नलीमार्फत फोक्सोसम्म पुग्छन्, अर्का विज्ञ सञ्जय खनालले भने, मसिना कण हावामा लामो समयसम्म बस्छन् र ती शरीरभित्र पस्ने सम्भावना बढी हुन्छ । काठमाडौं उपत्यकामा यातायातका साधन वायु प्रदूषणका मुख्य स्रोत हुन् । उपत्यकामा सानाठूला गरी १२ लाख सवारीसाधन गुड्छन् । सडकको धूलोसमेत अर्को स्रोत हो । फोहोर र कृषिजन्य अवशेष बाल्दाको धूवाँ, इँटाभट्टा, घरभित्र दाउरा र गुइँठाबाट निस्किने धूवाँ पनि वायु प्रदूषणका स्रोत हुन् । कार्ययोजना के भयो ?सरकारले गत वर्ष फागुन १२ गते काठमाडौं उपत्यकाका लागि वायु गुणस्तर व्यवस्थापन कार्ययोजना ल्याएको थियो । वायु प्रदूषणका कारण उपत्यका आक्रान्त बनेपछि वातावरण विभागले तयार गरेको उक्त कार्ययोजना वन तथा वातावरण मन्त्रालयले मन्त्रिपरिषद्मा पेस गरेको थियो । वायु गुणस्तर व्यवस्थापन कार्ययोजना स्वीकृत भएको १० महिना बिते पनि कार्यान्वयन फितलो रहेको वातावरणविद् तुलाधरको विश्लेषण छ । उक्त कार्ययोजना कार्यान्वयन समन्वय समितिको बैठक ९ महिनामा बल्ल गत महिना बसेको थियो । त्यसले खासै केही निर्णय गर्न सकेन । कार्ययोजना कार्यान्वयनका लागि सरोकारवाला मन्त्रालयहरूबीच समन्वय गर्न वन तथा वातावरणमन्त्री अध्यक्ष रहेको एउटा समिति छ तर त्यसको एउटा पनि बैठक बसेको छैन । काठमाडौं उपत्यका नगरपालिका फोरमले पनि उपत्यकाको प्रदूषण नियन्त्रण गर्न २०७५ कात्तिक १३ गते ९ बुँदे प्रतिबद्धता पारित गरेको थियो । तर ती प्रतिबद्धताको कार्यान्वयन फितलो रहेको जानकारहरू बताउँछन् । डब्लूएचओले स्वास्थ्य तथा जनसंख्या मन्त्रालयलगायत निकायहरूसँग समन्वय गर्दै दुई वर्षदेखि काठमाडौं उपत्यकाका लागि सहरी स्वास्थ्य कार्यक्रम कार्यान्वयनमा ल्याएको छ । के छ कार्ययोजनामा ?काठमाडौं उपत्यकाका लागि वायु गुणस्तर व्यवस्थापन कार्ययोजनामा सवारीसाधनबाट हुने प्रदूषण नियन्त्रणका लागि गर्नुपर्ने क्रियाकलापको सूची छ । भित्रिने सवारीसाधनमा युरो४ मापदण्ड तत्कालै लागू गरिनेछ, कार्ययोजना भनिएको छ, प्रदूषणसम्बन्धी मापदण्ड लागू गरी पास हुने सवारीसाधनलाई हरियो स्टिकर दिइनेछ । अहिले जस्तोसुकै सवारीसाधनले पनि पैसा खर्च गरेर हरियो स्टिकर लिने गरेका छन् । नेपालमा अहिले युरो३ मापदण्डका सवारीसाधन भित्रिन्छन् । भित्र्याइने सवारीसाधन नै गुणस्तरीय बनाउन विभागले मापदण्ड बदल्न लागेको हो ।ठूला खाले निर्माण उपकरण तथा सवारीसाधनका लागि अलग्गै युरो मापदण्डको सुरुवात एक वर्षभित्र गरिने कार्ययोजनामा उल्लेख छ । डिजेलबाट चल्ने सवारीसाधनमा डिजेल पार्टिकुलर फिल्टर वा कुनै पनि रसायन प्रयोग नगरी सञ्चालन गरिने मेकानिकल पाइप जडान गर्ने र त्यसको नियमित मर्मतसम्भार गर्ने कानुनी व्यवस्था गरिँदै छ । दुई वर्षभित्र वर्कसपहरूको प्रदूषण नियन्त्रणका सम्बन्धमा क्षमता विस्तारका कार्यक्रम कार्यान्वयन र तिनको प्रमाणीकरणको व्यवस्था गरिनेछ, कार्ययोजनामा भनिएको छ, यसको जिम्मेवारी यातायात व्यवस्था विभागलाई दिइनेछ । काठमाडौंभरि चल्ने सवारीसाधनको प्रदूषण जाँच गर्न एक वर्षभित्र कम्तीमा दुईवटा प्रदूषण मापन केन्द्र स्थापना गरिनेछ । सरकारले विद्युतीय तथा स्वच्छ सवारीसाधन प्रवर्द्धनमा जोड दिने योजना बनाएको छ । विद्युतीय सवारीसाधनको आयातमा पूर्ण भन्सार छुटको व्यवस्था गरिनेछ, कार्ययोजनामा उल्लेख छ, अर्थ मन्त्रालय र भौतिक पूर्वाधार मन्त्रालयसँग सहकार्य गरी यसको टुंगो लगाइनेछ । विद्युतीय सवारीसाधनलाई प्रोत्साहन गर्न एक वर्षभित्र चार्जिङ सुविधा भएका बस टर्मिनल एवं चार्जिङ स्टेसनहरू विकास गर्ने, पर्यटकीय तथा सांस्कृतिक रूपमा संवेदनशील क्षेत्रमा धूवाँरहित सवारीसाधन, रिक्सा, साइकल मात्र चल्न दिइने भनिएको छ । अबको ५ वर्षभित्र १० स्थानमा विद्युतीय सवारी रिक्सा मात्र चलाइनेछ, कार्ययोजनामा भनिएको छ, पुराना गाडीलाई विद्युतीय गाडीमा परिवर्तन गरिनेछ र विद्युतीय सवारीसाधन प्रवर्द्धन गर्न अनुदानको व्यवस्था हुनेछ ।सवारीसाधनको जाँच प्रणाली प्रभावकारी बनाउने र प्रदूषण जाँचका लागि पाँचवटा मोबाइल स्टेसन व्यवस्था गरिने पनि भनिएको छ । वातावरण, यातायात व्यवस्था विभाग र वाग्मती प्रदेशको उद्योग, पर्यटन, वन तथा वातावरण मन्त्रालयबीच सहकार्य गरी त्यसलाई प्रभावकारी बनाउने योजना छ । प्रदूषणरहित परिवहन प्रणालीको विस्तृत सम्भाव्यता अध्ययन गर्ने, दुई वर्षभित्र द्रुत परिवहन र ६ लेनभन्दा माथिका सडकमध्ये कम्तीमा कुनै एक स्थानमा परीक्षणका रूपमा बसका लागि छुट्टै लेन व्यवस्था गरिने पनि कार्ययोजनामा उल्लेख छ । काठमाडौं दिगो सहरी यातायात परियोजनाले तर्जुमा गरेको सवारी रुट पुनः समायोजन योजना तत्कालै कार्यान्वयन गरिने भनिएको छ । मालवाहक गाडीलाई उपत्यकामा निश्चित समयावधिमा मात्र प्रवेश गर्न दिने, बिस्तारै चल्ने गाडीहरू सडकको बायाँतर्फबाट व्यवस्था गर्ने, सडकपेटी निर्माण र सुधार गर्ने, निर्माण सामग्री थुपार्ने चलन रोक्नेलगायत योजना पनि छन् । ट्राफिक जाम बढी हुने ठाउँमा ओभरफ्लाई बनाउने, कालोपत्र नगरिएका सहायक सडकलाई मुख्य सडकमा जोड्ने, नदी किनारका सडक करिडोर निर्माणलाई प्राथमिकता दिने, थानकोट नजिक मालवाहकका लागि पार्किङस्थल बनाउने, अन्तरसहर बसहरूको बसपार्क चक्रपथबाहिर बनाउने, सहर छिर्ने मुख्य नाकासहित भित्र विभिन्न स्थानमा गाडीका टायर पखाल्न संरचना बनाउने र मेट्रो प्रणालीको विस्तृत डिजाइन गर्नेलगायत योजना छन् । यस्तै, आकाशे बाटो, सबवेलगायत वैकल्पिक आवागमनको व्यवस्था, जमिनमुनिबाट फोन, विद्युत्, पानी, ढलको व्यवस्था गर्ने र पैदल तथा साइकलमैत्री सहर बनाउनेलगायत कार्यक्रम पनि कार्ययोजनामा उल्लेख छन् ।"
जोखिमबाट यसरी जोगिऔं,"के नगर्ने ? बढी भीड र ट्राफिक भएको स्थानमा नजानेबिहान र बेलुका नहिँड्नेबिहान र बेलुका घरका झ्यालढोका नखोल्ने डब्लूएचओको सल्लाह व्यस्त सडकमा हिँड्ने समय सीमित गर्ने, साथमा बच्चा भए उसलाई गाडीको धूवाँ निस्किने ठाउँको उचाइभन्दा माथि हुने गरी बोक्ने ट्राफिक हुने खास ठाउँ, ट्राफिक लाइटनजिक गाडी रोकिने ठाउँमा बढी समय नबिताउनेघरबाहिर शारीरिक गतिविधि गरिरहेको समय, कम प्रदूषित क्षेत्रमा व्यायाम गर्ने अत्यधिक प्रदूषित दिनमा गाडीको उपयोग कम गर्ने फोहोर पदार्थलाई नडढाउने"
सीमाका नेपालीमाथि रोकिएन ज्यादती,"(काठमाडौं)  कञ्चनपुरको दोधारा चाँदनी नगरपालिका१ का १७ वर्षीय नरेश सुनार सोमबार साँझ सीमावर्ती गढीगोठमा भारतीय सशस्त्र वन रक्षकको गोली प्रहारबाट घाइते भए । उनको दुवै खुट्टामा चोट लागेको छ । गोली प्रहारअघि सुनारलाई कुटपिट पनि गरिएको थियो । २०७७ साउन १० गते रौतहटको सीमावर्ती परोहा नगरपालिका८ नरकटियामा सीमानाका बन्द रहेको अवस्थामा नेपाल प्रवेश नपाएपछि एक भारतीय नागरिकको खुर्पा प्रहारबाट सीमा सुरक्षार्थ सशस्त्र प्रहरीका जवान नै घाइते भए । गएको भदौ ३ गते कुसे औंसीका दिन कुस काट्ने क्रममा महोत्तरीको मनरा सिसवाका बलिन्दर सदाले बारीमा अष्टधातुको मूर्ति फेला पारे । त्यसको सुँइको पाएपछि हतियारसहित भारतीय सशस्त्र सीमा बल (एसएसबी) का जवान नेपाल प्रवेश गरी सदालाई मूर्तिसहित नियन्त्रणमा लिएर भारततर्फ लगे । स्थानीयको विरोधपछि करिब १२ घण्टा नियन्त्रणमा राखेर एसएसबीले सदालाई रिहा गरेको थियो । २०७३ फागुन २६ गते कञ्चनपुरको पुनर्वास नगरपालिका४ आनन्दबजार नजिकै कल्भर्ट निर्माणका क्रममा विवाद हुँदा एसएसबीले गोली हानी गोविन्द गौतमको हत्या गरेको थियो । त्यसअघि २०७२ मंसिर ९ गते सुनसरीको हरिपुरमा हतियारसहित नेपाल प्रवेश गरी एसएसबीले चार नेपाली नरेश यादव, सरोज यादव, अशोक यादव र मनोज यादवमाथि गोली प्रहार गरेको थियो । सीमा क्षेत्रका नेपालीमाथि भारतीयबाट भएका ज्यादती र अपराधका यी केही प्रतिनिधिमूलक घटनामात्रै हुन् । भारतीय सुरक्षाकर्मीको गोली प्रहारबाट कतै हत्या, कतै घाइते अनि कतै दुर्व्यवहारका घटना बर्सेनि दोहोरिरहन्छन् । त्यतिमात्र होइन, सीमा अतिक्रमणदेखि नेपाली भूमि प्रवेश गरी दशगजावारि अनधिकृत रूपमा भौतिक संरचना निर्माणमा पनि भारतीय नागरिक र एसएसबीको ज्यादती रोकिएको छैन । पछिल्लो पटक सोमबार इलामको पशुपतिनगरस्थित हिले क्षेत्रमा नेपाली भूमि प्रवेश गरी बार लगाएको एसएसबी स्थानीय विरोधमा उत्रिएपछि पछि हटेको थियो । सीमा सुरक्षार्थ तैनाथ सशस्त्र प्रहरी बल (एपीएफ) खटिएका स्थानमा भारतीयबाट हुने ज्यादतीमा कमी आए पनि खुला सिमाना र सबै ठाउँमा एपीएफको उपस्थिति नहुँदा स्थानीयले सधैं सास्ती बेहोर्नुपरेको छ । जसका कारण भारतीयले खुला सिमानाको नाजायज फाइदा उठाउने मात्र होइन, अपराधमा पनि उनीहरूको संलग्नता बढ्दै गएको छ ।भारतीयको ज्यादती भएपछिका केही दिन सरकारले प्राथमिकताका साथ विषयको सम्बोधन गर्न खोजे पनि दीर्घकालीन समाधान नहुँदा घटना दोहोरिने गरेका हुन् । गृह मन्त्रालयकै अभिलेखअनुसार पछिल्लो एक वर्षमा एसएसबी र स्थानीयले सीमावर्ती नेपाली भूमि प्रवेश गरी २१ स्थानमा आक्रमण र हूलहुज्जत गरेका छन् । भारततर्फ नेपालका प्रदेश १, २, वाग्मती, गण्डकी, लुम्बिनी र सुदूरपश्चिम गरी ६ प्रदेशका दक्षिणतर्फका जिल्लाले सीमा छुन्छ । सीमा सुरक्षार्थ सशस्त्रका १ सय ९० बीओपीलाई तैनाथ गरिएको छ । तर नेपालसँग सीमा जोडिएका क्षेत्रमा भारतले एसएसबीका करिब ५ सय ३० बीओपी तैनाथ गराएको छ । गृह मन्त्रालयका प्रवक्ता चक्रबहादुर बुढाले सीमा क्षेत्रमा भारतीय पक्षबाट हुने ज्यादती रोकथाम तथा नियन्त्रण गर्न कूटनीतिक पहल भएको तथा स्थानीय प्रशासन र सशस्त्र प्रहरी पनि सक्रिय रूपमा लागिपरेको बताए । भारतीय सुरक्षाकर्मीले पनि सशस्त्रको उपस्थिति नभएका स्थानमा मौका छोपेर ज्यादती गर्ने गरेको उनको भनाइ छ । नेपालीमाथि भारतीय पक्षबाट हुने ज्यादती र सीमा अतिक्रमण रोकथाम तथा नियन्त्रणमा गृहबाट कुनै कसरत बाँकी राखेका छैनौं, गम्भीर खालका विषयमा कूटनीतिक माध्यमबाट पत्र पठाई ध्यानाकर्षण गराइरहेका छौं, प्रवक्ता बुढाले भने, सशस्त्र प्रहरीको उपस्थिति नभएका क्षेत्रमा भारतीय सुरक्षाकर्मीबाट नेपालीमाथि दुर्व्यवहार, गोली प्रहारबाट भएका मृत्यु र घाइते हुने घटना भइरहेका छन् । उनले बीओपी संख्यालाई आवश्यक भौतिक पूर्वाधार र जनशक्ति व्यवस्थापन गरेर बढाउन लागिपरेको बताए । अहिले भारततर्फ सशस्त्रको एक बीओपीबाट अर्को बीओपीसम्मको दूरी सरदर १० किमि टाढा छ । यसलाई घटाएर ३ देखि ४ किमि कायम गर्ने गरी काम भइरहेको गृह मन्त्रालयले जनाएको छ । प्रवक्ता बुढाका अनुसार चालु आर्थिक वर्षभित्रै भारततर्फ बीओपी संख्या २ सय २१ पुर्याउने र केही वर्षभित्रै ५ सय कायम गरिने योजना छ । भारततर्फ १ सय ९० र चीनतर्फ ७ ठाउँमा बीओपी स्थापना गरिएको छ । चीनसँग नेपालको करिब १ हजार ४ सय १४ किमि लम्बाइमा सीमा फैलिएको छ । सशस्त्र प्रहरी प्रवक्ता डीआईजी राजु अर्यालले पनि भारततर्फ बीओपी तैनाथ नभएका क्षेत्रमा नेपाली नागरिकमाथि दुर्व्यवहार हुने गरेकाले त्यसलाई समेत मध्यनजर गरेर सशस्त्रको उपस्थिति बढाउँदै लगिएको बताए । खुला सिमानाका कारण दुवै देशतर्फ नातागोता, खेतीपाती, व्यापार व्यवसाय हुने गरेको र यसमा असमझदारी हुँदा त्यसले जनस्तरमा विवाद निम्त्याउने गरेको देखिन्छ, प्रवक्ता अर्यालले भने, यसबाहेक भारतीय सुरक्षाकर्मीबाट अन्य स्थानमा भएका गोली प्रहार र दुर्व्यवहारका घटना पनि बीओपी नपुगेका क्षेत्रमै देखिन्छ । सीमावर्ती इलाकामा भएका थुप्रै विवाद एसएसबीसँग समन्वय गरेर पनि समाधान गरिएको उनले बताए । सीमा सुरक्षा र सीमा अपराध रोकथाम तथा नियन्त्रणका लागि बीओपी तहमा आवश्यकताअनुसार सातामा कम्तीमा एक पटक, गण तहमा हरेक महिना र बाहिनी तहमा ३३ महिनामा समन्वय बैठक बस्ने गरेको छ । तर त्यसका बाबजुद भारतीय सुरक्षाकर्मीबाट सीमावर्ती नेपालीमाथि ज्यादतीका घटनामा दोहोरिइरहेका छन् ।भारतले तटबन्ध बनाएको ठाउँ हेर्न उच्चस्तरीय टोली जाँदैकाठमाडौं (कास) अन्तर्राष्ट्रिय सन्धिसम्झौता र सहमतिविपरीत भारतले दार्चुला सदरमुकाम खलंगास्थित महाकाली नगरपालिका५, गल्फैभौरादगढस्थित महाकाली नदीको धार परिवर्तन गरेर निर्माण गरिरहेको तटबन्धको स्थलगत अध्ययन गर्न सरकारले उच्चस्तरीय टोली पठाउने भएको छ । गृह र परराष्ट्र मन्त्रालयका प्रतिनिधिसहित नापी विभागले सीमासम्बन्धी तथ्य, प्रमाण र विगतका सहमतिअनुसार तटबन्ध बनेनबनेको सम्बन्धमा स्थलगत अध्ययनमा टोली पठाउन लागेको हो । प्राविधिकसहितको टोली खटाएर प्रतिवेदन पेस गर्न परराष्ट्र मन्त्रालयले भूमि व्यवस्था मन्त्रालयलाई पत्र पठाएको थियो ।२०७० असार २ मा महाकाली नदीमा आएको बाढीअघिको नेपाली भूमिमा भारतले तटबन्ध बनाइरहेको र यसलाई रोक्न आवश्यक पहल गर्न भन्दै जिल्ला प्रशासन कार्यालय दार्चुलाले गृह मन्त्रालयलाई पुस २, ५ र सोमबार (२० गते) तीन पटक पत्र पठाइसकेको छ । तत्काल तटबन्धको काम रोक्न आग्रह गर्दै परराष्ट्रले पनि दिल्लीस्थित नेपाली राजदूतावासमार्फत भारतको ध्यानाकर्षण गराएको थियो । तर भारतले यसमा कुनै जवाफ फर्काएको छैन ।गृहले तेस्रो पटक मंगलबार तटबन्धको काम रोक्न माग गर्दै भारतलाई कूटनीतिक पत्र पठाउन परराष्ट्रलाई पत्राचार गरेको छ । गृह मन्त्रालयका प्रवक्ता चक्रबहादुर बुढाले दार्चुला प्रशासनको सोमबारको पत्रका आधारमा मंगलबार परराष्ट्रलाई पत्राचार गर्दै तटबन्धको काम रोक्नेबारे भारतसँग पहल गर्न आग्रह गरिएको बताए । गृहको पत्रपछि केही दिनभित्रै परराष्ट्रले दिल्लीस्थित राजदूतावासमार्फत भारतलाई पत्र पठाउने तयारी गरेको छ । भारतलाई गरिएको अघिल्लो पटकको पत्राचार अघि नै महाकाली नदी नियन्त्रण आयोजनाले पनि बाढी आउनुअघिको नेपाली भूमिमा भारतीय पक्षले तटबन्ध बनाएको भन्दै तत्काल रोक्ने गरी पहल गर्न ऊर्जा, जलस्रोत तथा सिँचाइ र गृह मन्त्रालयमार्फत परराष्ट्रलाई भनेको थियो ।सीमा क्षेत्रमा संरचना बनाउँदा दुवै देशको सहमति र स्वीकृति आवश्यक छ । हामीले गम्भीर रूपमा लिएर तथ्यप्रमाण केके छन् भनेर स्थलगत अध्ययनका लागि गृह र परराष्ट्र मन्त्रालयका अधिकारीसहितको उच्चस्तरीय टोली खटाउन लगेका हौं, नापी विभाग स्रोतले भन्यो । मंगलबार विभागले यसबारे सरकारसँग भएका तथ्य र प्रमाणसहित आन्तरिक छलफल गरेको थियो । त्यसपछि केही दिनभित्रै टोली फिल्डमा खटाउने निर्णय भएको स्रोतले जानकारी दियो ।"
'संविधानको इनोसेन्स अब रहेन,"प्रतिनिधिसभा पुनःस्थापना वा चुनाव जे भए पनि हामी एउटा भासमा नराम्रोसँग फसिसक्यौं । संविधानमार्फत हाम्रा समस्याहरू समाधान गरिएको थियो, बाँकी रहेका समस्या संविधानअनुसार नै गर्ने, जुन प्रक्रिया अपनाएका थियौं, संविधानले एउटा प्रारूप ल्याएको थियो, त्यो भत्कियो । संघीयता, गणतन्त्र, नयाँ प्रकारको शासकीय प्रणाली विकासको नयाँ सोच, नयाँ दृष्टिकोण, नयाँ बाटो संविधानबाट बनाउँछौं भन्ने सोचेका थियौं, अहिलेका धुन्धुकारी प्रधानमन्त्रीले त्यसको घर नै भत्काइसके । कति भत्केको छ त्यो हेर्न बाँकी होला । तर भोलि आउने नेपाल अहिलेको जस्तो हुँदैन, हामी फसिसक्यौं । भोलिको अवस्था के होला भन्ने फरक होला तर राजनीति पहिलेजस्तो हुँदैन भन्ने त देखिइसकेको छ । हामी किन भासमा फस्यौं त ? कारणका रूपमा रहेका हाम्रो नेतृत्वको कुरा, हाम्रो संविधानजन्य कुरा, हाम्रा दल र दलसँग सम्बन्धित कुरा पर्गेल्न र पहिचान गर्न सकेका छैनौं, ती सारा कुरा खोतलेर निदानको उपाय खोज्न सक्नुपर्छ । आफैं निदान निस्किन्न । अहिले प्रधानमन्त्रीले यसो गरे भन्ने पीरभन्दा पनि अब त कुनै पनि बेला जो कोहीले पनि जे पनि गर्न सक्छ भन्ने चिन्ता नै धेरै भयो । संविधानको त्यो निरपराधपन थियो नि, इनोसेन्स के, त्यो इनोसेन्स अब रहेन । त्यसैले सबैभन्दा ठूलो कुरा त हामीले जुन लोकतन्त्रको अभ्यास अपनायौं, त्यसलाई अगाडि बढाएर लैजाने, त्यो अभ्यासलाई सारपूर्ण र अर्थपूर्ण बनाउने काम हामीले कसलाई छोड्यौं भनेर चिन्तन गर्नुपर्छ । हामीले राजनीतिक दलहरूलाई उत्तरदायित्व दियौं, तर त्यो बहन गर्न उनीहरू सक्षम देखिएनन् । नत्र भाइभाइको झगडाले घरै भत्काउने स्थिति आउँदैनथ्यो । नेकपामा मात्रै होइन, अरू राजनीतिक दलहरूमा पनि त्यो समस्या देखिएको छ । जनता त १२१५ वर्षमा एक पटक उठ्ने हो । यस्तै छरपस्ट रह्यो भने जनआन्दोलन ३४ फेरि पनि आउला । तर आन्दोलन गरेरमात्रै पनि नहुने रैछ । त्यो आन्दोलनले जुन सत्ता, नेता दलहरूलाई अगाडि ल्याउँछ नि उनीहरूले बहन गर्न सकेनन् भने त्यो आन्दोलन त फेरि आइराख्दो रैछ के । जनतालाई सकस परिराख्दो रैछ । त्यसकारण यसको सबैभन्दा ठूलो शिक्षा राजनीतिक दलहरूले नै आन्तरिक जीवन, राष्ट्रको जीवन र राष्ट्रलाई कहाँबाट कहाँ लैजाने भन्ने सोचको स्पष्टतासहित नेतृत्वमा नयाँ पुस्ता आउने परम्पराको सुरुवात गर्न जरुरी छ, नत्र त हामी फेरि यही भासमा फस्छौं ।"
केयू उपकुलपतिमा दरखास्त आह्वान,काठमाडौं (कास) काठमाडौं विश्वविद्यालय (केयू) मा सिफारिस समितिले उपकुलपति पदका लागि दरखास्त आह्वान गरेको छ । विश्वविद्यालय सभाले गठन गरेको सिफारिस समितिले व्यक्तिगत विवरण पठाउन सार्वजनिक सूचना जारी गरेको हो । केयूमा उपकुलपति नियुक्त गर्न पहिलोपटक सार्वजनिक रूपमा दरखास्त आह्वान गरिएको हो । सभाले शिक्षामन्त्री एवं सहकुलपति कृष्णगोपाल श्रेष्ठको अध्यक्षतामा ३ सदस्यीय समिति गठन गरेको थियो । अध्यक्ष श्रेष्ठको व्यक्तिगत इमेलमा विवरण पठाउन आग्रह गरिएको छ । पुस २७ गतेभित्र इच्छुक र योग्य व्यक्तिले विवरण पठाउनुपर्ने समितिले जनाएको छ । समितिमा संस्थापक उपकुलपति सुरेशराज शर्मा र विश्वविद्यालय संरक्षण समितिका अध्यक्ष दमननाथ ढुंगाना सदस्य छन् ।
विघटनविरुद्ध तीन दल एक ठाउँ,"(काठमाडौं)  जनता समाजवादी पार्टी (जसपा) ले प्रतिनिधिसभा विघटनको विरोधमा रहेका दल र शक्तिहरूबीचको ध्रुवीकरणमा जोड दिएको छ । ध्रुवीकरणले मात्रै व्यापक जनमत खडा गर्ने र त्यसले अदालतलाई समेत मनोवैज्ञानिक प्रभाव पार्न सक्ने जसपाको धारणा छ ।नेकपाको दाहालनेपाल समूहका अध्यक्ष माधवकुमार नेपाल र कांग्रेस वरिष्ठ नेता रामचन्द्र पौडेलको उपस्थितिमा जसपाले मंगलबार आयोजना गरेको अन्तरक्रियामा अध्यक्ष उपेन्द्र यादवले प्राप्त उपलब्धिको रक्षा र व्यवस्थाको संरक्षणमा प्रतिनिधिसभा विघटनविरुद्ध रहेका सबै शक्तिबीच एउटै बुझाइ हुन आवश्यक भएको बताए । जसपा नेताहरूले संयुक्त सडक संघर्षबाट प्रतिनिधिसभा पुनःस्थापना र सभामुखद्वारा बैठक बोलाउने दुई विकल्प अघि सारेका थिए । विघटन असंवैधानिक कदम भएकाले प्रतिनिधिसभा मरिनसकेको तर्क गर्दै यादवले संसदीय सर्वोच्चताको प्रयोग गरेर सभामुखले बैठक बोलाउन सक्ने तर्क गरे । कांग्रेस, नेकपा र जनता समाजवादीका दुई तिहाइभन्दा बढी सांसद उपस्थिति बैठकले प्रधानमन्त्रीको असंवैधानिक कदमलाई संसद्बाटै खारेज गर्न सकिने तर्क यादवको थियो ।संयुक्त संघर्षबाट प्रतिनिधिसभा पुनःस्थापनाको मुद्दामा नेपाल र पौडेलले समर्थन जनाए पनि सभामुखले संसद् बैठक बोलाउनुपर्ने मागमा भने उनीहरूले प्रतिक्रिया दिएनन् । नेपालले विघटनको विरोधमा रहेका राजनीतिक दलको संयुक्त संघर्षमा जोड दिए । उनले प्रधानमन्त्री ओली एक जनाको सनकको भरमा प्रतिनिधिसभा विघटन गरिएकाले त्यस्तो असंवैधानिक कदम सच्याउनका लागि कांग्रेस र जसपाले संयुक्त सडक संघर्षमा जोड दिनुपर्ने बताए । एक जनाको सनकको भरमा, एक जनाको गलत व्याख्याका आधारमा सिंगो देशको भाग्य र भविष्यलाई खाडलमा पुर्याउन पाइँदैन, यो गणतन्त्र र संघीयतामाथिको हमला हो, बूढो मर्यो भन्दा पनि काल पल्किएको जस्तो लागेको छ, उनले भने, असंवैधानिक र अधिनायकवादी कदमविरुद्ध सडकमा सँगै अगाडि बढौं । उनले सर्वोच्च अदालतले संविधानको मूल मर्म र भावनाविरुद्ध कदम चाल्नेलाई बाटो देखाउनुपर्ने बताए । ओलीको कदमले संघीयता, गणतन्त्र, समावेशितालगायतका उपलब्धि धरापमा परेको उनको भनाइ थियो । कांग्रेस वरिष्ठ नेता पौडेलले सुरुका दिनमा आफ्नो पार्टी केही अलमलिएजस्तो देखिए पनि अहिले प्रस्ट दृष्टिकोण बनाएर अघि बढेको बताए । कांग्रेसले सोमबारको केन्द्रीय कार्यसमिति बैठकबाट सडक संघर्षका कार्यक्रम घोषणा गरेको थियो । पौडेलले कांग्रेसको छातामुनि आउन चाहेमा संयुक्त संघर्षका लागि पनि तयार रहनुपर्ने विचार पार्टीमा राख्दै आएका छन् । यतिबेला आफ्ना हितमा भन्दा पनि संविधान, लोकतन्त्र र राष्ट्रमा के भयो भनेर सोच्ने बेला हो, पौडेलले भने, लोकतन्त्रमाथि प्रहार भएको छ । संविधानलाई रछ्यानमा मिल्काउने प्रयास भएको छ । यसको डटेर विरोध गर्नुपर्छ भन्नेमा कांग्रेस एक मत छ । उनले मोही माग्ने ढुंग्रो लुकाउने काम गर्न नहुने भन्दै असंवैधानिक कदम सच्याउन प्रतिनिधिसभा पुनःस्थापनाकै माग कांग्रेसले अघि बढाउने बताए । तर, कांग्रेसले पुनःस्थापनाको विषयमा केही बोलेको छैन । असंवैधानिक कदमलाई सर्वोच्च अदालतले सच्याएर लोकतन्त्र र संविधानप्रति न्याय गर्नुपर्ने उनले बताए । एक महत्त्वाकांक्षी नेताले कतै ठेस लाग्यो भने संसद्प्रति लात्ती बजारिदिने गरेका छन्, पार्टीभित्रको झगडा र आफ्नो अयोग्यताको रिस संसद्मा पोख्न पाइन्न, उनले भने, यसैको अन्त्य गर्न संविधानले स्थिर सरकारको कल्पना गरेको हो ।जसपा अध्यक्ष यादवले संसद् विघटनको घटनाले परिवर्तनविरोधी शक्तिहरूको सलबलाहट र वैदेशिक शक्तिको चलखेल निम्त्याएको बताए । यसले राष्ट्रिय स्वाधीनता र राष्ट्रियता कमजोर भएको छ, प्राप्त उपलब्धिहरू गुम्ने खतरा छ, उनले भने, यी उपलब्धिको कवच संसद् थियो जसलाई भंग गरिएको छ । संविधानले लिक छोडेको छ । उनले राजनीतिक शक्तिहरूबीचको ध्रुवीकरण, असंवैधानिक कदमविरुद्ध जनमत निर्माण र प्रतिनिधिसभा विघटन लोकतन्त्र र संविधानवादको मान्यताविपरीत भएको भनेर अन्तर्राष्ट्रिय समुदायलाई जानकारी गराउनुपर्ने पार्टीको धारणा अघि सारेका थिए । नेकपाको दाहालनेपाल समूह, कांग्रेस र जसपाका बीचमा स्पष्टता आउन नसक्दा प्रधानमन्त्री ओलीले मन्त्री बनाइदिने, अमूक पार्टीका नेतालाई प्रधानमन्त्री बनाउनेजस्ता अनेक तिक्डम गर्न सक्ने यादवको भनाइ थियो । संसदीय व्यवस्थाप्रति प्रतिबद्ध राजनीतिक दलहरूले यस संवैधानिक संकटका बारेमा एउटै बुझाइ कायम गर्नुपर्ने आवश्यकता छ, उनले भने । कार्यक्रममा पूर्वन्यायाधीश गिरीशचन्द्र लालले मानहानि हुन्छ भनेर अदालतमा विचाराधीन मुद्दामा बोल्न नहुने भनाइ सही नभएको बताए । अदालतमा न्यायको आशा लिएर गइएको हुन्छ, चिया खाँदा, बसमा चढ्दा, प्लेनमा आवतजावत गर्दा पनि अदालतका विषयमा कुराकानी हुन्छ, अदालतले गर्दिएको निर्णयलाई मान्नुपर्ने र अदालतको काममा कुनै बाधा व्यवधान गरेमा मात्रै मानहानि लाग्ने हो, उनले भने ।प्रतिनिधिसभा विघटन विशुद्ध राजनीतिक विषय भएको, संवैधानिक र कानुनी विषय नभएको भन्दै प्रधानमन्त्री केपी शर्मा ओलीले दिएको जवाफप्रति लालले असहमति जनाए । संविधानका धाराहरूलाई प्रयोग गरेर गरिएको विघटन राजनीतिक विषय मात्रै नहुने उनको तर्क थियो ।"
सुनुवाइ बृहत् पूर्ण इजलासमा हुनुपर्छ,"काठमाडौं (कास) प्रतिनिधिसभा विघटनविरुद्ध सर्वोच्च अदालतमा निवेदन दिएका कानुन व्यवसायी एवं सरोकारवालाहरूले संवैधानिक इजलासको साटो बृहत् पूर्ण इजलासमा सबै मुद्दाको एकमुष्ट सुनुवाइ गर्न माग गरेका छन् । गम्भीर विषयमा केवल पाँच सदस्यीय इजलासको साटो बृहत् पूर्ण इजलास गठन गरेर सुनुवाइ हुनुपर्ने माग उनीहरूको हो । सबै निवेदकहरूले सुनुवाइको एक दिनअघि मंगलबार सर्वोच्चमा लिखित निवेदन दर्ता गराएका छन् । निवेदन बुधबारको संवैधानिक इजलासमा पेस हुनेछ । प्रतिनिधिसभा विघटनविरुद्ध परेका रिटहरू गत पुस ८ मा प्रधानन्यायाधीश चोलेन्द्रशमशेर जबराको एकल इजलासले संविधानको धारा ३७ को उपधारा ३ अनुसार संवैधानिक इजलासमा पेस गर्न आदेश दिएको थियो ।संविधान र कानुनको गम्भीर उल्लंघन गरेर सरकारबाट भएको असंवैधानिक कामको अन्तिम व्याख्या सर्वोच्च अदालतबाट गर्नुपर्ने भएको छ । यी विषय सामान्य प्रकृतिका होइनन्, संयुक्त निवेदनमा भनिएको छ, एकल इजलासले पूर्ण इजलासमा पेस गर्ने र पूर्णले बृहत् पूर्ण इजलासमा पेस गर्नेछ भन्ने हाम्रो अपेक्षा थियो । प्रतिनिधिसभा विघटनको विषयको व्याख्या बृहत् पूर्ण इजलासले मात्रै गर्न सक्छ । यसअघि पनि कोभिडका बेलामा बृहत् पूर्ण इजलासबाट कानुनी अड्चनको व्याख्या गरिएको उदाहरण निवेदनमा छ । यसअघि पनि पटकपटक प्रतिनिधिसभा विघटन भएका बेलामा सर्वोच्चले बृहत् पूर्ण इजलासले व्याख्या गरेको पनि उल्लेख गरिएको छ । त्यसबेला सर्वोच्चका के कस्ता इजलासले अन्तिम व्याख्या गरेका थिए भनी हेरिनुपर्ने भन्दै निवेदनमा संवैधानिक इजलासको साटो बृहत् पूर्ण इजलासले यसको सुनुवाइ गर्नुपर्ने माग छ । प्रतिनिधिसभा विघटन गर्नु जस्तो जटिल अवस्थालाई किन बृहत् पूर्ण इजलासले हेर्नु नपर्ने हो ?, निवेदनमा भनिएको छ, संविधान र कानुनको जटिल प्रश्नमा संविधानको व्याख्या बृहत् पूर्ण इजलासबाट गर्दा नै संविधानको प्रस्तावनामा लेखिएबमोजिम निष्पक्ष, स्वतन्त्र र सक्षम न्यायपालिकाको विश्वासलाई थप शिखरमा पुर्याउनेछ भन्ने हाम्रो निष्कर्ष छ । निवेदनमा सर्वोच्चमा रहेका सबै न्यायाधीश सम्मिलित बृहत् पूर्ण इजलास गठन गरी त्यसैबाट राष्ट्रिय सरोकारको गम्भीर विषयको निरूपण गर्नुपर्ने माग छ ।"
'प्रधानमन्त्रीलाई धक्कामुक्की गर्दा प्रतिनिधिसभा विघटन,"धनुषा (कास) उपप्रधानमन्त्री एवं नेकपा ओली समूहका नेता ईश्वर पोखरेलले प्रधानमन्त्रीलाई धक्कामुक्की गर्दा प्रतिनिधिसभा विघटन भएको बताएका छन् । व्यक्तिगत स्वार्थ र पद नपाएपछि धक्कामुक्की लागेर ढलेको पार्टी चुनाव जितेर फेरि उभिने उनले दाबी गरे ।सबै ठाउँमा भाग खोजेर सरकारलाई कामै गर्न दिइएन । त्यसैले संसद् विघटन गरेर चुनावको मिति तोकिएको हो, जनकपुरमा मंगलबार ओली समूहको कार्यक्रममा उनले भने, जनता पार्टी विभाजनको विरुद्धमा रहेकाले ओली नेतृत्वको नेकपाले चुनाव जितेर फेरि सरकार बनाउनेछ । प्रधानमन्त्री केपी शर्मा ओलीले कुनै पनि निर्णय गर्न खोज्दा पुष्पकमल दाहाल र माधवकुमार नेपालले असहयोग गरेकाले पार्टीमा विवाद चुलिएको उनको ठहर छ ।उनले नेकपाविरुद्ध उभिनेहरू चकनाचुर हुने चेतावनीसमेत दिए । नेकपाको एकताविरुद्ध लाग्नेहरू समाप्त हुन्छन्, उनले भने, नेकपा अमर रहन्छ । पार्टी कमजोर बनाउने कार्य स्विकार्य हुँदैन । मुर्दावाद हुनेछन् । नेकपाको चुनाव चिह्न र झन्डा ओली समूहले पाउने उनको दाबी छ । कार्यक्रममा सहरी विकासमन्त्री प्रभु साहले तोकिएकै मितिमा निर्वाचन हुने दाबी गरे । चुनावको विकल्प छैन, उनले भने, दाहालनेपाल भ्रमको राजनीतिमा लागेकाले डेट एक्स्पायर नेता भइसके । प्रधानमन्त्री ओली जनताको काम गर्ने जननेता रहेको उनको भनाइ थियो ।"
कर्णाली सरकार ओली पक्षविहीन,"सुर्खेत (कास) ओली समूहका दुई मन्त्री दाहालनेपाल पक्षमा लागेपछि कर्णालीको सिंगो मन्त्रिपरिषद् ओली पक्षविहीन भएको छ । मुख्यमन्त्रीसहित सबै मन्त्री दाहालनेपाल पक्षमा खुलेका हुन् ।उद्योग, पर्यटन, वन तथा वातावरणमन्त्री नन्दसिंह बुढाले मंगलबार विज्ञप्ति जारी गर्दै कर्णाली प्रदेश सरकारलाई स्थिरता प्रदान गर्नका लागि दाहालनेपाल पक्षको नेकपामा आबद्ध रहेको बताएका छन् । डोल्पाबाट प्रदेशसभा सदस्य निर्वाचित उनले आइतबार कित्ता परिवर्तन गर्ने बताए पनि अन्तिम समयमा पछि हटेका थिए । उक्त दिन ओली पक्षीय सामाजिक विकासमन्त्री दल रावल र जुम्लाबाट प्रदेशसभामा निर्वाचित पदम रोकाया भने दाहालनेपाल पक्षमा प्रवेश गरेका थिए । ओलीको साथ छाड्ने तीनै जना पूर्वएमालेबाट प्रदेशसभामा निर्वाचित भएका हुन् । २०७४ फागुनमा सरकार गठन हुँदा ७ सदस्यीय मन्त्रिपरिषद्मा पूर्वमाओवादीबाट मुख्यमन्त्रीसहित ३ जना, ओली समूहबाट ३ जना र नेपाल समूहबाट १ जना मन्त्री नियुक्त भएका थिए । ओली समूहबाट भौतिक पूर्वाधार विकासमन्त्री बनेका खड्कबहादुर खत्री २०७६ साउनमा नक्कली बैंक ग्यारेन्टी प्रकरणमा पदमुक्त भएपछि उक्त मन्त्रालयको जिम्मेवारी मुख्यमन्त्रीले नै सम्हालिरहेका छन् ।अब ४० सदस्यीय कर्णाली प्रदेशसभामा दाहालनेपाल समूहका सांसदको संख्या २२ पुगेको छ । सभामुखलाई छाडेर ओली समूहका १०, कांग्रेसका ६ र राप्रपाका १ सांसद छन् । यही अवस्थामा अविश्वासको प्रस्ताव दर्ता भइहाले कांग्रेस र राप्रपाको समर्थन हुँदा पनि पारित हुने अवस्था देखिँदैन । अविश्वासको प्रस्ताव पास हुन २१ सांसदको आवश्यकता पर्छ । असोज २५ गते मुख्यमन्त्रीसमेत रहेका संसदीय दलका नेता महेन्द्रबहादुर शाहीविरुद्ध संसदीय दलमा अविश्वासको प्रस्ताव दर्ता हुँदा ओली पक्षमा रहेका दुवै जना मन्त्रीले असन्तुष्टि जनाएका थिए । उतिबेला ओली पक्षीय नेताले मन्त्रीबाट राजीनामा दिन दबाब दिए पनि उनीहरूले अटेर गरेका थिए ।अविश्वासको प्रस्ताव असफल बनाउने क्रममा नेपाल पक्षका असन्तुष्ट सांसदलाई मन्त्री दिने भद्र सहमति भएको थियो । उतिबेला नेपाल समूहका ३ जनालाई मन्त्री र १ जनलाई संसदीय दलको सचेतक बनाउने सर्तमा उक्त समूहका ७ जना सांसदले अविश्वासको प्रस्ताव फिर्ता लिएका थिए । सहमतिअनुसार कुर्मराज शाही सचेतक नियुक्त भइसकेका छन् । अहिले ओली समूहका रावल र बुढालाई मन्त्रीमा थमौती गर्ने गरी दाहालनेपाल समूहमा प्रवेश गराइएको स्रोतको भनाइ छ ।"
"नेकपा संसदीय दलबाट मण्डल हटाइए, महतो चुनिए","जनकपुर (कास) नेकपाको दाहालनेपाल समूहका १९ जना सांसदले प्रदेश २ को संसदीय दलका नेताबाट सत्यनारायण मण्डललाई हटाएको छ । जनकपुरमा मंगलबार बसेको संसदीय दलको बैठकले दलका नेतामा शत्रुघ्न महतोलाई चयन गरेको छ । नेकपामा मण्डल ओली र महतो दाहालनेपाल पक्षका प्रदेश सांसद हुन् । प्रदेशसभा सचिवालयको नेकपा संसदीय दलको बैठकले मण्डललाई सर्वसम्मत निर्णय गर्दै दलका नेताबाट हटाउनुका साथै महतोलाई नयाँ नेता चुनिएको नेकपाका सचेतक बेची लुंगेलीले बताइन् । दलका नेताबाट मण्डललाई हटाइएको र दलका नयाँ नेता महतोलाई चुनिएको जानकारी सभामुख सरोज यादवलाई गराइएको उनले जानकारी दिइन । सभामुखलाई संसदीय दलको बैठकमा निर्णय लिखितै रूपमा जानकारी गराइएको छ, सचेतक लुंगेलीले भनिन् । प्रदेश २ मा नेकपाका प्रदेशसभा सदस्य ३२ छन् । केन्द्रमा केपी शर्मा ओली र पुष्पकमल दाहालमाधवकुमार नेपालको दुई समूह बनेको असर यहाँ पनि परेको हो । अब दाहालनेपाल समूहमा बहुमत १९ जना र ओली समूहमा १३ जना सांसद छन् । पार्टी विभाजनसँगै नेकपाले प्रदेश २ को प्रमुख प्रतिपक्षी दलको हैसियत पनि गुमाएको छ ।"
बेलायतबाट फर्केका तीन जनामा नयाँ कोरोनाको आशंका,बी११७ को असर के हुन्छ ? बी११७ भेरिएन्टले आनुवांशिक गुण परिवर्तन गरेका अन्य कोरोना भाइरसभन्दा ७१ प्रतिशतभन्दा बढी संक्रामक रहेको विज्ञहरूले बताएका छन् । यो संक्रमण भएका व्यक्तिहरूमा सामान्य कोरोना भाइरस संक्रमणभन्दा निकै धेरै भाइरल लोड हुने अध्ययनहरूले देखिएका छन् । अन्य कोरोना भाइरसको तुलनामा बी११७ ले संक्रमितलाई पार्ने असरबारे थप अध्ययन भइरहेको छ । यसका कारणले मृत्युदर बढेको हालसम्म नदेखिएको विश्व स्वास्थ्य संगठनले जनाएको छ । यस्तै हाल प्रयोगमा आएका भ्याक्सिनहरूले बी११७ विरुद्ध पनि काम गर्छ वा गर्दैन भन्ने अध्ययनहरू पनि भइरहेको छ । जोन हप्किन्स विश्वविद्यालयको कोरोना ट्र्याकरअनुसार यो भाइरस विश्वका ३० भन्दा बढी मुलुकमा फैलिसकेको छ ।
महाकालीमा तटबन्ध : भारतीय हेपाहा प्रवृत्ति,"अन्तर्राष्ट्रिय कानुन उल्लंघन हुने गरी महाकाली नदीमा नेपालको सहमतिबेगरै एकतर्फी तटबन्ध बनाउनु भारतको पुरानै हेपाहा प्रवृत्तिको निरन्तरता हो । भारतले अहिले दार्चुलाको महाकाली५, गल्फैभौरादगढमा महाकाली नदीको प्राकृतिक बहाव नै अवरुद्ध पारेर तटबन्ध बनाइरहेको छ । अन्तर्राष्ट्रिय सन्धिसम्झौताअनुसार सीमाक्षेत्रका नदीको बहावलाई असर पर्ने गरी कुनै पनि मुलुकले एकअर्काको सहमतिबेगर भौतिक संरचना निर्माण गर्न पाइँदैन । नेपालभारतबीच नै पनि यसअघि आफूखुसी तटबन्ध नबनाउने सहमति भैसकेको छ । तैपनि अन्तर्राष्ट्रिय कानुन र आपसी सहमतिको धज्जी उडाउँदै भारतले नदीको बहाव नै नेपालतर्फ फर्काएर धमाधम तटबन्ध बनाउन थाल्नु आपत्तिजनक छ । यो गैरकानुनी कार्यलाई नयाँदिल्लीले तुरुन्त रोक्नुपर्छ । र, यसका लागि नेपाल सरकारले भारतीय पक्षसित प्रभावकारी कूटनीतिक पहल गर्नुपर्छ । २०७० असारमा आएको बाढीले महाकाली नदीको धार परिवर्तन गरेर नेपालतर्फको भूभाग नदीपारि परेको थियो, त्यहीँ अहिले भारतीय पक्षले आफूखुसी तटबन्ध बनाइरहेको छ । त्यतिबेला बाढीपछि नेपालले नदी किनारमा तटबन्ध निर्माण गर्दा भारतीय प्रशासनले अवरोध गरेको थियो, भारतीय पक्षले पत्राचार गरेपछि दुवै देशले नदी किनारको केही भाग छोडेर मात्रै तटबन्ध निर्माण गर्न सहमति गरेका थिए । सहमतिअनुसार दुवैतर्फ संरचना बन्ने स्थानको नक्सा पनि भारतीय पक्षले बनाएको थियो । त्यसैअनुसार नेपालतर्फ महाकाली किनारको धेरै भाग नदीछेउबाट छोडेर संरचना निर्माण भएका छन् । भारतले भने नदीको बहावै अवरुद्ध हुने गरी अनधिकृत रूपमा छेउमै तटबन्ध बनाउन लागेको हो । तसर्थ, त्यहाँ तटबन्ध निर्माण गर्दा अन्तर्राष्ट्रिय कानुन मिचिने मात्र होइन, नेपाली भूमि पनि अतिक्रमण हुन जान्छ । यसरी, बाढीले धार परिवर्तन गरेको सीमा नदी मिचेर आफूखुसी तटबन्ध निर्माण गर्नु भारतको मिचाहा प्रवृत्तिको द्योतक हो । भारतले तटबन्ध बनाउन थालेपछि दार्चुला प्रशासनले गत पुस २ गते नै भारतीय प्रशासन धार्चुला तहसिल कार्यालयलाई निर्माणकार्य रोक्न पत्राचार गरेको थियो । तैपनि, भारतीय पक्षले त्यसको बेवास्ता गर्दै निर्माणकार्य जारी राखेको छ । निर्माणाधीन तटबन्धको काम रोक्न नेपाली प्रशासनले समन्वय गर्न खोज्दा भारतीय सीमा सुरक्षा बल एसएसबीले माथिको आदेश भन्दै अनिच्छा देखाएको थियो । यसबीचमा गृह मन्त्रालयको सिफारिसमा परराष्ट्र मन्त्रालयले भारतलाई दुइटा कूटनीतिक पत्र पठाइसकेको छ । पत्रमा एकतर्फी रूपमा तटबन्ध निर्माण गरेर विगतका सहमति उल्लंघन भएकोबारे ध्यानाकर्षण गराइएको छ । तर भारतले यसबारे सामान्य जवाफ दिन पनि जरुरी ठानेको देखिएको छैन । आफ्नो स्वार्थका खातिर छिमेकी मुलुकलाई पर्ने मर्का नहेर्ने र अन्तर्राष्ट्रिय नियमकानुनको पनि ख्याल नगर्ने भारतीय प्रवृत्ति आफैंमा अनौठो होइन । तर त्यसलाई पहिचान गर्दै नयाँदिल्लीसमक्ष उचित ढंगले प्रभावकारी संवाद गरेर ठोस परिणाम हासिल गर्न हाम्रो परराष्ट्र संयन्त्र चुक्ने गर्नुचाहिँ चिन्तालाग्दो पक्ष हो । नेपालमाथि अन्याय भएको यस्तो विषयले हाम्रो परराष्ट्र मन्त्रालय र दिल्लीस्थित नेपाली दूतावासको भूमिकाको मात्र परीक्षा लिइरहेको छैन, भारतको गैरजिम्मेवारपूर्ण कूटनीतिक चरित्र पनि पुनः उजागर गरेको छ । आफ्नो गैरकानुनी कदम सच्च्याउनुपर्ने ठाउँमा यसबारे नेपाल सरकारले पठाएको पत्रको जवाफ दिनसमेत आवश्यक नठान्नु स्वयंमा अकूटनीति हो । भूगोल, जनसंख्या र आर्थिक शक्तिका हिसाबले आफूभन्दा कैयौं गुणा सानो मुलुक नेपाललाई भारतले देखाएको यस्तो रवैया सरासर दम्भपूर्ण छ । भारतले बुझ्नुपर्छ यस्तो अन्यायपूर्ण र एकपक्षीय कदमबाट दुई देशबीचको सम्बन्धमा व्यर्थैकै दरार पैदा हुन्छ । तटबन्धका कारण नेपालतर्फका सीमाञ्चलवासी सोझै प्रभावित हुने भएकाले यसले जनस्तरको सम्बन्ध पनि खल्बल्याउँछ । एउटा छिमेकीमाथि घरीघरी अनावश्यक बलमिच्याइँ गरिरहने यसखाले टिठलाग्दो शक्तिप्रदर्शनबाट नयाँदिल्लीले समयमै आफूलाई मुक्त गर्नैपर्छ । नियम मिचेर आफूलाई जोगाउँदा अर्को पक्षलाई ठूलो नोक्सानी पर्ने यो विषय भारतका लागि एउटा भीमकाय नैतिक प्रश्न पनि बन्नुपर्छ । नयाँदिल्लीले सक्दो चाँडो यस्तो तथ्यको हृदयंगम गर्दै दुई देशबीचको सम्बन्धको लय अनावश्यक बरालिन दिनु हुँदैन । प्रभावित तथा अन्यायमा परेको मुलुकको नाताले फेरि पनि भारतलाई उसको कदम रोक्न लगाउने दायित्व भने नेपालकै हो । कुनै देशलाई केही विषयमा मनाउन सक्नुनसक्नु अर्को देशको कूटनीतिक कौशलमा भर पर्छ । तसर्थ, नेपालले यस विषयमा केवल औपचारिकता पूरा गर्ने हिसाबले भन्दा पनि ठोस परिणाम हासिल हुने गरी दह्रोसित अडान राख्न सक्नुपर्छ । यसबारे आफ्नोतर्फबाट लेखिएको पत्रको जवाफ प्राप्त नभएमा टेलिफोनमार्फत पनि परराष्ट्र मन्त्रालयका उच्च अधिकारीले भारतीय समकक्षीसित संवाद गर्नुपर्छ । दिल्लीस्थित दूतावासले पनि निरन्तर ताकेता गर्नुपर्छ, त्यहाँस्थित राजदूतले सम्बन्धित भारतीय अधिकारीलाई भेटेरै आफ्ना कुरा राख्नुपर्छ । भोलि तटबन्ध निर्माण भैसकेपछि भत्काउन आग्रह गर्नुभन्दा आजै निर्माण कार्य रोक्न लगाउनु बढी सजिलो हुन्छ । यो जटिलतालाई बुझ्दै नेपालको कूटनीतिक संयन्त्रले जसरी हुन्छ, भारतलाई गैरकानुनी कदमबाट पछि हटाउन सक्नुपर्छ ।"
लोडसेडिङको भय,"कुलमान घिसिङ विद्युत् प्राधिकरणको प्रमुख भएसँगै १८ घण्टे लोडसेडिङ अन्त्य भएको थियो । अहिले उनी हट्नेबित्तिकै बत्ती जान थालेको छ । केही दिन प्राविधिक कारण होला भनेर चुप लागियो । तर, नियमित २३ घण्टा बत्ती जान थालेपछि फेरि लोडसेडिङ सुरु त हुन्न भन्ने डर लाग्दै छ । कुलमानलाई प्राधिकरणमा पुनर्नियुक्ति दिन जनताले निकै दबाब दिएका थिए । जनदबाबको वास्तै गरेनन् कामचलाउ प्रधानमन्त्री ओलीले । यसले पनि केही गडबड हुँदै छ भन्ने शंका लाग्न थालेको थियो । प्रधानमन्त्रीजस्तो शक्तिशाली व्यक्ति किन जनहितलाई सर्वोपरि ठान्ने कुलमानको पछि लाग्या होला भन्ने लाग्थ्यो । अहिले दिनहुँ बत्ती जान थालेपछि बल्ल बुझिँदै छ, प्राधिकरणभित्रको राजनीति । ठीक छ, प्रमुख आफ्नै मानिसलाई बनाउ, जनतालाई यो विषयमा मतलब भएन तर जो आए पनि बत्ती जानु भएन । विभिन्न बहानामा बत्ती काटेर जनतालाई ब्याट्रीइन्भर्टर किन्न बाध्य पार्नु भएन । यदि पारियो भने अब जनता चुप लागेर बस्ने छैनन् । केहीअघि नेता ईश्वर पोखरेलले भने, लोडसेडिङको अन्त हुनमा प्रधानमन्त्रीको ठूलो हात छ । कुलमानले मात्र लोडसेडिङ हटाएका होइनन् । उनको यो भनाइ सुन्दा अचम्म लाग्यो । लोडसेडिङ नहुनुमा प्रधानमन्त्रीको पनि हात हुन सक्छ । तर, जनताले पत्याउनेवाला छैनन् । यदि प्रधानमन्त्रीको हात हुन्थ्यो भने कुलमान आउनुअघि नै लोडसेडिङ अन्त्य भइसक्थ्यो । १८ घण्टासम्म जनता अँध्यारोमा बस्नुपर्दा सरकारको ध्यान कता गएको थियो ? अहिले प्रधानमन्त्रीले लोडसेडिङ अन्त गरे भन्न लाज लाग्नुपर्ने हो । कुलमान अब्बल प्रशासक र नेतृत्वकर्ता भएकाले लोडसेडिङ हटेको हो । प्राधिकरणका कर्मचारीहरूले उनीबाट धेरै कुरा सिक्न जरुरी छ । प्राधिकरणका हाकिमले जनतालाई फाइदा हुने काम गर्ने कि व्यापारीलाई ? पुरुषोत्तम घिमिरे, जोरपाटी, काठमाडौं"
प्रशिक्षणको नाममा भीडभाड,"नेकपा दुइ फ्याकमा विभाजित भएपछि आफ्नो समूह ठूलो देखाउन सबैजसो जिल्लामा कार्यकर्ता भेला गर्न थालिएको छ । चुनावको पूर्वसन्ध्यामा हुने चहलपहलबाहेक अरू बेला नेताप्रशिक्षकहरू गायब हुन्थे । नेकपाका भिन्नभिन्न समूहले जसरी अहिले कार्यकर्तालाई प्रशिक्षण दिइरहेका छन्, त्यसरी बेलाबेला पार्टीको दर्शन, लक्ष्यबारे प्रशिक्षण दिएको भए, यस्तो अवस्था आउने थिएन होला । हुन त सबैजसो दलका प्रशिक्षण कार्यक्रम अन्य राजनीतिज्ञलाई गालीगलोज गर्ने बहाना मात्र हो । त्यहाँ विरोधीहरूलाई सत्तोसराप गरेर समय खर्चिन्छन्, उत्तेजक भाषण दिने गर्छन्, कार्यकर्ताहरू पनि ज्यान तातिने गरी ताली बजाउँछन् अनि घर फर्कन्छन् । न त्यहाँ दलको नीति, दर्शनको बारेमा चर्चा हुन्छ, न परामर्श नै गरिन्छ । सिकाइन्छ त केवल घृणाको राजनीति । अन्य देशमा कोरोनाको अर्को लहर सुरु भएकाले फेरि लकडाउन लागू गरेका छन् । यहाँ भने हिजो भाइरस नै नभेटिँदा पनि अत्यावश्यक काममा बाहिर निस्केका सर्वसाधारणले कुटाइ खाए । आज पक्षविपक्षको नाममा रातारात कार्यकर्ता भेला पारी स्वास्थ्य सुरक्षाका मापदण्डको पालनै नगरी शीर्ष नेताहरूले भीड बटुलिरहेका छन् । यदि यस्तो लापरबाहीले धेरैको ज्यान गयो भने को जिम्मेवार हुने ? दीपक सेन्चुरी, सिन्धुली"
पूर्ण इजलास माग,"बुधबारबाट सर्वोच्च अदालतले प्रतिनिधिसभा विघटनको मुद्दा सुनुवाइ गर्दै छ । यसर्थ सम्पूर्ण नेपालीको आँखा सर्वोच्चतिर तेर्सिएको छ । ट्र्याकबाहिर गइरहेको संविधान र देशलाई निकास दिने काम न्यायमूर्तिहरूको काँधमा आएको छ । अहिले न्यायमूर्तिहरूलाई महाअभियोगको डर छैन । यसर्थ नडराई फैसला गरून् भन्ने आशा र अपेक्षा जनसमुदायको छ । कानुन व्यवसायीहरूले संवैधानिक इजलास पुनर्गठन गरी कम्तीमा ११ वा सोभन्दा बढी न्यायाधीश संलग्न हुने बृहत् इजलासमा यो मुद्दाको सुनुवाइ होस् भन्ने चाहेका छन् । ताकि न्यायमा कुनै सन्देह नहोस् । पहिले यस्तै प्रकृतिको केसमा ९ र ११ न्यायाधीशको रोहमा फैसला भएको र त्यो फैसलालाई ओभर रुल गर्नुपरे त्योभन्दा बढी न्यायाधीश आवश्यक पर्ने भएकाले पनि बृहत् इजलास चाहिएको हो । प्रधानन्यायाधीशले यो विषय मनन गर्नु जरुरी छ । गोपाल देवकोटा, गोकर्णेश्वर८, काठमाडौं"
पदीय मयार्दाविपरीतको बोली,"कुनै पनि व्यक्तिले गल्ती गरेपछि उसको मानसिकता कमजोर हुन्छ । अरूले केही भनोस्नभनोस् भित्रभित्रै आफैं पग्लिरहेको हुन्छ । सानोतिनो ध्वनि प्रवाहित हुँदा पनि झसङ्ग हुन्छ । कसैले अरूको बारे घुमाउरो शैलीमा बोल्दा आफैंलाई भनेको हो कि जस्तो लाग्छ । के बोल्नुपर्ने हो, के बोले हेक्कै हुँदैन । कामचलाउ प्रधानमन्त्री केपी ओली ठीक यही अवस्थामा छन् । पुस ५ मा संसद् विघटन गराएपछि उनको बोली यति कटु भएको छ कि त्यस्ता भाषा सामान्य नागरिकले पनि प्रयोग गर्न सुहाउँदैन । प्रधानमन्त्री पदमा आसीन व्यक्तिले पूर्वसहकर्मीहरूलाई निकै अमर्यादित शब्दको प्रयोग गर्दा पनि आफूलाई महान् नै ठानिरहेका छन् । कानुनी राज्यको अवधारणालाई लत्याउने चाहना भएका कामचलाउ प्रधानमन्त्री ओलीले संविधानमै नभएको धारा प्रयोग गरी जसरी संसद् विघटन गराए, त्यो सही थिएन, छैन भन्ने उनलाई पनि कतै न कतै परेकै छ । बोलेरै जित्ने र बोलेपछि संविधान, कानुन आफ्नै पक्षमा आउँछ भन्ने उनको धारणा छ । गल्ती गरे भन्ने लागेरै त्यसलाई ढाकछोप गर्न अरूलाई तथानाम गाली गर्दै हिँडिरहेका छन् । पुस ५ सम्म बालुवाटारबाट ननिस्किएका ओली आजभोलि दिनहुँ कार्यक्रममा सरिक भएर उत्तेजक भाषण दिन व्यस्त छन् । पहिले कतै सम्बोधन वा सन्देश दिँदा सरकारको बखानमै समय खर्चने कामचलाउ प्रधानमन्त्रीले आजभोलि जहाँसुकै पनि पूर्वर्सहकर्मीलाई सराप्न थालेका छन् । जिउँदा मान्छेलाई श्रद्धाञ्जलीसम्मको शब्द प्रयोग गर्नु कुन सन्दर्भमा सुहाउँछ होला ? पछिल्ला अभिव्यक्तिले उनी आन्तरिक रूपमा निकै कमजोर भइसकेछन् भन्ने संकेत गर्छ । कमजोर व्यक्तिले के बोलिरहेको छु भन्ने भेउ पाउँदैन । भोलिको बाटो नहेरी तत्कालका लागि अरूको ध्यान खिच्ने मात्र उद्देश्य हुन्छ । सरकार, पार्टी र संसद्मा प्रभुत्व जमाउन खोजेका प्रधानमन्त्री ओलीले आफू कतै पनि हावी नहुने देखेपछि संसद् विघटनको आत्मघाती बाटो रोजेका हुन् । नेकपाका नेताहरूले नै यसो भनिरहेका छन् । आफैं सकिएपछि अरूको जेसुकै होस् भन्ने सोचाइले उनलाई निर्देश गरेको छ । पदीय मर्यादाको खिल्ली उडाउँदै हिँडिरहेका प्रधानमन्त्री ओली छाडा साँढैझैं भइसके । कार्यकर्ता जोस्याउन छुद्र र हँस्यौली भाषण गरेका होलान्, तर जनताले पनि उनको बोली सुनिरहेको छ । र, प्रधानमन्त्रीजस्तो व्यक्तिको यस्तो रूप देख्दा शिर लाजले निहुरिएको छ । सुजन देवकोटा, पालुङटार४, गोरखा"
कांग्रेस अहिले नजागे कहिले जाग्ने ?,"अन्ततः नेपाली कांग्रेसले लाजगाज टार्न आन्दोलनको घोषणा गरेछ । आफूलाई लोकतन्त्रको बलियो पहरेदार ठान्ने कांग्रेसले केपी ओलीको कदमलाई हिचकिचाउँदै अलोकतान्त्रिक र असंवैधानिक त भन्यो, तर के उसको आन्दोलनको मुद्दा बिनासर्त संसद् पुनःस्थापना नै हो ? अथवा, आन्दोलनको आवरणमा चुनावी तयारीमा जुटेको हो ? संशय खडा भएको छ । पुस १३ गते देशभरका १६५ निर्वाचन क्षेत्रमा विरोध कार्यक्रम गरेजस्तो गरेर चुनावी तयारीमा जुटेको सन्देश दिइसकेको कांग्रेस अब प्रादेशिक चुनावी क्षेत्र, नगर हुँदै गाउँपालिकाका वडासम्म पुग्ने योजनामा छ । लोकतन्त्रमा राजनीतिक दलले चुनावको पैरवी गर्नु, स्थानीय तहसम्मका जनताकार्यकर्तासँग अन्तरक्रिया गर्न खोज्नु अन्यथा हुँदै होइन । तर, लोकतन्त्रमाथि नै संकट मडारिएको यो बखत कांग्रेससँग जनताको अपेक्षा कर्मकाण्डी आन्दोलन होइन । पुस ५ गते केपी ओलीले संविधानमा घात गर्दै निरंकुश कदम चाल्नेबित्तिकै कांग्रेस स्वतःस्फूर्त जागृत हुनुपर्थ्यो । प्रमुख प्रतिपक्षीका हैसियतले सशक्त खबरदारी र दबाब सिर्जना उसको दायित्वभित्रै पर्थ्यो । लोकतान्त्रिक संविधानमाथि धावा बोल्दा किन्तु परन्तु गरेर दोधारे र द्विविधाग्रस्त अवस्थामा रहनु कांग्रेसका लागि सुहाउने कुृुरा थिएन, होइन । लोकतन्त्रका सबै आन्दोलनको अगुवाइ गरेको दाबी गर्ने अनि पद्धतिमाथि नै प्रहार हुँदा सत्ता राजनीतिको लाभहानिको हिसाबकिताब गर्ने ? मिल्छ ? संसद् पुनःस्थापना कि चुनाव ? सडकदेखि सर्वोच्च अदालतसम्म बहस भइरहँदा यो प्रश्नमा कांग्रेस प्रस्ट छैन । सभापति शेरबहादुर देउवा कांग्रेसलाई चुनावका पक्षमा उभ्याउन चाहन्छन् । उनले बितेका दुई सातामा यसका लागि अनेक प्रयत्न गरे । तर, सकेनन् । रामचन्द्र पौडेल लगायतको समूह ओलीको कदमका विरुद्ध सडक संघर्ष गर्नुपर्ने मतमा उभियो । दुवै मतलाई सम्बोधन गर्दै कांग्रेस अहिलेको विषम परिस्थितिलाई रणनीतिक रूपमा उपयोग गर्ने निर्णयमा पुग्यो । अर्थात्, चुनावमुखी आन्दोलन । एकातिर सडक संघर्ष गरेको सन्देश जाने, अर्कातिर देउवाले चाहेजस्तो पनि हुने । कांग्रेसलाई लागेको छ यो बाटो समाउँदा दुवै हातमा लड्डु आउँछ, लोकलाजबाट पनि बच्ने र राजनीतिक लाभ पनि हुने । तर, उसले आफ्नो गिरेको साख र प्रभाव फर्काउने एउटा अभूतपूर्व अवसर गुमाउँदै गरेको पक्षचाहिँ भुलेको छ । तीन वर्षअघि नमीठो चुनावी पराजयपछि थिलथिलिएको कांग्रेस शिथिल अवस्थामै थियो । ओलीको असंवैधानिक कदमअघि जति बेला संसद् चलिरहेको हुन्थ्यो, एकाध नेता मात्रै देखिन्थे नत्र कांग्रेस खोज्नुपर्थ्यो । गतिशील प्रतिपक्ष नहुँदाको दुःख नेपाली राजनीतिले यसबीच धेरैपटक बेहोर्यो । कम्युनिस्टहरूकै कलह र सत्ताउन्मादले संविधान डिरेल भएकामा शंका छैन, तर प्रमुख प्रतिपक्षको निरीह अवस्था पनि यसमा त्यत्तिकै जिम्मेवार छ । आलोचकहरू त ओलीकदममा देउवाको भित्री साँठगाँठ भएको आरोपसमेत लगाउँछन् । अन्तर्यमा जे भए पनि प्रमुख प्रतिपक्षको सशक्त उपस्थिति नहुनु पनि ओली मनपरीतन्त्र को एउटा कारक हो । ओली मनपरीतन्त्र ले मुलुकको राजनीति दुर्घटनाग्रस्त भएको छ । लोकतान्त्रिक आन्दोलनका उपलब्धि संकटमा छन् । बाह्य चलखेल बढेको छ । लामो संघर्षपछि प्राप्त उपलब्धि गुम्ने हो कि भन्ने संशय जन्मिएको छ । कांग्रेसकै नेताहरू भन्छन्, ओलीले नेपाली राजनीतिलाई अँध्यारो सुरुङभित्र हाले । यो कहाँ पुगेर कसरी अवतरण हुन्छ, अन्योल नै छ । यस्तो बेला राजनीतिक उपलब्धिको रक्षा गर्ने कि प्रतिगमनको मतियार हुने ? लोकतान्त्रिक शक्तिहरूलाई समेटेर निरंकुशताका विरुद्ध आन्दोलनको अगुवाइको अवसरलाई उपयोग गर्ने कि ढुलमुले देखिने ? कांग्रेसले खुट्याउन सकेको देखिँदैन । निष्पक्ष चुनाव लोकतन्त्रको सौन्दर्य हो । कुनै पनि लोकतान्त्रिक पार्टी चुनावविरोधी हुनै सक्दैन । यद्यपि जुन पृष्ठभूमिमा चुनावको घोषणा भएको छ, यो बेला कुनै पनि दलको राजनीतिक मुद्दा चुनाव हुन सक्दैन । अहिलेको संकट सत्तारूढ दलभित्रको आन्तरिक कलह, नेताहरूबीचको प्रतिष्ठाको लडाइँ, अझ प्रस्ट भन्नुपर्दा, एउटा व्यक्तिको सनकको उपज हो । यसलाई सच्याउने कि अरू संकटग्रस्त बनाउने ? सोच्नुपर्ने कुरा यही हो । धेरै पछि कांग्रेस जुरमुराएको छ । तर, यो जुरमुराइ सार्थक बनाउन उसले आफूभित्र रहेको वैचारिक अलमललाई चिर्न सक्नुपर्छ । कांग्रेस ठान्छ, राजनीति भनेकै चुनावी खेल हो । चुनाव आउँदा मात्रै कांग्रेस जुरमुराउन थाल्छ । कांग्रेसले आफूलाई राजनीतिकवैचारिक रूपले गतिशील बनाउन नसकेको धेरै काल भयो । अब यो नियतिबाट बाहिर ननिस्कने र कम्युनिस्टहरूको कलह र द्वन्द्वमा मात्रै आफ्नो राजनीतिक लाभ र भविष्य देखिरहने हो भने, त्यो क्षणिक हुनेछ । निश्चय पनि कांग्रेसले चुनावको तयारी गर्नुपर्छ । आवधिक चुनावमा जनमतबाट परीक्षण हुने अधिकार कांग्रेसले सुरक्षित राख्न नपाउने कुरै छैन । तर, त्योभन्दा अघि यो बेलाका केही कार्यभार, केही प्राथमिकता छन्, जसमा उसले आफूलाई केन्द्रित गर्न सक्नुपर्छ । जस्तो, १ यति बेला विधि मिच्ने मिचाहा प्रवृत्तिविरुद्ध आन्दोलन चलेको छ । नागरिक समाज, कविलेखक, सत्तारूढ दलकै एउटा समूह, अरू साना दल लगायतको समुदाय आन्दोलनमा छन् । अर्थात्, लोकतन्त्रविरोधी आन्दोलनको मुद्दा उनीहरूसँग छ । यदि यो मुद्दा आफ्नो बनाउने हो भने, कांग्रेसले आन्दोलन गर्ने औपचारिकता मात्रै पूरा गर्ने होइन, साँच्चिकै आन्दोलनमा डट्नुपर्छ । चुनावकेन्द्रितझैं देखिने उसको आन्दोलनले आम अपिल गर्न सकेको छैन । संविधान रक्षा र संसद् पुनःस्थापनाको आन्दोलनमा आफूलाई बिनासर्त उभ्याउँदै कांग्रेसले अगुवाइ गर्न सके मात्रै विगतको विरासतको गाथा दोहोर्याउन सुहाउँछ । २ आन्दोलनको मुद्दामा मात्रै होइन, कांग्रेसले आफैंभित्र वैचारिक प्रस्टता खोज्नु पनि उत्तिकै आवश्यक देखिन्छ । संवैधानिक राजतन्त्र र प्रजातन्त्रको वकालत गर्दै आएको कांग्रेसले २०६३ को आन्दोलनमा आइपुग्दा आफूलाई गणतन्त्रका पक्षमा उभ्यायो । शान्ति प्रक्रिया र संविधान निर्माण प्रक्रियाको नेतृत्व गर्दै अग्रगमनको बाटामा बढ्यो । कांग्रेसकै नेतृत्वमा धर्मनिरपेक्षता, संघीयतासहितको संविधान जारी भयो । तर, अहिले कांग्रेसभित्रकै एउटा गुट धर्मनिरपेक्षता, संघीयता आदि मुद्दाहरूमाथि प्रश्न गर्दै हिन्दुराष्ट्रको मुद्दा अघि सार्दै छ । यी मुद्दामा कांग्रेसको प्रस्ट धारणा आम जनता थाहा पाउन चाहन्छन् । अग्रगामी राजनीतिक मुद्दालाई संस्थागत गर्ने बाटो रोज्ने कि दक्षिणपन्थी हुने ? कांग्रेसले चुनावमा जानुअघि तय गर्नुपर्ने अर्को महत्त्वपूर्ण कार्यसूची हो यो । ३ चुनावअघि उसले गर्नैपर्ने अर्को कार्यभार हो नेतृत्व परिवर्तन । ओली कू ले मुद्दा विषयान्तर गरेर मात्रै हो, नत्र पछिल्ला केही महिनायता कांग्रेसमा नेतृत्व परिवर्तनको मुद्दा घनीभूत रूपमा उठ्दै आएको छ । सभापति शेरबहादुर देउवाले अहिले चुनावका पक्षमा पार्टीलाई उभ्याउन खोज्नुको कारण नेतृत्व हस्तान्तरणको मुद्दा बलियो गरी उठ्नु पनि हो । देउवा जसरी पनि आगामी महाधिवेशनबाट सभापतिमा दोहोरिन चाहन्छन् । तर, अरू धेरै आकांक्षीले अबको नेतृत्वमा आँखा लगाएपछि देउवा अप्ठेरोमा छन् । कतिसम्म भने, आफ्ना निकटका विश्वासपात्र मानिएका विमलेन्द्र निधिले समेत उम्मेदवार हुने निर्क्योल गरेपछि देउवाका लागि आगामी महाधिवेशन सहज हुनेछैन । त्यो बुझेका देउवाले महाधिवेशनअगावै आफ्नै नेतृत्वमा चुनावमा जान सके एकातिर सरकार बनाउन सक्ने सम्भावना, अर्कातर्फ पुनः पार्टी नेतृत्व आफ्नै हातमा आउने आकलन गरेरै चुनावका पक्षमा पार्टीलाई लैजान खोजेका हुन् । कम्युनिस्टहरूबीचको फुट र कलहको लाभ लिने अवसरका रूपमा देउवाले अहिलेको परिवेशलाई बुझेका छन् । तर, यो बुझाइ कांग्रेसको आगामी राजनीतिका लागि प्रत्युत्पादक हुन सक्छ । ओलीले अवैधानिक ढंगले घोषणा गरेको चुनावमा जाने हतारो कांग्रेसका लागि पनि उपयुक्त होइन । फेरि, जनमतमा जानुअघि कांग्रेसले महाधिवेशनबाट आफ्नो नीति र नेतृत्वको नवीकरण गर्नु जरुरी छ । पछिल्लो चुनावको पराजयको समीक्षा, राजनीतिक रूपमा प्रस्टतासहितको नयाँ नेतृत्व स्थापित नभई जनतामा जाने आधार कांग्रेससँग छैन । अहिलेको कांग्रेस नेतृत्व डेट एक्स्पायर भइसकेको छ । सत्तारूढ दलका शीर्ष नेताहरूबीचको सत्ता लुछाचुँडीले कम्युनिस्टहरू जति घीनलाग्दा देखिएका छन्, कांग्रेसको नेतृत्व तह पनि त्योभन्दा भिन्न होइन । हात्ती र हात्तीछाप चप्पल भनेजस्तै । ओलीले अहिले जे गरे, देउवाले २०५९ मै गरिसकेका थिए । त्यसले गर्दा भएको राजनीतिक दुर्घटना इतिहासमा दर्ज भइसक्यो । प्रवृत्तिगत हिसाबले ओली र देउवाबीच खासै अन्तर छैन । त्यसकारण पनि कांग्रेसले चुनावअघि नै नेतृत्व परिवर्तनलाई आफ्नो मुख्य मुद्दा बनाउन सक्नुपर्छ । आवश्यक परे विशेष महाधिवेशन गरेरै भए पनि । कांग्रेसमा पुस्तान्तरण र रूपान्तरणका लागि पछिल्लो पुस्ताको बलियो हस्तक्षेप आवश्यक छ । तर गणतन्त्रका लागि सडकमा आवाज बुलन्द गर्ने यो पुस्ता पनि अहिले आफ्नै राजनीतिक आग्रहको बन्दी बनेको छ । दाइहरू चिढिए राजनीतिक करिअर सकिन्छ भन्ने भयग्रस्त मनोविज्ञान, पद र अवसरवादी चरित्रका कारण पार्टीभित्रका बहसविमर्शमा प्रभावी हुन सकेको छैन । शीर्षदेखि नवपुस्तासम्म आआफ्नै स्वार्थ र आत्मकेन्द्रित प्रवृत्तिको बन्दी हुँदा कांग्रेसको धार कमजोर छ । ओलीको असंवैधानिक कदममा जसरी कांग्रेस नरम देखिएको छ र विरोधको औपचारिकता मात्रै पूरा गर्दै छ, त्यसले त्यस्तै देखाउँछ । कांग्रेसभित्रका अवगुण केलाउँदै उति बेलै बीपी कोइरालाले लेखेका छन्, हामी प्रत्येक प्रश्नमाथि आफ्नो व्यक्तिगत दृष्टिकोणले विचार गर्छौं । हामी आफ्ना चाहना र बानीअनुसार राष्ट्रिय वा पार्टीको समस्याको हल खोज्छौं । तसर्थ, हाम्रा धेरैजसो निर्णयहरू आफ्ना व्यक्तिगत चाहना, रुचि वा अरुचिका छाया मात्रै हुन जान्छन् । यसलाई हामीले हटाउनुपरेको छ ।आज पनि कांग्रेस बीपीले चर्चा गरेको उही अवगुणको भारी बोकेर अघि बढिरहेको छ । लोकतन्त्रमा संकट आउँदा कांग्रेसका लागि आन्दोलन अनिवार्य सर्त बन्नुपर्थ्यो, जीवनमरणकै प्रश्न हुनुपर्थ्यो । किन बनेन ? किन अलमलमा पर्यो ? किन दोधारे र द्विविधाग्रस्त बन्यो ? कारण उनै बीपीले भनेजस्तै हो । कांग्रेसको आन्दोलनको निर्णयमा पनि व्यक्तिगत स्वार्थ, समूहका रुचि वा अरुचिका छाया प्रतिविम्बित भइराखेका छन् । यो प्रवृत्तिबाट कांग्रेसको रूपान्तरण अहिलेको अनिवार्य आवश्यकता हो ।"
भारतका विभिन्न राज्यमा बर्डफ्लु,"कोरोना भाइरसको महामारीबाट जुधिरहेको भारतमा विभिन्न पाँच राज्यमा बर्डफ्लुको संक्रमण देखिएको छ । भारतीय सञ्चारमाध्यमहरूका अनुसार हालसम्म हिमाचल, हरियाणा, राजस्थान, केरला र मध्यप्रदेशमा एच५एन१एभीएन इन्फ्लुएन्जा भाइरस अर्थात् बर्डफ्लु संक्रमण पुष्टि भएको छ । बर्डफ्लु एच५एन१ जातिको विषाणुको कारण पक्षीहरूमा लाग्ने रुघाखोकी जस्तो एक प्रकारको रोग हो । यो रोगबाट जंगली र घरपालुवा दुवैथरीका पक्षीहरू संक्रमित हुने भए पनि विशेषगरी घरपालुवा पक्षीहरूका लागि बढी घातक मानिन्छ । र, मानव स्वास्थ्यका लागि पनि यो भाइरस जोखिमयुक्त मानिन्छ । सोमबार मात्र हिमाचलको काँगडा जिल्लाअन्तर्गतको पोङ्ग ड्याम ताल आरक्ष क्षेत्रमा मरेका १८ सयभन्दा बढी आप्रवासी हाँसमा बर्डफ्लुको संक्रमण पुष्टि भएको बताइएको छ । संक्रमण पुष्टि भएपछि आरक्ष प्रशासनले पर्यटकहरूसँगै स्थानीयहरूको प्रवेशमा रोक लगाएको छ । भारतीय अंग्रेजी दैनिक द इन्डियन एक्सप्रेसले आरक्षका प्रमुख संरक्षक अर्चना शर्मालाई उद्धृत गर्दै त्यहाँ मरेका चराहरूमध्ये ९० प्रतिशत आप्रवासी हाँस भएको जनाएको छ । बर्सेनि लाखको हाराहारीमा हाँसको यो प्रजाति हिमालय क्षेत्र पार गर्दै मध्यएसिया, रुस, मंगोलियालगायत क्षेत्रबाट त्यहाँ आउने गरेको समेत उक्त पत्रिकाले लेखेको छ । त्यसैगरी, काँगडा जिल्लाका फतेहपुर, देहरा, जवाली, इन्दोरालगायतका क्षेत्रमा कुखुरा, हाँस र तिनको मासु, अण्डालगायत उत्पादन खरिदबिक्री र निकासी गर्न प्रतिबन्ध लगाइएको छ । यसअघि मध्यप्रदेशको इन्दोरमा मरेका ५० भन्दा बढी कागहरूको परीक्षण गर्दा पनि सोही भाइरस पुष्टि भएको थियो । त्यसैगरी राजस्थान, केरला, हरियाणा विभिन्न स्थानमा पनि मृत भेटिएका चरामा पनि बर्डफ्लु पुष्टि भएको थियो । गत साता दिल्ली छेउको हरियाणास्थित बरवालामै १ लाखभन्दा बढी कुखुरा, हाँसलगायतका पक्षी बर्डफ्लुकै कारण मरेको भारतीय सञ्चारमाध्यमहरूले जनाएका छन् । भाइरस पुष्टि भएपछि स्थानीय प्रशासनले विभिन्न आदेश जारी गरेका छन् । त्यसैगरी केरलामा मरेका हाँसहरूमा पनि सोही भाइरसको संक्रमण देखिएको छ । त्यसपछि स्थानीय प्रशासनले कोट्टायम र अलाप्पुझा जिल्लाका प्रभावित क्षेत्रमा एक किलोमिटरभित्रका हाँस, कुखुरा तथा घरमा पालिएका पक्षीलाई मार्न आदेश दिइसकेको भारतीय सञ्चारमाध्यमले जनाएका छन् । सन् २००६ मा भारतले बर्डफ्लुका कारण ठूलो क्षति व्यहोरेको थियो । खुला सीमाका कारण भारतमा बर्डफ्लु पुष्टि हुनुलाई नेपालका लागि पनि खतराको घण्टीका रूपमा लिने गरिन्छ । आप्रवासी चराका कारण पनि संक्रमण फैलने जोखिम बढी हुने गरेको छ । आप्रवासी चराका लागि नेपालमा पनि गतिलो गन्तव्यका रूपमा चिनिन्छ । नेपालमा पहिलोपटक सन् २००९ मा यो संक्रमण देखिएको थियो । जसका कारण चितवन, धादिङलगायत जिल्लाका पोल्ट्री व्यवसायमा ठूलो क्षति पुगेको थियो । नेपालमा यो व्यवसायमा मात्र करिब ८० अर्बभन्दा बढीको लगानी रहेको छ । यो क्षेत्रको मुलुकको कुल गार्हस्थ्य उत्पादनमा ४ प्रतिशतको योगदान छ भने डेढ लाखभन्दा बढीले प्रत्यक्ष रोजगारी पाएको अनुमान छ ।"
इंग्ल्यान्डमा तेस्रोपटक लकडाउन,"लन्डन (कास) बेलायती प्रधानमन्त्री बोरिस जोन्सनले इंग्ल्यान्डमा तेस्रो राष्ट्रिय लकडाउन घोषणा गरेका छन् । प्रमुख प्रतिपक्षी दल, आफ्नै मन्त्रिपरिषद् सदस्यहरू र युनियनको चर्को दबाबबीच प्रधानमन्त्री जोन्सनले सोमबार साँझ कोरोना भाइरस नियन्त्रण प्रयासका लागि सोमबार मध्यरातदेखि नै लकडाउन गरिने घोषणा गरे । प्रधानमन्त्रीले ८ मिनेट लामो टेलिभिजन सम्बोधनमा करिब डेढ महिना अर्थात् मध्य फेब्रुअरीसम्म लकडाउन जारी रहने बताए । इंग्ल्यान्डमा देशव्यापी लकडाउन भएको यो तेस्रो पटक हो । यसअघि पहिलो चरणमा गत मार्च र दोस्रोपटक नोभेम्बरमा लकडाउन गरिएको थियो । प्रधानमन्त्री जोन्सनले किवर्कर र कन्स्ट्रक्सनमा काम गर्ने कामदारबाहेक अरूलाई घरैबाट काम गर्न आह्वान गरेका छन् । खाद्यान्न र औषधि किनमेल, दिनको एकपटक घरनजिक शारीरिक अभ्यास, जोखिममा रहेका मानिसको रेखदेख, औषधोपचार वा कोभिड परीक्षणजस्ता अत्यावश्यक कामबाहेक घरबाहिर निस्कन प्रतिबन्ध लगाइएको छ । प्राथमिक र माध्यमिक विद्यालय तथा कलेज बन्द गरी मंगलबारदेखि अनलाइन कक्षा सुरु र परीक्षा रद्द गरिने घोषणामा छ । बैंक, फार्मेसी, सुपरमार्केट, अफ लाइसेन्स, बिल्डिङ र गार्डेन सेन्टर, कार वास, कार मर्मत पसल, बाइक पसल, लन्ड्री, प्रार्थना वा पूजास्थल खुला हुनेछन् ।"
कोरोना बिमामा २५ सयको निवेदन फिर्ता,"करिब ३ हजार ५ सय ५५ वटा दाबी स्वीकृतिको प्रक्रियामा रहेको, ७ हजार २ सय ५४ दाबी प्रमाणीकरणका लागि ईडीसीडी पठाइएको, ३ सय ४३ वटा दाबी ईडीसीडी पठाउने तयारी रहेको र २ हजार ५ सय ४९ वटा दाबी भुक्तानीका लागि बिमा कम्पनीहरूलाई फिर्ता गरेको बिमा समितिको तथ्यांक छ । यस्तै ६ हजार ७ सय ८९ वटा दाबीउपर अध्ययन भइरहेको छ भने १ सय ६२ वटा दाबी नक्कली फेला परेको जनाइएको छ । कारोना बिमा मापदण्ड २०७७ मा आवश्यक कागजात पुगेका बिमितले बढीमा सात दिनभित्र भुक्तानी पाइसक्नुपर्ने प्रावधान छ । संशोधित मापदण्डमा बिमा पुल (बिमक संघ) बाट मात्र दाबी भुक्तानी गर्न एकद्वार नीतिको व्यवस्था छ । त्यसको व्यवस्थापन शिखर इन्स्योरेन्सले गरेको छ । नयाँ बिमालेखमा सामूहिक रूपमा प्रतिव्यक्ति १ लाख रुपैयाँको मात्र बिमा गर्न पाइन्छ । जसमा कोरोना संक्रमित भएको प्रमाणित भएपछि घरमै आइसोलेसनमा बसेको भए एकमुस्ट २५ हजार र अस्पतालमा उपचार गराएको भए उपचार खर्चअनुसार बढीमा ७५ हजार रुपैयाँसम्म भुक्तानी पाइन्छ । भदौ २८ अघि बिमा गरेका बिमितले भने कोरोना प्रमाणित भएपछि एकमुस्ट ५० हजार र १ लाख रुपैयाँ भुक्तानी पाउँछन् ।कोभिड१९ को जोखिम सुरक्षणका लागि भन्दै गत वैशाख ७ देखि बिमालेख बिक्री सुरु गरिएको थियो ।"
आन्दोलित हुँदै कृषि उद्यमी,"कृषिमा वैदेशिक लगानी खुला गरेर सरकारले नीतिगत भ्रष्टाचार गरेको नेपाल डेरी एसोसिएसनका पूर्वअध्यक्ष सुमित केडियाले बताए । आत्मनिर्भरतातर्फ उन्मुख क्षेत्रमा विदेशी लगानी ल्याउन हुँदैन भनेर संसद्ले समेत भनेको थियो, उनले भने, अहिले संसद् विघटन गरेर रातारात चोरबाटोबाट नेपालको कृषि क्षेत्रलाई तहसनहस पार्ने काम भएको छ । यस क्षेत्रमा ८५ अर्ब रुपैयाँको स्वदेशी लगानी छ । विदेशी लगानी आए सबै तहसनहस हुन्छ, नेपाल उद्योग वाणिज्य महासंघका कार्यकारिणी सदस्य (वस्तुगत) समेत रहेका केडियाले भने, प्रतिनिधिसभा विघटन भएको अवस्थामा रातारात ऐन आउनु आश्चर्यजनक छ । भारत र श्रीलंकापछि नेपालमा पनि कृषिक्षेत्रको सम्भावना राम्रो छ । यो क्षेत्रमा लाखौंले रोजगारी पाएका छन् । सरकारले नीतिगत सहयोग गरे अझै पनि रोजगारी सिर्जना गर्न सकिने केडियाको भनाइ छ । डेरी उद्योग संघका पूर्वअध्यक्ष अरनिको राजभण्डारीले पनि कोरोनाले थिलोथिलो भएको व्यवसायमा मल्हम लगाउनुको साटो सरकारले उल्टै नुनचुक छर्किएको आरोप लगाए । स्वदेशी उद्योगको क्षमता बढाएर प्रतिस्पर्धी बनाउँदै निर्यातमा जोड दिनको साटो उद्योगीको लगानी डुब्ने गरी नीति ल्याउनु गम्भीर दुर्भाग्य हो । यस्तो अवस्थामा हामी चुप बस्दैनौं, महासंघका कार्यकारिणी सदस्य (वस्तुगत) समेत रहेका राजभण्डारीले भने । मन्त्रिपरिषद्बाट निर्णय गरी गोप्य राखिएको कृषिमा वैदेशिक लगानीबारेको सूचना सरकारले सोमबार राजपत्रमा प्रकाशन गरेको छ । उद्योग, वाणिज्य तथा आपूर्ति मन्त्रालयले जारी गरेको सूचनाअनुसार औद्योगिक व्यवसाय ऐन२०७५ ले परिभाषित गरेको ठूला उद्योगमा विदेशी लगानी खुला भएको छ । ऐनअनुसार ५० करोड रुपैयाँभन्दा बढी लगानीका ठूला उद्योग हुन् । यो व्यवस्थाअनुसार ५० करोड रुपैयाँभन्दा बढी लगानीका पशुपन्छीपालन, माछापान, मौरीपालन, फलफूल, तरकारी, तेलहन, दलहन, दुग्ध व्यवसाय र कृषिका प्राथमिक उत्पादनसँग सम्बद्ध उद्योगमा विदेशी लगानी खुला भएको छ । उनीहरूले ७५ प्रतिशत निर्यात भने गर्नुपर्नेछ ।"
महासंघले कर र ऋण भुक्तानीको समय थप माग्यो,काठमाडौं (कास) नेपाल उद्योग वाणिज्य महासंघका अध्यक्ष शेखर गोल्छाले उद्यमी व्यवसायीले बुझाउनुपर्ने कर विवरणको म्याद र बैंकको साँवाब्याज भुक्तानी गर्ने समय बढाउन अर्थमन्त्री विष्णुप्रसाद पौडेलसमक्ष आग्रह गरेका छन् । अध्यक्ष गोल्छा नेतृत्वको महासंघ प्रतिनिधिमण्डलले अर्थमन्त्री पौडेलसमक्ष सोमबार अर्थ मन्त्रालयमा गरेको भेटमा सरकारका तर्फबाट तत्काल सम्बोधन हुनुपर्ने केही महत्त्वपूर्ण विषयको ध्यानाकर्षण गराएको हो ।उद्यमी व्यवसायीले आर्थिक वर्ष सकिएको ६ महिनाभित्र आफ्नो अघिल्लो आर्थिक वर्षको लेखापरीक्षण गरिएको प्रतिवेदनसहितको विवरण सम्बन्धित कर कार्यालयमा बुझाउनुपर्छ । गत वर्षको अन्तिम साढे तीन महिना लकडाउन र चालु आर्थिक वर्षमा एक महिना निषेधाज्ञा भएकाले कम्पनी फर्मले समयमै लेखापरीक्षण गर्न नसकेको भन्दै अर्थमन्त्रीसमक्ष महासंघ प्रतिनिधिहरूले विवरण बुझाउने म्याद तीन महिना थपिदिन आग्रह गरे । बैंकले उद्यमी व्यवसायीमाथि गरेको कडाइले निजी क्षेत्र समस्यामा परेको र लकडाउनबाट विशेषगरी साना तथा मझौला उद्योग बढी प्रभावित भएको उनीहरूले बताए । साना तथा मझौला उद्यम पूर्ण रूपमा सञ्चालनमा आइनसकेको र स्वदेश तथा विदेशमा समेत माग नबढेकाले ऋण तिर्न तोकिएको समय अपर्याप्त भएकाले पुस मसान्तसम्मका लागि तोकिएको ऋण तिर्ने म्यादलाई तीन महिना पर सारिदिन पनि महासंघले आग्रह गरेको छ । वैशाखयता मात्रै २ हजार ८ सय उद्यमीलाई कालोसूचीमा राखिएको विभिन्न माध्यमबाट जानकारी आएकोतर्फ पनि महासंघले अर्थमन्त्री पौडेलको ध्यानाकर्षण गराएको थियो । उक्त अवसरमा अर्थमन्त्री पौडेलले महासंघका सुझावलाई आफूले गम्भीरतापूर्वक लिएको र तिनको कार्यान्वयनमा सक्दो सहयोग गर्ने प्रतिबद्धता जनाए ।
चाकु बनाउन भ्याइनभ्याई,"उनको टोखा चाकु प्रडक्सन उद्योग ले अहिले दैनिक दुईदेखि तीन सय किलोको हारहारीमा मात्र उत्पादन गरिरहेको छ । अहिले चाकु उत्पादन मात्र गरेर वर्षभर खान पुग्ने स्थिति नरहेको उनको भनाइ छ । दुईतीन महिना चाकु बनाएर डेढदुई लाख कमाइन्छ होला, उनले भने । प्राचीनकालदेखि नै टोखामा उखुखेती हुने भएकाले त्यसैको रसबाट सख्खर बनाई चाकुको कच्चा पदार्थ बनाइने गरिएको थियो । तर अहिले त्यो अवस्था नरहेको व्यवसायी काशीलाल श्रेष्ठको भनाइ छ । ८० वर्षीय उनले त्यति बेला टोखा नजिकै देखिने उखु खेतीको स्मरण गरे । त्यतिखेर उखुको रसलाई माटोको भाँडामा पकाएर सखर बनाइन्थ्यो र त्यसपछि चाकु बनाउने काम सुरु हुन्थ्यो । त्यतिखेर चाकुको डल्ला बोकेर असनतिर बेच्न गइन्थ्यो । अहिले जस्तो प्लास्टिकमा राखेर आकारप्रकार बनाउने चलन थिएन, उनले भने । अहिले आधुनिक र गुणस्तरीय रूपमा चाकु उत्पादन गर्ने उद्योग टोखामा स्थापना भएकाले उनी खुसी छन् । टोखामा चाकु उत्पादनका लागि तराईका जिल्लाबाट प्रतिकिलो ६० देखि ६५ रुपैयाँसम्ममा सक्खर ल्याइन्छ । त्यसलाई डेढदुई घण्टासम्म तामाको भाँडा (फोसी) मा पकाएपछि ५ देखि १० मिनेट सेलाउन दिइन्छ । सेलाएपछि नरम बनाउन रातो रङमा परिणत नभएसम्म किलामा राखेर पकाएको सक्खरलाई रबरजस्तै तन्काइन्छ । त्यसपछि मात्र चाकु बन्ने व्यवसायी बताउँछन् । अहिले विभिन्न आकारप्रकारमा प्लास्टिकमा हाली गुणस्तरीय चिह्नसहित बजारमा जाने टोखा परम्परागत चाकु संरक्षण समाजका अध्यक्ष कृष्णबहादुर श्रेष्ठले जानकारी दिए । टोखाको चाकुलाई नेपालभित्र मात्र नभएर अन्तर्राष्ट्रिय रूपमा विस्तार गर्न समाजले टोखा ट्रेडिसनल कन्जर्भेसन सोसाइटी नामक ब्रान्ड स्थापना गरेको छ । सरकार मातहतको खाद्य तथा गुणस्तर विभागको समन्वय तथा निर्देशनअनुसार कच्चा पदार्थ, उत्पादन स्थल र मूल्य निर्धारणको व्यवस्था गरिएको उनको दाबी छ ।नयाँ पुस्तालाई चाकु उत्पादनमा प्रोत्साहन गर्ने हो भने उखु खेतीलाई प्रोत्साहन दिनुपर्ने व्यवसायी बताउँछन् । आउँदो पुस्ताले चाकु बनाउन सक्खर नै नपाउने हो कि भन्ने चिन्ता टोखाका युवामा रहेको स्थानीय आशिष श्रेष्ठ सुनाउँछन् । हामीलाई टोखाको इतिहास जोगाउन मन छ, उनले भने, उखु नै उत्पादन भएन भने चाकु बनाउने काम त त्यसै रोकिन्छ । जाडो मौसममा शरीरलाई ताप र शक्ति दिने चाकु सांस्कृतिक तथा धार्मिक रूपमा महत्त्वपूर्ण रहेको संस्कृतिविद् ओम धौभडेल बताउँछन् । उनका अनुसार बजारमा मिठाई उत्पादन हुनुअघि मानिसमा भगवान्लाई चाकु दान गर्ने र चिनीका रूपमा सक्खर र चाकु नै प्रयोग गर्ने प्रचलन थियो ।"
इलेक्ट्रिक बेरियर राखेर सडक दस्तुर उठाइने,"सडक बोर्ड नेपालले राजमार्गमा राखिएका सडक दस्तुर संकलनलाई व्यवस्थित गर्ने भएको छ । पहिलो चरणमा सडक सुरक्षालाई ध्यानमा राख्दै बाँस हटाएर इलेक्ट्रोनिक बेरियर राख्ने तयारी थालिएको छ । शौचालयको सुविधासहितको अस्थायी पोस्ट र सवारी संख्या गणना गर्ने विद्युतीय काउन्टर राख्ने तयारी पनि भएको बोर्डले जनाएको छ । सडक दस्तुर संकलनलाई व्यवस्थित गरौं भन्ने पक्षमा छौं, बोर्डका कार्यकारी निर्देशक सुशील ढकालले भने, त्यति मात्र होइन, अहिलेको मौजुदा ठेक्का प्रणालीलाई पनि केही परिवर्तन गरेर व्यवस्थित गर्ने तयारीमा छौं । लकडाउनपछि बन्द रहेका दस्तुर संकलन केन्द्रलाई पनि साढे दुई महिनाभित्र नयाँ ठेक्कामार्फत सुरु गर्ने तयारी भएको छ । सरकारले केही सडकमा दस्तुर लिन पाइने निर्णय गरे पनि सबै सञ्चालनमा आइसकेका छैनन् । चितवनको नारायणगढमुग्लिङ सडकखण्डमा गत साउन १५ मा सरकारले सडक दस्तुर लिन पाउने निर्णय गरेको थियो । तर अहिलेसम्म सरकारको निर्णय कार्यान्वयन हुन सकेको छैन । निर्णयअनुसार सडक उपभोग गरेबापत भारी सवारी साधन (बस, मिनी बस, ट्रक, मिनी ट्रक र हेभी मेसिनरी इक्विपमेन्ट) लाई ५५ रुपैयाँ र हलुका सवारी साधन (कार, जिप, पिकअप भ्यान र ट्र्याक्टरलाई) २५ रुपैयाँ शुल्क लिने निर्णय भएको हो । दस्तुर उठाउन ठेक्का गर्नुपर्छ, त्यसका लागि मौजुदा खरिद कागजातमा केही समस्या देखिएका छ, भ्याटका विषयदेखि कार्यान्वयनमा विभिन्न समस्या छन्, कार्यकारी निर्देशक ढकालले भने, यसमा केही विषय संशोधन गरेर अघि बढ्ने तयारी भएको छ । गत शुक्रबार बोर्डको बैठक बसेको थियो । बैठकमा सैद्धान्तिक कुरा मात्र उठेको उनको भनाइ छ । केके प्रावधान परिवर्तन गर्न सकिन्छ, विषय प्रस्ताव गर्ने र अर्को बैठकले पास गर्नेछ, उनले भने । दस्तुर संकलनलाई व्यवस्थित गर्न र यसअघि आएका समस्या दोहोरिन नदिन नयाँ उपायको खोजी भइरहेको उनको भनाइ छ । सम्बन्धित क्षेत्रका विज्ञ राखेर कुनकुन ठाउँमा बेरियर राख्दा उपयुक्त हुन्छ भन्ने विषयमा सल्लाह गरिनेछ । भविष्यमा अझै व्यवस्थित गर्न हाइब्रिड इलेक्ट्रोनिक टोल कलेक्सन सेन्टर राख्ने योजना छ, ढकालले भने, यो बन्न दुई वर्ष लाग्न सक्छ, यो नबन्दासम्म दस्तुर उठाउने काम रोकिने छैन, त्यस अवधिमा इलेक्ट्रिक बेरियर राखेर काम गरिनेछ । सडक उपभोग गरेबापत दस्तुर उठाएर सडकलाई पनि त्यहीअनुसारको राम्रो बनाउनुपर्ने उनले बताए । सडक मर्मतका लागि ठेक्का लगाउने वा लगाइसकिएको भए उक्त सडक नबन्दासम्म दस्तुर उठाइने छैन । अहिले विस्तारका क्रममा रहेको नारायणगढबुटवल सडकखण्डमा दस्तुर उठाइने छैन । सडक विभागले तत्काल वा कुनै अवधिमा सडक मर्मतको ठेक्का लगाउने हो कि होइन, उनले भने, लगाउने हो भने के छ योजना भनेर जानकारी मागेका छौं । साविकको ठेक्का प्रक्रियाबाट जाँदा सडकमा मान्छे आफैं गएर पैसा उठाउनुपर्छ, यस्ता ठाउँमा बाँस तेर्साएर सवारी रोक्ने गरिन्छ, ढकालले भने, अब यसलाई विस्थापन गर्दै मानवीय सुरक्षालाई ध्यानमा राखी इलेक्ट्रोनिक बेरियर राख्न लागिएको हो । विज्ञहरूलाई कुनकुन प्रावधान राख्दा कानुनसम्मत र व्यवस्थित हुन्छ भनेर अर्को बैठकबाट पारित गरी ठेक्का प्रक्रियामा जाने उनले जानकारी दिए । ठेक्का प्रक्रियामा जान एक महिना लाग्छ, उनले भने, जसले शुल्क उठाउने ठेक्का पाउँछ, इलेक्ट्रिक बेरियरसहितका अस्थायी संरचना बनाउने दायित्व उसैको हुनेछ । ठेक्का सम्झौतासँगै अस्थायी संरचना बनाइनेछ । ढकालका अनुसार १५ स्थानमा सडक दस्तुर लिन भन्दै राजपत्रमा प्रकाशित भएको छ । यीमध्ये दुई स्थानमा ठेक्का लागिसकेको र खुर्कोटसिन्धुलीबर्दिबास सडकखण्ड र भैरहवाभुमहीमा ठेक्का भएको उनको भनाइ छ । खुर्कोटसिन्धुलीबर्दिबास खण्डमा पुस २३ बाट दस्तुर उठाउन सुरु गरिनेछ । नउठाए जसले ठेक्का लिएको छ, उसैले राजस्व तिर्नुपर्छ । भैरहवाभुमहीमा दस्तुर उठाउन सुरु भइसकेको छ । नारायणगढबुटवल सडकमा भने विस्तारको काम सकिएपछि मात्र दस्तुर उठाउन थालिनेछ । कोभिड१९ ले गर्दा भएको लकडाउनसँगै प्रायः सबै स्थानको दस्तुर संकलन केन्द्रको ठेक्का अवधि सकिएको थियो । दुई वर्षसम्म दस्तुर उठाउने ठेक्का लगाइएको हुन्छ, उनले भने, उक्त समय लकडाउनमा सकियो, अर्को व्यवस्थाअनुसार उठाउन सकिएन । नयाँ ठेक्का प्रक्रियामा गएपछि संकलन थाल्न साढे दुई महिना लाग्ने ढकालले जानकारी दिए । सरकारले २०५२ सालदेखि सडक उपभोग दस्तुर उठाउँदै आएको छ । बोर्डका अनुसार आर्थिक वर्ष २०७२७३ मा ९ करोड, २०७३७४ मा साढे ९ करोड, २०७४७५ मा साढे १० करोड, २०७५७६ मा १४ करोड, २०७६७७ मा २७ करोड रुपैयाँ सडक दस्तुरबाट उठेको थियो ।"
सिँचाइ नहुँदा सयौं रोपनी बाँझै,"बगनासकाली गाउँपालिका५ र ६ का प्रायः स्थानमा धान फल्ने खेत आठ वर्षदेखि बाँझै छन् । सडक निर्माण क्रममा परम्परागत सिँचाइ कुलो भत्किँदा खेत बाँझै भएका हुन् । निर्माण व्यवसायीले जथाभाबी सडक खन्दा सिँचाइ कुलो भताभुंग भएका छन् । यहाँका कम्तीमा सय परिवारले तीन खेती लगाउने जग्गामा अहिले मुस्किलले मकै मात्र लगाएका छन् । आठ वर्षदेखि धान खेती लगाउन नपाएको स्थानीय प्रेम पन्थीले गुनासो गरे । प्रतिपरिवारले मन्द्रान फाँटमा २ देखि २० मुरी धान फलाउँथे । उब्जनी हुने खेत बाँझो हुँदा बाहिरबाट ल्याएको चामलको भर पर्नु परेको छ । सरकारी जागिर हुनेले त किनेर खालान्, उनले भने, हामीजस्ता आम्दानी नहुनेले के गर्ने ? के खाने भन्ने भएको छ । कालीगण्डकी लोकमार्ग आयोजनाअन्तर्गत राम्दीरानीमहल सडक खण्डमा मन्द्रानको जस्तै समस्या धेरै स्थानमा छ । यस भेगमा धान खेती हुने फाँट धेरै पर्छ । यसमध्ये बगनासकाली गाउँपालिकाको खानीगाउँ दैलातुङ, यम्घाको टारी, मन्द्रान, मझेटा, दर्पुकलगायत दर्जन गाउँका किसानको सिँचाइ कुलो भत्किएको छ । मन्द्रान गाउँमा खानेपानी मुहानसमेत भत्किएको छ । केही समय कालीगण्डकी नदीको पानी बोकेर समेत खानुपरेको स्थानीय सुमन न्यौपानेले गुनासो गरे । गाउँको समस्याबारे आयोजना कार्यालयमा पुगेर धेरैपटक गुनासो गरियो, उनले भने, अहिलेसम्म समस्याको समाधान भएको छैन । उनका अनुसार आठ वर्षदेखि नै सिँचाइ कुलो, खानेपानी लथालिंग बनेको छ । कालीगण्डकी करिडोर ट्र्याक खोल्ने र स्तरोन्नतिका क्रममा सिँचाइ कुलो भत्किएको हो । कालीगण्डकी तटका अधिकांश किसानले आठ वर्षदेखि जमिन बाँझै राखेका छन् । हाम्रो खेतमा तीन बाली लगाइन्थ्यो, बगनासकाली६, मन्द्रानका लीलामणि अधिकारीले भने, यहाँ उत्पादन भएको धान, मकै, गहुँले आम्दानी भएर मधेसमा खेत किन्ने गरिन्थ्यो । अहिले उनले मुस्किलले मकै खेती लगाएका छन् । मलिलो माटो भएकाले कालीगण्डकी तटका जमिनमा उत्पादन राम्रो हुने उनको भनाइ छ । अन्य गाउँका कतिपय किसानले पानीको जोहो गरेका छन् । मन्द्रान गाउँका किसानका अधिकांश खेत बाँझै छन् । धान फल्ने खेत बाँझै राख्नुपरेको छ, उनले भने, न सडकले काम दियो, न घरको जग्गामा खेती गरेर खान पाइयो । १८ मुरी धान फल्ने खेतमा सिरु उम्रिएको उनले बताए । जेनतेन मकै खेती हुने र अन्य खेती पानीकै कारण स्याहार्न नपाइने उनको भनाइ छ । यस्तै अवस्था हुने हो भने मन्द्रानका १६ घर विस्थापित नै हुने अवस्था आउनेछ, उनले भने, सिँचाइ कुलो लाग्ने यहाँ अन्य गाउँका समेत ४० भन्दा बढी परिवारको खेतबारी छ ।"
सेन्चुरी बैंकका ७ नयाँ शाखा,"काठमाडौं (कास) सेन्चुरी कमर्सियल बैंकले मंगलबार आफ्ना सात नयाँ शाखाको भर्चुअल उद्घाटन गरेको छ । बैंकले काठमाडौंको कपन र नरेफाँट, भक्तपुरको सुकुलढोका, ललितपुरको भोलढोका र बालकुमारी, बाँकेको कोहलपुर र मुस्ताङको लेतेमा नयाँ शाखा उद्घाटन गरेको जनाएको छ । योसहित बैंकका शाखा संख्या १ सय २० पुगेको जनाइएको छ ।"
पीबीएस आईटी करिअर कन्क्लेभ हुने,काठमाडौं (कास) प्रेसिडेन्सियल बिजनेस स्कुल र लिभिङ विथ आईसीटीको संयुक्त आयोजनामा शनिबार र आइतबार पीबीएस आईटी करिअर कन्क्लेभ हुने भएको छ । दुईदिने कन्क्लेभमा २० जनाभन्दा बढी विज्ञले विविध विषयमा आफ्ना धारणा राख्नेछन् । कार्यक्रम विभिन्न पाँच विषयमा सेसन सञ्चालन हुनेछन् ।
मेगा बैंकसँग सहुलियत कर्जा सम्झौता,"काठमाडौं (कास) मेगा बैंक नेपाल, मेगा क्यापिटल मार्केट्स, ज्वालामुखी गाउँपालिका र धादिङ उद्योग वाणिज्य संघबीच सहुलियत कर्जा प्रदान गर्नेसम्बन्धी सम्झौता भएको छ । साना तथा मझौला उद्योगलाई सहुलियतपूर्ण कर्जा तथा आवश्यक परामर्श सेवा उपलब्ध गराउनेसम्बन्धी विषयमा चारपक्षीय सम्झौता भएको हो । सम्झौताअनुसार मेगा क्यापिटलले संघसँगको सहकार्य र सिफारिसमा व्यवसाय तथा कम्पनी दर्ताका लागि आवश्यक कागजात तयार गरी कर्जा स्वीकृतिको प्रक्रियामा सहयोग गर्नेछ ।"
माघ २ देखि इन्फ्रास्ट्रक्चरको आईपीओ,"काठमाडौं (कास) माघ २ देखि नेपाल इन्फ्रास्ट्रक्चर बैंकले प्राथमिक निष्कासन (आईपीओ) जारी गर्न लागेको छ । उक्त आईपीओमा सर्वसाधारणले माघ ६ सम्म आवेदन दिन सक्छन् । नेपालको पुँजीबजारको इतिहासमै सबैभन्दा ठूलो ८ अर्ब रुपैयाँबराबरको आईपीओ इन्फ्रास्ट्रक्चर बैंकले जारी गर्न लागेको हो । सेयर निष्कासन तथा बिक्री प्रबन्धकका लागि बैंकले एनआईबीएल एस क्यापिटललाई नियुक्त गरेको छ । जम्मा २० अर्ब चुक्ता पुँजी रहेको बैंकको १२ अर्ब संस्थापकबाट चुक्ता भइसकेको छ । बाँकी रकम यसै निष्कासनबाट चुक्ता हुने बताइएको छ । हाल पुँजीबजारको अवस्था अध्ययन गर्दा यो सार्वजनिक निष्कासनका लागि आवेदन दिने सबै आवेदकको हात खाली नहुने अनुमान गरिएको छ । बैंक तथा वित्तीय संस्था, जीवन तथा निर्जीवन बिमा कम्पनी, उद्यमी तथा अन्य निजी क्षेत्रका अग्रणी संस्थाका समूह तथा सरकारको संयुक्त सहभागितामा इन्फ्रास्ट्रक्चर बैंक स्थापना भएको हो ।"
साग स्वर्णधारीको एकाधिकार,"१७ औं संस्करणको एनएसजेएफ पल्सर स्पोर्ट्स अवार्डका चार विधाको मनोनयन सार्वजनिक हुँदा सागका पदकधारी खेलाडीले एकाधिकार जमाएका छन् । नेपाल खेलकुद पत्रकार मञ्च (एनएसजेएफ) ले मंगलबार राजधानीमा वर्ष खेलाडी पुरुष, महिला र युवा तथा प्रशिक्षकको मनोनयन सार्वजनिक गरेको हो । यही पुस २८ गते हुने अवार्डको वर्ष खेलाडी पुरुषतर्फ मनोनयनमा फुटबलका विकेश कुथु, एथ्लेटिक्सका गोपीचन्द्र पार्की, तेक्वान्दोका कमल श्रेष्ठ, करातेका मन्देकाजी श्रेष्ठ र गल्फका सुवास तामाङ परेका छन् । विकेशबाहेक यस विधाको मनोनयनमा पर्ने सबै नयाँ हुन् । विकेश २०७२ मा प्रतिस्पर्धी थिए । मनोनयनमा पर्ने सबै खेलाडी २०७६ सालको मंसिरमा आयोजित १३औं दक्षिण एसियाली खेलकुदका स्वर्णधारी हुन् । त्यसमा मन्देकाजी र सुवासले दोहोरो स्वर्ण जितेका थिए ।महिलातर्फ करातेकी अनु अधिकारी, तेक्वान्दोकी आयशा शाक्य, पौडीकी गौरिका सिंह, एथलेटिक्सकी सन्तोषी श्रेष्ठ र ट्रायथलनकी सोनी गुरुङ छन् । उनीहरू पनि सागका स्वर्णधारी हुन् । सागमा गौरिकाले ४ र आयशाले २ स्वर्ण जितेका थिए । यी दुवै यस विधामा दोस्रोपटक मनोनयनमा परेका हुन् । आयशा २०६३ मा महिलातर्फ मनोनयनमा पर्दा सोही वर्ष युवा विधाको उपाधि जितेकी थिइन् । गौरिका २०७२ की प्रतिस्पर्धी हुन् । जतिबेला उनले १२ औं सागमा रजतसहित चार पदक जितेकी थिइन् ।युवातर्फ भारोत्तोलनकी सञ्जु चौधरी, तेक्वान्दोकी सीना मादेन लिम्बु, गल्फका सुवास तामाङ, जुडोकी पुनम श्रेष्ठ र तेक्वान्दोका भूपेन श्रेष्ठ छन् । सागका स्वर्ण विजेता उनीहरू पनि अवार्डका नयाँ प्रतिस्पर्धी अनुहार हुन् । वर्षका उत्कृष्ट प्रशिक्षकको मनोनयनमा उसुका अमरकुमार थिङ, करातेका मदन उप्रेती, तेक्वान्दोका नवीन श्रेष्ठ, बक्सिङका प्रकाश थापामगर र पौडीका शंकर कार्की परेका छन् । अवार्डका लागि मञ्चका सचिव गोविन्द रेग्मीको संयोजकत्वमा रहेको ११ सदस्यीय छनोट समितिले यसपालि खेलाडी छनोटको मुख्य आधार १३औं साग र आठौं राष्ट्रिय खेलकुदको सफलतालाई मानेको छ । त्यसबाहेक अन्य आधिकारिक राष्ट्रिय तथा अन्तर्राष्ट्रिय प्रतियोगिताको प्रदर्शन पनि हेरिएको मञ्चले जनाएको छ । १३ औं सागमा नेपालले ५१ स्वर्ण पदक जितेको थियो । खेलाडी छनोटको सुरुआती प्रक्रिया ती स्वर्णधारीको प्रदर्शनलाई मूल्यांकन गरी थालिएको हो । त्यसपछि पटकपटकको छलफलपछि समितिले चारै विधाको शीर्ष ५ प्रतिस्पर्धीको मनोनयन सूची तयार गरेको हो, खेलाडी छनोट समितिका संयोजक गोविन्द रेग्मीले भने ।प्रशिक्षकको हकमा यस वर्ष सागमा स्वर्ण जित्ने खेलका राष्ट्रिय खेलकुद परिषदबाट नियुक्त मुख्य प्रशिक्षकहरू समावेश गरिएको हो । सागमा एउटै खेलबाट धेरै पदकहरू हासिल भएका छन् र एउटै खेलका लागि एकभन्दा बढी प्रशिक्षकले जिम्मा पाउनुभएको थियो । समग्र खेलको उपलब्धि आधार मानेर सम्बन्धित खेलको मुख्य प्रशिक्षकलाई मनोनयनमा राखेका हौं, संयोजक रेग्मीले थपे । चारै विधाका विजेता घोषणा पुस २८ गते हुने अवार्ड कार्यक्रमकै दिन घोषणा गरिनेछ । पहिलो पटक अवार्ड कार्यक्रम भर्चुअलका आधारमा हुनेछ । पल्सर स्पोर्टस अवार्डमा १० विधामा प्रदान गरिने मञ्चले जनाएको छ । पिपल्स च्वाइससँगै पारा एथलिट, स्पेसल, लाइफटाइम एचिभमेन्ट, टिम अफ द इयर अवार्ड र अन्तर्राष्ट्रिय खेलपत्रकारको सम्मान गरिनेछ । यस वर्षदेखि पारा एथलिट अवार्डलाई पारा एथलिट सम्मानको नामबाट दिन लागिएको मञ्चले जनाएको छ । पिपल्स च्वाइसको मनोनयनमा परेका करातेका मन्देकाजी श्रेष्ठ, बास्केटबलकी सदिना श्रेष्ठ, पौडीकी गौरिका सिंह, भलिबलकी अरुणा शाही र फुटबलकी सावित्रा भण्डारीको ईसेवाबाट भोटिङ भइरहेको छ । वर्ष खेलाडी पुरुष, महिला, प्रशिक्षक र पिपल्स च्वाइस विधाका विजेताले पल्सर मोटरसाइकल पुरस्कार प्राप्त गर्नेछन् । अन्य विधाका विजेतालाई जनही ५० हजार रुपैयाँसहित केल्मी, डिसहोमबाट आकर्षक गिफ्ट ह्याम्पर पाउनेछन् ।"
भलिबलमा प्रतिभावान्लाई छात्रवृत्ति,"राष्ट्र्रिय खेल भलिबलमा प्रतिभावान् खेलाडीको छनोटका लागि छात्रवृत्ति कार्यक्रम सुरु भएको छ । राष्ट्रिय खेलकुद परिषद्का सदस्यसचिव रमेशकुमार सिलवालले मंगलबार उक्त कार्यक्रमको घोषणा गरेका हुन् । १८ वर्षभन्दा कम उमेर र उचाइका खेलाडीलाई प्रशिक्षण दिन उक्त कार्यक्रम सुरु गरिएको हो । भलिबल प्रशिक्षणमा सहभागी हुने खेलाडीले मासिक ३ हजार रुपैयाँ पाउने छन् । सुदूरपश्चिम प्रदेशका विभिन्न जिल्लाका ५४ खेलाडीमध्ये १२ महिला र १२ पुरुष गरी २४ जनालाई उक्त छात्रवृत्ति प्रदान गरिनेछ । उनीहरूलाई महेन्द्रनगरस्थित भलिवल प्रशिक्षण केन्द्रमा प्रशिक्षण दिइनेछ । आगामी दुई वर्षमा राष्ट्रिय टोलीलाई योगदान दिनसक्ने खेलाडी उत्पादन गर्ने उद्देश्यले यो कार्यक्रम लागू गरिएको हो, भलिकल प्रशिक्षक जगदीश भट्टले भने, उचाइ भएका र प्रतिभा भएका खेलाडी छनोट गरेर प्रशिक्षण दिइन लागेको हो ।पहिलो चरणमा ६ महिनासम्म छात्रवृत्ति दिइने छ । त्यसपछि उत्कृष्ट प्रदर्शन गर्ने खेलाडीको छनोट गरेर यसमा नयाँ पनि थप गरिनेछ । छात्रवृत्ति कार्यक्रम पनि थप हुँदै जानेछ । प्रशिक्षणमा सहभागी भएका खेलाडीलाई महेन्द्रनगर आसपासकै विद्यालयहरूमा निःशुल्क पठनपाठनको व्यवस्थासमेत गरिएको भट्टले बताए । प्रतिभावान् खेलाडीलाई छात्रवृत्तिको कार्यक्रम नयाँ भएको परिषद्का सदस्यसचिव सिलवालले बताए । उनले भलिबलमा उत्कृष्ट खेलाडी छनोट गर्न र देशका लागि अब्बल खेलाडी उत्पादन गर्न यो कार्यक्रम प्रभावकारी हुने बताए । महेन्द्रनगरस्थित कभर्डहलमा नेपालकै व्यवस्थित भलिवल प्रशिक्षण केन्द्र निर्माण गरिएको छ । बिच भलिबल प्रशिक्षणका लागि समेत पूर्वाधार तयार पारिएको छ । आवाससहितको प्रशिक्षण केन्द्र निर्माणको कामसमेत अघि बढेको छ । निकट भविष्यमै आवाससहितको प्रशिक्षण दिने कार्यक्रम रहेको प्रशिक्षक भट्टले बताए ।"
लिभरपुलविरुद्ध इन्ग्सको गोल,"साउथह्याम्पटन (रोयटर्स) ड्यानी इन्ग्सले दोस्रो मिनेटमा गरेको उत्कृष्ट गोल मदतमा साउथह्याम्पटनले इंग्लिस प्रिमियर लिगमा सोमबार अंकतालिकाको शीर्षमा रहेको लिभरपुललाई १० ले हराएको छ । यो नतिजाले लिग उपाधिको होड खुला भएको छ । खेलमा लिभरपुलको आक्रमण धारिलो रहेन र लगातार दोस्रो खेलमा टिम गोल गर्न असफल रह्यो । चोटग्रस्त खेलाडीले सताइरहेको लिभरपुलले मध्यपंक्तिमा कामचलाउ जोर्डन हेन्डरसन र फाबिन्होको जोडी उतारेको थियो । खेलको एकमात्र गोल भने लिभरपुलका पूर्व खेलाडीकै नाममा रह्यो । इन्ग्स सन् २०१८ मा लिभरपुलबाट साउथह्याम्पटन गएका थिए । यो जितपछि साउथह्याम्पटन छैटौं स्थानमा उक्लेको छ । टोलीको २९ अंक भएको छ । लिभरपुलको ३३ अंक छ र अझै शीर्षस्थानमा छ । तर दोस्रोस्थानको म्यानचेस्टर युनाइटेडमाथि लिभरपुल गोल अन्तरले मात्र अगाडि हो । म्यानचेस्टरले एक खेल कम खेलेको छ । जितपछि साउथह्याम्पटनका व्यवस्थापक राल्फ हासेनहुटलले खुसीले आफ्नो आँखामा आँसु आएको बताए । उनले भने, हाम्रो खेलाडीले प्रत्येक अवस्थामा कडा संघर्ष गरे, त्यसैले पनि सबैको प्रदर्शनमा म खुसी छु । यो खेल निकै तनावपूर्ण रह्यो । यस्तो खेलमा प्राप्त जितले खेलाडीमा आत्मविश्वास बढाउने गर्छ । लिभरपुल व्यवस्थापक योर्गन क्लोपले नतिजामा निराशा पोख्दै हार आफ्ना लागि स्तब्धपूर्ण रहेको बताए ।"
चितवन वाग्मती प्रदेश च्याम्पियन,"काठमाडौं (कास) आकाश थापाको शतक र कप्तान संघर्ष पौडेलले ५ विकेट लिएपछि चितवन जिल्लाले प्रधानमन्त्री कप पुरुष वाग्मती क्षेत्रीय छनोट प्रतियोगिता जितेको छ । चितवनले मंगलबार एकतर्फी फाइनलमा काठमाडौं जिल्लालाई १ सय ९३ रनले पराजित गर्यो । ओपनिङ ब्याट्सम्यान आकाशले १ सय ३६ रन बनाएपछि चितवनले मूलपानी क्रिकेट मैदानमा निर्धारित ४० ओभरमा ६ विकेट गुमाई २ सय ६० रनको विशाल योगफल बनाएको थियो । संघर्षले ८ ओभरमा २ मेडन राख्दै २५ रन खर्चेर ५ विकेट लिएपछि जवाफमा काठमाडौं २५४ ओभरमै ६७ रनमा अलआउट भयो । वाग्मती प्रदेश रहेका ६ जिल्ला र त्रिभुवन विश्वविद्यालय गरी ७ टोली प्रतियोगितामा सहभागी थिए । दुई समूहमा विभाजन गरी खेलाइएको प्रतियोगिताबाट चितवन र काठमाडौं समूह विजेता भएर फाइनल पुगेका थिए । आकाशले १ सय १९ बलको इनिङ्समा १४ चौका र ५ छक्का प्रहार गरे । उनले रोबिन शर्मासँग पहिलो विकेटमा ४९, अजित भण्डारीसँग दोस्रोमा ४५ र गौतम केसीसँग तेस्रो विकेटमा ५३ रन जोडेका थिए । रोबिन २४, अजित १६ र गौतम ३२ रनमा आउट भए । गौतमले २१ बल खेली २ चौका र २ छक्का प्रहार गरे । दिपेश श्रेष्ठले १६ बलमा १९ र प्रतिक श्रेष्ठले १८ बलमा २५ रन जोडे । काठमाडौंका चन्द्रकुमार बुढा, सुमन उदय, कप्तान सञ्जम रेग्मी र अरियो पौडेलले ११ विकेट लिए । काठमाडौंबाट रजत तिमल्सिनाले १५ रनबाहेक अन्यले दोहोरो स्कोर बनाउन सकेनन् । रविन जोशीलाई शून्यमा गुमाएको काठमाडौंबाट इशान पाण्डे ५, नरेश चन्द ४, विभत्सु थापा ७, विपिनविक्रम शाही ७ रन र चन्द्रले ९ रन बनाए । जितेन्द्रसिंह ठकुरी र सुमन शून्यमा आउट भए । संघर्षको बलिङ काठमाडौंलाई धारिलो बनेको थियो । दिपेशले २ तथा गौतम, दिवश आचार्य र डेनिस इकबालले ११ विकेट लिए । काठमाडौंका इशान पाण्डे म्यान अफ द सिरिज बने ।"
भलिबलले गाउँमा उत्साह,"कोरोनापछि ठप्प खेलकुद गतिविधि गाउँगाउँमा पुनः सुचारु हुन थालेका छन् । गुल्मीको छापचौर र अर्घाखाँचीको शीतगंगामा भलिबल प्रतियोगिता सञ्चालन भए । शीतगंगा नगरपालिका२ सीतापुरमा निपाने सेवा समाजको आयोजनामा प्रथम हरिसीता वली स्मृति कप खुला भलिबल प्रतियोगिता सञ्चालन भएको थियो । १४ टिम सहभागी थिए । स्थानीय हरि र सीता वलीको सम्झनामा उनका परिवारले प्रतियोगितामा प्रथम, द्वितीय र तृतीयलाई क्रमशः ३०, २० र १० हजार रुपैयाँ पुरस्कार राखिएको थियो । लामो समयपछि खेल सुरु भएपछि खेलाडी उत्साही छन् । गाउँगाउँमा भलिबलका लागि कोर्ट बनाएको छ । स्थानीयतहले पनि खेल मैदान निर्माण गर्न बजेट खर्च गरेका छन् । स्कुलका फिल्ड, खेल, समथर बारी, खोला किनार र खेलमैदानमा स्कुलकलेज पढ्ने विद्यार्थीदेखि पाका उमेरसम्मका महिलापुरुषले भलिबल खेल्न थालेको सीतापुरका युवा झनक केसीले बताए । सुरु भएको खेलकुद प्रतियोगिताले खेलाडीलाई उत्साही बनाएको उनले सुनाए ।चैतदेखि बल छुन पाइएको थिएन, खेलाडी वसन्त बेल्वासेले भने, १० महिनापछि प्रतियोगितामा भाग लिन पाउँदा खुसी लागेको छ । कोरोनाअघि गाउँमा विभिन्न क्लब, समूह, वडा कार्यालयलगायतले हिउँदमा महिनैपिच्छे खेल प्रतियोगिता आयोजना गर्थे । गाउँबाट छनोट भएर जिल्लामा भलिबल प्रतियोगितामा भाग लिन जान्छन् । सन्धिखर्कको टुँडिखेलमा बर्सेनि १ लाख राशि पुरस्कारसहितको भलिबल प्रतियोगिता अर्घाखाँची युवा परिषद्ले ६ वर्षदेखि गर्दै आएको थियो । गत वर्ष खेल सञ्चालनका लागि तयारी गर्नैलाग्दा कोभिड१९ का कारण स्थगित भएको थियो । गुल्मीको कालिगण्डकी गाउँपालिका७ छापचौरमा बालुवामा भलिबल खेल प्रतियोगिता सञ्चालन गरिएको छ । प्रतियोगितामा प्रथम हुनेलाई १६ हजार, द्वितीयलाई १० र तृतीयलाई ६ हजार राशिको पुरस्कार राखेर स्थानीय सदाबहार युवा क्लबले बालुवामा दुईदुई जनाको टिम बनाई खेल सञ्चालन गरेको अध्यक्ष आश्रित थापाले बताए । खेल मैदानमा बालुवा राखेर प्रतियोगिता आयोजना गरिएको छ । यसरी गाउँमा पहिलोपटक प्रतियोगिता सञ्चालन भएकाले खेलाडी र दर्शकको चासो रह्यो । प्रतियोगितामा १८ टिमले भाग लिएका थिए । प्रतियोगिता सञ्चालन गरेपछि खेलाडीमा उत्साह र गाउँलेलाई मनोरञ्जन भएको स्थानीय युवा बादल हमालले बताए । स्वास्थ्य मापदण्ड पालना गरेरै खेल सञ्चालन भइरहेका छन् ।"
म्याराथन खेलाडी ढाकातिर,काठमाडौं (कास) बंगबन्धु शेख मुजिब ढाका म्याराथनमा भाग लिन दुई खेलाडी मंगलबार बंगलादेशको ढाका गएका छन् ।जनवरी १० तारिखमा हुने प्रतियोगिताको पुरुषमा किरणसिंह बोगटी र महिलामा पुष्पा भण्डारीले भाग लिनेछन् । दुवै नेपालमा सम्पन्न १३औं दक्षिण एसियाली खेलकुद (साग) का पदक विजेता हुन् । सागको म्याराथनमा किरणले स्वर्ण र पुष्पाले रजत जितेका थिए ।प्रशिक्षकमा धनीराम चौधरी छन् । टोलीलाई नेपाल एथलेटिक्स संघका अध्यक्ष राजीवविक्रम शाहले बिदाइ गरे ।
देशव्यापी अन्तरवडा टेबलटेनिस हुने,"काठमाडौं (कास) स्पिन इभेन्ट्स प्रालिको आयोजनामा चैत पहिलो साता देशव्यापी अन्तरवडा टेबलटेनिस प्रतियोगिता हुने भएको छ । प्रतियोगिता अखिल नेपाल टेबलटेनिस संघको तत्त्वावधानमा वार्षिक कार्यक्रमअन्तर्गत हुन लागेको हो । लैनचौरस्थिति राष्ट्रिय टेबलटेनिस प्रशिक्षण केन्द्रमा हुने प्रतियोगिता चैत २ देखि ७ सम्म हुनेछ । प्रतियोगिता सरकारले लागू गरेको नागरिक स्वास्थ्य मापदण्डमा रहेर आयोजना हुनेछ । लामो समयदेखि कोभिड१९ महामारीले खेलकुद गतिविधि बन्द रहेको स्थितिमा खेलाडीको मनोबल उच्च बनाउने उद्देश्यले प्रतियोगिता हुन लागेको हो । प्रतियोगितामा मेन्स टिम, वुमेन्स टिम, मेन्स सिंगल्स, वुमेन्स सिंगल, मेन्स भेट्रान सिंगल (४० वर्षमाथि) र मेन्स भेट्रान सिंगल (५५ वर्षमाथि) गरेर ६ स्पर्धा समावेश गरिएको छ । देशभरका वडाका खेलाडीले प्रतियोगितामा प्रतिस्पर्धा गर्नेछन् । प्रतियोगिताको अनुमानित वजेट १९ लाख ५० हजार रुपैयाँ रहेको छ । सिंगल स्पर्धाका शीर्ष तीन खेलाडीले नगद पुरस्कार पाउनेछन् ।"
