शीर्षक,विवरण
फेरि एक होला नेकपा ?,"त्यसपछि गौतमले बारम्बार कम्युनिस्ट पार्टी एक हुनुपर्ने आवाज उठाउँदै आएका थिए । उनले एमाले र माओवादी केन्द्रको मिलनमा पनि आफूले भूमिका खेलेको बताउँदै आएका छन् । शनिबार जारी गरेको अपिलमा गौतमले पार्टी विभाजनको यो अवस्थालाई दुःखद् र पीडादायी भनेका छन् । नेपाली जनताको यति धेरै आशा र भरोसाको केन्द्रका रूपमा रहेको यो पार्टी, राजनीतिक कार्यदिशा, मार्गदर्शक सिद्धान्त, विचार, बहुदलीय समाजवाद निर्माणको कार्ययोजना, पार्टीको रणनीतिक लक्ष्य र वर्ग दृष्टिकोणका सम्बन्धमा होइन पदीय जिम्मेवारी र व्यक्तिवादी कार्यशैली, सरकार सञ्चालन, पार्टी र सरकारको सम्बन्ध कस्तो हुने भनेर उत्पन्न अन्तरविरोधहरूको समाधान गर्न नसक्नाका कारण विभाजनउन्मुख हुनु पार्टीका शीर्षस्थ नेताहरूको अयोग्यताको द्योतक हो, गौतमले अपिलमा भनेका छन्, यो पार्टी विभाजनमा सामेल हुने र विभाजनलाई नेतृत्व गर्ने कुनै पनि नेता यदि पुनः एकीकरणको अवस्थामा सामेल हुनुभएन भने लोकतान्त्रिक मूल्यमान्यतामा आधारित समृद्ध समाजवाद निर्माणलाई समर्थन गर्ने नेपाली जनताले कहिल्यै माफी दिने छैनन् । व्यवहारतः नेकपा विभाजन भइसकेको छ । तर पार्टीका दुवै पक्षले विभाजनको औपचारिक निवेदन निर्वाचन आयोगमा दिइसकेका छैनन् । आयोगले दुवै पक्षलाई बारम्बार ताकेता गर्दा पनि उनीहरूले पार्टी नफुटेको बताउँदै आएका छन् । वैधानिक रूपमा यी दुवै पक्षको एउटै पार्टी भएकाले दाहालनेपाल समूहलाई अझै सत्ताधारी मान्नुपर्ने तर्क आन्दोलनरत कतिपय पक्षको छ । त्यसैले पटकपटक संयुक्त आन्दोलन गर्नुपर्ने बताउँदै आएका दाहालनेपाल समूहको नेकपालाई कांग्रेससहित अरू दल र नागरिक समाजले विश्वास गरिसकेका छैनन् । गौतमले भनेझैं तत्काल पार्टी एक हुन्छ भन्नेमा स्वयं विभाजित नेकपाका नेताहरू विश्वस्त छैनन् । पार्टी एक भइरहे हुन्थ्यो भन्ने चाहना छ, इच्छा पनि छ । हामी औपचारिक रूपमा विभाजन भएको छैन भन्ने मान्यतामा छौं, न हामीले कसैलाई कारबाही गरेका छौं न कसैलाई निष्कासन गरेका छौं, ओली समूहको नेकपाका प्रवक्तासमेत रहेका परराष्ट्रमन्त्री प्रदीप ज्ञवालीले भने, प्रचण्ड र माधव कमरेडहरू नै हो अर्को बाटो हिँड्न खोज्नुभएको । त्यसैले सम्भावनाभन्दा पनि एकता भइदिए हुन्थ्यो भन्ने चाहना छ, तर अब तत्काल कति सम्भावना हुन्छ भन्न सकिन्न । उनले पार्टी एकताबद्ध भइरहने कुरा दाहालनेपाल समूहको नेकपाका नेताहरू कुन बाटो हिँड्न चाहन्छन् भन्नेमा निर्भर हुने बताए । हामीले त विभाजनको कल्पना पनि गरेका छैनौं, ज्ञवालीले भने, प्रतिनिधिसभा विघटन हँॅदा पार्टी विभाजन हुनु त पर्दैन नि । असहमति छन् भने पनि पार्टीभित्रै राख्न सकिन्छ । पार्टी एकतादेखि नै एउटा न एउटा बहानामा बखेडा गरिरहेका नेकपाका नेताहरू पटकपटक विभाजनको मुखमा पुग्दै फर्कंदै गरे । कात्तिक अन्तिम सातादेखि व्यक्तिगत आरोपप्रत्यारोपमै उत्रिएका उनीहरूले अब पार्टी एउटै रहन सम्भव छैन भन्ने निचोड निकालिसकेका थिए । प्रधानमन्त्री ओलीले पुस ५ गते संसद् विघटन गरेपछि नेकपा तत्कालै दुई पंक्तिमा बाँडियो । त्यसैले पार्टी एकताको पहिलो सर्त र सम्भावना नै प्रतिनिधिसभा पुनःस्थापना मात्र हुन सक्ने नेकपा स्थायी कमिटी सदस्य घनश्याम भुसालको बुझाइ छ । प्रतिनिधिसभा पुनःस्थापना भयो भने एकताको पनि सम्भावना छ, त्यतिखेर माहोल पनि अर्कै हुन्छ, उनले भने, अरू अवस्थामा म तत्काल त्यस्तो सम्भावना देख्दिनँ । नेकपाको दुवै पक्षका दोस्रो तहका नेताहरू सकेसम्म पार्टी एक बनाउनुपर्ने, चुनावमा जाने स्थिति आउँदा पनि गठबन्धन बनाएर जान सकिन्छ कि भन्ने छलफलमा चाहिँ छन् । प्रधानमन्त्री ओली र दाहालकै इच्छा र सहमतिमा उनीहरूले छलफल अघि बढाएको ती नेताहरूको भनाइ छ । यो एकदमै प्रारम्भिक चरण हो, एकताका लागि छलफल गरिरहेका एक नेताले भने, संसद् विघटनको निर्णय सर्वोच्चबाट सदर हुने र वैशाखमै निर्वाचन हुने अवस्थामा यो सम्भावना छैन । संसद् विघटन हुनेबित्तिकै नेपाल आएर चार दिन यहाँको माहौल बुझेर गएको चिनियाँ विशेष टोलीले पनि सकेसम्म एकता र नभए पनि वाम गठबन्धन गरेर अघि बढ्न नेताहरूलाई सुझाव दिएको थियो । दाहालनेपाल समूहका नेकपाका प्रवक्ता श्रेष्ठ पार्टी एकै रहोस् भन्ने इच्छा भए पनि सम्भावना देख्दैनन् । प्रधानमन्त्रीले नै प्रतिनिधिसभा विघटन गर्नु ठूलो भूल हो, म प्रतिगमन सच्याउँछु भनेर आएमा एकताको सम्भावना रहन्छ, नत्र त अहिले त्यो विषयमा खासै कुरा भएको छैन, उनले भने । पार्टी विभाजनको तोडमा रहेका नेताहरू एकअर्का विरुद्ध खरो उत्रिरहेका बेला गौतमको अभियानको उपादेयता के हो त उसो भए ? संसद् विघटन गलत थियो पुनःस्थापना हुनुपर्छ, पार्टी एकता हुनुपर्छ भन्ने मागप्रति वामदेवजी इमानदार हो भने उहाँ हामीतिर हुनुहुन्छ, दाहालनेपाल समूहका एक स्थायी कमिटी सदस्यले भने, उता ओलीले कार्यकारी अध्यक्ष दिन्छु भनेका होलान्, हेरौं न वामदेवजीको पनि परीक्षाको समय छ । ओलीनिकट स्रोतका अनुसार गौतम पार्टी एकताको अभियानमा रहेका भनिएका सदस्यहरूसहित ढिलोचाँडो ओली पक्षमै जान्छन् । उहाँकी श्रीमती पनि हाम्रै पक्षको केन्द्रीय सदस्य हुन्छ, उहाँलाई कार्यकारी अध्यक्ष बनाऔं भन्ने हाम्रो जोड हो तर प्रधानमन्त्रीज्यू मानिरहनुभएको छैन, ओलीनिकट ती स्थायी कमिटी सदस्यले भने, त्यसैले धेरै सदस्य लिएर यतै आउने र कार्यकारी अध्यक्ष बन्ने सोचमा वामदेवजी हुनुहुन्छ, तत्काल एकता हुने कुरा बेकारका हुन् । नेकपाको विधानमा दुई अध्यक्ष रहने व्यवस्था छ । ओली नेतृत्वको नेकपाले दाहाललाई कार्यकारीबाट हटाए पनि अध्यक्षबाट भने हटाएको छैन । विभाजनको स्थिति आउँदा विधान परिवर्तन या त अध्यक्ष थप गर्नुपर्ने हुन्छ । गौतम त्यतिबेला ओली नेतृत्वको नेकपामा अध्यक्ष बनेर जान सक्ने सम्भावना रहेको उनका निकटस्थहरूको भनाइ छ ।"
कांग्रेसमा दुई धार : निर्वाचन कि पुनःस्थापना ?,"(काठमाडौं)  अदालतमा विचाराधीन मुद्दामा बोल्न नहुने भनेर प्रतिनिधिसभा पुनःस्थापनाको पक्षमा बोल्ने पार्टीका नेताहरूलाई सचेत गराउँदै आएका कांग्रेस सभापति शेरबहादुर देउवाले निर्वाचनको पक्षमा अभिव्यक्ति दिएका छन् ।अदालतले प्रधानमन्त्री केपी शर्मा ओलीको कदमलाई सदर गरेमा सबै राजनीतिक दलले भाग लिने दाबी गर्दै देउवाले कार्यकर्तालाई चुनावी मैदानमा उत्रन आग्रह गरे । प्रधानमन्त्रीको पार्टी चुनावमा जाने, हामी घरमै बसेर काम छैन, शनिबार काठमाडौं क्षेत्र नं ५ मा आयोजित विरोधसभालाई सम्बोधन गर्दै देउवाले भने, अदालतले जे फैसला गर्छ, हामी स्वीकार गर्छौं । अदालतले जनतामा जाने फैसला लिए के बिग्रियो त ? सर्वोच्चभन्दा जनता नै ठूलो अदालत हो । चुनावमा जाने निर्णय आयो भने कांग्रेस भाग्न हुन्न ।कांग्रेसले प्रतिनिधिसभा विघटनको असंवैधानिक कदम सच्याउन माग राख्दै शनिबार देशभरका प्रदेशसभा निर्वाचन क्षेत्रमा विरोध प्रदर्शन र सभा आयोजना गरेको थियो । प्रदर्शनका क्रममा प्रधानमन्त्री ओलीको संसद् विघटनको कदमलाई लिएर कार्यकर्ताले चर्को नाराबाजी गरेका थिए । विरोध कार्यक्रमलाई सभापति देउवा र उनीपक्षीय नेताहरूले निर्वाचनको तयारीका रूपमा लिएका छन् । वरिष्ठ नेता रामचन्द्र पौडेल र उनीपक्षीय अधिकांश नेताले भने प्रतिनिधिसभा पुनःस्थापनाको मागसँग अहिलेको विरोधलाई जोडेका छन् । यसले कांग्रेसभित्र निर्वाचन कि प्रतिनिधिसभा पुनःस्थापना भन्ने विवादलाई सतहमै ल्याइदिएको छ । पुस १९ गतेको केन्द्रीय कार्यसमिति बैठकले पार्टीभित्र एउटै मत रहेको तर मिडियाले गलत समाचार दिएको भन्दै खेद प्रकटसमेत गरेको थियो ।अदालतमा विचाराधीन मुद्दामा बोल्न नहुने भनी पार्टीको केन्द्रीय कार्यसमिति बैठक र सार्वजनिक रूपमै नेताकार्यकर्तालाई निर्देशन दिँदै आएका देउवा आफैंले निर्वाचनको पक्षमा बोलेर अदालतलाई प्रभावित पार्न खोजेको भन्दै संस्थापन इतरपक्षीय नेताहरूले असन्तुष्टि जनाएका छन् । देउवाले प्रतिनिधिसभा पुनःस्थापनाको विषय उल्लेख नगरी सर्वोच्चभन्दा जनता ठूलो अदालत हो भन्दै निर्वाचनको पक्षमा धारणा राखेका थिए ।कांग्रेस वरिष्ठ नेता रामचन्द्र पौडेलले संविधान भत्काएको कुरालाई बेवास्ता गरेर चुनावमा जानुपर्छ भन्ने कुरा गलत भएको बताए । यो चुनावको मात्रै विषय होइन । संविधानलाई भत्काइएको छ । लोकतन्त्रमाथि आँच पुगेको छ । संविधान भत्किएको कुरालाई कांग्रेसले कसरी बेवस्ता गर्न मिल्छ ? पौडेलले कान्तिपुरसँग भने, पञ्चायतमा पनि बालिग मताधिकार भनेर चुनाव भएको थियो । हामी सहभागी भएनौं । त्यही बेलामा चुनाव लडेको भए त प्रधानमन्त्री, मन्त्री र सांसद पाउँथ्यौं होला नि तर हामी किन लडेनौं ? संविधानवाद र लोकतन्त्रका लागि लडेको पार्टी हो । अहिले पनि संविधानको रक्षाका लागि कांग्रेस लड्नुपर्नेछ ।सभापति देउवाले भने जुलुस निकालेर कांग्रेसले अदालतलाई दबाब दिन नमिल्ने बताए । यो संविधानविरुद्धको कदम हो तर अदालतमा विचाराधीन मुद्दा, अहिले सुनुवाइ भइरहेकाले जे निर्णय आउँछ, त्यो मान्नुपर्छ । अदालतमा भएका केसहरूमा जुलुस निकालेर यही गर भनेर दबाब दिन भएन । जुलुस सधैं निस्कन्छन् । कसैको मुद्दा पर्ला । गाउँठाउँका मानिस बोलाएर जुलुस गर्लान्, देउवाले भने, अदालतले विवेक पुर्याउने हो । संवैधानिक मूल्य र मान्यताअनुसार निर्णय लिने हो । अदालतमा विचाराधीन मुद्दामा यही गर र ऊ गर भन्न मिल्दैन । चुनाव भयो भने तयार हुनुपर्छ । लड्नका लागि तयार हुनुपर्छ ।देउवाले चुनावका लागि तयार हुनुपर्छ भन्दा सभास्थलबाट एक जना महिलाले सुरुमा विरोध जनाइन् । त्यसपछि अर्का एक पुरुषले महाभारतमा भीष्मको पात्र नहुने भन्दै सभापतिलाई आग्रह गरे तर देउवाले तिनलाई रक्सी खाएर आएको होला भन्दै आफ्नो अभिव्यक्ति अघि बढाएका थिए । दुई वर्षपछि हुने चुनाव पाँच महिनापछि हुँदा केही फरक नपर्ने टिप्पणी देउवाको थियो । उनले प्रधानमन्त्री ओलीले चुनाव गराउने विश्वास पनि व्यक्त गरे । दुई वर्षपछि त्यसै चुनाव हुन्छ । पाँच महिनापछि होस्, केही फरक पर्दैन । कांग्रेस चुनावमा जाने पार्टी हो । चुनाव प्रजातान्त्रिक पद्धति हो । चुनावका लागि हामी सबै तयार हुनुपर्छ, उनले थपे, चुनावका लागि कोसिस गर्नुपर्छ । चुनाव हुनुपर्छ ।प्रधानमन्त्री ओलीले चुनाव गराउँदैनन् कि भन्ने चिन्ता सबैतिरबाट आएको भन्दै देउवाले आफूलाई चुनाव हुनेमा विश्वास रहेको धारणा राखे । ओलीले चुनाव गराएनन् भने उनलाई सडकबाट हटाउनुपर्छ । वैशाखमा चुनाव गराएनन् भने सम्पूर्ण जनताले उनलाई नेपालमै बस्न नदिने अवस्था आउन सक्छ । यो कुरा उनले बुझेका होलान् । चुनाव गराउँछौं भनेका छन्, चुनाव गराउनैपर्छ, देउवाले भने, अदालतले चुनावमा जाने निर्णय दिएमा सबैले भाग लिन्छन् ।काठमाडौंको क्षेत्र नं १ मा आयोजित सभामा पूर्वमहामन्त्री प्रकाशमान सिंहले भने सर्वोच्च अदालतले प्रधानमन्त्रीको असंवैधानिक कदमलाई सच्याउन ढिलाइ गर्न नहुने बताए । प्रधानमन्त्री ओलीले निर्वाचन गराउन प्रतिनिधिसभा विघटन नगरेको दाबी उनले गरे । सर्वोच्च अदालतले प्रधानमन्त्री र प्रधानन्यायाधीशबीच सेटिङ भएर प्रतिनिधिसभा विघटन गरिएको भन्ने हल्ला छ, त्यसलाई अदालतले असफल बनाउनुपर्छ, सिंहले भने, तत्कालीन राजा ज्ञानेन्द्रको असंवैधानिक कदमलाई साथ नदिएको अदालतले केपी ओलीको त्यस्तै कदमलाई साथ दिन्छ भन्ने मलाई विश्वास छैन ।उनले अदालतले संविधानको प्रावधानलाई सही रूपमा व्याख्या गर्ने विश्वाससमेत राखे । सेटिङ मा संसद् विघटन भएको भन्ने हल्ला गलत सावित हुने भन्दै उनले प्रतिनिधिसभा पुनःस्थापनाले मात्रै असंवैधानिक कदम सच्चिने बताए । सर्वोच्चले प्रधानमन्त्रीको कदमलाई सही ठहर्याए नेपालको राजनीतिक भविष्य अँध्यारो सुरुङतर्फ जानेछ, उनले भने, प्रधानमन्त्रीले विश्वासको मत मसँग छ भनेर संसद्मा प्रमाणित गर्न सक्नुपर्थ्यो तर गर्नुभएन । अविश्वास प्रस्ताव आउला भनेर संसद् विघटन गर्नुभयो । विश्वासको मत लिन नसक्ने प्रधानमन्त्रीले जनताबाट मत लिन सक्छ भनेर कसरी पत्याउने ? बाटो बिराएर गरिएको अनधिकृत कदमलाई सच्याउनुको विकल्प छैन । काठमाडौं क्षेत्र नं ४ मा आयोजित सभामा नेता गगन थापाले अनधिकृत रूपमा घोषणा गरिएको निर्वाचनमा नलोभिन नेताकार्यकर्तालाई आग्रह गरे । संसद् पुनःस्थापना कि निर्वाचन भन्ने विवादमा नपरौं, हामीलाई चाहिएको संविधानको पुनःस्थापना हो । संविधानको पुनःस्थापनाबाट मात्रै निर्वाचन सम्भव छ, उनले भने, हिजो हामी चुनाव हार्न तयार भयौं तर देशलाई हार्न दिएनौं । आज ठीक त्यही अवस्थामा मुलुक छ । संविधानलाई बचाएनौं भने निर्वाचनमा जाने मैदानसमेत बाँकी नरहन सक्छ ।प्रधानमन्त्री ओलीले प्रतिनिधिसभा विघटनको कदम असंवैधानिक भन्नेहरूलाई संविधान पढ्न सार्वजनिक रूपमा गरेको आग्रहलाई चुनौती दिँदै थापाले खुलामञ्चमा आउन आग्रह गरे । तपाईं (ओली) मैदान छाडेर लुकेर बसेका सुवास नेम्वाङ र अग्नि खरेललाई लिएर आउनुहोस्, म संविधान ढोग्ने रामवरण यादवलाई लिएर आउँछु । खुलामञ्चमा जनताका माझ सँगै बसेर संविधान पढौं, उनले भने, यो कदम असंवैधानिक मात्रै होइन, चरम गैरजिम्मेवार पनि हो । सभापति देउवा सहभागी भएकै कार्यक्रममा सहमहामन्त्री प्रकाशशरण महतले संसद् विघटनविरुद्ध परेको रिटलाई लामो समय अलमलाएर नराख्न अदालतलाई आग्रह गरे । सर्वोच्च अदालतले तत्काल निर्णय गरोस् । अब यो रिटलाई ढिलो गर्न हुन्न । अन्योलको स्थितिमा मुलुकलाई राख्न हुन्न । कि चुनावमा जाने निर्णय गरोस् या संसद् जस्ताको तस्तै ब्युँताइयोस्, संविधानले अदालतलाई जिम्मेवारी सुनिश्चित गरेको छ । राम्रोसँग अदालतले जिम्मेवारी निर्वाह गरोस्, उनले भने, अदालतले जस्तो फैसला गरे पनि कांग्रेसलाई स्वीकार्य छ ।पार्टी प्रवक्ता विश्वप्रकाश शर्माले असंवैधानिक कदम सच्चिनुपर्ने पार्टीको आधिकारिक धारणा रहेको बताए । प्रधानमन्त्रीको कदम असंवैधानिक, सर्वसत्तावाद, अधिनायकवाद हो । यसलाई असफल बनाइन्छ, शर्माले भने, कांग्रेसभित्र व्यक्तिगत रूपमा नेताहरूले कहाँ के बोल्नुहोला तर कांग्रेसको लिखित डकुमेन्ट छ, प्रवक्ताबाट जारी हुने अभिव्यक्तिहरू नेपाली कांग्रेसका आधिकारिक धारणाहरू हुन्छन् ।"
सत्याग्रही डा केसी सडकमा,"(काठमाडौं)  आमरण अनशन बसेर आफूले राखेका मागमा सरकारलाई घुँडा टेकाउन बाध्य पार्ने सत्याग्रही हुन् डा गोविन्द केसी । चिकित्सा शिक्षा सुधारका अभियन्ता उनको १९ औं सत्याग्रह गत असोज २६ मा सकिएको थियो । ६ बुँदे माग सरकारले पूरा गर्ने सर्तमा २८ औं दिनमा उनले उक्त सत्याग्रह तोडेका थिए । मुलुकमा सुशासन र विधिको शासन हुनुपर्ने भन्दै सरकारलाई खबरदारी गर्ने उनै डा केसी शनिबारदेखि सडक आन्दोलनमा होमिएका छन् । राजनीतिक दल, नागरिक समाजदेखि पूर्वप्रधानन्यायाधीशहरूसमेतले प्रतिनिधिसभा विघटन गर्ने प्रधानमन्त्रीको कदमलाई असंवैधानिक भनेका बेला उनी पनि सडकमा आएका हुन् । प्रधानमन्त्री केपी शर्मा ओलीले चालेको असंवैधानिक कदमबारे बोल्नै पर्ने भएकाले सडकमा आउनुपरेको डा केसीले बताए । प्रधानमन्त्री ओलीको सिफारिसमा राष्ट्रपति विद्यादेवी भण्डारीले पुस ५ गते प्रतिनिधिसभा विघटन गरेकी थिइन् । सबैलाई संविधानको पालना गराउन जनता सडकमा आउनुपर्ने डा केसीले बताए । जनताको संघर्षबाट ल्याएको संविधानको रक्षा गर्नु मतदाताको कर्तव्य भएको उनको भनाइ छ । प्रतिनिधिसभा विघटन गरेर प्रधानमन्त्री ओलीले अधिनायकवाद लादेको टिप्पणी डा केसीले गरे । जनता सहिद भएर संविधान आएको हो । यो सरकार संविधानविपरीत हिँड्दा बोल्नुपर्छ भनेर सडकमा निस्केको हुँ, उनले भने, संविधानभन्दा माथि त कोही छैन । न कार्यकारी छन् न न्यायालय । श्री ५ त गए । कार्यकारी त कसरी हटाउने भनेर संविधानमा लेखिएकै छ । जनता त्यतिकै सडकमा आएका होइनन् । असंवैधानिक कदमको विरोध गर्नु जिम्मेवार नागरिकको कर्तव्य ठानें । आफू कुनै पनि दलविशेषलाई सहयोग पुग्ने गरी आन्दोलनमा सहभागी नभएको डा केसीले दाबी गरे । न मेरो दल छ न त कार्यकर्ता । म चिकित्सक हुँ । विधिको शासन र सुशासन कायम हुनुपर्छ भन्ने नागरिक हुँ, उनले भने, स्वार्थबिनाको स्वतन्त्र विचारधारा भएको नागरिक समाजसँगै सहभागी भएर आन्दोलनमा होमिन्छु । कार्यकारीले गरेको असंवैधानिक कार्यलाई सुधार गर्ने दायित्व न्यायपालिकाको भएको उनले बताए । सर्वोच्च अदालतको अग्निपरीक्षा चलिरहेको छ, उसको काम संविधानको रक्षा गर्नु हो, उनले भने । माइतीघरमा भएको विरोधसभामा अभियन्ता डा केसीले संविधानले नदिएको अधिकार प्रयोग गरी प्रतिनिधिसभा विघटन गर्ने प्रधानमन्त्री ओलीलाई जनताले फाल्ने बताए । ओलीको व्यवहार श्री ७ महाराजको जस्तो भएको छ । जनताले श्री ५ महाराजलाई त फाले, अब श्री ७ महाराजलाई पनि फाल्छन्, उनले थपे, सत्ताको उन्मादमा रहेको ओली सरकारलाई दण्डित गर्नु र संविधानको रक्षा गर्नु जनताको कर्तव्य हो । डा केसीले बाबुराम भट्टराई प्रधानमन्त्री भएका बेला २०६९ सालमा सत्याग्रह सुरु गरेका थिए । यसबीचमा सात वटा सरकार फेरिएका छन् । सत्याग्रह बसेरै उनले २ सय ४० भन्दा बढी दिन कटाएका छन् । ओली नेतृत्वको सरकारविरुद्ध मात्रै उनले पाँच पटक अनशन बसिसकेका छन् । चिकित्सा शिक्षाबाहेक अख्तियार दुरुपयोग अनुसन्धान आयोगका तत्कालीन प्रमुख लोकमानसिंह कार्की र सर्वोच्च अदालतका तत्कालीन प्रधानन्यायाधीश गोपाल पराजुलीविरुद्ध उनी यसैगरी सडकमा उत्रिएका थिए । उनीहरू पदबाट बाहिरिनुमा उनको आन्दोलन र अनशनले पनि मलजल पुर्याएको डा केसीका समर्थकहरूको दाबी छ । डा केसीको सत्याग्रहकै कारण निजी मेडिकल कलेजमा हुने विद्यार्थी र अभिभावकमाथि हुने ठगीमा कमी आएको छ । विश्वविद्यालयले मेडिकल कलेजलाई जथाभावी सम्बन्धन तथा चर्को शुल्क असुली रोक्न र मेडिकल शिक्षाको कानुन सुधार गर्नसमेत उनको सत्याग्रहले सम्भव नभएको थियो । उनकै मागअनुसार मेडिकल कलेज नियमन गर्न चिकित्सा शिक्षा आयोग गठन भइसकेको छ । विद्यार्थी भर्नासमेत मेरिटका आधारमा हुने कानुनी आधार तय भएको छ । डा केसीले २०७३ असार २३ गते राजनीतिक विषय लिएर आठौं अनशन सुरु गरेका थिए । उनी चिकित्सा शिक्षा क्षेत्रमा अनावश्यक दुःख दिएको भन्दै अख्तियारका तत्कालीन प्रमुख कार्कीलाई महाअभियोग लगाउनुपर्ने माग राख्दै अनशन बसेका थिए । डा केसीले २०७३ कात्तिक २८ गते सुरु गरेको दसौं अनशनमा कार्कीमाथि महाअभियोग निष्कर्षमा पुर्याउनुपर्ने र अनियमिततामा संलग्न आयुक्त राजनारायण पाठकमाथि छानबिन हुनुपर्ने माग राखेका थिए । उनले १४औं अनशनमा तत्कालीन प्रधानन्यायाधीश पराजुलीको नागरिकतामा दुइटा जन्ममिति भएको र किर्ते गरेर जागिर खाएको आरोप लगाएका थिए । नागरिकताका विषयमा विवादमा परेपछि पराजुलीले प्रधानन्यायाधीश पदबाट राजीनामा दिएका थिए ।"
छिमेकी देशका खोपमा नेपालको भर,"(काठमाडौं)  दुई छिमेकी देश भारत र चीनमा उत्पादन भएका कोभिड१९ विरुद्घका खोप नेपालमा छिटो ल्याउन सकिने सुझाव विज्ञले दिएका छन् । चीनको खोपले अन्तर्राष्ट्रियस्तरमा अन्तिम मान्यता पाइनसकेकाले भारतमा बनेका खोपको भर पर्नुपर्ने अवस्था रहेको उनीहरूको भनाइ छ । कोभिडविरुद्घको खोपका लागि हामीले भरोसा गर्ने एउटै सम्भावना भारतसँग छ, वरिष्ठ जनस्वास्थ्यविद् डाशरद वन्तले भने, सही तरिकाले प्रयास गरिए हामीलाई दुईतीन करोड खोप दिन भारतलाई अप्ठ्यारो पर्दैन । दिल्लीका लागि जति पनि हामीलाई खोप चाहिँदैन । उनले विश्व बजारमा आएसँगै तुरुन्त खोप ल्याउन सहज नभएको उल्लेख गर्दै कोभाक्स सुविधाअन्तर्गतको खोप आउन पनि त्यति सजिलो नभएको बताए । मुलुकमा तत्काल भरपर्दो गुणस्तरीय खोप भित्र्याउन भारतको भर पर्ने अवस्था रहेको कोभिड खोप सल्लाहकार समितिका संयोजक तथा बाल स्वास्थ्य महाशाखाका पूर्वनिर्देशक डाश्यामराज उप्रेतीले बताए । मुलुकमा तुरुन्त खोप ल्याउन भारत सरकार र त्यहाँ अक्सफोर्डअस्ट्राजेनिकाको खोप कोभिसिल्डको नाममा बनाएको सिरम इन्स्टिच्युट अफ इन्डियासँग कुराकानी गर्नुपर्ने उनले बताए । चीनको खोपको डाटा बाहिर निस्केको छैन, त्यसको इन्डिपेन्डेन्ट रिभ्यु नभएकाले हाललाई दुवै छिमेकीमध्ये भारतसँगै बढी आस गर्ने अवस्था छ, उनले भने ।विज्ञहरूले नेपालका लागि छिटो खोप ल्याउन भारत र चीनसँग गम्भीर कुराकानीका साथै तयारी थाल्न सरकारलाई सुझाएका छन् । विश्वको सबैभन्दा ठूलो खोप बनाउने कम्पनी सिरम इन्स्टिच्युट अफ इन्डिया (एसआईआई) ले विश्व स्वास्थ्य संगठनद्वारा मान्यताप्राप्त विश्वको सबैभन्दा सस्तो खोप १ सय ७० मुलुकमा आपूर्ति गर्दै आएको छ । कोभिसिल्ड खोप एउटा भाइरसले बनेको छ, जो एक सामान्य एडेनो भाइरस (सामान्य रुघाखोकी) को कमजोर संस्करण हो । यसलाई मान्छेमा विकसित हुन नदिन आनुवांशिक रूपले परिवर्तन गरिएको छ । दक्षिण अफ्रिकालाई यही महिना भारतको सिरम इन्स्टिच्युट अफ इन्डियाले कोभिड खोपको १० लाख मात्रा दिने भएको छ । थप पाँच लाख मात्रा खोप फेब्रुअरीमा प्राप्त हुने त्यहाँका स्वास्थ्यमन्त्री जवेली मखिजेले बिहीबार त्यहाँको संसदीय समितिलाई सम्बोधन गर्दै बताएका थिए । उक्त खोप अग्रमोर्चामा कार्यरत स्वास्थ्यकर्मीलाई दिइनेछ । भारतले दक्षिण एसियाली मुलुकलाई खोप दिने कुरा भन्नु उनीहरूको सदाशयता भए पनि नेपालका तर्फबाट यसका लागि व्यापक पहल हुनुपर्ने औंल्याउँदै डावन्तले भने, हाम्रो आवश्यकताअनुसार सबै खोप भारतले निःशुल्क नै दिन्छ भन्ने छैन । हामीले न्यूनतम शुल्क तिर्नुपरे पनि त्यो अत्यन्त धेरै हुने कुरा बिर्सनुहुन्न ।भारत सरकारलाई आग्रह गरेर नेपालको ४५ प्रतिशत जनसंख्यालाई पुग्ने खोप सहुलियत मूल्यमा खरिद गर्नु बुद्घिमानी हुने जनाउँदै इपिडिमियोलोजी तथा रोग नियन्त्रण महाशाखाका पूर्वनिर्देशक डाबाबुराम मरासिनीले भने, भारत सरकारलाई सिरमको कोभिसिल्ड सहज रूपमा र सुपथ मूल्यमा उपलब्धताका लागि अनुरोध गर्नुपर्छ । यसका लागि प्रिअर्डर गर्नु अपरिहार्य हुन्छ । कोभिड१९ विरुद्घको खोप सम्बन्धित द्रुत कार्ययोजना तयारी समितिका एक पदाधिकारीले भने, भविष्यमा अन्य विकल्प आउलान् तर अहिले हाम्रो क्राइटेरिया अनुसारको तत्काल कोभिडको खोप पाउन भारतबाहेक अन्य विकल्प म देख्दिनँ । उनले निजी कम्पनीसँग संवाद गर्दा जी टू जी त्यति प्रभावकारी नहुने भएकाले निकट सम्बन्ध भएको देशको हैसियतले खोपको प्रिबुकिङ गरेर आवश्यक मात्रा सुनिश्चित गर्नुपर्ने बताए । हाल भारतले कोभिसिल्ड र कोभ्याक्सिन गरी दुईवटा खोप आपत्कालीन उपयोगका लागि मान्यता दिएको छ । नेपाली विज्ञले भने अक्सफोर्डद्वारा निर्मित खोप कोभिसिल्डमा बढी चासो देखाइरहेका छन् ।"
'पारिवारिक बेमेल पछि हत्याको आशंका,"(काठमाडौं)  बानेश्वरका ३३ वर्षीय उमेश केसी आउँदो माघ १ गते अमेरिका जाने तयारीमा थिए । २०७२ वैशाख २८ गते अध्ययनका क्रममा अमेरिका पुगेका उनी तीन महिनाको बिदा लिएर दसैंको फूलपातीका दिन गत कात्तिक ७ गते नेपाल आएका थिए । गएको असोजताका अमेरिकी ग्रिनकार्ड पाएपछि उनी काठमाडौंमा रहेकी पत्नी सुदीक्षा गिरीलाई पनि प्रक्रिया पूरा गरेर लैजानेबारे सल्लाहमा थिए ।बिदाको समय सकिन लागेपछि पछिल्लो एक सातायता उमेश पारिवारिक जमघट र भेटघाटमै व्यस्त रहे । यही क्रममा मंगलबार दाजु हिमेश केसीसहित बानेश्वरको एक रेस्टुराँमा बसेर पारिवारिक जमघट गरे । त्यही क्रममा उनले शनिबार आफू साथीभाइसँग व्यस्त रहने र छिट्टै अमेरिका प्रस्थान गर्ने जानकारी गराएका थिए । यही कुरा भनेर मंगलबार अपराह्न ४ बजेतिर दाजु हिमेशसँग छुट्टिएका उमेश त्यसपछि अस्थायी बसोबास गरिरहेको टोखा नगरपालिका३ स्थित ग्रान्डी भिला हाउजिङतर्फ लागे । पहिले ललितपुर र पछि बानेश्वर स्थायी बसोबास रहे पनि परिवारको मञ्जुरीबेगर ६ वर्षअघि सुदीक्षासँग विवाह भएपछि उमेश र परिवारबीच सम्बन्ध चिसिएको थियो । परिवारको असहमति रहेकाले उमेश अमेरिका जाँदा सुदीक्षा कहिले माइत र कहिले कोठामै बस्थिन् । त्यही कारण उमेशले ससुरालीको आडभरोसामा टोखामा कोठा खोजेर राखेका थिए ।पारिवारिक स्रोतका अनुसार उमेश टोखा क्षेत्रमै छिट्टै घर किन्ने तयारीमा थिए । यसको चाँजोपाँजो पनि ससुराली पक्षले नै मिलाइरहेको थियो । सुर्खेत स्थायी घर भएका उमेशका ससुराली गिरी परिवारको घर पनि टोखामै छ । शुक्रबार मध्यरात क्यानडाबाट आएको एउटा फोनले भने केसी परिवारलाई छाँगाबाट खसेजस्तो बनायो । क्यानडाबाट माइजू गीता कार्कीले हिमेशलाई सम्पर्क गरी उमेशको हत्या भएकोबारे जानकारी गराएकी थिइन् । गीताको फोन आउँदा रातको ३ बजिसकेको थियो । हिमेश परिवारका सदस्यलाई यसबारे जानकारी गराएर महाराजगन्जस्थित त्रिवि शिक्षण अस्पताल पुगे । महानगरीय प्रहरी वृत्त महाराजगन्जसँग पनि बुझे । माइजूले भनेअनुसार उमेशको बसेकै कोठामा हत्या भएको रहेछ । वृत्तका डीएसपी रोशन खड्काले मसला पिस्ने लोहोरोले टाउकोमा हानेर उमेशको हत्या गरेको र पछि सुदीक्षाले झुन्डिएर आत्महत्या गरेको आशंका रहेको बताएका छन् ।प्रहरीलाई शुक्रबार राति ८ बजेर ४५ मिनेटमा खबर आएको र त्यसलगत्तै ५ मिनेटमा घटनास्थलमा प्रहरी पुगेको उनको भनाइ छ । परिवारका सदस्यको अनुपस्थितिमा राति नै घटनाको मुचुल्का उठाएर दम्पतीको शव पोस्टमार्टमका लागि अस्पताल पुर्याएकामा केसी परिवारले असन्तुष्टि जनाएको छ । प्रहरीले भने सुदीक्षाका भाइ अमित गिरी, दिदी शर्मिला र स्थानीय जनप्रतिनिधिको रोहबरमा मुचुल्का बनाएर पोस्टमार्टमका लागि ल्याएको बताएको छ । केसी परिवारले भने घटनामा तेस्रो पक्षको पनि संलग्नता रहेको आशंका गरेको छ ।प्रहरीलाई किन ढिलो खबर ?मंगलबार बानेश्वरमा भएको जमघटपछि उमेशको घरका सदस्यसँग सम्पर्क थिएन । शनिबार भेट्ने गरी छुटेका उनी त्यसपछि टोखा गएका थिए । बुधबार उमेश र पत्नी सुदीक्षासँग शर्मिला गिरीको सम्पर्क भएको थियो । बिहीबार भने सुदीक्षासँग पटकपटक फोन सम्पर्क गर्दा पनि नलागेको बयान शर्मिलाले प्रहरीलाई दिएकी छन् । शर्मिलाले प्रहरीसँग भनेकी छन्, बिहीबार बहिनीसँग दिनभर सम्पर्क गर्न खोजें, भाइबरमा पनि कल गरें तर लागेन । कोठामै गएर कुरा गर्नुपर्यो भन्ठानें, भोलिपल्ट बिहान करिब ११ बजेतिर कोठामा पुग्दा भित्रबाट ढोका लगाइएको रहेछ, भान्सा कोठातर्फको ढोका ठेल्दा चुकुल खुस्कियो, त्यसपछि भित्र पसें अनि बहिनी झुन्डिएको अवस्था र ज्वाइँको शव गन्हाएको अवस्थामा भुइँमा ढलेको देखेपछि आत्तिएर बाहिर निस्किएँ । त्यसपछि आफू आत्तिँदै टोखास्थित घर पुगेर आमालाई सबै कुरा बताएको उनले जिकिर गरेकी छन् । अमेरिकामा भएका केही मानिसलाई पनि खबर गरेको उनको भनाइ छ । उमेश दम्पतीको हत्याबारे केसी परिवारलाई किन खबर गरिएन भन्नेमा प्रहरीले सूक्ष्म रूपमा अनुसन्धान भइरहेको जनाएको छ । महानगरीय अपराध महाशाखाका एसएसपी दीपक थापाका अनुसार शर्मिलाले शव देखेको करिब १० घण्टापछि मात्रै खबर गरेको, मृतकका परिवारलाई जानकारी नगराएको, सुदीक्षा गिरीले आत्महत्या गरेको वा हत्या भएको लगायत विषयमा सूक्ष्म रूपमा अनुसन्धान भइरहेको बताए । बहिनी र ज्वाइँबीच पहिलेदेखि नै पारिवारिक विवाद हुने गरेको पनि शर्मिलाले बताएकी छन् । उमेशका दाजु हिमेशले भाइबुहारीको हत्यामा तेस्रो पक्षको पनि संलग्नता हुन सक्ने आशंका गरे । सुदीक्षाले भाइको हत्या गरेर आत्महत्या गरिन् भन्ने पत्यार लाग्दैन, कतै आर्थिक कारण त घटना घटाइएन भन्ने हाम्रो आशंका छ, उनले भने, यहीअनुसार नै प्रहरीमा जाहेरी दिएका छौं, घटनाबारे पहिले नै थाहा पाएर पनि गिरी परिवारले हामीलाई किन जानकारी गराएनन् ? एसएसपी थापा केसी दम्पतीको मृत्युको कारण आवेग र निराशासँग पनि जोडिएको हुन सक्ने आशंका गर्छन् ।"
बर्सेनि ६ सयभन्दा बढीको हत्या,"२०७७ भदौ २६ गते भक्तपुरको मध्यपुर थिमी नगरपालिका९ निकोसेरास्थित एक घरमा ३६ वर्षीय सुदीप अधिकारी, ३४ वर्षीया सम्झना र उनीहरूका १५ वर्षीय छोरा सुशान्तको शव घरमा फेला पर्यो । सोही घरमा पालेको कुकुर पनि मृत अवस्थामा भेटियो । प्रहरी अनुसन्धानले सुदीपले श्रीमती, छोरा र कुकुरको हत्या गरी आत्महत्या गरेको निष्कर्ष निकाल्यो । २०७६ माघ २७ गते ललितपुरको सानेपामा पूर्वसचिव अर्जुन कार्कीकी पत्नी ४९ वर्षीया मुना र घरेलु कामदार २२ वर्षीय विजय चौधरी मृत अवस्थामा भेटिए । विजयले मुनाको हत्या गरी डोरीले पासो लगाएर आत्महत्या गरेको अनुसन्धानको निष्कर्ष निस्कियो । २०७५ भदौ ४ गते पूर्वराजदूत ८० वर्षीय केशव झा बबरमहलस्थित निवासमै मृत भेटिए । त्यस घटनामा पनि घरेलु कामदार सानुकान्छा तामाङलाई कसुरदार देखाएर मुद्दा दायर गरियो । तामाङलाई काठमाडौं जिल्ला अदालतको २०७६ भदौ २५ को आदेशमा पुर्पक्षका लागि जेल पठाइयो । यस्तै, २०७७ साउन २५ गते चितवन घर भई काठमाडौं बस्ने कल्पना मुडवरी पौडेलले छोरीको सहयोगमा दाङका कृष्णबहादुर बोहरालाई नशालु पदार्थ सेवन गराई लठ्याएर गोंगबुमा बीभत्स हत्या गरेकी थिइन् । टाउको र खुट्टा काटेर हत्या गरी घरबाट केही पर सार्वजनिकस्थलमा फ्याँकेर चितवन पुगेकी पौडेललाई २ दिनपछि प्रहरीले पक्राउ गरेको थियो । आफन्त र चिनेजानेकाबाटै भएका यी बीभत्स हत्यालाई आधार मान्ने हो भने यस्ता ९० प्रतिशत घटनामा बाहिरी पक्षको संलग्नता नदेखिने अनुसन्धानमा संलग्न प्रहरी अधिकारी बताउँछन् । एकाधबाहेक कर्तव्य ज्यानसम्बन्धी धेरैजसो घटनामा परिवारकै सदस्यको संलग्नता देखिने गरेको छ, महानगरीय अपराध महाशाखा प्रमुख एसएसपी दीपक थापाले भने, आर्थिक विवाद, पारिवारिक बेमेल र सनक तथा आवेग त्यसको मुख्य कारण देखिन्छ । प्रहरी प्रधान कार्यालयका अनुसार पछिल्लो ६ वर्षको तथ्यांकमा बर्सेनि परिवार, चिनेजानेका मानिस र तेस्रो पक्षबाट करिब ६ सयको हत्या भएको देखिन्छ । आर्थिक वर्ष २०७६७७ मा ५ सय ५५ जनाको घरेलु हतियार, चिर्पट र अन्य औजार प्रहारबाट हत्या भएको छ । आव २०७५७६ मा ६ सय ५९, २०७४७५ मा ६ सय २८, २०७३७४ मा ६ सय १६, २०७२७३ मा ६ सय र २०७१७२ मा ६ सय ६ जनाको हत्या हतियारऔजार प्रहारबाट भएको छ । एसएसपी थापा यस्ता अपराध गर्ने व्यक्तिमा आवेग, उत्तेजना, चेतनाको कमी, आर्थिक विवाद, प्रतिशोध नियन्त्रण गर्न नसक्दा त्यसले हत्या जस्तो बीभत्स रूप लिने गरेको बताउँछन् ।"
करेन्ट लागेर हात्ती मर्यो,राजविराज (कास) गहुँ खेतमा थापिएको विद्युतीय धरापमा परेर सप्तरीमा शुक्रबार राति एउटा जंगली भाले हात्ती मारिएको छ । खड्ग नगरपालिका५ अमहामा गहुँ खेतमा सुँढले तार छुँदा करेन्ट लागेर हात्ती मारिएको डिभिजन वन कार्यालय राजविराजका प्रमुख सन्तोष झाले बताए । उक्त क्षेत्रमा जंगली हात्तीले दुःख दिने गरेको छ । तर्साउन थापेको धरापमा अत्यधिक करेन्ट प्रवाह भएर हात्ती मरेको पाइएको छ । डेढ महिनाअघि सप्तरीकै कञ्चनरूप नगरपालिकामा पनि यसैगरी करेन्ट लागेर एउटा हात्ती मरेको थियो ।
नेपालइन्डोनेसिया उडान तयारी,काठमाडौं (कास) गरुडा इन्डोनेसिया एयरलाइन्सले नेपालमा सिधा उडान गर्ने भएको छ । उडानका लागि गरुडाले नेपालमा सोसाइटी इन्टरनेसनल ट्राभललाई जनरल सेल्स एजेन्ट (जीएसए) तोकेको छ । सोसाइटीका अध्यक्ष रविचन्द्र सिंहले आगामी जुलाईदेखि काठमाडौंबालीअस्ट्रेलिया उडान हुने बताए । उनका अनुसार गरुडा इन्डोनेसियाले वाइडबडी विमानबाट सातामा चार दिन उडान गर्ने तयारी गरिरहेको छ । नेपाल र इन्डोनेसियाबीच हवाई सम्झौता गर्ने तयारी भइरहेको छ । इन्डोनेसियाले गत वर्ष गरेको प्रस्तावमा नेपालले अध्ययन गरिरहेको नागरिक उड्डयन प्राधिकरणले जनाएको छ । हालसम्म नेपालले ४० वटा मुलुकसँग हवाई सम्झौता गरिसकेको छ तर नेपालमा १४ वटा मुलुकका २८ वटा विदेशी तथा नेपालका तीनवटा वायुसेवाले मात्रै अन्तर्राष्ट्रिय उडान गर्दै आएका छन् । कोभिडका कारण अन्तर्राष्ट्रियतर्फका नियमित उडान पूर्ण रूपमा सञ्चालनमा भने आइसकेका छैनन् । हाल प्राधिकरणले नेपालीसहित २० वटा वायुसेवालाई मात्रै हिउँदे यामको उडान अनुमति दिएको छ तर यात्रु अभावका कारण वायुसेवाहरूले उडान संख्या कटौती गरेका छन् ।
प्रहरी चौकी माग,रोल्पा (कास) जिल्लाका मुख्य दुई नाका निगालपानी र दलसिंगेमा प्रहरी चौकी स्थापना गर्नेबारे जिल्ला सुरक्षा समितिमा छलफल भएको छ । अन्तर जिल्ला सुरक्षा जाँच चौकीका रुपमा प्रयोगमा ल्याउन ती स्थानमा तत्काल प्रहरी चौकी स्थापना गर्न माथिल्लो तहमा मागसमेत गरिएको हो । दक्षिण पश्चिमको निगालपानीबाट सल्यान हुँदै दाङ जाने सडक पर्छ भने पश्चिमको दलसिंगेबाट सल्यान र दुईवटै रुकुम पुग्न सहज छ । सुरक्षा व्यवस्था चुस्त एवं दुरुस्त पार्न यी दुई स्थानमा प्रहरी चौकी स्थापना गरेर एकआपसमा समन्वय हुन आवश्यक भएको निर्णय प्रदेश र संघीय सुरक्षा निकायमा जानकारी पठाइएको जिल्ला प्रहरी कार्यालय रोल्पाका डीएसपी नरेशराज सुवेदीले बताए ।
टिपरको प्रदूषणले सास्ती,"(ललितपुर)  भैंसेपाटी, नख्खु, बागडोल र एकान्तकुनावासीले टिपरबाट निस्कने धूलोधूवाँ नियन्त्रण गर्न आग्रह गर्दै आएको आठ वर्ष बित्यो । यस क्षेत्रका सडक कालोपत्रे भए पनि नख्खु करिडोर र बुङमतीभैंसेपाटी भएर चल्ने टिपरको चक्कामा टाँसिएर आउने हिलो सुकेर वातावरण धुलाम्मे हुने गरेको छ । सांसद, मेयर, प्रहरीप्रशासनसहित बसेको खानी अनुगमन समितिले प्रदूषण न्यूनीकरण गर्ने निर्णय गरे पनि कार्यान्वयन नहुँदा स्थानीय सास्ती भोग्न बाध्य छन् । सुनुवाइ नभएपछि यही महिना मात्रै उनीहरूले दुईपटक सडक अवरुद्ध पारे । खानी सञ्चालक, ठेकेदार र जनप्रतिनिधि भने धूलो नियन्त्रण आफ्नो जिम्मेवारी नभएको भन्दै पन्छिँदै आएका छन् । नख्खुवरिपरिका धूवाँधूलो पीडित सरोकार समितिका संयोजक बलराम पाण्डेले जनप्रतिनिधिको गैरजिम्मेवारीका कारण कष्टकर जीवन बिताउन बाध्य बनेको बताए । खानी वैधअवैधसँग सरोकार भएन । धूलोधूवाँ नियन्त्रण हुनुपर्ने हाम्रो एकबुँदे माग हो, उनले भने, न्यायका लागि अदालतको ढोका ढकढक्याउनुपर्ने अवस्था आयो । २०७५ पुसमा जिल्ला समन्वय समिति (जिसस) ललितपुर प्रमुख अम्बरबहादुर खड्काको संयोजकत्वमा जिल्लाका सांसद, गोदावरी नगरका मेयर, वाग्मती गाउँपालिका प्रमुख, प्रमुख जिल्ला अधिकारीसहित बसेको खानीजन्य पदार्थ अनुगमन समितिको बैठकले निर्माण सामग्री ओसारपसार हुने सडकको प्रदूषण न्यूनीकरण स्थानीय तह र खानी सञ्चालकले गर्ने निर्णय गरेको थियो । निर्णय कार्यान्वयनमा भने कसैले चासो दिएनन् । गोदावरी नगरपालिका मेयर गजेन्द्र महर्जनले खानी व्यवसायीले गर्ने सहमति भएकाले उनीहरूले नै गर्नुपर्ने बताए । व्यवसायीले सहमति कार्यान्वयन नगर्नुको कारणबारे स्पष्टीकरण सोध्छौं, उनले भने । कर्मा कन्स्ट्रक्सनका व्यवस्थापक युनेश महर्जनले भने कर तिरेर नियमसंगत ठेक्का पाएकाले धूलोधूवाँ नियन्त्रणको जिम्मेवारी राज्यको भएको दाबी गरे । थप रकम खर्च गरेर पानी हाल्न नसकिने उनको भनाइ छ ।२०७२ मा क्रसर व्यवसायी संघ र स्थानीयबीच झरी परेका बाहेक अन्य समयमा पानी छर्कने, सडक व्यवस्थित गर्न ग्राभेल हाल्ने, खाल्डा पुर्ने, बस्तीमा गाडीको गति कम गर्ने, नख्खु पुलदेखि विष्णुदेवी मन्दिरसम्म कुचो लगाउने, राति १० देखि बिहान ५ बजेसम्म गाडी नचलाउनेलगायत सहमति भएको थियो । टिपर व्यवसायी संघका अध्यक्ष प्रकाश डोटेलले आफूहरूले निकासी, सवारी र रोड परमिट कर राज्यलाई तिरेकाले धूलोधूवाँ नियन्त्रण गर्न छुट्टै रकम व्यहोर्न नसकिने बताए । गोदावरी नगरमा दर्ता गर्न ५ लाख, बर्सेनि नवीकरण र आन्तरिक राजस्व कार्यालयमा ५०५० हजार, बिजुलीको मासिक ३० हजारसम्म तिर्नुपर्छ, उनले भने, धूलो नियन्त्रणमा पनि खर्च गर्न त सक्दैनौं । बुङमतीभैंसेपाटीनख्खु टिपर निषेधित सडक हो । तर नख्खु करिडोर र भैंसेपाटी सडक भएर दैनिक ६ सय टिपर चल्छन् । जिसस प्रमुख खड्काकै संयोजकत्वमा बसेको खानी अनुगमन समितिले दुई वर्षअघि टिपर नख्खु करिडोर (बस्तीबाहिर) बाट मात्र सञ्चालन गर्न दिने निर्णय गरेको थियो । स्थानीयले वातावरण धुलाम्मेको मार सर्वसाधारणलाई मात्र नभई यस क्षेत्रमा बसोबास गर्ने भीआईपीलाई पनि परेको, तर उनीहरू मौन बसेको भन्दै ललितपुर महागरलाई ज्ञापनपत्र बुझाएका छन् । ललितपुर१३ वडाध्यक्ष गणेश केसी नख्खु करिडोर कालोपत्र नगरी समस्या समाधान नहुने बताउँछन् । उपभोक्ता समितिको लापरबाहीले निम्तिएको समस्या समाधान गर्न जनप्रतिनिधिले पहल नगरेको स्थानीय पेशल दाहालले बताए ।"
नेकपा विभाजनसँगै राजदूतहरू फिर्ता बोलाउने गृहकार्य,"(काठमाडौं)  सत्तारूढ पार्टीमा विभाजन देखिएलगत्तै कार्यसम्पादन मूल्यांकन का नाममा विभिन्न मुलुकका राजदूतलाई फिर्ता बोलाउने गृहकार्य सुरु भएको छ ।पहिलो चरणमा नेकपाको दाहालनेपालसँग बढी सम्बन्ध भएका अस्ट्रेलिया, बहराइन, बंगलादेश, साउदी अरेबिया, डेनमार्कसहितका केही मुलुकमा रहेका राजदूतलाई घर फर्काउन पूर्वतयारी सुरु भएको छ । केन्द्र सरकारदेखि प्रदेश र स्थानीय तहमा समेत सत्तारूढ नेकपाको फुटले ठाडो प्रभाव पारेसँगै सत्तामा रहेको ओली समूहले बाहिरी जगत्मा सन्देश दिने गरी कूटनीतिक वृत्तमा आफ्नो सत्ता स्वार्थको प्रभाव देखाउन चाहेको हो ।आर्थिक हिनामिनाको अपुष्ट कारणकै भरमा तत्कालीन माओवादी केन्द्रको कोटाकी राजदूत लक्की शेर्पालाई फिर्ता बोलाइएपछि माओवादीकै कोटामा महेशराज दाहाल नोभेम्बर २०१९ मा अस्ट्रेलिया पुगेका थिए । अध्यक्ष पुष्पकमल दाहालका निकटस्थ मानिएका दाहाल माओवादीमा जानुअघि कांग्रेस कोटामा नेपाल टेलिभिजनको अध्यक्ष नियुक्त भएका थिए । म राज्यको प्रतिनिधि भएर आएको हुँ, फिर्ता हुनुपर्ने भन्ने लिखित सूचना नआएसम्म तोकिएको जिम्मेवारीमै रहनेछु, राजदूत दाहालले कान्तिपुरसँग फोनमा भने । उनले आफू कुनै पार्टी वा व्यक्तिविशेषको निकटस्थ नरहेको दाबी गरे ।बहराइनका राजदूत पदम सुन्दास पनि दाहाल खेमाका रूपमा चिनिन्छन् । उनी २०१७ को जुनमा राजदूत नियुक्त भएका थिए, उनको अब ६ महिना मात्रै कार्यकाल बाँकी छ । नेपालमा छँदा दलित मुक्ति अभियानका कारण चिनिएका ७५ वर्षीय सुन्दास आफूले कूटनीतिक जिम्मेवारीबाट फिर्ता हुनुपर्ने सूचना आएमा त्यसका लागि तयार रहेको बताए । तर म कूटनीतिक हैसियतमा छु, कुनै गुट वा खेमाभन्दा पनि राज्यको प्रतिनिधित्वलाई सदैव शिरोधार्य गरेको छु, उनले भने ।एमाले राजनीतिको पृष्ठभूमिबाट उठेर विगतमा सांसद, मन्त्री भइसकेका रौतहटका वंशीधर मिश्रलाई पनि तत्कालीन एमालेमा माधव नेपाल खेमाका नेता भनेर चिनिन्थ्यो । केपी ओली सरकारले २०१९ सेप्टेम्बरमा बंगलादेशका लागि राजदूत नियुक्त गरे पनि मिश्रलाई पछिल्लो समीकरणमा दाहालनेपाल खेमा को भनेर ट्याग लगाइँदै आएको छ । पछिल्ला महिनामा बंगलादेशबाट समयमै रासायनिक मल ल्याउन कृषिमन्त्री धनश्याम भुसालसँगै राजदूत मिश्र पनि असफल रहेको कार्यसम्पादन मूल्यांकन देखाएर फिर्ता गर्न प्रक्रिया सुरु गरिएको परराष्ट्र स्रोतले जनायो । म कुनै राजनीतिमा संलग्न छैन, सरकारको मर्जीमा चल्ने हो, राजदूत मिश्रले भने, फेरि म नेता माधव नेपालको कोटामा ढाका आएको होइन, बरु म परराष्ट्रमन्त्री प्रदीप ज्ञवालीको मान्छे हो । साउदी अरेबियामा रहेका राजदूत महेन्द्रप्रसाद सिंह राजपुत दाहालनिकट मानिन्छन् । उनी २०१७ नोभेम्बरमा नियुक्त भएका थिए । डेनमार्कस्थित राजदूत युवनाथ लम्सालको पनि चारवर्षे कार्यकाल सकिन चार महिना मात्रै रहे पनि दाहाल खेमा बाट नियुक्त भएकाले उनलाई पनि कार्यदक्षताकै कारण देखाएरै फिर्ता गर्ने प्रक्रिया सुरु भएको छ । मलेसियामा कार्यरत राजदूत उदयराज पाण्डे पनि हाल नेकपाभित्र स्वतन्त्र हैसियतमा रहेका नेता वामदेव गौतम निकटस्थ रहेको र उनको पछिल्लो समर्थन हेरेर फिर्ता गर्नेनगर्ने निर्णय हुने बालुवाटारनिकट स्रोतले जनायो । उनी राजदूत बनेर २०१९ मार्चमा क्वालालम्पुर गएका हुन् । उनी तत्कालीन एमालेबाट माले फुट्दा सहाना प्रधान र गौतमसँग थिए । पछि सहाना प्रधान परराष्ट्रमन्त्री हुँदा सल्लाहकार पनि भए ।यीबाहेक श्रीलंका र दक्षिण कोरियाजस्ता नेपालसँगको क्षेत्रीय वा श्रमकूटनीतिका अर्थमा निकटवर्ती सम्बन्ध रहेका मुलुकमा दुई वर्षयता राजदूत नियुक्त हुन सकेका छैनन् । जापान, म्यानमार र ओमानमा रहेका राजदूत पनि बढीमा ६ महिनामा कार्यकाल पूरा भएर घर फिर्दै छन् । यसरी अवधि केही महिना मात्रै बाँकी रहेका राजदूतका हकमा फिर्ता बोलाउने निर्णय लागू नगर्न परराष्ट्रकै एउटा तहबाट दबाब आएकाले यसमा टुंगोमा पुग्न केही ढिलाइ भएको हो, हालै राजदूतका रूपमा सेवा अवधि पूरा गरेर फिरेका मन्त्रालयका एक सहसचिवले भने, यसमा राजनीतिकभन्दा पनि बढी प्रतिशोध र बदलाको सन्देश जाने भएकाले यसो नगर्न सुझाइएको छ । गत वर्ष केही महिना मात्रै कार्यकाल बाँकी रहेका राजदूत लीलामणि पौड्याललाई कुनै आधारबिना फिर्ता बोलाइँदा सरकारले कूटनीतिक वृत्तमा आलोचना खेप्नुपरेको उदाहरण पनि दिइएको छ ।फरक राजनीतिक पृष्ठभूमि र सिफारिसमा गएका भए पनि जापानकी राजदूत प्रतिभा राणा (राप्रपा), ओमानकी शर्मिला पराजुली ढकाल (तत्कालीन फोरम लोकतान्त्रिक) र म्यानमारका भीमकुमार उदास (कांग्रेस) भने कहिल्यै पनि कार्यसम्पादन मूल्यांकन को देखावटी प्रक्रियामा परेका छैनन् । चार वर्षअघि तत्कालीन प्रधानमन्त्री पुष्पकमल दाहाल (माओवादी केन्द्र) र परराष्ट्रमन्त्री डा प्रकाशशरण महत (कांग्रेस) को पालामा नियुक्त भएकामध्ये कतारका राजदूत रमेश कोइराला र दक्षिण कोरियास्थित राजदूत अर्जुनजंगबहादुर सिंह झन्डै दुई वर्षअघि फिर्ता आइसकेका छन् । तर, सँगै नियुक्ति पाएका ढकाल, उदास र राणा भने आफ्नै राजनीतिक सम्बन्ध तथा पहुँचका आधारमा अडिएर बसेका छन् । त्यसमा पनि विगतमा जोर्डनका लागि अवैतनिक राजदूत रहेका उदास अहिलेको राजदूत नियुक्तिसम्बन्धी निर्देशिकाअनुसार राजदूत बन्न योग्य पात्र नभए पनि आफ्नै प्रभाव र पहुँचमा राजदूतका रूपमा बसिरहेको परराष्ट्रका एक अधिकारीले बताए । अहिलेको निर्देशिकाअनुसार कुनै विदेशी राष्ट्रको हकहित पक्षधर भएर काम गरेको कोही व्यक्ति नेपाल सरकारको राजदूत हुन नसक्ने प्रावधान स्पष्ट रूपमा उल्लेख छ ।"
'प्रधानमन्त्रीद्वारा सर्वसत्तावाद र निरंकुशता लाद्ने प्रयास,"(मोरङ)  पूर्वप्रधानमन्त्री तथा जनता समाजवादी पार्टीका राष्ट्रिय परिषद् अध्यक्ष बाबुराम भट्टराई र कार्यकारी अध्यक्ष उपेन्द्र यादवले प्रधानमन्त्री केपी शर्मा ओलीले जनतालाई धोका दिई प्रतिक्रान्ति गरेर सर्वसत्तावाद र निरंकुशता लाद्न खोजेको आरोप लगाएका छन् । जसपाले विराटनगरमा शनिबार आयोजना गरेको जनप्रदर्शन तथा विरोधसभामा भट्टराईले प्रधानमन्त्री ओलीलाई ३० दिनमा सडकबाटै फाल्ने उद्घोष गरेका छन् । जननिर्वाचित प्रधानमन्त्रीले जनतालाई धोका दिएर राजा महेन्द्रको बाटोमा अगाडि बढेर प्रतिक्रान्ति गरेको भट्टराईले आरोप लगाए । ३० वर्ष लगाएर राजा महेन्द्र फालेका नेपालीले ३० दिन नभए ३० सातामा प्रधानमन्त्री ओलीको प्रतिगमनलाई फालेर अहिलेसम्म प्राप्त उपलब्धिको रक्षा गर्दै अघि बढ्ने उनको भनाइ थियो । अहिलेसम्मको प्राप्त उपलब्धि सडकबाटै पुनःस्थापित गरेपछि संविधानको अपूर्णता संघीयता, शासकीय स्वरूप, निर्वाचन प्रणाली, नागरिकतालगायतका विषयलाई संशोधन गरेर अगाडि जान्छौं, उनले भने, अहिले प्रतिगमन सच्चिन संसद् पुनःस्थापना गर्नुपर्छ र यो विषयमा सर्वोच्च अदालतको निर्णय के आउँछ, पर्खेर बसेका छौं, होइन भने जनताले आफ्ना अधिकार छाड्दैनन् । प्रधानमन्त्री ओलीको निरंकुश र फासिस्ट प्रवृत्तिलाई परास्त गर्न भट्टराईले सबै दललाई आग्रह गरे । नेकपा आधिकारिकताको टुंगो लागेको छैन । दाहालनेपाल समूह अहिले पनि प्रधानमन्त्री ओली सच्चिएर आउने आशमा छ तर यसबाट केही हुनेवाला छैन, उनले भने, दाहालनेपाल समूहले छिट्टै आफ्नो कित्ता प्रस्ट गरोस् । उनले कांग्रेसलाई ढुलमुले नीति त्यागेर आन्दोलनमा सँगै आउन आग्रह गरे । कांग्रेसले चुनाव जित्छु भन्नु त्योभन्दा ठूलो भ्रम अरू केही पनि होइन । किनकि बीपी कोइरालाले पञ्चायतको र गिरिजाप्रसाद कोइरालाले राजा महेन्द्रको चुनावमा भाग लिएका थिएनन्, उनले भने, त्यसैले कांग्रेसका नेताहरूले इतिहास सम्झिऊन् । ओलीसँग सती जाने काम नगरून् ।कार्यकारी अध्यक्ष यादवले संविधानमा हुँदै नभएका अधिकार प्रयोग गरी प्रतिनिधिसभा विघटन गर्नु असंवैधानिक र प्रतिगामी कदम भएको बताए । असंवैधानिक कदम खारेज गरी प्रधानमन्त्री ओलीलाई सत्ताबाट हटाउनु अहिलेको आवश्यकता हो, उनले भने, प्रधानमन्त्री ओलीले संसद् भंग गरेर चुनाव गराउन नभई सर्वसत्तावाद र निरंकुशता लाद्ने दुष्प्रयास गरेका छन् । कामचलाउ सरकार भएर पनि मन्त्रिपरिषद् विस्तार गर्नुले प्रधानमन्त्री ओलीको नियतमा खोट रहेको भन्दै यादवले संघीयता, लोकतन्त्र, गणतन्त्र, समावेशिता उल्लेख भएको संबिधान जोगाउन प्रतिनिधिसभा पुनःस्थापनाका लागि सडक संघर्षमा उत्रिनुपरेको बताए । प्रदेशसभा र स्थानीय तहलाई खारेज गर्ने, संकटकाल लगाउने तथा सेना परिचालन गर्नेजस्ता प्रधानमन्त्री ओलीको धम्कीले उनैलाई समाप्त पार्ने यादवको भनाइ छ । न्यायालयमा पनि प्रधानमन्त्री ओलीले सेटिङ गरेको हल्ला छ, सेटिङकै आधारमा जनताको अधिकार खोस्ने र संविधान, लोकतन्त्र, गणतन्त्र, संघीयता, समावेशितामाथि प्रहार भयो भने जनअदालतमा जान्छौं, उनले भने, जनताको अदालत जनसंघर्षबाटै विरोधी र प्रतिगमनकारी शक्तिलाई फाल्छौं । प्रतिगमनलाई परास्त गर्न कांग्रेसलाई संयुक्त आन्दोलनमा आउन आह्वान गर्दै उनले थपे, प्रधानमन्त्री ओलीको दुष्कर्मलाई साथ दिए कांग्रेसको इतिहासमाथि प्रश्न उठ्छ ।"
चितवनमा चारो खोज्दै मंगोलियाको चरा,"(चितवन)  मंगोलिया भन्ने देशको नाम धेरैले सुने पनि न त जाने नेपाली धेरै छन् न त्यहाँबाट नेपाल आउने । चितवनबाट पनि त्यो देश जानेआउने झनै कति होलान् १ तर मान्छेले जोड्न नसकेको चितवन र मंगोलियालाई वर्षांैंदेखि चराको एउटा प्रजातिले जोडेको छ । हिउँद लागेपछि मंगोलियाबाट कमन क्रेन चराको एउटा हूल वर्षौंदेखि चितवनको दिव्यनगर फाँटमा आइरहेको छ ।नेपालको अन्यत्र खासै देखिँदैन । यो चरा मंगोलियाबाट हजारौं किलोमिटर दूरी पार गरेर अग्ला हिमशृंखला नाघेर चितवनको दिव्यनगर फाँटमा भने वर्षौंदेखि आइरहेको छ, चितवनको सौराहामा मुख्य कार्यालय रहेको चरा संरक्षणसम्बन्धी काम गर्ने संस्था बर्ड एजुकेसन सोसाइटीका अध्यक्ष रमेश चौधरीले भने । चराको समूहलाई मंगोलियादेखि चितवनसम्म तान्ने मुख्य माध्यम धान फल्ने फाँट हो ।कमन क्रेन अर्थात् लक्ष्मण सारसलाई हामी धेरैले कर्याङ्कुरुङ भन्दा चिन्छौं । हो, तिनै कर्याङकुरुङ मंगोलियादेखि चितवनसम्म आइपुग्छन् । चितवनमा आएर उनीहरू बस्ने भनेको पश्चिम चितवनको नारायणी नदीकिनार नजिक दिव्यनगरमा हो । धान काटेर भ्याएपछि उनीहरू आउँछन् । खेतमा चारो खोज्छन् अनि आडैमा रहेको नारायणीको बगरमा गएर झुन्डमा बस्छन्, अध्यक्ष चौधरीले भने ।चराविद् हेमसागर बराल पहिले पहिले कोसी नदी आडको सप्तरी, सिरहा र कर्णाली नदी आसपासको कैलाली, बर्दियाका गाउँमा कर्याङकुरुङ देखिने बताउँछन् । अहिले पनि फाट्टफुट्ट त्यता नदेखिने हैन तर हिउँदमा प्रमुख रूपमा चितवनको दिव्यनगरमा देखिन्छ, उनले भने । धानबाली र सिमसार जोगिएका कारण दिव्यनगरलाई कर्याङकुरुङले लगातार रोजी राखेको उनले बताए । अन्यत्र धानखेत कम हुँदै, सिमसार मासिँदै गएपछि कर्याङकुरुङ आउन छाडे । दिव्यनगरमा बाली लगाउने परम्परागत कृषिको चलन बदलिएको छ । धान छाडेर तरकारी लगाउने, माछाकुखुरा पाल्ने चलन बढेको छ । यसले गर्दा कर्याङकुरुङ पछि नआउन पनि सक्छ । त्यसैले स्थानीयलाई यसबारे बुझाउन थालेका छौं, बर्ड एजुकेसन सोसाइटीका अध्यक्ष रमेश चौधरीले बताए । चराविद् बरालका अनुसार कर्याङकुरुङ मंगोलियामा बच्चा कोरल्ने र हुर्काउने गर्दागर्दै त्यहाँ जाडो बढ्छ । जमिन पूरै हिउँले ढाक्छ । त्यसैले कर्याङकुरुङ खानाको खोजीमा दक्षिण लाग्छन् । उनीहरूको ठूलो समूह भारतको गुजरात र राजस्थान पुग्छ । सानो समूह नेपालमा अडिन्छ । आहारा भेटिए यो चरा धेरै संख्यामा नेपालमा अझै धेरै आउने सम्भावना छ तर मानवीय चाप र खेती प्रणालीमा आएको परिवर्तनले आउनै ठप्प हुने हो कि भन्ने जोखिम पनि छ । धान खेत दिव्यनगरबाहेक अन्यत्र पनि छ तर यहाँ नै कर्याङकुरुङ किन आएको छ भन्दा उसलाई बस्नका लागि उपयुक्त हुने नारायणीको बगर पनि छ । त्यसैले खाना र बासस्थल दुवै राम्रो भएका कारण मंगोलियाबाट यहाँसम्म चरा आए । यसलाई गर्व गर्नुपर्छ, सोसाइटीका अध्यक्ष चौधरीले भने । कर्याङकुरुङ चर्ने खेत जस्ताको तस्तै रहोस् भन्ने मुख्य ध्याउन्न चराप्रेमीको छ ।तीनचार बिघा फाँट जोगाउन सके राम्रो हुन्थ्यो । यस्ता चरा पाइन्छन् भनेपछि त्यो ठाउँ पर्यटकीय क्षेत्र पनि बन्नेछ । स्थानीयलाई लाभ पुग्छ, हामी यो काममा लागेका छौं, अध्यक्ष चौधरीले भने । चराबारे जानकार बर्ड एजुकेसन सोसाइटीका पूर्वअध्यक्ष वासु बिडारी दिव्यनगरमा लगातार देखिए पनि पछिल्ला वर्षमा कर्याङकुरुङको संख्या घट्दो रहेको बताउँछन् । बढीमा १५२ वटासम्म यो चरा देखिएको थियो । पाँच वर्षअघि १५२ वटा देखेका थियौं । गत वर्ष ७०८० वटा देखियो । १५२ बाट बढ्न सकेको छैन, बिडारीले भने । झरेको धान र ससाना किरा खान र आडको बगरमा बस्न आउने यो चरालाई चितवनमा आइरहने बनाउन सबैले मिलेर काम गर्नुपर्ने उनले बताए । भारतमा यो चराका लागि भनेर सरकारी तवरमै धान किनेर खेतमा छर्ने गरेको उनले बताए तर नेपालमा चरा संरक्षणमा लागेका बाहेक अरूले वास्ता गरेका छैनन् ।"
पूर्वप्रधानन्यायाधीशहरूको प्रतिक्रियाको अर्थ,"मुलुकका चार पूर्वप्रधानन्यायाधीशले शुक्रबार एउटा अभूतपूर्व संयुक्त विज्ञप्ति जारी गर्दै भनेका छन्, आकर्षित नहुने धारा ग्रहण गरी प्रतिनिधिसभा विघटन गरिएको पाइन्छ । अर्थात् हालै गरिएको प्रतिनिधिसभा विघटनको संवैधानिक वैधता छैन । सामान्य समय र साधारण विषयमा हुन्थ्यो भने अदालतमा प्रवेश गरिसकेको एउटा मुद्दामा पूर्वप्रधानन्यायाधीशहरूले यसरी एक स्वरमा सार्वजनिक मत जाहेर गरिरहनु पर्दैन थियो । यो सहज ज्ञान सम्बन्धित क्षेत्रका यी प्रबुद्ध व्यक्तित्वहरूलाई नभएको होइन । तर मुलुकका कार्यकारीले नै संविधान मिचेर अगाडि बढिरहेको यो समय आफैंमा असामान्य भएकाले सर्वोच्च न्यायालयका यी पूर्वप्रमुखहरूलाई यस्तो आवश्यकता परेको देखिन्छ । देशमा गम्भीर संवैधानिक दुर्घटनाको आभास भएकैले पूर्वप्रधानन्यायाधीशहरू मीनबहादुर रायमाझी, अनुपराज शर्मा, कल्याण श्रेष्ठ र सुशीला कार्की एकजुट भएर आफ्नो आस्थाको आवाज मुखरित गर्न बाध्य भएका हुन् । विश्वास गर्न सकिन्छ, आफ्नो समयमा स्वच्छ छविका साथ न्यायालय हाँकेका उनीहरूको यो संयुक्त आवाजले हठात् आक्रमणमा परेको संविधानलाई थप सिकिस्त नबनाउन दिशाबोध गर्नेछ । यस प्रतिक्रियाले पक्कै पनि राजनीतिक र संवैधानिक गतिरोधको यो निशाकालमा उज्यालो छर्न ठूलो मद्दत पुर्याउनेछ । अहिलेको मुख्य सवाल, पूर्वप्रधानन्यायाधीशहरूले किन संयुक्त विज्ञप्ति निकाले भन्ने हुँदै होइन । बरु यसरी सार्वजनिक मत जाहेर गर्नुपर्ने कारण किन आइलाग्यो भन्ने हो । प्रधानमन्त्री केपी शर्मा ओलीले जसरी आफ्नै अहम्को धारा प्रयोग गरेर पुस ५ मा संसद् विघटन गरे, त्यसबाट उत्पन्न संकटले मुलुकमा निम्तिएको र थप निम्तिन सक्ने संवैधानिक विचलनको चिन्ता आजको प्रधान प्रश्न हो । यही चिन्ताबोध भएरै न्याय क्षेत्रका यी हस्तीहरूले यस अवस्थाको तथ्यबोध गराएका हुन् । दार्शनिक दाँतेले ठूलो नैतिक संकटका बेलासमेत आफ्नो तटस्थता कायम राखिराख्नेका लागि नर्कको सबभन्दा तातो ठाउँ सुरक्षित छ भनेको, आवाजको अर्थ भएकाहरू यस्तै बेला चुप नलागून् भनेरै हो । सायद यही कारण हुनुपर्छ, संविधानमा अस्वाभाविक संकट आएको यसबेला यी चार पूर्वप्रधानन्यायाधीशले पनि मौन बसिरहनु उचित ठानेनन्, जुन आफैंमा अर्थपूर्ण छ । उल्लेख गरिरहनु परेन, संविधानको कुनै पनि धाराउपधाराले अहिलेको अवस्थामा संसद् विघटनको परिकल्पना गरेको छैन । बरु यसका प्रावधानहरूले बहुमतप्राप्त प्रधानमन्त्रीलाई यस्तो कदम चाल्न निषेध गरेका छन् । प्रजातन्त्र पुनःस्थापनापछि भएको सत्ताखेलबाट आजित जनताको मागका आधारमै संविधानसभाले संसदीय व्यवस्थामा यस्तो सुधार गरेको हो । तैपनि प्रधानमन्त्री ओली र राष्ट्रपति विद्यादेवी भण्डारीको बलात् प्रहार संविधानले खेप्नुपरेको छ र आज यो मुद्दा सर्वोच्च अदालतमा विचाराधीन छ । आशा गरौं न्यायालयबाट यस प्रश्नको चाँडै निरूपण हुने नै छ, तर जुन हिसाबले सत्ताकै महत्त्वपूर्ण व्यक्तिहरूले तर्कतथ्यका आधारमा भन्दा पनि संदिग्ध तरिकाले संसद् विघटन सदर हुने जिद्दी गरिरहेका छन्, त्यसले भने आम आशंका बढाएको छ । र, त्यही संशयलाई चिर्न पनि पूर्वप्रधानन्यायाधीशहरूबाट यस्तो विज्ञप्ति आएको बुझ्न मुस्किल छैन । त्यसो त, यो विषयमा देश सम्पूर्ण रूपमा विभक्त छैन । लगभग पूरै मुलुक प्रतिनिधिसभा विघटनको विपक्षमा छ । सत्तालाभ लिइरहेको एउटा पंक्ति मात्रै यसको पक्षमा देखिन्छ । तर, त्यही पंक्ति आज न्यायालयलाई प्रत्यक्षजस्तै धम्की दिइरहेको छ र भन्दै छ यो राजनीतिक प्रश्न हो, अदालतले हेर्नै सक्दैन । यसो भन्नुको सोझो अर्थ हो अदालतबाट भोलि त्यही फैसला आउँछ, जे आज हामीले भन्दै छौं । खासगरी, प्रधानमन्त्री र उनका सहयोगी गणले जसरी अदालतले संविधान पुनःस्थापना गर्न नसक्ने सार्वजनिक जिकिर गर्दै आएका छन्, यसले जनमानसमा ठूलो भ्रान्ति छाडेको छ । अदालतलाई कार्यपालिकीय निकायका रूपमा बुझाउने मनसाय यसमा अन्तर्निहित देखिन्छ । यस्तो अधिप्रचारको आधार जे भए पनि, यसले न्यायपालिकाप्रतिको जनआस्थालाई बिटुलो बनाउन भने पक्कै खोजेको छ । यही भ्रम हटाउन पनि सर्वोच्चका पूर्वन्यायमूर्तिहरूको यो सार्वजनिक सन्देशले बल पुर्याएको छ । उल्लिखित विज्ञप्तिमा प्रस्टै भनिएको छ, स्पष्ट रूपमा संविधानले अधिकार दिएकामा बाहेक प्रतिनिधिसभा विघटन गर्नेजस्तो अधिकार आफूमा अन्तर्निहित रहेको भन्न, अधिकार सिर्जना गर्न वा ग्रहण गर्न मिल्ने अवस्था देखिँदैन । तसर्थ, वर्तमान अन्योलपूर्ण उडानको सहज र सुरक्षित अवतरणका लागि बाटो सहजै देखियोस् भनेरै मुलुकका जिम्मेवार नागरिकहरूले मार्गसूचकको भूमिका निर्वाह गरेको रूपमा यो सामूहिक अभिव्यक्तिलाई लिन सकिन्छ । यहाँ के स्मरणीय हुन्छ भने, पूर्वप्रधानन्यायधीशहरूको यो प्रतिक्रिया अदालतप्रतिको अविश्वासभन्दा पनि संविधान, संविधानवाद र विधिको शासनका पक्षमा अविच्छिन्न उभिएको र उभिनुपर्ने न्यायिक संस्थालाई दिइएको ढाडस हो । र, अदालतमाथि बक्रदृष्टि राख्ने सत्ता नजरप्रतिको खबरदारी हो । कदाचित् कार्यपालिकाबाट गरिएको संविधानको दुरुपयोगले नै निरन्तरता पाएमा संविधान, संविधानवाद र विधिको शासन मात्र होइन वर्तमान व्यवस्था नै धूलिसात हुने भयका कारण सम्पूर्ण सचेत नागरिकहरू बेचैन भएको बेलामा प्रबुद्ध व्यक्तित्वहरूबाट आएको यो सन्देशले निश्चय पनि केही भरोसा दिलाएको छ । यहाँ सकारात्मक दृष्टि राख्नुपर्छ, कुनै पनि कारणले अहिलेकै अवस्थामा सर्वोच्च अदालतको न्यायिक निष्ठामा प्रश्न गर्न सकिँदैन । आजसम्म महत्त्वपूर्ण संवैधानिक, कानुनी र नागरिक अधिकारका प्रश्नहरूमा अदालत हमेसा न्याय र सत्यकै पक्षमा उभिएको इतिहास छ, चाहे त्यो पञ्चायतकालमा होस् या राजाको सक्रिय शासन अवधिमा । यही असल अभ्यासको निरन्तरताका लागि पदासीन न्यायमूर्ति तथा न्यायालयको आत्मबल बढाउन पनि पूर्वप्रधानन्यायाधीशहरूको यो विज्ञप्ति उपयोगी हुन सक्छ । सत्तापक्षले जतिसुकै भ्रम छरे पनि आजसम्म सर्वोच्च अदालतले संविधान र व्यवस्थाका पक्षमा फैसला दिने आम विश्वास छ । तैपनि, व्यवस्थाविपरीतका कदमहरूले मान्यता पाउने हो भने मुलुक दिशाविहीन अवस्थामा जाने तर्फ सचेत गराएको पूर्वप्रधानन्यायाधीशहरूको विज्ञप्तिलाई भने त्यसै बिर्सिदिन मिल्दैन । र, कुनै पनि समसामयिक घटना वा परिस्थितिविशेषले संविधानको आधारभूत मूल्य परिवर्तन हुन सक्दैन र दिशा परिवर्तन पनि हुन सक्दैन भन्ने विज्ञप्तिअंश यहाँ मननीय छ । आशा गरौं, यिनै प्रबुद्ध व्यक्तिलगायतका सचेत नागरिक तप्काहरूले छरेको उज्यालोका बलमा सम्बन्धित सबै पक्षले अहिलेको गतिरोधको अन्त्य गर्नेछन् ।"
न्यायसंगत निर्णयको प्रतीक्षा,"अप्ठ्यारोमा प्रधानन्यायाधीश समाचारले प्रतिनिधिसभा विघटनको मुद्दा कता पुग्यो भनेर जानकारी दियो । प्रधानन्यायाधीशको गतिविधिले न्यायमा गडबड हुन्छ कि भन्ने शंका उत्पन्न गरेको छ तर प्रतीक्षा गर्नुबाहेक विकल्प छैन । सर्वोच्च अदालतका भूतपूर्व एवम् बहालवाला न्यायाधीशहरूले प्रधानमन्त्री ओलीले विघटन गरेको प्रतिनिधिसभाको मुद्दालाई संवैधानिक इजलासको साटो बृहत् पूर्ण इजलासमा सुनुवाइ गर्नुपर्ने सुझाव दिएका छन् । समाचारअनुसार केही न्यायाधीशले संवैधानिक इजलासमा भइरहेको निवेदनको सुनुवाइप्रति असन्तुष्टि व्यक्त गरेका छन् । संविधानको भावना र चाहनाविपरीत प्रतिनिधिसभा विघटन गरियो । यस मुद्दालाई किनारा लगाउन गम्भीर ढंगले इजलास गठनको आधार र औचित्य एवम् बृहत् पूर्ण इजलासको सान्दर्भिकताबारे बहस हुनु सकारात्मक पाटो हो । अधिकांशको माग र सुझाव प्रतिनिधिसभा विघटनसम्बन्धी मुद्दा हेर्न १३ सदस्यीय बृहत् पूर्ण इजलास गठन हुनुपर्छ भन्ने छ । उता अस्वाभाविक र असंवैधानिक कदमबाट प्रतिनिधिसभा विघटन गरेका प्रधानमन्त्री ओली हरेक भाषणमा आफैं प्रधानन्यायाधीश पदमा कार्यरत रहेजस्तै गरी प्रतिनिधिसभा कुनै हालतमा पुनःस्थापना नहुने ठोकुवा गर्दै छन् । प्रधानमन्त्रीजस्तो व्यक्तिको यस्तो बोलीले नागरिकहरूमा अनेक शंका उब्जनु स्वाभाविक हो । उनको यस्तो भाषाले नागरिक अलमलमा छन् । आफ्नै पार्टीको विधि र कानुनसम्मत सरकार सञ्चालन गर्न आग्रह र स्वाभाविक दबाबको प्रतिकारस्वरूप गरेको असंवैधानिक निर्णयलाई वारपार गर्ने जिम्मेवारी सर्वोच्च अदालतको काँधमा आइपुगेको छ । अतः बृहत् पूर्ण इजलास गठन गरेर गम्भीरतापूर्वक सुनुवाइ गर्दै संविधानका हरफहरफको व्याख्या सर्वोच्चले गर्नुपर्छ । सरकार प्रमुखको धम्कीसित नडराई विद्यमान नजिर, प्रमाण, जनभावनाका आधारमा मुलुकलाई छिट्टै सर्वोच्चले निकास दिनेछ भन्ने आसमा जनता छन् । गंगाराज अर्याल, पाणिनि८, अर्घाखाँची"
"कोरोना, राजनीति र वायु प्रदूषण","युरोपमा कोभिड१९ को तेस्रो लहर तीव्र भइरहँदा विश्वभर सन्त्रास थपिएको छ । बेलायतबाट नेपाल आएका केही व्यक्तिमा सो भाइरस पाइएको पुष्टि भएपछि रोगले उग्ररूप लिन सक्ने शंका यता पनि बढेको छ । त्यसमाथि गत सोमबार र मंगलबार एक्कासि मौसम बदलिएर बादलले आकाश ढाकेको, काठमाडौं उपत्यका इतिहासमै पहिलोपटक सबैभन्दा बढी प्रदूषित भएको खबर सार्वजनिक भएपछि अर्को आतंक मच्चियो । विश्वका विभिन्न ५० सहरमध्ये काठमाडौं वायु प्रदूषणमा एक नम्बरमा उक्लिएको सन्दर्भले सबै नेपालीलाई मर्माहत तुल्याइदियो । कोरोनाबाट त्रसित सर्वसाधारणमाझ प्रदूषणले श्वासप्रश्वासको समस्या जटिल बन्न सक्ने भय पनि थपियो । राजनीतिक एजेन्डा भट्ट्याउँदै उफ्रने, आफ्नो स्वार्थसिद्धिका लागि मरिमेट्ने नेता र तिनका पिछलग्गूलाई प्रदूषणको आपत्, सर्वसाधारणको दुःखपीडा, मुलुकको धूमिल बनेको साखबारे कुनै चासो देखिएन । खासगरी नेकपाका विभाजित समूहबीच चलेको दोहोरी इतिहासमै बिर्सिनसक्नु बनेको छ यतिबेला । विपक्षीमाथि देखाउने संवेदनहीनता, मानमर्दनले सीमा नाघेको छ । कामचलाउ प्रधानमन्त्री केपी शर्मा ओली लामो समयपछि बालुवाटारबाट चुरिँदै निस्कन लागेका छन्, निकृष्ठ शब्दले दाहालनेपाललाई होच्याउने शैलीमा प्रहार गर्न थालेका छन् । उता दाहालनेपाल पक्ष पनि कामचलाउ प्रधानमन्त्री ओलीमाथि हदैसम्मको अपशब्द प्रयोग गरिरहेका छन् । दुवै पक्ष अर्काको अवगुण देखाएर आफू ठूलो बन्न खोज्ने, एकअर्कालाई गाली गरेर ताली सुन्न रुचाउने शैलीमा आफ्ना झुन्डबीच नाचिरहेका छन्, मौका परे विपक्षीलाई काँचै खाउँलाझैं गर्न थालेका छन् । यतिबेला कामचलाउ प्रधानमन्त्री आफूलाई ऐन कानुनभन्दा माथि ठान्दै सर्वोच्च अदालतमाथि औंला ठड्याइरहेका छन् । गर्नेलाई भन्दा देख्नेलाई लाज लाग्न थालिसक्यो । राजधानीको कोरोना संक्रमण, वायु प्रदूषणले सर्वसाधारण आक्रान्त भएको बेला नेकपाको विषाक्त धूवाँ मुलुकभर फैलिसकेको छ । यसैबीच छिमेकीको टेढो आँखा, कुटिल चाल हावी हुँदा सबै झस्किन थालेका छन् । भुवनेश्वर शर्मा, चन्द्रागिरि२, काठमाडौं"
घाइते लडाकुहरूको अत्यासलाग्दो कथा,"हामीलाई आफ्नै सपनाले तर्साउँछन् समाचारले समाज बदल्ने भन्दै जनयुद्धमा होमिँदा घाइते भएका लडाकुहरूको मार्मिक कथा प्रस्तुत गरेको छ । जनयुद्धको नेतृत्वकर्ताहरूले यो समाचार पूरै पढ्न जरुरी छ । उनीहरूले सामाजिक न्याय र समृद्ध जीवनको सपना बोकाएर जनतालाई युद्धमा होमे । निम्न वर्गका युवाहरूले परिवर्तनको आकांक्षासहित ज्यानको प्रवाह नगरी लडे । त्यतिखेर समाजका पीँधमा रहेकाहरूलाई ज्यानै फाल्न प्रेरित गर्ने नेताहरू अहिले सत्ता र शक्तिमा मग्न छन् । जनयुद्धको आडमा शक्तिमा पुगेकाहरू नयाँ धनाढ्य वर्गमा रूपान्तरित भइसके । नेताहरूलाई सत्तामा पुर्याउन काँध थापिदिने घाइते लडाकुहरू अझै छटपटाइरहेका छन्, यो जति निराशाजनक विषय के हुन सक्छ ? जनयुद्धको नेतृत्व गर्ने माओवादी शान्ति प्रक्रियामा आएपछि सबैभन्दा ठूलो दलका रूपमा स्थापित भयो । त्यसका कमान्डर पुष्पकमल दाहाल गणतन्त्र नेपालको पहिलो प्रधानमन्त्री भए । त्यसपछि राष्ट्रिय राजनीतिमा परिवर्तनका केही मुद्दा स्थापित नभएका होइनन् तर लडाकुहरू वा सर्वसाधारणको जीवनमा खासै भिन्नता आएन । जातीय विभेद जस्ताको तस्तै छ । पिछडिएका समुदायले सम्मान पाउन अझै संघर्ष गर्नुपर्ने देखिन्छ । माओवादी र एमाले मिलेर बनेको नेकपामा जनयुद्धका कमान्डरहरू मुख्यमुख्य पदमा छन् । रामबहादुर थापा गृहमन्त्री र अर्का कमान्डर नन्दकिशोर पुन उपराष्ट्रपति छन् । युद्धका लागि सामान्यजनलाई हौस्याउनेहरू यिनै हुन् । युद्धमा होमिएका कारण अहिले कठिन जीवन बाँचिरहेकाहरूको संख्या निकै ठूलो छ । उनीहरूका लागि बोलिदिने कोही छैन । उनीहरूका बालबच्चाको शिक्षा र राजगारीको जिम्मा कसको हो ? युद्ध हाँक्नेहरूलाई आफ्नै पद र हैसियतको चिन्ता छ । तिनले युद्धका दिन बिर्सिसके । उनीहरूको अहिलेको रवाफ, फुर्ती र जीवनशैली कुनै पनि हिसाबमा युद्धको नेतृत्वकर्ताको जस्तो छैन । आज जनयुद्धका सबै राजनीतिक उपलब्धिहरू पनि गुम्दै छन् । त्यतिखेर लडाकुले देखेका सपनाहरू मर्दै छन् । यस्तो परिस्थति बन्नुमा युद्ध हाँक्नेहरू नै जिम्मेवार छन् । यिनका लोभ, शक्ति मोहले सामान्य लडाकुका सपनालाई सलक्कै निलिदिए । जनयुद्धका नेतृत्वकर्ताहरूले यति धेरै सम्पत्ति बटुलिसके कि त्यसको सानो हिस्सा निकाल्दा पनि सबै घाइते लडाकुहरूको उपचार सहजै गर्न सकिन्छ । नेताहरूले घाइतेहरूका दुःख थाहा नपाएजस्तो गरेर बस्नु हुन्न । लडाकुहरूको योगदान देश मात्र होइन, आज सत्तामा पुगेका नेताहरू बनाउनमा पनि छ । माओवादी पार्टी इतिहास बने पनि त्यसका हट्टाकट्टा नेताहरूले घाइते लडाकुहरूलाई बिर्सनु भएन । गोविन्द विक, बूढानीलकण्ठ१२, काठमाडौं"
चेतनामा प्रतिगमन,"संसद्को विघटनसँगै हठात्झैं देखा परेको राजनीतिक प्रतिगमनले नेपाल र नेपाली समाजलाई एउटा अनिश्चयको डरलाग्दो सुरुङमा प्रवेश गराएको छ । साम्राज्यवादी शक्तिकेन्द्रहरूको चलखेलसहित प्रकट भएको हुनाले यो प्रतिगमनको गन्तव्य तत्काल किटान गर्न सकिने अवस्था पनि छैन । देशका क्रान्तिकारी शक्तिहरू, प्रगतिशील बौद्धिक जमात र सचेत नागरिक तप्काले योजनाबद्ध रूपमा प्रतिरोधलाई संगठित नगर्ने हो भने निश्चय पनि यो प्रतिगमन अरू केही दर्जन वर्ष नेपाली समाजलाई पछाडि धकेल्ने स्तरमा विकास हुन सक्ने सम्भावना टड्कारो छ । त्यसैले यो निकै गम्भीर विषय हो । व्यक्ति र प्रवृत्तिका रूपमा प्रधानमन्त्री ओली, सतहको परिवेशका रूपमा नेकपा (नेकपा) भित्रको गुट संघर्ष निमित्त कारणका रूपमा देखा परे पनि आजको संकटको वस्तुगत कारणचाहिँ दलाल संसदीय पुँजीवादी व्यवस्थाको असफलतामै रहेको यथार्थ ठम्याउन धेरै कठिन छैन । तर के कुरा पनि गम्भीर ध्यानयोग्य हुन्छ भने, वस्तुगत कारण जतिसुकै बलशाली भए पनि यस प्रकारको राजनीतिक प्रतिगमन जन्मिनका निम्ति आम समाजको, त्यसमा पनि समाजको सबैभन्दा अगाडि बढेको मानिएको हिस्साको चेतनाको माहोल कस्तो छ भन्ने विषयले महत्त्वपूर्ण सहायक भूमिका खेल्छ । कुनै पनि समाजमा सामान्यतया समाजको सबैभन्दा अगाडि मानिएको ठूलो हिस्साको चेतनामा प्रतिगमनबिना राजनीतिक प्रतिगमन सम्भव नै हुन्न । त्यसैले आजको प्रतिगमनको सही प्रतिरोध र वास्तविक समाधानको दिशामा अगाडि बढ्न नेपाली समाजमा कुन र कस्तो प्रकारको चेतनामा प्रतिगमनको जग तयार हुन पुग्यो जसमाथि आजको राजनीतिक प्रतिगमन खडा हुन सम्भव भयो भन्ने आयाममाथि गम्भीर विमर्श जरुरी भएको छ ।चेतनामा प्रतिगमन र राजनीतिक प्रतिगमनबीचको साइनो बुझ्नका निम्ति तत्कालीन राजा ज्ञानेन्द्रले चालेको प्रतिगमनकारी हस्तक्षेपको माहोललाई विश्लेषण गर्दा पनि प्रस्ट हुन्छ । २०४६ को परिवर्तनपछि स्थापित संसदीय व्यवस्थाले जनताका आधारभूत समस्या समाधान गर्न नसक्ने वस्तुगत परिस्थिति प्रकट भयो तर संसदीय व्यवस्थाका पक्षधर पार्टीहरू, त्यसका कार्यकर्ता र बुद्धिजीवीहरूचाहिँ त्यही व्यवस्था सर्वोत्तम भएको नारा लगाउँदै त्यसबाट निजी स्वार्थपूर्तिको हन्तकाली दोहनमा लिप्त हुन पुगे । सामाजिक असन्तुष्टि र विद्रोहको माओवादी आन्दोलन लगातार विकसित हुँदै जाँदा पनि उनीहरू त्यही सुरविहीन राग अलापिरहेका थिए । संसद्वादी पार्टीका नेताकार्यकर्ता र बुद्धिजीवीको जमात त्यही थियो जसले पञ्चायतका विरुद्ध लड्न आम जनतामाझ प्रगतिशील सपना सञ्चार गरेको थियो । तर, पञ्चायतको अन्त्यपछि सत्ता, शक्ति र आर्थिक लाभ भागबन्डाका निम्ति पार्टी फोराफोर, सांसद किनबेच, भ्रष्टाचार र कमिसनखोरीजस्ता विषयको नेतृत्व त्यही जमातले छ्याल्लब्याल्ल देखिने गरी गर्न थाल्यो । पञ्चायतका विरुद्ध तीस वर्ष लड्ने समाजको सबैभन्दा अगाडि रहेको हिस्सामा भएको त्यो चेतनामा प्रतिगमन थियो । त्यो चेतनामा प्रतिगमन कुन स्तरमा थियो भन्ने स्मरण गर्नका निम्ति व्यवस्थालाई नै अपदस्थ गर्ने राजाको प्रधानमन्त्री बन्न मरिहत्ते गर्ने, प्रतिगमन आधा सच्चिएको विश्लेषण गर्ने र प्रधानमन्त्री बन्न निवेदन हाल्ने हदसम्म नेपाली कांग्रेस र एमाले पुगेको घटना काफी छ । एकातिर पञ्चायतका विरुद्ध संघर्षमा निर्माण गरिएका आदर्श र मूल्यहरूको विघटनले आम जनतामा वितृष्णा, अर्कातिर सत्ता, शक्ति र आर्थिक लाभका निम्ति जे पनि गर्ने गरी भएको चेतनामा प्रतिगमनको माहोलमै ज्ञानेन्द्रको प्रतिगामी हस्तक्षेप सम्भव भएको थियो ।त्यति बेलाको चेतनामा भएको प्रतिगमनको माहोललाई बुझ्न संसदीय पार्टीहरूको जमातको हविगत मात्र होइन, समुदायगत अगुवाहरूका हर्कतहरू सम्झिँदा पनि छ्याङ्ग हुन्छ । गोरेबहादुर खपाङ्गी, बद्रीप्रसाद मण्डल हुँदै गोल्चे सार्कीसम्म प्रतिगमनको मतियार बन्ने स्थिति चेतनामा प्रतिगमनका ठोस दसीहरू हुन् । किनभने उनीहरू पार्टी राजनीतिमा मात्र होइन, बरु पञ्चायत अनि बहुदलकालमा समेत आआफ्ना समुदायका योद्धा थिए । चेतनामा प्रतिगमनको त्यही माहोलका कारण त प्रतिगमनविरोधी त्यति बेलाका संसदीय पार्टीहरूको आन्दोलन काठमाडौंको रत्नपार्कको तत्कालीन रातोघरको वरपर मात्रै कैयौं महिना मरन्च्याँसे आकारमा टाक्सिएको थियो । त्यति बेला त्यो आन्दोलन टाक्सिनुको मुख्य कारण थियोसंसदीय पार्टीहरूकै व्यापक कार्यकर्ता, समर्थक र आम जनतामा पार्टीहरूप्रति विश्वास गुमेको अवस्था । त्यो अवस्थाको निर्माणको चुरोचाहिँ चेतनामा नाङ्गै देखिएको प्रतिगमन थियो । जब नयाँ व्यवस्थाको सपना र विद्रोहसहित अगाडि आएको तत्कालीन नेकपा (माओवादी) सँग बाह्रबुँदे समझदारी भयो, त्यसपछि नै संसदीय पार्टीका व्यापक कार्यकर्ता, समर्थक र आम जनताले प्रतिगमन सच्याएर पुरानै चेतनाको प्रतिगमन भएको अवस्था दोहोर्याउन नभई नयाँ व्यवस्थामा जाने सपना देख्ने परिस्थिति बनेको हो । गणतन्त्रसहितको नयाँ प्रगतिशील व्यवस्थाको सपना समाजले देख्दैनथ्यो भने २०६२६३ को जनआन्दोलन असम्भव थियो । आज फेरि त्यति बेलाको चेतनामा भएको प्रतिगमनको माहोलजस्तै नयाँ सन्दर्भमा नयाँ ढंगले चेतनामा प्रतिगमनको दुश्चक्र दोहोरिएको छ जसमाथि राजनीतिक प्रतिगमन उभिन सम्भव हुन पुगेको छ ।अहिले प्रतिगमनकारी संसद् विघटनको घटनासँगै हिजो नयाँ व्यवस्थाका निम्ति लडेका व्यक्तिहरूका चेतनामा प्रतिगमनका छरपस्ट उदाहरणहरू दिगमिग लाग्ने स्तरमा छताछुल्ल भइरहेका छन् । नेकपा (नेकपा) को प्रचण्डमाधव पक्षका गतिविधि पनि प्रतिगमनका निम्ति एक स्तरमा जिम्मेवार छन् र उनीहरूले यसको समाधानका निम्ति अघि सारेको संसद् पुनःस्थापनाको विकल्प वास्तविक समाधान पनि होइन, यो एउटा पक्ष हो । तर ओली प्रवृत्तिलाई साथ दिन हिजो त्यस खेमासँग गोरु बेचेको साइनोसमेत नराखेकाहरू जसरी हामफालेका छन्, त्यो भने जति बुट्टा भरेर तर्क गरिए पनि चेतनामा भएको प्रतिगमनसिवाय केही होइन । सांसद नै नचुनिएकाहरू रातारात मन्त्री बन्न जाने, जनयुद्धका चुनिएका कमान्डरहरू ओली पक्षमा हामफाल्ने अवस्था भनेको चेतनामा भएको प्रतिगमनको टीठलाग्दा ठोस दृश्यहरू हुन् । प्रचण्डमाधव पक्ष जति खराब भए पनि त्योभन्दा आजको खराब ओली प्रवृत्तिले लादेको प्रतिगमन नै हो । तर एउटा खराबबाट उम्किएर सबैभन्दा खराबको पक्षमा लाग्नु ठीक हो भनी गर्न थालिएका तर्कहरू हास्यास्पद र निर्घिनी स्तरभन्दा माथि रहन सम्भव छैन । आजको प्रतिगमन सही छ भनी तर्क गर्नेहरू अनि त्यसबाट व्यक्तिगत स्वार्थसिद्धिमा रमाउनेहरू ज्ञानेन्द्र शाह, तुलसी गिरी, गोल्चे सार्की प्रवृत्तिका नयाँ संस्करणबाहेक अरू साबित हुनेछैनन् । मात्रामा तलबितल अनि त्यस्तो साबित हुन कति समय लाग्ला भन्ने विषय मात्र प्रतीक्षाको हो, किनभने अगाडि नबढी प्रगति असम्भव भएको नेपाली समाज पछाडि फर्केर समस्या समाधान हुने त कुनै गल्छेंडो नै बाँकी छैन ।२०६२६३ को जनआन्दोलनपछि चेतनामा प्रतिगमनको यो भयावह अवस्था कसरी जन्मिन पुग्यो र मुख्य जिम्मेवार को हो ? यो विषय अब विमर्शको पहिलो सूचीमा रहनु आवश्यक छ । एमाले पार्टीलाई अझै सही ठान्ने र यसले नै केही गर्छ भनी आशारत कार्यकर्ता र समर्थकहरूको सुधो पङ्क्तिको कुरा बेग्लै हो तर त्यो पार्टीको नेतृत्व पङ्क्तिको चेतनामा प्रतिगमन त ज्ञानेन्द्र शाहको प्रतिगमनसम्म पुग्दा छर्लंगै पुष्टि भइसकेको थियो । तत्कालीन माओवादी शान्ति प्रक्रियामा आउने नीतिको अर्तजलले मात्र एमाले पुनर्जीवित हुन सम्भव भएको हो । गणतन्त्र ल्याउनु बयलगाडामा चढेर अमेरिका जानुजस्तै हो भन्ने त्यति बेलाको ओली प्रवृत्तिको ठट्टा यस कुराको अकाट्य प्रमाण हो । माधव नेपाल प्रवृत्तिले आज आफू नैतिकतावान् भएको, पद्धतिका पक्षमा भएको जुन नारा भट्याइरहेको छ, यो पनि सतही तर्कभन्दा बढी देखा पर्दैन । त्यस प्रवृत्तिले सहिदकी पत्नी ताक्ने लगायतका वर्ग दुस्मनकै स्तरमा संगीन आरोपहरू सार्वजनिक रूपमा समेत ओली पक्षलाई लगाउने तर ओली प्रवृत्तिसँगै बसेर शासित हुने कुरा कसरी क्रान्तिकारी नैतिकताभित्र पर्छ र ? क्रान्तिकारी नैतिकता भनेको आधारभूत रूपमा गलत प्रवृत्तिसँग सम्बन्धविच्छेदमा प्रकट हुन्छ । आधारभूत रूपमै गलत प्रवृत्तिसँग सुलहसम्झौता गरिन्छ भने त्यो त क्रान्तिकारी नैतिकताको रक्षा होइन, बरु नैतिक रूपमा भ्रष्टाचार पो हुन पुग्छ । त्यसैले नेपाल प्रवृत्तिले गर्ने गरेका तर्कहरू पनि आफ्नो चेतनामा भएको प्रतिगमनलाई छोपछाप गर्ने उपायहरू मात्रै हुन् । आजको चेतनामा प्रतिगमनको मुख्य पक्ष तत्कालीन एमालेसँग सम्बन्धित विषय होइन, किनभने त्यो त पहिले नै अग्रगामी अग्रसरताबाट किनारा लागिसकेको पक्ष हो । वास्तवमा आजको चेतनामा प्रतिगमनको मुख्य पक्षको सूत्रधार भनेको माओवादी आन्दोलनको प्रचण्ड नेतृत्वको डफ्फा हो । किनभने, शान्ति प्रक्रियासँगै त्यस पार्टीको मात्र होइन, परिवर्तन चाहने समाजको हरेक समुदायको अग्रगामी चेतना त्यस पार्टीबाट प्रत्यक्ष वा अप्रत्यक्ष रूपमा दिशानिर्देशित हुन पुगेको थियो ।सैद्धान्तिक र कार्यदिशाका कोणबाट दिशाहीन हुन पुगेको प्रचण्ड नेतृत्वको माओवादी डफ्फासँग आफू ठूलो संख्यामा रहेको पहिलो संविधानसभालाई फलदायी बनाउने रणनीति र कौशलसम्म थिएन । दोस्रो संविधानसभासम्म पुग्दा नेतृत्व डफ्फा वर्गीय र सांस्कृतिक रूपमा विवर्गीय तथा स्खलित भैसकेको थियो । पूर्वलडाकु, घाइते र सहिद परिवारसम्मलाई पनि संरक्षण दिन तथा तिनलाई निरन्तर उत्साहित गर्न असफल भइसकेको थियो । त्यो असफलता साधनस्रोतको अभावले होइन, बरु नेतृत्वको विवर्गीयकरण र सांस्कृतिक स्खलनले जन्मिन पुगेको थियो । नेतृत्व डफ्फामा देखा परेको त्यस बीभत्स पुँजीवादी उपभोक्तावादी प्रवृत्तिले गर्दा अलपत्र परेका लडाकुहरूको चेतनामा प्रतिगमन सुरु भयो । नेतृत्व डफ्फाले त राज्यको दोहन वा कमिसनखोरी गरेर जीवन चलाउने भयो तर हजारौं लडाकु र कार्यकर्ताले कसरी बाँच्ने जोहो गरून् ? तब नै सुरु भयो जहाँ जसरी हुन्छ पैसाका निम्ति मरुन्जेल गिर्ने सिलसिला, प्रगतिशील चेतनामा प्रतिगमन । यस सिलसिलाबाट जन्मिन सक्ने अकल्पनीय दुर्घटना वैदेशिक रोजगारीले थेगेर मात्रै केही सहज भएको हो, नत्र त्यसबाट जन्मिएको आक्रोश केवल प्रचण्डको गालामा भृकुटीमण्डपमा आएर थप्पडवर्षाले मात्र शिथिल हुँदैनथ्यो । यस क्रममा माओवादी आन्दोलनको दिशा गलत भैसकेको निष्कर्षमा पुग्नेहरू त्यसबाट अलग हुन सुरु गरे । जति नेताकार्यकर्ता आर्थिक औकात उकास्ने यात्रामा सफल भए, उनीहरू एक वा अर्को नेताको आर्थिक झुन्डमा सम्मिलित हुन पुगे । जो आर्थिक रूपमा अक्षम ठहरिए, उनीहरू निष्क्रिय वा पलायन भए । कार्यकर्ताहरूको विशाल पङ्क्ति भने हिजो लडेको यही नेतृत्व भएकाले यसैले राम्रो गर्ला भन्ने आशामा विस्मित भएर टोलाइरह्यो । यसरी नेपाली क्रान्तिलाई अघि बढाउने सिद्धान्त र रणनीतिमा विकास गर्न नसकेर थला परेको माओवादी आन्दोलन चेतनामा प्रतिगमनको यस कालको सूत्रधारमा परिणत हुन पुग्यो ।माओवादी आन्दोलन त्यस पार्टीसँग मात्र सम्बन्धित चेतना थिएन, बरु मजदुर, किसान, दलित, महिला, मधेसी, जनजाति, मुस्लिम लगायतका निम्ति उत्प्रेरणा थियो । त्यसैले त्यस पार्टीको नेतृत्व डफ्फामा भएको चेतनाको प्रतिगमन सबैतिर सर्दै गयो । पहिलो संविधानसभासम्म जाज्वल्यमान रहेका उत्पीडित समुदायहरूबाट विकसित नेतृत्वपंक्तिले संविधान बन्ने अवस्थासम्म पुग्दा माओवादी नेतृत्व डफ्फा मुर्झाएसँगै धिपिक्कै ज्योति गुमाउन पुग्यो । आफ्नै विरुद्धमा संविधान पास हुन थाल्दासमेत उत्पीडितहरू चुपचाप सहेर बस्ने स्थिति बन्न पुग्यो । मधेसले केही समय अखडा कायम राखे पनि सत्ताको मोहमा अन्ततः त्यो पनि डुब्यो । यस्तो परिदृश्यसँगै संविधान बनेपछि हिजोका दलित, महिला, जनजाति, मुस्लिम लगायतका उत्पीडित समुदायका नेतृत्वको ठूलो हिस्सा आफ्नै मलामी जान कस्सिएझैं सत्तासीन हुन लामबद्ध भयो । पहिचानसहितको संघीयताको त कुरै छाडौं, प्रदेशको नाम राख्नसम्म बोल्न नसक्ने हालतमा जनजाति नेताहरू पुगे । मधेसी आन्दोलन सरकारको मन्त्रीसँग साटियो । दलित आन्दोलन त तीन वर्षसम्म संवैधानिक आयोगसम्म गठन नगर्दा पनि चुपचाप बस्ने हालतमा गिर्न पुग्यो । महिला आन्दोलन बीभत्स बलात्कारका घटनाहरूमा समेत सडकमा आउन नसक्ने गरी थला पर्यो । मुस्लिम आन्दोलन बढीमा हज कमिटीमा रकम बाँडफाँटभन्दा माथि उठेन । यो सबै के भएको हो ? यो उत्पीडित समुदायहरूका नेतृत्वको ठूलो हिस्सामा भएको चेतनामा प्रतिगमन नै थियो । पचास वर्षसम्म सबै बलिदानमय परीक्षामा भाग लिएर उत्तीर्ण हुँदै आएको समाजको पीँधबाट उठेको दलित नेता नेकपा (नेकपा) बाट प्राप्त हुने चुत्थो सुविधाकै कारण सामान्य आरक्षणको सुविधा खोसिँदा वा रुकुम हत्याकाण्ड हुँदा विरोधमा उत्रिन नसक्ने मनोविज्ञानको निर्माण भनेको चेतनामै प्रतिगमन हो, अरू केही होइन ।आज ओली प्रवृत्तिको वकालतमा कम्मर कसेर गम्भीर विषयलाई चुट्किला बनाउँदा पनि ताली ठटाएर उन्मादी बनेको भीड होस् या प्रचण्डमाधव पक्षमा सत्यका लागि मुट्ठी उचालिरहेको ठान्ने जमात, तिनले न्यूनतम आलोचनात्मक चेतमा समेत आफूलाई उठाउने कष्टतिर लैजाँदैनन् भने, तिनको गतिविधि चेतनामा प्रतिगमनको शृङ्खलाको औजारबाहेक केही बन्न सम्भव छैन । त्यसै गरी नागरिक समाजका रूपमा कतिपय तत्त्वले प्रतिगमनको विरोधका नाममा प्रचण्ड समूहका निम्ति साखुल्ले पल्टेर भविष्यमा दुनु भर्ने सपना देखेका छन् भने त्यो पनि चेतनामा प्रतिगमनकै एउटा भद्दा रूप ठहरिनेछ । तसर्थ, जरुरी छ आजको प्रतिगमनलाई परास्त गर्न अग्रगामी नयाँ परिवर्तनको सपना देख्नु । दलाल पुँजीवादी संसदीय व्यवस्थाकै विकल्पमा नयाँ व्यवस्था निर्माणमा जुट्नु । त्यो सपनाको सारथि डफ्फा चेतनामै प्रतिगमन भइसकेको जमातबाट जन्मिन असम्भव छ ।"
"चीन, भारत, अमेरिका र नेपाल","आजको विश्व एक किसिमले अराजक छ । एउटै देशभित्रका मानिसहरूबीच झगडा भए त्यसलाई निर्क्योल गर्ने अदालत हुन्छ र अदालतको निर्देशन पालना गराउने राज्यशक्तिको दायित्व हुन आउँछ । यो संस्थागत संरचनाले नागरिकहरूलाई सुरक्षाको भावना दिन्छ । तर, १९० भन्दा बढी स्वतन्त्र देश भएको विश्वसंरचनामा सबै देशबीचको सम्बन्धलाई व्यवस्थित र नियमन गर्ने संरचना छैन । स्वभावतः हरेक देशका लागि आफू कसरी बाँच्ने र सम्भव भएसम्म उन्नति गर्ने भन्ने बुँदा मूल प्रश्नका रूपमा देखा पर्छ । यो प्रश्नको परिधिभित्र अन्तर्राष्ट्रिय सम्बन्धको महत्त्व र परराष्ट्रनीतिको गहनता देखा पर्छ । संसारका झन्डै २०० सार्वभौम राष्ट्रमा महाशक्तिदेखि न्यून शक्ति भएकासम्म छन् । सबै राष्ट्रको पहिलो चिन्ता भनेको आफ्नो स्वतन्त्र अस्तित्व कायम गर्नु हो । इतिहास हेर्दा, एकपटक कुनै राष्ट्र अस्तित्वमा आएपछि त्यो निरन्तर रहन्छ भन्ने कतै ग्यारेन्टी छैन । विगतमा पुराना शक्तिशाली राष्ट्र समयको प्रवाहमा हराएका छन् या विखण्डन भएका छन् भने, नयाँ राष्ट्रहरू अस्तित्वमा आएका छन् । जो अस्तित्वमा छन् तिनको पहिलो उद्देश्य आफ्नो निरन्तरता हो र यो निरन्तरताका लागि अर्को चिन्ता हो सुरक्षा । मानिसले पहिले आफ्नो घर खोज्छ । घर बनाएपछि यसको सुरक्षा पनि उसको जिम्मेवारीमा पर्छ । यही सुरक्षाको परिप्रेक्ष्यमा घरमा राख्ने झ्यालढोकाको व्यवस्था हुन्छ भने घरबाहिर कस्ता छिमेकी छन् र यिनीहरूसँग कस्तो सम्बन्ध कसरी राख्ने भन्ने चिन्तनको खाका तयार हुन्छ । छिमेकीहरू आफ्नै तहका छन् भने एउटा नीति बन्छ । तर आफूभन्दा धेरै ठूला र बलिया छन् भने आफ्नो सुरक्षाका लागि कस्तो व्यवहार गर्ने भन्ने चिन्तन सुरक्षाको अभिन्न अंग हुन आउँछ । स्वभावतः यस क्रममा देशको राजनीति, देशभित्रको सामाजिक एकता, आर्थिक स्थितिजस्ता बुँदाहरूको अहं भूमिका हुन जान्छ । नेपालको सन्दर्भनेपाली राज्यको अस्तित्व विभिन्न कालखण्डमा विभिन्न रूपमा रहँदै आए पनि राज्यराष्ट्रका रूपमा विकसित गर्न पृथ्वीनारायण शाहले झन्डै अढाई सय वर्षअगाडि सुरुआत गरेका थिए । नेपाल स्थापनाकालका समयमा भारतमा बेलायती साम्राज्यको दबदबा थियो । यस परिप्रेक्ष्यमा नेपालको अस्तित्वका लागि चुनौती बेलायती शक्ति थियो । भारतमा बाहिरबाट आएको यो शक्ति आफूवरपर कुनै चुनौती या उपनिवेशवादी संरचनाको सुरक्षामा धक्का दिन सक्ने अरू शक्ति स्वीकार गर्न तयार थिएन । तर युद्धबाट खडा भएको नयाँ नेपाली राष्ट्र पनि आफ्नो विजय अभियानको जोसमा थियो र भारतमा आएको विदेशी शक्तिसँग नझुक्ने भात्र नभई यसलाई विस्थापित किन नगर्ने भन्नेसम्मको कल्पनामा थियो । यसै परिवेशमा पृथ्वीनारायण शाहको मृत्युपछि पनि बहादुर शाहको नेतृत्वमा नेपालको विस्तार सुरु भयो । उदाउँदो उपनिवेशवादी शक्तिले यो नेपाली उत्साहलाई आफ्नो सुरक्षाहितविपरीत ठान्यो । यस स्थितिले निम्त्याएको युद्धमा नयाँ प्रविधि, चिन्तन र आर्थिक बल भएको बेलायतसँगको हार सन् १८१६ को सुगौली सन्धिमा टुंगियो । बेलायती उपनिवेशवादअन्तर्गत नेपाल बेलायतको प्रभावक्षेत्र अन्तर्गतको राज्य हुँदै गयो अनि यसलाई अस्तित्व जोगाउने र आफ्नो पारिवारिक शासन कायम गर्ने रणनीतिका रूपमा जंगबहादुरले लागू गरे । बेलायतको उर्लंदो शक्तिका अगाडि लडेर होइन, लम्पसार भएर देशको अस्तित्व जोगाउनु र आफ्नो जहानियाँ शासन कायम गर्नु उनको लक्ष्य थियो । नेपालको अस्तित्व र सुरक्षाका लागि लम्पसारवाद यही बेलादेखि राज्यको नीति बन्यो । यो नीति बेलायतको उपनिवेशवादी स्वार्थ र नेपाललाई उत्तरमा चीनबाट अलग राख्ने स्वार्थअनुकूल थियो भने, नेपालको आफू औपचारिक रूपमै भए पनि स्वतन्त्र भएर बाँच्न र आन्तरिक शासन आफ्नै तरिकाले चलाउन पाउने अवधारणाअनुकूल थियो । यो नीति सञ्चालनका क्रममा सन् १९२३ मा नेपाललाई बेलायतले स्वतन्त्र राष्ट्र घोषणा गर्यो भने नेपालले आफ्नो बजार बेलायतको स्वार्थअनुकूल सञ्चालन गर्ने प्रक्रिया अगाडि बढायो । चीनको शक्तिमा आएको निरन्तर ह्रास र बेलायतको शक्तिमा देखिएको वृद्धिको परिप्रेक्ष्यमा त्यस बखत अपनाइएको लम्पसारवादको नीतिले नेपालको अस्तित्व जोगाउन महत्त्वपूर्ण भूमिका खेलेको भनी तर्क गर्ने आधारहरू छन् । नेपालको पिछडिएको सामाजिक अवस्था र शासकशासित सम्बन्धबारे परम्परागत सामन्ती चेतनाका सन्दर्भमा यो नीतिले नेपालभित्र नयाँ चिन्तन र विचार अवरुद्ध गर्न र जहानियाँ शासन कायम गर्न मद्दत गर्यो । यसबाट के स्पष्ट हुन्छ भने, देशको भूराजनीतिक शक्तिसन्तुलन, देशको राजनीतिक संरचना, जनताको चेतनाको स्तर र पररष्ट्रनीति एकअर्कासँग सम्बन्धित छन् अनि यिनीहरूबीचको अन्तरसम्बन्ध बुझ्नु राष्ट्रको अस्तित्व र सुरक्षाका सन्दर्भमा महत्त्वपूर्ण आउँछ ।सन् १९४० र १९५० को दशकमा दक्षिण एसिया क्षेत्रको भूराजनीतिक शक्तिसन्तुलनमा व्यापक परिवर्तन आयो । भारत र चीन दुवै उपनिवेशवाद र साम्राज्यवादलाई फालेर क्षेत्रीय शक्तिका रूपमा उदाए । दोस्रो विश्वयुद्ध बेलायतले जिते पनि विश्वको महाशक्तिसम्पन्न राष्ट्रका रूपमा अमेरिका देखा पर्यो र नेपालमा समेत त्यसकै हाराहारीदेखि अमेरिकाको उपस्थिति सुरु भयो । आन्तरिक रूपमा नेपालमा अब नेपालको मालिक जहानियाँ शासक नभएर आम जनता हुन् र सरकार भनेको जनताको सेवक हो भन्ने चिन्तनले प्रवेश पायो । स्वभावतः शिक्षा, स्वास्थ्य र आर्थिक विकास र त्यसलाई बल दिने नयाँ संस्थागत संरचनाको निर्माणमा पश्चिमा देशहरूको सहयोग हुन थाल्यो ।सन् १९५० को सुरुदेखि नै नेपालमा स्वतन्त्र भारत, मार्क्सवादी चीन र पुँजीवादी अमेरिकाको उपस्थिति सुरु भयो । त्यसै बखतदेखि भारतले नेपाल आफ्नो प्रभावक्षेत्र बाट कतै जान नपाओस् भन्ने बेलायतकालीन नीतिलाई निरन्तरता दियो । अझ शक्तिशाली हुँदै गएको साम्यवादी चीनको परिप्रेक्ष्यमा यो प्रभावक्षेत्र नीति झन् जरुरी देखा पर्यो । यता चीनका लागि सिमाना जोडिएको देशबाट आफ्नो देशको सुरक्षा र सत्तामा आँच आउन नहुने दृष्टिकोण नेपालसँगको सम्बन्धमा स्पष्ट हुँदै गयो, उता अमेरिकातर्फबाट शीतयुद्धको परिप्रेक्ष्यमा साम्यवादी चीनको प्रभाव नेपालमा बढ्न नदिने र मिल्छ भने नेपालको भूमि प्रयोग गरी चीनको स्वार्थमा प्रहार गर्ने नीति लागू भयो । यसका साथै साम्यवादलाई फैलन नदिन गैरवामपन्थी देशहरूमा लगानी वृद्धि गरी आर्थिक विकासलाई मद्दत गर्नु अमेरिकी नीतिको एउटा अंग थियो । यस्तै नीतिअन्तर्गत सन् १९५० को दशकमा नेपालमा ग्रामीण विकास, स्वास्थ्य र शिक्षामा अमेरिकी सहयोग आउन थाल्यो । तर शीतयुद्धका सन्दर्भमा चलेको अघोषित लडाइँको एउटा सानो पाटो, खम्पा विद्रोहीहरूलाई हतियार दिएर तिब्बतमा असन्तुलन सिर्जना गर्न नेपाललाई प्रयोग गर्ने नीति पनि लागू भयो । यसैबीच नेपाली जनताको चेतनाले पनि फड्को मार्दै थियो । आफ्नो सार्वभौमिकता र अखण्डताप्रति नयाँ चेतना बलियो हुँदै गएको थियो । विदेशी स्वार्थ अनि नेपाली मित्रराष्ट्रको अस्तित्व र सुरक्षाबारे उर्लेको नयाँ चेतनाबीच सर्वस्वीकार्य सामञ्जस्य अबको नयाँ चुनौती थियो ।नेपाललाई आफ्नो भित्री चोक सम्झने भारतको प्रभावक्षेत्र रणनीति, सुरक्षा सन्दर्भमा नेपाललाई आफ्नो स्वार्थप्रति संवेदनशील शक्तिकेन्द्रसँग जोड्ने चीनको रणनीति र अमेरिकाको चीनलाई निगरानी राख्ने र सके चीनका लागि समस्या खडा गर्ने रणनीति पनि सन् १९५० को दशकदेखि नै सुरु भएको हो, जुन आजको परिस्थितिमा अझ तीव्र हुँदै गएको छ । राजसंस्था हुन्जेल चीनले आफ्नो सुरक्षास्वार्थप्रति राजा संवेदनशील रहने बुझेको देखिन्छ । यस धारणालाई खम्पा काण्डमा त्यस बखत राजाको सहयोगले बलियो बनाएको थियो । आफ्नो सुरक्षाको प्रश्नमा नेपालको राजसंस्था संवेदनशील रहुन्जेल चीनको नेपालनीति विवादरहित रह्यो र त्यसैकारण नेपालमा उसको प्रशंसा गरिएको हो । पन्ध्र वर्षयता विश्वरंगमञ्चमा चीन र भारत दुवैको स्थितिमा व्यापक परिवर्तन आएको छ । जनसंख्या, जमिन र स्रोतसाधनका दृष्टिबाट चीन र भारत दुवैको शक्ति र प्रभाव विश्वमा बढ्दै गएको छ । अहिले चीन भारतभन्दा धेरै अगाडि छ र झन्डै महाशक्तिसम्पन्न राष्ट्रको दाँजोमा पुग्ने स्थितिमा छ । भारत यो दौडमा धेरै पछाडि छ तर दुवै राष्ट्रको प्रस्ट आकांक्षा आर्थिकसामरिक दृष्टिकोणबाट महाशक्तिसम्पन्न राष्ट्र हुने छ । यसका साथै चीनअमेरिका सम्बन्ध व्यापक हुँदै गए पनि अब आर्थिक प्रतिस्पर्धा मात्र नभएर देशबीच सुरक्षाको प्रश्न पनि चर्केर गएको छ । इतिहासले के भन्छ भने, कुनै पनि महाशक्तिसम्पन्न राष्ट्रले अर्को उदीयमान महाशक्तिसम्पन्न राष्ट्रलाई स्वागत गर्दैनÙ यसलाई आफ्नो प्रभाव घट्ने र सुरक्षाको समस्या चर्केर जाने स्थितिका रूपमा लिन्छ । चीनको शक्तिमा वृद्धिले स्थापित महाशक्ति अमेरिकाको प्रभावलाई चुनौती मात्र दिएको छैन, अमेरिकी सुरक्षा संरचनामा चीन नयाँ समस्या हुँदै गएको छ । यो चुनौती सामना गर्न चीननजिकका एसियाली देशहरू (भारत, जापान, अस्ट्रेलिया र दक्षिण कोरिया) बीच अमेरिकी संलग्नतामा चीनको शक्तिलाई एकतर्फी हुन नदिने र एसियामा चीनसँग शक्तिसन्तुलन कायम गर्न अमेरिकी पहलकदमीमा नयाँ सुरक्षा अवधारणा बिस्तारै बढ्दै गएको छ, जसको एक प्रमुख सदस्य भारत छ । यस अर्थमा आउँदा दिनहरूमा अमेरिकाभारत गठबन्धन दह्रो भएर जानेछ र यसको प्रारम्भिक रूप अमेरिकाको इन्डोप्यासिफिक स्ट्राटेजीमा देखिन्छ । अमेरिकामा जो राष्ट्रपति आए पनि आउँदा वर्षहरूमा यो रणनीति अगाडि बढाउनेछन् अनि एसियामा एकातिर चीन र अर्कातिर भारतजापानकोरियाअस्ट्रेलिया अनि यसलाई टेवा दिने अमेरिकी संलग्नताको गठबन्धन विकसित भएर जानेछ । यस परिप्रेक्ष्यमा चीनको बढ्दो शक्तिसँग सन्तुलन कायम गर्ने नयाँ गठबन्धनका लागि नेपालको महत्त्व बढेर जानेछ । यसैको प्रतिविम्ब हालै नेपालको राजनीतिक असन्तुलनमा परम्परागत रूपमा भारत, चीन र पश्चिमा मुलुकहरूको स्वार्थबीच सन्तुलन कायम गर्ने राजसंस्था नरहँदा चीनको असाधारण चासोमा स्पष्ट देखिएको छ । अर्थात्, नेपाल राज्य र नेपालको राजनीति कसरी अगाडि बढ्छ भन्ने प्रश्नमा चीनको ठूलो चासो छ । यो प्रश्न चीनको सुरक्षा र क्षेत्रीय शक्तिसन्तुलनसँग जोडिएको छ । दुई प्रमुख सर्तहरूलामो समयदेखि चीन, भारत र अमेरिकाको चासोमा रहँदै आएको नेपालले अहिलेको परिवर्तित विश्व शक्तिसन्तुलनमा भारतअमेरिका लगायतको नयाँ गठबन्धनको मर्म बुझेर परराष्ट्रनीति सञ्चालन गर्न सके शान्ति र समृद्धि दुवैका लागि सहायक हुन सक्नेछ । तर यसका लागि महत्त्वपूर्ण दुई सर्त पूरा गर्नुपर्नेछ ।पहिलो, नेपाल राज्यको प्रभावकारिताबारे नेपालको शासक वर्गले चीन, भारत र अमेरिकाको विश्वास जित्न सक्नुपर्नेछ । नेपाल राज्य कमजोर रहिरहे, नेपाली राजनीति राष्ट्रिय स्वार्थभन्दा सानो समूहमा केन्द्रित हुँदै गइरहे परिवर्तित शक्तिसन्तुलनको परिप्रेक्ष्यमा नेपालमा अशान्ति र अराजकता निम्त्याएजस्तै हुनेछ । दोस्रो, वर्तमान संवैधानिक संकट नेपालको अस्तित्व र सुरक्षासँग जोडिन पुगेको छ । यो यथार्थको परिप्रेक्ष्यमा शासक र नेताहरूले नेपालको राजनीति र राज्य सञ्चालन व्यक्ति या पार्टीकेन्द्रित नभएर राष्ट्रिय अस्तित्व र राष्ट्रिय सुरक्षाकेन्द्रित गराउनुपर्नेछ । आफ्नो पार्टीभित्र आफ्ना आलोचकलाई तह लगाउन संविधानका प्रावधानलाई उल्लंघन गर्ने, भ्रष्टाचारलाई संस्थागत गर्ने, राज्य संयन्त्रलाई सामन्ती शासनको आठपहरियाको स्थितिमा राख्ने, संवैधानिक सन्तुलन र नियन्त्रणको हरेक प्रावधानलाई निष्प्रभावी बनाउने र अन्ततोगत्वा जनताको पीडालाई उपेक्षा गर्ने नीतिगत संरचनाका कारण सत्तास्वार्थ र राष्ट्रिय स्वार्थबीचको सम्बन्ध भाँचिएको छ । यो कमजोर राज्यको स्पष्ट चिह्न हो । कोरोना भाइरसले थला पार्नुअगाडि आउने सुक्खा खोकी र सत्ताको ज्वरो उस्तै हो । यो स्थितिमा नेपाल पुग्ने देखिएपछि छिमेकीहरू आफ्नो सुरक्षाका लागि चिन्तित हुन्छन् अनि कसरी नेपालमा हुन सक्ने असन्तुलन र अराजकताबाट आफूलाई सुरक्षित गर्ने भनी रणनीति बुन्न थाल्छन् । यस सन्दर्भमा सन् १९६० देखि नेपालमा सुरु भएको चीन र भारत एवं अमेरिकी नेतृत्वका पश्चिमा शक्तिहरूको बढ्दो चासो नेपालको व्यक्तिकेन्द्रित राजनीति र अधिनायकवादको दलदलमा फस्दै गएको छ । सबै दल, नागरिक समाज र सरकारले यो तथ्यलाई मनन गर्नुपर्ने बेला आइसकेको छ । यस परिप्रेक्ष्यमा विगतमा नेपालमा वैदेशिक स्वार्थहरूबीच सन्तुलन र राष्ट्रिय एकताको एउटा मूल खम्बाका रूपमा रहेको संविधानभित्रको राजसंस्थाको पुनःस्थापना जरुरी भइसकेको छ । अब सत्तास्वार्थलाई नै सर्वोपरि साध्य सम्झेर कहिले चीनसँग ढल्कने त कहिले भारत या ऊ सम्मिलित र अमेरिकी आडमा खडा हुँदै गएको नयाँ शक्ति सन्तुलनको प्रयासप्रति ढल्कने बचकाना व्यवहारले हामीलाई ठूलो संकटमा पुर्याउने स्पष्ट छ । लोहनी राप्रपाका अध्यक्ष हुन् ।"
नेपालमा लघुवित्त र महिला सशक्तीकरण,"समावेशी आर्थिक विकासका लागि नेपालमा भएका विभिन्न प्रयासका बावजुद जनसंख्याको करिब १८ प्रतिशत हिस्सा अझै पनि गरिबीको रेखामुनि र २० प्रतिशत हिस्सा औपचारिक वित्तीय पहुँचबाहिर रहेको सन्दर्भमा लघुवित्तलाई आर्थिक विकासका लागि प्रभावकारी साधन मानिन्छ । यसले गरिब र लक्षित समुदायको आर्थिक स्थिति उकास्न, लैंगिक अन्तरलाई कम गर्न, महिला सशक्तीकरणलाई टेवा दिन र आर्थिक असमानतालाई कम गर्न सहयोग गर्छ । लघुवित्तले वित्तीय सेवाबाट वञ्चित समूहलाई प्रदान गर्ने वित्तीय सेवाहरूलाई जनाउँछ, जसले उनीहरूलाई स्वरोजगारका अवसरहरू विकास गर्न र विभिन्न आय आर्जन गर्ने गतिविधिहरूको विस्तार गर्न मद्दत गर्छ । लघुवित्तअन्तर्गत लघुकर्जा, लघु सापटी, लघु बिमा, बचत र पैसा हस्तान्तरणजस्ता वित्तीय सेवा समावेश हुन्छन् । नेपालमा लघुवित्तको अभ्यास सुरु भएको साढे चार दशकभन्दा बढी भइसकेको छ । यसबीच गरिबी निवारणका धेरै पहल सुरु गरिए पनि लघुवित्त कार्यक्रम मात्र गरिबी निवारण र ग्रामीण विकासको मुख्य आधार भएको छ । गरिब समूहको आर्थिक स्तर उकास्नु, लैंगिक अन्तर कम गर्नु, महिला सशक्तीकरणलाई प्रवर्द्धर्न गर्नु र आय असमानता कम गर्नु लघुवित्तका प्रमुख उद्देश्यहरू हुन् । नेपालमा विभिन्न मोडलमा लघुवित्त कार्यक्रमहरू लागू गरिएका छन् । बंगलादेशी प्राध्यापक मोहम्मद युनुसद्वारा प्रतिपादित ग्रामीण बैंकिङ मोडलमा आधारित लघुवित्त कार्यक्रम सन् १९९२ मा क्षेत्रीय स्तरबाट ग्रामीण विकास बैंकका रूपमा सुरु भएको थियो । ग्रामीण विकास बैंकहरूले महिलालाई प्राथमिकता दिएर ठूलो संख्यामा परिवारलाई लघु कर्जाका रूपमा सामूहिक जमानतमा आधारित अनिवार्य बचतसँग सम्बन्धित ग्यारेन्टीमा लघुवित्त सेवा दिएका थिए । सन् १९९२ देखि १९९७ सम्म पाँच वटा ग्रामीण विकास बैंक स्थापना भए । तर, सञ्चालन अक्षमताका कारण ती बैंकहरू ठूलो परिमाणमा निष्क्रिय कर्जा र घाटामा गए । नेपाल सरकारले सन् २०१४ मा तिनलाई मर्ज गर्यो । हाल एक मात्र ग्रामीण विकास लघुवित्त वित्तीय संस्थाका रूपमा सञ्चालनमा छ ।अर्को लघुवित्त मोडल हो ग्रामीण स्वावलम्बन कोष । आय वृद्धि गर्न र ग्रामीण क्षेत्रका विपन्न वर्गलाई रोजगारीका अवसरहरू दिन सन् १९९० मा सरकार र नेपाल राष्ट्र बैंकको बीज पुँजी लगानीमा स्थापना भएको ग्रामीण स्वावलम्बन कोषले सहकारीमार्फत विपन्न जनतालाई र कृषि विकास बैंकमार्फत चिया, अलैंची र शीतभण्डारजस्ता क्षेत्रलाई दीर्घकालीन कर्जा प्रवाह गर्छ । ग्रामीण स्वावलम्बन कोष सन् २०१८ सम्म नेपाल राष्ट्र बैंकमार्फत सञ्चालनमा थियो भने सन् २०१८ देखि साना किसान लघुवित्त वित्तीय संस्थामार्फत चलिरहेको छ । लघुवित्तको तेस्रो मोडल साना किसान सहकारी मोडल हो । साना किसान विकास कार्यक्रम सन् १९७५ मा कृषि विकास बैंकबाट सुरुआत भएको हो । पछि सन् २००६ मा साना किसान विकास आयोजनाहरू सहकारी मोडलमार्फत साना किसान सहकारी संस्थामा परिणत भए । यी संस्थाहरूलाई किसान आफैंले व्यवस्थापन गरिरहेका छन् । हाल यी संस्थाहरूलाई साना किसान लघुवित्त वित्तीय संस्थामार्फत थोक कर्जा उपलब्ध हुँदै आएको छ ।वित्तीय गैरसरकारी संगठन मोडलमार्फत पनि समुदायमा आधारित लघुवित्त कार्यक्रमहरू सञ्चालन हुने गरेकामा हाल यी घ वर्गको लघुवित्त वित्तीय संस्थामा परिणत भइसकेका छन् । समुदायमा आधारित लघुवित्त मोडलको अर्को उदाहरण हो बचत तथा सहकारी संस्था । हाल यसअन्तर्गत करिब १२ हजार बचत तथा ऋण सहकारी संस्थाहरूले सहकारी सिद्धान्तका आधारमा आफ्ना सदस्यहरूबाट बचत संकलन तथा सदस्यहरूमा कर्जा प्रवाह गर्ने गरेका छन् । परियोजनामा आधारित लघुकर्जा मोडलअन्तर्गत ग्रामीण महिलाका लागि उत्पादन कर्जा, महिलाका लागि लघु कर्जा, पश्चिम तराई गरिबी निवारण कार्यक्रम, तेस्रो पशुधन विकास परियोजना, ग्रामीण लघुवित्त विकास कार्यक्रम, सामुदायिक भूमिगत सिँचाइ सेवा परियोजना र वित्तीय सेवामा पहुँच बढाउने कार्यक्रम प्रमुख छन् । थोक कर्जा लगानी मोडलअन्तर्गत लघुवित्त सेवा दिने संस्थाहरू र समुदायमा आधारित सहकारीहरूलाई थोक कर्जा उपलब्ध गराउने उद्देश्यले सन् १९९८ मा आरएमडीसी लघुवित्त वित्तीय संस्था, सन् २००१ मा साना किसान विकास लघुवित्त वित्तीय संस्था, सन् २०१० मा फर्स्ट लघुवित्त वित्तीय संस्था र सन् २०१३ मा आरएसडीसी लघुवित्त वित्तीय संस्था स्थापना भएका छन् । २०७७ असार मसान्तमा ८४ वटा लघुवित्त वित्तीय संस्था कायम हुन पुगेका छन् । यी संस्थाहरूका ७७ वटै जिल्लामा शाखा, १० लाख ४० हजार समूह, करिब ४७ लाख सदस्य, २८ लाख ऋणी र १९ हजार कर्मचारी छन् । कर्जा प्रवाह २०७७ असार मसान्तमा अघिल्लो वर्षभन्दा करिब १२ प्रतिशतले वृद्धि भई करिब २ खर्ब ६३ अर्ब रुपैयाँ भएको छ । लघुवित्त वित्तीय संस्थाहरूको सबैभन्दा बढी कर्जा कृषि क्षेत्रमा प्रवाह भएको छ । नेपालको जनगणना, २०६८ अनुसार कुल जनसंख्यामा महिलाको जनसंख्या ५१५ प्रतिशत छ । संविधानमा प्रत्येक नेपाली नागरिकलाई आफ्नो सम्पत्तिको स्वामित्वको अधिकार रहने उल्लेख गरिए पनि धेरै कम महिलाका नाममा जमिनको स्वामित्व छ । एक अध्ययनले १९७ प्रतिशत नेपाली महिलाहरूको स्वामित्वमा जमिन रहेको र यस्तो स्वामित्व दलितमा ५ प्रतिशत मात्र रहेको देखाएको छ । आर्थिक स्रोतमाथि महिलाको पहुँच र नियन्त्रण पनि धेरै कम मात्रामा छ । परम्परागत, सांस्कृतिक र पुरुषप्रधान सोचका कारण समानता, सम्पत्ति र भेदभावविरुद्धको संवैधानिक अधिकार प्रभावकारी रूपमा कार्यान्वयन हुन सकेको छैन । महिलाहरूले पारिवारिक सद्भाव जोगाउन हिंसा सहने गरेका छन् । जग्गा, सम्पत्ति, कर्जाका साथै आधुनिक ज्ञान र जानकारीमा समेत महिलाहरूको सीमित पहुँच रहनुका साथसाथै उनीहरूले गर्ने आर्थिक क्रियाकलाप पनि कम रिपोर्ट भएको छ । महिलाहरू विशेष गरी शिक्षाको कमी, कम बार्गेनिङ क्षमता र प्राविधिक ज्ञानको कमी हुनाका कारण कम उत्पादकत्व हुने पेसामा केन्द्रीकृत छन् । खास गरी ग्रामीण क्षेत्रमा नेपाली महिलाको स्थिति पुरुषभन्दा धेरै पछाडि छ । कर्जाको पहुँचमा पनि पुरुषका तुलनामा महिलाहरू पछाडि छन् । धितो अभाव, बैंक तथा वित्तीय संस्थाहरूको नाफामुखी व्यवहार, लामो र जटिल प्रक्रिया, औपचारिक कागजातहरूको आवश्यकता, सहरकेन्द्रित बैंक तथा वित्तीय संस्था, लगानी पहुँचका लागि ग्रामीण महिलाको ढोकासम्म कार्यक्रम पुग्न नसक्नु, वितरणसम्बन्धी समस्या (जस्तै ः नियमित बैठक र केन्द्रहरूमा जान समय नहुनु) र क्षमतासम्बन्धी समस्याहरू (जस्तै ः पुरुषहरूका तुलनामा ज्ञान, सीप, सूचना र जागरुकता तथा निर्णयसम्बन्धी कम क्षमता) आदिका कारण नेपालमा महिलाहरू लघुवित्तको पहुँचबाट टाढा छन् । महिला सशक्तीकरणले उनीहरूलाई विशिष्ट शक्ति प्रयोग गर्ने अधिकार वा उद्देश्य हासिल गर्न निश्चित साधनहरू प्रदान गर्छ । महिलाको सामाजिकआर्थिक क्षमता बढाउनु र घरका पुरुष सदस्यहरूमा निर्भरता कम गर्नु, घरेलु निर्णयमा आर्थिक संलग्नता र नियन्त्रणमा सुधार गर्नु, घरेलु खर्चमा योगदान पुर्याउनु, आत्मविश्वास बढाउनु र सामाजिक मुद्दाहरूका सम्बन्धमा महिलाको क्षमता अभिवृद्धि गर्नु महिला सशक्तीकरणको उद्देश्य हो ।लघुवित्त सेवा पुगेका स्थानका महिलाहरू बढी सशक्त देखिएका छन् । अधिकांश लघुवित्त सदस्यहरूले सम्पत्ति किन्ने र बेच्ने, छोरीहरूलाई स्कुल पठाउने, बालविवाह रोक्नेबारे छलफल गर्ने र परिवारको योजना बनाउने र निर्णय गर्ने गरेका छन् । लघुवित्त कार्यक्रममा सहभागी महिलाहरू शारीरिक रूपमा गतिशील, स्वामित्व र उत्पादनमुखी, सम्पत्तिमाथि नियन्त्रण कायम गर्न सक्ने, निर्णय लिने कार्यमा संलग्न, राजनीतिक र कानुनी रूपमा जागरुक अनि लघुवित्तमा सहभागी नहुने महिलाका तुलनामा बढी सशक्त हुन्छन् । विभिन्न अध्ययनबाट लघुवित्तले महिलाहरूलाई परिवार र आफ्नै प्रयोगका लागि अतिरिक्त आय आर्जन गर्न मद्दत गरेको पाइएको छ । यस्तो अतिरिक्त आयले परिवारका लागि पौष्टिक खाना किन्न, आधुनिक स्वास्थ्य सेवामा पहुँच प्राप्त गर्न सजिलो हुनाका साथसाथै आफ्ना बच्चाहरूलाई स्कुल पठाउनसमेत सहज बनाइदिएको छ । लघुकर्जा कार्यक्रममा सहभागिताले महिलाले घरेलु निर्णय लिन, आर्थिक स्रोतमा बढी पहुँच प्राप्त गर्न ठूलो भूमिका खेलेको छÙ समूह गतिशीलताले बढी स्वतन्त्रता पाएको छ, परिवार नियोजन र अभिभावकीय चासोमा समेत महिला बढी सशक्त भएका छन् । कतिपय स्थानमा महिला समुदायले महिला हिंसामुक्त समाज निर्माणका लागि धूमपान र मद्यपाननिषेधित क्षेत्र घोषणा गरेर सोको कडा कार्यान्वयनसमेत गराएका छन् । विभिन्न अध्ययनले के देखाएका छन् भने, लघुवित्त कार्यक्रममा सहभागी हुने महिलाहरू पारिवारिक निर्णय क्षमतामा बढी स्वायत्त, समुदायमा बढी सम्मानित, वित्तीय रूपमा स्वायत्त, सामाजिक तथा मनोवैज्ञानिक प्रभावयुक्त, आत्मविश्वासी, राजनीतिमा सक्रिय सहभागी हुने गरेको पाइएको छ ।"
६ महिनादेखि पीसीआर मेसिन थन्कियो,"कोरोना संक्रमण परीक्षणका लागि भीमदत्त नगरपालिकाले पीसीआर मेसिन खरिद गरेको ६ महिना पुग्यो । महाकाली अस्पताललाई हस्तान्तरण गरेको पनि ३ महिना भयो । तर, हालसम्म पनि सञ्चालनमा आउन नसकेर अस्पतालको बरान्डामै थन्किएको छ । जेठमै निर्णय गरी असार अन्तिममा नगरपालिकाले ३८ लाख रुपैयाँ लागतमा पीसीआर मेसिन र पीसीआर क्याबिनेट खरिद गरेको थियो । तत्कालै परीक्षण थाल्ने बताइए पनि हालसम्म मेसिन सञ्चालनमा ल्याइएको छैन । हामीले मेसिन खरिद गरेर अस्पताललाई बुझाएका हौं, जिल्लाका सबै स्थानीय तह र प्रदेश सरकारको सहयोगमा सञ्चालन गर्ने सहमति भएको हो, भीमदत्त नगरपालिकाका प्रवक्ता हिमाल चन्दले भने, तर अहिलेसम्म पनि परीक्षण सुरु हुन सकेन, मेसिन अस्पतालमै थन्किएको छ । उनका अनुसार भीमदत्तले मेसिन किन्ने र अन्य स्थानीय तहले प्रयोगशाला सञ्चालन तथा बाँकी उपकरण किन्ने योजना थियो । महाकाली अस्पताल विकास समितिका अध्यक्ष कृष्णदत्त जोशीका अनुसार प्रयोगशाला सञ्चालन गर्न जिल्ला समन्वय समितिको समन्वयमा सबै स्थानीय तहले १० देखि १५ लाखसम्म सहयोग गर्ने प्रतिबद्धता जनाएका थिए । पटकपटकको छलफलमा सबै तहका प्रमुखले कार्यपालिका बैठकबाट निर्णय गरी रकम निकासा गर्ने प्रतिबद्धता जनाए पनि हालसम्म कसैले सहयोग नगरेको उनले बताए । प्रयोगशालाका लागि आवश्यक फ्रिजलगायत उपकरण पनि अस्पतालले नै खरिद गरेको छ । अझै पनि परीक्षण किटलगायत सामग्री किन्न बाँकी छ । ५३ लाख रुपैयाँमा किनिएका सबै उपकरण भने आइनसकेको उनले बताए । अब एकदुई हप्तामा पीसीआर ल्याब सञ्चालनमा आउॅछ, उनले भने, कर्मचारी भर्नादेखि ल्याबको तयारी सबै पूरा गरिसकेका छौं ।महाकाली अस्पतालले अहिले पनि दिनमा ३०४० जनाको स्वाब संकलन गरिरहेको छ । परीक्षणका लागि धनगढी नै पठाउनुपर्ने र रिपोर्ट पाउन दुईतीन दिन कुर्नुपर्ने बाध्यता कायमै छ । महाकाली अस्पतालमै पीसीआर प्रयोगशाला सञ्चालनमा आए परीक्षणको दायरा बढाएर जोखीम न्यूनीकरण गर्न सकिने स्वास्थ्यकर्मीहरू बताउँछन् । प्रदेश स्वास्थ्य निर्देशनालयका अनुसार कञ्चनपुरमा हालसम्म १ हजार ७ सय १९ जनामा संक्रमण पुष्टि भएको छ । सक्रिय संक्रमितको संख्या २ सय १५ छ ।उपचार सुदृढ पार्न गण्डकीमा साझा प्रस्ताव कास्की गण्डकी प्रदेशसभामा सत्तारूढ र प्रमुख प्रतिपक्षसहितका चार दलले कोरोना भाइरसको संक्रमण रोकथाम र उपचार सेवा सुदृढ पार्न १३ बुँदे संयुक्त संकल्प प्रस्ताव ल्याउने भएका छन् । प्रदेशका स्वास्थ्य संस्थाका सेवाको गुणस्तर र जनशक्ति व्यवस्थापनमा जोड दिन उक्त प्रस्ताव तयार पारिएको कांग्रेस सांसद कुमार खड्काले बताए । गत शुक्रबार गण्डकी प्रदेशसभा सचिवालयमा दर्ता भएको प्रस्ताव एक सातापछि छलफलमा लगिने भएको छ । पीसीआर परीक्षण बढाउने, थप मेसिन ल्याउने, नवलपुर र बागलुङका मेसिन तत्काल प्रयोगमा ल्याउने, सरकारी अस्पतालमा पूर्वाधार, भेन्टिलेटर, आईसीयू, उपकरणको सुविधा बढाउने र संक्रमितलाई सरकारी अस्पतालमै निःशुल्क उपचारको व्यवस्था सरकारले मिलाउनुपर्ने माग उक्त प्रस्तावमा छ । यसैगरी, सरकारी अस्पतालबाट उपचार गर्न सम्भव नभएमा तथा सामुदायिक अस्पतालमा सिफारिस गरिएका कोरोना बिरामीको उपचार खर्च सरकारले बेहोर्ने, अनुगमनका लागि संयुक्त संसदीय अनुगमन समिति गठन गर्ने र स्वास्थ्य संस्थामा रिक्त दरबन्दीको पदपूर्ति छिटो गरेर सेवालाई थप प्रभावकारी बनाउने माग प्रस्तावमा राखिएको छ । संकल्प प्रस्तावको प्रस्तावक कांग्रेस संसदीय दलका नेता कृष्णचन्द्र नेपाली, समर्थकमा समाजवादी दलका नेता हरिशरण आचार्य, नेकपाका प्रमुख सचेतक मायानाथ अधिकारी, सचेतक गायत्री गुरुङ र प्रदेश मामिला समितिका सभापति कृष्ण थापा छन् । हिउँदे अधिवेशनको बैठकमा संकल्प प्रस्तावमाथि छलफल हुने सचिवालयले जनाएको छ ।"
साउदीमा श्रमिकलाई खोपको आस,"उनलाई लाग्थ्यो कमाउन भनेर घरपरिवार छाडेर खाडी आइयो तर अब कोरोनाले मरिन्छ होला, जिउँदै घर फिर्न पाइँदैन कि । साउदी अरबको दमामस्थित एक कम्पनीमा कार्यरत नवरपरासीको कावासोतीका ५४ वर्षीय यमनारायण चौधरीलाई अब भने आस लागेको छ कोरोनाविरुद्धको खोप लगाउन पाए बाँचिन्छ । सेप्टेम्बरको दोस्रो सातासम्म उनको कम्पनीका धेरै जनालाई कोरोना भाइरसको संक्रमण फैलिएर स्थिति भयावह बनेको थियो । उपचारार्थ अस्पताल लगिएका चार जना साथीहरू पुनः क्याम्प फिरेनन् । हामीलाई त उपचार भइरहेको छ भन्ने खबर पाइरहेका थियौं । तर साथीहरूको त पहिला नै मृत्यु भइसकेछ । त्यो निकै पछि मात्रै पुष्टि भयो, उनले भने । त्यसबेलाको अवस्था निकै कहालीलाग्दो बनेको उनले सुनाए । त्यसबेला म निकै डराएँ । भोलि हाम्रो पनि यस्तै हुन के बेर १ उनले भने, अब भागेर पनि कहाँ जाने । साउदी छोड्दै कोरोनाको संक्रमण नहुने होइन । गाउँमा परिवारलाई सोध्दा बरु त्यता नै सुरक्षित होला भन्ने खबर आयो । जे पर्ला त्यही टर्ला भनेर यतै रोकिएँ । बरु यहाँबाट डराएर भागेका साथीहरू बेकार नेपाल आइएछ भनेर उल्टो फोन गर्छन् ।साउदी अरबमा अब कोरोना भाइरसविरुद्धको खोप दिन सुरु भएको खबरले चौधरी उत्साहित छन् । तर खोप कसरी कहाँ लगाउन पाइन्छ भन्ने प्रस्ट सूचना नपाएको उनको गुनासो छ । साउदीमा पनि कोरोनाविरुद्धको खोप आयो भनेर हल्लीखल्ली छ । हामीले पालो पर्खने हो कि गएर लगाइहाल्न पाइने हो भन्ने सूचना कम्पनीले दिएको छैन, उनले भने, खोप लगाइहाल्न पाए मन ढुक्क हुने थियो ।रूपन्द्रेहीका ४३ वर्षीय प्रभु पासीले खोप लगाइदिनका लागि कम्पनीलाई अनुरोध गरिएको बताए । हामीले कहिले खोप लगाउने भनेर कम्पनीको मुदिरलाई सोधेको हो । मुदिरले अहिले थाहा हुँदैन भन्यो, साउदीको अलहसामा रहेका पासीले भने, खोप लगाउन के गर्नुपर्छ भन्ने पनि थाहा छैन ।साउदी सरकारले खोप लगाउन इच्छुक आफ्ना नागरिक र विदेशी श्रमिकलाई अनलाइनमार्फत आवेदन दिने व्यवस्था भने मिलाएको छ । त्यसका लागि सेहाथी एप्सबाट आवेदन दिनुपर्नेछ । साउदी स्वास्थ्य मन्त्रालयका अनुसार १० लाख जनाले सेहाथी एप्समार्फत खोप लगाउन आवेदन दिइसकेका छन् । जसमा एक लाख विदेशी श्रमिक रहेको दाबी गरिएको छ । न्यून आय भएका अदक्ष श्रमिकहरूले सहजै आवेदन दिन सक्ने अवस्था छैन । एप्स डाउनलोड गरेर आवेदन दिनका लागि कम्पनीले नै पहलकदमी लिनुपर्छ, गैरआवासीय नेपाली संघ, साउदी अरबका एक पदाधिकारीले भने, अहिले उच्च तहमा कार्यरत विदेशी श्रमिकले नै आवेदन दिइसकेको स्थिति हो । साउदीमा गत डिसेम्बर १७ बाट नै कोरोनाविरुद्ध खोप लगाउन सुरु भएको हो । साउदीले सुरुमा पहिलो खोप लगाउनका लागि वृद्धवृद्धा र दीर्घरोगीलाई मात्रै प्राथमिकता दिएको छ । गत बिहीबारदेखि त दोस्रो चरणको खोप सुरु भइसकेको छ । म उच्च रक्तचाप र सुगरको बिरामी हो । मैले खोप लगाउन ठाउँ खोजिरहेको छु । समय पाउन सकिरहेको छैन, सिरहाका खुब्बा सिंहले भने ।साउदीका लागि नेपाली राजदूत महेन्द्रसिंह राजपुतले स्वास्थ्य सेवा प्रवाहमा स्वदेशी र विदेशीबीच साउदी सरकारको विभेदपूर्ण नीति नभएकाले नेपाली श्रमिकले आशा गर्न सक्ने ठाउँ रहेको बताए । कोभिड लागेका बेला भिसाविहीन श्रमिकलाई पनि स्तरीय उपचार सेवा दिएको देखियो । खोपमा पनि त्यस्तै व्यवहार हुन्छ भन्नेमा हामी आशावादी नै छौं, उनले भने, यो अभियान भर्खरै सुरु भएकाले अहिले नै मूल्यांकन गर्न हतारो हुनेछ । श्रमिकको स्वास्थ्य सेवा प्रवाहमा कतै कमजोरी भएमा दूतावासले कम्पनी र सरकारबीच समन्वयकारी भूमिका निर्वाह गर्दै आएको उनले बताए ।प्रमुख श्रम गन्तव्यमध्येको साउदीमा हाल वैधानिक रूपमा काम गरिरहेका नेपाली श्रमिकको संख्या ३ लाख ५१ हजार छ । साउदीको १३ क्षेत्रमध्ये तत्कालका लागि रियाद, मक्का र पूर्वी क्षेत्रमा मात्रै खोप केन्द्र स्थापना गरिएका छन् । साउदी स्वास्थ्य मन्त्रालयले १३ वटै क्षेत्रमा खोप केन्द्र बढाउने गरी तयारी भइरहेको जनाएको छ । पहिलो र दोस्रो खोप लगाइसकेपछि भने साउदीले डिजिटल स्वास्थ्य राहदानी दिन सुरु गरेको छ । स्वास्थ्य राहदानी पाइसकेपछि साउदीले त्यस्ता व्यक्तिलाई सूचीकृत गर्छ । स्वास्थ्य मन्त्रालयले खोपलाई भने बाध्यकारी नबनाई स्वैच्छिक बनाएको छ ।"
गाउँमा टिक्नै मुस्किल,"कोरोना संक्रमणका कारण गत वैशाखमा भारतबाट घर आएका शीतगंगा१४ सिमलपानीका पुनाराम गाहाले आठ महिना जसोतसो यतै बिताए । बेरोजगार भएर घरमै बस्नुपर्दा परिवारका लागि छाक जुटाउने कुनै उपाय भएन । गाउँमै कामको खोजीमा थिए । काम नपाएपछि उनी पुनः भारत फर्किएका छन् । कोरोना संक्रमणले भारतमा लकडाउन भएर काम बन्द भएपछि उनी घर आएका थिए । स्वदेशमै रोजगारीका अवसर नभएपछि पेट पाल्न फेरि भारत जानुपरेको उनले बाध्यता सुनाए । सरकारबाट गाउँमै रोजगार पाइएला भन्ने आशा थियो, उनले भने, आपसमै लडाइँमा छन् । हामीले के आशा गर्नु ? परिवार पाल्न, अन्नपात किन्न र छोराछोरी पढाउने खर्च जुटाउन फेरि भारत नगई भएन । भारतमा आफूले मासिक २० हजार भारु कमाइ गर्ने उनले सुनाए । त्यसको आधामात्रै कमाइ गाउँमा हुन्थ्यो भने उनी यतै बस्थे । तर गाउँमै कृषि उत्पादन गरे पनि बिक्दैन । मोटरबाटो, बिजुली नपुगेको दुर्गम गाउँमा उत्पादित बस्तुको बजार छैन । आठ महिना गाउँमा बस्दा सिकर्मी, डकर्मीको काम पनि उनले नियमित पाएनन् । गत आमनिर्वाचनका बेला पनि उनी भारतबाट भोट दिन गाउँ आएका थिए । त्यसबेला उम्मेदवारहरूले अब नोकरी गर्न विदेश जानुपर्दैन, यहीँ स्वरोजगार बनाउँछौं, हामीलाई भोट दिएर जिताउनूस् भनेर दिएको आश्वासन उनी झलझल्ती सम्झिन्छन् । ती नेता गाउँ फर्किएनन्, बरु केही होला कि भनेर गाउँ फर्किएका पुनाराम काम खोज्दै फेरि भारत जानुपर्यो ।कोरोना संक्रमणका कारण स्वदेश फर्केका थुप्रै युवा पुनः रोजगारी खोज्दै भारत फर्किएका छन् । चुनावका बेला नेताले युवालाई स्वरोजगार बनाउँछौं भनेर नारा लगाउँछन्, जितेपछि जनतामा बाँडेका सपना पूरा हुँदैनन्, तेस्रो मुलुक जाने तयारीमा रहेका अर्का युवा भीम गाहाले भने । आफूजस्ता युवाले गाउँमै केही काम पाए बिहानदेखि साँझसम्म खटिन तयार रहेको उनी बताउँछन् । देशको विकास गर्न र युवालाई स्वरोजगार बनाउन सरकार र नेता दूरदर्शी हुनुपर्ने उनले बताए । यहाँ त सत्तामा कसरी जाने भन्ने मात्रै ध्यान छ, उनले गुनासो गरे, परिवारका चामल किन्ने जोहो गर्न युवाजति रोजगारी खोज्दै परदेश लाग्नुपर्ने अवस्था छ । स्थानीय तहले पनि स्वरोजगार सिर्जना गर्न सकेको छैन । आफैं कस्सिएर कृषिकर्म गरे पनि उत्पादनलाई बजार पाउन मुस्किल छ । भारतबाट भित्रिने तरकारी सस्तोमा पाइने भएकाले यहीँको उत्पादनले घाटा लाग्ने गरेको उनको भनाइ छ । कोरोनाका कारण चैतमा नोकरी छाडेर घर फर्किएका गुल्मी मदानेका विक्रम नेपाली पनि भारत फर्किने तयारीमा छन् । केही व्यवसाय गरौं भने लगानी गर्ने पैसा छैन । घरमा दाल, चामल, चिनी, तेल किन्ने पैसा जुटाउन पुनः भारततिर लागें, उनले भने ।"
नबोलेको भए उचित हुन्थ्यो,"प्रधानमन्त्री पक्षधरहरू भने पूर्वप्रधानन्यायाधीशहरूको वक्तव्य गलत भएको र त्यसले अदालतलाई प्रभावित पार्ने बताउँछन् । प्रधानमन्त्रीका कानुन विज्ञ बाबुराम दाहालका अनुसार, एकातिरबाट फायर खुलेपछि अर्कोतिरबाट त्यसको जवाफ आएको हो । पक्षले म मुद्दा जित्छु भन्नु स्वाभाविक हो । उसले आफ्ना पक्षमा तर्कअभिव्यक्ति दिन्छ । विपक्षीको हकमा पनि त्यही हो । मैले मुद्दा गरेको छु, अब चुप बस्छु, बोल्दिनँ भनेर कोही पनि भन्दैन, दाहालले कान्तिपुरसित भने, प्रधानमन्त्रीले आफूले गरेको निर्णय सही हो भन्नु र मुद्दा जित्छु भन्नु स्वाभाविक मान्नुपर्छ । विपक्षी नेताहरूको पनि त्यस्तै कुरा आउला । तर तटस्थ रहनुपर्ने न्यायाधीशहरूले वक्तव्य जारी गरेर अदालतमा विचाराधीन विषय प्रभावित पार्न खोजे । संविधानले नै पूर्वन्यायाधीशहरूलाई कुनै पक्षको पैरवी गर्न रोक लगाएको उल्लेख गर्दै दाहालले कान्तिपुरसित भने, उहाँहरूले वक्तव्यबाट एउटाको पक्ष लिएको देखिएपछि प्रधानमन्त्रीले यसो नगर्नु भनेर सम्झाउनु स्वाभाविकै हो ।"
भारतको पावर एक्सचेन्जमा बिजुली बेच्न अनुमति,"टनकपुरबाट थप १५ मेगावाट विद्युत् ल्याउन स्वीकृतियसैबीच भारतको टनकपुरबाट अब थप १५ मेगावाट विद्युत् आयात गर्न मिल्ने भएको छ । अहिले नेपाल विद्युत् प्राधिकरणले टनकपुरबाट दैनिक ७० मेगावाट विद्युत् आयात गरिरहेको छ । भारतको केन्द्रीय विद्युत् प्राधिकरणले शुक्रबार टनकपुरबाट थप १५ मेगावाट विद्युत् आयात गर्न प्राधिकणलाई अनुमति दिएको हो । प्राधिकरणले टनकपुरबाट खरिद गर्ने विद्युत्को प्रतियुनिट मूल्य ४१४ भारतीय रुपैयाँ (६६२ नेपाली रुपैयाँ) छ ।नेपालले महाकाली सन्धिअनुसार टनकपुरबाट वार्षिक ७ करोड युनिट विद्युत् निःशुल्क र बाँकी व्यापारिक मूल्यमा खरिद गर्दै आएको छ ।टनकपुरमा अहिले १०० एमभीएको ट्रन्सफर्मर भए पनि उताबाट अनुमति नपाउँदा ७० मेगावाटभन्दा बढी ल्याउन पाइरहेका थिएनौं, भारतीय अधिकारीहरूसँग निरन्तरको छलफलपछि जनवरीमार्च र जुलाईडिसेम्बरमा आयात क्षमता बढाएर ८५ मेगावाटसम्म ल्याउन पाउने अनुमति पाएका छौं, शाक्यले भने, टनकपुरबाट थप विद्युत् ल्याउन पाएपछि पश्चिम क्षेत्रको विद्युत आपूर्तिमा सुधार हुनेछ भने बिहारबाट महँगोमा आयात भइरहेको विद्युत् कम गर्न सकिनेछ । प्राधिकरणले ढल्केबरमुजफ्फरपुर प्रसारण लाइनमार्फत आयात गरेको विद्युत्लाई प्रसारण लाइनको क्षमता अभावका कारण रौतहटको चपुरबाट पश्चिम पठाउन समस्या थियो । केही दिनअघि ढल्केबर सबस्टेसनमा ट्रान्सफर्मरको क्षमता विस्तार गरेसँगै त्यहाँबाट थप १०० मेगावाटसम्म विद्युत आयात गर्न सकिनेछ । यसबाट यस वर्षको जाडोमा हुने विद्युत्को माग धान्न पर्याप्त विद्युत् हुनेछ । प्राधिकरण र भारतीय कम्पनी एनटीपीसी विद्युत् निगम लिमिटेड (एनभीभीएन) बीच ढल्केबरमुजफ्फरपुर अन्तरदेशीय प्रसारण लाइनमार्फत जुलाईनोभेम्बरमा २५० मेगावाटसम्म, डिसेम्बरअप्रिलमा ३५० मेगावाटसम्म र मेजुनमा २०० मेगावाटसम्म आयात गर्न मिल्ने गरी विद्युत खरिद बिक्री सम्झौता (पीपीए) भएको छ ।"
बैंक अध्यक्ष बन्न नपाएपछि राजीनामा,राजीनामाका विषयमा कोइरालासँग प्रतिक्रिया लिन खोज्दा उनी सम्पर्कमा आउन चाहेनन् । गत भदौ पहिलो साता पूर्वअध्यक्ष निर्मलहरि अधिकारीलाई सरकारले राजस्व बोर्डमा लगेपछि बैंकको अध्यक्ष पद खाली भएको हो । त्यसयताका सबै बैठकमा अर्थ मन्त्रालयबाट प्रतिनिधित्व गरिरहेका शर्माले अध्यक्षता गर्दै आएका छन् । सरकारी बैंक भएकाले पनि सञ्चालक समितिमा सरकारले नियुक्त गरेका पदेन सदस्यको बाहुल्य छ । बैंक तथा वित्तीय संस्थासम्बन्धी ऐन (बाफिया) मा बैंकका अध्यक्षका कार्यकाल चार वर्षको हुने व्यवस्था छ ।मन्त्रीस्तरीय बैठकबाट तत्कालीन अर्थमन्त्री युवराज खतिवडाले गत भदौ ७ मा कोइरालालाई सञ्चालकमा नियुक्त गरेका थिए । भदौ ८ मा उक्त निर्णयको पत्र बैंकलाई प्राप्त भएको थियो । त्यसपछिको बैंक सञ्चालक समितिको पहिलो बैठक (भदौ १० बुधबार) मा कोइरालालाई अध्यक्ष चुन्ने प्रस्ताव तय भएको थियो । तर कोइरालाका विषयमा चौतर्फी विरोध भएपछि त्यो दिन बैठक बस्न सकेन । त्यसपछिका कुनै पनि बैठकमा यो विषयले प्रवेश पाउन सकेको थिएन । गत असोज १५ मा मात्र कोइरालाले सञ्चालकको शपथ लिएका थिए । सञ्चालकमध्ये एक जनालाई अध्यक्ष बनाउने प्रावधान छ । सोही व्यवस्थाअनुसार आफू अध्यक्ष बन्नेमा कोइराला ढुक्क थिए । तर अर्कै व्यक्ति अध्यक्ष बनेपछि चित्त नबुझेर उनले राजीनामा गरेको स्रोत बताउँछ । सरकारले कोइरालालाई अध्यक्ष बनाउनकै लागि बैंक पठाएको थियो । तर उनको चौतर्फी विरोध भएपछि करिब ४० दिनपछि मात्र उनले सञ्चालकको शपथ लिएका थिए । कोइरालाले यसअघि आधा दर्जन निकायमा राजनीतिक नियुक्ति पाइसकेका छन् । हरेक स्थानमा कुनै न कुनै रूपमा उनको छवि विवादास्पद देखिएको छ । उपप्रधानमन्त्री पोखरेलका सम्धी रहेको र नेकपाका उच्च तहका नेतासँग राम्रो साँठगाँठ रहेकै कारण उनले पटकपटक नियुक्ति सरकारी नियुक्ति पाउने गरेका छन् । यही कारण पछिल्लो नियुक्तिको विषयलाई लिएर सामाजिक सञ्जालमा कोइराला र उपप्रधानमन्त्री पोखरेलको चर्को विरोध भएको थियो ।
उखुको बीउ पनि दिँदैन भारत,"पुराना बीउ भएकाले बालीमा किरा र रोगको प्रकोप खेप्नुपरेको छ । त्यसै पनि अन्य मुलुकको तुलनामा नेपालको उत्पादकत्व दर निकै कम छ । नेपाल चिनी मिल संघका अध्यक्ष शशिकान्त अग्रवाल पनि उखु मिल र किसानबीच अविश्वास बढ्नुमा उखुको रिकभरी दर न्यून हुनु प्रमुख कारण रहेको बताउँछन् । हो, केही नियत खराब भएका पनि छन् । तर पुरानो बीउ भएका कारण एक त उत्पादकत्व कम छ, त्यसमाथि उखुको रिकभरी नै कम भएका कारण पनि समस्या चर्किएको हो, उनले भने ।कृषि मन्त्रालयका एक उच्च अधिकारीका अनुसार दुई दशकअघिसम्म भारतमा नयाँ जातको सफल परीक्षण हुनासाथ नेपाल जितपुर अनुसन्धान केन्द्रमा उखुको नयाँ जातको बीउ (जमप्लाज्म) स्वतः पठाइन्थ्यो । त्यसले गर्दा नेपाली किसानले पनि भारतमै लगाइने उन्नत बीउ पाउँथे । तर भारतले पछि पठाउन बन्द गर्यो । जसले गर्दा नेपााली किसानले पुरानै जातमा भर पर्ने बाध्यता छ । यसबीचमा कार्यालयका वैज्ञानिकहरूले भारतबाट उन्नत जातको नयाँको बीउ ल्याउन प्रयास नगरेका होइनन् । तर भारतको असहयोग र नेपाल सरकारले नै चासो नदेखाउँदा उनीहरूको प्रयास सफल भएन । भारतबाट उन्नत जातको बीउ ल्याउन नेपाल सरकार आफैंले पनि विगत धेरै वर्षदेखि पहल गर्दै आएको छ । जसअन्तर्गत सरकारी स्तरबाटै भारतसमक्ष अनुरोध गरिएको तर भारतले त्यसलाई बेवास्ता गर्दै आएको सरकारी अधिकारीहरूको भनाइ छ । पाँच वर्षदेखि भारतलाई उन्नत जातको जमप्लाज्म उपलब्ध गराउन औपचारिक रूपमै अनुरोध गरिँदै आएको कृषि मन्त्रालयका एक अधिकारी बताउँछन् । यस विषयमा कृषिसम्बन्धी प्रत्येकजसो द्विपक्षीय बैठकमा छलफल पनि हुँदै आएको छ । ती बैठकमा भारतीय पक्षले नेपालको प्रस्तावलाई सकारात्मक रूपमा लिएको बताउने गरेको छ । तर अन्तिम सहमति गर्न भने टार्दै आएको ती अधिकारीको भनाइ छ । अनुरोध गर्दागर्दा हैरान भइसक्यौं, प्रस्ट रूपमा सकिँदैन भनिदिए हुने, ती अधिकारीले भने । करिब एक महिनाअघि सम्पन्न सहसचिवस्तरीय भर्चुअल बैठकमा पनि नेपाली पक्षले यो विषय उठाएको थियो । भारतीय अधिकारीले पहिले जस्तै आफूहरू सकारात्मक रहेको जवाफ दिएर टारेका थिए । त्यसैगरी अघिल्लो महिना काठमाडौंमा भएको नेपालभारत विदेश सचिवस्तरीय बैठकमा समेत यो विषयलाई विविधअन्तर्गत राखिएको थियो तर छलफल भने भएन । २०७५ मा प्रधानमन्त्री केपी शर्मा ओलीको भारत भ्रमणका क्रममा भारतीय प्रधानमन्त्री नरेन्द्र मोदीसँगको भेटमा नेपालको कृषि क्षेत्रको उत्पादकत्व बढाउनदेखि अनुसन्धान, प्रविधि हस्तान्तरण गर्नेलगायत उद्देश्य राखेर नयाँ समझदारी नै गरिएको थियो । उक्त भ्रमणलगत्तै २०७६ भदौमा काठमाडौंमा सम्पन्न सहसचिवस्तरीय संयुक्त कार्यसमूहको बैठकमा पनि नेपालले उखुको विषयलाई विशेष जोडका साथ उठाएको थियो । त्यसयता दुई देशबीचका उच्चअधिकारीहरूको बैठक हुँदै आएको छ । नेपालले हरेकजसो बैठकमा उखुको नयाँ बीउको विषयलाई उठाउँदै आएको छ । भारतले भने आलटाल गर्दै आएको मन्त्रालयका अधिकारीहरू बताउँछन् । भारतले बेवास्ता गर्नुका पछाडि कृषि मन्त्रालयको कमजोरी पनि रहेको परराष्ट्रका अधिकारीहरूको भनाइ छ । मन्त्रालयले बैठक सकिएपछि भारतीय पक्षसँग भएको छलफलका सम्बन्ध फलोअप नगर्ने र फेरि एकै पटक बैठकमा मात्र कुरा उठाउने गरेका कारण यस विषयमा भारतले बेवास्ता गरेको उनीहरूको तर्क छ । हालै मात्र मन्त्रालयका सचिवको कार्यभार सम्हालेका योगेन्द्रकुमार कार्की भने आफूले यो विषयलाई विस्तृत अध्ययन गर्न बाँकी रहेको भन्दै पन्छिए । यो विषयलाई विस्तृत अध्ययन गरेपछि मात्र भन्न सक्छु । तर सुनेअनुसार उनीहरूले सकारात्मक छौं भन्दै आएका छन् । आशा गरौं, चाँडै यसमा सहमति हुनेछ, कार्कीले भने ।"
बन्द हुँदै साना उद्योग,"भूमे गाउँपालिका४ काँडास्थित अल्लो उद्योगमा तयारी पोसाक छन् । पोसाकका लागि कपडा पनि तयारी छ । उद्योगले ग्राहक कुरेर बसेको छ । पुथाउत्तरगंगा गाउँपालिका१४ जामाबागरका अल्लो उद्योगी पनि ग्राहकको पर्खाइमा छन् । लामो समयदेखि तयारी पोसाक तथा अरू सामग्री उद्योगमा झुन्डिएका छन् । तयारी कपडा र्याकमा थन्किएका छन् । उद्योगीको उत्साह घट्दै गएको छ । स्थानीय स्तरमै पाइने अल्लो प्रशोधन गरेर आम्दानी गर्न स्थापना गरिएका उद्योग केही वर्ष चले पनि अब भने उद्योग चल्छन् या चल्दैनन् भन्ने आशंकामा साना उद्योगी छन् । थोरै लगानीबाट सञ्चालन भएका उद्योगबाट उत्पादित वस्तुले बजार नपाउँदा बन्द हुने अवस्थामा पुगेका हुन् । जिल्लामा रहेका तीन वटै स्थानीय तहमा अल्लो उद्योग स्थापना गरिएका छन् । पुथाउत्तरगंगा१४ को जामाबगर, भूमे गाउँपालिकाको ४ र ५ नम्बर वडा, सिस्ने गाउँपालिका२ को छिपखोलामा अल्लो उद्योग स्थापना गरिएका छन् । पछिल्लो पटक छिपखोलाको उद्योग सदरमुकाम रुकुमकोटमा समेत विस्तार गरिएको छ । तर सबै उद्योग उत्पादित सामग्रीले बजार नपाएपछि संकटमा छन् । यी उद्योगले अल्लोबाट बन्ने सम्पूर्ण सामग्री तयार पार्छन् । अल्लोको कपडादेखि लिएर कोट, जुत्ता, झोला, टोपी, पर्स एवं बर्की उद्योगमा तयार हुन्छन् । यी सबै सामग्री हाल उद्योगमा थन्किएका छन् । कच्चा पदार्थ संकलन गरेर सामग्री तयार बनाउँदासम्मको खर्च जुटाउन नै समस्या हुने भएपछि उद्योग सञ्चालन गर्न नसकिने अवस्थामा पुगेको भूमेकी सितारा बुढामगरले बताइन् । सुरुसुरुमा उत्पादनको बिक्री भएपछि हौसिएका आफूहरू पछिल्लो समय उत्पादित कपडा तथा अन्य सामग्री बिक्री नभएपछि उद्योग खोल्न नै छाडिसकेको बुढाले जानकारी दिइन् । उत्पादित वस्तु बिक्रीका लागि टाढा लैजान पनि नसकिएको उनीहरूको भनाइ छ । जामाबगरको सिर्जनशील अल्लो उद्योगकी सञ्चालक गौसरी पुनले उत्पादित सामग्री त्यहाँ बिक्री नभएको र टाढासम्म लैजान सक्ने अवस्था नभएको बताइन् । उद्योगबाट बिक्री हुन छाडे, टाढा लगे पनि बिक्री हुने ग्यारेन्टी नभएपछि हामी अलमलमा छौं, उनले भनिन् । टाढा लैजाँदा लागत बढेर अपेक्षित आम्दानी हुने नगरेको उनको भनाइ छ । सुरुसुरुमा उद्योग स्थापनाका लागि विभिन्न गैरसरकारी संस्थाले सहयोग गरेका थिए । यसको बजारीकरणमा भने कसैले चासो दिएका छैनन् । बजारीकरणमा स्थानीय सरकारले पनि सहयोग गर्न नसकेको उद्यमीहरू बताउँछन् । उद्योग सञ्चालनमा खास सरोकारवालाको चासो नगएपछि अल्लो सञ्चालित उद्योगहरू जोखिममा रहेको छिपखोला अल्लो उद्योगकी सञ्चालक तीर्था पुनको भनाइ छ । अरू हामीले गरिरहेकै छौं, बजारीकरणका लागि मात्रै सहयोग भए धेरै गर्न सकिने अवस्था छ, उनले भनिन् । स्थानीय सरकारले उद्योग स्थापनमा सहयोग गरे पनि बजारीकरणमा भने वास्ता नगरेको उनको अनुभव छ ।स्थानीय सरकारका तर्फबाट अल्लो उद्योगका लागि ४ लाख ५० हजार बजेट विनियोजन गरिएको पुथाउत्तरगंगा गाउँपालिका उपाध्यक्ष ओमकुमारी शाही मल्लले बताइन् । उक्त बजेट अल्लोका उत्पादन बजारीकरणका परिचालन गर्न सकिने उनको भनाइ छ ।"
नौबास्ता औद्योगिक क्षेत्रको काम ठप्प,"मानव बस्ती व्यवस्थापन नहुँदा नौबास्ता औद्योगिक क्षेत्र परियोजनाको काम अगाडि बढ्न सकेको छैन । ३ सय ३८ बिघा क्षेत्रफलमा निर्माण गरिने परियोजना क्षेत्रभित्र तीन सय हाराहारीमा घर निर्माण गरिएका छन् । परियोजना सुरु नहुँदै बस्ती बसिसकेको हो । सरकारले ०७२ चैत १ गते बाँकेमा उक्त परियोजना ल्याएको थियो । परियोजनाको डिटेल प्रोजेक्ट रिपोर्ट(डीपीआर) र वातावरणीय प्रभाव मूल्यांकन (ईआईए) समेत गरिसकेको छ । परियोजनाको काम अगाडि बढाउन सरकारले ६१ करोड रुपैयाँ बजेट विनियोजन गरेको छ । परियोजना क्षेत्रभित्रबाट बस्ती उठाउन नसक्दा काम अगाडि बढ्न सकेको छैन । बस्ती व्यवस्थापनका लागि पटकपटकको प्रयास सफल हुन नसकेको परियोजनाको काम हेर्दै आएका नेपालगन्ज औद्योगिक क्षेत्र व्यवस्थापन कार्यालयका प्रमुख कृष्ण पुनले जनाए । ३ सय ३८ बिघामध्ये ३१ जग्गा बिघा जग्गा बस्तीका लागि छुट्याउने प्रस्ताव ल्याए पनि सफल हुन नसकेको उनले बताए । हामीले बस्ती व्यवस्थापनका लागि हरसम्भव प्रयास गरेका छौं । तर बस्ती व्यवस्थापन समाधान हुन सकेको छैन, उनले भने, बस्ती व्यवस्थापन गर्न नसक्दा परियोजनाको काम अगाडि बढ्न नसकेको हो । परियोजनाको डीपीआर अनुसार त्यहाँ तीन सय उद्योग स्थापना हुन सक्छन् । यसले लुम्बिनी र कर्णाली प्रदेशको विकासमा उल्लेख्य आर्थिक योगदान पुग्न सक्छ । हजारौंले रोजगारी पाउने विश्वास गरिएको छ । उक्त परियोजना निर्माण गरिने भनेको बैजनाथ गाउँपालिकाले पनि बस्ती व्यवस्थापनका लागि पटकपटक प्रयास गर्दै आएको छ । तर स्थानीयले अटेर गर्दै आएका छन् । बस्ती व्यवस्थापनका लागि प्रयास भइरहेको गाउँपालिका प्रमुख मानबहादुर रुचालले बताए । ३१ बिघा जग्गा छुट्याएर बस्ती राख्ने र बाँकी जग्गामा औद्योगिक क्षेत्र स्थापना गर्न सक्ने उनले सुनाए । ३१ बिघा क्षेत्रमा अट्न नसकेका घरधुरीलाई अन्य क्षेत्रमा पुनःस्थापना गर्न सकिनेछ । त्यसका लागि बस्तीका सर्वसाधारणसँग छलफल र वार्ता गरिरहेका छौं । समास्या समाधान हुन्छ, उनले भने । बस्ती व्यवस्थापनका लागि बाँकेका प्रमुख जिल्ला अधिकारी रामबहादुर कुरुम्बाङको संयोजकत्वमा समिति गठन गरिएको छ ।"
विज्ञापन उद्योगले ६ अर्ब गुमायो,"कोभिड१९ को संक्रमण रोमथामका लागि गरिएको लकडाउनका कारण विज्ञापन उद्योगले ६ अर्ब रुपैयाँ गुमाएको नेपाल उद्योग वाणिज्य महासंघका अध्यक्ष शेखर गोल्छाले बताएका छन् । नेपाल विज्ञापन उद्योग संघको २१औं वार्षिक साधारणसभालाई शनिबार सम्बोधन गर्दै अध्यक्ष गोल्छाले विज्ञापन क्षेत्रमा पनि धेरै साना तथा मझौला उद्योग भएको र उनीहरूका माग सम्बोधन गर्ने गरी सरकारलाई रायसुझाव दिने बताए । नेपालको वार्षिक विज्ञापन बजार कोभिडअघि करिब १२ अर्ब रुपैयाँको र अनौपचारिक क्षेत्रसमेत जोड्ने हो भने यो २२ अर्बसम्मको रहेको कुरा पनि यदाकदा आउने गरेको गोल्छाको भनाइ छ । क्लिन फिड लागू भएपछि यहाँबाटै विज्ञापनको बढीभन्दा बढी उत्पादन हुने अपेक्षा गरेका छौं, उनले भने, क्लिन फिडले यो व्यवसायको विस्तारमा सहयोग पुर्याउनेछ । क्लिन फिड लागू भएसँगै विज्ञापन बजारमा चुनौती पनि थपिएको उनले बताए ।विज्ञापन बोर्ड गठन भएको र विज्ञापनसँग सम्बन्धित धेरै विषयमा अध्ययन भई व्यवसाय विस्तारका लागि सम्भावना खोजिनुपर्नेमा उनले जोड दिए । विज्ञापन व्यवसायीले भोगेको सानाठूला समस्यालाई सम्बोधन गर्ने गरी विज्ञापन नीति बन्नुपर्ने उनको भनाइ छ । उक्त अवसरमा सञ्चार तथा सूचना प्रविधिमन्त्री पार्वत गुरुङले विज्ञापन बोर्डमा विज्ञापन संघको सहभागिता हुने बताए । सरकारलाई यसबारे लिखित रूपमा जानकारी गराउन म अनुरोधसमेत गर्दछु, उनले भने । संघको साधारणसभाले नयाँ कार्यसमितिसमेत चयन गर्दै छ ।"
आयकर विवरण बुझाउने म्याद थप्न आग्रह,"काठमाडौं (कास) नेपाल उद्योग परिसंघले आयकर विवरण बुझाउने तथा कम्पनी अद्यावधिक गर्ने म्याद आगामी चैत मसान्तसम्म थप गर्न माग गरेको छ । सरकारका सम्बन्धित निकायका पदाधिकारीसँग परिसंघले गरेको छलफलमा म्याद थपबारे माग गरिएको हो । विगतका वर्षमा आयकर विवरण बुझाउने र कम्पनी अद्यावधिक गर्ने काम समयसीमाभित्रै भएको र अहिले कोभिडका कारण उद्योग व्यवसाय प्रभावित भएको परिसंघका अध्यक्ष सतीशकुमार मोरले बताए । त्यसैले आयकर विवरण बुझाउने तथा कम्पनी अद्यावधिक गर्न म्याद थप गर्नुको विकल्प नरहेको परिसंघले जारी गरेको विज्ञप्तिमा उल्लेख छ । कोभिडका कारण कतिपय उद्योग व्यवसाय खुल्ने अवस्थामा नरहेको र अहिले उद्योग व्यवसाय सञ्चालनले गति लिइरहेको परिप्रेक्ष्यमा कतिपय उद्योगी व्यवसायीले लेखापरीक्षणसमेत सकिसकेका छैनन्, विज्ञप्तिमा भनिएको छ, अहिलेको अवस्थालाई मध्यनजर गरी आगामी चैत मसान्तसम्म म्याद थप गरे उद्योगी व्यसायीलाई सहज हुने परिसंघको धारणा छ ।कतिपय उद्योग एवं व्यवसायमा समयमै आयकर विवरण बुझाउने तथा कम्पनी अद्यावधिक गर्ने परिस्थिति नहुँदा उद्योगी व्यवसायीले थप शुल्क तथा जरिवाना तिर्नुपर्ने भएकाले बेलैमा म्याद थप गरिदिएर समस्याको समाधान गर्न सरकारसँग माग गरिएको परिसंघको भनाइ छ । कोभिड प्रभावित व्यवसायीले समय थपभएसँगै सहज रूपमा आयकर विवरण बुझाई तथा कम्पनी अद्यावधिक गरी सरकारको राजस्व संकलनको लक्ष्यमा सघाउ पुर्याउन परिसंघ प्रतिबद्ध रहेको पनि अध्यक्ष मोरले बताए । आयकर ऐनमा भएको व्यवस्थाअनुसार चालु आर्थिक वर्षको अनुमानित आयकर विवरण पुस मसान्तभित्रै बुझाउनुपर्छ । कम्पनी ऐनमा व्यवस्था भएअनुसार कम्पनी अद्यावधिक गर्नुपर्ने म्याद पनि पुस मसान्तसम्म हुन्छ ।"
बजारमा बजाज डोमिनार २५०,"काठमाडौं (कास) बजाज मोटरसाइकलको आधिकारिक बिक्रेता हंसराज हुलास चन्द एन्ड कम्पनीले बजारमा बजाज डोमिनार २५० सार्वजनिक गरेको छ । बजाज डोमिनार २५० मा २४८७७ सीसी एफआई इन्जिनको पावर छ । साथै एकलसिलेन्डर, लिक्विडकुल्ड, ट्युनस्पार्क, ४स्ट्रोक, ४भल्भ र डीओएचसी छ । डोमिनार २५० मा १ सय ३२ किलोमिटर प्रतिघण्टासम्मको गति छ । यो १०५ सेकेन्डमा ०१०० किमि प्रतिघण्टाको गतिसम्म कुद्न सक्ने कम्पनीले जनाएको छ । नेपाली बजारमा बजाज डोमिनार २५० को मूल्य ४ लाख ८९ हजार ९ सय रुपैयाँ तोकिएको छ । यो क्यान्योन रेड र चार्कोल ब्ल्याक रङमा उपलब्ध छ । बजाज डोमिनार २५० मा बिमटाइप पेरिमिटर फ्रेममा बनाइएको छ । यसको सेकेन्डरी डिस्प्लेलाई ट्रिपको टाइम र जानकारी प्रदान गर्ने हिसाबले तयार पारिएको कम्पनीले बताएको छ । चालकको सुरक्षाका लागि लामो दूरीको यात्राको दौरान गियरलाई सुरक्षित राख्ने काम सिटको मुनि रहेको बन्जी स्ट्राप्सले गर्ने कम्पनीको भनाइ छ । यसमा १७ इन्चको ट्युबलेस टायर्स, अगाडि ३ सय एमएम डिस्क र पछाडि २३० एमएम डिस्क छ । यो डुअलच्यानल एबीएसमा पनि उपलब्ध रहेको कम्पनीले जानकारी दिएको छ ।"
खुल्यो रमादा होटल,"काठमाडौं (कास) परराष्ट्रमन्त्री प्रदीप ज्ञवालीले रमादा अनकोर काठमाडौं ठमेलको उद्घाटन गरेका छन् । कोभिड१९ का कारण पर्यटन क्षेत्र सुस्ताएको बेला होटल उद्घाटनले सकारात्मक प्रभाव पार्ने मन्त्री ज्ञवालीले बताए । विश्वमा नौ हजारको संख्यामा होटल आबद्ध रहेको रमादा ब्रान्डको नेपालमा समेत सञ्जाल विस्तार भएको छ । विदेशी पर्यटक लक्षित बजारीकरण गरिने यो होटल चारतारे तहको हुनेछ । साथै यसको सेवाको गुणस्तर पनि रमादा ब्रान्डको स्तरअनुसार नै हुनेछ । होटलमा पाहुनाका लागि स्टुडियो, सुविधायुक्त कोठा, टेरेस रेस्टुरेन्ट, ब्यांक्वेट, सेमिनार हल, स्विमिङ पुल र जिम हल आदि विशेषता छन् ।"
एनसेलको एनसेल अडियो क्लास,काठमाडौं (कास) एनसेल आजियाटाले विद्यार्थीलाई लक्ष्य गरी एनसेल अडियो क्लास सुरु गरेको छ । यसअन्तर्गत विद्यार्थीले मोबाइलमार्फत पाठ्यक्रममा आधारित पाठ मोबाइलबाटै सुन्न र सिक्न सक्छन् । एनसेलका सिम भएका विद्यार्थीले आफ्नो आवश्यकताअनुसार विभिन्न विषय कुनै पनि समयमा अडियोमार्फत अध्ययन गर्न सक्ने कम्पनीले जनाएको छ । इन्टरयाक्टिभ भ्वाइस रेस्पोन्स (आईभीआर) मा आधारित यो सेवा कम्पनीले आफ्नो अनपज अभियानअन्तर्गत ल्याएको बताएको छ ।
सांग्रिला र अर्थोपेडिक हस्पिटलबीच सम्झौता,"काठमाडौं (कास) सांग्रिला डेभलपमेन्ट बैंक गोकर्णेश्वर नगरपालिका र नारायणटारस्थित नेपाल अर्थोपेडिक हस्पिटलबीच कर्जा प्रदान गर्ने सम्बन्धमा सम्झौता भएको छ । सम्झौताअनुसार हस्पिटलमा आबद्ध चिकित्सक तथा स्थायी कर्मचारीलाई बैंकले १५ लाख रुपैयाँसम्मको प्रोफेसनल कर्जा लगानी गर्नेछ । साथै बैंकका सेवाग्राही, खातावाल, संस्थापक सेयरधनी, कर्मचारी तथा कर्मचारीका परिवारजनलाई हस्पिटलमा उपचार गराउँदा छुट प्रदान गर्ने पनि सम्झौता भएको छ । बैंकका प्रमुख जोखिम अधिकृत निर्मलकुमार श्रेष्ठ र हस्पिटलका मेडिकल डाइरेक्टर डा युवराज खरेलले सम्झौतापत्रमा हस्ताक्षर गरे ।"
६२ जना सवार इन्डोनेसियाली विमान बेपत्ता,"जकार्ता (एजेन्सी) इन्डोनेसियाको राजधानी जकार्ताबाट शनिबार अपराह्न उडेको श्रीविजय एयरको बोइङ७३७ विमान बेपत्ता भएको छ । विमानमा ५० यात्रु र १२ चालक दल सदस्य थिए । इन्डोनेसियाकै वेस्ट कालिमान्ताक प्रान्तको राजधानी पोन्तियानकका लागि उडेको विमान जकार्ताको उत्तरी समुद्रमा खसेको आशंका गरिएको छ । भारी वर्षा भइरहेका बेला सुकार्नो हात्ता अन्तर्राष्ट्रिय विमानस्थलबाट स्थानीय समयअनुसार २ बजेर ३६ मिनेटमा उडेको उक्त विमानले चार मिनेटमै सम्पर्क गुमाएको थियो । उडानको विवरण राख्ने फ्लाइटराडार२४ डट कमका अनुसार श्रीविजय एयरको विमान सम्पर्कविहीन हुनुअघि एक मिनेटभन्दा कम समयमै १० हजार फिट तल झरेको थियो । विमानमा सवारको जीवित उद्धार हुने सम्भावना न्यून रहेको सम्बन्धित अधिकारीहरूको भनाइ उद्धृत गर्दै समाचार एजेन्सीहरूले उल्लेख गरेका छन् । विमानमा ७ बालबालिकासमेत थिए । विमान बेपत्ता भएको क्षेत्र नजिकैको टापुका बासिन्दाले पानीमा केही तार र धातुका टुक्रा भेटेर तिनको तस्बिर सामाजिक सञ्जालमा राखेका छन् । ती सामग्री त्यही विमानको भएको आशंका गरिएको छ । ती सामग्रीको अनुसन्धान नेसनल ट्रान्सपोर्टेसन सेफ्टी कमिटीले गर्ने जनाइएको छ । माछा मार्दै गरेका एक व्यक्तिले भने विमान समुद्रमा खसेको देखेको दाबी गरेका छन् । विमान बिजुली चम्किएजसरी समुद्रमा खस्यो र पड्कियो । विमानको एउटा टुक्रा हाम्रो पानीजहाजमा झन्डै ठोकिएको थियो, उनले सञ्चारमाध्यमलाई भनेका छन् । इन्डोनेसियाली एयरलाइन्स श्रीविजय एयरले विमानबारे विस्तृत विवरण संकलन गरिरहेको जनाएको छ । उसले विमान उड्नुअघि राम्रो कन्डिसन मा रहेको दाबी गरेको छ । बोइङ ७३५५०० मोडलको उक्त विमान २६ वर्ष पुरानो रहेको जनाइएको छ । उक्त विमानले १ सय ३० जनासम्म बोक्न सक्छ । जकार्ताबाट पोन्तियानक पुग्न विमानलाई करिब ९० मिनेट लाग्छ । सन् २००३ मा स्थापना भएको श्रीविजय एयर ग्रुपले बढीजसो आन्तरिक उडान गर्ने गर्छ । इन्डोनेसियाली सरकारले बेपत्ता विमानको खोजी भइरहेको जनाएको छ । नेसनल सर्च एन्ड रेस्क्यु एजेन्सी र नेसनल ट्रान्सपोर्टेसन सेफ्टी कमिटीको समन्वयमा उद्धार तथा खोजी गर्ने टोली परिचालन गरिएको हो ।"
भारतमा खोप माघ ३ देखि,"भारत सरकारले आगामी शनिबारदेखि खोप अभियान सुरु गर्ने भएको छ । शनिबार भारतीय प्रधानमन्त्री नरेन्द्र मोदीको अध्यक्षतामा कोभिड१९ महामारीको पछिल्लो अवस्थाबारे समीक्षा गर्न बसेको उच्च सरकारी अधिकारीसहितको बैठकले उक्त निर्णय लिएको हो । भारत सरकारले आगामी जुलाईसम्म ३० करोडलाई खोप लगाउने घोषणा पहिले नै गरिसकेको छ । त्यसअन्तर्गत पहिलो चरणमा कोरोना भाइरसविरुद्धको खोप देशभरि नै निःशुल्क उपलब्ध हुने जनाइएको छ । त्यही पहिलो चरणको खोप अभियानको सुरुवात ३ माघदेखि गर्न लागिएको हो । पहिलो चरणमा ३ करोड जनालाई कोरोना खोप लगाइने भएको छ । त्यसपछि ५० वर्षभन्दा बढी उमेरका र जटिल स्वास्थ्य भएका गरी करिब २७ करोडलाई खोप लगाउने योजना रहेको छ । भारतीय सूचना ब्युरोका अनुसार बैठकमा खोप अभियानका लागि गरिएको पूर्वतयारीको समेत समीक्षा भएको थियो । यसअघि खोप अभियानको पूर्वतयारीस्वरूप तीन चरणमा गरेर ड्राई रन गरिसकेको छ । खोप अभियानका तयारीको अवस्था थाहा पाउन उक्त ड्राई रन चलाइएको थियो । उक्त ड्राइरन सफल भएपछि भारत सरकारले खोप अभियान सञ्चालन गर्ने निर्णय गरेको हो । अभियानका लागि भनेर करिब सवा ६ लाख जनालाई तालिम दिइएको छ । अनलाइनमार्फत खोप अभियानमा सहभागी हुन सर्वसाधारणलाई आह्वानसमेत गरिएको छ । जसअन्तर्गत हालसम्म ७९ लाख जना दर्ता भइसकेको ब्युरोले जनाएको छ । भारत सरकारले केही दिनअघि मात्र भारतमा उत्पादन भइरहेको कोभिसिल्ड र कोभ्याक्सिन खोपलाई आपत्कालीन अनुमति दिने निर्णय गरेको थियो । कोभिसिल्डको विकास अक्सफोर्ड विश्वविद्यालय र अस्ट्राजेनेकाले गरेको हो भने कोभ्याक्सिन भारतकै भारत बायोटेक र भारतीय औषधि अनुसन्धान परिषद्को साझेदारीमा विकास गरिएको हो । कोभिसिल्डको उत्पादक पुनाको सेरम इन्स्टिच्युट अफ इन्डिया (एसआईआई) हो भने कोभ्याक्सिन हैदराबादको भारत बायोटेकले उत्पादन गरिरहेको छ । विश्वकै सबैभन्दा ठूलो खोप उत्पादक सेरमसँग मासिक १० करोड खोप उत्पादन गर्ने क्षमता छ भने बायोटेकले मासिक करिब ३ करोड खोप उत्पादन गर्न सक्ने बताइएको छ । नेपालमा भने खोप कहिलेदेखि उपलब्ध हुन्छ भन्ने अझै निश्चित छैन । यद्यपि सरकारले भारतसँग औपचारिक रूपमै खोप उपलब्ध गराउन पत्राचार गरिसकेको छ । यसका साथै भारतका लागि नेपाली राजदूत नीलाम्बर आचार्यले पनि सेरम र भारत बायोटेकका उच्च अधिकारीसँग भेटिसकेका छन् । तर, खोप खरिदका लागि औपचारिक सम्झौता हुन सकेको छैन । भारत सरकारले नै नेपाललाई खोपका लागि प्राथमिकतामा राखेको बताएको थियो । परराष्ट्रमन्त्री प्रदीपकुमार ज्ञवालीको १ माघदेखि हुने भारत भ्रमणका दौरानमा पनि खोपको विषयले प्राथमिकता पाउने सम्भावना छ । ज्ञवाली नेपालभारत मन्त्रीस्तरीय संयुक्त आयोगको छैटौं बैठकका लागि भारत आउन लागेका हुन् । परराष्ट्र स्रोतका अनुसार त्यही बेला भारतीय पक्षबाट नेपाललाई कोरोना खोप दिने घोषणा हुने सम्भावना छ ।"
उत्तर कोरियाद्वारा परमाणु विस्तार घोषणा,सियोल (राससयोन्हाप) अमेरिकी सत्तामा आउने फेरबदलले आफ्नो रणनीतिमा कुनै परिवर्तन नहुने उत्तर कोरियाका सर्वोच्च नेता किम जोङउनले बताएका छन् । सत्तारूढ वर्कर्स पार्टीको कंग्रेसलाई प्योङयाङमा सम्बोधन गर्ने क्रममा उनले उत्तर कोरियाले परमाणु हतियार र सैन्य क्षमता विस्तार गर्ने घोषणा गरे । अमेरिका आफ्नो सबैभन्दा ठूलो शत्रु रहेको उनले बताए । अमेरिकाको राष्ट्रपतिमा निर्वाचित जो बाइडेनले सत्ता सम्हाल्ने दिन नजिकिँदै गर्दा नेता किमको टिप्पणी आउनुलाई अर्थपूर्ण रूपमा हेरिएको छ । अमेरिकी नयाँ प्रशासनमाथि दबाब बढाउनका लागि किमले यस्तो टिप्पणी गरेको विश्लेषकले बताएका छन् । बाइडेनले जनवरी २० मा अमेरिकाको ४६ औं राष्ट्रपतिका रूपमा शपथ लिँदै छन् । नेता किम र अमेरिकी राष्ट्रपति डोनाल्ड ट्रम्पबीच कोरियाली प्रायदीपलाई आणविक रूपमा निःशस्त्रीकरण गर्ने विषयमा शिखर वार्ता भए पनि सम्बन्धमा सुधार भएको छैन ।
चीनले डब्लूएचओलाई अनुसन्धान गर्न दिने,"बेइजिङ (सिन्ह्वा) विश्व स्वास्थ्य संगठन (डब्लूएचओ) का अनुसन्धानकर्तालाई चीनले आफ्नो मुलुकमा कोरोना भइरसको उत्पत्तिबारे अनुसन्धान गर्न अनुमति दिएको छ । डब्लूएचओले कोभिड१९ भाइरसको संक्रमण कसरी फैलियो भन्नेबारे चीनमा अनुसन्धान गर्ने इच्छा देखाएको थियो । सुरुमा चीनले डब्लूएचओका अनुसन्धानकर्तालाई प्रवेश दिए पनि अनुसन्धान गर्न नदिने अडान राख्दै आएको थियो । चीनले शनिबार ती अनुसन्धानकर्तालाई अनुमति दिएको बताएको हो । चीनको वुहान सहरबाट कोरोना संक्रमण फैलिएकाले अनुसन्धान गर्न चाहेको डब्लूएचओले बताउँदै आएको थियो । चीनको नेसनल हेल्थ कमिसनका निर्देशक चेन इसिनले शनिबार भने, विश्व स्वास्थ्य संगठनका अनुसन्धान अधिकारीलाई यस विषयमा अनुमति दिएका छौं र आगामी केही दिनमा उनीहरूको आगमन हुने बताइएकाले उनीहरूको हामी स्वागत गर्नेछौं । उनले ती अधिकारीले चीनमा कोभिड१९ को उत्पत्तिबारेमा गर्ने अनुसन्धानमा पूर्ण रूपमा सघाउन चीन तयार रहेको दोहोर्याए । विश्व स्वास्थ्य संगठनका अनुसन्धानकर्ताले यस अनुसन्धानका विषयमा उनीहरूको कार्यक्रम र कार्यसूची के कस्तो छ भन्नेबारेमा हामीलाई जानकारी दिएपछि उनीहरूसँगै हाम्रा अनुसन्धान अधिकारी पनि वुहान जान तयार छन्, उनले भने ।"
ट्रम्पको ट्वीटर खाता बन्द,सान फ्रान्सिस्को (सिन्ह्वा) अमेरिकी राष्ट्रपति डोनाल्ड ट्रम्पको ट्वीटर खाता बन्द गरिएको छ । ट्वीटर सञ्चालक कम्पनीले एटदरेट रियलडोनाल्डट्रम्प नामक उनको खाता सधैंका लागि बन्द गरिदिएको घोषणा गरेको हो । उनको ट्वीटरबाट हिंसा फैलिने खतरा भएकाले हटाइएको कम्पनीका अधिकारीले जानकारी दिएका छन् । ट्वीटरको नीतिविपरीतका भिडियो राखेकाले उनको खाता हटाउन बाध्य भएको कम्पनीको भनाइ छ । उनका समर्थकले अमेरिकाको संसद्मा गरेको हिंसात्मक घटनासम्बन्धी भिडियो ट्वीटरमा राखेपछि सर्वत्र आलोचना भएको थियो । हिंसा मच्चाउनेलाई देशभक्तको संज्ञा दिएपछि झनै उनीविरुद्ध आक्रोश बढेको थियो । ट्वीटरमा राखेको भिडियो हटाउन सर्वत्र दबाब आएपछि ट्वीटरले सुरुमा हटाइदिएको थियो । त्यसपछि पनि उनले ट्वीटरको दुरुपयोग गरेको भन्दै कम्पनीले खाता केही समय बन्द गरिदिएको थियो । अहिले भने सधैंका लागि बन्द गरिदिएको हो ।
प्रतिस्पर्धाबिना करोड बढीको ठेक्का,"आर्थिक चलखेलठेक्का दिने निर्णय गरेको कार्यसमिति बैठकमै एन्फाका वरिष्ठ उपाध्यक्ष पंकजविक्रम नेम्बाङले असहमति जनाउँदै भ्रष्टाचारमा शून्य सहनशीलता अपानइने छ भन्ने कुरालाई ठाडो चुनौती भन्दै नोट अफ डिसेन्ट लेखेका थिए । मैले बैठकमा छलफल हँॅदासमेत प्रक्रियाअनुासर टेण्डर गर्नुपर्छ, यति ठूलो रकमको योजना सिधै दिनु हुँदैन भनेको थिएँ तर अध्यक्षले बहुमतले पारित गराए, शनिबार उनले भने, आफैंले बनाएको आर्थिक नियमावली उल्लंघन गर्दै यति ठूलो रकमको योजनामा काम गर्न ठेकेदार कम्पनीलाई ठाडो निर्णयबाट दिनु भनेको यसभित्र चलखेल छ भन्ने नै हो । यसलाई पारदर्शी मान्न सकिँदैन, आर्थिक चलखेलको शंका उब्जाएको छ ।एन्फाको आर्थिक कार्यविधिअनुसार निर्माण समिति, खरिद समिति र आर्थिक समितिको सिफारिसअनुसारमात्रै योजना अगाडि बढाउन मिल्छ । तर, ती सम्बन्धित समितिहरूको सिफारिसबिना नै कार्यसमिति बैठकले नेपा टेकलाई घेरबार, गार्ड हाउस निर्माण र फ्लोरिङको काम दिएको नेम्बाङले बताए ।बिनाप्रतिस्पर्धा करोडको योजना ठेकेदार कम्पनीलाई दिइएकोबारे एन्फाका प्रवक्ता किरण राईले भने, फिफाको नियमानुसार ५० हजार डलरसम्मको काम निर्माण कम्पनीलाई सिधै दिन सक्नेछ । फिफाकै बजेट भएकाले फिफाकै आर्थिक नियमावलीअनुसार ठेक्का दिइएको हो । गैरसरकारी संस्थाको रूपमा दर्ता भएको एन्फाले नेपालको कानुन र आफैंले बनाएको आर्थिक नियमावली मान्नुपर्छ कि पर्दैन ? उनी पन्छिन खोजे, अहिलेलाई यति बोलौं ।हातेमालो सामुदायिक वनको क्षेत्रमा निर्माण गरिएको महिला एकेडेमीको भवन सरकारी जग्गा अवैधानिक रूपमा कब्जा गरी बनाइएको भन्दै एन्फाविरुद्ध सर्वोच्च अदालतमा मुद्दा पनि चलिरहेको छ । सरकारी जग्गाको भोगाधिकार मन्त्रिपरिषदले मात्रै दिनसक्छ र मन्त्रिपरिषद्को निर्णयबिना वनको जग्गामा भवन निर्माण गरेको भन्दै अधिवक्ता सुजित केसीले दर्ता गरेको रिटमा सर्वोच्च अदालतले २०७६ साल माघ २२ मा अन्तरिम आदेश जारी गर्दै माघ २९ गते छलफलको दिन तोकी सो अवधिसम्म यस सम्बन्धमा भए गरेका निर्णयहरू कार्यान्वयन नगर्नूनगराउनू यथास्थितिमा राख्नू भनेको थियो । त्यसयता दुई पक्षवीच छलफल भएको छैन, मुद्दा विचाराधीन नै छ ।अन्तरिम आदेश लागू भएलगत्तै एन्फाले १ करोड ७ लाख बढीका दुईटा योजना बिनाप्रतिस्पर्धा ठेकेदार कम्पनीलाई दिने निर्णय गरेको थियो । यसले अदालतको मानहानी हुँदैन ? प्रवक्ता राईले भने, एन्फाको निर्णयपछि मात्रै अदालतको आदेशबारे जानकारी पाइयो । कार्यसमितिको बैठक सकेपछि मात्रै सर्वोच्च अदालतको चिठी एन्फाले बुझेको हो ।फिफाले आफ्ना सदस्यलाई भौतिक संरचना निर्माण गर्नका लागि आर्थिक सहयोग उपलब्ध गराउनुअघि उक्त सदस्यले कम्तीमा २० वर्षका लागि जग्गाको भोगचलन अधिकार लिएको वा जग्गा खरिद गरेको हुनुपर्ने नियम छ । त्यसो नभए फिफाले लगानी गर्दैन । एन्फाले भने जग्गा आफ्नो स्वामित्वमा नरहे पनि त्यससम्बन्धी फिफालाई समेत गलत विवरण दिएर भवन निर्माणका लागि ३ लाख २५ हजार डलर भित्र्याइसकेको छ । यसबारे फिफा आफैंले पनि अनुसन्धान गरिरहेको जनाएको छ ।"
टोकियो ओलम्पिकबारे अन्योल कायमै,"टोकियो (एपी) टोकियो ओलम्पिक २०२० नजिक आउँदै छ । यो हुनेछ वर्ष २०२१ मा । नौ महिनाअगाडि टोकियो ओलम्पिक सरेको घोषणा भएको थियो, त्यसयता स्थानीय आयोजक र अन्तर्राष्ट्रिय ओलम्पिक कमिटी (आईओसी) व्यग्रसँग पर्खिरहेका छन्, नयाँ आयोजना समयका लागि । अहिलेसम्म धेरै तथ्यबाहिर आएको छैन, साँच्चै प्रतियोगिता कसरी हुनेछ भनेर । कोरोना भाइरस संक्रमणको महामारीबीच जुलाई २३ बाट सुरु हुने टोकियो ओलम्पिकबारे अझै धेरै प्रश्न ज्युँका त्युँ कायमै छन् । अबको केही महिनामा आईओसी र टोकियो ओलम्पिकका स्थानीय आयोजकले ठोस कार्यक्रम अगाडि सार्नुपर्नेछ । अहिलेसम्म जापानमा कोभिड१९ का कारण तीन हजारको मृत्यु भएको छ । अहिले त्यहाँ महामारी चर्किंदै छ, भलै जापानमा रहेको समस्या अन्यत्र जस्तो धेरै गम्भीर भएको थिएन, तर जापानमै नयाँ खाले भाइरस पुगिसकेको छ अनि यसै कारणले टोकियो आफैंमा चर्को समस्यामा छ । टोकियोमा अहिले संकटकाल लागू छ, त्यसैले अन्योल बढेको हो । त्यसो त जापानी प्रधानमन्त्री योसिदो सुगाले टोकियो ओलम्पिक नयाँ घोषित मितिमै हुने दाबी पनि गरेका छन् । नयाँ वर्षको शुभकामना दिने क्रममा सुगाले यस्तो भनेका हुन् । उनी मान्छन्, प्रतियोगिता सुरु हुने बेलासम्म जापानले चाहिने जति सबै तयारी पूरा गर्नेछ । तर यो भनाइ आएको केही समयपछि नै टोकियोको स्थिति अझ खराब भएको हो, कोभिड१९ का कारण । अनि जापानमा खोप सजिलै सबैलाई उपलब्ध हुन अझै मार्चसम्म कुर्नुपर्नेछ । यतिले मात्र सबै स्थिति मिल्दैन ।टोकियो ओलम्पिकमा भाग लिने सबै २ सय ५ देशमा पनि त खोप यसरी सजिलै उपलब्ध हुनुपर्नेछ, त्यो समय सीमाभित्र । त्यसैले समय धेरै तीव्र गतिमा अगाडि बढिरहेको छ, आयोजक दबाबमा छन् । जापानीहरू स्वयं ढुक्क हुन सकेका छैनन्, टोकियो ओलम्पिक गर्नु ठीक हुन्छ वा हुन्न भनेर । भर्खरै टेलिफोनको माध्यमबाट १ हजार २ सय जापानीबीच एउटा सामान्य सर्वेक्षण गरिएको थियो । त्यसमा भाग लिएका ६३ प्रतिशतले प्रतियोगिता रद्द गर्नुपर्ने वा अझ सार्नुपर्ने सुझाव दिएका छन् । माइकल फेल्पस ओलम्पिक इतिहासका सबैभन्दा सफल खेलाडी हुन् । उनले २८ पदक जितेका छन् । त्यसमध्ये २३ त स्वर्ण नै छ । उनले सीएनएनलाई हालै दिएको अन्तर्वार्तामा भनेअनुसार उनी आफैं पनि टोकियो ओलम्पिक अब घोषित समयमा हुन्छ भन्नेमा ढुक्क हुन सकेका छैनन् । त्यसमाथि आईओसीले भनिसकेको छ, अब पनि ओलम्पिक सर्ने छैन, बरू त्यसलाई रद्द नै गरिनेछ । यसको अर्थ अब सबैको ध्यान सन् २०२२ को शीतकालीन ओलम्पिकमा केन्द्रित हुनेछ ।फेल्पसले भनेका छन्, ओलम्पिकको आयोजना हुन्छ भने १० हजार खेलाडी अनि त्यत्तिकै संख्याका स्वयंसेवक, प्रशिक्षक आदि धेरैको ज्यान जोखिममा पर्नेछ । त्यसैले प्रतियोगिताको आयोजना गर्नैपर्छ भनेर जिद्दी गर्नु ठीक हुन्न । मैले आफैं पनि अब के हुन्छ भनेर उत्तर दिन सक्दिनँ, सबै खोपको सफलता पर्खिरहेका छन् । सबै चाहन्छन्, खोपको कार्यक्रम सजिलै अगाडि बढोस् । तर अहिले स्थिति कस्तो छ भने यस्तै हो भनेर केही पनि भन्न सकिन्न । टोकियो ओलम्पिक एक वर्ष सारिएको मितिमा हुन्छ वा हुन्न भन्ने तथ्य धेरै हदसम्म अर्थसँग जोडिन्छ । पछाडि सारिएकै कारण टोकियो ओलम्पिकको खर्चमा दुई अर्ब ८० करोड डलर बढी भार थपिनेछ । यो खर्चको अधिकांश भाग बेहोर्ने भनेको आम जापानी करदाताबाटै हो । टोकियो ओलम्पिकको आधिकारिक बजेट भनेको अब १५ अर्ब ४० करोड डलर हो, पहिले अनुमान गरिएभन्दा २२ प्रतिशतले बढी । यो ठूलै व्ययभार हो ।सन् २०१३ मा जापानले ओलम्पिक आयोजनाको अधिकार जित्दा भनेको थियो, बजेट खाली ७ अर्ब ५० करोडमात्र हुनेछ । अर्को महत्त्वपूर्ण प्रश्न, टोकियो ओलम्पिकका क्रममा दर्शकले प्रवेश पाउनेछन् त ? सायद । तर यी दर्शक विदेशी हुने सम्भावाना धेरै कम छ, खाली जापानीले मात्र ओलम्पिक हेर्न पाउने स्थिति हुन बेर छैन । नयाँ भाइरस पत्ता लागेयता त यो सम्भावना अझै बढेको छ । विदेशी खेलप्रेमी सम्भवतः बिरलै जापान जान पाउनेछन् ओलम्पिक हेर्न ।जापानले भर्खरै मात्र लगभग सबैखाले आगन्तुकलाई आफ्नो देशमा प्रवेशमा रोक लगाएको छ । आईओसी अध्यक्ष थोमस बाखले खाली यति भनेका छन् कि खास संख्यामा विदेशी दर्शकले टोकियो ओलम्पिक हेर्न पाउनेछन् । खासमा आईओसीको मुख्य चिन्ता खेल प्रत्यक्ष हेर्न दर्शकलाई लिएर होइन, बरू टेलिभिलनमा प्रतियोगिताको प्रत्यक्ष प्रशारणलाई लिएर हो । यस्तो किनभन्दा आईओसीको आयको ७३ भाग यही टेलिभिजन प्रशारणको अधिकार बेचेर प्राप्त हुन्छ ।दर्शक भएनन् भन्दा पनि टेलिभिजनमा खेल प्रत्यक्ष प्रशारण त सम्भव हुन्छ नै । अहिले त यसको बानी नै परिसकेको छ, तर दर्शक नहुने स्थितिमा पनि आयोजकले ८ करोड डलर जतिको रकम गुमाउने छ, जुन टिकट बेचेर प्राप्त हुन्थ्यो । अध्यक्ष बाखले टोकियो ओलम्पिक आयोजनाका लागि विशेष कार्यक्रम गर्ने धारणा अगाडि सारेका छन् । यो महामारीबाट बच्ने जुक्ति हो र त्यसअनुसार सहभागी खेलाडी अन्तिम समयमा टोकियो पुग्नेछन् ।अनि चाँडै प्रतियोगिता सकिनासाथ टोकियो छाड्ने छन् । तर यो सोच के कस्तो हुने हो केही महिनापछि मात्र थाहा हुनेछ । एउटा यस्तै ठूलो प्रश्न प्रतियोगिताको प्रायोजकलाई लिएर पनि छ । जापानी विज्ञापन एजेन्सी डेन्ट्सुले प्रायोजकका रूपमा ६८ संस्थालाई अनुबन्ध गरेको छ । यी प्रायोजकबाट अहिले नै ३ अर्ब ३० करोड डलर प्राप्त भइसकेको छ । तर यी प्रायोजकले अब योभन्दा बढी रकम कसरी प्रदान गर्ने हो, त्यसबारे यकिन भन्न सकिने अवस्था छैन ।"
जितको दाबी पेस गर्दैर् अस्ट्रेलिया,सिड्नी (रोयटर्स) भारतविरुद्धको तेस्रो टेस्टमा घरेलु टोली अस्ट्रेलिया शनिबार जिततर्फ अग्रसर देखिएको छ । उत्कृष्ट बलिङ र फिल्डिङ मदतमा अस्ट्रेलिया खेल आफ्नो पक्षमा मोड्न सफल भएको हो । सिड्नी क्रिकेट मैदानमा तेस्रो दिनको खेल सकिँदा घरेलु टिम १ सय ९७ रनले अगाडि छ । टोलीले आफ्नो दोस्रो इनिङ्स २ विकेट गुमाएर १ सय ३ रन बनाएको छ । मार्नस लाबुसचेन ४७ र स्टिभ स्मिथ २९ रन बनाएर खेलिरहेका छन् । उनीहरूले ६८ रनको साझेदारी गरिसकेका छन् । यसअघि भारत आफ्नो पहिलो इनिङ्समा २ सय ४४ रन बनाएर अलआउट भएको थियो । त्यसमा अघिल्लो दिन नटआउट चेतेश्वर पुजाराले ५० रन बनाए भने रिसब पन्तले ३६ रन जोडे । उनीहरू आउट भएपछि भारतले लगातार विकेट गुमाएको थियो । भारतले ४ विकेट गुमाएर १ सय ९५ को स्थितिबाट थप ४९ रन बनाउँदासम्म ६ विकेट गुमाएको थियो । रवीन्द्र जडेजा २८ रन बनाएर नटआउट रहे । विश्व नम्बर एक ब्याट्सम्यान प्याट कमिन्सले ४ विकेट लिए । उत्कृष्ट फिल्डिङ गर्दै उनले तीन रनआउट पनि गरेका थिए । टेस्टमा अब दुई दिन बाँकी छ । अस्ट्रेलियाले जितको आधार तयार पार्ने प्रयास गर्नेछ । क्रिजमा रहेका अस्ट्रेलियाली टिमका दुई उत्कृष्ट ब्याट्सम्यानले अग्रता बढाउन प्रयास गर्नेछन् । यस्तोमा भारतसामु ठूलो स्कोर पछ्याउने चुनौती हुनेछ । हारबाट बच्न पूरा दिन ब्याटिङ गर्नुपर्ने स्थिति सिर्जना हुन सक्नेछ । भारतले पनि एकै इनिङ्समा रनआउटमा तीन ब्याट्सम्यान गुमाएको १२ वर्षयता पहिलोपल्ट हो । यही कारणले भारतले सन् २०१८२०१९ यता अस्ट्रेलियाली भूमिमा लगातार टेस्ट सिरिज जित्ने अवसर गुमाउन सक्नेछ । भारतले सबैभन्दा पहिले हनुमा बिहारीलाई रनआउटमा गुमायो । त्यसपछि टेस्ट क्रिकेटमा चार शतक आफ्नो नाममा रहेका रविचन्द्रन अश्विन रनआउटको सिकार भए । जसप्रित बुमराह भने शून्यमा नन स्ट्राइकमा रहँदा रनआउट भए । भारतलाई चाँडै आउट गर्नमा कमिन्सको घातक प्रदर्शन पनि उत्तिकै जिम्मेवार रह्यो । तीव्र गति बलर कमिन्सले अनुशासित बलिङ गरे र सबैभन्दा पहिले अजिन्क्या रहानेलाई आफ्नो सिकार बनाए । टिमको नेतृत्व गरिरहेका रहानेले २२ रनमात्र बनाउन सके । कमिन्सले पन्तलाई एलबीडब्लू धरापमा पारे । लगतै पुजारा पनि उनकै बलमा आउट भए । यसअघि शुभमन गिललाई पनि उनले नै पेभेलियनको बाटो देखाएका थिए । जडेजाले चोटका कारण टेस्टमा थप बलिङ गर्न सक्ने छैनन् । पन्तको स्थानमा भने विकेटकिपरको भूमिका ऋद्धिमान शाह आएका छन् । अस्ट्रेलियाले आफ्नो इनिङ्समा डेविड वार्नर र विल पुकोभ्स्कीलाई सस्तोमा गुमाए । चोटका कारण यही टेस्टमा मात्र फर्केका वार्नरले गतिलो योगदान दिन सकेनन् र १३ रन बनाए । डेब्यु गरिरहेका पुकोभ्स्कीको ब्याट्बाट भने खाली १० रनमात्र निस्केको थियो । चार टेस्टको सिरिज ११ को रोमाञ्चक बराबरीमा छ ।
शिव र निर्मला च्याम्पियन,"ऐतिहासिक जितगढी किल्ला आक्रमणमा आएका तत्कालीन ब्रिटिस सेनामाथि विजय पाएको दिनको सम्झना गर्दै बुटवलमा आयोजित हाफ म्याराथनको उपाधि रोल्पाका शिवबहादुर रायमाझी र बुटवलकी निर्मला केसीले जितेका छन् । २१ किलोमिटर दूरीको हाफ म्याराथन मध्यपश्चिम पृतना मुख्यालय योगीकुटी बुटवल र लुम्बिनी प्रदेशको उद्योग, पर्यटन, वन तथा वातावरण मन्त्रालयको सहयोगमा शनिबार भएको हो । खड्ग दल गणका शिवबहादुरले १ घण्टा ११ मिनेट ४९ सेकेन्ड र गरुड दलकी निर्मलाले १ घण्टा ३३ मिनेट ३४ सेकेन्डमा दूरी पार गरेका थिए ।बुटवल बहुमुखी क्याम्पसबाट सुरु भई योगीकुटी हुँदै ड्राइभरटोलबाट लुम्बिनी अस्पताल, पुरानो बसपार्क हुँदै जितगढीमा पुगेर दौड टुंगिएको थियो । विजेता शिवबहादुर ०७१ सालदेखि सेनामा आबद्ध छन् । अर्घाखाँचीको छत्रदेव गाउँपालिकाका २५ वर्षीय उनले यसअघि सातवटा म्याराथनमा भाग लिइसकेको बताए । चारपाँच खेलमा जित हासिल गरेको छु, उनले भने, सिपाहीसँगै धावक बनेर दौडन पाउँदा खुसी लागेको छ । उनले यसअघि ४९ किलोमिटरको अल्ट्रा म्याराथनमा भाग लिइसकेका थिए ।सल्यानको दार्मा गाउँपालिकाकी निर्मला ०७६ सालदेखि सेनामा कार्यरत छन् । राष्ट्रियस्तरका दौडहरूमा पनि भाग लिएकी छु, उनले भनिन्, म्याराथनमै अघि बढ्न सोच छ । नारायण दल गण कपिलवस्तुका सुवास कार्कीले १ घण्टा १४ मिनेट ३९ सेकेन्डबाट दोस्रो स्थान प्राप्त गरे । सशस्त्रको बिन्दवासिनी बाहिनी चन्द्रौटाका गौरव भण्डारीले १ घण्टा १४ मिनेट ५१ सेकेन्डबाट तेस्रो भए । महिलातर्फ बिन्दवासिनीकै भावना शाहीले १ घण्टा ३६ मिनेट ५ सेकेन्डबाट दोस्रो र गोरख दल गण पाल्पाकी मिनिशा थापाले १ घण्टा ३७ मिनेट २० सेकेन्डबाट तेस्रो स्थान हात पारे । जितगढी किल्लाको संरक्षण र सम्वर्द्धन गर्ने उद्देश्यले कोरोना महामारीबीच सतर्कता अपनाएर कार्यक्रम गरिएको मध्यपश्चिम पृतना मुख्यालयका पृतनापति उपरथी सञ्जय थापाले बताए ।प्रथम, द्वितीय र तृतीय हुनेले क्रमशः २५ हजार, २० हजार र १५ हजार रुपैयाँ पुरस्कार पाएका छन् ।यसैबीच तिलोत्तमा क्रिकेट विकास समितिले यस वर्षको खेलकुद पत्रकारिता पुरस्कार शनिबार कान्तिपुर दैनिककी रूपन्देही संवाददाता सन्जु पौडेललाई प्रदान गरेको छ । समितिले हरेक वर्ष उक्त पुरस्कार प्रदान गर्दै आएको छ । पौडेललाई उक्त पुरस्कार नेपाल क्रिकेट संघका सदस्य प्रशान्तविक्रम मल्लले प्रदान गरे ।"
तेक्वान्दोको विवाद अब समाधान हुन्छ : सिलवाल,"राष्ट्रिय खेलकुद परिषद्का सदस्यसचिव रमेशकुमार सिलवालले तत्कालीन नेतृत्वका कारण नेपाल तेक्वान्दो संघमा विवाद सिर्जना भएको बताएका छन् । खेलकुद क्षेत्र अनेकतामा एकता रहेको भन्दै यसमा झगडाको बिउ रोप्न हुँदैनथ्यो भन्दै उनले अब मिलाएर अघि बढाइने जनाए । प्रकाश शम्शेर राणा अध्यक्ष रहेको तेक्वान्दो संघको साधारणसभाको शनिबार पोखरामा उद्घाटन गर्दै सिलवालले तेक्वान्दोको एकीकरणका लागि विवाद समाधानमा लागेको बताए । राखेप उपाध्यक्षको संयोजकत्वमा विवाद समाधान समिति गठन भएर काम भइरहेको उनले जानकारी गराए । विवाद समाधान गरी एकीकृत रूपमा ठूलो संघ बनाउने योजनामा छौं, उनले भने, मेरो कार्यकालमा सबै विवाद मिलाउने छु । सदस्यसचिवले योग्यता, क्षमता र स्रोतले भेटेसम्म खेल पूर्वाधार र गतिविधिमा सहयोग गर्ने प्रतिबद्धता जनाए । चाहिएको चिज दिन्छु तर रिजल्ट देखिने गरी काम गर्नुपर्छ, उनले भने, दुई वर्षभित्र दोलखाको शैलुङमा हाइअल्टिच्युड ट्रेनिङ सेन्टर बन्नेछ । तेक्वान्दो संघले शैलुङमा हाइअल्टिच्युड ट्रेनिङ सेन्टर बनाउन जग्गा लिइसकेको छ । राखेपले मात्र सबै पूर्वाधार बनाउन नसक्ने भन्दै उनले अव पब्लिकप्राइभेट पार्टनरसीपमा काम गर्नुपर्नेमा जोड दिए । खेललाई उत्पादनसँग जोडेर अर्थतन्त्र उकास्नुपर्ने नत्र खेल संस्था निस्क्रिय हुने उनको भनाइ थियो । संघका महासचिव दीपराज गुरुङका अनुसार साधारण सभामा सांगठनिक संरचना कसरी व्यवस्थित गर्ने, विधान संशोधन, हालसम्मको समिक्षा र भावी रणनीतिबारे छलफल भएको छ । खेलाडी र संस्थाको विकास कसरी गर्न सकिन्छ भन्ने विषयमा छलफल भएको उनले बताए । शैलुङको ट्रेनिङ सेन्टरलाई खेलकुद क्षेत्रको तीर्थस्थल र स्रोतकेन्द्रको रूपमा विकास गर्ने उनले बताए । सदस्यसचिव सिलवालसहित राखेपका नवनियुक्त सदस्यलाई सम्मान गरिएको थियो । नेसनल हिरोबाट सुमेरु ग्रुपका अध्यक्ष भरत महर्जन र सामाजिक हिरोबाट टेलिभिजन कार्यक्रम प्रस्तोता सुशील पाण्डे र समाजसेवी नेहा पोखरेललाई सम्मान गरिएको थियो । साधारणसभामा केन्द्रीय समिति, सातै प्रदेश र ३६ जिल्लाका प्रतिनिधि गरी १ सय २५ जना सहभागी छन् ।"
जीवनले जिते गल्फ उपाधि,"काठमाडौं (कास) जीवन लिम्बुले शनिबार तेस्रो वार्सटाइनर गल्फ प्रतियोगिताको उपाधिे जितेका छन् । नेपाल रोयल गल्फ क्लबमा भएको वार्सटाननर गल्फमा उनले ४२ अंक बटुलेका थिए । प्रतियोगिता ३४ स्टेबलफोर्ड फर्म्याटमा खेलाइएको थियो । त्यसमा एसएसपी अशोक सिंह ४० अंकसहित उपविजेता भए । हृदेशकुमार सिंह ३२ अंक बटुल्दै ग्रस विजेता बने । भने अर्सिया बानुले ३५ अंकसहित महिलातर्फ उपाधि जितिन् । कल्याणी मोक्तान उपविजेता भइन् ।सिनियरतर्फ दिलीपजंग रायमाझीले उपाधि जित्दा प्रज्वल शम्शेर राणा उपविजेता भए । सोनाम लामाले मोस्ट बर्डिजको अवार्ड जिते भने मिथुन राईले लङ्गेस्ट ड्राइभमा सफल भए । रोयल नेपाल गल्फ क्लबका अध्यक्ष प्रचण्डबहादुर श्रेष्ठले क्लोजेस्ट टु द पिन अवार्ड जितेका भने बेस्ट स्पोर्ट्सम्यानसिपको अवार्ड कृष्णचन्द्र कायस्थले जिते । विजेतालाई जावलाखेल ग्रुप अफ इन्डस्ट्रिजका प्रबन्ध निर्देशक राजबहादुर शाह, कार्यकारी निर्देशक शशिन जोशी, रोयल नेपाल गल्फ क्लबका अध्यक्ष प्रचण्डबहादुर श्रेष्ठले पुरस्कृत गरेका थिए । विभिन्न विधाका ११ विजेतालाई वार्सटाइनर ट्रफी र आकर्षक टुर प्याकेज प्रदान गरिएको थियो ।"
प्रदेशस्तरीय ब्याडमिन्टन,"काँकडभिट्टा (कास) प्रविन लिंगेप र पेम्बा शेर्पाको जोडीले दोस्रो प्रदेशस्तरीय ब्याडमिन्टन प्रतियोगिताको मेन्स डबल्सतर्फको उपाधि जितेको छ । शनिबार फाइनलमा संखुवासभाका प्रविन र पेम्बाको जोडीले पाँचथरका एसिया जबेगु र दिवश शंकरको जोडीलाई १४२१, २११९, २११९ को सेटमा हरायो ।भेट्रान डबल्सतर्फ खोटाङका दीपक राई र सुनिल परियारको जोडीले बिर्ता ब्याडमिन्टन क्लबका सञ्जय भक्तराज र गणेश कार्कीको जोडीलाई २३२१, २११५ को सोझो सेटमा हराएर उपाधि जित्यो । मेन्स डबल्स विजेताले ५१ हजार, उपविजेताले ३१ हजार र तेस्रोले २० हजार पुरस्कार पाए । भेट्रानतर्फका विजेताले २५ हजार, उपविजेता १५ हजार र तेस्रो हुनेले १० हजार पुरस्कार पाए । प्रतियोगिता काँकडभिट्टाको मेची ब्याडमिन्टन क्लबले आयोजना गरेको हो ।"
एनटीएलाई ६ स्वर्ण,"काठमाडौं (कास) ६ स्वर्ण, २ रजत र ४ कांस्य पदक जितेर नेप्लिज तेक्वान्दो एकेडेमी (एनटीए) प्रथम सैलुङ भर्चुअल तेक्वान्दो राष्ट्रिय पुम्से प्रतियोगितामा टिम च्याम्पियन बनेको छ । सैलुङ तेक्वान्दो डोजाङद्वारा आयोजित प्रतियोगितामा समान ३३ स्वर्ण, रजत र कांस्यसहित नेपाल प्रहरी दोस्रो तथा १ स्वर्ण, २ रजत र ४ कांस्यसहित आयोजक सैलुङ तेस्रो भए । पुरुष १८३० वर्षमा जितबहादुर बोटे र ३१४० वर्षमा कमल श्रेष्ठ विजेता भए । प्रहरीका दुवै १३औं सागका विजेता हुन् । पुरुष १७ वर्षमा का एनटीएका विवेक श्रेष्ठ र ४१ वर्षमाथि एनटीएका मधुसुधन सापकोटा विजेता भए । महिलातर्फ १० वर्ष समूहमा आयोजक सैलुङकी रेणुका तामाङ विजेता भइन् ।"
