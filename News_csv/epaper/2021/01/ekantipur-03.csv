शीर्षक,विवरण
सरकारविरुद्धका मुद्दा 'हेर्न नभ्याइने,"न्यायपरिषद् बैठकको तयारी अहिलेको सरकार कामचलाउ हो वा होइन भन्ने प्रश्नले सर्वोच्च अदालतमा प्रवेश पाइसकेको अवस्थामा प्रधानन्यायाधीश जबराले न्यायपरिषद् बैठकको तयारी गरेका छन् । सर्वोच्च अदालत उच्च स्रोतका अनुसार बालुवाटारका साथै नवनियुक्त कानुनमन्त्री लीलानाथ श्रेष्ठको जोडबलमा परिषद्को बैठक डाक्न खोजिएको हो । उच्च अदालतका न्यायाधीश नियुक्तिका लागि बैठकको तयारी गरिएको हो । कानुनमन्त्री न्यायपरिषद्को वरिष्ठतम सदस्य हुन्छन् । सर्वोच्च अदालतमै सरकारको कामबारे प्रश्न उठेकाले त्यसमा कानुनमन्त्री श्रेष्ठ पनि जोडिएका छन् । उनी डेढ साताअघि मात्रै मन्त्रिपरिषद् विस्तार गरिँदा मन्त्री भएका हुन् । मन्त्रिपरिषद् विस्तार असंवैधानिक भनी दाबी गरिएको निवेदन सर्वोच्च अदालतमा दर्ता भइसकेको छ । न्यायपरिषद् स्रोतले भन्यो, जसका बारेमा प्रश्न उठेको छ, प्रधानन्यायाधीशले उसैको इच्छाअनुसार बैठक डाकेर उसैसँग बसेर निर्णय गर्न मिल्छ ?"
वर्ष नबित्दै भत्कियो बाँध,"लागत बढेको बढ्यै १२ अर्ब २८ करोड अनुमान गरिएको आयोजनाको लागत बढेर अहिले १५ अर्ब पुगेको छ । ठेकेदारले बाढीपहिरो, कोभिड, स्थानीय अवरोधलाई कारण देखाएर एक अर्बभन्दा बढी थप रकम दाबीसहितको बिल तयार गरेको आयोजनाका प्राविधिक बताउँछन् । करिब साढे ६ किमि सुरुङ निर्माण पूरा भएको छ । चिलिमेको ३७, कर्मचारी सञ्चयकोषको ५०, विद्युत् प्राधिकरणको १० प्रतिशत एवं सर्वसाधारणको लगानी रहेको आयोजनाको निर्माणमा तोकिएको समयभन्दा चार वर्ष ढिलाइ भइसकेको छ । स्थानीय सहभागी तीन वटा कम्पनीले पनि आयोजनामा १८ करोड लगानी गरिसकेका छन् । काममा ढिलाइ हुँदा लागत बर्सेनि बढिरहेको छ । चिनियाँ ठेकेदार कम्पनी ग्वान्सिङ हाइड्रो इलेक्ट्रिक कन्स्ट्रक्सन ब्युरोले सन् २०१४ अप्रिलमा सिभिल र हाइड्रोमेकानिकलको जिम्मेवारी लिएको थियो । तर अहिलेसम्म ६० प्रतिशत मात्र काम सकिएको छ ।"
कहाँ हरायो लिच्छविकालीन ब्रह्मा मूर्ति ?,"(काठमाडौं)  केही समयअघिसम्म पशुपति गोश्वारामा रहेको लिच्छविकालीन ब्रह्माजीको मूर्ति हराएको छ । गुठी संस्थान, पशुपति विकास कोष र हाल गोश्वारा कब्जामा लिएको सशस्त्र प्रहरी कसैले पनि यो मूर्तिबारे जानकारी नरहेको बताएका छन् ।पशुपतिनाथ आर्यघाटबाट गोरखनाथ मन्दिर जाने सिँढीको देब्रेतर्फ पर्खालको भित्तामा योगमुद्रामा रहेको ब्रह्माको मूर्ति २०३८ सालतिर एकाएक हराएको भनेर स्थानीय सरोकारवालामाझ होहल्ला फैलिएको थियो । पशुपति क्षेत्रका सम्पदाबारे खोजीनिती गरिरहेका संस्कृतिविद् गोविन्द टन्डनले हराएको मूर्तिबारे तत्कालीन पाशवत क्षेत्र तथा विकास समिति र अन्यत्रसमेत जानकारी गराएका थिए । अन्वेषक लैनसिंह वाङ्देलले आफ्नो कृति स्टोलन इमेजेज अफ नेपाल मा समेत यो हराएको मूर्तिबारे उल्लेख गरे । १२ औं शताब्दीमा बनाइएको मानिने ब्रह्माजीको यो मूर्ति सन् ८० को दशकमा हराएको भन्दै वाङ्देलले पुस्तक (पेज ६५६६) मा वर्णन गरेका छन् । यक्ष मल्लबारे एउटा ताम्रपत्र हेर्ने काम लिएर पशुपति गोश्वारा (गुठी कार्यालय) मा गएको थिएँ । गोश्वारामा हाकिम धनप्रसाद उपाध्याय (हाल दिवंगत) थिए । मैले कुराकानी क्रममा हराइरहेको ब्रह्मा मूर्ति र वाङ्देलको पुस्तकबारे पनि अवगत गराएँ, टन्डनले सम्झिए, अनि त्यो मूर्ति त्यही गोश्वाराको भण्डार कक्षमा संरक्षण हिसाबमा राखिएको रहेछ भन्ने थाहा भयो । कागजले बेरेर राखिएको मूर्ति देखेको थिएँ । मूर्ति चोरीको बिगबिगी सुरु भएका बेला हराउन सक्ने स्थानमा उक्त लिच्छविकालीन ब्रह्मा मूर्ति रहेकाले त्यसलाई उठाएर गोश्वारा भण्डारमा राखिएको थियो । त्यही प्रमाणका आधारमा टन्डनले उनको पुस्तक पशुपति क्षेत्रको सांस्कृतिक अध्ययन (२०५३) मा ब्रह्माजीको यो मूर्ति हराएको नभई पशुपति गोश्वारामा रहेको उल्लेख गर्दै वाङ्देलले स्टोलन इमेजेज अफ नेपाल मा लेखेको वृत्तान्त गलत रहेको स्पष्ट पारेका छन् । २०४४ सालमा पशुपति विकास कोष स्थापना भएपछि पशुपतिनाथ मन्दिरसामु रहेको गोश्वारा (गुठी) कार्यालयको अधिकांश भागसमेत कोषको अधीनमा आएको थियो । त्यसपछि कोषमार्फत सशस्त्र प्रहरीको पहरागण कक्ष बनाइएको गोश्वाराको भण्डार कक्ष रातारात खाली गरियो । तर भण्डारभित्रै रहेका ब्रह्माको मूर्ति, अन्य ससाना मूर्ति, अरू ताम्रपत्र र अभिलेख असरल्ल बने । केही ताम्रपत्र भने गुठीको भद्रकालीस्थित लगत अभिलेख शाखामा ल्याइयो तर ब्रह्माको मूर्तिसहितका सम्पदा कता लगियो, के भयो भन्नेबारे सरोकारवालालाई समेत थाहा छैन । सशस्त्र प्रहरीका प्रवक्ता डीआईजी राजु अर्यालका अनुसार, २०६६ असोजदेखि पशुपति विकास कोषअन्तर्गतको भवनमा सशस्त्र पहरागण बसेको हो । यो भनेको विगतमा गुठीको भण्डार रहेको कक्षसहितको भाग हो । गुठीको पशुपति कार्यालयकी प्रमुख उमा आचार्यले आफ्नो कार्यक्षेत्रभित्रकै हकअधिकारसमेत नरहेकै अवस्थामा आफूहरू बसिरहेको बताइन् । आफ्नै कार्यालयमा छिर्नसमेत हामीलाई यदाकदा मुस्किल पर्ने गरेको छ । पशुपति विकास कोष र गुठी संस्थानबीचमा समन्वय हुन सकेको छैन, उनले भनिन् । प्रमुख आचार्यले केही वर्षअघि अन्वेषक टन्डनले अवलोकन गरेको गुठीको भण्डार कक्षमा हाल सशस्त्र प्रहरी रहेको र ब्रह्माजीको मूर्तिबारे गुठी कार्यालय जानकार नरहेको बताइन् ।पशुपति विकास कोषका सदस्य सचिव प्रदीप ढकालले पनि उक्त ब्रह्माजीको मूर्तिबारे खोजबिन गरेर मात्रै भन्न सकिने बताए । यसबारेमा पशुपति विकास कोषको प्रशासनमा लामो समयदेखि सेवारत प्रमुख भोला सिटौलाले केही मूर्ति र अभिलेख सामग्री कोष कार्यालयको ग्यारेजमा समेत राखिएको उल्लेख गर्दै ब्रह्माजी मूर्तिबारे भने तत्काल केही भन्न नसकिने बताए । मूर्ति पशुपति गुठीको स्टोरमै अथवा कोषको ग्यारेजमा हुनुपर्छ, रहेभएको चिजबिज त्यहीं हुनुपर्छ, उनले भने, अब खोजबिन गरेर मात्रै भन्न सकिन्छ ।"
घुम्न र आहारा खोज्न राजमार्गमा निस्कन्छन् वन्यजन्तु,"(काठमाडौं)  पर्सा राष्ट्रिय निकुञ्जको अमलेखगन्जपथलैया सडक खण्डमा शनिबार बिहान कारको ठक्करबाट एउटा वयस्क पोथी बाघ मरेको छ । सर्लाहीका अजयकुमार मिश्रको बा१६च ८११ नम्बरको कारले सडकमा ठक्कर दिएपछि ७८ वर्षको उक्त बाघ घटनास्थलमै मरेको हो ।निकुञ्जका प्रमुख संरक्षण अधिकृत मनोज साहका अनुसार पोस्टमार्टम रिपोर्टअनुसार बाघको टाउकोमा गम्भीर चोट लागेको छ भने करङका हड्डी भाँच्चिएको पाइएको छ । तीन वर्षमा विभिन्न कारणले पर्सा निकुञ्जले तीनवटा बाघ गुमाएको छ, साहले कान्तिपुरसँग भने, यो ठूलो क्षति हो । शनिबार मरेको बाघ दुई वर्षअघि पर्सा निकुञ्जभित्र गणनाका क्रममा स्वचालित क्यामेरामा कैद भएकोमध्येको भने होइन । उनले भने, चितवनतिरबाट आएको हो कि भनेर तस्बिर केलाउँदै छौं ।बर्दिया राष्ट्रिय निकुञ्जभित्र पूर्वपश्चिम राजमार्गको अम्बासाचिसापानी सडक खण्डमा पनि सवारीसाधनको ठक्करबाट बाघलगायतका वन्यजन्तु मरेका छन् । निकुञ्जका सूचना अधिकारी असीम थापाका अनुसार २०७३ पुस ६ मा बसको ठक्करबाट एउटा बाघ मरेको थियो भने २०७५ पुस २७ मा हाइलक्स जिपले बाघलाई ठक्कर दिएर घाइते बनाएको थियो । उक्त बाघ २०७७ वैशाख १४ मा उपचारका क्रममा मरेको थियो । गत आव २०७६७७ मा सडक दुर्घटनाकै कारण बर्दिया निकुञ्जअन्तर्गत पर्ने राजमार्गमा ३५ वटा वन्यजन्तु मरेका थिए । शुक्रबार अम्बासाचिसापानी खण्डमा मोटरसाइकलबाटै तानेर बाघले एक महिलालाई मारेको छ । राष्ट्रिय निकुञ्ज तथा वन्यजन्तु संरक्षण विभागका अनुसार २०७५७६ मा निकुञ्ज र आरक्ष क्षेत्रमा ४ सय ९५ वटा वन्यजन्तुको मारिएको देखिन्छ । जसमध्ये १ सय १९ वटा (२४ प्रतिशत) वन्यजन्तु गाडीको ठक्करबाट मारिएका हुन् । विभागको वार्षिक प्रतिवेदनअनुसार २०७४७५ मा ३ सय ९१ वन्यजन्तु मरेकामा १ सय २४ वटा (३१ प्रतिशत) सडक दुर्घटनाका कारण मरेका थिए । २०७३७४ मा ३ सय २६ वन्यजन्तु मरेकामा १ सय ३३ वटा (४१ प्रतिशत) को कारण गाडीको ठक्कर नै थियो ।पूर्वपश्चिम राजमार्गको २ सय ७१ किलोमिटर सडक पर्सा, चितवन, बाँके, बर्दिया र शुक्लाफाँटा राष्ट्रिय निकुञ्ज तथा मध्यवर्ती क्षेत्रभित्र पर्छ । त्यस्तै, हुलाकी राजमार्गअन्तर्गत बाँकेको काम्दी, बर्दियाको खाता, कैलालीको वसन्ता र लालझाडीमोहना करिडोर निकुञ्जभित्रै पर्छन् । यी सबै सडक खण्डमा गाडीको ठक्करबाट संरक्षित र अन्य वन्यजन्तु मर्ने गरेका छन् ।वन्यजन्तुमैत्री सडक निर्माणमा जोडआहाराको खोजी र विचरणका क्रममा सडक वारपार गर्दा दुर्घटनामा परेर वन्यजन्तु मर्ने क्रम बढेकाले पछिल्ला दिनमा वन्यजन्तुमैत्री सडक निर्माणमा जोड दिनुपर्ने आवाज उठेको छ । वन्यजन्तुको बढी ओहोरदोहोर हुने राजमार्गमा वन्यजन्तुका लागि अन्डरपास र ओभरब्रिजको व्यवस्थापनका लागि निकुञ्ज विभागले पहलकदमी गरिरहेको जनाएको छ । ३३ किमि लामो नारायणघाटमुग्लिङ सडक खण्डमा चारवटा अन्डरपास बनाइएको छ । विभिन्न वन्यजन्तुले उक्त अन्डरपास प्रयोग गरेको अध्ययनले देखाएको छ ।नारायणघाटबुटवल सडक खण्डको दाउन्ने पूर्वको भागमा पनि चारवटा अन्डरपास र एउटा ओभरपास राख्ने गरी तयारी भइरहेको छ । उक्त सडक खण्डको दाउन्ने पूर्वमा ३० ठाउँमा वन्यजन्तुको आवतजावत रेकर्ड भएको देखिन्छ । पूर्वपश्चिम राजमार्गकै बाराको पथलैयादेखि धनुषाको ढल्केबरसम्मको सडकमा पनि अन्डरपास बनाउनेबारे छलफल जारी छ । निजगढकाठमाडौं जोड्ने द्रुतमार्गमा पनि वन्यजन्तुका लागि अन्डरपास बनाइँदै छ । हुलाकी राजमार्गको बर्दिया खण्डमा पनि वन्यजन्तुलाई आउजाउका लागि ओभरब्रिज बनाइँदै छ । बर्दियाको खाता जैविकमार्ग भएर दुर्लभ एकसिंगे गैंडा र पाटेबाघलगायतका वन्यजन्तु ओहोरदोहोर गर्ने भएकाले वैकल्पिक मार्ग निर्माण कार्य अघि बढाइएको हो ।"
अध्ययन भन्छ 'नमुना संकलन विधि फरक हुँदा नतिजा फरक,"(काठमाडौं)  कोभिड१९ को पीसीआर परीक्षणको नमुना संकलन विधिमा फरक पर्दा नतिजामा भिन्नता देखिएको एक अध्ययनले देखाएको छ । स्वास्थ्य तथा जनसंख्या मन्त्रालयको समन्वयमा स्वास्थ्य अनुसन्धान परिषद्ले गरेको कोभिड१९ डायग्नोस्टिक ल्याबहरूको मूल्यांकन अध्ययनले यस्तो नतिजा देखाएको हो । परिषद्का सदस्य सचिव डा प्रदीप ज्ञवालीले कुनै अस्पतालप्रयोगशालाले नाक र कसैले मुखबाट स्वाब लिने गरेकाले पनि रिपोर्टमा भिन्नता आएको बताए । उनले भने, नाकबाट स्वाब संकलन गर्दा आवश्यक तालिमप्राप्त व्यक्ति चाहिन्छ, यो राम्ररी गरेको पाइएन ।देशभरका ६४ प्रयोगशालामा अध्ययन गरिएको थियो, जसमा ४३ वटा सरकारी र २१ वटा निजी प्रयोगशाला समावेश थिए । हालसम्म ४६ वटा सरकारी र ३५ वटा निजी क्षेत्रका गरी पीसीआर परीक्षणका लागि ८१ वटा प्रयोगशाला छन् ।प्रयोगशालामा परीक्षणका लागि प्रविधि, लजिस्टिक र म्यानेजमेन्ट सिस्टम औसत पाइएको परिषद्को अध्ययनमा उल्लेख छ । तालिमप्राप्त दक्ष जनशक्ति (माइक्रोबायोलोजिस्टमोलिक्युलर बायोलोजिस्ट) को पनि कमी देखिएको छ । अध्ययनले दीर्घकालीन रूपमा ती प्रयोगशाला सञ्चालन गर्न जनशक्ति र स्रोत साधन अपुग देखिएको र अरू संक्रामक रोगको परीक्षणका लागि आवश्यक रिएजेन्ट सप्लाईको समस्या रहेको देखाएको छ । अक्टोबरदेखि र नोभेम्बर दुई महिनामा गरिएको अध्ययनले प्रयोगशालाहरूमा बायोसेफ्टी, फस्टएड किट्स, फोहोरमैला व्यवस्थापनमा कमीकमजोरी देखिएको निष्कर्ष निकालेको छ । धेरै प्रयोगशालामा पोस्ट टेस्ट रिजल्ट भ्यालिडेसन सिस्टम नहुँदा फल्स पोजिटिभ र नेगेटिभको भेरिफिकेसन गर्न समस्या भएको अध्ययनले देखाएको छ । ५० प्रतिशत प्रयोगशालामा राम्रा पूर्वाधार तथा सेवा छन् । कोरोना महामारीका बेला आकस्मिक रूपमा परीक्षणका लागि बनाइएका ल्याबमा सबै सुविधा नपुगेको अध्ययनले जनाएको छ । धेरैजसो प्रयोगशालामा पहिलाकै पूर्वाधार प्रयोग गरेर परीक्षणका लागि सीमित ठाउँ छुट्याइएको छ भने केही प्रयोगशालाले अन्तर्राष्ट्रिय मापदण्ड पूरा गरेका छैनन् । ८० प्रतिशत प्रयोगशालाले बायोसेफ्टी क्याबिनेट राखेका छन् । १८ प्रतिशत सरकारी प्रयोगशाला तथा २३ प्रतिशत निजी प्रयोगशालामा नेगेटिभ प्रेसर रुम छ ।"
सडक संघर्ष गर्न पौडेल पक्षको जोड,"जसपाले सडक नछाड्नेजनता समाजवादी पार्टीले असंवैधानिक संसद् विघटनको कदमलाई दोस्रो प्रतिगमनको संज्ञा दिएको छ । संविधान निर्माणका बखतमा पनि आफूहरूको मुद्दालाई नसमेटर एकपक्षीय रूपमा संविधान जारी गरिएको घटनालाई पनि उसले प्रतिगमन नै भनेको छ । पहिलो र दोस्रो प्रतिगमनको केन्द्रबिन्दु नै प्रधानमन्त्री ओली हुन पुगेको वरिष्ठ नेता राजेन्द्र महतोले बताए । अपूर्ण संविधान भनेर हामीले बहिष्कार गर्यौं । नेपाली जनताको अधिकारमाथि त्यतिबेला पनि प्रतिगमन भयो । अहिले पनि ओलीले प्रतिगमन गरे, महतोले भने, संविधानविरुद्ध लडेको शक्ति अहिले संविधानको रक्षाका लागि सडकमा निस्कनुपरेको छ । त्यही संविधानको पक्षमा रहेका ओलीले त संविधानका पाना नै च्याते । जसपाले पुस २५ गतेदेखि माघ ७ सम्म दोस्रो चरणको कार्यक्रम घोषणा गरेको छ । जसपाको सडक संघर्ष प्रतिनिधिसभा पुनःस्थापनामै केन्द्रित छ । अदालतले प्रधानमन्त्री ओलीको कदमलाई सदर गरे निर्वाचनकै मैदानमा उत्रने तयारी जसपाको छ । जसपा अध्यक्ष महन्थ ठाकुरले शुक्रबार एक कार्यक्रममा अदालतको निर्णय मान्नुपर्ने अभिव्यक्ति दिएका थिए । महतो भने अहिलेको आन्दोलन निर्वाचनका लागि केन्द्रित नभएर प्रतिगमन सच्याउनका लागि भएको बताउँछन् । संसद् पुनःस्थापना भए पनि एक वर्षपछि स्थानीय तहको निर्वाचन हुन्छ । दुई वर्षपछि आम चुनाव हुन्छ । भर्खर एकीकरण गरेको पार्टीले स्थानीय र आम निर्वाचनका तयारी त गर्नैपर्छ, उनले भने, अदालतको फैसला नआउँदासम्म संसद् पुनःस्थापनाकै माग राखेर सडकमा जाने हो ।"
मन्त्री सवार गाडी ठक्कर दिएर भाग्यो,"सर्लाही (कास) सहरी विकासमन्त्री प्रभु साह सवार गाडीले शनिबार सर्लाहीको हरिवनमा एक पैदल यात्रुलाई ठक्कर दिएर भागेको छ । ठक्करबाट घाइते पैदलयात्रीको स्थानीय स्वाभिमान अस्पतालमा उपचार भइरहेको छ ।पश्चिमबाट पूर्वतर्फ आउँदै गरेको साह सवार ना१झ ३८४२ नम्बरको जिपले लालबन्दी नगरपालिका८ का ३० वर्षीय बच्चु तामाङलाई ठक्कर दिएको थियो । घाइते तामाङको अवस्था सामान्य छ । मन्त्री सवार गाडी ठक्कर दिनेबित्तिकै फरार भएको प्रत्यक्षदर्शी चतुर्भुजेश्वर जनता बहुमुखी क्याम्पसका स्ववियु सभापति प्रज्वल ढुंगानाले बताए । पश्चिमबाट पूर्वतर्फ झन्डा हल्लाउँदै आएको गाडीले ठक्कर दियो । दुर्घटनालगत्तै हामी घाइतेको उद्धार गर्न जुट्यौं, तर जिप भाग्यो, उनले भने ।दुर्घटनामा मानवीयतासमेत नदेखाएको भन्दै उनको आलोचना भइरहेको छ । राज्यको मन्त्रीजस्तो गरिमायुक्त पदमा बसेका व्यक्तिले मानवीय संवेदनासमेत नदेखाउनु लज्जास्पद छ, ढुंगानाले भने, मन्त्रीको एस्कटिङमा रहेको प्रहरीको गाडीले समेत वास्ता नगरी भाग्यो । दुर्घटनाको विरोधमा प्रदर्शन गर्ने स्थानीय प्रशासनलाई जानकारी गराएपछि मात्रै प्रहरी घटनास्थलमा आएको उनको दाबी छ ।मन्त्री साह गृहजिल्ला रौतहटबाट महोत्तरीको जलेश्वरतर्फ जाँदै गर्दा दुर्घटना भएको हो । प्रहरी उपरीक्षक सन्तोषसिंह राठौरले मन्त्री साह चढेको जिपले पैदल यात्रुलाई ठक्कर दिएको पुष्टि गरे । मन्त्रीज्यू चढेको जिपले नै ठक्कर दिएको रहेछ, यसबारे माथि जाहेर गरिसकेका छौं, उनले भने, घाइतेको उपचार भइरहेको छ, अवस्था सामान्य छ ।"
दुई कान्तिपुरकर्मी पुरस्कृत,"पोखरा (कास) लमजुङ र पूर्वी नवलपरासीमा कार्यरत कान्तिपुरकर्मीद्वय आश गुरुङ र नवीन पौडेल दुई छुट्टाछुट्टै पुरस्कारबाट शनिबार पुरस्कृत भएका छन । पत्रकारिता र गुरुङ गीतमा पुर्याएको योगदानको कदर गर्दै पत्रकार गुरुङलाई यस वर्षको स्व लोकबहादुर गुरुङ स्मृति पुरस्कार प्रदान गरिएको हो ।संस्कृतिकर्मी लोकबहादुर गुरुङको छैटौं स्मृति दिवसको अवसरमा उनलाई गण्डकी विश्वविद्यालयका कुलपति गणेशमान गुरुङले ३५ हजार रुपैयाँ राशिको पुरस्कारसहित सम्मान गरे । प्रतिष्ठानले हरेक वर्ष गुरुङ चलचित्र, गीतसंगीत, शिक्षा तथा पत्रकारिता क्षेत्रमा एक दशक निरन्तर क्रियाशील व्यक्ति वा स्रष्टालाई पुरस्कार प्रदान गर्दै आएको छ । पत्रकार महासंघ लमजुङका अध्यक्षसमेत रहेका आश पछिल्लो समय गुरुङ गीत लेखनमा पनि सक्रिय छन् । पत्रकार पौडेल स्व कृष्णप्रसाद पराजुली स्मृति पुरस्कारबाट पुरस्कृत भएका हुन् । उक्त पुरस्कार पत्रकार महासंघ पूर्वी नवलपरासीका पूर्वउपाध्यक्ष वीरेन्द्र पराजुलीले बुबाको स्मृतिमा स्थापना गरेका हुन् । पौडेललाई शाखाको पहिलो साधारणसभामा महासंघ केन्द्रीय महासचिव रमेश विष्ट र प्रेस युनियनका अध्यक्ष बद्री सिग्देलले नगद र सम्मानपत्रसहित सम्मान गरे । उक्त अवसरमा कान्तिपुरकर्मी नारायण शर्मालगायतलाई पनि सम्मान गरिएको थियो ।"
ऐन मिच्दै कृषि सामग्री खरिद,"(ललितपुर)  ललितपुर महानगरपालिकाले पाटन मणिडोलका राजु सिल्पकारलाई लकडाउन (जेठ) मा सिमीको बीउ १२ प्याकेट, बोडी २० प्याकेट, मुला, रायो, धनियाँ, तोरीको बीउ चार प्याकेट र मल आधा केजी दियो । उनले बाल्टीमा लगाएको रायोको साग उम्रन डेढ महिना लाग्यो । त्यो पनि एक छाकका लागि पनि पुगेन । माटोको गहिराइ नपुगेकाले मुला त झन् फस्टाएन । कौसी साँघुरो भएकाले उनले सिमी र बोडी भने लगाएनन् ।पाटनकै अनुप नकर्मीले घरमा स्थान अभावका कारण मुला, रायो र तोरी लगाएनन् । गमलामा लगाएको बोडी र सिमी पनि उम्रिएन । दिइएकोमध्ये उनीसँग आधाभन्दा बढी बीउबिजन अझै बाँकी छ । शंखमूलका गणेशबहादुर शाक्यले भने पाएको बीउबिजन अझै लगाएका छैनन् । बाली लगाउने विधि राम्रोसँग थाहा नभएकाले नलगाएको उनको भनाइ छ ।उनीहरूजस्तै पाटनमा महानगरबाट लकडाउनका बेला बाँडिएको मल, बीउ पछि प्रयोग गर्छु भनेर त्यत्तिकै थन्क्याउने अन्य पनि छन् । महानगरको सहरबाहिरी क्षेत्र खोकना, बुङमती, सुनाकोठी, धापाखेल, हरिसिद्धिका प्रायःसँग भने यी बीउबिजन घरमै उपलब्ध हुन्छन् । तर महानगरको आर्थिक विकास समितिको गत वैशाख १६ को बैठकले भने लकडाउनमा तत्काल वितरण नगरे नगरवासी र महानगरलाई हानिनोक्सानी हुने भन्दै सार्वजनिक खरिद ऐन २०६३ परिच्छेद१० दफा ६६ मा व्यवस्था भएको विशेष परिस्थिति मा टेकेर बिनाटेन्डर ट्याक्टर, झोला (भकारी) सहित मल, बीउबिजन सिधै सप्लार्यससँग खरिद गर्ने निर्णय गरेको हो । यी कृषि सामग्री डेढ करोड रुपैयाँभन्दा बढीको थियो ।रवीन्द्र महर्जन संयोजक रहेको उक्त समितिले लकडाउनले कृषिमा पारेको प्रभाव न्यूनीकरण गर्न भन्दै तरकारीसँगै धान, मकै, भटमासको बीउ नाफ सिड्स, सन्तोष उज्ज्वल ट्रेडर्स, सक्कल एग्रो एन्ड सिड ट्रेडर्स, दिव्या अर्गानिक फर्टिलाइजर र नेसनल सिड सेन्टरसँग सोझै खरिद गरेको हो । तर, ट्याक्टर, बीउबिजन, मल, झोलाजस्ता वस्तु अत्यावश्यकअन्तर्गत नपर्ने भन्दै महानगरवासीले भने अख्तियार दुरुपयोग अनुसन्धान आयोगमा उजुरी दिएका छन् । अख्तियारले कृषि सामग्री खरिदमा आर्थिक अनियमिता भएको भन्दै उजुरी परेपछि फाइल नियन्त्रणमा लिएर अनुसन्धान थालेको जनाएको छ ।आयोग प्रवक्ता तारानाथ अधिकारीले दोषी ठहरिएमा नियमबमोजिम कारबाही प्रक्रिया अघि बढाउने बताए । फाइल अनुसन्धानकै क्रममा रहेकाले हाललाई केही भन्न मिलेन, उनले भने, यदि कैफियत भेटिएमा भष्टाचार निवारण ऐन २०५९ को दफा ८ अनुसार कारबाही हुनेछ । उक्त दफामा कुनै राष्ट्रसेवकले आफू वा अरु कुनै व्यक्तिलाई गैरकानुनी लाभ पुर्याउने वा सार्वजनिक संस्थालाई गैरकानुनी हानि पुर्याउने बदनियतले काम गरेमा कसुरको मात्राअनुसार तीन महिनादेखि तीन वर्षसम्म कैद र बिगो खुलेमा बिगोबमोजिम जरिवाना गरी बिगो असुलउपर गर्ने प्रावधान छ । बिगो नखुलेकोमा तीन महिनादेखि तीन वर्षसम्म कैद र १० हजारदेखि ५० हजार रुपैयाँसम्म जरिवाना हुने व्यवस्था छ ।कृषि सामग्री विशेष परिस्थिति अन्तर्गत व्याख्या गरेर खरिद गर्न नमिल्ने महानगरका जनप्रतिनिधिहरू नै बताउँछन् । ललितपुर१३ की वडासदस्य रामकुमारी लिम्बू भन्छिन्, औषधि, खाद्यान्न र बाढी, पहिरो, हावाहुरीजस्ता प्राकृतिक विपत्ति आउँदा त्यसबाट पार्न सक्ने प्रभावलाई न्यूनीकरण गर्न तत्काल खरिद गर्ने सामान मात्र अत्यावश्यकअन्तर्गत पर्छ । उनले यो कमिसनको लोभमा बजेट सकाउने खेल मात्र भएको आरोप लगाइन् ।आर्थिक समितिमा नगर कार्यपालिका सदस्य हिटलर शाक्य, हेम महर्जन, इन्द्रमान महर्जन, विष्णकुमार कार्की, राजेश महर्जन, संगीता अछामी र सदस्यसचिवमा तत्कालीन राजस्व महाशाखा प्रमुख दिल्लीराज शाक्य छन् । समिति संयोजक महर्जनले भने कोभिड१९ महामारी विषम परिस्थिति भएकाले कृषि सामग्री सिधै खरिद गर्न मिल्ने दाबी गरे । बर्खामा लगाउनुपर्ने बालीको बीउबिजन हिउँदमा वितरण गरेर हुँदैन, उनले भने, किसानलाई कोभिडको समयमा काम गर्ने वातावरण बनाउने उद्देश्यले सिधै खरिद गर्ने निर्णय गरिएको हो ।सार्वजनिक खरिद नियमावली २०६४ को दफा १४५ मा भने विशेष परिस्थितिमा खरिद गर्दा पनि तत्काल खरिद नगर्दा सार्वजनिक सुरक्षा, हित तथा सामुदायिक स्वास्थ्यमा पर्ने संकट, खरिदका अन्य विधि अपनाउन नसकिने कारण र आधार खुलाउनुपर्छ । १० लाख रुपैयाँभन्दा बढी रकमको खरिद गरेमा त्यसरी खरिद भएको विवरणको सार्वजनिक सूचना प्रकाशन गर्नुपर्छ । र सोको जानकारी सार्वजनिक खरिद अनुगमन कार्यालयलाई पठाउनुपर्छ । तर महानगरले न सूचना प्रकाशित गर्यो, न स्वास्थ्यमा पर्ने संकटबारे नै केही खुलायो । अनुगमन कार्यालयलाई पनि यसबारेमा जानकारी गराइएको छैन । यस्तोमा कमिसनको प्रलोभनमा गुपचुप सप्लायर्स छनोट गरी कृषि सामग्री खरिद गरेको आरोप महानगरमाथि लागेको छ ।यस्तै, खरिद ऐनको परिच्छेद २ को दफा ८ अनुसार सार्वजनिक निकायले २० लाख रुपैयाँभन्दा बढी मूल्यको सामान खरिद गर्नुपरेमा राष्ट्रियस्तरमा खुल्ला बोलपत्र, ५ लाखदेखि २० लाख रुपैयाँसम्मको सामान खरिद गर्नुपरेमा सिलबन्दी दरभाउपत्र आह्वान गर्नुपर्छ । उक्त दफामा खरिद गर्नेगराउने जिम्मेवारी सम्बन्धित निकाय प्रमुखको हुने व्यवस्था छ । तर नियम मिचेर खरिद गर्ने निर्णय गर्दा पनि ललितपुर महानगर प्रमुख चिरीबाबु महर्जनले कुनै हस्तक्षेप गर्न चाहेनन् । समितिमा राजनीतिक भागबन्डा मिलेकाले सबैजना मौन बसेका महानगर स्रोत बताउँछ । महानगर प्रमुख महर्जनले आर्थिक विकास समितिले निर्णय गरेकाले आफूले नकार्न नसकेको बताए । राजनितिक भागबन्डा मिलाई खरिद गरेको भन्ने नचाहिने कुरा हो, उनले भने, सप्लायर्स छनोटको बारेमा मलाई जानकारी छैन ।सप्लायर्सहरू नाफ सिड्स, सन्तोष, सक्कल, दिव्या र नेसनलसँग क्रमशः ३७ लाख २१ हजार, २९ लाख ८४ हजार, २८ लाख ५ हजार, ५५ लाख १९ हजार र ४६ लाख रुपैयाँ बराबरको कृषि सामग्री खरिद गरिएको छ । यसमध्ये सन्तोषबाट ललितपुर२२ बुङमती, २७ सुनाकोठी, २३ धापाखेलमा ९०९० हजार रुपैयाँ पर्ने, वडा२९ हरिसिद्धिमा १ लाख ८० हजार रुपैयाँ पर्ने र वडा१८ मा नाफ सिड्सबाट ८० हजार रुपैयाँ पर्ने ट्याक्टर खरिद गरिएको छ । वडा२१ खोकनामा दुईवटा ट्याक्टर किनिए पनि महानगरको अभिलेखमा भुक्तानी बिल समावेश गरिएको छैन ।महानगरको लेखा शाखाले रकमको भुक्तानी सप्लायर्सले वडामा निवेदन दिएपछि वडाध्यक्षहरूले सिफारिसका भरमा गरेको छ । जिन्सी शाखाबाट आउनुपर्ने बिल वडा कार्यालयबाट आए तापनि लेखाका कर्मचारीले त्यसलाई सदर गर्दै रकम भुक्तानी दिएका हुन् । खरिद ऐनको परिच्छेद२ दफा ७ मा व्यवस्था भएअनुसार सार्वजनिक निकायले कुनै पनि सामान खरिद गर्दा जिन्सी शाखाबाट गर्नुपर्ने प्रावधान छ ।महानगरका जनप्रतिनिधिले जिन्सी शाखालाई समेत छलेर वडाबाट सिधै सामान किनेको खुलेको छ । ललितपुर१४ का अध्यक्ष रामबाबु महतले कृषि सामग्री बुझिलिए पनि रकम भुक्तानी गर्न भने सिफारिस गरेनन् । नियमअनुसार सामान खरिद र भुक्तानीका लागि बिल जिन्सी शाखाबाट लेखामा पठाउनुपर्छ, उनले भने, वडाको बजेटबाट समेत एक लाखको कुनै सामान खरिद गर्नुपरेमा जिन्सीलाई सोध्नुपर्छ । तर डेढ करोडको सामान खरिद गर्न टेन्डर आह्वान नै गरिएन । ललितपुर१३ का अध्यक्ष गणेश केसीले सप्लायर्सले ल्याइदिएकोले आफूहरूले कृषकलाई बाँडेको मात्र जनाए । उनले जग्गाजमिन बाँझो नराख्ने सरकारको नियम भएकाले बीउबिजन बाँड्ने निर्णय गरेको दाबी गरे ।मल, बीउबिजन बजार मूल्यभन्दा बढीमा खरिद गरिएको छ । ललितपुर१३ की वडासदस्य लिम्बूका अनुसार प्रतिकेजी २२ रुपैयाँमा पाइने कम्पोस्ट मल ३४ रुपैयाँमा खरिद गरिएको थियो । ७० रुपैयाँ नपर्ने बीउबिजन प्याकेटको ८० मा किनियो, उनले भनिन् । यसबारेमा आफूले नगरसभामा पनि कुरा उठाएको उनले बताइन् । मल, बीउबिजन प्राप्त गर्ने कृषकको नामावली वडा२९, २८, २७, १८, १७, १६, १४, १३, ११ ले राखेका छैनन् । वडा२६ ले २२ जनाको मात्र नामावली राखेको छ । वडा२४ ले कतिपय कृषकको नाम टिपोट गरे पनि उनीहरूको हस्ताक्षर गराइएको छैन ।"
केयूमा उपकुलपति हुने होड,"(धुलिखेल)  काठमाडौं विश्वविद्यालय (केयू) मा अनियमितताको आरोप खेपिरहेका उपकुलपति रामकण्ठ माकाजू तेस्रोपटक पनि उपकुलपति बन्ने दौडमा छन् । नियमविपरीत मेडिकल कलेजलाई सम्बन्धन दिएर उनी पहिलो कार्यकालमा विवादमा तानिएका थिए । दोस्रो कार्यकालमा विश्वविद्यालयको रकम अपचलन गरेको लगायतका आरोप उनीमाथि लागेको छ । उनको कार्यकालमा प्राध्यापक, कर्मचारी आन्दोलित बन्दा महिनौं पठनपाठन ठप्प भयो । उनको कार्यशैलीप्रति विमति जनाउँदै कतिपय प्राध्यापक र कर्मचारीले विश्वविद्यालय छाडेका छन् भने कति छाड्ने क्रममा छन् । उनै माकाजूको दोस्रो कार्यकाल सकिनै लाग्दा विश्वविद्यालय सभाले उपकुलपति सिफारिस समिति गठन गरेको छ । कुलपति तथा प्रधानमन्त्री केपी शर्मा ओलीले शिक्षामन्त्री कृष्णगोपाल श्रेष्ठको संयोजकत्वमा ३ सदस्यीय सिफारिस समिति बनाएका हुन् । विश्वविद्यालयका पूर्वउपकुलपति सुरेशराज शर्मा र बोर्ड अफ ट्रस्टीका अध्यक्ष दमननाथ ढुंगाना सदस्य छन् । समिति गठनसँगै केयूका प्राध्यापक, कर्मचारी र पूर्वपदाधिकारीले उपकुलपति छनोट पारदर्शी हुनुपर्ने बताइरहेका छन् । केयू प्राध्यापक संघका अध्यक्ष विवेक बराल माकाजू तेस्रोपटक उपकुलपति हुन नसक्ने बताउँछन् । अघिल्लो वर्ष महिनौंसम्म आन्दोलित प्राध्यापक कर्मचारीसँग एक व्यक्ति एक पद र अधिकतम दुई कार्यकाल को पद्धति कायम गर्ने प्रतिबद्धता जनाएर सम्झौता गरेकाले पनि माकाजूले अर्को कार्यकाल खोज्न नहुने बरालको तर्क छ । धुलिखेल सामुदायिक अस्पताल स्थापना र सफलतापूर्वक सञ्चालन गरेको श्रेय माकाजूलाई दिने गरिएको छ । यसैलाई देखाएर पुनः उपकुलपति बन्न उनले उच्चस्तरमा लबिइङ थालेको स्रोतको दावी छ । उनको दोस्रो कार्यकाल आगामी माघ ४ गते सकिँदै छ । संघका पूर्वअध्यक्ष विभूतिरञ्जन झाले सिफारिस समिति गठन प्रक्रियामै असन्तुष्टि जनाए । बोर्ड अफ ट्रस्टीका अध्यक्ष ढुंगाना छनोट समितिका सदस्य छन् । टस्ट्री गैरकानुनी संरचना हो, उनले भने, काठमाडौं विश्वविद्यालयको ऐनले त्यसलाई चिन्दैन, उपकुलपति माकाजूले ढुंगानालाई बोर्ड अफ ट्रस्टीको अध्यक्षमा निरन्तरता दिने र ढुंगानाले माकाजूलाई उपकुलपति सिफारिस गरिरहने लेनदेनको खेल वर्षौंदेखि चलिरहेको छ । अहिलेसमेत ६ पटकसम्म ढुंगाना उपकुलपति सिफारिस समितिमा रहेको भन्दै उनले आपत्ति जनाए । विश्वविद्यालय ऐनले उपकुलपति सिफारिसका लागि सभाले एक समिति गठन गर्ने भनेको छ । सिफारिस समितिमा प्राज्ञिक र स्वतन्त्र व्यक्ति हुनुपर्ने प्राध्यापकहरू बताउँछन् । ढुंगाना गत प्रतिनिधिसभा निर्वाचनमा कांग्रेसबाट भक्तपुर२ का उम्मेदवार थिए । यसअघि दुई पटकसम्म माकाजूलाई नै सिफारिस गरेका संस्थापक उपकुलपति शर्मा यसपटक पनि सिफारिस समितिमा छन् । एउटै व्यक्ति सधैं सिफारिस समितिमा रहने निम्नस्तरको प्रावधान हो, बद्मासी हुने गरेको छ, झाले कान्तिपुरसँग भने, स्वतन्त्र र निष्पक्ष सिफारिस हुन सकेको छैन, मिलेमतोमा सिफारिस गरेपछि योग्य र सक्षम प्राध्यापकले आवेदन दिन नै पाउँदैनन् । प्राध्यापक, कर्मचारी र विद्यार्थीले नियुक्ति प्रक्रिया निष्पक्ष हुनुपर्ने माग उठाएका छन् । सोमबार छनोट समिति बनेपछि विद्यार्थीहरूले सामाजिक सञ्जालमा सेभ केयू नो माकाजू दिस टाइम भन्दै पोस्टहरू गरेका छन् ।स्न १९९१ मा स्थापित विश्वविद्यालयको साख उपकुलपतिलगायत पदाधिकारीका कारण पछिल्लो वर्षहरूमा गुम्दै गएको प्राध्यापकहरूको गुनासो छ । संस्थापक शर्माले निरन्तर ६ कार्यकाल चलाएपछि सन् २०१२ मा माकाजू उपकुलपति भएका थिए । त्यसयता विश्वविद्यालयले प्रगति गर्न नसकेको उनीहरूको भनाइ छ । स्कुल अफ एजुकेसनका संस्थापक तथा शिक्षाविद् मनप्रसाद वाग्लेले पछिल्लो ८ वर्षमा काठमाडौं विश्वविद्यालयले गति र उचाइ लिन नसकेको जनाए । केयूलाई अरू विश्वविद्यालयले पछि पार्न लागिसके, अहिलेको अवस्थामा माथि उठाउने नेतृत्वको खाँचो छ, उनले भने, माकाजू सरले दुई कार्यकाल त रहर गरेर चलाउनुभयो, उहाँको आवश्यकता विश्वविद्यालयमा भन्दा बढी धुलिखेल अस्पतालमा छ ।माकाजू स्कुल अफ मेडिसिनका प्राध्यापक हुन् । उनको ४४ वर्षको दुई कार्यकालमा विश्वविद्यालयका प्राध्यापक र कर्मचारी निराश बनेको वाग्लेले जनाए । उहाँको ध्यान मेडिकलतिर नै धेरै देखियो, उनले भने । केयूमा स्कुल अफ मेडिसिनसहित ७ स्कुल छन् । उनका अनुसार माकाजूले अन्य स्कुलका प्राध्यापक कर्मचारीलाई बेवास्ता गर्दै आएका छन् ।योग्य र सक्षम प्राध्यापकले विश्वविद्यालय छाडेआफूले रुचाएकालाई पद र अवसर दिने तर योग्य र सक्षमलाई पाखा लगाउने प्रवृत्ति माकाजूमा देखिएको वाग्लेको आरोप छ । स्कुल अफ एजुकेसनका पूर्वडिनसमेत रहेका उनले उपकुलपतिलगायत पदाधिकारीसँगको असमझदारीका कारण विश्वविद्यालय छाडेका थिए । संविधानविद् विपिन अधिकारीले पनि उपकुलपतिको विभेदकारी प्रवृत्तिकै कारण अपमानजनक तरिकाले केयू छाडेको प्राध्यापकहरू बताउँछन् । अधिकारी स्कुल अफ लका संस्थापक हुन् । उनलाई प्राध्यापक नबनाउन उपकुलपति माकाजूले पटकपटक चलखेल गरेपछि राजीनामा दिएका हुन् । विश्वविद्यालय संस्थापकमध्येका रजिस्ट्रार भद्रमान तुलाधरले पनि माकाजूको कार्यकालमा नै पद छाड्नुपर्यो । उनैले नियुक्त गरेका अर्का रजिस्ट्रार भोला थापाले पनि कार्यकाल नसकिँदै राजीनामा दिए । डिन हुँदै रजिस्ट्रार बनेका थापाले उपकुलपति माकाजूको कार्यशैलीमा प्रश्न उठाउँदै पद छाडेका थिए । स्कुल अफ म्यानेजमेन्टका डिनहरू सुवास केसी र विजय केसीले पनि कार्यकाल पूरा नहुँदै पद छाडेका थिए । पद छाड्ने पदाधिकारीले उपकुलपतिको विधिविधान मिच्ने प्रवृत्ति रहेको औंल्याउँदै आएका छन् । उपकुलपतिको कार्यशैलीप्रति असहमति जनाउँदै कतिपय प्रशासनिक कर्मचारीले पनि विश्वविद्यालय छाडेका छन् । संविधानविद् अधिकारीले केयू क्षमतावान् प्राध्यापकविहीन बन्दै गएको सुनाए । उनले भने, मुख्य समस्या थिंक ट्यांकहरू केयूमा टिक्न सकेनन्, नेतृत्वमा एकल रूपमा विश्वविद्यालय चलाउने प्रवृत्ति छ ।विवाद र अपचलन शृंखलामाकाजु पहिलो कार्यकालमा मेडिकल कलेजलाई नियमविपरीत सम्बन्धन दिएर विवादमा तानिएका थिए । उनले केदारभक्त माथेमा प्रतिवेदनको सिफारिसविपरीत पूर्वाधार नपुगेको विराट र देवदह मेडिकल कलेजलाई सम्बन्धन दिएका थिए । तर तत्कालीन शिक्षामन्त्री धनीराम पौडेल संयोजकत्वको सिफारिस समितिले २०७३ मा उनैलाई दोस्रोपटक उपकुलपतिमा सिफारिस गरेको थियो । त्यस्तै गौरीबहादुर कार्की संयोजकत्वको चिकित्सा शिक्षा जाचँबुझ आयोगले मापदण्ड पूरा नगरेका मेडिकल कलेजलाई विस्तारित कार्यक्रमको नाममा सञ्चालन अनुमति दिएको भन्दै माकाजूलाई सचेत गराउन सरकारलाई सुझाव दिएको थियो । विराट र देवदह मेडिकल कलेज अहिले पनि काठमाडौं मेडिकल कलेजको विस्तारित कार्यक्रमका रूपमा सञ्चालित छन् ।प्रतिनिधिसभाको शिक्षा तथा स्वास्थ्य समितिले पनि विद्यार्थीबाट तोकेभन्दा बढी शुल्क लिने निजी मेडिकल कलेजलाई संरक्षण गरेको भन्दै उपकुलपति माकाजूसहित केयूका पदाधिकारीलाई कारबाही गर्न सिफारिस गरेको छ । केयूमा भइरहेको आर्थिक अपचलन र नीतिगत विचलनको विषयमा छानबिन गर्न गठित एक समितिले उपकुलपति माकाजू आर्थिक अनियमिततामा संलग्न रहेको आरोप लाएको छ । कार्यकारी परिषद्ले प्राध्यापक शम्भुप्रसाद खनालको संयोजकत्वमा गठन गरेको समितिले उपकुलपतिले विश्वविद्यालयको ऐनले दिएको जिम्मेवारी र दायित्व बहन नगरी अख्तियार दुरुपयोग गर्दै आएको जनाएको छ । उक्त प्रतिवेदन अध्ययन गरी सुझाव दिन प्रधानमन्त्री ओलीले राष्ट्रिय योजना आयोगकी शिक्षा हेर्ने सदस्य उषा झाको संयोजकत्वमा अर्को समितिलाई जिम्मेवारी दिएका थिए तर झा नेतृत्वको समितिले १ वर्षसम्म लिखित प्रतिवेदन बुझाउन सकेको छैन ।गत सोमबारको सभामा पनि समितिले प्रतिवेदन बुझाउन पाएन । सुरेशराज शर्मा संयोजकत्वको अर्को प्रतिवेदनसमेत अध्ययन गरेर सुझाव दिन भनिएको थियो । सभाका एक सदस्यका अनुसार शर्माले प्रतिवेदन नै नदिएकाले झा नेतृत्वको समितिले पनि आर्थिक अपचलनसम्बन्धी प्रतिवेदनबारे सुझाव दिन नपाएको हो । तेस्रो पटक उपकुलपति हुनुअघि प्रतिवेदन आए अप्ठ्यारो पर्ने कारण उपकुलपतिले प्रतिवेदन रोकेका हुन्, सभाका ती सदस्यले भने ।खनाल प्रतिवेदनमा मेडिकल कलेजहरूलाई सम्बन्धन दिँदा प्राप्त भएको १ करोड ३६ लाख ६१ हजार रुपैयाँ धुलिखेल अस्पताल सञ्चालन तथा विस्तारका नाममा बिल भर्पाइबिनै खर्च भएको देखाइएको छ । अस्पताल र केयूबीच ५० वर्ष सहकार्य गर्ने सम्झौता छ । अस्पतालका संस्थापकमध्येका एक माकाजू हुन् । स्कुल अफ मेडिकल साइन्सको आर्थिक नियम २०६४ विपरीत अस्पताललाई फाइदा पुग्ने र विश्वविद्यालयलाई हानिनोक्सानी हुने गतिविधिमा उपकुलपति माकाजू सक्रिय रहेको केयूका एक पदाधिकारीले बताए । लेखा परीक्षण प्रतिवेदनमा समेत विश्वविद्यालयको रकम अस्पतालमा खर्च गरेकामा कैफियत जनाउँदै बेरुजु औंल्याइएको छ । विश्वविद्यालयको रकम उपकुलपतिको बैंक खातामा पठाइएको छ, त्यहाँबाट कहाँ गयो भन्ने अत्तोपत्तो छैन, छानबिनमा सहभागी एक प्राध्यापकले भने ।उपकुलपति माकाजूमाथि केयूको आम्दानीको अधिकांश हिस्सा धुलिखेल अस्पतालतर्फ लगानी गरेको आरोप पहिलो कार्यकालदेखि नै लाग्दै आएको छ । केयूले चिकित्सा शिक्षा पठनपाठन गराए पनि आफ्नै मेडिकल कलेज भने छैन । प्राध्यापक संघका पदाधिकारीले नवनियुक्त शिक्षामन्त्री श्रेष्ठलाई भेटेर दुई कार्यकालभन्दा बढी एउटै जिम्मेवारीमा बस्ने सहमतिबारे जानकारी गराइसकेका छन् । स्कुल अफ मेडिकल साइन्सका डिन डा राजेन्द्र कोजू भने आफूले सुरु गरेका बाँकी कामलाई निरन्तरता दिन माकाजु तेस्रो पटक उपकुलपति हुन चाहेको बताउँछन् । अनुसन्धानमूखी र भौतिक पूर्वाधार निर्माणका काम धेरै भएको छ, उनले भने, सुरेश सर पनि ६ पटक उपकुलपति हुनुभएको हो, रामकण्ठ पनि तेस्रोपटक हुन चाहनुहुन्छ । माकाजूकै कारण विश्वविद्यालयलाई वैदेशिक सहायता आउने गरेको उनले बताए । माकाजूलाई नै हेरेर वैदेशिक सहयोग र अनुदान आउने गरेको छ, उहाँ ८ वर्ष त भीसी भइसक्नुभयो, अब ४ वर्ष हुँदा के बिग्रन्छ, प्रश्न गर्दै उनले थपे, देश र संस्थालाई नै फाइदा पुग्छ । उनीमा सानातिना कमीकमजोरी भए पनि विशुद्ध राम्रो काम गरौं भन्ने भिजन रहेको कोजूले प्रस्टाए ।"
पद र पैसाको लोभ छैन : उपकुलपति माकाजू,"उपकुलपति माकाजू आफूमाथि लागेका आरोपबारे भने प्रतिक्रिया दिन चाहँदैनन् । उनले कान्तिपुरसँग बिहीबार भएको कुराकानीमा आरोपप्रत्यारोप र प्रश्न उत्तरमा जान नहुने तर्क गरे । बच्चाको माया वास्तविक आमालाई मात्र हुन्छ, उनले भने, मलाई संस्था भत्किन्छ कि बिग्रन्छ कि भन्ने मात्र पीर छ, कसैले आरोप लगायो भन्दैमा जवाफ दिनैपर्छ भन्ने छैन, सत्य एक्लै हिँड्छ ।उनले आफ्नो नेतृत्वमा नेपालकै नमुना अस्पताल र विश्वविद्यालय सञ्चालन भइरहेको स्मरण गरे । यी संस्था स्थापना भएको भर्खरै ३० वर्ष हुँदै छ, संस्था ४५ सय वर्ष लामो इतिहास बोकेका हुन्छन्, अहिले पनि संस्थापकहरू जीवितै हुनुहुन्छ, गरिबलाई सस्तोमा शिक्षा र स्वास्थ्य दिएका छौं, उनले थपे, संस्थापकहरूले मलाई सुम्पन्नुभयो, मैले तलमाथि केही गरेको छैन, आरोप लगाउनेहरूमाथि प्रमाण पनि छैन, मलाई पद र पैसाको लोभ छैन, काम भए पुग्छ ।उनले आफू तेस्रोपटक उपकुलपति बन्ने दौडमा नरहेको उल्लेख गर्दै सरकार, सिफारिस समिति र संस्थापकहरूले नेतृत्वको जिम्मेवारी दिए पछि नहट्ने बताए । म उपकुलपतिको प्रतिस्पर्धी होइन, असहजतालाई सहज बनाउन भने तयार छु, भर्खरै सानो कामको सुरुवात भएको छ, अझै गर्नुपर्ने कामहरू थुप्रै बाँकी छन्, माकाजूले भने ।"
खाडीमा श्रमिक जाने दिन अझै धकेलियो,"(काठमाडौं)  बेलायतबाट फैलिइरहेको नयाँ स्वरूपको कोरोना भाइरसका कारण खाडी मुलुकमा नेपाली श्रमिक रोजगारीमा जाने दिन अझै धकेलिएको छ । नेपाली श्रम बजारको प्रमुख गन्तव्य खाडी मुलुकहरूले अन्तर्राष्ट्रिय उडान पुनः रोक्न थालेका छन् भने रोजगारदाता कम्पनीले नयाँ श्रमिक ल्याउने योजना स्थगन गर्न थालेका छन् । नेपाली दूतावासहरूका अनुसार खाडी मुलुकमा फेरि लकडाउन हुन सक्ने अवस्था देखिएको छ ।कतारका लागि नेपाली राजदूत नारदनाथ भारद्वाजले छिमेकी देशहरूमा कोभिड१९ को नयाँ प्रकारको संक्रमण देखापरेपछि कतारले सुरक्षात्मक उपाय अवलम्बन गर्न थालिसकेको बताए । दूतावासले तोकिएको संख्याभन्दा बढी हुने गरी भीडभाड नगर्ने, मास्क अनिवार्य प्रयोग गर्ने, साबुनपानीले हात धुनेलगायत सुरक्षात्मक उपाय पूर्ण पालन गर्न भन्दै पुनः अपिल गरेको छ । एक साता अगाडि नै साउदी अरबले सबै अन्तर्राष्ट्रिय उडान एक साताका लागि रोकेको थियो । बेलायतलगायत केही युरोपेली मुलुकमार्फत कोभिड१९ को नयाँ लहर आउन सक्ने भन्दै साउदीले हवाई, समुद्री बाटो तथा स्थलमार्ग पनि रोकेको थियो ।साउदी अरबस्थित नेपाली दूतावासले सूचना प्रकाशन गर्दै ५० जनाभन्दा बढी व्यक्ति एकै ठाउँमा भेला हुन पनि प्रतिबन्ध लगाएको जनाएको छ । आदेश उल्लंघन गरे १५ हजार साउदी रियालसम्म जरिवाना हुने भन्दै सजग रहन सूचित गरेको छ । यूएईमा पनि नयाँ भाइरसबाट संक्रमित व्यक्ति फेला परेको भन्दै सजग रहन अपिल भइसकेको छ । झन्डै एक वर्षपछि ठूलो संख्यामा नेपाली श्रमिक आउने अवस्था बन्दै थियो । तर अब थप केही समय पर्खनुपर्ने भयो, एक नेपाली राजदूतले भने, खोपले केही राहत दिए पनि अहिले नै के हुन्छ भन्न कठिन छ । गत वर्ष चैत दोस्रो साताबाट वैदेशिक रोजगारीमा जान रोकिँदा झन्डै १ लाख १५ हजार नेपाली श्रमिकले लगानी गरेको करिब ६ अर्ब रुपैयाँ फसेको छ । कतिपय श्रमिकले रोजगार भिसा लाग्नुअघि नै म्यानपावर कम्पनीलाई आधा भुक्तानी दिइसकेका छन् । भिसा आइसकेकामध्ये अधिकांशले पूरा रकम दिइसकेका छन् । म कतारमा कफी बनाउने काममा जाने टुंगो लागिसकेको थियो । महिनाको १८ सय रियाल तलब पाउने भनेपछि मागेकोमध्ये ८० हजार रुपैयाँ म्यानपावरलाई पोहोर फागुन अन्तिम साता बुझाएकी थिएँ, धादिङकी रिता अधिकारीले भनिन्, म्यानपावरले कम्पनीबाटै जवाफै आएको छैन भन्छ । पैसा कसरी उठाउने भन्ने चिन्ता छ । उनले फागुनयता साहुलाई ब्याज तिर्दै आइरहेको सुनाइन् । वैदेशिक रोजगार व्यवसायी संघका महासचिव सुजित श्रेष्ठका अनुसार सबैभन्दा बढी साउदी अरब, कतार र मलेसिया जाने श्रमिक रोकिएका छन् । कोभिड महामारी सामान्य बन्दै गएपछि धेरै श्रमिकले म्यानपावर कम्पनीलाई पैसा बुझाएका थिए । दुई महिनायता केही म्यानपावर कम्पनीले मागपत्र ल्याएका थिए । बिदामा आएका वा उद्धार गरी फर्केका भिसावाला श्रमिक पुनः त्यही रोजगारदाता कम्पनीमा जाने भए रोजगारदाताले नो अब्जेक्सन लेटर दिनुपर्छ । हामीले असार १८ गतेदेखि नै श्रमस्वीकृति दिन थालेका थियौं । श्रमस्वीकृति लिन आउनेको संख्या उत्साहजनक देखिँदैन, वैदेशिक रोजगार विभागका महानिर्देशक कुमार दाहालले भने । कोभिड१९ संकट व्यवस्थापन केन्द्रका अनुसार महामारी सुरु भएपछि रोजगारी गुमाएर १ लाख ७ हजार ६ सय ९१ जना स्वदेश फर्किसकेका छन् । खाडी र मलेसियाबाट मात्रै ९३ हजार आएका छन् । सरकारले खाडी र मलेसियाबाट ३ लाख नेपाली रोजगारी गुमाएर फर्किने अनुमान गरेको थियो । विश्व स्वास्थ्य संगठन (डब्लूएचओ) ले कोभिड१९ महामारीले सिर्जित समस्या सन् २०२२ पछि मात्रै सामान्य बन्ने अनुमान गरेको छ । प्रमुख गन्तव्य मुलुकहरूमा सामान्य अवस्था भएपछि मात्रै नयाँ रोजगारीमा जाने नेपालीका लागि बाटो खुल्ने देखिन्छ । खाडी तथा मलेसियास्थित नेपाली दूतावासहरू कम्पनीको पछिल्लो आर्थिक अवस्था यकिन गरेर मात्रै मागपत्र प्रमाणित गर्ने तयारीमा देखिएका छन् । मलेसियाका लागि नेपाली राजदूत उदयराज पाण्डेले मलेसिया सरकारले नै नयाँ श्रमिक ल्याउन अनुमति दिइनसकेको बताए । अहिले बिदामा आएका श्रमिकलाई मात्रै रोजगारदाताले ल्याउन पाउने सुविधा छ । त्यो पनि सबै रोजगारदाता कम्पनीलाई छैन । श्रमिक अति आवश्यक परेको प्रमाणित भए मात्रै मलेसियाको अध्यागमन विभागबाट अनुमति लिएर नेपालमा बिदामा रहेका श्रमिक आउन पाउँछन्, उनले भने, नयाँका लागि कहिले खुल्छ भन्ने यकिन छैन । कोभिड संक्रमण थप बढेपछि सरकारले थप कडाइ कदम चाल्ने देखिन्छ ।साउदीस्थित श्रम काउन्सिलर जीवन राईका अनुसार कम्पनीहरू पूर्ण रूपमा चल्छन् कि चल्दैनन् भनेर हेर्नुपर्ने बताए । कम्पनीको आर्थिक हैसियत नबुझी नयाँ माग प्रमाणीकरण गर्ने कुरा भएन । साउदीले श्रम बजारलाई थप सुधार गर्न केही घोषणा गरेको छ, उनले भने, बरु ढिलो होस्, राम्रो होस् ।"
नेकपा विवाद वडा तहसम्मै,"(रूपन्देहीरोल्पा)  नेकपाको आन्तरिक कलह प्रदेश, स्थानीय तह हुँदै वडासम्म पुगेको छ । भ्रातृ संगठनमा पनि त्यसको प्रत्यक्ष असर परेको छ । प्रदेशका सबै जिल्लामा पार्टी र भ्रातृ संगठनले छुट्टाछुट्टै भेला गर्न थालेका छन् । एक पक्षले बोलाएको बैठक अर्को समूहले आधिकारिक नभएको भन्दै उपस्थित नहुन अपिल गर्दै आएका छन् । दुवै समूहले प्रतिस्पर्धाकै रूपमा जारी राखेका भेला, बैठक र छलफलमा नेतृत्वकै चर्को आलोचना हुने गरेको छ । जिल्ला तहले निर्णय नै गरेर तल्लो तहसम्म विवाद प्रवेश गराएका हुन् । नेकपाको विवाद प्रदेशका रूपन्देही, गुल्मी, पाल्पा, अर्घाखाँची, दाङ, रोल्पालगायत जिल्लामा वडा तहसम्मै पुगेको छ । रूपन्देहीमा दुवै समूहका बैठक र भेला दैनिक चल्दै आएका छन् । पुष्पकमल दाहालमाधव नेपाल पक्षले वडा तहसम्म नै निर्देशन पठाएर पुस मसान्तसम्म सबै बैठक र छलफल सकेर आन्दोलनको तयारी गर्न निर्देशन दिएको छ । नेकपाका सचिव निर्मल जीसीले स्थायी कमिटीबाट अर्को निर्देशन नआउँदासम्म पार्टीका स्थानीय तह र वडा तहसम्मका कमिटीको बैठक र छलफल सुरु गरिएको बताए । अब हामी वडा तहदेखि नै अहिलेको प्रतिनिधिसभा विघटनको निर्णयको विरोधमा छौं, उनले भने, पार्टीको जिल्ला तहबाटै निर्णय गरेर कार्यक्रम तल्लो कमिटीमा पुर्याएका छौं । उनी दाहालनेपाल समूहमा छन् । केपी शर्मा ओली समूहले पनि जिल्लामा छुट्टै बैठक र भेला गरिरहेको छ । आन्तरिक छलफल गरे पनि कमिटी स्तरमा अब छलफल गर्न लागिएको नेकपा रूपन्देहीका प्रचार विभाग प्रमुख मोहन चापागाईंले बताए । उनले जिल्लामा अध्यक्ष शिवराज सुवेदीको उपस्थितिमा बहुमत सदस्यसहित भएको बैठकले छलफल तीव्र पार्ने निर्णयसहित पुस १९ गते अगुवा कार्यकर्ता भेला गर्ने निर्णय गरेको दाबी गरे । अहिले वडा तहसम्म विरोधका कुनै कार्यक्रम छैनन्, ओलीनिकट उनले भने, पुस १९ गते प्रतिनिधिसभा विघटनको औचित्य र निर्वाचनको तयारीको सन्दर्भमा छलफल र प्रशिक्षण गर्ने निर्णय भएको छ । पालिकास्तरमा बैठक बस्ने तयारी पनि भइरहेको उनले जनाए । गुल्मीको कालीगण्डकी गाउँपालिकाको नेकपा कमिटीका दुवै समूहका नेताले दुवै समूहको कुनै पनि भेलामा सहभागी नहुने निर्णय गरेका छन् । अध्यक्ष रामजी ढकाल र सचिव तेजेन्द्र सलामी अहिलेसम्म जिल्लामा भएका कुनै पनि समूहका बैठकमा सहभागी भएका छैनन् । हाम्रो दबाब दुवै समूहलाई हो, अध्यक्ष ढकालले भने, पार्टी पूर्ण रूपमा विभाजनको निर्णयमा नपुग्दासम्म कतै नलाग्ने तर औपचारिक फुटको अवस्थामा निर्णय लिनेछौं । ढकाल ओली समूहका र सलामी दाहालनेपाल समूहका हुन् । तर, जिल्ला नेतृत्व भने विभाजन भएको छ । जिल्ला अध्यक्ष मधुकृष्ण पन्त ओली समूहमा र सचिव वीरबहादुर कार्की दाहालनेपाल समूहमा छन् । जिल्ला नेतृत्वबाट छुट्टाछुट्टै भेला र बैठक गर्न दुवै पक्षले निर्देशन दिइसकेका छन् । रोल्पामा नेकपाका दुवै समूहले कार्यकर्ता तान्न चरणबद्ध राजनीतिक गतिविधि अघि सारेका छन् । तत्कालीन माओवादीको वर्चस्व रहेको रोल्पाका कम्युनिस्ट कार्यकर्तालाई ओली र दाहालनेपाल समूहले संगठित गर्ने योजनासहित कार्यक्रम गरिरहेका हुन् । पछिल्लो घटनाक्रम र पार्टीको उद्देश्य जानकारी दिन भन्दै कार्यकर्तामाझ संगठन विस्तार गर्न दुवै समूहका नेता अहिले रोल्पामा छन् । दाहालनेपाल समूहका नेताहरू कृष्णबहादुर महरा, वर्षमान पुन, जयपुरी घर्ती, ओनसरी घर्ती रोल्पा आए । प्रधानमन्त्री ओलीको कदमप्रति कडा प्रतिवाद गर्दै उनीहरूले उक्त कदमले लोकतन्त्र समाप्त पार्ने र संविधानको बर्खिलाप गरेको दाबी गरे । प्रशिक्षणका क्रममा महरा र पुनलगायत नेताले ओली कदमको विरोधलाई वडा कमिटीसम्मै छलफल गर्न निर्देशन दिए । यो समूहले लिबाङमा जिल्लास्तरीय प्रशिक्षण नै चलाएको छ । बिहीबार बुटवलमा प्रदेशस्तरीय भेला पनि सम्पन्न गरेको छ ।नेकपाका जिल्ला अध्यक्ष सुरेन्द्र घर्तीमगरले शनिबारदेखि सबै तहका कार्यकर्तामाझ प्रशिक्षण चलाउन थालिएको बताए । उनी दाहालनेपाल समूहमा छन् ।"
प्यूठानमा तीन समूह,प्यूठान (कास) नेकपा केन्द्रको कलह जिल्ला तहसम्म आइपुगेको छ । प्यूठानमा नेकपा तीन समूहमा विभाजित भएको छ । पुष्पकमल दाहाल र माधवकुमार नेपाल नेतृत्वको नेकपाले जिल्लामा पहिलोपटक जुम्रीमा कार्यकर्ता भेला गर्यो । त्यसको तीन दिनपछि शनिबार ओली समूहले पार्टी कार्यालय बिजुवारमा भेला गरेको छ । दुवै समूहले आफ्नो कार्यक्रममा बढी कार्यकर्ताको उपस्थिति रहेको दाबी गरिरहेका छन् । १ सय ३५ सदस्यीय जिल्ला संगठन कमिटीका पार्टी अध्यक्ष तुल्सीराम शर्मा ओली समूहमा खुलेका छन् । सचिव कृष्ण अधिकारी दाहालनेपाल समूहमा लागेका छन् । सचिवालय सदस्य इमानसिंह भारती भने वामदेव गौतमको पार्टी एकताका लागि राष्ट्रिय अभियान दबाब समूहमा खुलेर हिँडेका छन् । एकदुई दिनमै आफ्नो संयोजकत्वमा ५१ सदस्यीय दबाब समूहको घोषणा गर्ने तयारी गरेको भारतीले बताए । दुवै भेलामा नगएका कार्यकर्तालाई समेटेर दबाब समूह बनाउन थालेको भारतीले बताए । तत्कालीन एमाले धारका धेरै कार्यकर्ता ओली समूहमा र माओवादी धारका दाहालनेपाल समूहमा लागेका छन् । एउटै पार्टीका नेता अलग अलग भएर तानातान गरी भेलामा बोलाउँदा कार्यकर्ता कता लाग्ने भन्ने अलमलमा छन् । केन्द्रदेखि जिल्लासम्मको मूल नेतृत्वको नेकपा नै जिल्लामा बलियो रहेको अध्यक्ष तुल्सीराम शर्माले दाबी गरे । अहिले कार्यकर्ता अलमलमा परे पनि निर्वाचनसम्म संगठित हुँदै जाने शर्माले बताए । पार्टी एकताका लागि दबाब समूह भनेर लागेकाहरूसमेत पछि आफूहरूसँगै आउने उनको भनाइ छ । प्यूठान दम्ती निवासी स्थायी समिति सदस्य माणिचन्द्र थापाले दाहालको साथ छाडी ओली समूहमा लागेर खानेपानी मन्त्री बनेका कारण प्यूठानमा दाहालनेपाल समूहलाई केही क्षति पुगेको छ । यसले प्यूठानमा ओली समूह केही शक्तिशाली हुने देखिएको छ ।
कृषिमा विदेशी लगानीको सन्देह,"कृषि क्षेत्रमा पनि विदेशी लगानी खुला गर्ने भनेर सरकारले एक्कासि एउटा विवादास्पद निर्णय गरेको छ । प्रतिनिधिसभा विघटन गर्नुपूर्वकै मन्त्रिपरिषद् बैठकले गरेको ७५ प्रतिशत निर्यात गर्ने सर्त राखी नेपालको कृषि क्षेत्रमा पनि विदेशी लगानी खुला गर्ने यो निर्णय सन्देहयुक्त छ । मन्त्रिपरिषद्सम्बद्ध अधिकारीहरूले यो निर्णय भएको स्विकारिसके पनि यसलाई सार्वजनिक गरिएको छैन । विषय, विधि र संवेदनशीलताका दृष्टिले सरकारको यो निर्णयलाई लिएर चौतर्फी प्रश्नहरू उठेका छन् । यो बहुसंख्यक जनताको दैनिकी, जीवनयापन र भविष्यलाई नै प्रभाव पार्ने मामिला भएकाले अपारदर्शी ढंगले निर्णय गरिएकै भरमा यसको औचित्य पुष्टि हुन सक्दैन । तसर्थ, वर्तमान कानुनी प्रबन्धको विरुद्धमा गएर गरिएको यो निर्णय मन्त्रिपरिषद्ले अविलम्ब फिर्ता लिनुपर्छ र यस विषयमा सरोकारवालाहरूसँग बृहत्तर परामर्श गरेर मात्र अगाडि बढ्नुपर्छ । हालको निर्णयप्रति आशंका गर्नुपर्ने अनेकौं कारण देखिएका छन् । पहिलो त, जुन विधि र प्रक्रियाबाट यो निर्णय लिइयो, त्यो नै गलत छ । दुई वर्षअघि संसद्बाट पारित विदेशी लगानी तथा प्रविधि हस्तान्तरण ऐन२०७५ ले कृषिमा प्रत्यक्ष वैदेशिक लगानी भित्र्याउन नपाइने व्यवस्था गरेको छ । त्यसअघि २०४९ सालको ऐन प्रतिस्थापन गर्ने क्रममा कृषिमा विदेशी लगानी खुला गर्ने गृहकार्य भएको थियो । विदेशी लगानी खुला भएमा परम्परागत प्रणालीमा आधारित किसान तथा स्थानीय कृषि उद्यमी विस्थापित हुने भन्दै त्यसलाई निषेध गर्न सरकार र संसद्माथि दबाब परेको थियो । विदेशी लगानीको साटो यहाँका किसान तथा उद्यमीलाई नै क्षमतावान बनाउनुपर्ने धारणासहित सरोकारवाला संघसंस्था, निजी क्षेत्रका अधिकारी, राजनीतिक दलका किसानआबद्ध भ्रातृ संस्थाहरूले विरोध जनाएका थिए । प्रमुख दलका शीर्षनेताले समेत कृषिमा विदेशी लगानी खुला गर्न हुन्न भन्ने धारणा राखेपश्चात् अन्ततः संसदीय समितिको निर्देशनपछि विदेशी लगानी पूर्ण रूपमा निषेध गरी संसद्बाट कानुन पारित भएको थियो । यसरी ऐनले एउटा व्यवस्था गरिसकेपछि हठात् मन्त्रिपरिषद्ले विदेशी लगानी खुला गर्ने निर्णय गर्नुको कारण के हो ? जनप्रतिनिधिहरूले बृहत् छलफलबाट बनाएको कानुन मिचेर कार्यपालिकाले अर्को निर्णय गर्नु आफैंमा अनुचित कदम हो । कानुन बदल्न जरुरी भएमा त्यसलाई संसद्बाटै संशोधन गरिनुपर्छ, मन्त्रिपरिषद्ले मनलाग्दी निर्णय गर्दै कार्यान्वयनमा लैजानु हुँदैन । ऐनमा भएको व्यवस्थाविरुद्ध मन्त्रिपरिषद्ले काम गर्ने हो भने संसद्बाट कानुन बनाउनुको कुनै औचित्य हुँदैन । कथं यसको वैधतालाई लिएर मुद्दा नै पर्यो भने पनि अदालतले यसलाई खारेज गरिदिन सक्छ । सरकारले यस्ता कैयौं नजिरको पृष्ठभूमि पनि ख्याल राख्नुपर्छ । दोस्रो, आजकै दिनमा कृषिमा विदेशी लगानी आवश्यक छछैन भन्ने विषयले बृहत् बहसको माग गर्छ । मुलुकको प्रमुख उत्पादन क्षेत्र कृषि भएकाले यसलाई निर्यात गर्ने लक्ष्य राखिनुपर्नेमा दुईमत हुन सक्दैन । हाम्रो कृषिउपज निर्यात गर्न सके व्यापार घाटा कम हुने, भारतीय रुपैयाँ तथा अमेरिकी डलरजस्ता विदेशी मुद्राको आर्जन बढ्ने र त्यसले समग्र अर्थतन्त्रलाई नै मजबुत पार्न मद्दत पुर्याउने हुन्छ । विदेशी लगानीले हाम्रो परम्परागत प्रणालीबाट भइरहेको खेतीकिसानीमा समेत सुधार ल्याएर प्रतिस्पर्धी, गुणस्तरीय र प्रविधियुक्त बनाउन सक्छ । स्वदेशी लगानीकर्ताले समेत कार्टेल गर्ने, उखुमा जस्तै किसानलाई उत्पादनको मूल्य नदिने र सस्तोमा किसानबाट लिएर अचाक्ली मूल्यवृद्धि गरी उपभोक्तालाई बेच्ने प्रवृत्ति निरुत्साहित गर्नसमेत केही क्षेत्रमा विदेशी लगानी आवश्यक हुन सक्छ । यस्तो अवस्थामा प्रतिस्पर्धी बजारका लागि पर्याप्त अध्ययन, छलफल र तोकिएको विधिप्रक्रियाअनुसार कृषि क्षेत्रमा पनि सर्तसहित विदेशी लगानी खुला गर्न सकिन्छ । तर त्यसभन्दा अगाडि हाम्रो कृषि क्षेत्रका तमाम मुद्दाहरूको सम्बोधन हुनुपर्छ । हतारिएर सरकारले गरेको निर्णयले हाम्रो देशको कृषि विकास नहुनको पछाडि विदेशी लगानी नभएर मात्रै हो त भन्ने प्रश्न जन्माएको छ । यसर्थ, हाम्रै किसान तथा उद्यमीको क्षमता पुग्ने क्षेत्रमा विदेशी लगानी खुला गर्नु हुँदैन । ती क्षेत्रमा किसान र स्वदेशी लगानीकर्ताको क्षमता बढाएर उनीहरूबाटै पर्याप्त लगानी गरिने वातावरण बनाउनुपर्छ । कृषि क्षेत्र अन्य कुनै पूर्वाधार विकास तथा उत्पादनमूलक उद्योगजस्तो विषय होइन । यो मुद्दा हाम्रो भूमिसम्बन्धी सवाल, मौलिक खाना, किसानको जीविकोपार्जन र जलवायु परिवर्तनलगायत विषयसित अन्तरसम्बन्धित भएकाले हचुवाका भरमा मात्रै यस्तो निर्णय लिनु हुँदैन । तेस्रो, खुला गरिएका विभिन्न क्षेत्रका विदेशी लगानीकर्ताहरूका पक्षमा सरकारले अहिलेसम्म केकति काम गर्यो भन्ने सवाल पनि महत्त्वपूर्ण छ । कतिसम्म भने, सरकारले दुईपटकका अन्तर्राष्ट्रिय लगानी सम्मेलनमा प्राप्त खर्बौं रुपैयाँको प्रतिबद्धतालाई समेत वास्तविक लगानीमा रूपान्तरण गर्न सकेको छैन । विद्युत्, पानी, सडकलगायत पूर्वधार र अन्तरसरकारी समन्वय अभावका उल्झन फुकाइदिन कैयौं विदेशी लगानीकर्ताले गरेको अनुरोधलाई सरकारले वास्ता नगरेका उदाहरण धेरै छन् । ५ करोड रुपैयाँभन्दा कमको विदेशी लगानी स्वीकार नगर्ने सीमाका कारण साना लगानीलाई निरुत्साहित गरिएको छ । जबकि, मुलुकमा भएका विदेशी लगानीमध्ये ९० प्रतिशत हिस्सा ५ करोड रुपैयाँभन्दा कमकै छ । प्रधानमन्त्री कार्यालय, अर्थ, उद्योग मन्त्रालयहरूलाई दातृ निकायहरूले सयुक्त रूपमा पत्राचार गरी यो प्रावधान हठाउन अनुरोध गरे पनि सरकारले सुनेको छैन । जहाँ विवाद छैन र सुधार गर्नुपर्ने ठाउँ छ, त्यहाँ केही नगर्ने, तर अधिकतर सरोकारवालाले विरोध गरेको मुद्दामा भने हतारमा निर्णय गर्ने सरकारी प्रवृत्ति आश्चर्यजनक छ । यिनै सवालहरूका कारण स्वाभाविक रूपमा प्रश्न उठ्छ कृषि क्षेत्रमा विदेशी लगानी खुला गर्ने निर्णय कसका लागि हो ? यो निर्णयलाई सरकारले बिचौलिया र कमिसनको चक्करमा गरिने अरू क्षेत्रका कतिपय विषयजस्तो हल्का रूपमा लिनु हुँदैन । गुठी विधेयकभन्दा कैयौं गुणा बढी जनता यो निर्णयबाट प्रभावित हुन्छन् । तसर्थ, त्यही विधेयकबाट पाठ सिकेर पनि सरकारले यो कदमलाई सच्याउनुपर्छ ।"
कार्यकारीको झुट,"उखानटुक्का र गफाडीको पर्याय हुन्, कामचलाउ प्रधानमन्त्री केपी शर्मा ओली । सामान्य नागरिक हुँदै, पार्टी अध्यक्ष र प्रधानमन्त्री भइसक्दा पनि उनको गफ दिने बानी सुध्रिएन । नेपालको इतिहासमा कामचलाउ प्रधानमन्त्री ओली जतिको उखानटुक्का हालेर गफ दिने नेता न यसअघि भेटिए न त अब भेटिन्छन् नै । शुक्रबार आफू निकट प्रवासी नेपाली एकता मञ्चका नेता तथा कार्यकर्तालाई भर्चुअल सम्बोधन गर्दै उनले भने, दाहालनेपाल समूहले आफ्नो आधिकारिकताका लागि माग गरेको दाबी निर्वाचन आयोगले फिर्ता गरिसक्यो । यो भनाइसँगै उनले निर्वाचन आयोगजस्तो संवैधानिक निकायलाई पनि झुटो साबित गराइदिए । उनको अभिव्यक्तिपछि आयोगका कर्मचारी नै अलमलमा परे । आयोगले त्यस्तो निर्णय नभएको र कामचलाउ प्रधानमन्त्री ओलीले झुटो बोलेको भनेर प्रस्टोक्ति नै दिनुपर्यो । त्यति मात्रै होइन, उक्त कार्यक्रममा सभामुखलाई पनि किर्ते गरेको आरोप उनले लगाए । पुस ५ मा अविश्वासको प्रस्ताव दर्ता हुँदै छ भन्ने जानकारी समाचारबाट पाएपछि आकस्मिक रूपमा मन्त्रिपरिषद्को बैठक बोलाएर संसद् विघटनको निर्णय गरेको भनेर उनले आफ्नो कदमको बचाउ गरे । यही कार्यक्रममा उनले भने, संसद् विघटन भइसकेपछि दर्ता भएको अविश्वास प्रस्तावमा सभामुखले समय परिवर्तन गरेर बिहान साढे १० बजे राखिदिए । यो भनाइ पनि झुट हो । समयका बारे यसअघि नै विवाद भए पनि संसद् सचिवालयले त्यसलाई प्रस्ट पार्न चाहेन । पानीजहाज, रेल, मोनोरेल, मेट्रोरेल, भित्ता भित्तामा ग्यासका पाइप, भोक र रोगले कोही मर्नु पर्दैन भन्नेजस्ता हावादारी कुरा हामीले सुनिआएका थियौं । त्यसलाई कतिपयले पचाई पनि सकेका थिए । सभामुखजस्तो सम्मानित व्यक्तिलाई समेत झुटो आरोप लगाइदिने कामचलाउ प्रधानमन्त्री ओलीले जनतालाई कमिला जत्तिको पनि सोच्दैनन् । यति मात्रै होइन उनले विघटनै हुन नसक्ने संसद्लाई पनि झुटको सहराले भत्काइदिए । यो सबै थाहा पाएर पनि जनता चुपचाप सहिरहेका छन् । उनको यस्तो बानीले देशलाई क्षति पुगिरहेको छ । र, यस्तो प्रवृत्तिलाई राजनीतिबाट टाढा राख्नैपर्छ । त्यसका लागि संसद् बैठक आह्वान गरेर अविश्वासको प्रस्तावमार्फत उनको उपचार गर्न ढिला गर्नु हुन्न । सुजन देवकोटा, पालुङटार४, गोरखा"
लोकतन्त्रसँग सम्झौता,"नेपाली कांग्रेसले कामचलाउ प्रधानमन्त्री ओलीको प्रतिगामी कार्यविरुद्ध किन संयुक्त आन्दोलन गर्न नमानेको रहेछ भन्ने रहस्य खुल्दै छ । एक महिला प्रतिनिधिमण्डललाई सम्बोधन गर्दै कामचलाउ प्रधानमन्त्री ओलीले सर्बोच्च अदालतले संसद् पुनःस्थापना गर्दैन र यदि गरेमा कांगेस सभापति शेरबहादुर देउवालाई प्रधानमन्त्री बनाएर मिलीजुली सरकार चलाउने सहमति भएको छ भनेछन् । कामचलाउ प्रधानमन्त्री ओलीले सभापति देउवालाई दिएको यही ललिपपले गर्दा नै कांग्रेसले संयुक्त आन्दोलन गर्न नमानेको रहेछ । यथार्थ के हो, सभापति देउवाले सबैसामु प्रस्ट गर्नुपर्छ । के सभापति देउवाले पदका लागि प्रजातन्त्रसँग सम्झौता गर्न खोजेका हुन् ? उनको अनिच्छाको बाबजुद कांग्रेसले पुस १३ मा देशव्यापी विरोधसभा आयोजना गर्यो । विरोधसभा त गर्यो तर केको विरोध हो, संसद् विघटनबारे कांग्रेसको आधिकारिक धारणा के होजस्ता प्रश्नको जवाफ कांग्रेसले जनतालाई दिन सकेन । कांग्रेसी नेताहरू आफैं प्रतिनिधिसभा विघटनको पक्षविपक्षमा विभाजित छन् । जुन पार्टी आफैंमा अस्पष्ट छ, जुन पार्टीका नेताहरू दुईजिब्रे कुरा गर्छन् त्यस्तो पार्टीले कसरी जनतालाई आश्वस्त गर्न सक्छ ? कांग्रेस प्रतिगमनको सारथि हो कि लोकतन्त्रको पहरेदार ? सभापति देउवाले हालै भक्तपुरको आमसभामा भने, हामी अदालतले जे निर्णय गर्छ त्यही मान्छौं । तर उनकै पार्टीका वरिष्ठ नेता रामचन्द्र पौडेल र गगन थापा भन्छन्, यो विघटन कुनै हालतमा स्वीकार्य हुँदैन अदालतले के भन्छ भनेर कांग्रेसले सुन्ने होइन, बरु काग्रेसले के भन्छ भनेर अदालतलाई सुनाउने हो । पौडेल र थापा मात्र होइन, शेखर कोइराला, प्रदीप पौडेल, मीनेन्द्र रिजालजस्ता अधिकांश जनाधार भएका नेताहरू संसद् विघटनको तीव्र विरोध गर्दै छन् । तर सभापति देउवा भने कामचलाउ प्रधानमन्त्री ओलीको लोभमा फसेका छन्, जसले गर्दा कांग्रेसप्रति आस्था राख्ने लाखौं जनता र कार्यर्कर्तामा निराशा छाएको छ । चुनाव भनेको आउँछ, जान्छ तर लोकतन्त्र र जनतामा निहित सार्वभौमिकतामा आँच आउँदा पनि सत्ताको बार्गेनिङमा लागेमा त्यस्तो पार्टी र पार्टी सभापतिलाई जनताले साथ दिँदैनन् । केवल एक जनाको मनोकांक्षा पूरा गराउन पूरै पार्टी सती जान मिल्छ ? हिजो सभापति देउवाले राजालाई साथ दिए, आज ओलीलाई दिँदै छन् । सभापति देउवा प्रतिगमनतिर हो कि प्रजातन्त्रतिर, बुझ्नै सकिँदैन । संविधानै अपहरणमा परेका बेला चुनावको कुनै अर्थ हुँदैन । यसर्थ कांग्रेस प्रस्ट रूपमा आउनुपर्छ । गोपाल देवकोटा, जोरपाटी, काठमाडौं िििनेपालीले महाभूकम्पको पीडा नभुल्दै कोरोना भाइरसको सामना गर्नुपर्यो । लकडाउनमा जनता बेरोजगारीको मारमा परे । दुई छाक टार्न अझै धौधौ छ । महँगी बढिरहेको छ । दुईतिहाइ मत पाएपछि नेकपाले समृद्ध नेपाल, सुखी नेपाली नारालाई व्यवहारमा उतार्ला भन्ने आस थियो । सरकार गठन भएपछिको केही समयसम्म पनि त्यो आशा जीवित थियो । तर, पछिल्लो समय सरकार हाँक्नेहरू नै निर्लज्ज तरिकाले भ्रष्टाचारमा लिप्त भएको देखेपछि आस मर्यो । नेकपालाई जनताले स्थिरताका लागि मत दिएका थिए । जनमतको कदर नेकपाले गरेन । पार्टीभित्रको विवाद समाधान नगरी उल्टै प्रतिनिधिसभा विघटन गरियो । कामचलाउ प्रधानमन्त्री ओलीले प्रतिनिधिसभा भंग गरी संविधानको मर्म र भावनालाई कुल्चिए । भइरहेको जनमतलाई अवमूल्यन गरेर फेरि निवाचन गर्छु भन्नु अधिनायकवादी शैली होइन र ? जनमतको बेवास्ता गर्नेलाई के सजाय दिने ? लोकतन्त्रगणतन्त्र जनता सर्वेसर्वा हुने व्यवस्था हो । यो व्यवस्था सञ्चालनका लागि जनताले निर्वाचनमार्फत प्रतिनिधि पठाएका हुन् । जनताको सेवा गर्न पाँच वर्षको अवधि पाएका जनप्रतिनिधिले यस व्यवस्थाको रक्षा गर्न अभिभावकीय भूमिका पाएका थिए । तर, आफ्नो भूमिका र दायित्व बिर्सेर प्रतिनिधिसभा भंग गर्नुले जनता निराश छन् । नेकपा सरकारले पाएको अवसर खेरा गएको छ । संसद् भंग गरेर जनताको अवहेलना गर्नेलाई के सजाय दिने ? बलराम थापा, क्षेत्रपाटी, काठमाडौं"
सर्वोच्चको फैसला कुर्दै कक्षा ११ का विद्यार्थी,"सर्वोच्च अदालतको फैसलामा भइरहेको ढिलाइले विद्यालय शिक्षाको राष्ट्रिय पाठ्यक्रम प्रारूप, २०७६ को कार्यान्वयनमा अन्योल आएको छ । गत भदौदेखि कोरोना कहरबीच भर्चुअल शिक्षण पद्धतिअनुरूप प्रायः विद्यालयमा नयाँ पाठ्यक्रमअनुसार कक्षा ११ को पठनपाठन चलिरहेको थियो । कात्तिक १९ को सर्वोच्चको नयाँ पाठ्यक्रम लागू नगर्नू भन्ने अन्तरिम आदेशले शैक्षिक संस्थाहरू, विद्यार्थी र अभिभावक अलमलमा छन् । केही विद्यालयले सर्वोच्चको आदेश माने केहीले मानेनन् । कतिपय विद्यालयले पुरानो र नयाँ पाठ्यक्रमअनुसार मिल्दाजुल्दा विषयहरू मात्र पढाइरहेका छन् । अघिल्लो वार्षिक परीक्षाको समयअनुसार कक्षा ११ को शैक्षिक सत्र समाप्त हुन ५ महिना मात्र बाँकी छ । विद्यार्थीहरू भौतिक रूपमा कक्षामा उपस्थित भई पढ्न पाइरहेका छैनन् । त्यसमाथि के पढ्ने भन्ने टुंगो नहुँदा विद्यार्थीमा तनाव थपिएको छ । हरेक १० वर्षमा पाठ्यक्रममा परिमार्जन गर्नुपर्ने मान्यता ठीक हो । तर, कोरोना महामारीबीच नयाँ पाठ्यक्रम लागू गर्दा यसले निम्त्याउने जटिलतालाई पनि त्यत्तिकै ध्यान दिनुपर्छ । अहिले कक्षा ११ को पाठ्यक्रम कार्यान्वयनको विषय चंगुलमा फसेको छ । अदालतमा प्रवेश गरेको विषय नटुंगिएसम्म कुर्नुबाहेक विकल्प छैन । सरकारी निकायले अदालतमा विचाराधीन मुद्दासम्बन्धी निर्णय गर्न पाउँदैनन्, गरिहाले पनि कानुनी रूपमा त्यसले मान्यता पाउँदैन । यो विषयका बारे निर्णय गर्ने वैधानिकता अब शिक्षा मन्त्रालयसँग छैन । समयमै यस संवेदनशील विषयमा शिक्षा मन्त्रालयले गम्भीर भएको भए यस्तो अलमल हुने थिएन । सर्वोच्चले पनि विद्यार्थीहरूको भविष्यसँग जोडिएको मुद्दालाई समयमै टुंगाउनुपर्थ्यो । दुवैतिरबाट बालबालिकालाई अन्याय भएकै हो । व्यापारिक स्वार्थका कारण नयाँ पाठ्यक्रम कार्यान्यनमा अवरोध भएको भन्ने दुष्प्रचारमा कुनै सत्यता छैन । यो नितान्त सम्बन्धित मन्त्रालयको अधिकार क्षेत्रभित्रको विषय हो । दृढतापूर्वक निर्णय लागू गराउन नसक्दाको परिणाम आज विद्यार्थीहरूले भोग्नुपरेको छ । यथार्थ के हो भने, नयाँ पाठ्यक्रम कोरोना कहरबीच लागू गर्न शिक्षण संस्थाहरू तयार हुन नसकेकै हुन् । अतः आगामी शैक्षिक सत्रदेखि नयाँ पाठ्यक्रम कार्यान्वयन गर्ने दिशामा सवै सरोकारवाला तयार हुनैपर्छ र सर्वोच्चले पनि परिस्थितिलाई मध्यनजर गर्दै तत्काल फैसला गरी निकास दिनुपर्छ । यो नै उत्तम विकल्प हो । जीवनप्रकाश शर्मा, टोखा, काठमाडौं"
सम्भावित बाह्य चलखेल,"सञ्चारजगत्मा २०१७ पुस १ काण्डको चर्चा भइरहेथ्यो । निश्चय पनि त्यो २००७ सालको क्रान्तिलाई उल्टाउने प्रतिक्रान्ति थियो । त्यसको साठी वर्षपछि पाँच दिनको अन्तरालमा अलि फरक शैलीमा प्रधानमन्त्री केपी शर्मा ओलीले आफ्नै पार्टीको बहुमत सरकारविरुद्ध प्रतिनिधिसभा विघटन गरेर संविधानअतिरिक्त कदम चाले । सतहमा सत्तारूढ नेकपाको आन्तरिक द्वन्द्व उत्कर्ष थियो । अल्पमतमा धकेलिएपछि ओलीले संविधानको भित्तै फोरेर यो कदम चालेका हुन् भन्ने मात्र अनुमान थियो । तर पृष्ठभूमिमा बाह्य चलखेल पनि प्रकट हुन थालेका छन् ।घटनापछि भारतीय सञ्चारमाध्यममा नेपालमा चिनियाँ कूटनीति असफल भयो, प्रधानमन्त्री ओलीले नेकपाको एकताका लागि पद छोड्ने चिनियाँ परामर्श मानेनन्, बरु ताजा जनादेशका लागि चुनावको विकल्प रोजे भन्ने खालका प्रतिक्रिया देखिए । अर्को छिमेकी चीनले एक साताभित्रै पार्टीको उच्चस्तरीय टोली काठमाडौं पठायो । चिनियाँ टोलीको चारचार दिन लामो बसाइ र प्रमुख नेताहरूसँग भेटघाटले नेपालको राजनीतिमा चीनको प्रत्यक्ष सरोकार र प्राथमिकता छ भन्ने पुष्टि गर्यो । छिमेकीहरू मात्र होइन, नेपालको वर्तमान राजनीतिमा अन्तर्राष्ट्रिय चासो पनि निकै बढेको प्रस्ट देख्न सकिन्छ । तसर्थ पुस ५ को बाह्य आयाम निकै परसम्म तन्किने अनुमान गर्न थालिएको छ । अगाडिको राजनीति प्रतिनिधिसभाको पुनःस्थापना वा चुनावमा मात्र सीमित हुनेछैन भनेर यसले अनेक आशंका गर्ने ठाउँ दिएको छ । सबैभन्दा पहिले, यसको आन्तरिक राजनीतिक एवं संवैधानिक पक्षलाई हेरौं । झन्डै एक शताब्दीयता नेपालको राजनीतिमा सात अंकमा पर्ने दशकीय चक्रको निरन्तरतालाई नियतिजन्य परिघटनाका रूपमा हेर्ने धारणा बनेको छ । १९७७ सालमा मकै पर्व र प्रचण्ड गोर्खा, १९९७ सालमा प्रजापरिषद् काण्ड, २००७ सालमा क्रान्ति, २०१७ सालमा प्रतिक्रान्ति, २०४६४७ सालमा आन्दोलन, २०५८ सालमा नारायणहिटी दरबार काण्ड र २०५९ सालमा ज्ञानेन्द्रतन्त्र एवं २०७७ सालमा प्रतिनिधिसभा विघटनलाई हेर्दा नेपालको राजनीतिमा प्रत्येक दशकीय चक्रको एउटा काकताली सूत्र निकाल्ने गरिन्छ । म यो सूत्रको पछि लाग्दिनँ । तर हाम्रो राजनीतिमा रोटेपिङजस्तै घटनाप्रतिघटना दोहोरिरहेका छन् । २००७ सालपछि त आवरणमा केही हेरफेरबाहेक कुनै तात्त्विक परिवर्तन नै हुन सकेको छैन भने पनि हुन्छ । आन्दोलन र परिवर्तनका बावजुद राजनीतिले कहिल्यै अलि भरपर्दो आकारै लिन सकेन ।पुस ५ को प्रतिनिधिसभा विघटनलाई हाम्रो सन्दर्भमा संसदीय प्रणालीमा हुने स्वाभाविक घटनाका रूपमा लिन मिल्दैन । उस्तै देखिए पनि यसको तुलना विगतमा गरिएका विघटनहरूसँग पनि जोड्न सकिन्न । हो, बेलायती ढाँचाको वेस्टमिन्स्टर मोडल को संसदीय प्रणालीमा प्रधानमन्त्रीलाई ताजा जनादेशका निम्ति चुनावमा जाने सुविधा हुन्छ, तर हामीले त्यो मोडललाई हुबहु अपनाएका छैनौं । संविधान निर्माणका बेला दुवै संविधानसभामा २०४८५९ सालको अनुभवलाई हेरेर संसदीय प्रणालीमा अस्थिरता ज्यादा भयो, कुनै पनि सरकार संसद्को कार्यकालभरि अड्नै सकेन भनेर निकै आलोचना भएको थियो । यसलाई लक्ष्य गरी तत्कालीन नेकपा (एमाले) र नेपाली कांग्रेसले संयुक्त रूपमा स्थिरता र उत्तरदायित्व सुनिश्चित गर्न भनेर सुधारिएको संसदीय प्रणाली को विकल्प अघि सारे । त्यसमा केही नयाँ तत्त्व थपियो । पहिलो, प्रधानमन्त्रीले विश्वासको मत पाउन नसकेको र अर्को सरकार पनि गठन गर्न नसक्ने अवस्थामा मात्र प्रतिनिधिसभा विघटन गर्न सकिने । दोस्रो, प्रधानमन्त्रीका विरुद्ध अविश्वासको प्रस्ताव जतिखेर पनि लान नपाइने । तर संविधान लेखनको मसी सुक्न नपाउँदै यसका प्रमुख निर्मातामध्येका एक नै ध्वंसक बन्न पुगेका छन् ।संसदीय प्रणाली पनि सबै देशमा समान रूपको छैन । युरोपमै नर्वे, स्विडेन लगायतमा वेस्टमिन्स्टर मोडल भन्दा निकै भिन्न परम्परा छ । त्यहाँ बेलायती ढाँचाको संसद् विघटन र मध्यावधि चुनावको प्रावधान छैन । इजरायलमा दुई वर्षबीच चौथोपटक संसदीय चुनाव हुँदै छ, जसको सन्दर्भ अहिले ओलीको कदमलाई पुष्टि गर्न नेपालमा पनि उठाउन थालिएको छ । त्यहाँ कुनै पनि बेला प्रधानमन्त्रीले नयाँ चुनावको निर्णय गर्न सक्छन् तर चुनावबाट अर्को संसद् गठन नभएसम्म पुरानो संसद् कायमै रहन्छ । चुनावमा जाने प्रधानमन्त्रीको निर्णयलाई संसद्ले अनुमोदन गर्नुपर्छ । तसर्थ हाम्रो प्रतिनिधिसभा विघटनका सन्दर्भमा प्रधानमन्त्रीको सिफारिस र राष्ट्रपतिबाट जारी आदेशमा उद्ध्रृत गरिएका संविधानका धाराहरू र राष्ट्रियअन्तर्राष्ट्रिय सन्दर्भ दुवै नेपालको वर्तमान संविधानको हकमा मेल खाँदैनन् ।यस अर्थमा विघटनको यो कदम संविधानको भित्ता फोरेर निस्केको छ । अहिले यो विषय सर्वोच्च अदालतमा पुगेको छ । अदालतले यसलाई टालेर संविधानलाई निर्माताको उद्देश्यअनुरूप पुनःस्थापित गर्न सक्छ । संविधानको व्याख्याताका रूपमा अदालतको त्यो भूमिका अहिले सर्वाधिक अपेक्षा गरिएको बेला हो । पुनःस्थापना हुँदा संविधान सच्चिन्छ, अन्यथा हामी २०४७ सालकै संविधानले व्यवस्था गरेको संवैधानिक प्रणालीमा फर्किनेछौं । विघटनलाई सदर गर्नु भनेको अदालतको ढोकाबाट संविधानको संशोधन गरेसरह हुनेछ । प्रधानमन्त्रीले फोरेको भित्तोले ढोकाको मान्यता पाउनेछ । त्यसपछि सुरु हुन्छ, पुनः त्रिशंकु संसद्, सरकार अदलबदल र पार्टी विभाजनको खेल । त्यसो त, अब संसद् पुनःस्थापना हुँदैमा त्यो खेल रोकिँदैन, प्रदेशहरूमा प्रारम्भ भइसक्यो ।राजनीतिक रूपमा पनि पुस ५ को यो कदम संसदीय प्रणालीमा हुने दलीय सत्ताको खेल मात्र हो भनेर ढुक्क हुने अवस्था छैन । हामीसँग एउटा संविधान त छ, तर संवैधानिक प्रणाली बस्न पाइसकेको छैन । राजनीतिक स्थिरता भनेको प्रणालीको स्थिरता हो । संगतिपूर्ण राजनीतिक संस्कृति निर्माण हो । त्यसका आधारमा हामी मुलुकको राजनीतिक गति (कोर्स) को अनुमान गर्न सक्छौं । तर संविधानमा व्यवस्था नै नभएको प्रतिनिधिसभा विघटनले अगाडिको राजनीति अनुमान गर्न सकिने (प्रेडिक्टेबल) र विश्वासिलो भएन । त्यसो भए के यो प्रतिगमन वा प्रतिक्रान्तिको सूत्रपात हो ? मलाई त्यस्तो लाग्दैन । त्यो बाटामा ओली टोलीको पनि भविष्य छैन । यो त केपी शर्मा ओलीको नालायकी हो, विद्रूप नेतृत्वको उपज हो । कमजोर संवैधानिक प्रणाली र अस्थिर राजनीतिको सूत्रधार हो, यसमा सन्देह छैन । तर यसको न्यायिक र राजनीतिक दुवै समाधान सम्भव छ ।क्रान्ति गर्न नेतृत्व, संगठन र जनता चाहिन्छ । प्रतिक्रान्ति गर्न केही चुकुल फुस्काए पुग्छ । २०१७ पुस १ केवल एउटा चुकुल खुस्काएर मात्र आएको थिएन । त्यसले समग्र परिवर्तनलाई नै उल्टाएको थियोÙ २००७ सालको क्रान्तिको सिद्धान्त, मूल्य र मान्यतालाई निषेध गरेर आएको थियो । यद्यपि त्यस बेला राजा महेन्द्रले पनि तत्कालीन संविधानको धारा ५५ उपयोग गरेका थिए । असोज १८ (२०५९) र माघ १९ (२०६१) का कदमहरू सत्र सालकै चाहना र पाइलामा भए पनि तत्कालीन राजा ज्ञानेन्द्रका धेरै सीमा थिए । केही चुकुल मात्र फुस्काइएका थिए, तर यो कार्य राजतन्त्रकै लागि घातक सिद्ध भयो । ओलीको अवस्था त त्योभन्दा पनि सीमित छ । तसर्थ उनको कदम एउटा राजनीतिक दुर्घटना मात्र हो ।अहिले प्रतिनिधिसभा विघटनपछि निर्वाचन आयोग र सर्वोच्च अदालतमा कसको पक्षमा कति छन्, विघटन र अविश्वासको प्रस्ताव दर्ता कुन पहिले भएको थियो, राष्ट्रपतिले उद्धरण गरेका संविधानका दफाउपदफामा के छ, पहिले गिरिजाप्रसाद र मनमोहनको समयमा भएका विघटनमा अदालतको फैसला के भएको थियो जस्ता प्राविधिक र अराजनीतिक कुरामा बढी छलफल भएको देखिन्छ । यथार्थमा यो नेकपाको विभाजन हो, निर्वाचन आयोगसँग यसको कानुनी पुष्टि गर्नुबाहेक अर्को विकल्प छैन । तर यहाँ मूल प्रश्न प्रणालीको छ, संवैधानिकराजनीतिक गन्तव्यको छ जुन अहिले सर्वोच्च अदालतले मात्र निर्देश गर्न सक्छ । प्रणाली त्यसै बन्दैन, जिम्मेवारीमा बसेकाले कठोर निर्णय लिन सक्नुपर्छ । नेपालको राजनीतिमा गल्ती र अपराध गर्ने मान्छे दण्डित हुन सकेको छैन । दण्ड दिने साहस अहिलेसम्म कसैले देखाउन सकेको छैन । बरु प्रणाली बनाउन प्रयत्न गर्नेहरू दण्डित भएका छन्, भत्काउनेहरूको वाहवाही छ । हामी २०१७ सालमा संसद् भंग गरेर संसदीय प्रणालीलाई नै समाप्त गर्ने राजा महेन्द्रलाई ठूलो राष्ट्रवादी, राजनीतिक स्थिरताको द्योतक भनेर अहिले पनि गुणगान गर्दै छौं । बेलायतमा संसद् भंग गर्ने राजालाई मृत्युदण्ड दिएर संसदीय प्रणालीको विकास भएको हो । तर हामीकहाँ कांग्रेस र कम्युनिस्ट पार्टीमै भेटिन्छन् ज्ञानेन्द्रपथ र महेन्द्रपथका पोष्यपुत्रहरू, अझ नेतृत्वदायी हैकममा । थेसिसएन्टिथेसिस नै नछुट्टिने राजनीतिमा प्रणालीको कसरी कल्पना गर्ने ?चर्को राष्ट्रवादको आवरणमा ओली नेतृत्व र नेकपाको राजनीतिले नेपालको भूराजनीतिक संवेदनशीलतालाई निकै खलबल्याएको छ । नेकपाको राजमा नेपाल चीनतर्फ ढल्केको भन्ने अन्तर्राष्ट्रिय पहिचान बढिरहेको थियो । यो कुरा भारत र अमेरिकासहित पश्चिमा मुलुकहरूका लागि स्वाभाविक रूपमा पाच्य थिएन । पुस ५ को घटनाले स्थिति उल्टिएको हो कि भन्ने भ्रम पनि दिन्छ । के ओली अब इन्डोअमेरिकी ध्रुवतिर ढल्केका हुन् ? भारतीय कूटनीतिक मूल्याङ्कनमा चीनले प्रधानमन्त्री पदमा आफ्नो निरन्तरताभन्दा नेकपाको एकतालाई प्राथमिकता दिएबाट ओली भड्किए । चीन उनका लागि सहयोगी शक्ति रहेन । के त्यसो भए गत कात्तिकमंसिरमा भारतका तर्फबाट रअ प्रमुख गोयलदेखिको भ्रमणको सिलसिला यसकै पूरक थियो ? नितान्त निजी सत्तामा अन्धनेता आफ्नो अनुकूलताका लागि जता पनि पल्टिन सक्छ । ओलीको राजनीतिले त्यही पुष्टि गरेको छ । अब राजनीति कसरी अघि बढ्छ ? संसद् पुनःस्थापना हुन्छ वा चुनाव ? यी त प्राविधिक परिणाम हुन् । तर राजनीति कसरी जान्छ, त्यो निर्णायक कुरा हो । प्रधानमन्त्री ओलीलाई अहिले भारत र अमेरिकाको साथ मिल्नेमा त्यति शंका गर्नु नपर्ला । तर ओलीमाथि उनीहरूले पूरै विश्वास गर्न सक्तैनन् । अहिले ओलीको नेतृत्व पनि वैधताको संकटमा छ । कांग्रेसको साथ पाउँदा उनको विश्वसनीयता र वैधतालाई तत्काल केही भरथेग हुन सक्ला । तसर्थ उनी कांग्रेसलाई साथमा लिन मुखले जे पनि वाचा गर्न सक्छन् । तर त्यसको सर्वाधिक घाटा कांग्रेसले बेहोर्नुपर्ने हुन्छ । अहिले ओलीको अवस्था तेल सकिएको बत्तीजस्तै हो । युद्ध मोर्चामा गोलाबारुद सकिएको सिपाहीको जस्तो अवस्थामा छन् उनी । तसर्थ उनको अघिल्लो कदम के हुन्छ, अनुमान गर्न सकिन्न । उनले चुनाव टार्दै जाने बाटो पनि लिन सक्छन् । कांग्रेसले परिस्थितिको दीर्घकालीन र गम्भीर विश्लेषण गर्नु जरुरी छ । हचुवा एवं अल्पकालीन फाइदाको हिसाबकिताबले कांग्रेस मात्र होइन, कसैको पनि हित गर्दैन । नेकपा विभाजनको चुनावी फाइदा कांग्रेसलाई हुन्छ नै, तर कांग्रेसको जनसमर्थन बढ्छ भन्ने जरुरी छैन । यसका लागि उसले आफ्नो विश्वसनीयतालाई जोगाउँदै थप प्रयत्न गर्नु जरुरी छ ।अबको राजनीति र चुनावमा चीन पनि मौन बस्तैन । ओलीको रुझान परिवर्तन र नेकपा विभाजनबाट चीन आहत भएको छ । उसको प्रतिक्रिया कस्तो हुन्छ, अनुमान गर्न त्यति सजिलो छैन । उसले नेपालमा खेल्ने ठाउँ भारतको तुलनामा सीमित छ । उसले जे गर्ने हो, सरकारी र कूटनीतिमै हो । त्यसैले उसका चालहरू अरू प्रत्यक्ष भएर आउन सक्छन् । विभाजनपछि अब नेकपा पनि उसका लागि त्यति भरपर्दो नहुन सक्छ । वर्तमान राष्ट्रपति सी चिनफिङको नेतृत्वमा चीनले महत्त्वाकांक्षी अन्तर्राष्ट्रिय नीति लिएको छ । हिमालय क्षेत्रमा सामरिक दाबी पहिलेभन्दा निकै सघन भएको छ । नेपालको आन्तरिक राजनीतिमा गुम्न लागेको साख निश्चय पनि उसका लागि सहज हुनेछैन । चीनले अब नेपालका सम्बन्धमा अख्तियार गर्ने नीति, कूटनीति हाम्रा लागि पनि चुनौतीपूर्ण हुन सक्छ ।बदलिएको भूराजनीतिक समीकरणले नेपालमा गैरकम्युनिस्ट मत उत्साहित भएको छ । यसबाट कम्युनिस्टगैरकम्युनिस्ट ध्रुवीकरण बढ्न सक्छ । तत्कालको सत्ता र चुनावी लाभहानिको हिसाबकिताबले राजनीति बढी चलायमान हुन सक्छ । दुवैतिरबाट पैसाको चलखेल पनि बढ्न सक्छ । लोकतन्त्रको आधारभूत सवालमा विगत दुईतीन दशकदेखि कांग्रेस र कम्युनिस्टबीच विकसित भएको राजनीतिक सहमति र समझदारी बिथोलिने जोखिम पनि छ । लोकतन्त्रका हिमायती राजनीतिक शक्ति र प्रबुद्ध नागरिक समुदाय यस विषयमा अझ बढी सचेत र संवेदनशील हुनुपर्ने बेला छ ।"
प्रधानमन्त्रीलाई संसद् विघटन गर्ने अधिकार छैन,"प्रधानमन्त्रीलाई अनुरोधकोरोना महामारीका कारण चुनाव हुन सक्दैन । अमेरिकामा देखियो । कोरोनाकै कारण मेलइनभोटिङ गरियो । मेलइनभोटिङ मा नक्कली मानिसले भोटिङ गरे भनेर ट्रम्पले आजसम्म पनि आफैंले जितेको भन्दै छन् । अमेरिकाजस्तो विकसित देश आज अस्तव्यस्त छ । कोरोना महामारीमा संसद् विघटन गरेर हाम्रा प्रधानमन्त्रीले त्यही दुर्दशा निम्त्याउँदै हुनुहुन्छ । अमेरिकाजस्तो ठाउँमा राष्ट्रपतिले संकटकाल लगाउने कुरा गरे, नेपालमा संकटकाल लाउन कुनै आइतबार चाहिँदैन । अध्यादेशबाट देश चलाउने दिन नआउला भन्न सकिँदैन । चुनाव गर्न नयाँ खिलराजहरू खोज्ने हो कि ? यो गरिब देशमा चुनावका लागि पुनः ३० अर्ब खर्च गर्ने ? आफूमा संसद् विघटन गर्ने विशेषाधिकार छ भनेर भ्रममा पर्नुको सट्टा प्रधानमन्त्रीले करिब ३ करोड नेपालीको हितका लागि संसद् विघटन फिर्ता लिँदा देशको भलो हुन्छ ।केसी पूर्वन्यायाधीश हुन् ।"
नेताहरूले नदेखेको सुदूरपश्चिमको आँसु,"अछामका प्रमुख जिल्ला अधिकारी नै जिल्लालाई छाउपडीबाट मुक्ति दिलाउने काममा लागेपछि आशा लागेको छ, अब केही त कम हुन्छ होला छाउपडीको कुप्रथा । काठमाडौंमा पनि महिनावारी हुँदा पर सरेर बस्ने, भान्सामा नजाने कुप्रथा छ तर यो विषयमा प्रायः बोलिन्न । छाउपडी प्रथा हटाउन मानसिक चिन्तन फेर्नुपर्ने र शिक्षा दिनुपर्ने भनेर अनेक छलफल हुन्छन्, तर शिक्षाले मात्र छाउपडी हट्दैनÙ कानुनी कदम पनि चाहिन्छ भन्ने स्पष्ट छ ।तिमारु काठमाडौंबाट आन्या ? केके कुरा अर्न्या ? छौपडीको विषयमा कुरा अर्न्या त तिमीहरू गै जाऊ ? तमलाई के चासो हाम्रा क्वारी कता रहन्छन् छुई हुँदा । हाम्रा आँखा निका छैनन् । हामलाई धम्कीको रोग छ । यस्ता बात क्यै नअर्न्या, केवल छाउपडी छाउपडी भन्या । केही वर्षअघि अछामको लइटी गाविसका सत्तरी वर्षजतिका बूढा मान्छे यसरी मसँग निकै रिसाएका थिए, उनका बुहारीहरूसँग छाउपडीका बारेमा कुरा गर्न खोज्दा । छाउपडी कति हटेछ भनेर एउटा संस्थाको कामको मूल्यांकन गर्न म काठमाडौंबाट गएकी थिएँ । म काठमाडौंको छाउपडी हटाउनचाहिँ असफल थिएँ ।ती बूढाको घरनजिकै सानो छाउघर रहेछ । त्यो देख्नेबित्तिकै सोचें म पाँच फिटकी सानी मान्छेको पनि झन्डै काँधसम्म मात्र आउने छाउघरमा महिलाहरू पाँचसात दिनसम्म कसरी बस्छन् होला ! त्यो छाउघरमा छिर्न खोज्दा ढोका धेरै सानो भएकाले म सफल भएकी थिइनँ । बाहिरबाटै फोटो खिचाएकी थिएँ ।हामीले कति गाविसमा कार्यक्रम पनि चलायौं । केही गाविसका केही वडाहरू त छाउपडी गोठबाट मुक्त पनि भए । त्यति बेला महिला विकास कार्यक्रमकी कर्मचारीले उदास भएर भनेकी थिइन् । यस्तो प्रथा हटाउन गाह्रै हुन्छ । अर्की महिला सरकारी कर्मचारीले भनेकी थिइन् ।सुदूरपश्चिममा, हेर्दा पुतलीको घरजस्तै सुन्दर लाग्ने छाउगोठहरूमा धेरै महिला अझै पनि महिनामा केही दिन बाध्य भएर बस्नुपर्छ । यसरी त्यहाँका महिलालाई कुन अपराधको दण्ड दिइएको हो ? कसैले भन्न सक्दैन । छाउगोठमा त्यही एउटा ढोका हुन्छ, खापा हुँदैनन् । त्यसैले जाडोको बेला सिरेटो चल्दा रातभरि आगो बालेर बस्नुपर्छ र अनि धूवाँमा निसासिनुपर्छ । केही महिलाले दुखेसो पोखेका थिए । तर कतिपय महिला र पुरुषहरूले पहिलेपहिले छाउगोठ घरबाट धेरै टाढा हुन्थ्यो, अहिले त प्रगति भएको छ, छाउगोठ कम से कम घरनजिकै ल्याएका छन् भनेको सुन्दा मेरो मनै कुँडियो । टाढाको त्यो गोठघर नजिक ल्याएर राख्दा प्रगति मान्ने सुदूरपश्चिम ! छाउपडीमा बस्दा सर्पले टोकेर तड्पीतड्पी मृत्युको मुखमा पर्ने कतिपय देवीको दुःखलाई सुन्दर सुदूरपश्चिमले कम गर्न सकेको छैन । नयाँ जीवन निर्माणको एउटा कारक महिनावारी नै सुदूरपश्चिमका महिलाका लागि अभिशाप बनिरहेको छ ।अछामका विनायक, जनाली मण्डली, कालिकास्थान, चण्डिका, मंगलसेन, बयलपाटा, साँफेबगर आदि घुम्दा मैले थाहा पाएकी थिएँ, कतिपय महिलाले त छाउप्रथाको विरोधमा नजानिँदो तरिकाले क्रान्ति नै गरेका रहेछन् । उनीहरूले आफूले जस्तो दुःख आफ्ना छोरी र बुहारीले नपाऊन् भनेर तिनलाई बिस्तारै छाउगोठको अन्त्य गरेर घरभित्रै तर छुट्टै कोठामा राख्न थालेका रहेछन् ।कालीदेवीले अछामेली भाषामा हामीलाई भनेकी थिइन्, पहिले त हामीलाई छाउगोठमा महिनावारी भएका महिलाहरू बस्न घरभित्र आए भने त देवता रिसाउँछन्, घरमा बाघ लाग्छ, मान्छेहरू बिरामी हुन्छन् भन्थे । म पनि पहिला त छाउगोठमै बस्थें । बुहारीहरू पनि त्यहीँ बस्थे । तर महिला विकासका नानीहरू आएर हामीलाई महिनावारीको विषयमा बताएपछि पो थाहा भयो, यसरी महिनावारी भएको बेलामा त सफा ठाउँमा, सुरक्षितसाथ राख्नुपर्दो रहेछ । अनि त मैले राखें आफ्नी बुहारीलाई घरभित्र । पहिलेपहिले त गाउँका मान्छेले बेस्सरी कुरा काटे । मलाई डर त लागेको थियो तर देउता रिसाएनन्, घरका मान्छे पनि बिरामी परेनन् । मलाई त महिला विकास कार्यालयले पुरस्कार दियो । रूपन्देही, सर्लाही पनि घुमेर आएँ । कालीदेवीले यसो भन्दै गर्दा उनकी सत्र वर्षीया प्यारी नातिनी बज्यैको आडमा बसिरहेकी थिइन् । बज्यैको काँधमा टाउको राखेर बसेकी ती किशोरी प्रतीक थिइन् नयाँ सुदूरपश्चिमको ! तर यो प्रथा डोटीका गाउँगाउँमा पनि छ । हटाउन निकै गाह्रो परेको छ, एक सरकारी कर्मचारीले भनेकी थिइन्, मेरो घर नै डोटी हो, मेरो कस्तो मन पोल्छ, त्यहाँका महिलाहरूको यस्तो अवस्था देख्दा । अछाममा त हामीले आवाज उठाएकोले गर्दा कति धामी र पुजारीहरूले पनि छाउगोठमा महिलाहरूलाई राख्नुपर्दैन भनेका छन् ।नभन्दै जनाली मण्डलीमा भेटिएका एक जना लोकतान्त्रिक धामीले महिनावारीका बेला आफ्ना घरका महिलाहरूलाई चाहिँ घरभित्र राख्न सुरु गरेका रहेछन् । उनका कारण गाउँका अन्य मानिसलाई पनि प्रेरणा मिल्यो । केही वडा त एउटा पनि छाउगोठ नभएका नमुना वडा बन्दै छन्, एक महिलाले भनेकी थिइन् । यसरी छाउपडीविरुद्ध आवाज उठ्दै पनि गरेको छ । छाउपडी प्रथाविरुद्ध यो आन्दोलनमा सुदूरपश्चिमका सञ्चारकर्मीहरूको भूमिका निकै ठूलो छ । रामा रोशन रेडियोले छाउपडी प्रथाविरुद्ध चलाएको छलफल, डेउडामा समेटिने महिलाहरूका व्यथा लगायतबाट मानिसहरूमा ठूलो प्रभाव परेको छ । पहिले त हामीलाई गाउँमा देखे कि मुख बिगारेर उः छाउपडी आए, छाउपडी आए, हाऽहाऽ भनेर जिस्क्याउँथे । अहिले त जिस्क्याउँदैनन्, अर्की महिला विकास कर्मचारीले भनिन् । उनी लामो समय छाउपडीविरुद्ध लडेकी रहिछन् ।प्रमुख जिल्ला अधिकारी, सामाजिक संघसंस्था, अन्य व्यक्ति र सञ्चारमाध्यमका कारण अहिले आएको परिवर्तन हो छाउपडीविरुद्धको कदम । तर अझै पनि सुदूरपश्चिमकै केही भागमा गौरा अझै उदास भएर रोइरहेकै छिन् । उनको आँसु पुछ्ने हातहरू सुदूरपश्चिममा छन् होला नि ? उनको आँसु रावल, चन्द, देउवाले देख्दैनन्, किनभने यी नेताका आमा, बहिनी र छोरीहरू छाउपडीमा बस्दैनन् ।"
स्वस्थ सहरका लागि साइकल अभियान,"काठमाडौं (कास) साइकल र अन्य वातावरण मैत्री अभ्यास प्रवर्द्धनका लागि एउटा नयाँ अभियान सुरु हुने भएको छ । भौतिक पूर्वाधार तथा यातायात मन्त्रालय, संयुक्त राष्ट्रसंघीय विकास कार्यक्रम (यूएनडीपी), ललितपुर महानगरपालिका, कान्तिपुर मिडिया ग्रुप र साइकल सिटी नेटवर्क नेपालले संयुक्त रूपमा अभियान अघि बढाउने भएका हुन् । आगामी जनवरी ९ मा ललितपुरमा साइकल र्याली सुरु गरी उक्त अभियान थालनी गरिँदै छ । अभियानलाई कोभिड१९ महामारीका बेला सहरी गतिशीलता र वातावरण मैत्री जीवनशैलीको विकल्पका रूपमा लिइएको छ । साइकल यात्रा सफा, स्वस्थ र सस्तो यातायातको एक वैकल्पिक माध्यमका रूपमा प्रचार गर्ने लक्ष्य अभियानको छ । यो अभियान कम्तीमा दुइटा महानगरपालिकाबाट सुरु गरिने र त्योमध्ये एक ललितपुर महानगर हुने जनाइएको छ ।साइकल दुई शताब्दीदेखि प्रयोगमा छ र यो सामान्य, सस्तो, भरपर्दो, सफा, वातावरणमैत्री एवं दीर्घकालीन यातायातको विकल्प हुनेछ, यूएनडीपीका क्षेत्रीय प्रतिनिधि एसहानी मेडागंगोडा लेबले भनिन्, यस्तो अभियान सफलता र सुरक्षाका लागि मोटर चालक, नीति निर्माताको पनि भूमिका महत्त्वपूर्ण हुनेछ । ललितपुर महानगरपालिकाले यातायातको वैकल्पिक प्रयोगका लागि साइकल अभियानमा जोडिन पाउँदा खुसी लागेको जनाएको छ । मेयर चिरीबाबु महर्जनले ललितपुरले साइकल लेन बनाउन पहिलो पहल गरेको स्मरण गर्दै आफूहरू अन्य स्वस्थ सहर बनाउने कार्यमा सहकार्य गर्न तयार रहेको बताएका छन् । स्वस्थ सहर निर्माणका लागि सहकार्य गर्न आफूहरू तयार रहेको उनको भनाइ छ । भौतिक पूर्वाधार तथा यातायात मन्त्रालयका सहसचिव गोपालप्रसाद सिग्देलले नेपाल सरकारले सन् २०५० भित्र ५० प्रतिशत फोसिल इन्धन प्रयोग कटौती गरी वायु प्रदूषण न्यूनीकरण गर्ने लक्ष्यमा साइकल अभियानले सहयोग पुर्याउने बताए । कान्तिपुर मिडिया ग्रुपका नायब महाप्रबन्धक महेश स्वाँरले अभियानअन्तर्गत यातायातको वैकल्पिक माध्यम साइकल प्रयोगका लागि आम मानिसलाई प्रेरित गर्न पाएकोमा गर्व लागेको बताए । हामीलाई विश्वास छ यो अभियानले असल वातावरण र जनस्वास्थ्यका क्षेत्रमा रूपान्तरणका लागि टेवा पुग्नेछ, उनले भने । साइकल सिटी नेटवर्क नेपाल (सीसीएनएन) का अध्यक्ष शैलेन्द्र डंगोलले आफूहरू यस अभियानमा जोडिन पाएकोमा निकै अनुग्रहित रहेको बताए । उनका अनुसार यो अभियानले निजी क्षेत्रका कम्पनीलाई यसमा सहकार्य गर्ने अवसर प्रदान गर्नेछ । अभियानमा यति एयरलाइन्स, सानो पाइला, जीडी ल्याब्स् एन्ड रिसर्च, साइक्लिङ सिटिज इन्डियालगायत साझेदारहरूको सहयोग रहेको छ । अभियानले यस कार्यका लागि आगामी दिनमा अझ धेरै स्थानीय सरकार र निजी क्षेत्रको सहभागिता हुने अपेक्षा गरेको छ ।"
२ लाख ३० हजार पर्यटक भित्रिए,"काठमाडौं (कास) करिब २० लाख पर्यटक ल्याउने लक्ष्य राखिएको सन् २०२० मा कोरोना महामारीका कारण २ लाख ३० हजार ८५ जना मात्रै नेपाल भित्रिएका छन् । हवाई र सीमा नाकाबाट उक्त संख्यामा पर्यटक भित्रिएको अध्यागमन विभागले जनाएको हो । सन् २०१९ मा ११ लाख ९७ हजार विदेशी नेपाल भित्रिएका थिए । अघिल्लो वर्षको दाँजोमा गत वर्ष झन्डै ८४ प्रतिशत कम पर्यटक आएका हुन् । विभागका अनुसार गत वर्ष १ सय ७० देशबाट विदेशी आएका थिए । सबैभन्दा धेरै भारतबाट ४० हजार ३ सय ३६, म्यानमारबाट २० हजार ९ सय ११, थाइल्यान्डबाट २० हजार ७ सय ७८, चीनबाट १९ हजार २ सय ५७, संयुक्त राज्य अमेरिकाबाट १७ हजार ७ सय ६७, श्रीलंका १३ लाख ३ सय २८, बेलायतबाट ११ हजार ७ सय ६२ जना भित्रिएका थिए । विभागका अनुसार, २०२० मा स्वदेश आउने नेपालीको संख्या ४ लाख ९१ हजार ४ सय ४८ रहेको छ । विदेशी र नेपालीको गरी कुल आगमन संख्या सन् २०२० मा ७ लाख २१ हजार ५ सय ३३ रहेको छ ।"
७० नाघेकालाई घरैमा स्वास्थ्य सेवा,हेटौंडा (कास) मकवानपुरको राक्सिराङ गाउँपालिकाले ललितपुरस्थित पाटन स्वास्थ्य विज्ञान प्रतिष्ठानसँगको सहकार्यमा आमाबुबा बचाउ स्वास्थ्य कार्यक्रम सञ्चालन गरेको छ । चेपाङ बाहुल्य राक्सिराङमा चिकित्सक नियुक्त गरेर ७० वर्ष उमेर पार गरेका वृद्धवृद्धालाई घरमै निःशुल्क स्वास्थ्य परीक्षण र औषधि उपलब्ध गराउन थालिएको हो ।शुक्रबार राक्सिराङ८ देवीटारबाट कार्यक्रमको सुरुवात भएको हो । ७० वर्ष कटेका स्थानीय बासिन्दालाई घरमै पुगेर निःशुल्क उपचार सेवा सुरु गरेको गाउँपालिकाका अध्यक्ष राजकुमार मल्लले बताए । आर्थिक अवस्था कमजोर भएकै कारण सामान्य रोगको उपचार गर्न नसकेर ज्यान गुमाउनुपर्ने अवस्थालाई कार्यक्रमले न्यूनीकरण गर्ने उनको भनाइ छ । प्रतिष्ठानका चिकित्सकसँग प्रत्यक्ष सम्पर्क गरी बिरामीको उपचार गरिने उद्देश्यअनुरूप सम्झौता गरिएको हो । कार्यक्रम सञ्चालन गर्न गाउँपालिकाले एमबीबीएस चिकित्सक नियुक्त गरेको छ ।
ईकमर्सका लागि कानुनको सुरसार बल्ल,"विद्युतीय व्यापार गर्दा खुलाउनुपर्ने विषय वस्तु तथा सेवाको विवरण बिक्री मूल्य वस्तु वा सेवा प्रयोग गर्दा अपनाउनुपर्ने सावधानीको विवरण वस्तु वा सेवाको वारेन्टी वा ग्यारेन्टी भए त्यसको अवधि र सर्तहरू सेवा प्राप्त गर्ने ठाऊँ विद्युतीय व्यवसायीको दायित्व जुन वस्तु त्रेताबाट माग भएको हो, सोही ब्रान्ड, गुण, आकृति, तौल र अन्तर्निहित तफ्व भएको वस्तु वा सेवा बिक्री कुनै वस्तु वा सेवा त्रुटिपूर्ण भए त्यसको प्रतिस्थापन वा शोधभर्ना बिक्री भएको वस्तुको वारेन्टी वा ग्यारेन्टी भए त्यसका लागि सहजीकरण बिक्री भएको वस्तु वा सेवाको अभिलेख तोकिएको अवधिसम्म कायम राख्ने क्रेताको वैयक्तिक विवरणको संरक्षण इन्टरमिडियरी व्यवसायीको दायित्व आफूले बिक्री गरेको वस्तु वा सेवा फिर्ता गर्दा आफैंले उत्पादन वा प्रदान गरे सरह फिर्ता लिने बिक्री गरेको वस्तु वा सेवामा गुनासो आए व्यवस्थापनमा सहजीकरण गर्ने ग्यारेन्टी वा वारेन्टीको व्यवस्था भए सर्तबमोजिम उपलब्ध गराउनुपर्ने"
पेट्रोलियम पदार्थ ल्याउन रक्सौलको विकल्प बरौनी र मोतीहारी,"मोतीहारीअमलेखगन्ज पेट्रोलियम पाइपलाइनबाट डिसेम्बरमा मात्रै १० करोड लिटर डिजेल आयात भएको छ । पेट्रोलियम पाइपलाइन सञ्चालनमा आएपछि ७७ करोड ८० लाख ९३ हजार लिटर (७ लाख ७८ हजार ९३ किलोलिटर) आयात भएको पाइपलाइन परियोजनाका प्रोजेक्ट म्यानेजर भरत रेग्मीले जानकारी दिए । यसमध्ये डिसेम्बरमा मात्रै १० करोड लिटर आएको उनको भनाइ छ । डिसेम्बरमा पाइपलाइनबाट औसत प्रतिघण्टा २ सय ४० किलोलिटरका दरले डिजेल प्रवाह भयो । यसअनुसार एक महिनामै पहिलो पटक १० हजार लिटर (१ लाख किलोलिटर) आयात भएको छ, निगमको प्रदेश २ प्रादेशिक कार्यालय बारा अमलेखगन्जका प्रमुख समेत रहेका रेग्मीले भने । यसअघि पाइपलाइनबाट प्रतिघण्टा २ सय किलोलिटर आयात गर्न गाह्रो थियो । अहिले २ सय ४० किलोलिटरसम्म आयात भएको निगमको दाबी छ । पेट्रोलियम पाइपलाइनबाट २०७६ भदौ २४ देखि औपचारिक रूपमा डिजेल आयात सुरु भएको हो । निगमका प्रवक्ता विनीतमणि उपाध्यायले पनि मासिक औसतमा ७० हजारदेखि ७५ हजार किलोलिटर आयात भइरहेको डिजेल डिसेम्बरमा १ लाख किलोलिटर पुगेको उनको भनाइ छ । भारतीय आयल कर्पोरेसनले नोभेम्बरदेखि नै आपूर्ति बढाउने भनेको थियो । तर लकडाउनलगायत विभिन्न कारणले ढिलाइ भयो, उपाध्यायले भने, डिसेम्बरमा पाइपलाइनबाट अत्यधिक डिजेल आयात भयो । अमलेखगन्जमा निगमको २० हजार किलोलिटर क्षमताको ट्यांक छ । पाइपलाइनबाट आयातित डिजेल त्यहीँ भण्डारण गरिन्छ । त्यहाँबाट काठमाडौं, भैरहवा, विराटनगर, जनकपुरलगायत क्षेत्रमा पठाइन्छ । अमलेखगन्जमा मौज्दात क्षमता कम भए पनि स्थानीय खपतका अतिरिक्त अन्य डिपोमा पनि पठाउने गरेका छौं, उपाध्यायले भने । पाइपलाइनबाट डिजेल आयात सुरु भएसँगै चुहावट नियन्त्रणमा सहयोग पुगेको निगमले जनाएको छ । ट्यांकरबाट हुने प्रदूषण तथा वातावरणमा पुग्ने क्षति, भन्सार नाकामा हुने सवारी जाम र हडतालको मारबाट पनि मुक्त भएको निगमको दाबी छ । निगमका अनुसार पाइपलाइनबाट डिजेल आयात सुरु भएपछि एक वर्षमै १ अर्ब ७६ करोड रुपैयाँ बचत भएको छ । मासिक औसतमा १४ करोड ७० लाख रुपैयाँ बचत हुन्छ । सुरक्षाका दृष्टिले उच्च जोखिम रहेको भारतीय आयल कर्पोरेसनको रक्सौल डिपो जनवरी १५ बाट बन्द हुने भएको छ ।आईओसीले जनवरी १५ बाट रक्सौल डिपोबाट इन्धनको अर्डर नलिने जनाइसकेको निगमको प्रदेश २ कार्यालय बारा अमलेखगन्जका प्रमुख रेग्मीले बताए । त्यसपछि बरौनी र मोतीहारीबाट ढुवानी गरिने उनले जानकारी दिए । वीरगन्ज क्षेत्रका लागि रक्सौल डिपोबाट पेट्रोल र डिजेल आयात गरिँदै आएको थियो । रक्सौलबाट आयातित इन्धन पोखरा पनि जान्छ । रक्सौलमा पेट्रोलका दुई वटा ट्यांक छन् । हाल रक्सौलबाट दैनिक ५ लाख लिटर पेट्रोल आयात हुन्छ । एउटा ट्यांक मर्मतमा जानेबित्तिकै आईओसीले दैनिक १ लाख लिटर मात्रै दिने गरेको थियो । अब भने बन्द नै गर्न लागेको हो । भारतीय सरकारी निकायले रक्सौल डिपो तीन वर्षअघि नै बन्द गर्न भनेको रेग्मीले बताए । ठूलो बस्ती र सुरक्षाका हिसाबले उच्च जोखिम भएकै कारण बन्द गर्ने भनिएको थिए । तर निगमको आग्रहमा बन्द भएन । अब बन्द गर्नुको विकल्प रहेन, उनले भने, रक्सौल डिपो बन्द भए पनि आपूर्तिमा समस्या हुन्न, बरौनीबाट ल्याउँछौं, मोतीहारीबाट पनि आयात हुन्छ । रक्सौलको तुलनामा बरौनीबाट आयात गर्दा सस्तो पर्छ । तर साढे दुई सय किलोमिटर टाढा पर्छ । निगमका अनुसार आईओसीले मोतीहारीमा डिपो बनाउँदै छ । उक्त डिपो सातआठ महिनामा बनिसक्छ । मोतीहारी करिब ७० किलोमिटर टाढा पर्छ । यस अवधिमा अमलेखगन्जमा पनि ८ हजार २ सय किलोलिटरको पेट्रोलको भण्डार ट्यांक निर्माण सुरु हुने बताइएको छ । अमलेखगन्जमा ४२४२ लाख लिटरका थप दुई पेट्रोल ट्यांक, ३०३० लाख लिटरका दुई वटा पानी ट्यांक, अत्याधुनिक प्रयोगशालालगायतका काम पनि अघि बढाइने निगमले जनाएको छ ।"
भैरहवा कार्यालयमा निगमको पम्प सेड,"रूपन्देहीको भलबारीस्थित नेपाल आयल निगमको लुम्बिनी प्रादेशिक कार्यालयमा शनिबारदेखि पम्प सेड सञ्चालनमा ल्याइएको छ । पेट्रोलियम पदार्थको लोडअनलोड गर्न उपलब्ध पूर्वाधार पुराना र साँघुरा भएकाले निगमले नयाँ प्रविधिसहितको भौतिक संरचना बनाएको हो । पेट्रोलियम पदार्थको लोडअनलोड गर्दा समस्या भएपछि निगमले आधुनिक प्रविधि प्रयोग गरी अन्तर्राष्ट्रिय मापदण्डअनुरूप क्षमता बढाएर व्यवस्थित बनाएको निगमका प्रादेशिक कार्यालय भलबारी प्रमुख प्रलयंकर आचार्यले बताए । एपीआई मापदण्डअनुसार पाइपलाइन जडान, भल्भ, पम्प जडानका साथै ट्यांकट्रक लोड गर्न अत्याधुनिक लोडिङ आम्स जडान गरिएको हो । निगमले १ करोड ५० लाख रुपैयाँ लागतमा पेट्रोलियम पदार्थको लोडअनलोड गर्न अन्तर्राष्ट्रिय मापदण्डको ४ बाय लोडिङअनलोडिङ सेड निर्माण गरेको हो । यो पूर्वाधार बन्नुअघि दैनिक ३ देखि ४ लाख लिटर पेट्रोलियम पदार्थ मात्र लोडअनलोड गर्न सकिनेमा अब ८ घण्टामा १० लाख लिटर लोडअनलोड गर्न सकिने भएको छ । नयाँ प्रविधि जडानसँगै कार्यालयको क्षमता तीन गुणासम्म बढेको छ, आचार्यले भने, पुरानो प्रविधिमार्फत काम गर्दा दैनिक काम सक्न रातिको ९१० बजेसम्म कर्मचारी काममा खटिनुपर्ने समस्या समाधान हुनेछ । २ करोड २५ लाख लागतमा पार्किङ यार्ड निर्माण गरिएको छ । धुलाम्मे रहेको पार्किङ यार्ड पक्की गरिएको हो । अब एकै पटकमा १ सय ट्यांकरसम्म पार्किङ गर्न सकिनेछ । यसअघि ५० वटा ट्यांकर मात्रै पार्किङ गर्न मिल्थ्यो । २६ लाख रुपैयाँ लागतमा विद्युतीय प्यानल भवनसमेत तयार भएको छ । विद्युत्लाई नियमित गर्न र यहाँबाट विद्युत् कन्ट्रोल हुनेछ । १ करोड रुपैयाँ लागतमा ७०७० किलोलिटर क्षमताका १ सय ४० किलोलिटर अट्ने दुई वटा मटितेल भण्डारण ट्यांकी निर्माण गरिएको छ । क्षमता वृद्धि गरी तीन दिनलाई पुग्ने मटितेल भण्डार हुने गरी ट्यांकी बनाइएको हो । यसअघि एक दिनलाई पुग्ने मात्रै मटितेल भण्डार गर्न सकिन्थ्यो । निगमले ४५ लाखमा क्याप्सिटेन्स अर्थिङ निर्माण गरेको छ । ८० लाखमा दमकल र फायर इन्जिन पनि खरिद गरेको प्रादेशिक कार्यालय भलबारीका प्रमुख आचार्यले जानकारी दिए । व्यवस्थित र आधुनिक प्रविधिअनुसार निगमलाई अघि बढाउन लागिएको निगमका कार्यकारी निर्देशक सुरेन्द्रकुमार पौडेलले जानकारी दिए ।"
व्यवसायीलाई २२ लाख घरभाडा मिनाहा,"कपिलवस्तु (कास)( लुम्बिनी सांस्कृतिक नगरपालिका१० महिलवार बस्ने शोभनाथ यादवले २२ लाख रुपैयाँ घरभाडा मिनाहा गरिदिएका छन् । २०७६ चैतदेखि २०७७ मंसिरसम्म नौ महिनाको भाडा उनले मिनाहा गरिदिएका हुन् ।कोरोना भाइरस संक्रमणले पर्यटन व्यवसाय थला परेकाले १७ जना व्यवसायीलाई राहत प्रदान गरेर सहयोग पुर्याएको उनले बताए । मायादेवी मन्दिर प्रवेश गर्ने लुम्बिनीको मुख्य ५ नम्बर गेटअघि उनले पर्यटन व्यवसायीलाई होटल, रेस्टुरेन्ट, उपहार तथा खुद्रा पसल, सैलुन र बस टिकट काउन्टरका लागि घरजग्गा बहालमा दिएका थिए । लुम्बिनी होटल संघ, लुम्बिनी संरक्षण नागरिक समाज, रेस्टुरेन्ट तथा माला व्यवसायी समूह र साना व्यवसायी लुम्बिनीले यादवलाई बुधबार सम्मान गरेका छन् । भिक्षु महासंघ अध्यक्ष मैत्री महास्थवीरले यादवलाई सम्मानपत्र र बुद्ध मूर्ति प्रदान गरेका थिए । बैंकको ऋणबाट थलिएका साना व्यवसायीलाई व्यवसाय बन्द हुँदा घरभाडा मिनाहा गरेर ठूलो राहत प्रदान गरेकाले हृदयदेखि सम्मान गरेको बुद्धग्राम रोबटिक प्रालिका सञ्चालक पुरुषोत्तम अर्यालले बताए । चीनमा कोरोना भाइरस संक्रमण देखिएपछि गत जनवरीदेखि डिसेम्बरसम्म लुम्बिनीले १० लाख पर्यटक गुमाएको छ । लुम्बिनी विकास कोषले पर्यटकबाट हुने आम्दानी ९ करोड बढी गुमाएको छ । होटल तथा रेस्टुरेन्ट व्यवसायीले ८० करोड बढी नोक्सानी व्यहोर्नुपरेको बताएका छन् । १ अर्ब ५० करोड लगानी रहेको लुम्बिनीमा ८० भन्दा बढी होटल छन् । मुलुकको प्रमुख पर्यटकीय गन्तव्य लुम्बिनीमा १६ लाखभन्दा बढी पर्यटक आउने गरेका छन् ।"
सिँचाइले फर्कायो गाउँ,"मुस्ताङका सरोज तुलाचनले विकास के हो, बुझन पाएनन् । न घरमा खानेपानीको धारा, न त खेतमा लगाउने पानीकै व्यवस्था । पाठशालाको उस्तै समस्या । खेती गरे उत्पादन छैन । यातायातको व्यवस्था छैन । बिरामी भए औषधोपचारको समस्या उस्तै । परिवारको पालनपोषण गर्न पनि गाह्रो भएपछि उनी २२ वर्षअघि जापान हान्निए । थासाङ गाउँपालिका१ का तुलाचन १५ वर्ष जापान बसेपछि सात वर्षअघि नेपाल फर्किए । जापानमा धेरै दुःख गरें, उनले भने, लामो संघर्षपछि कमाएको केही रकम बचत थियो । जापानमा मन खुसी थिएन, बाध्यता बढी थियो । उनी नेपाल फर्किएर काठमाडौंमा होटल व्यवसाय थाले । व्यापार पनि ठीकै थियो, उनी भन्छन्, काठमाडौंमा पनि रमाउन सकिनँ । धन भएर के गर्नु, मन खुस नभएपछि । यता गाउँमा सिँचाइको परियोजना निर्माण हुँदै थियो । सिँचाइ पुग्ने भएपछि उनी गाउँ फर्किए । भन्छन्, सिँचाइकै कारण म गाउँ फर्किएको हुँ । जापान र काठमाडौंमा खुसी नभएको मन बल्ल गाउँ आएपछि रमाएको छ । सिँचाइ पुगेपछि बाँझो जमिन सदुपयोग गर्दै खेतीपाती गर्छु भनेर जापान नजाने निर्णय गरें । न त अब काठमाडौं नै फर्किन्छु । गाउँमै स्याउ खेती गरेर यस पटक राम्रो आम्दानी गरेको उनले बताए । स्याउसँगै फापर, जौ, उवालगायत खेती गर्ने योजना रहेको उनको भनाइ छ । उनीसँगै गाउँका अन्य चार जना पनि सिँचाइको सुविधा भएपछि गाउँ फर्किएका छन् । गाउँ बनाउनुपर्छ भन्ने सोचले घर फर्किएको उनीहरूको भनाइ छ । गण्डकी प्रदेश सरकारले टुकुचेको झोमो फाँटमा २ करोड ३० लाखको लागतमा सिँचाइको योजना सम्पन्न गर्न लागेको छ । यही योजनाले गाउँ छाडेको कयौं वर्षपछि स्थानीयलाई आफ्नै ठाउँ फर्काएको छ । झोमो ठूलो परिणाममा स्याउ उत्पादन हुने फाँट रहेको झोमो टुकुचे सिँचाइ उपभोक्ता समितिका अध्यक्ष विष्णु शर्माले बताए । नजिकैको थापाखोलाबाट १ हजार ५ सय मिटरको नहरबाट पानी लगि पोखरी निर्माण गरी सिँचाइ गरिएको छ । कच्ची नहरबाट पानी लगी ढलान नभएको पोखरीबाट सिँचाइ गर्दा मुस्किलले महिना दिनपछि पालो पाउने किसानले अब भने साता दिनमै आफ्नो बारीमा सिँचाइ गर्न पाउनेछन् । पक्की नहरबाट सिँचाइ हुन थालेपछि उत्पादन बढ्नेमा किसान ढुक्क छन् । सिँचाइ आयोजना बनेपछि ७५ हेक्टरमा पूर्ण रूपमा पानी पुगेको खानेपानी, जलस्रोत तथा सिँचाइ विकास सबडिभिजन कार्यालय मुस्ताङका प्रमुख झलकमोहन ओझाले बताए । सिँचाइकै कारण खेतीतर्फ आकर्षण बढेको थासाङ१ का वडाध्यक्ष रत्नप्रसाद ज्वारचनको भनाइ छ । झोमोमा वार्षिक ४ देखि ५ करोडको स्याउ उत्पादन हुन्छ ।"
उपरदाङगढी घुम्न जाने बढे,"शक्तिखोर हुँदै पृथ्वी राजमार्गको फिस्लिङ पुग्ने पहाडी बाटो बन्न सुरु भएपछि चितवनको पुरानो सदरमुकाम र ऐतिहासिक किल्ला उपरदाङगढी घुम्न जाने बढेका छन् । २०१८ सालपछि नै चितवनको सदरमुकाम भरतपुर कायम भएको हो । त्यसअघि पहाडी क्षेत्र उपरदाङगढी र यो आडैको सेरबासमा सदरमुकाम थियो । उपरदाङगढीमा बनेको किल्ला झन्डै सवा दुई सय वर्ष पुरानो हो ।निर्माणाधीन सडकदेखि दाहिने केही भित्र छ, किल्ला । सडक आडैबाट सिँढी चढेर किल्लातर्फ जानुपर्छ । गढी नजिक चितवन उद्योग वाणिज्य संघले राखेको शिलापत्रमा उल्लेख भएअनुसार राजा पृथ्वीनारायण शाहका नाति शत्रुभञ्जन शाहले यो किल्ला निर्माण गरेका हुन् । शत्रुभञ्जन, बहादुर शाहका छोरा हुन् । सन् १८०० सयमा किल्ला निर्माण भएको हो । बाइसे चौबिसे राज्यकालमा अंग्रेजसँगको युद्ध हुने सम्भावनालाई ख्याल राखेर किल्ला निर्माण भएको बताइन्छ । तीन फिट चौडा र ६ फिट अग्लो किल्लामा नौ वटा पोस्ट छन् । पर्खाल वरपर गहिरो नहर जस्तो संरचनाले घेरेको छ । किल्लाभित्रै मन्दिर र कोतघर छन् । पुरानो कोतघर भत्केर खण्डहर भएका कारण अहिले त्यसैको आडमा जस्ताले छाएको साधारण टहरो बनाइएको छ । चितवनको एक मात्र गाउँपालिका इच्छाकामना७ मा उपरदाङगढी पर्छ । त्यहाँ ५० को दशकबाटै पर्यटन विस्तार गर्ने योजना बनेको हो । चितवनमा पर्यटकको चहलपहल निकुञ्ज आसपासको क्षेत्रमा मात्रै हुने गर्छ । तर बाटो बनेर मोटरसाइकलहरू सजिलै जान सक्ने भएका कारण उपरदाङगढीमा पनि चहलपहल बाक्लिन थालेको छ । यो ऐतिहासिक किल्लाबाट अस्ताउँदो र उदाउँदो सूर्यको मनोरम दृश्य पनि देखिन्छ । शुक्रबार वा बिदाका दिन यहाँ थामिनसक्नु भीड हुन्छ । असोजसम्म सुनसान जस्तै थियो । कात्तिकदेखि चहलपहल बढ्दो छ, रूपेन्द्र कर्मचार्यले भने । रत्ननगरका रूपेन्द्रले उपरदाङगढीमा पर्यटक राख्न कटेज चलाएका छन् । रत्ननगरबाट करिब डेढ घण्टामा गढी पुग्न सकिन्छ । बाटोले गर्दा गढीमा मान्छेहरू जान थालेको उनले बताए । अहिले प्रायः भरतपुर र पूर्वी चितवन आसपासका जानेबस्ने गर्न थालेको उनको भनाइ छ । हामीले होमस्टे सुरु गर्दा मान्छेहरू फाट्टफुट्ट आउँथे । बाटो थिएन । बिजुली थिएन । बिजुली त अहिले पनि छैन । तर बाटो जसोतसो बन्यो, मान्छेहरू रमाउँदै आउँछन्, गढीका गणेश थापा मगरले भने । उनले ६१ सालतिर गढीमा होमस्टे सुरु गरेका थिए । गढीको होमस्टे र कटेजहरूमा गरेर एक रातमा सवा सय पर्यटक बस्न सक्छन् । रत्ननगरबाट उत्तर जुटपानी, शक्तिखोर हुँदै पहाड चढेर उपरदाङगढी पुगिन्छ । मौसम खुलेका बेलामा गढीबाट नारायणगढ बजार, रत्ननगर छ्याङ्ङ देखिन्छ । उत्तरमा हिमाल टल्केका हुन्छन् ।"
व्यवसाय नचलेपछि मजदुरी,"डडेलधुराको जोगबुडाका राजेन्द्र धानुक दुई दशकदेखि ब्रह्मदेवमा व्यवसाय गरिरहेका छन् । बुवाले सुरु गरेको फेन्सी पसलकै व्यवसायबाट उनले परिवार पालिरहेका थिए । ब्रह्मदेवमा डेरा गरेर व्यवसायसँगै छोराछोरी पढाइरहेका थिए ।बढ्दो कोरोना संक्रमणका कारण उनको व्यवसाय चौपट भएको छ । भारतीय ग्राहकमा निर्भर व्यवसाय ठप्प भएपछि अहिले उनी मजदुरी गरिरहेका छन् । परिवार पाल्न भए पनि ज्याला मजदुरीको काम गर्नुपरेको उनले बताए । नौ महिनादेखि पसल बन्द छ, घर भाडादेखि बैंकको ऋणसम्म केले तिर्ने, धानुकले भने, घर खर्च चलाउनसमेत समस्या भएपछि अहिले ज्याला मजदुरीको काम गरिरहेको छु ।धानुकले ब्रह्मदेवमा २०५५ देखि व्यवसाय सुरु गरेका हुन् । यही व्यवसायबाट उनले ६ जनाको परिवार पालेका थिए । छोराछोरीलाई स्कुल पढाउने खर्च पनि यसैबाट चलेको थियो । अहिले व्यवसाय बन्द भएपछि उनी मजदुरी खोज्न कहिले जोगबुडा त कहिले ब्रह्मदेव धाइरहेका छन् । कञ्चनपुरको भीमदत्त नगरपालिका९ मा रहेको ब्रह्मदेव सीमान्त बजार हो । सहिद भीमदत्त पन्तको कर्मथलोका रूपमा चिनिएको यो बजार पूर्णतया भारतीयमा निर्भर छ । बजार क्षेत्रमै रहेको सिद्धबाबा मन्दिरमा पूर्णागिरि मेला लाग्ने गर्छ । यही मेलामा आउने तीर्थयात्रीकै भरमा यहाँको व्यापार व्यवसाय चल्दै आएको थियो । गत वर्ष मेला सुरु भएको केही दिनमै नाका बन्द भएपछि सबैथोक ठप्प भएको व्यवसायी बताउँछन् । भारतमा लकडाउन सुरु भएपछि गत चैत ४ मै नाका बन्द भएसँगै यो बजारको व्यवसाय पनि बन्द भएको हो । लकडाउन सुरु भएदेखि बन्द भएका पसल अझै खुलेका छैनन्, दुई दशकदेखि ब्रह्मदेवमै व्यवसाय गरिरहेका कर्णबहादुर चन्दले भने, कोही मजदुरीमा लागे, कसैले अरू नै व्यवसाय गरिरहेका छन् । उनले पनि ब्रह्मदेवमा फेन्सी पसल गरिरहेका छन् । तर लकडाउनपछि कारोबार ठप्प भएको उनले बताए ।चन्दका अनुसार अहिले ब्रह्मदेवका कतिपय व्यवसायी महाकालीमा गिट्टी, बालुवा छान्ने काममा लागेका छन् । कतिपयले घरमा खेतीपातीको काम गरिरहेका छन् । केहीले महेन्द्रनगर बजारमा ठेलामा सामान बिक्री गर्न थालेका छन् । नाका बन्दले सबैभन्दा बढी हामी प्रभावित भएका छौं, चन्दले भने, डेरा गरी बस्नेहरू झनै समस्यामा परेका छौं ।ब्रह्मदेव बजारमा २ सय ५० पसल छन् । तीमध्ये एक दर्जन जति मात्रै खुलेका छन् । तिनमा पनि कारोबार शून्यप्रायः छ । फागुपूर्णिमादेखि असारसम्म लाग्ने पूर्णागिरि मेलाले यहाँ निकै चहलपहल हुन्थ्यो । अन्य समयमा पनि भारतीयहरूको आउजाउ भइरहन्थ्यो । अंग्रेजी नयाँ वर्ष, पूर्णिमालगायत चाडपर्वमा पनि यहाँ दर्शनार्थीको भीड लाग्ने गर्दथ्यो ।मेलाका बेला यहाँका व्यवसायीले एक दिनमा एकडेढ लाख रुपैयाँ बराबरको कारोबार गर्थे । चिनियाँ सामान खेलौना, रेडिमेड कपडा, जुत्तालगायत सामग्रीको माग निकै बढी हुन्थ्यो । भारतीयहरूले यस्तै सामान रुचाउँथे । अहिले ती सामानको बिक्री बन्द भएको छ ।"
विराटनगर विमानस्थलको धावनमार्ग विस्तार गरिँदै,"विराटनगर (कास) विराटनगर विमानस्थलको धावनमार्गलाई अन्तर्राष्ट्रिय स्तरको बनाउन नेपाल नागरिक उड्डयन प्राधिकरणले जमिन अधिग्रहण थालेको छ । त्यसका लागि संघीय सरकारले प्राधिकरणलाई १ सय २६ दशमलव ४६ बिघा जमिन अधिग्रहण गर्न अनुमति दिएको छ ।धावनमार्ग तीन हजार मिटर लामो हुने विराटनगर विमानस्थल प्रमुख उसवराज खरेलले जानकारी दिए । हाल १ हजार ५ सय मिटरको छ । धावनमार्गको मध्य भागबाट १ सय ६० मिटर उत्तर र १ सय ६० मिटर दक्षिणतर्फको जमिन अधिग्रहण गर्दै पश्चिमतर्फ विस्तार गर्ने तयारी गरिएको उनको भनाइ छ । जग्गाको मुआब्जा संघीय सरकारले ५०, प्रदेशले ४० र विराटनगर महानगरपालिकाले १० प्रतिशत रकम व्यहोर्ने सहमति छ । २०२५ सालमा भारतको लगानीमा स्थापना भएको विमानस्थलको क्षेत्रफल हाल १ सय १९ बिघा ८ कट्ठा र धावनमार्गको लम्बाइ १ हजार ५ सय मिटर छ । गत वर्ष प्राधिकरणले विमानस्थलपूर्वको उत्तर र दक्षिणतर्फका २६ वटा घरसहित ४ बिघा ८ कट्ठा जमिन ६९ करोड मुअब्जा तिरेर अधिग्रहण गरेको थियो । यस पटक प्रायः जमिन विमानस्थलदेखि पश्चिमतर्फ अधिग्रहण हुने र केसलिया खोला पश्चिमको सुनसरीतर्फ पनि करिब सात सय मिटर परसम्म अधिग्रहण गरिने खरेलले बताए ।विमानस्थलको दक्षिण र उत्तर तारजालीबीचको दूरी २ सय १२ मिटर छ । त्यही तारजालीको बीचमा धावनमार्ग छ । उत्तरदक्षिण चौडाइ ९० देखि १५० मिटरसम्म छ । त्यसलाई समान ३ सय २० मिटर बनाउँदै हाल रहेको टर्मिनल भवन उत्तरतर्फ केही बढी जमिन अधिग्रहण गरिने जनाइएको छ । प्राधिकरण स्रोतका अनुसार विराटनगर विमानस्थललाई अन्तर्राष्ट्रिय स्तरमा स्तरोन्नति गरेपछि यहाँबाट भारत, बंगलादेश, चीन, भुटान, पाकिस्तान, श्रीलंका, थाइल्यान्ड र मलेसिया उडान गर्ने योजना छ । यसबाहेक आन्तरिकतर्फ काठमाडौंसहित प्रदेशका विभिन्न १३ स्थान र पोखराका लागि उडान गर्ने प्राधिकरणको लक्ष्य छ ।"
नाला भत्काएर चौडा बनाइँदै मध्यपहाडी लोकमार्ग,"राष्ट्रिय गौरवको आयोजना मध्यपहाडी लोकमार्गको दैलेख खण्डमा यसअघि बनेका नालालगायत संरचना भत्काएर सडक चौडा पार्न थालिएको छ । झन्डै ६ वर्षअघि बनेका नाला र ग्राभेल भत्काएर सडक चौडा बनाइँदा यसअघिको लगानी खेर गएको छ ।आयोजनाले बेस चौडाइ का नाममा धमाधम पुराना संरचना भत्काउन थालेको हो । २०७१ मा लोहोरे खोलाबाट दैलेख बजारसम्म १० किलोमिटरमा ७ मिटर चौडाइको ग्राभेल र नाला निर्माण गरिएको थियो । यस वर्ष त्यही ठाउँमा १० मिटर चौडाइ गर्ने भन्दै डोजरमार्फत बनेका संरचना भत्काउन थालिएको छ । ग्राभेल, मेसनरी वाल, ग्याबिन, नाला र होमपाइप भत्काइएको स्थानीय कमल केसीले बताए ।मुआब्जा विवादमा वर्षौंदेखि रुमल्लिरहेको आयोजना बनेका संरचना भत्काउन थालेपछि फेरि विवादित बनेको छ । लोकमार्गअन्तर्गतको घयातिदुबडालम्जी हुँदै नारायण नगरपालिका जोड्ने ३० किलोमिटर खण्डमा सुरुदेखि नै मुआब्जा विवाद छ । नारायण नगरपालिका७, किमुगाउँका पीताम्बर खड्काले सामाजिक सञ्जालमा मुआब्जामा विभेद गरिएको भन्दै आक्रोश पोखेका छन् । घर भएको जमिनको क्षेत्रफल र तला नहेरेरै हचुवाको भरमा मूल्यांकन गरिएको छ, उनले भने, घरजग्गाको उचित क्षतिपूर्ति पाउन पनि पहुँचवालै हुनुपर्ने बाध्यता छ । करोडौं रकम खर्च गरेका संरचना भत्काउँदा सरकारी लगानी, बालुवामा पानी बनेको स्थानीय अगुवा पुष्कर थापाले बताए । बनेका संरचना भत्काएर फेरि जिरो लेबलबाट सडक बनाउन थालिएको छ, उनले भने, नेता, ठेकेदार र कार्यालयका कर्मचारीको मिलेमतोमा लाखौं रकम पचाउन थालियो । कालोपत्रे गर्ने समयमा ग्राभेल भत्काइएको उनको भनाइ छ । अनुगमन अभावमा नयाँ संरचना पनि कमजोर बनेको उनले आरोप लगाए । उनका अनुसार भत्काउँदा उप्किएको माटो, ढुंगा, गिट्टी र बालुवा त्यही ठाउँमा फेरि प्रयोग भइरहेको छ । स्थानीयका अनुसार अन्य खण्डमा पनि बालुवा, गिट्टी, सिमेन्ट र छडलगायत सामग्री मापदण्डअनुसार प्रयोग नगरिँदा बनाएको एकदुई सातामै भत्किने समस्या छ । राष्ट्रिय गौरवकै आयोजनाले प्रयोगशालासमेत स्थापना गरेको छैन, नारायण नगरपालिका७ की माया मल्लले भनिन्, पिच भएको ठाउँमा मात्र अनुगमन हुँदा त्यसपूर्वका अधिकांश संरचना गुणस्तरहीन बनेका छन् । लोकमार्गको दैलेख खण्डले १ सय २५ किलोमिटर सडक छुन्छ । सडकको कुनै ठाउँमा कालोपत्रेको काम सुरु गर्न थालिएको छ भने कुनै खण्ड ग्राभेल नै नभएको दुल्लु नगरपालिका१ का अध्यक्ष काशीराम कार्कीले बताए । सडक बनाउने र भत्काउने काम मात्र भएको छ, उनले भने, अधिकांश काम अपूरा र गुणस्तरहीन हुँदा लोकमार्गको अनुभूति जनताले गर्न सकेका छैनन् । विकासको नाममा लोकमार्गले हिलाम्मे र धुलाम्मे सडक बनाएको उनको आरोप छ । मुख्य ठेकेदारले पेटी ठेकेदारलाई योजना बेच्दा आयोजनामा गुणस्तरीय काम हुन नसकेको आठबिस नगरपालिकाका विष्णु शाहीले बताए । उनका अनुसार विभिन्न खण्डमा अत्यधिक मात्रामा बालश्रमिक प्रयोग गरिएको छ । दक्ष कामदार कतै प्रयोग गरिएका छैनन्, उनले भने, न महिला र पुरुषमा समान ज्याला कायम गरिएको छ । उनका अनुसार एउटै काम गर्ने पुरुषले ८ सय रुपैयाँ ज्याला पाए पनि महिलाले ५ सय रुपैयाँ मात्र पाइरहेका छन् । मध्यपहाडी लोकमार्गको दैलेख कार्यालयसँग अहिलेसम्म कति बजेट खर्च भयो भन्ने यकिन तथ्यांक छैन । आयोजना कार्यालयका सूचना अधिकारी इन्जिनियर मनीष सिंहले केन्द्रीय कार्यालयबाट मात्र खर्च भएको बजेट पाउन सकिने बताए । उनका अनुसार सुरुमा ५ मिटर सडकमा विभिन्न संरचना निर्माण गरिएको थियो भने अहिले १० देखि १२ मिटर चौडाइ बनाउन थालिएको हो । १२ वर्षअघि दैलेख खण्डमा सडक निर्माण सुरु भएको थियो । यस अवधिमा भगवतीमाई गाउँपालिकाको लोहोरेदेखि मनघरसम्मको १९ किलोमिटर सडकमा मात्र कालोपत्र भएको छ । आर्थिक वर्ष २०७३७४ मै उक्त खण्डमा कालोपत्र गरिएको थियो । आयोजनाका लागि दैलेख खण्डमा ४ अर्ब २७ करोड रुपैयाँ बजेट अनुमान गरिएको छ । चालु आर्थिक वर्षमा १ अर्ब ६४ करोड रुपैयाँका विभिन्न ठेक्का सञ्चालन गरिएको इन्जिनियर सिंहले बताए । उनका अनुसार सबै ठेक्काको अवधि ३० महिना हो । उनले अहिलेसम्म ५३ करोड रुपैयाँ भुक्तानी भएको जानकारी दिए ।"
भारतमा पहिलो चरणमा ३ करोडलाई निःशुल्क खोप दिइने,"सुरेशराज न्यौपाने (नयाँदिल्ली)भारत सरकारले पहिलो चरणमा कोरोना भाइरसविरुद्धको खोप देशभरि नै निःशुल्क उपलब्ध हुने जनाएको छ । भारतका स्वास्थ्यमन्त्री डा हर्ष बर्धनले शनिबार राजधानी नयाँदिल्लीमा खोप अभियानको पूर्वतयारीको अवलोकनका क्रममा पहिलो चरणमा ३ करोड स्वास्थ्यकर्मी तथा कोभिड महामारीविरुद्ध अग्रमोर्चामा खटिएकाहरूलाई खोप लगाउने बताएका हुन् । पहिलो चरणमा कोरोनाविरुद्धको खोप पहिलो प्राथमिकतामा रहेका स्वास्थ्यकर्मी र अग्रमोर्चामा खटिएकालाई निःशुल्क दिइनेछ । बाँकीलाई कसरी खोप लगाउने भन्ने टुंगो लाग्न बाँकी छ, डा बर्धनले भनेका छन् । मन्त्री बर्धनले खोप प्रयोगका लागि अनुमति दिन तोकिएको मापदण्ड पूरा गरिने भएकाले सरकारले कुनै सम्झौता नगर्ने बताएका छन् । भारत सरकारले यसअघि नै आगामी जुलाई महिनाभित्र ३० करोडभन्दा बढीलाई खोप दिने घोषणा गरिसकेको छ । खोपको देशव्यापी वितरणका लागि विशेष अभियान नै तयार पारिएको छ । खोप अभियानका लागि करिब १ लाख जनालाई तयारी अवस्थामा राखिएको जनाइएको छ । उत्पादनस्थलदेखि पहिलो चरणमा खोप लगाइने केन्द्रसम्म खोपलाई चाँडोभन्दा चाँडो पुर्याउन कार्गो जहाजदेखि भ्यानसम्म तयारी अवस्थामा राखिएको छ । त्यसका लागि वितरणदेखि खोप लगाउनेसम्मको पूर्वतयारी पूरा भइसकेको जनाइएको छ । उक्त तयारीको परीक्षण गर्न शनिबार देशभरि नै खोप अभियानको ड्राई रन गरिएको थियो । जसबाट खोप अभियानका लागि भएको पूर्वतयारीको अवस्था थाहा हुने बताइएको छ । स्वास्थ्यमन्त्री हर्ष बर्धनले शनिबार त्यही ड्राई रन को स्थलगत अनुमगन गरेका थिए । यसैगरी दिल्ली सरकारले पनि सबै दिल्लीवासीलाई खोप निःशुल्क उपलब्ध गराउने घोषणा गरेको छ । शनिबार नै दिल्लीका स्वास्थ्यमन्त्री सत्येन्द्र जैनले त्यस्तो घोषणा गरेका हुन् । भारतमा दुईवटा कोरोना खोपको अनुमति प्रक्रिया अन्तिम चरणमा छ । शनिबार मात्र हैदरबादको कम्पनी भारत बायोटकद्वारा उत्पादन गरिएको कोभिड खोप कोभ्याक्सिनलाई पनि आपत्कालीन प्रयोगको अनुमति दिन सिफारिस गरिएको छ । भारतीय सञ्चारमाध्यमहरूका अनुसार भारत सरकारको केन्द्रीय औषधि मापदण्ड नियन्त्रण संगठनअन्तर्गतको विषयगत विज्ञ समितिले शनिबार साँझ त्यस्तो सिफारिस गरेको हो । यो खोप भारतमै बायोटक र भारतीय औषधि अनुसन्धान परिषद्को साझेदारीमा विकास गरिएको हो । यसअघि शुक्रबार मात्रै समितिले इन्स्टिच्युट अफ इन्डिया (एसआईआई) द्वारा उत्पादित कोभिसिल्ड खोपलाई पनि आपत्कालीन प्रयोगलाई सिफारिस गरेको थियो । कोभिसिल्ड अक्सफोर्ड विश्वविद्यालय र अस्ट्राजेनेकाले संयुक्त रूपमा विकास गरेका हुन् । भारतको औषधि नियन्त्रण महानिर्देशनालयले समितिको सिफारिसकै आधारमा खोपका सम्बन्धमा अन्तिम निर्णय लिने गर्छ । महानिर्देशनालयले केही दिनमै अन्तिम निर्णय लिने बताइएको छ । त्यसपछि मात्र भारतमा कोभिड१९ विरुद्धको खोप प्रयोगको औपचारिक रूपमा बाटो खुल्नेछ । र, आगामी साताभित्र उक्त निर्णय भइसक्ने अनुमान छ । बेलायतले सरकारले गत बुधबार मात्र अक्सफोर्ड विश्वविद्यालय र अस्ट्राजेनेकाद्वारा विकसित कोभिसिल्ड आपत्कालीन अनुमति दिने निर्णय गरेको थियो । शुक्रबार अनुमति पाएको कोभिसिल्डको उत्पादक भारतीय कम्पनी सेरम विश्वकै सबैभन्दा ठूलो खोप उत्पादक कम्पनी हो । भारतीय सञ्चारमाध्यमहरूका अनुसार सेरमले अक्सफोर्डअस्ट्राजेनेका ५ करोडभन्दा बढी डोज उत्पादन गरेर तयारी अवस्थामा राखेको छ । र, कम्पनीले महानिर्देशनालयको निर्णय आउनासाथ विभिन्न राज्यमा आपूर्ति गर्ने गरी कोल्ड स्टोरको चेनको व्यवस्था गरिसकेको जनाएको छ ।कोरोना महामारीलाई चाँडोभन्दा चाँडो नियन्त्रण लिन विश्व स्वास्थ्य संगठन (डब्लूएचओ) ले कुनै पनि नयाँ विकसित खोपको आपत्कालीन अनुमति दिन सक्ने निर्णय गरेको थियो । डब्लूएचओको उक्त निर्णयपछि नै फाइजरद्वारा उत्पादित खोपले त्यस किसिमको अनुमति पाएको थियो । अनुमति फाइजर खोपको प्रयोग अमेरिका र युरोपमा सुरु भइसकेको छ । तर, उक्त खोपको भण्डारण अत्यन्त चिसो वातावरणमा गर्नुपर्ने भएकाले नेपालजस्ता कम विकसित मुलुकका लागि उपयोगी नहुने विशेषज्ञहरूले टिप्पणी गर्दै आएका छन् । तर, सेरमद्वारा उत्पादित खोपलाई फ्रिजमा २ देखि ४ डिग्रीमा मात्र पनि भण्डार गर्न सकिने बताइएको छ । यसकारण पनि भारतमा सेरमद्वारा उत्पादित खोपले अनुमति पाएसँगै नेपालमा पनि खोप चाँडै उपलब्ध हुने आस बढेको हो । त्यसमाथि केही दिनअघि मात्र सेरमका एक उच्च अधिकारीले भारतका लागि नेपाली राजदूत नीलाम्बर आचार्यसँगको भेटमा कम्पनीले खोपको आपूर्तिका लागि नेपाललाई प्राथमिकतामा राखेको बताएका थिए । सरकारले पनि चाँडोभन्दा चाँडो खोप उपलब्ध गराउन विभिन्न मुलुक र संस्थाहरूलाई औपचारिक रूपमै आग्रह गरिसकेको जनाएको छ । र, त्यसैअनुसार परराष्ट्र मन्त्रालयमार्फत भारत सरकारलाई खोपका लागि औपचारिक पत्राचार नै भइसकेको छ । अघिल्लो महिना भारतीय विदेशसचिव हर्षबर्धन शृंगलाले नेपाल भ्रमणको क्रममा पनि भारतको खोप उपलब्ध गराउने मुलुकहरूमध्ये नेपाल प्राथमिकतामा रहेको जनाएका थिए ।"
कोरोना बढेपछि फ्रान्समा कर्फ्यु,"फ्रान्स (कास) कोरोना भाइरसको संक्रमण फैलिने क्रम बढेपछि फ्रान्स सरकारले १५ वटा प्रान्तमा कर्फ्यु लगाएको छ । फ्रान्सेली सरकारका प्रवक्ता गाब्रियल अत्तलले कोरोना भाइरसको संक्रमणसित लड्न ६ बजेबाटै कर्फ्यु लगाउनुपर्ने बाध्यता भएको बताएका हुन् ।जनवरी ७ बाट खोल्न अनुमति दिइने भनिएको सांस्कृतिक कार्यक्रम, ओपेरा हाउसहरू पनि अर्को सूचना जारी नभएसम्म बन्द नै राखिने उनले बताएका छन् । यी प्रान्तमा कोरोना भाइरस फैलिने क्रम तीव्र देखिएकाले उच्च निगरानीमा राख्नुपर्ने भन्दै कर्फ्युको समय बढाउनुपर्ने प्रवक्ताले उल्लेख गरेका छन् ।कोरोना भाइरस धेरै फैलिएका प्रान्तहरूमा होत आल्प्स, आल्प्स मारिटिम, आर्देन, दोउब, जुरा, ओत मार्न, मुर्थे ए मोसेल, मुउज, ओत साओन, भोज्स, बेलफअ, मोसेल, नियभ्र, साओन र ल्वार छन् । यी सबै समुद्री तटीय, पहाडी तथा हिमाली क्षेत्र हुन् । क्रिसमस र नयाँ वर्षको छुट्टी मनाउन पर्यटकहरूको भीड लागेकाले भाइरस बढी फैलिएको भनाइ फ्रान्सेली अधिकारीहरूको छ ।फ्रान्समा भाइरस फैलिने क्रम जारी छ । यो विभिन्न प्रान्त र क्षेत्रहरूबीचको असमानताको कारणले हो, गाब्रियल अत्तलले भने । सम्बन्धित विभागहरूको सूची एक सातामा संशोधित हुने उनले उल्लेख गरेका छन् । यदि कुन प्रदेशमा स्थिति बिग्रियो भने तत्कालै आवश्यक निर्णय लिइने उनले जनाए । प्रवक्ताका अनुसार हालको संशोधित कर्फ्यु तोकिएका क्षेत्रहरूमा समान रूपमा लागू हुनेछ । सहर र ग्रामीण क्षेत्रको बीचमा कुनै भेदभाव गरिने छैन । घरबाट अत्यावश्यक काममा हिँड्नेहरूले स्वीकृति पत्र लिएर हिँड्नुपर्ने नियम बनाइएको छ ।फ्रान्समा हाल प्रत्येक दिन कोरोना भाइरस संक्रमितको संख्या बढिरहेको छ । स्वास्थ्य सेवा विभागका अनुसार शुक्रबार १९ हजारमा कोरोना संक्रमित नयाँ बिरामी फेला परेका छन् । हालसम्म फ्रान्समा करिब २६ लाख ४० हजारमा कोरोना संक्रमित भएको छ भने मृत्यु हुनेको संख्या ६४ हजार ४ सय ६५ पुगिसकेको छ । संक्रमितमध्ये २४ हजार २ सय ६३ जना अस्पतालमै छन् ।"
एपीएफ र प्रदेश १ भिड्ने,लमहीमा जारी प्रधानमन्त्री कप राष्ट्रिय महिला क्रिकेट प्रतियोगितामा विभागीय टोली एपीएफ क्लब र प्रदेश १ फाइनलमा पुगेका छन् । शनिबार सेमिफाइनल खेलमा सुदूरपश्चिम प्रदेशलाई हराउँदै एपीएफ र लुम्बिनीलाई हराउँदै प्रदेश १ उपाधि भिडन्त तय गरेका हुन् ।पहिलो सेमिफाइनलमा एपीएफले सुदूरपश्चिमलाई ९ विकेटले पराजित गरेको हो । सुदूरपश्चिमले दिएको ६१ रनको लक्ष्यलाई एपीएफले १५ ओभरमा १ विकेट गुमाएर पूरा गर्यो । ओपनर ज्योति पाण्डेले अविजित २६ रनको योगदान गर्दा सरिता मगरले अविजित १९ रन बनाइन् । ४४ ओभरमा टिमको स्कोर १४ रन हुँदा कविता कुँवरको बलमा क्याचआउट भएकी कप्तान सीता रानामगरले ७ रन जोड्न भ्याइन् ।खराब मौसमका कारण १६ ओभरमा छोट्याइएको खेलमा टस जितेको सुदूरपश्चिमले निर्धारित २० ओभरमा ७ विकेट गुमाएर ६० रन बनाएको थियो । मध्यक्रममा ब्याटिङ गरेकी कविता जोशीले अविजित २२ रनको योगदान गरिन् । ओपनर रेवती धामीले १२ र कविता कँॅवरले ९ रन बनाए । एपीएफबाट करुणा भण्डारीले सर्वाधिक ३ विकेट हात पारिन् । ४ ओभर बलिङ गरेकी उनले ११ रन खर्चिएकी थिइन् । कप्तान सीता रानामगरले १ विकेट लिइन् । एपीएफकी करुणा भण्डारी प्लेयर अफ द म्याच भइन् । दोस्रो सेमिफाइनलमा घरेलु टोली लुम्बिनी प्रदेशलाई १० विकेटले पराजित गर्दै प्रदेश १ फाइनल पुगेको हो । लुम्बिनीले दिएको ५३ रनको विजय लक्ष्यलाई प्रदेश १ ले ८५ ओभरमा बिना विकेट पूरा गर्यो । प्रदेश १ बाट काजल श्रेष्ठले २२ र कप्तान रुबिना क्षत्रीले २६ रनको योगदान गरे ।टस जितेर ब्याटिङ गरेको लुम्बिनी १४१ ओभरमा ५२ रनमा अलआउट भएको थियो । लुम्बिनीका नितु भण्डारीले सर्वाधिक २१ रन बनाउनुबाहेक अन्य खेलाडीले दोहोरो अंक जोड्न सकेनन् । ३० बल खेलेकी नितुले १ चौकासमेत प्रहार गरिन् । प्रदेश १ का संगीता राई र निग्मा तामाङले २२ विकेट हात पार्दा कप्तान रुबिनाले १ विकेट लिइन् । प्रदेश १ की संगीता राई प्लेयर अफ द म्याच भइन् ।अब उपाधिका लागि आइतबार प्रतिस्पर्धा हुनेछ । विजेताले ५ लाख र उपविजेताले ३ लाख रुपैयाँ प्राप्त गर्नेछन् ।
सन्दीपको उत्कृष्ट प्रदर्शन,"अस्ट्रेलियाको घरेलु लिग बिगबासको पहिलो खेलमा लेग स्पिनर सन्दीप लामिछानेले उत्कृष्ट प्रदर्शन गरेका छन् । ४ ओभर बलिङ गर्दै २ विकेट लिएका उनको प्रदर्शनको मदतमा घरेलु टिम होबार्ट हुरिकेन्सले मेलबर्न स्टार्समाथि जित पाएको छ । कोभिड१९ का कारण ६ खेल गुमाएका उनले आफ्नो पहिलो खेल पूर्व टिम मेलबर्न स्टार्सविरुद्ध खेलेका हुन् । हुरिकेन्सको २१ रनको जितमा उनको योगदान महत्त्वपूर्ण रह्यो । कोभिड संक्रमणका कारण उनी निर्धारित समयभन्दा ढिलोगरी मात्र अस्ट्रेलिया आइपुगेका थिए । दक्षिण अस्ट्रेलियास्थित एडिलेडमा उनी थप १४ दिन क्वारेन्टाइन बसेका थिए । आफ्नो घरेलु टिमको खेल खेल्न शुक्रबार तास्मानिया पुगेका उनले होर्बाटस्थित ब्लन्डस्टोन स्टेडियममा भएको खेलमा अपेक्षाकृत प्रदर्शन गरेका थिए । उनको प्रदर्शनको खेल समीक्षकले समेत प्रशंसा गरेका थिए । चौथो बलरका रूपमा मैदानमा उत्रिएका सन्दीपले पहिलो ओभरको तेस्रो बलमा हिल्टन कार्टराइटको विकेट लिए भने अन्तिम ओभरको तेस्रो बलमा अर्का ब्याट्सम्यान बेन डन्कलाई पेभेलियन पठाए । पूरा ४ ओभर बलिङ गरेका उनले ३८ रन दिएका थिए । पहिलो ब्याटिङ गरेको हुरिकेन्सले २० ओभर खेल्दै १ सय ६४ रन बनाएको थियो । त्यसमा डेविड मालानले ७५ रन बनाए भने बेन म्याकडार्मेटले ३१ रन बनाए । १ सय ६५ रनको लक्ष्य पछ्याउँदै मैदान उत्रिएको स्टार्सले २० ओभरमा ९ विकेट गुमाई १ सय ४३ रनमात्र जोड्न सकेको थियो । ग्लेन म्याक्सवेलले सर्वाधिक ७० रन बनाए भने अन्य खेलाडी सस्तैमा समेटिएका थिए ।सन्दीपको पहिलो खेल हेर्न तथा उनलाई समर्थन गर्नर् धेरै नेपाली दिउँसै स्टेडियम पुगेका थिए । नेपाली झन्डा बोकेर र हुरिकेन्सको जर्सी लगाएर मैदान पुगेका उनीहरूले सन्दीपलाई खेल अवधिभर हौसला दिएका थिए । उनीहरूले सन्दीपले पहिलो खेलमा देखाएको प्रदर्शनले हुरिकेन्सलाई जित दिलाउन मात्र नभएर तास्मानियामा रहेका नेपालीलाई गौरवान्वित बनाएको बताए । नेपालकी सुहेना विष्टले सन्दीपको खेल हेर्न लामो प्रतीक्षा गरेको बताइन् । सन्दीपले तास्मानियाको मुख्य बीबीएल टिमसँग आबद्ध भएर खेल्नु नै हामी सबै नेपालीको गर्वको विषय हो, उनले भनिन् । सन्दीपको प्रदर्शनले नेपालमा पनि उत्कृष्ट खेलाडी छन् र अवसर पाएमा राम्रो गर्न सक्छन् भन्ने प्रमाणित गरिदिएको दाबी उनको दाबी थियो । सन्दीपको पहिलो खेल हेर्न कामबाट बिदा लिएर नेपालीहरू स्टेडियम पुगेका थिए । उनको खेल हेर्न केही दिनअघि नै टिकट लिएका विश्वेश्वर खतिवडाले अस्ट्रेलियाको दुर्गम मानिने होबार्टमा बसेर उनको खेल प्रत्यक्ष हेर्न पाउनु ठूलो अवसर भएको सुनाए । उनले सन्दीप नेपालीमात्र नभएर क्रिकेटलाई माया गर्ने र क्रिकेट खेल्न संघर्ष गरिरहेका हजारौं नेपालीको प्रेरणा भएकाले प्रोत्साहन गर्न मैदान पुगेको सुनाए । हुरिकेन्सले अर्को खेल सोमबार मेलबर्न स्टार्ससँगै होबार्टकै ब्लन्डस्टोन स्टेडियममा खेल्दै छ ।"
टोटेनहम तेस्रो स्थानमा,"लन्डन (रोयटर्स) टोटेनहमले इंग्लिस प्रिमियर लिग फुटबलमा शनिबार लिड्स युनाइटेडलाई सजिलै ३० ले हराएको छ । यो जितसँगै टोटेनहम अंक तालिकाको तेस्रो स्थानमा उक्लेको छ । जोसे मोउरिन्हो टिमको १६ खेलबाट २९ अंक भएको छ । टोटेनहमको मैदानमा भएको खेल पूर्णतः घरेलु टिमको पक्षमा रह्यो । टोलीका लागि ह्यारी केनले पेनाल्टीबाट गोलको खाता खोले । उनकै पासमा सन ह्युङ मिनले दोस्रो गोल थपे । तेस्रो गोल टोबी एल्डरवायल्डको नाममा रह्यो । यसका लागि ह्युङ मिनले पास उपलब्ध गराए । पराजित लिड्स २३ अंकमा ११औं स्थानमा रहेको छ । म्यानचेस्टरलिभरपुल अंक बराबरीम्यानचेस्टर युनाइटेडले शुक्रबार एस्टन भिल्लालाई २१ ले हराएर इंग्लिस प्रिमियर लिगको अंकतालिकामा लिभरपुलसँग बराबरी गरेको छ । म्यानचेस्टर आफ्नो पारम्परिक प्रतिद्वन्द्वीसँग गोल अन्तरले मात्र पछाडि छ । दुवै टिमको १६ खेलबाट समान ३३ अंक छ । लिभरपुल सोमबार साउथह्याम्पटनको भ्रमणमा निस्कने छ । म्यानचेस्टरको भने लिगमा आफ्नो अपराजित यात्रा १० खेल छोएको छ । व्यवस्थापक ओले गनर सोल्सायरले आफ्नो टिम अहिले खुसी रहेको बताए ।उनले भने, फुटबलमा तीन अंकले जहिल्यै पनि खुसी दिन्छ । यो खेलमा म्यानचेस्टरको प्रदर्शन राम्रो रह्यो र हामीले पर्याप्त अवसर सिर्जना गर्न सक्यौं । अहिले टिमको प्रदर्शन जस्तो छ, त्यसमा सन्तोष मान्नुपर्छ । पछिल्लो एक वर्षमा टिमको प्रदर्शनमा धेरै सुधार आएको छ । पछिल्लोपल्ट नयाँ वर्षका दिन आर्सनलविरुद्धको खेल गुमाएका थियौं, अब त धेरै सुधार देखिएको छ । भिल्ला भने २६ अंकमा छैटौं स्थानमा झरेको छ । म्यानचेस्टरले एन्थोनी मार्टियलको गोलमा अग्रता लिएयता भिल्लाका बेरट्रान्ड ट्राओरेले बराबरी गोल फर्काएका थिए । त्यसयता म्यानचेस्टरका ब्रुनो फर्नान्डेजले पेनाल्टीबाट निर्णायक गोल गरे । शुक्रबारै अर्को खेलमा वेस्ट ह्यामले एभरटनलाई १० ले पराजित गर्यो । त्यसमा टोमास सोसेकले एकमात्र गोल गरे । यो नतिजाले एभरटन अंक तालिकाको दोस्रो स्थानमा उक्लन असफल रह्यो । टोली २९ अंकसहित चौथो स्थानमा रह्यो । वेस्ट ह्याम भने २६ अंक लिएर दसौं स्थानमा छ ।वेस्ट ह्यामका व्यवस्थापक डेविड मोयसले यो जितलाई विशेष माने । उनी यसअघि एभरटनमा ११ वर्ष व्यवस्थापक रहिसकेका छन् । उनले भने, गुडिसन पार्कमा फर्कन मेरा लागि सधैं विशेष रहने गरेको छ, मैले यहाँ धेरै लामो समय बिताएको छुं । एभरटनले लिगमा लगातार चार खेल जितेपछि यो हार आत्मसात् गरेको हो । टोलीका व्यवस्थापक कार्लोस एन्सेलोट्टीले हारमा टिम निराश हुन आवश्यक नभएको दाबी गरे । उनले भने, खेलाडीले आफूमाथि रहेको विश्वास गुमाउन आवश्यक छैन ।"
