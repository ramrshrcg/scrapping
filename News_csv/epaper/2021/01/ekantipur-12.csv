शीर्षक,विवरण
"मैदानमा मन्त्रीहरू, सिंहदरबार सुनसान","हिजोआज झ्यापझ्याप बत्ती निभिरहन्छ । छिनको छिनमै बिजुली गएर नागरिकलाई हैरान पारे पनि सरकारले यसलाई लोडसेडिङ नाम दिइसकेको छैन । बेला न कुबेला बिजुली जानुको खास कारण के हो त भनेर प्रधानमन्त्री कार्यालयले सोमबार सरोकारवालासँग छलफल चलायो, समस्याको समाधान खोज्न नेपाल विद्युत् प्राधिकरणलाई निर्देशन पनि दियो । प्रधानमन्त्री कार्यालयको छिमेकमा रहेको ऊर्जा मन्त्रालयमा भने साताभन्दा धेरै भयो, मन्त्री पुगेकै छैनन् । सोमबार बेलुकी पोखरामा रहेका ऊर्जामन्त्री टोपबहादुर रायमाझीले कान्तिपुरसँग अर्घाखाँचीदेखि बुटवल, नवलपरासीदेखि तनहुँ हुँदै पोखरासम्मको यात्रा वृत्तान्त सुनाए र भने, के गर्नु ! विशिष्ट परिस्थिति छ, पार्टीको काममा पनि जुट्नैपर्यो, सरकारको काम पनि गर्नैपर्यो । उनले अहिले आफूहरूको प्राथमिकता चुनावमा एक्लै दुई तिहाइ ल्याउने भएकाले त्यतैतिर केन्द्रित भएको बताए । प्रधानमन्त्री केपी शर्मा ओलीले गत चैतदेखि सिंहदरबारमा पाइला टेकेका छैनन् । उनको कार्यकक्षमा छिर्ने ढोका बाहिरैदेखि ड्याम्मै बन्द छ । ओली कहिले सिंहदरबार आउँछन् भन्ने थाहा पनि छैन । प्रधानमन्त्री ओलीको कार्यकालको यो तीन वर्षमा उनको नेतृत्वमा हुनुपर्ने झन्डै ८० प्रतिशत काम बालुवाटारबाटै भइरहेको छ । उनको प्रतिकूल स्वास्थ्य अवस्थाका कारण पनि बालुवाटारमा हुने बैठकहरू उतिसारो सार्वजनिक बहसको विषय बनेका थिएनन् । तर पार्टी विभाजनपछि देखिएको अत्यधिक सक्रियताले भने सडकमा जान सक्ने ओली सिंहदरबार किन जान सकेनन् भन्ने प्रश्न उब्जाएको छ । उनका प्रेस सल्लाहकार सूर्य थापाका अनुसार ओली गत जेठमै तन्दुरुस्त भइसकेका छन् । त्यसैले पनि अहिले बालुवाटार, सिंहदरबार र सडक सबैतिर ओली नेकपाको वर्चस्वजस्तो देखिन्छ, अधिकांश कार्यक्रममा उनी प्रमुख वक्ताका रूपमा प्रकट भइरहेका छन् । पछिल्ला दिनमा सुदूरपश्चिमको धनगढीदेखि काठमाडौंको प्रज्ञा भवन र पार्टी प्यालेससम्मका कार्यक्रममा ओलीले मञ्चमै उभिएर घण्टौं भाषण गरे । यसले सरकारको काम कम र पार्टी काममा बढी केन्द्रित हुन नयाँ पुराना सबै मन्त्रीलाई प्रोत्साहन गरेको छ । त्यसैले उनीहरू जिल्लाजिल्लामा दौडिएका छन् । सरकारमा पनि हामी, सडकमा पनि हामी, हामी पो आन्दोलनकारीझैं देखियौं त, मन्त्री रायमाझी भन्दैथिए । प्रधानमन्त्री तथा मन्त्रिपरिषद् कार्यालयमा प्रधानमन्त्री ओली र उपप्रधानमन्त्री ईश्वर पोखरेलका कार्यकक्ष क्रमशः तल्लो माथिल्लो तलामा छन् । प्रधानमन्त्री तथा मन्त्रिपरिषद् कार्यालयमा बग्रेल्ती काम भएको भन्दै रक्षा मन्त्रालयबाट सरुवा गरिएका उपप्रधानमन्त्री पोखरेलको अहिलेको चासो सरकारभन्दा बढ्ता पार्टी नै हो । पुस ५ गते नेकपा दुई चिरा परेपछि पोखरेललाई रक्षा मन्त्रालयमा जस्तो फुर्सदिलो भएर बस्न परेको छैन पनि । अरू त अरू, कोरोनाको महामारी बढेका बेला अन्तर्राष्ट्रिय सिमाना बन्द गराउने सिफारिस गर्ने सीसीएमसीका संयोजक पोखरेलले पछिल्लो समय त्यही समितिको बैठकसमेत डाकेका छैनन् । तर सोमबार बारा पुगेर मन्त्री पोखरेलले भनिदिए, सीमानाका बन्द भएकाले मधेसमा विवाह, गाडी आउजाउ, किनमेललगायतको समस्या र चिन्ता छ, म यहाँबाट जानेबित्तिकै यसलाई खुलाउनुपर्छ भनेर प्रधानमन्त्रीसँग भन्छु । पोखरेल नेतृत्वको सीसीएमसीले समेत राम्रो समन्वय नगर्दा केही महिनाअघिसम्म भारतबाट आउने नागरिक सीमामा निकै लामो समयसम्म अलपत्र परेका थिए । वाग्मती प्रदेशको संयोजन गर्ने जिम्मेवारी पाएका पोखरेल पछिल्लो समय वाग्मती र प्रदेश २ का जिल्ला दौडाहामा व्यस्त छन् । हुन त चुनावको तयारीमा लाग्नुपर्ने भन्दै सरकारको सिफारिसमा १० दिनमै राष्ट्रिय सभाको सातौं अधिवेशन अन्त्य गरिएको छ । मन्त्रीहरूको जिल्ला आउजाउले पछिल्ला मन्त्रिपरिषद् बैठकहरूसमेत खालीखाली देखिन्छन् । आइतबारको मन्त्रिपरिषद् बैठकमा २२ मध्ये १२ जना मन्त्री सहभागी थिए । सोमबार सिंहदरबारभित्रका सबै मन्त्रालयको चक्कर मार्दा दृश्य लगभग त्यस्तै देखियो । २२ मध्ये १४ जनाको कार्यकक्ष खाली थियो । तीनमध्ये २ राज्यमन्त्री पनि आफ्नो च्याम्बरमा भेटिएनन् । कार्यकक्षमै भेटिएका मन्त्रीहरूको पनि जिल्ला दौडाहा तीव्र छ । शनिबार या आइतबारमात्रै काठमाडौं आएका उनीहरूमध्ये अधिकांश आफ्नो नेकपाको बचाउ र प्रचार गर्न मंगलबार या बुधबारतिर फेरि जिल्लातिर जानेछन् । सुदूरपश्चिम प्रदेशको कार्यक्रम सकेर शनिबार काठमाडौं आएका वन तथा वातावरणमन्त्री प्रेम आले अहिले सरकारभन्दा पार्टीको काममा व्यस्त हुनुपरेको बताउँछन् । पहिलोपटक मन्त्री भएकाले धेरै कुरा सिक्दै पनि छु, मन्त्रालयमा फेरि टेक्निकल काम हुन्छ, उनले भने, अहिले सरकारको भन्दा पनि पार्टीको काम धेरै भयो, त्यतै लागिएको छ । सोमबार मन्त्रालयमा भेटिएका आलेले दुई चार दिनपछि पार्टी काममा निस्किने योजना सुनाए । मन्त्रीहरू कामचलाउ भए पनि उनीहरूको तलबसुविधा कामचलाउ हुँदैन । अहिलेसम्म जिल्ला दौडाहमा लागेको खर्च यति भयो भनेर उनीहरूले दाबी गरेका छैनन् । त्यसो गरे भने सरकारलाई पर्ने आर्थिक भार झन् धेरै हुन्छ । उनीहरूले सरकार र पार्टीको काम बराबरी गर्दै आएको दाबी भने गर्न छाड्दैनन् । कर्णाली प्रदेशको संयोजन गर्ने जिम्मेवारी पाएका खानेपानीमन्त्री मणि थापाले आफूले पार्टी र सरकारको काम बराबरी नै गरिरहेको दाबी गरे । तर उनकै मन्त्रालयका कर्मचारीहरूले भनेअनुसार थापा एक साता पनि मन्त्रालय गएका छैनन् । सोमबार पनि उनी काठमाडौं बाहिर नै थिए । प्रशासनविद् काशीराज दाहाल शासकीय संस्कृति विकास नभएसम्म यस्ताखाले प्रवृत्ति दोहोरिरहने बताउँछन् । शासकीय संस्कृतिको विकास नहुँदा काममा स्पष्टता हँुँदैन, दोहोरोपन हुन्छ, उनले भने, असल शासन र सुशासनका लागि शासकीय संस्कृतिमा सुधार हुनुपर्छ । यस्ताखाले चरित्रमा पुनरावलोकन हुनुपर्छ । यस्तो समस्या विगतदेखिकै छ, तर हामीले सुधार गर्न सकेका छैनौं । तर सरकारको तर्क अर्कै छ । सरकारका प्रवक्तासमेत रहेका सञ्चार तथा सूचना प्रविधिमन्त्री पार्वत गुरुङ मन्त्रीहरू जनप्रतिनिधि पनि भएकाले आफ्नो निर्वाचन क्षेत्रका जनतालाई भेट्न गएको र त्यही बेला पार्टीका कामसमेत भएको बताउँछन् । सरकारको काम व्यवस्थापन गरेरै मन्त्रीहरूले आफ्नो कामको व्यवस्थापन गरेका हुन्छन्, कार्यकर्ताहरूसँगको भेटघाट, नयाँ मन्त्रीले आफ्नो क्षेत्रमा जाने र खुसियाली साटासाट गर्ने भन्ने पनि हुन्छ, उनले भने, मन्त्रीहरू पार्टी काममै लागे भन्ने पनि होइन होला । फेरि पार्टी काममै गएको पनि होइन । जिल्ला जाँदा संयोगले पार्टीको काम पनि गरेको हो, आमसभाहरूमा सहभागी भएको हो ।"
खोप सबैलाई निःशुल्क,"स्वास्थ्य मन्त्रालयका अनुसार हाल मुलुकको सरकारी संरचनाअन्तर्गत २ डिग्री सेल्सियसदेखि ८ डिग्री सेल्सियस तापक्रममा एक करोड ७० लाख मात्रा खोप भण्डारण गर्ने क्षमता छ । यस्तै शून्यभन्दा तल अर्थात् माइनस २० डिग्री सेल्सियस तापक्रममा ९ लाख ११ हजार जनालाई पुग्ने खोप राख्ने क्षमता छ । विज्ञहरूका अनुसार नेपाललाई करिब २ करोड १० लाख जनालाई पुग्ने कोभिडविरुद्घको खोप आवश्यक छ । स्वास्थ्य मन्त्रालयका अनुसार सोमबारसम्म मुलुकमा १९,८७,५५५ जनाको पीसीआर परीक्षण गर्दा २,६५,२६८ जनामा कोभिड पोजिटिभ देखिएको छ भने यसमध्ये १,९२७ जनाको मृत्यु भइसकेको छ । हाल कोभिड पोजिटिभमध्ये मृत्युदर ०७ प्रतिशत देखिएको छ । मुलुकमा सोमबार मात्र कोभिडले १० जनाको मृत्यु भएको छ भने ५,३०९ जनाको पीसीआर परीक्षण गर्दा ४ सय ८८ जनामा कोभिड देखिएको हो । हाल मुलुकमा कोभिड निको हुने दर ९७६ प्रतिशत देखिएको छ । देशभरिमा सोमबार कोभिडका कारण १ सय ६३ जना आईसीयू र ३७ जना भेन्टिलेटरमा गरी २ सय जना सघन उपचारमा छन् । जोखिम घटेको छैन मन्त्री त्रिपाठीले कोभिड संक्रमणको दर घट्दै गए पनि जोखिम नघटेको बताएका छन् । यो लडाइँ सकिएको छैन, थोरै देखिएको छ भने यो मध्यान्तर होला तर यो आदि र अन्त होइन, उनले भने । उनले हाल विश्वका विभिन्न भागमा कोभिड भाइरसको नयाँ रूप देखिएकोप्रति चिन्ता प्रकट गरे । जोखिम नघटेकाले अझै उत्तिकै स्वास्थ्य सतर्कता आवश्यक रहेको उनले बताए । कोभिड महामारीबाट बच्न स्वअनुशासन आवश्यक रहेको औंल्याउँदै उनले मास्क, सामाजिक दूरी र हातको सफाइजस्ता जनस्वास्थ्यको उपाय अपनाउन सबैसँग आग्रह गरे ।"
कोरोना खोप प्राथमिकतामा,"परराष्ट्रमन्त्री प्रदीपकुमार ज्ञवालीको बिहीबारबाट हुने दिल्ली भ्रमणमा कोरोना खोप आपूर्तिको विषयले उच्च प्राथमिकता पाउने देखिएको छ । ज्ञवालीले नेपालभारत मन्त्रीस्तरीय संयुक्त आयोगको छैटौं बैठकका लागि भारत भ्रमण गर्न लागेका हुन् । बैठकमा नेपाल र भारतबीच रहेका दुई दर्जनभन्दा बढी संयन्त्रमा हालसम्म भएका छलफल र तिनको प्रगति समीक्षा हुनेछ । त्यसका लागि दुवै पक्षबाट अन्तिम तयारी भइरहेको छ । आयोगको बैठक द्विपक्षीय संयन्त्रहरूमा हालसम्म भएका छलफलहरूको समीक्षामा सीमित हुने तर थाती रहेका विषयहरूको गाँठो फुकाउने सम्भावना न्यून रहेको स्रोतको दाबी छ । भ्रमणका बेला दुई देशबीच कोरोनाविरुद्धको खोप आपूर्तिका सम्बन्धमा भने बृहत् छलफल हुने र निर्णय हुने सम्भावना रहेको बताइन्छ । आयोगको बैठकमा छलफल त दर्जनौं विषयमा होलान् तर उपलब्धिका हिसाबले भ्रमण विशेषगरी खोपमा केन्द्रित होला जस्तो छ, स्रोतले भन्यो । चर्चामा आएजसरी, लिम्पियाधुरासम्म समेटिएको नेपालको नयाँ नक्सा वा ईपीजी प्रतिवेदनमा निर्णायक कुराकानी हुन सक्ने संकेत देखिएको छैन । आयोग दुवै देशबीचका दुई दर्जनभन्दा बढी संयन्त्रमध्ये सबैभन्दा माथिल्लो हो । आयोगको पाँचौं बैठक गत वर्ष काठमाडौंमा भएको थियो । परराष्ट्रमन्त्री ज्ञवालीको भ्रमण टोलीमा परराष्ट्र, वाणिज्य, ऊर्जा र स्वास्थ्य सचिव पनि सहभागी हुनेछन् । नेपालले पहिलो चरणमा करिब २० प्रतिशत अर्थात् ६० लाख नागरिकलाई खोप दिने योजना बनाएको छ । त्यसका लागि आवश्यक पर्ने खोप खरिदका लागि ७ देशलाई कूटनीतिक नोटसमेत पठाइसकेको छ । आपूर्ति गर्न सहज हुने, हावापानी मिल्ने र पूर्वाधार पनि अनुकूल भएकाले नेपालले भारतमा उत्पादित खोपलाई प्राथमिकतामा राखेको छ । यसैले पनि परराष्ट्रमन्त्री ज्ञवालीको भारत भ्रमणका बेला यससम्बन्धमा निर्णयको अपेक्षा गरिएको हो । त्यसो त परराष्ट्रमन्त्री ज्ञवालीले भारतीय समकक्षी एस जयशंकरलाई खोप उपलब्ध गराउन पत्र लेखेका थिए । भारतले ज्ञवालीको भारत भ्रमणका बेला पहिलो चरणका ६० लाखमध्ये करिब दुई प्रतिशत (१ लाख २० हजार) नागरिकका लागि खोप अनुदान दिने घोषणा गर्ने सम्भावना छ । भारत सरकारले हालै मात्र अक्सफोर्ड विश्वविद्यालय र अस्ट्राजेनेकाद्वारा विकास गरिएको तथा भारतकै सिरम इन्स्टिच्युटले उत्पादन गरिरहेको कोभिसिल्ड र भारतकै भारत बायोटेक र भारतीय औषधि अनुसन्धान परिषद्को साझेदारीमा विकास गरिएको कोभ्याक्सिनलाई आपत्कालीन प्रयोगका लागि अनुमति दिइसकेको छ । पहिलो चरणको खोप अभियान माघ ३ मा सुरु गर्ने निर्णय भइसकेको छ । नेपाली पक्षसँग खोपको भण्डारणलगायत विषयमा पनि भारतको चासो रहेको बताइएको छ । भारत सरकार सेरम र बायोटेकलाई आफ्नो उत्पादन नेपाल निर्यात गर्न दिन सकारात्मक रहेको र दुवै कम्पनीलाई खोप सहुलियत दरमा उपलब्ध गराउन आग्रह गरेको स्रोतको दाबी छ । भारत सरकारले दुवै कम्पनीसँग प्रतिडोज करिब दुई सय भारु पर्ने खोप खरिद गर्ने भएको छ । नेपाली पक्षले भने भारतबाट अनुदानभन्दा पनि समयमै आवश्यक खोप खरिद गर्ने विषयलाई प्राथमिकतामा राखेको छ । हामीले अनुदानको बाटो हेरेका छैनौं । समयमा चाहेको जति खोप किन्न पाए त्यो नै ठूलो सहयोग हुनेछ, स्वास्थ्य मन्त्रालयका एक उच्च अधिकारीले भने । भारतका लागि नेपाली राजदूत नीलाम्बर आचार्य स्वयंले पनि सेरम र भारत बायोटेकका उच्च अधिकारीहरूसँग खोपका विषयमा छलफल गरिसकेका छन् । कोरोना खोपका सम्बन्धमा केही सकारात्मक परिणाम आउनेमा राजदूत आचार्य आशावादी छन् । कोरोनाविरुद्धको लडाइँमा भारतले छिमेकलाई सहयोग गर्ने नीति लिँदै आएकाले भ्रमणका बेला केही सकारात्मक नतिजा आउनेमा आशावादी छु, उनले भने । दुई कम्पनीमध्ये बायोटेकको प्रभावकारितामाथि भने भारतमै पनि प्रश्न उठेको छ । त्यसको खोपलाई तेस्रो चरणको परीक्षण पूरा नगर्दै अनुमति दिइएकाले कम प्राथमिकता दिनुपर्ने विज्ञहरूले जिकिर गरेका छन् ।"
अतिरिक्त शुल्क नबुझाउँदा परीक्षाबाटै वञ्चित,"वीरगन्जस्थित नेसनल मेडिकल कलेजले अतिरिक्त शुल्कबापतको ७ लाख ५१ हजार रुपैयाँ नबुझाउने दुई छात्रलाई सोमबारबाट सुरु भएको एमबीबीएस चौथो वर्षको परीक्षामा सहभागी हुन रोकेको छ । सरकारी छात्रवृत्तिमा एमबीबीएस अध्ययन गरिरहेका छात्र रामजी राम र पंकज रामलाई शुल्क नबुझाएको भन्दै परीक्षा हलबाटै बाहिर निकालिएको हो । रामजीले अध्ययन गर्दा लाग्ने शुल्क बुझाइसकेको विश्वविद्यालय अनुदान आयोगले प्रस्टाएको छ । तर परीक्षा हलमा प्रवेश गरेपछि निष्कासन गरिएको रामजीले गुनासो गरे । उनले परीक्षा आवेदन फाराम भर्न नदिँदा नै शिक्षा मन्त्रालयलगायतका निकायमा जानकारी गराइसकेका थिए । यता चिकित्सा शिक्षा आयोगले दुवै छात्रलाई परीक्षामा सहभागी गराउने व्यवस्था गर्न आइतबार नै त्रिभुवन विश्वविद्यालय चिकित्सा शिक्षा अध्ययन संस्थान डिनको कार्यालयलाई निर्देशन दिएको थियो । तर नेसनल कलेजले प्रधानमन्त्री अध्यक्ष रहेको आयोगको निर्देशन अवज्ञा गरेको हो । प्रधानमन्त्री केपी शर्मा ओलीपक्षीय नेकपाका केन्द्रीय सदस्य बसरुद्दिन अन्सारी उक्त कलेजका सञ्चालक हुन् ।होस्टल बसेको शुल्क नतिरेको भन्दै गतवर्ष परीक्षा आवेदन फाराम भर्नै नदिएको रामजीले सुनाए । मन्त्रालयको अनुगमन र निर्देशनपछि मात्रै उनीहरूले त्यसबेला तेस्रो वर्षको परीक्षा दिन पाएका थिए । यसपालि होस्टल, खाना र बिजुलीको ८ लाख ११ हजार तिरें, उनले भने, फेरि वार्षिक शुल्क र तह बढुवा शुल्क भनेर ७ लाख ५१ हजार रुपैयाँ मागिएको छ । कलेजले मागेको वार्षिक र तह बढुवा शुल्क अवैध हो । रामजीले यसअघि आंशिक परीक्षामा समेत सहभागी हुन नपाएको गुनासो गरे ।२०७२ मा सरकारले डोम, बादी, मुसहर र चमार समुदायलाई निःशुल्क एमबीबीएस पढाउने निर्णय गरेपछि सोही कोटामा उनीहरू नेसनलमा भर्ना भएका थिए । यसअघि रामजी एमबीबीएसको प्रवेश परीक्षामा उत्तीर्ण भएपछि ललितपुरको किस्ट मेडिकल कलेज गएका थिए । उनलाई किस्टले भर्ना लिन मानेको थिएन । किस्टले पनि त्यतिबेला १५ लाख रुपैयाँ अतिरिक्त शुल्क मागेर भर्ना नलिएको उनले सुनाए । सर्वोच्च अदालतको आदेशपछि उनी नेसनलमा भर्ना भएका हुन् ।होस्टल बस्नुपर्ने बाध्यकारी नियम बनाएर पैसा लिइएको पंकजले सुनाए । गतवर्ष नियमित परीक्षामा सामेल हुन नपाएपछि होस्टलतर्फको शुल्क उनीहरूले हालै मात्र बुझाएका हुन् । पहिलो वर्षदेखि नै वार्षिक र बढुवा शुल्कको रकम जोडेर राखिएको रहेछ, पंकजले भने । डिन कार्यालयले परीक्षामा सहभागी गराउन कलेजलाई निर्देशन दिइसकेको जनाएको छ । नेसनललगायत मेडिकल कलेजहरूले चिकित्सा शिक्षा अध्ययनरत छात्रवृत्ति पाएका र डोनेसनमा पढ्ने सबै विद्यार्थीसँग निर्बाध अतिरिक्त शुल्क असुल्दै आएका छन् ।"
निर्वाचन सुरक्षा रणनीति पेस,"काठमाडौं (कास) सुरक्षा निकायहरूले आउँदो वैशाख १७ र २७ गतेका लागि घोषणा गरिएको प्रतिनिधिसभा निर्वाचन लक्षित सुरक्षा रणनीति पेस गरेका छन् । बजेट र आवश्यक उपकरणको प्रारम्भिक खाका पनि पेस गरिएको छ ।गृहमन्त्री रामबहादुर थापाको अध्यक्षतामा अर्थमन्त्री विष्णु पौडेल, गृह सचिव महेश्वर न्यौपाने, अर्थ सचिव शिशिर ढुंगाना तथा प्रहरी, सशस्त्र र राष्ट्रिय अनुसन्धान विभागका प्रमुख सहभागी बैठकमा यसअघि गठित निर्वाचन सुरक्षा तथा तयारी समितिका तर्फबाट तयार पारिएको खाका पनि पेस गरिएको छ । गृह प्रवक्ता चक्रबहादुर बुढाको संयोजकत्वमा गृहमन्त्री थापाले चारवटै सुरक्षा निकायका अधिकारी सम्मिलित समिति पुस १४ मा गठन गरेका थिए । उक्त समितिले निर्वाचन सुरक्षा, मतदानस्थल, जोखिम मूल्यांकन, विगतका निर्वाचन सुरक्षा रणनीति समीक्षालगायतलाई आधार मानेर सुरक्षा रणनीतिको अन्तिम रूप दिनेछ ।"
निर्वाचन तयारी रोक्न दाहालनेपालको दबाब,"नेकपाको पुष्पकमल दाहाल र माधवकुमार नेपाल पक्षले निर्वाचन आयोगलाई निर्वाचनसम्बन्धी तयारी रोक्न दबाब दिएको छ । दाहाल र नेपालसहितका नेताहरू सोमबार आयोग पुगेर प्रतिनिधिसभा विघटन असंवैधानिक रहेकाले वैशाख १७ र २७ मा घोषित निर्वाचन हुन नसक्ने ठोकुवासमेत गरेका छन् । दुवै नेताले मुद्दा सर्वोच्च अदालतमा विचाराधीन रहेकाले अदालतको निर्णय नआउँदै निर्वाचनको तयारी गरिनु गलत भएको बताएका छन् ।उक्त पक्षले निर्वाचनसम्बन्धी कार्यक्रम स्थगन गर्न आग्रहसहितको पत्र पनि आयोगलाई बुझाएको छ । सर्वोच्च अदालतको फैसलाअगावै निर्वाचनसम्बन्धी गतिविधि सञ्चालन गर्नु निरर्थक, प्रयोजनविहीन हुन जान्छ, पत्रमा भनिएको छ, अदालतमा विचाराधीन विषयमा निर्णय आउनुअगावै निर्वाचन आयोगजस्तो निष्पक्षता र तटस्थता देखाउनुपर्ने संवैधानिक निकायले मुद्दाको विषयलाई प्रभाव पार्ने गरी कुनै कामकारबाही अगाडि बढाउनु आफैंमा न्यायसंगत हुँदैन । न्यायको मान्य सिद्धान्तले स्वीकार गर्दैन ।दाहालनेपालपक्षको तर्फबाट आयोगमा आधिकारिक प्रतिनिधि तोकिएका स्थायी कमिटी सदस्य लीलामणि पोखरेलद्वारा हस्ताक्षरित पत्रमा सर्वोच्चबाट प्रतिनिधिसभा विघटनसँग सम्बन्धित रिटको अन्तिम टुंगो नलागेसम्म निर्वाचनसम्बन्धी कुनै कामकारबाही अगाडि नबढाइयोस् भन्ने उल्लेख छ । पत्रमा प्रतिनिधिसभाको कार्यकाल २०७९ मंसिर २१ गतेसम्म रहेकाले त्यसअगावै निर्वाचन हुन नसक्ने उल्लेख छ । प्रमुख आयुक्त दिनेशकुमार थपलिया र अन्य दुई आयुक्तलाई दाहालनेपाल पक्षीय नेताहरूले नहुने चुनावको तयारी गरेर समयलाई व्यर्थ नफाल्न भनेका थिए । प्रमुख आयुक्त तथा आयुक्तहरूले भने सर्वोच्च अदालतले निर्वाचन कार्यक्रम रोक्ने गरी अन्तरिम आदेश नदिएकाले चुनावलक्षित आन्तरिक तयारी थालिएको बताएका थिए । विगतमा समेत सर्वोच्चमा मुद्दा चलिरहेका बेला आयोगले निर्वाचनको तयारी नरोकेको जानकारी उनीहरूले गराए । आयोगले मतदाता नामावलीलाई अद्यावधिक गर्ने, मतदान केन्द्र र स्थलको पुनरावलोकन गर्ने, त्यसका लागि जिल्ला निर्वाचन अधिकारीहरूलाई प्रशिक्षण दिनेलगायतका काम यतिबेला गरिरहेको छ । आयोग सचिवालयले निर्वाचन कार्यक्रम तयार गरिसकेको छ । आयोग बैठकबाट त्यसको अनुमोदन भएपछि कार्यान्वयनमा आउनेछ । निर्वाचनलाई आवश्यक पर्ने बजेट, नियमावली र निर्देशिकाहरूको अध्ययनमा आयोग जुटेको छ । प्रमुख आयुक्त थपलियाले निर्वाचनका लागि आन्तरिक तयारी आयोगले गरिरहेको जानकारी गराएका थिए । दलभित्रको विवादमा समेत आयोगप्रति दाहालनेपालले असन्तुष्टि पोखेका थिए । पार्टीले हटाइसकेका केपी शर्मा ओलीलाई किन आयोगले अध्यक्ष सम्बोधन गरेर पत्राचार गरेको भन्दै नेता नेपालले प्रश्न गरेका थिए । त्यस्तै, दाहालले केन्द्रीय कमिटीको दुई तिहाइ बहुमत सदस्यको निर्णयलाई कार्यान्वयन गर्न आयोगबाट भएको ढिलाइले विभिन्न खाले संशय उत्पन्न हुन थालेको उल्लेख गरेका थिए । दाहालले आयोगले दुई पक्षलाई दुई थरी पत्र पठाएकामा समेत आपत्ति जनाएका थिए । दाहालनेपाल पक्षले पार्टी विभाजन नभएको, केही मानिसमात्रै बाहिरिएको भन्दै बहुमत पक्ष आफूहरूसँग रहेको अवस्थामा दलको आधिकारिकताको मान्यता स्वतः आफूहरूसँग रहेको दाबी गरेका थिए । उनीहरूले ओलीसँग मिल्ने सम्भावनासमेत नरहेकाले बहुमतको पक्षमा ढिलाइ नगरी निर्णय लिन दबाब दिएका थिए । पोखरेलले निर्वाचनको तयारी रोक्न तथा पार्टीमा बहुमत रहेको पक्षमा ऐन, नियम र पार्टीको विधानअनुसार छिटो निर्णय लिन आयोगलाई आग्रह गरिएको बताए । शीर्ष नेताहरूसहित पुगेर दुइटा विषयमा आयोगको ध्यानाकर्षण गराएका छौं, उनले भने, असंवैधानिक तरिकाले प्रतिनिधिसभा विघटन गरिएकाले चुनाव हुँदैन । त्यसमाथि उक्त मुद्दा सर्वोच्चमा विचाराधीन छ । अदालतको निर्णय नआउँदै चुनावको तयारी नगर्नुस् । अर्को पार्टीमा बहुमत पक्षले गरेको निर्णय कार्यान्वयन गर्नुस् । उनले प्रस्ट रूपमा बहुमत सदस्यहरूको साथ रहेकाले पार्टी विभाजनको प्रक्रियामा जाने गरी दाबी गर्न आफूहरू आयोगमा नआउने जानकारीसमेत गराएको बताए । अरू कसैले नेकपा पार्टीको नाममा केही मानिस बसेर गर्ने क्रियाकलाप रोकिनुपर्छ, विधान, ऐन र नियम मिचेर केन्द्रीय समिति विस्तार गर्ने र आयोगले त्यसलाई मान्यता दिने कुरा उपयुक्त हुँदैन, उनले भने, नेकपाको नाममा पार्टीले कारबाही गरेको व्यक्तिलाई पत्राचार गरिनु गलत हो ।दाहालनेपाल पक्षले राजनीतिक दलसम्बन्धी ऐनको दफा ५१ अनुसारै विवादको समाधान गरिनुपर्ने दबाब आयोगलाई दिएका हुन् । ओलीलाई अध्यक्षबाट हटाइएको र त्यस स्थानमा नेपाललाई अध्यक्ष बनाएको निर्णय दल दर्ता किताबमा अद्यावधिक गर्न उनीहरूले आयोग पदाधिकारीलाई भनेका छन् । पार्टी केन्द्रीय कमिटीको दुई तिहाइ संख्या बसेर ओलीलाई अनुशासनको कारबाही गरेर हटाएको र त्यस स्थानमा नेपाललाई नियुक्ति गरेको हो, पोखरेलले भने, त्यति निर्णय अद्यावधिक गरिदिए पुग्छ । आवश्यक ठानिए बहुमत केन्द्रीय सदस्यलाई आयोगमा उपस्थित गराउनेछौं ।प्रमुख आयुक्त थपलिया, आयुक्त ईश्वरीप्रसाद पौडेल र अर्का आयुक्त नरेन्द्र दाहालले पार्टीको विधान र राजनीतिक दलसम्बन्धी ऐनले गरेका व्यवस्थाबारे नेताहरूको ध्यानाकर्षण गराएका थिए । दलको आधिकारिकतासम्बन्धी मागदाबी नआएसम्म त्यसको मान्यतासम्बन्धी विवाद निरूपणमा आयोग पस्न नसक्ने ऐनको व्यवस्थाबारे आयोग पदाधिकारीहरूले जानकारी दिएका थिए । पार्टी विधानमा दलको औपचारिक पत्रमा दुइटै अध्यक्षको हस्ताक्षर हुने भनिएकाले एक जना अध्यक्षको हस्ताक्षरबाट आएका पत्रमाथि आयोगले निर्णय लिन नसक्ने उनीहरूले बताएका थिए । पार्टी एकीकरणका बेला आयोगमा दर्ता गराइएको विधानमा त्यस्तै व्यवस्था रहेछ, आयुक्तहरूको भनाइ थियो, हामीले तपाईंहरूले बनाएको विधान हेरेरै काम गर्ने हो ।दाहालनेपाल पक्षले एकीकरण प्रक्रियादेखि हालसम्म पार्टीले आयोगमा उपलब्ध गराएका कागजातको प्रतिलिपिसमेत लगेका छन् । नेकपाको सक्कल मिसिल सर्वोच्च अदालतमा छ । नामसम्बन्धी विवादमा सर्वोच्चले आयोगमा रहेका सक्कल कागजात झिकाएको छ । आयोगको कानुन तथा राजनीतिक दल महाशाखा प्रमुख सहसचिव लक्ष्मीप्रसाद गौतमले भने, थप कागजातका लागि सर्वोच्च अदालतमा सम्पर्क राख्न भनेका छौं ।"
नेपाल एकअर्को छिमेकीविरुद्ध कार्ड खेल्ने पक्षमा छैन : ओली,"प्रधानमन्त्री केपी शर्मा ओलीले कुनै पनि मुलुक भूगोल र जनसंख्याका हिसाबले सानोठूलो नहुने बताएका छन् । भारतीय टेलिभिजन जी न्युजसँगको अन्तर्वार्तामा उनले एउटा भौगोलिक क्षेत्रमा रहेका दुई छिमेकबीच सार्वभौम हिसाबले सम्बन्ध हुनुपर्ने जिकिर गरेका छन् । यो पुरानो जमाना होइन, यो स्वाधीनता र पारस्परिक सम्मानको समय हो, उनले भने । कुनै पनि विषयमा बहस हुँदैमा त्यसलाई अन्यथा मान्न नहुने पनि ओलीको भनाइ थियो । ओलीले त्रेतायुगदेखि नै दर्शनको सुरुवात भएको हुँदा स्वस्थ बहस हुनु राम्रो भएको बताए । उनले त्यस्तो बहस सत्य बाहिर ल्याउनका लागि हुनुपर्नेमा जोड दिए । भारतलाई ठूलो दाजु मान्न अस्वीकार गरेको भन्ने प्रश्नमा ओलीले उमेरमा मोदी ठूलो भए पनि प्रधानमन्त्रीका रूपमा एउटा सार्वभौम मुलुकका हिसाबले सम्बन्ध रहने बताए । मोदीजीलाई व्यक्तिगत रूपमा सम्मान गर्छु तर देश सानोठूलो हुँदैन, उनले भने । तर, यसलाई मोदीलाई सम्मान गरेन र बराबरी ठान्यो भनेर गलत अर्थमा बुझ्ने गरेको उनले बताए ।प्रधानमन्त्री ओलीले भारत र चीन दुवै छिमेकी भएको हुँदा नेपाल एकअर्काविरुद्ध कार्ड खेल्ने पक्षमा नरहेको प्रस्ट पारे । एकअर्काविरुद्ध कार्ड खेल्ने कुरा होइन, यसले राम्रो गर्दैन, कार्ड खेल्ने र छक्याउने काम तुरुन्त बन्द गर्नुपर्छ, उनले भने । दुवै छिमेकी विकासमा अगाडि भएकाले नेपालका लागि राम्रो अवसर भएको समेत उनले उल्लेख गरे । चीन र भारतबीच लद्दाखको गलवान उपत्यकामा विवाद र नेपालले नयाँ राजनीतिक नक्सासँग कुनै सम्बन्ध नरहेको समेत ओलीले प्रस्ट पारेका छन् । उनले भने, गलवानसँग नेपालको कुनै सरोकार छैन, दिल्लीले नेपालको भूभाग राखेर किन नयाँ नक्सा निकाल्यो ? कश्मीर र लद्दाखमै किन सीमित नभएको ? त्यसपछि हामीले कूटनीतिक नोट पठायौं । वार्ताको प्रस्ताव गर्यौं । कुनै सकारात्मक जवाफ आएन । फेरि हाम्रो भूमिमा सडक बनाएर उद्घाटन गरियो । हामीले विरोध गर्यौं । त्यहाँ गलवानको विषयलाई किन जोड्ने ? नेपालले सधैं तटस्थताको नीति लिएको हुँदा दुई देशको राजनीतिमा कसैको पक्ष नलिनेमा पनि उनले जोड दिए । बरु नेपालले दुई देशबीच सम्बन्ध सुधार गर्न वार्ताको पहल गर्न सक्नेसमेत ओलीको भनाइ थियो । भारतमा पछिल्लो समय नेपालले चीनको पक्ष लिइरहेको भन्ने बुझाइ गलत रहेको ओलीले बताए । उनले दुई ठूला हात्तीको द्वन्द्व र मित्रताको प्रसंग केलाउँदै नेपालले दुवै छिमेकीसँग सौहार्दपूर्ण सम्बन्ध राख्न चाहेको जनाए । दुई हात्ती मिले पनि मैदान साफ, नमिले पनि साफ, उनले भने । ओलीले भारतसँगको सम्बन्ध थप सुदृढ बनाउने पक्षमा रहेको संकेत गरेका छन् । वैशाखमा घोषणा गरिएको चुनावमा आफ्नो पार्टीले बहुमत पाउने र नभए कम्तीमा पहिलो दल बन्ने उनको दाबी थियो । बहुमत ल्याउँछौं, नभए सबैभन्दा ठूलो दल त बन्छौं नै, चुनावपछि दुई देशबीचको सम्बन्धलाई थप सुदृढ बनाउँछौं, उनले भने । प्रधानमन्त्री ओलीले अहिलेको जमाना विगतमा जस्तो अरूलाई लुट्ने नभएर आफैंले विकास गर्ने भएको र त्यो शान्तिबाट मात्र सम्भव हुने जिकिर गरे । शान्ति नभए विकासमा खर्च गर्नुपर्ने स्रोत र साधन शान्ति कायम गर्न खर्चिनुपर्ने उनको भनाइ थियो । त्यसैले हामी दुवै छिमेकीबीच राम्रो सम्बन्ध होस् भन्ने चाहन्छौं, उनले भने । भारतसँगको जस्तो रोटीबेटी र विशेष सम्बन्ध चीनसँग पनि बन्न सक्छ भन्ने प्रश्नको जवाफमा भने उनले भारत वर्ष, हिमवत खण्ड र ऋषिमुनिहरूका बारेमा लामो व्याख्या दिए ।सन् २०१४ मा मोदी सत्तामा आएपछि देखिएको राष्ट्रवादको लहरलाई अनुसरण गर्नुभएको हो ? भन्ने प्रश्नमा ओलीले अहिले औपनिवेशकालीन जमाना नभएको र त्यसको अवशेष छ भने त्यसलाई मनमस्तिष्कबाट समाप्त पार्नुपर्ने जवाफ दिए । उनले अखण्ड भारत कहिल्यै नभएको, पूरै भारत वर्षअन्तर्गत विभिन्न राज्य रहेको दाबी गरे । राम जन्मभूमिको विषयलाई भने ओलीले धेरै महत्त्व दिएनन् । उनले आफूले यस विषयमा विवाद गर्नेभन्दा पनि रामको पवित्र जन्मभूमि पहिचान हुनुपर्छ मात्र भनेको बताए । आफूले इतिहास र कूटनीतिलाई मिसाउन नखोजेको समेत उनले जिकिर गरे ।चीन र भारतसँग नेपालको सम्बन्धको सन्दर्भमा भारतसँग नेपालको धेरै भाषा मिल्नुका साथै कर्णाली, कोसीलगायतका नदी बगेर जाने तर त्यहाँ रहेका माछा र चरालाई सीमाको मतलव नहुने उनको भनाइ थियो । भारतले सत्य र तथ्यलाई मान्नुपर्ने र भावनालाई बुझ्नुपर्ने उनले बताए । नक्सा भारतले पनि निकाल्ने गरेकाले नेपालले नक्सा निकाल्नुलाई स्वाभाविक रूपमा लिनुपर्ने उनको भनाइ थियो । भारत र पाकिस्तानले पनि बेग्लाबेग्लै नक्सा निकालेका छन्, त्यसैले जुन दिन विवाद सुल्झिन्छ, त्यो दिन हाम्रो पनि एउटै नक्सा निकालिनेछ, उनले भने । उनले सीमा सम्बन्धमा भारतले गरेको जस्तो व्यवहार चीनले गर्दा पनि नेपालले त्यस्तै व्यवहार गर्ने दाबी गरे । सार्वभौमिकता र भौगोलिक अखण्डताको सवालमा सानो र ठूलो भन्ने हुँदैन, हामी सबैसँग समान व्यवहार गर्छौं उनले प्रस्ट्याए ।"
एमआरपीले कहिलेसम्म धान्ला ?,"कोरोना भाइरस संक्रमणका कारण नेपालसहित बाह्य मुलुकमा हवाई सेवा बन्द भयो । यसको असर मेसिन रिडेबल पासपोर्ट (एमआरपी) मा पनि परेको छ । गत वर्ष नौ वर्षयताकै सबैभन्दा कम राहदानी जारी भएको छ । परराष्ट्र मन्त्रालयको राहदानी विभागका अनुसार सन् २०२० मा नेपालभित्र र बाहिर रहेका विभिन्न कूटनीतिक मिसनबाट २ लाख ४३ हजार ३ सय १४ मात्र राहदानी जारी भएको छ । नेपालले सन् २०१० डिसेम्बर २६ देखि एमआरपी प्रयोगमा ल्याएको हो ।अन्तर्राष्ट्रिय नागरिक उड्डयन संस्था (आईकाओ) ले सन् २०१५ नोभेम्बर २४ पछि हस्तलिखित राहदानीको साटो एमआरपी प्रयोगमा ल्याउनुपर्ने निर्णय गरेको थियो । सन् २०१० मा एमआरपी आएको ५ दिनमै एक हजार १ सय १३ वटा जारी भएका थिए । विगत १० वर्षमा जारी भएका ६४ लाख ८४ हजार ६२ राहदानीमध्ये कूटनीतिकतर्फ ५ हजार ५ सय ४५, पदाधिकारीतर्फ १८ हजार १ सय २, साधारणतर्फ ६४ लाख ५८ हजार ७ सय १७ र ट्राभल डकुमेन्टतर्फ १ हजार ६ सय ९८ राहदानी जारी भएका छन् । विभागका अनुसार सन् २०२० को अन्त्यसम्ममा कुल ८४ हजार ८ सय २० वटा राहदानी प्राविधिक कारण प्रयोग गर्न नमिल्ने भएका छन् । गत वर्षको अप्रिल (चैतवैशाख) मा त वर्षकै सबैभन्दा कम ११ एमआरपी मात्र जारी भएका छन् । गत वर्षको जनवरीमा ४७ हजार ८ सय ५५, फेब्रुअरीमा ४३ हजार ७ सय ७८ र मार्चमा २७ हजार २ सय ७८ एमआरपी जारी भएको थियो । तर अप्रिलको सुरुवातबाटै कोरोनाको संक्रमण बढेपछि हवाई यातायात बन्द र लकडाउनका कारण ११ राहदानी मात्र जारी भयो । मेमा एक हजार ७ सय ८८, जुनमा ५ हजार २ सय ७४, जुलाईमा १० हजार ५०, अगस्टमा ५ हजार ९ सय ९१, सेप्टेम्बरमा १२ हजार ३ सय ६२, अक्टोबरमा १६ हजार ८ सय २२, नोभेम्बरमा २९ हजार ७ सय र डिसेम्बरमा लकडाउनपछि सबैभन्दा बढी ४२ हजार ४ सय ५ राहदानी जारी भए । नेपालले सन् २०१० मा एमआरपी लागू गरेपछि कूटनीतिक, पदाधिकारी, साधारण र ट्राभल डकुमेन्टतर्फ गरी जम्मा ७० लाख राहदानी छापेको थियो । ओली सरकारले सुरुवातमा नेपालमै प्रिन्टिङ मेसिन ल्याएर एमआरपी छाप्ने भनिए पनि तीन पटकको टेन्डर आह्वानपछि अक्टोबरमा फ्रेन्च कम्पनी आइडिमियासँग नयाँ एमआरपी छाप्न सम्झौता भयो । राहदानी विभागका निर्देशक राजेन्द्र पाण्डेका अनुसार नयाँ राहदानी आइपुग्न सम्झौता भएको करिब नौ महिना लाग्छ । नेपालले सुरुवातमा ७० लाख एमआरपी छापेकोमा अब करिब ५ लाख एमआरपी मात्र बाँकी छ । लकडाउन सकिएपछि राहदानी लिने बढेका छन् । यही हिसाबमा जाने हो भने बाँकी ८ महिनासम्म अहिले भएकै राहदानीले धान्ने देखिन्छ, पाण्डेले कान्तिपुरसँग भने । उनले अहिले नयाँ राहदानी लिनेभन्दा पनि पहिलेको राहदानीको म्याद सकिएर नयाँ लिने व्यक्ति बढी आएको बताए । कोरोना संक्रमणका लागि श्रम गन्तव्यमा जाने धेरै कम भएकाले पनि राहदानी कम जारी भएको उनको भनाइ छ । नेपालले फ्रेन्च कम्पनीसँग सम्झौता गरेअनुसार समयमै नयाँ राहदानी प्राप्त नभए राहदानी अभाव हुने देखिन्छ । त्यस्तो केही अवस्था आएन र अहिलेकै अवस्थामा राहदानी जारी भयो भने नयाँ राहदानी आउने बेलासम्म पुरानोले नै पुग्ने देखिन्छ, विभागका महानिर्देशक डोरनाथ अर्यालले भने ।"
बाघ मृत भेटियो,"चितवन (कास) बरन्डाभार वन क्षेत्रमा पर्ने कालिका१ को चतुर्मुखी सामुदायिक वनमा सोमबार दिउँसो एउटा भाले बाघ मृत फेला परेको छ । बाहिरी घाउचोट केही नदेखिएको अन्दाजी तीनचार वर्षको उक्त बाघ एकदुई दिनअघि नै मरेको हुन सक्ने भरतपुरस्थित डिभिजन वन कार्यालयका सहायक वन अधिकृत बालकृष्ण खनालले बताए । अवस्था हेर्दा एकदुई दिन पहिल्यै मरेको जस्तो देखिन्छ । बाघको पोस्टमार्टमका लागि सौराहाको वन्यजन्तु अस्पतालमा पठायौं, उनले भने । राष्ट्रिय प्रकृति संरक्षण कोषका प्रमुख बाबुराम लामिछानेले मरेको बाघ हेर्दा मृत्यु स्वाभाविक जस्तो नलागेको बताउँछन् । हामीले पोस्टमार्टम गरेर नमुना संकलन गरेका छौं । थप अनुसन्धान बाँकी नै छ । तर बाहिरी चोट केही छैन, उनले भने, के कारणले मर्यो भन्ने कुरा विस्तृत परीक्षणपछि नै खुल्छ ।, उक्त बाघ आमासँग छुट्टिने उमेरको अर्धवयस्क अवस्थाको रहेको उनले बताए । बरन्डाभार महत्त्वपूर्ण जैविकमार्ग हो । यसले चितवन राष्ट्रिय निकुञ्जलाई चुरे र महाभारत पर्वत शृंखलासँग जोडेको छ । यो वन हुँदै दुर्लभ वन्यजन्तु बाघ, गैंडा र अन्य जनावर ओहोरदोहोर गर्छन् । बरन्डाभार वनअन्तर्गतकै पञ्चकन्या सामुदायिक वनमा अघिल्लो वर्ष एउटा बाघ मृत फेला परेको थियो ।"
गैंडाको केटी मृत फेला,पूर्वी नवलपरासी (कास) सदरमुकाम कावासोतीको जंगलमा सोमबार गैंडाको बच्चा मृत फेला परेको छ । चितवन राष्ट्रिय निकुञ्जअन्तर्गत कावासोती नगरपालिकाको कृष्णसार मध्यवर्ती सामुदायिक वनमा अन्दाजी तीन महिनाको पोथी बच्चा (केटी) मृत भेटिएको हो । निकुञ्जका सूचना अधिकारी लोकेन्द्र अधिकारीका अनुसार शनिबार मरेको अनुमान गरिएको गैंडाको खाग र खुर भने सुरक्षित छ । यो सहित एक वर्षमा निकुञ्ज र आसपासको मध्यवर्ती क्षेत्रमा २० वटा गैंडाको मृत्यु भइसकेको निकुञ्जले जनाएको छ । पछिल्लो समय कालगति र जुधेर गैंडा मर्ने क्रम बढेको छ ।
ओली सरकार लोकतन्त्रमाथि खतरा,"वीरगन्ज (कास) जनता समाजवादी पार्टीका कार्यकारणी अध्यक्ष उपेन्द्र यादवले प्रधानमन्त्री केपी शर्मा ओली सरकार चलाउन र आफ्नो पार्टी व्यवस्थित गर्न अक्षम सावित भएको बताएका छन् । उनले नेकपाका दुईतीन नेताको झगडाका कारण प्रधानमन्त्री ओलीले संविधानविपरीत प्रतिनिधिसभा विघटन गरेको टिप्पणी गरे । असंवैधानिक, अलोकतान्त्रिक र प्रतिगमनकारी कदम खारेजको माग गर्दै जसपाले सोमबार वीरगन्जमा आयोजना गरेको जनप्रदर्शन एवम् विरोध कार्यक्रममा नेता यादवले ओली सरकार रहेसम्म लोकतन्त्रमाथि खतरा रहिरहने बताए । अध्यक्ष यादवले संघीयता, गणतन्त्र, धर्मनिरपेक्षता, समावेशिता, मौलिक अधिकारलगायतलाई समाप्त गर्ने षड्यन्त्रअन्तर्गत प्रतिनिधिसभा विघटन गरिएको बताए । ओली यहीं रोकिँदैनन्, उनको अर्को टार्गेट प्रदेशसभा विघटन, देशमा संकटकाल लगाउने र संविधानलाई बर्खास्त गरी मुलुकलाई तानाशाही व्यवस्थातर्फ धकेल्ने हो, उनले भने । ओलीले अनुहार छोप्न कम्युनिस्टको मुखौटा लगाएको आरोप यादवले लगाए । मुखौटाभित्र रोयलिस्ट र प्रतिगमनकारीको अनुहार छ, उनले भने । नेपाली कांग्रेस अहिले ओलीसँग सेटिङमा रहेको पनि यादवले बताए । लोकतन्त्रको घाँटी निमोठेर ४५ वटा नियुक्तिका लागि सेटिङ भइरहेको छ, उनले भने, अबको ४५ महिनापछि सत्ता आफ्नो कब्जामा आउँछ भनेर केही कांग्रेसी मित्रहरू ताली बजाइरहेका छन् । यो सम्भव छैन । यस्तै, जनकपुरमा आयोजित विरोध सभामा जसपाका वरिष्ठ नेता राजेन्द्र महतोले संविधान निर्माणमै खोट भएकाले मुलुकमा संवैधानिक अड्चन खडा भएको बताए । संविधान निर्माताहरूले आफूसँग सम्बन्धित समूह र समुदायको हितमा संविधान लेख्ने काम गरेकाले पटकपटक असफल भएको उनको दाबी थियो । देशमा मधेसी, आदिवासी, जनजाति, महिला तथा उत्प्रेरित वर्ग र समुदायको पक्षमा कहिल्यै संविधान लेखिएन, उनले भने । जसपाका अर्का वरिष्ठ नेता शरदसिंह भण्डारीले मधेस आन्दोलनकै कारण मुलुकमा संघीयता, समावेशी र समानुपातिकतालगायतका अग्रगामी परिवर्तन भएको उल्लेख गरे ।"
दाहालनेपाल समूहद्वारा मुख्यमन्त्री राई निलम्बित,"नेकपाको दाहालनेपाल समूहले मुख्यमन्त्री शेरधन राईलगायत ८ जनालाई तीन महिनाका लागि संसदीय दल सदस्यबाट निलम्बन गरेको छ । उनीहरूलाई प्रदेशसभाको कुनै पनि गतिविधिमा सहभागी हुन नपाउने गरी निलम्बन गरिएको जनाइएको छ । मुख्यमन्त्री राई, आन्तरिक मामिला तथा कानुनमन्त्री हिक्मतकुमार कार्की, भूमि व्यवस्था, कृषि तथा सहकारी राज्यमन्त्री रामबहादुर मगर, भौतिक पूर्वाधार विकास राज्यमन्त्री अम्बिरबाबु गुरुङ, प्रमुख सचेतक बुद्धिकुमार राजभण्डारी, प्रदेशसभा सदस्यहरू इन्द्रमणि पराजुली, अम्बिका थापा र बिमल कार्कीलाई निलम्बन गरिएको हो । दाहालनेपाल समूहका संसदीय दल नेता भीमप्रसाद आचार्यद्वारा हस्ताक्षरित पत्रमा दलको बैठकमा उपस्थित नभई पार्टी र सरकारको हितविपरीत गतिविधिमा संलग्न रहेकाले प्रदेशसभाको कुनै पनि गतिविधिमा संलग्न नहुने गरी नेकपाको संसदीय दलको विधान २०७६ बमोजिम निलम्बन गरेको उल्लेख छ । उनीहरूलाई निलम्बन गरेको बोधार्थ प्रदेशसभा सचिवालयमा दर्ता गराएको सचिव गोपालप्रसाद पराजुलीले बताए । दाहालनेपाल समूहका उपनेता टंक आङ्बुहाङले आठै जनालाई हुलाक र कुरियरबाट निलम्बनको पत्र पठाएको जनाएका छन् । दाहालनेपाल समूहले पुस १५ गते संसदीय दलको नेताबाट मुख्यमन्त्री राईलाई हटाएर भीमप्रसाद आचार्यलाई चयन गरेपछि पुस १९ गते बसेको संसदीय दल बैठकमा उपस्थित नभएको र पार्टी हितविपरीत काम गरेको भन्दै उनीहरूलाई स्पष्टीकरण सोधेको थियो । उक्त समूहले पुस १२ गते मुख्यमन्त्री राईविरुद्ध अविश्वास प्रस्ताव दर्ता गराएको छ । उक्त प्रस्तावमा हस्ताक्षर गरेकामध्ये मुख्यमन्त्री राईले स्पष्टीकरण सोधेर जवाफ नदिने १६ जनालाई तीन महिनाका लागि निलम्बन गरिसकेको छ ।नेकपाका ६७ प्रदेशसभा सदस्यमध्ये ३७ जनाको हस्ताक्षरसहित प्रदेशसभामा मुख्यमन्त्री राईविरुद्ध अविश्वास प्रस्ताव दर्ता गराएका छन् । अविश्वास प्रस्तावमा हस्ताक्षर गरेकामध्ये कला घले र वसन्तीदेवी यादव मुख्यमन्त्री राई समूहमा आइसकेका छन् । प्रदेश प्रमुख सोमनाथ अधिकारीले माघ ७ गते प्रदेशसभाको हिउँदे तथा सातौं अधिवेशन आह्वान गरिसकेका छन् । दुवै समूहले एकअर्कालाई कारबाही गरी निलम्बन गरिसकेको अवस्थामा कुन समूहको कारबाहीलाई जायज ठहर गर्ने विषय सभामुख प्रदीपकुमार भण्डारीका लागि फलामको चिउरा चपाएजस्तै भएको छ । सभामुख भण्डारीले यो विषयमा कानुनविद्हरूसँग मंगलबार राय, परामर्शका लागि छलफल कार्यक्रम राखेको प्रदेशसभा सचिवालयका सचिव पराजुलीले बताए ।"
देउवा किन चाहन्छन् चुनाव ?,"चौतर्फी अविश्वासबीच कांग्रेस सभापति शेरबहादुर देउवा आगामी वैशाखमै प्रतिनिधिसभा निर्वाचन हुनेमा विश्वस्त छन् । सर्वोच्च अदालतभन्दा जनता ठूलो अदालत हो भन्दै उनले पार्टीलाई निर्वाचनको पक्षमा रहेको सन्देश जबर्जस्ती दिन खोजेका छन् । पार्टीभित्रै शीर्षस्थ नेताहरूले वैशाखमा निर्वाचन हुने देउवाको भनाइ पत्याइरहेका छैनन् । प्रतिनिधिसभा पुनःस्थापना र निर्वाचन दुवै नहुने तर्क गर्दै त्यसपछि उत्पन्न हुने जटिल राजनीतिक परिदृश्य उनीहरूले आकलन गरिरहेका छन् । ०५९ जेठ २ गते आफैंले प्रतिनिधिसभा विघटन गरेको इतिहास स्मरण गर्न देउवालाई बारम्बार सचेत पनि गराएका छन् । देउवा यतिबेला कसैको आग्रह र सुझाव सुन्न तयार छैनन् । अदालतले प्रधानमन्त्री केपी शर्मा ओलीको प्रतिनिधिसभा विघटन गर्ने कदमलाई सदर गरे तोकिएकै मितिमा निर्वाचन हुँदैन कि भन्ने उनमा रत्तिभर शंका छैन । केन्द्रीय कार्यसमितिकै बैठकमा धेरैले आशंका जनाउँदा देउवाले प्रतिवाद गरे । काठमाडौं क्षेत्र नं ५ ले शनिबार आयोजना गरेको विरोधसभामा उनले निर्वाचन हुनेमा विश्वस्त रहेको बताए । प्रधानमन्त्री ओलीले चुनाव गराउँदैनन् कि भन्ने चिन्ता धेरै नेताहरूले गरेको सुनाउँदै उनले भने, तर मलाई विश्वास छ ।वैशाखमा चुनाव गराएनन् भने ओली नेपालमै बस्न नसक्ने गरी राजनीतिबाट किनारा लाग्ने दाबी देउवाले गर्दै आएका छन् । त्यति कुरा त ओलीले बुझेका होलान् नि, सार्वजनिक कार्यक्रममा उनको भनाइ थियो, चुनाव गराउँछु भनिरहेकै छन्, यसलाई विश्वास गर्नुपर्छ । कांग्रेसका एक नेताको दावीमा देउवाको यो स्तरको विश्वास आफैबाट पलाएको भने होइन । एक त प्रधानमन्त्री ओलीसँग देउवाको अहिले पनि निरन्तर संवाद छ, अर्कोतर्फ जुन शक्तिको आडमा प्रतिनिधिसभा विघटन गराइएको छ, त्यही शक्तिले वैशाखमा निर्वाचन हुने कान फुकिदिएको छ, ती नेताले भने । वरिष्ठ नेता रामचन्द्र पौडेल, पूर्वमहामन्त्री कृष्णप्रसाद सिटौला र उनीहरूको समूहमा रहेका धेरै नेता सैद्धान्तिक मुद्दामा अडिग छन् । प्रधानमन्त्रीलाई अधिकारै नभएको प्रतिनिधिसभा विघटनको कदम नजिर बने संविधान र यसैसँग स्थापित उपलब्धि धरापमा पर्ने उनीहरू बताइरहेका छन् । संविधान, गणतन्त्र, संघीयतासहितका उपलब्धि रक्षाका लागि प्रतिनिधिसभा पुनःस्थापना मात्रै विकल्प रहेको उनीहरूको भनाइ छ । तर देउवाले प्रतिनिधिसभा विघटनलाई पनि आफ्नो राजनीतिक लाभ र शक्तिसँग जोडेर हेर्ने गरेका छन् ।आसन्न महाधिवेशनमा सभापतिमा दोहोरिन देउवालाई पार्टीभित्रै प्रतिकूल परिस्थिति बन्दै गएको थियो । आफ्नै समूहबाट उपसभापति विमलेन्द्र निधिको उम्मेदवारी घोषणाले उनी संकटमै थिए । यही मेसोमा भएको यो राजनीतिक घटनाले देउवा फेरि बौरिएका छन् । बाहिर देख्दा पार्टी अलमलमा परेजस्तो भए पनि देउवाको गन्तव्य प्रस्ट रहेको उनी निकटस्थहरू बताउँछन् । कस्तो छ त देउवाको गन्तव्य ? निकटस्थहरूका अनुसार पहिलो, सर्वोच्च अदालतले विघटनको पक्षमा निर्णय दिए वैशाखमै निर्वाचन हुनेमा देउवा जति अरू नेता प्रस्ट छैनन् । पौडेल, सिटौलालगायतका कतिपय नेतालाई निर्वाचन हुनेमै आशंका छ । वैशाखमा निर्वाचन भए पार्टीको महाधिवेशन भदौमा पुग्छ । टिकट आफैं बाँड्न पाइने भयो । ०७४ को निर्वाचनको तुलनामा टिकट धेरै बदलिने अवस्था छैन । त्यतिबेला नै देउवाले आफ्नो पक्षकालाई बढी उम्मेदवार बनाएका थिए । समानुपातिकमा पनि आफ्नो पक्षका बढी राख्न बातावरण बन्नेछ । नेकपाको विभाजनले चुनावमा कांग्रेसले बहुमत ल्याउने विश्वास देउवालाई छ । त्यसपछि दलको नेतामा आफैं निर्वाचित हुन सकिन्छ । दलको नेता निर्वाचित भएपछि स्वाभाविक रूपमा आफ्नै नेतृत्वमा सरकार बन्छ । सरकारमा नेतृत्व लिन सकेपछि पार्टी सभापति बन्ने चुनौती पनि हट्नेछ । त्यसपछि कम्तीमा पाँच वर्ष सत्ता र शक्तिको केन्द्रमा रहन सकिन्छ भन्ने विश्लेषण देउवाको छ । देउवाको यस्तो थेसिस असफल भइसकेको दाबी गर्ने नेताहरू पनि पार्टीमा धेरै छन् । भाग्यले चारपटक प्रधानमन्त्री बन्न सके पनि देउवा परीक्षण भइसकेका र आफ्नो थेसिसमा सफल हुन नसकेका नेता हुन्, संस्थापन इतर खेमाका एक केन्द्रीय सदस्यले भने, अहिले पनि सभापतिजीले पार्टीमा आएका गम्भीर सुझावलाई बेवास्ता गर्दै हुनुहुन्छ । फेरि पनि बुमर्याङ हुने बाटोमा पार्टीलाई जबर्जस्ती लैजान खोज्नुभएको देखिरहेका छौं ।"
अस्थिर राजनीति र अचाक्ली मूल्यवृद्धि,"व्यापारीहरूको मनलागी र नियमनकारी निकायहरूको लाचारीको परिणाम मुलुकमा कुनै चाडपर्व आओस् वा राजनीतिक अस्थिरता होस्, बजार भाउ ह्वात्तै बढिहाल्छ । र, त्यसको मारमा पर्छन् आम उपभोक्ताहरू । अहिले पनि, देशको राजनीतिक अवस्था तरल बन्नेबित्तिकै महँगी फेरि अस्वाभाविक रूपमा बढेको छ । पछिल्लो समय खाने तेल, खाद्यान्नदेखि निर्माण सामग्रीहरूसम्मको मूल्य अचाक्ली अकासिएको छ । व्यवसायीले आफूखुसी मूल्य तोक्दा ठोस् कारणबिनै महँगी बढेको हो । सिद्धान्ततः स्वतन्त्र बजारले मूल्य आफैं निर्धारण गर्न पाउने भए पनि, त्यो स्वस्थ र जायज हुनुपर्छ । र, बजार प्रणालीमा समस्या देखिएको यस्तो अवस्थामा उपभोक्ताको हकहित संरक्षण गर्नुपर्ने दायित्व भएका सरकारी निकायहरूले भूमिका खेल्नुपर्छ । पछिल्लो समय मूल्य यति बढेको छ कि, दसैंअघि प्रतिलिटर १ सय ५० देखि १ सय ५५ रुपैयाँमा पाइने एक लिटर भटमासको तेललाई अहिले १ सय ९५ देखि २ सय रुपैयाँसम्म पर्न थालेको छ । र, यो भाउ यत्तिकैमा रोकिने छाँट छैन । तेल मिलहरूले माघमा प्रतिलिटर अधिकतम खुद्रा मूल्य २ सय ४० देखि ६० रुपैयाँसम्म बनाउने तयारी गरिरहेको बताइन्छ । सनफ्लावर तेलको मूल्य पनि यसैगरी अकासिएको छ । गत चैतमा प्रतिकिलो ३ सय २० रुपैयाँमा पाइने ब्रोइलर कुखुराको मासुलाई अहिले ३ सय ७५ देखि ३ सय ९० रुपैयाँसम्म पर्छ । त्यतिबेला प्रतिक्यारेट २ सय ८० रुपैयाँमा पाइने अण्डालाई अहिले ४ सय ५० रुपैयाँसम्म पर्छ । निर्माण सामग्रीको भाउ पनि यत्तिकै बढेको छ । मंसिरअघि प्रतिटिपर २२ हजार रुपैयाँ पर्ने गिट्टी अहिले बढेर ३० हजार रुपैयाँ पुगेको छ । सिमेन्ट एक बोरामा ५० रुपैयाँ र डन्डी प्रतिकिलो ३० रुपैयाँका दरले बढेको छ । यीलगायत कुनै पनि सामग्रीको मूल्य अत्यधिक रूपमै बढ्नुको मनासिब कारण भने देखिँदैन । व्यापारीहरूले मिलेमतोमा भाउ तोक्ने गर्दा बजार स्वतन्त्र र प्रतिस्पर्धात्मक पनि छैन । यस्तो कार्टेल का कारण उपभोक्ताहरू छनोटको अधिकारबाट वञ्चित छन् । व्यवसायीहरूले जति मूल्य तोक्यो, त्यति नै तिर्नुको विकल्प उनीहरूसित छैन । उपभोक्ताको हित हेर्नुपर्ने सरकारी निकायहरू लाचार भएकैले व्यवसायीहरूले मनपरी मूल्य बढाउने छुट पाएका हुन् । बजारभाउ नियन्त्रण गर्ने मूल दायित्व वाणिज्य आपूर्ति तथा उपभोक्ता संरक्षण विभागको हो । तर, बजार अराजक हुँदासमेत विभागले बजारभाउ नियन्त्रण गर्न सकेको छैन । सरकारी मिलेमतोकै कारण यसरी मूल्य बढेको र विभाग पनि किंकर्तव्यविमूढजस्तै बनेको आरोप उपभोक्ता अधिकारवादीहरूको छ । विभागको अनुगमन मात्रै प्रभावकारी बनाउन सके पनि बजारमा धेरै सुधार आउन सक्छ । तर विभागको बजार अनुगमन देखावटी मात्रै रहेको टिप्पणी गर्छन्, उपभोक्ता अधिकारवादीहरू । उसको ध्यान बजार सुधारमा भन्दा राजस्व संकलनमा केन्द्रित भएको र व्यवसायीसँगकै मिलेमतोमा ठूलालाई उन्मुक्ति र सानालाई जरिवाना गरिएको आरोप उनीहरूको छ । विभागले समयसमयमा विभिन्न पसलहरू अनुगमन गरे पनि मूल्य नियन्त्रणमा नआउनु तथा बजार सुधार नहुनुले यस्तो आरोपलाई बल पुर्याउँछ । तसर्थ, विभागले आफ्नो दायित्वलाई मध्यनजर गर्दै बजार सुधारमा ध्यान दिनुपर्छ, त्यसका लागि साना व्यापारी मात्र होइन, सम्बन्धित उद्योग र आयातकर्तालाई कानुनी दायरामा ल्याउनुपर्छ । र, अप्राकृतिक मूल्यवृद्धिलाई रोकेर उपभोक्तालाई ढाड सेकिनबाट जोगाउनुपर्छ । राजनीतिक नेतृत्वलाई चाहिएको पैसा व्यवस्थापन गर्नुपर्ने भएकाले बजारभाउ बढाइएको अधिकारकर्मीको आरोप आफैंमा निकै गम्भीर छ । यसले त मूल्यवृद्धि बजार प्रणालीभन्दा बाहिरबाट थोपरिएको देखिन्छ । कुनै गहन अनुसन्धानबिनै व्यापारीव्यवसायी र राजनीतिकर्मीको यस्तो साँठगाँठ स्थापित गर्न कठिन होला, तर दीर्घकालसम्म यस्ता विषयलाई त्यसै चुपचाप छोडिदिन मिल्दैन । व्यापारी र राजनीज्ञिको दोहन चक्रमा आम उपभोक्ता पिल्सिरहने अवस्था रहनु हुँदैन । यस हिसाबले त यो विषय उपभोक्ता संरक्षण विभागको मात्रै पनि बुताको विषय भएको देखिँदैन । यसका लागि राजनीतिक दल र नेताहरूको आर्थिक जीवनमाथि अनुसन्धान गर्ने दायित्व भएका निर्वाचन आयोग, अख्तियार दुरुपयोग अनुसन्धान आयोग, सम्पत्ति शुद्धीकरण विभागजस्ता राज्यका संवैधानिक तथा कानुनी निकायहरू नै अग्रसर हुनुपर्छ । आजको भोलि नै यो सबै काम सम्भव नहोला, तर यसतर्फ यी निकायहरूको उचित दृष्टि भने बेलैमा पुग्नुपर्छ । विभिन्न दुश्चक्रको मारमा परी उपभोक्ताहरू अकारण ठगिने सिलसिला बन्द हुनुपर्छ ।"
कोशी उच्च बाँध कसका लागि ?,"भारतमा बिहारको दुःख (सरो अफ बिहार) भनेर चिनिन्छ कोशी नदीलाई । बर्सेनि हुने बाढी, डुबान र नदीको धार परिवर्तनका कारण कोशीलाई यो उपनाम दिइएको थियो । सन् १९५४ मा नेपाल र भारतबीच कोशी सम्झौता भएपछि भने कोशी भारतको कम नेपालको धेरै दुःखका रूपमा परिणत भएको छ । सम्झौताअनुरूप नेपालको सिमानाभित्र सम्पूर्ण संरचना पर्ने गरी सन् १९६२ मा कोशी ब्यारेजको निर्माण सम्पन्न गरियो । त्यसयता भारतले कोशी ब्यारेजबाट करिब ९ लाख ७० हजार हेक्टर जमिनमा सिँचाइका लागि पानी पुर्याउँदै आएको छ । कोशी सम्झौता १९९ वर्षका लागि गरिएको भए पनि सम्झौताअनुरूप बनेको कोशी ब्यारेजका भौतिक संरचनाहरूको आयु सकिइसकेको हुनाले त्यसबाट प्राप्त भइरहेको लाभ गुम्ने र कोशी पुनः बिहारको दुःखका रूपमा परिणत हुने भारतीय चिन्ता छ । यसो हुन नदिनका लागि कोशी उच्च बाँध नै दीर्घकालीन उपाय हो भन्ने भारतको बुझाइ रहँदै आएको छ । यस लेखमा हामी कोशीको विगतलाई केलाउँदै भविष्यका लागि भनिएको कोशी उच्च बाँधका बारेमा चर्चा गर्दै छौं ।भारतमा ब्रिटिसको पालादेखि नै कोशी उच्च बाँधको चर्चा भए पनि सन् १९८१ मा भारतको केन्द्रीय जल आयोगले बाँधको सम्भाव्यता अध्ययन प्रतिवेदन तयार पारेको थियो । त्यसको एक दशकपछि डिसेम्बर १९९१ मा नेपालका प्रधानमन्त्रीको भारत भ्रमणका क्रममा कोशी उच्च बाँधको विस्तृत अध्ययन गर्ने सहमति भएको थियो । सोही सहमतिबमोजिम सप्तकोशी उच्च बाँधसम्बन्धी नेपालभारतका विज्ञहरूको संयुक्त समिति बन्यो, जसको पहिलो बैठक फेब्रुअरी १९९२ मा काठमाडौंमा सम्पन्न भएको थियो । सन् १९९२ देखि २०१९ सम्म यस संयुक्त समितिका सोह्र बैठक भइसकेका छन्, जसमध्ये छवटा भारतको नयाँ दिल्लीमा भएका हुन् । उक्त समितिको पहिलो बैठकमा भारतका तर्फबाट गंगा बाढी नियन्त्रण आयोगले टोलीको नेतृत्व गरेको थियो भने, त्यसपछिका सम्पूर्ण बैठकको नेतृत्व भारतको केन्द्रीय जल आयोगले गर्दै आएको छ । उच्च बाँध बाढी नियन्त्रणका लागि मात्र नभई समग्र जलस्रोतको विकासका लागि हो भन्ने बुझेरै भारतले यसो गरेको हुनुपर्छ । यता हामीकहाँ भने संयुक्त बैठकको नेतृत्व जलस्रोत मन्त्रालयबाट सुरुआत भए पनि क्रमशः जल तथा ऊर्जा आयोग हुँदै पछिल्ला बैठकहरू विद्युत् विकास विभागले गर्दै आएको छ । उपर्युक्त सोह्र बैठकमध्ये एघारवटा यही विभागको नेतृत्वमा भएका हुन् । भारतसँग समग्र जलस्रोतका विषयमा छलफलका लागि जल तथा ऊर्जा आयोगको उद्देश्य र कार्यादेश सर्वोत्तम भए पनि विद्युत् विकास विभागलाई यसको नेतृत्व दिनुले नेपालको मुख्य चाहना र प्राथमिकता नै जलविद्युत् उत्पादन हो भन्ने भान हुन जान्छ । यसरी हेर्दा भारतले जलस्रोतको अलि ठूलो आँखाले हेरेको यस परियोजनामा विद्युत्को नजरबाट मात्र हेरिनुले नेपालको नजर भने कमजोर त परेको छैन प्रश्न उब्जेको छ ।काठमाडौंमा सम्पन्न सन् १९९७ को दोस्रो संयुक्त बैठकमा कोशी उच्च बाँधको विस्तृत अध्ययन प्रतिवेदनको तयारी एवं नेपालभारत संयुक्त बैठकको सम्पूर्ण खर्च भारत सरकारले बेहोर्ने तय भएको थियो । सन् २००१ मा कोशी उच्च बाँधको विस्तृत अध्ययनका लागि विराटनगरमा संयुक्त परियोजना कार्यालय खोल्ने तय गरियो । सन् २००३ को पाँचौं बैठकमा सो संयुक्त कार्यालय खोल्नका लागि आवश्यक व्यवस्था मिलाउने सहमति भयो । उक्त बैठकमा नेपालका तर्फबाट संयुक्त कार्यालयमा खटिइने नेपाली कर्मचारीहरूका विभिन्न भत्ताको दरसमेत भारतले प्रस्ताव गर्यो । प्रस्तावित भत्तादर कम भएको कुरासमेत नेपाली टोलीले सोही बैठकमा उठाएको देखिन्छ । यसरी संयुक्त कार्यालय स्थापना गर्दा नेपाली टोलीको भत्ता र सुविधाको व्यवस्था नेपाल सरकारले आफैं गर्नुपर्ने होइन र ? भारतले नै गरेको यस्तो व्यवस्थाले अध्ययनको निष्पक्षतामै ठूलो प्रश्न खडा गरेको छ । नेपालका तर्फबाट खटिइजाने सरकारी कर्मचारीलाई भत्ता र सुविधा दिएर भारतले तिनलाई नेपालमै भारतीय लाहुरे बनाई प्रयोग गर्न खोजेको देखिन्छ । यसले गर्दा नेपाल सरकारबाट खटिइजाने कर्मचारीको देशप्रतिको वफादारी पनि संकटमा परेको छ ।विराटनगरस्थित संयुक्त परियोजना कार्यालयको वेबपेजअनुसार, कोशीमा २६९ मिटर अग्लो बाँध प्रस्ताव गरिएको छ, जसमा कुल ३,३०० मेगावाट विद्युत् (वार्षिक १७६०७ करोड युनिट) उत्पादन गरिनेछ । यस आयोजनाबाट सिञ्चित हुने कुल १५९९ लाख हेक्टर जमिनमध्ये ५४६ लाख हेक्टर नेपालमा र बाँकी १०५३ लाख हेक्टर भारतमा हुनेछ । यसका साथै बाढी नियन्त्रण र जल यातायातका कुराहरूसमेत उल्लेख गरिएका छन् । नेपालको चतरादेखि भारतको कुरसेलासम्म कोशीको पानी प्रयोग गरेर जल यातायात सञ्चालन गर्न सकिने भनिएको छ । कुरसेलामा कोशी नदी भारतको गंगा नदीसँग मिसिन्छ, जहाँबाट जलमार्ग भारतले सञ्चालन गर्दै आएको छ । यसरी कोशी उच्च बाँधका फाइदाहरूका बारेमा चर्चा भए पनि यसबाट हुने वातावरणीय तथा सामाजिक प्रभावका बारेमा थोरै मात्र बहस हुने गरेको देखिन्छ । कोशी नदी उपत्यकामा रहेको करिब १९,४२० हेक्टर जमिन डुबान हुँदा कति नेपाली विस्थापित हुन्छन्, कति कृषियोग्य र वन क्षेत्र सदाका लागि नेपालले गुमाउँछन् भन्ने स्पष्ट हुन बाँकी नै छ ।कोशीको कहानीलाई थप केलाएर हेरौं । विगतमा नेपालको प्राथमिकतामा जलमार्ग थियो । जलमार्गमार्फत समुद्रसम्मको पहुँच भारतले दिनेछ भन्ने अभिप्रायका साथ नेपालले कोशी उच्च बाँधको अध्ययनलाई अगाडि बढाएको बुझिन्छ । नेपालभारतबीच भएका सुरुआती संयुक्त बैठकहरूमा जलमार्गका बारेमा छलफल भए पनि सन् २००८ मा नयाँ दिल्लीमा भएको आठौं बैठकदेखि यो विषय उठ्न छाडेको छ । नेपालको प्राथमिकतामा रहेको जलमार्गको विषय संयुक्त बैठकमा किन छलफल नै हुन छाडेको हो भनी बुझ्न जरुरी छ । हुन त भारतले सन् १९९२ को पहिलो बैठकदेखि नै विभिन्न कारण देखाउँदै नेपाललाई जलमार्गको पहुँच दिने विषयमा आनाकानी गर्दै आएको देखिन्छ । जलमार्गका लागि मुख्य गरी हिउँदको समयमा पर्याप्त पानीको निश्चितता गर्नुपर्ने भएकाले भारतको अनिच्छा स्वाभाविक नै देखिन्छ । सन् २०१८ मा काठमाडौंमा सम्पन्न नेपालभारत जलमार्गसम्बन्धी पहिलो बैठकमा समेत भारतले कोशीमा जलमार्ग सञ्चालनका लागि थप पानीको आवश्यकता औंल्याएको छ । बर्सेनि धेरै बालुवा बोक्ने नदी भएको हुनाले कोशीमा जलमार्ग बनिहाले पनि आवधिक रूपमा बालुवा निकाल्नुपर्ने हुन्छ, जुन आर्थिक रूपमा महँगो हुनेछ । यसका अलावा भूपरिवेष्टित राष्ट्रहरूले निर्बाध रूपमा समुद्रसम्म नदीहरूको जलमार्ग प्रयोग गर्न पाउने वा दिनुपर्ने व्यवस्था भएको बार्सिलोना महासन्धि (१९२१) बाट भारतले हात झिकिसकेको छ । त्यसकारण, विगतको अनुभवले कोशीमा जलमार्गका लागि भारत सहमत हुने सम्भावना देखिँदैन । यदि सहमत भएर जलमार्ग बनिहाले पनि भारतको भूभाग भएर जानुपर्ने भएकाले सो मार्ग नेपालले निर्बाध प्रयोग गर्न पाउला भन्नेमा पनि ठूलो शंका छ । भारतको थलमार्ग भएर हुने अन्तर्राष्ट्रिय पारवहनमै नेपाललाई सहज नरहेको अवस्थामा जलमार्गबाट सहज हुनेछ भनी परिकल्पना गर्नु मूर्खता हुनेछ । अब चर्चा गरौं कोशी उच्च बाँध कसका लागि भनेर । कोशी उच्च बाँधबाट नेपाललाई जलमार्ग उपलब्ध हुने सम्भावना ज्यादै न्यून देखिएको छ । जलविद्युत् उत्पादनको हिसाबले पनि नेपालमा कोशी उच्च बाँधभन्दा अन्य निकै आकर्षक आयोजनाहरू छन् । यसै पनि हामी जलविद्युत् उत्पादनमा आत्मनिर्भरताको दिशातिर बढिसकेका छौं । हाल निर्माणाधीन आयोजनाहरू सम्पन्न भएपछि ऊर्जा सुरक्षाको हिसाबले हामी निकै सबल हुनेछौं । त्यसैले जलविद्युत् उत्पादनका लागि यो उच्च बाँध नेपालको प्राथमिकता होइन । सिँचाइका लागि पनि यो बाँध नेपालको प्राथमिकता होइन । पूर्वी तराईमा सिँचाइका लागि सुनकोशीकमला डाइभर्सन आयोजनासहित अन्य आकर्षक विकल्पहरू छन् । सुनकोशीमरिन डाइभर्सन आयोजनालाई त नेपाल सरकारले राष्ट्रिय गौरवको आयोजना घोषणा गरेर कार्य अगाडि बढाइसकेको छ । यहाँबाटै प्रस्ट हुन्छ, कोशी उच्च बाँध न जलविद्युत्का लागि, न त सिँचाइका लागि, न बाढी नियन्त्रणका लागि, कुनै पनि प्रयोगको हिसाबले नेपालको प्राथमिकतामा पर्दैन । त्यसैले कोशी सभ्यतासँग जोडिएको नदीतटीय क्षेत्रको कृषियोग्य र बसोबास क्षेत्र नै समाप्त पार्ने कोशी उच्च बाँध नेपालको आवश्यकता होइन । डुबान, विस्थापन र क्षति नेपालमा मात्र हुने र भारतले फाइदा मात्र पाउने यस्तो उच्च बाँध कसका लागि हो भन्ने प्रश्न आएको छ । यसै पनि प्रस्तावित डुबान क्षेत्रमा नेपाल सरकारले राजमार्ग निर्माण, बस्ती विस्तारजस्ता विकासका कार्यहरू गर्दै आएको छ । उता भारतले भने कोशी उच्च बाँधलाई आफ्नो महत्त्वाकांक्षी नदी जडान योजनाको एक महत्त्वपूर्ण कडीका रूपमा लिएको छ । कोशीको पानीलाई मेचीमा मिसाएर उत्तरी बिहारमा सिँचाइ सुनिश्चित गर्दै बाढी नियन्त्रण गर्ने भारतीय लक्ष्य छ ।कोशी उच्च बाँध नेपाल र नेपालीको चाहना र आवश्यकताभन्दा पनि भारतको बाध्यता हो, जसलाई उसले कुनै पनि हालतमा बनाउन चाहेको छ । नेपालको अस्थिर राजनीति एवं कमजोर संस्थागत स्मृतिको फाइदा उठाउँदै भारतले विगतमा जलस्रोतसम्बन्धी विभिन्न सन्धिसम्झौता आफूअनुकूल हुने गरी गर्दै आएको छ, जसले गर्दा यी सम्झौताहरू विवादित छन् । आफ्नै अग्रसरतामा भएका सम्झौताहरू पनि भारतले इमानदारीपूवर्क पालना गरेको छैन । यसको पछिल्लो उदाहरणका रूपमा हालै नयाँ दिल्लीमा सम्पन्न नेपालभारत सचिवस्तरीय बैठकलाई लिन सकिन्छ । उक्त बैठकमा भारतले चाँदनीदोधाराको सिँचाइका लागि पानी दिन सहमत भयो भनेर नेपालको ठूलै उपलब्धिका रूपमा व्याख्या गरी समाचारहरू प्रकाशन भए । तर यहाँ के बुझ्न जरुरी छ भने, सो क्षेत्रका लागि पानी दिने प्रावधान पच्चीस वर्षअगाडि सन् १९९६ मा महाकाली सम्झौतामा राखिएको छ । तर आजसम्म पनि नेपालले पानी पाएको छैन, न त टनकपुरबाट न चाँदनीदोधाराका लागि नै । यसरी पच्चीस वर्षसम्म पनि भारतले पानी नदिँदा सो अवधिको क्षतिपूर्ति नेपालले दाबी गर्नुपर्ने होइन र ? यस्तो विश्वासको खडेरीमा परेको भारतसँगको जलस्रोत सम्बन्धमा कोशी उच्च बाँध हामीले कसका लागि र किन अगाडि बढाउने ?कुनै पनि अन्तर्राष्ट्रिय नदीको दिगो विकास र व्यवस्थापनमा तटीय राष्ट्रहरूको साथ र सहयोग आवश्यक हुन्छ । यसका लागि लाभको न्यायोचित बाँडफाँटको सिद्धान्तमा रहेर सहकार्य गर्नुपर्छ । यसर्थ कोशी उच्च बाँधलाई तल्लो तटीय फाइदाको दृष्टिकोणबाट हेरिनुपर्छ, जसमा भारत मात्र नभई बंगलादेशको संलग्नता पनि आवश्यक हुनेछ । तर यसो गर्नुपूर्व नेपाल र नेपालीहरूमा गुमेको विश्वास पुनः प्राप्त गर्न भारतले विगतमा व्यक्त गरेका प्रतिबद्घतालाई इमानदारीपूर्वक व्यवहारमा उतार्न जरुरी छ । भारतले बुझ्नुपर्छ, आफ्नो अनुकूलताका आयोजनाहरू मात्र बनाउनका लागि दबाब दिने पुरानो प्रवृत्तिले अब नेपालमा त्यस्ता कुनै पनि आयोजना बन्न सक्दैनन् । बदलिँदो परिवेशमा हामीले आफ्नोभन्दा विदेशीको आवश्यकता र प्राथमिकतामा हाम्रो जलस्रोत विकासको प्रक्रिया अगाडि बढाएको विगतबाट पाठ सिकेर नयाँ अध्यायको थालनी गर्नुपर्नेछ । यदि अहिलेकै अवस्थामा कोशी उच्च बाँध अगाडि बढेमा बाँधको सुरक्षार्थ भनेर नेपालभित्र भारतीय सुरक्षाफौजसमेत तैनाथ हुनेछ, जुन राष्ट्रिय स्वाधीनता र सार्वभौमिकतामाथिको प्रहार हुनेछ । तसर्थ कोशी उच्च बाँध हाम्रो आवश्यकता नभएकाले भारतसँग वार्ताका लागि नेपालको न्यूनतम सर्तको खाका तयार गर्नुपर्छ । विगतका प्रतिबद्घताहरू पूरा गरेपछि मात्र जलस्रोतमा भारतसँग नयाँ सहकार्य गर्ने राष्ट्रिय सहमति जुटाउनुपर्छ । नेपालको संघीय सरकार र विशेष गरी हालै पुनर्जीवित (ऊर्जा) जलस्रोत (र सिँचाइ) मन्त्रालयको मुख्य दायित्व हो यो । यसका लागि जल तथा ऊर्जा आयोग पुनः सबल बनाएर यसैलाई भारतसँग जोडिएका जलस्रोतसम्बन्धी विषयहरूको नीतिगत व्यवस्थापनको जिम्मेवारी दिनु उत्तम देखिन्छ । कोशी उच्च बाँधको अध्ययनका लागि विराटनगरमा स्थापित संयुक्त कार्यालयको अहिलेको स्वरूप र पद्घतिबाट निष्पक्ष अध्ययन नहुने भएकाले यसलाई यथाशीघ्र स्थगन गर्नु उपयुक्त हुनेछ । नेपालीलाई नेपालभित्रै भारतीय लाहुरे बनाउने व्यवस्थाको अन्त्य गरिनुपर्छ । अन्यथा कोशी उच्च बाँध नेपालका लागि हुनेछैन र कोशी सदाका लागि सरो अफ नेपाल का रूपमा रहिरहनेछ । उपाध्याय पूर्वजलस्रोतसचिव र गौडेल जलस्रोत व्यवस्थापन अध्येता हुन् ।"
पूर्वप्रधानन्यायाधीशहरूको प्रतिष्ठामा प्रहार,"प्रतिनिधिसभा विघटन असंवैधानिक भन्दै चार पूर्वप्रधानन्यायाधीशले शुक्रबार संयुक्त विज्ञप्ति निकालेका थिए । उक्त विज्ञप्तिलाई लक्षित गर्दै प्रधानमन्त्री केपी शर्मा ओलीले पूर्वजागिरेले प्रतिनिधिसभा विघटन असंवैधानिक भन्ने नहुने बताए । प्रधानमन्त्री ओली अचेल सरकारले गरेको काम जनतालाई सुनाउन देशभरि हिँडिरहेका छन् । गलत कार्यलाई सदर गराउन विभिन्न अस्त्रको प्रयोग गर्दै छन् । सम्मानित अदालत आफ्नै पेवा हो र आफूले भनेजसरी नै फैसला गर्छ भन्ने आशयको भाषण दिनहुँ दिइरहेका छन् । लोकतन्त्रमा सबै खाले विचार राख्न पाइन्छ र त्यो अधिकार संविधानले लिपिबद्ध गरेको छ । संविधानै संकटमा परेपछि पूर्वप्रधानन्यायाधीशहरूले बोल्नैपर्ने अवस्था थियो, बोले । उनीहरूको भनाइ सार्वजनिक हुनेबित्तिकै प्रधानमन्त्री ओलीले जागिरे भन्दै चुप रहन आदेश दिए । यस्तो तुच्छ बोली सरासर अपमान हो । प्रधानमन्त्रीजस्तो व्यक्तिले उखानटुक्का हालेर पदीय मर्यादासमेत ख्याल नगरी बोल्न मिल्ने तर कानुनको व्याख्या गर्ने सम्मानित अदालतको नेतृत्व गरिसकेका व्यक्तित्वहरूले प्रधानमन्त्रीको कार्यशैली अवैधानिक छ भन्न किन नमिल्ने ? सहयात्रीहरूसँगको रिसले संसदै भत्काइदिने अनि किन यसो गरेको, यो अधिकार कानुनले दिएको छैन भन्दा कानुन मै हुँ जस्तो गरी प्रस्तुत हुने प्रधानमन्त्री ओलीको तरिका लोकतान्त्रिक भएन । उनको यो हिटलरी पारा कति दिनका लागि हो ? धनगढीको सभामा एक व्यक्तिले निर्मलाको हत्यारा खोइ ? लेखेको टिसर्ट लगाएका थिए । उनलाई यही प्रश्न सोधेकै कारण प्रहरीले पक्राउ गर्यो । के अब प्रश्न सोध्नै नपाउने व्यवस्था आइसकेको हो ? लोकतान्त्रिक गणतन्त्रमा किन यस्तो प्रवृत्ति देखियो ? प्रधानमन्त्री ओलीलाई यो देशमा आफूभन्दा विद्वान् कोही छैन भन्ने भ्रम छ । अरूको कुरै नसुन्ने, आफ्नो आसेपासेको वाहवाहीमा रमाउने उनको बानी पुरानै हो । यही पुरानो बानी अहिले प्रकाशमा आएको छ । उनी तानाशाही देखिनुको कारण पनि यही हो । सर्वोच्चले प्रतिनिधिसभा विगटन गैरसंवैधानिक कदम ठहर गरी निर्णय बदर गरिदियो भने उनको हविगत के होला ? त्यसपछि उनको बोली कस्तो होला ? सरकारका असंवैधानिक निर्णयहरू सर्वोच्चले बदर गरेका थुप्रै नजिर हामीसामु छन् । कहिलेकाहीं कार्यकारी सत्ता र शक्तिको उन्मादमा कानुनी बाटोबाहिर निस्किए भने त्यसलाई रोक्न र त्यस्ता शासकलाई कानुनको मातहतमा ल्याउन अदालतको भूमिका महत्त्वपूर्ण हुन्छ । लोकतन्त्रमा कोही व्यक्तिले क्षणिक समयका लागि षड्यन्त्रपूर्वक कानुनलाई आफ्नो मातहतमा ल्याउन सक्लान् तर त्यो दिगो हुँदैन । गोविन्द विक, बूढानीलकण्ठ१२, काठमाडौंकुन मुद्दाको सुनुवाइ कुन बेन्चमा हुने, कति जनाको न्यायाधीशको इजलाससा मुद्दा अगाडि बढाउने, सुनुवाइ हुने इजलासमा कुनकुन न्यायाधीशलाई राख्नेजस्ता विषयको निर्धारण प्रधानमन्त्रीले गर्ने हो या प्रधानन्यायाधीशले ? यदि प्रधानन्यायाधीशको कार्यक्षेत्रभित्र प्रधानमन्त्रीले दखल दिन्छन् भने भोलि प्रधानन्यायाधीशले पनि फलानो मन्त्रालयमा यसलाई मन्त्री बनाऊ वा फलानो व्यक्तिलाई सचिव वा राजदूत बनाऊ किन भन्न नपाउने ? शक्ति पृथकीकरणको सिद्धान्तलाई पूर्ण नजरअन्दाज गर्दै प्रधानमन्त्री ओलीले सबै क्षेत्रलाई आक्रान्त बनाएका छन् । हुँदाहुँदा आफू पक्ष रहेको मुद्दाको सुनुवाइ धेरै न्यायाधीश रहने बृहत् इजलासको सट्टा ५ जना मात्र न्यायाधीश रहने संवैधानिक इजलासमै हुनुपर्छ भनी अनावश्यक दबाब दिँदै छन् । प्रधानमन्त्री ओलीलाई लाग्दो होला, कम न्यायाधीश भएको इजलासमा मुद्दा सुनुवाइ गरिए उनीहरूलाई प्रभाव र प्रलोभनमा पारी आफ्नो पक्षमा फैसला गराउन सकिएला । आफ्नो पूर्वकानुनी सल्लाहकार हरिकृष्ण कार्की संवैधानिक इजलासबाट हटेपछि प्रधानमन्त्री ओली यतिखेर अधैर्य भएका छन् । र, सबैलाई मनपरी गाली गर्दै छन् ।उनले चार पूर्वप्रधानन्यायाधीशलाई इंगित गर्दै बोलेको भाषाले उनको ज्ञान र विवेक कस्तो रहेछ भनेर देखाएको छ । प्रधानमन्त्री ओलीको बोलीमा लोली मिलाउँदै मुद्दा ढिलो गर्ने, बृहत् इजलास गठन गर्न आनाकानी गर्ने, हरिकृष्ण कार्कीलाई नछोड भन्ने, आफ्नो र कार्कीको नियुक्ति प्रधानमन्त्रीले नै गरेको होइन र भन्नेजस्ता प्रतिकूल सवालले यतिखेर प्रधानन्यायाधीश र प्रधानमन्त्रीबीच अघोषित सेटिङ त भएको छैन भन्ने शंका उत्पन्न भएको छ । भारतमा एकपटक प्रधानन्यायाधीश रञ्जन गोगोईले न्यायाधीशलाई पक्षपात गर्दा तीन न्यायाधीशले सार्वजनिक रूपमै प्रधानन्यायाधीशको आलोचना गरेका थिए । हाम्रा न्यायाधीशहरूले पनि प्रधानन्यायाधीशको विरोध गर्नुपर्ने दिन नआओस् । देश, जनता अनि संविधानलाई बचाउन अन्य न्यायमूर्तिले प्रधानन्यायाधीशले मनपरी गरी अदालतको गरिमा गिराएमा टुलुटुलु हेरेर बस्न मिल्दैन । अहिले सबै नेपालीको आँखा सर्वोच्चतिर तेर्सिएको छ । न्यायमूर्तिहरूले निर्भीक भएर फैसला गरून् भन्ने आशा र अपेक्षा जनसमुदायले राखेका छन् । कानुन व्यवसायीहरूले संवैधानिक इजलास पुनर्गठन गरी कम्तीमा ११ वा सोभन्दा बढी न्यायाधीश संलग्न रहेको बृहत् इजलासमा यो मुद्दाको सुनुवाइ होस् भन्ने चाहेका छन् । ताकि न्यायमा कुनै सन्देह नहोस् । पहिले यस्तै प्रकृतिको केसमा ९ र ११ न्यायाधीशको रोहमा फैसला भएको र त्यो फैसलालाई ओभररुल गर्नुपरे त्योभन्दा बढी संख्यामा न्यायाधीश आवश्यक पर्ने हुँदा पनि बृहत् इजलास चाहिएको हो, जसलाई प्रधानन्यायाधीशले मनन गर्नु जरुरी छ । गोपाल देवकोटा, गोकर्णेश्वर८, काठमाडौं"
नाङ्गिएका बादशाहहरू,"क्षुद्र बोली र भ्रमको व्यापार गर्न खप्पिस नेताहरू, झूटकै खेती गरेर मालामाल हुने तानाबाना बुन्नमा व्यस्त छन् । लगभग दुईतिहाइको सरकार सुरुदेखि नै जनमतको उपेक्षा गर्न लागिपरेको थियो । पद, शक्तिमा रमाएर आरोपप्रत्यारोपबाहेक नेताहरू कुनै पनि सिर्जनात्मक, रचनात्मक र जनउत्तरदायी भूमिका निर्वाह गर्नेतर्फ कहिल्यै लागेनन् । त्रेता युगको महाभारतकालीन सजातीय, सवर्गीय, सगोत्रीबीचको युद्धको झल्को दिने गरी अहिले उस्तै पात्र र प्रवृत्ति मैदानमा एकअर्कालाई सिद्ध्याउन उद्यत देखिन्छन् । सबै चुकेका छन्, दोषी छन्, राज्य सञ्चालन र जनपरिचालन गर्न अक्षम र अयोग्य छन् भन्ने करनी र कथनीले पुष्टि भैसकेको छ । विश्वास गरेको दल र प्रतिनिधिहरू भिडन्तको मनस्थितिमा देखिन्छन्, मतदाताहरू त्राहिमाम् छन् । संसद् विघटन २०७२ सालको संविधानको अवज्ञा र जनभरोसामाथिको घोर अपमान, अन्याय र निर्लज्जताको पराकाष्ठाको नमुना हो । संसद् विघटनपछिको गैरसांसदहरूको ओली सरकार संवैधानिक, उचित र न्यायोचित छैन । किन छैन भन्नका लागि न्यायालयको व्याख्या र निर्णय पर्खनुपर्ने बाध्यता जनतालाई छ । अनपेक्षित संवैधानिक हमलामा न्यायालय स्वतन्त्र, निष्पक्ष र निर्भयपूर्वक निर्णय दिन सक्षम छ वा छैन, हेर्न केही दिन पर्खनैपर्छ । २०६३ सालको बृहत् शान्ति सम्झौताका मौजुदा हस्ताक्षरकर्ताहरू संघीयता, लोकतन्त्र र संविधान धरापमा परिसक्नै लागेको यो जटिल घडीमा किन बोल्दैनन् ? संविधान कार्यान्वयनमा भएका असंवैधानिक गतिविधिहरूविरुद्ध मौनता साध्नु देश र जनताप्रति अन्याय गर्नुसिबाय के हुन सक्छ ? लोकतान्त्रिक संविधानका मस्यौदाकारहरू, संविधानका घोषणाकारहरूलाई सत्य बोल्न केले रोक्यो ? यी प्रश्न अनुत्तरित छन् । डेनमार्कको एम्पेरर्स न्यु क्लोथ लोककथामा बादशाहको दिनहुँ नयाँनयाँ पहिरन फेर्ने सोख पूरा गर्न नसकेर आजित भएका जुलाहाहरूले आपसी सल्लाहमा लगाउनेले नदेख्ने अरूले चित्ताकर्षक हुने गरी देख्ने भनी बादशाहलाई लुगा तयार पारेर पहिर्याए । नांगै सहर डुलाए । यो लोककथाको जस्तै गरी हाम्रा बादशाहहरू निर्वस्त्र भैसकेको अनुभूति आमजनताले गरेका छन् । शासक वर्गभन्दा जनता लाजले आँखा चिम्लिने अवस्थामा छन् । आवेग, उत्तेजना, क्रोध र अहंकारको वशमा परेर गरेका गैरसंवैधानिक निर्णयहरू सच्याएर अगाडि बढ्न ढिला भइसक्यो । सबै नेतागणको नाङ्गो रूप छर्लङ्ग भैसक्यो । मधुसूदन ओझा, विराटनगर३, मोरङ"
दण्डहीनताले मूल्यवृद्धि,"मूल्यवृद्धि चुलियो, नियमन छैन समाचारले सबैको आँखा खोलिदिएको छ । कोरोना महामारीले दिएको चोट अझै कम भएको छैन । लकडाउनका कारण रोजगारी गुमाउनेहरूको संख्या निकै छ । बजारमा रोजगारी पाउने सम्भावना न्यून छ । यस्तोमा दैनिक उपभोग्य वस्तुमा भाउ बढ्नुले जनतालाई झनै निराश बनाइरहेको छ । मूल्यवृद्धिलाई कसरी नियन्त्रण गर्ने भन्नेबारे कसैको चासो छैन । बजारमा जसले जतिमा सामान बिक्री गरे पनि कारबाही हुन्न । सरकारी निकायले बजार निरीक्षण पनि गर्दैन । बजार व्यापारीको चंगुलमा फसेको छ । सहरमा होस् वा गाउँमा निम्नवर्गीय परिवारले सामान्य जीवन बाँच्न असहज भइसक्यो । खाद्यान्नको मूल्य बढिरहन्छ तर ज्याला बढ्दैन । गाँस, बास र कपासको जोहो गर्न पनि बिदेसिनुपर्ने भइसक्यो । एकैचोटि केका आधारमा मूल्य यसरी बढ्छ र कसको स्वार्थ पूरा यसरी बढाइन्छ भन्नेबारे खोजबिन आवश्यक छ । बजारलाई नियन्त्रणमा राख्न सरकारले ठोस योजना र नीति ल्याउनुपर्छ । हाम्रोमा जसले जे गरे पनि कारबाही हुँदैन, त्यसैले पनि सकेको भाउ बढाउन व्यवसायीलाई हौसला मिल्छ । मूल्य बढाउनेहरूलाई कानुनअनुसार कारबाही गर्न सकेको भए, यसरी एकैचाटि यति ठूलो मात्रामा अत्यावश्यक सामग्रीको मूल्य बढ्दैनथ्यो । मधु भट्टराई, नक्साल, काठमाडौं"
जिउँदो नागरिकले तानाशाहलाई बोक्दैन,"जिउँदो राष्ट्रले पाँच वर्ष कुर्दैननेपालका अधिकांश संघसंस्था, संगठन र समाजलाई राज्य, राज्यका सञ्चालक, राजनीतिक पार्टीबाट अधीनमा पारिएको र जनतालाई प्रजा वा निष्क्रिय नागरिक (प्यासिभ सिटिजन) मा फेर्ने गरी हेजिमोनी (नायकत्व) कायम गरिएको अवस्थामा सचेत, जुझारु र हस्तक्षेपकारी नागरिक र नागरिक समाजको निर्माण अति आवश्यक छ । शाही सेनामाथि सवार ज्ञानेन्द्रकालीन तानाशाही राज्यलाई झुक्न र भ्रष्ट संसदीय नेताहरूलाई चेत्न बाध्य पार्ने गरी भएको शान्ति र लोकतन्त्रका लागि नागरिक आन्दोलन का संघर्षबाट पाठ सिक्दै नागरिकहरूको नयाँ आन्दोलनले सक्रिय, हस्तक्षेपकारी नागरिक बनाउन सक्छ । र, यस्ता नागरिकले राज्य र शासकहरूलाई मैमत्त हुन नदिने पक्का छ । चिन्तक राममनोहर लोहिया भन्छन्, तपाईं परिवर्तन चाहनुहुन्छ भने सडकमा आउनुस्, जिउँदो कौम (राष्ट्र) ले पाँच वर्षसम्म कुर्दै बस्दैन । हामीलाई पनि कुनै निर्वाचित टुक्केबाज शासकको शासन, दमन र उत्पीडन स्वीकार्य छैन भने, आफूमाथि आफैं शासन गर्न सक्षम र जीवित नागरिक ठान्नुहुन्छ भने सडकबाट राज्य र शासकविरुद्ध राजनीतिक हस्तक्षेप गर्नेबाहेक अर्को सुविधा छैन । यतिखेर सर्वसत्तावादीहरूले सडक कब्जा गर्नुअघि नै, निर्वाचनको नारामा बालुवाटारशीतलनिवासमा लोकतान्त्रिक गणराज्यको काजकिरिया गर्नुअघि नै सडकमा सक्रिय नागरिकताको अभ्यास गर्नु नै क्रियावादी हस्तक्षेप हुनेछ । यसरी सडकबाटै संसद् ब्युँताउने वा संविधानका जनमुखी मूल्यमान्यता बचाउने वा संविधान संशोधन गराउने वा पुनर्लेखन गर्ने वा नयाँ लेख्ने अनेक वैकल्पिक फरिस्थिति सिर्जना गर्न सकिन्छ । ट्वीटर :"
निरर्थक बौद्धिक विलास,"निरन्तर बढ्दो जाडोले वातावरण जति कठ्यांग्रिँदै छ, राजनीतिक परिस्थितिबारे बहस पनि त्यति नै तात्दै छ । चोक, बजार, चौतारो या चियापसल सबैतिर सुनिने बहसको पक्षविपक्ष भने एकै प्रकारको छ प्रधानमन्त्रीले यस्तो असंवैधानिक निर्णय गर्न हुँदैनथ्यो, किन हुँदैनथ्यो ? नयाँ जनादेशका लागि जनतासमक्ष जानुबाहेक विकल्प नै नभएपछि, आफ्नो स्वार्थका लागि मुलुक डुबाउन मिल्छ ?, आर्यघाटको यात्रा गर्ने बेलासम्म पनि कुर्सीकै मोह, त्यही कुर्सीका लागि लडेका अर्का थरी चाहिँ कहाँको यात्रा गर्ने उमेरका छन् नि ?, प्रधानमन्त्रीजस्तो व्यक्ति पनि विदेशीको इसारामा नाचेर हुन्छ ?, उनको कुर्सी हत्याउन लागिपरेकाहरूचाहिँ कसको इसारामा नाचेका नि ?, अब जे गर्छ, अदालतले गर्छ, होइन, निर्वाचनका माध्यमबाट जनताले पो गर्छ  । यस्तै बौद्धिक विलासमा रुमलिइरहेको छ हाम्रो बौद्धिक जगत् ।लज्जाजनक छ, प्रधानमन्त्रीको अदूरदर्शी निर्णयबारे बिहान घाम ताप्दै अनि साँझ आगो ताप्दै भइरहेको बौद्धिक विलास । कहाँ थिए ती बुद्धिजीवीहरू जब लामो समयसम्म एउटै दलका नेताहरू आपसमा हिलो छ्यापाछ्याप गरिरहेका थिए र उनीहरूको ङ्यार्रङुर्रले आम जनतामा प्रजातन्त्रप्रति नै वितृष्णा उत्पन्न हुँदै थियो ? हरेक नेताको कुर्सीमोह र स्वार्थलिप्साका कारण जनता निराश र कुण्ठाग्रस्त भएको फाइदा उठाउँदै एउटा जमातले राजतन्त्रको खाँडो जगाउँदै गर्दा, हताश जनता आफ्ना दुर्दिन सुध्रिहाल्छ कि भन्दै आफैंले श्रीपेच खोसेर लखेटेका राजालाई देश बचाऊ को पुकार गरिरहँदा हाम्रो बौद्धिकवर्ग कुन गुफामा ध्यानमग्न थियो ? जनउत्तरदायित्वबाट विचलित हुँदै गरेका आआफ्ना नेताहरूलाई उत्तरदायी बनाउन यो वर्ग किन अग्रसर भएन ? हाम्रा कति बौद्धिक व्यक्तित्वहरू कुनै नेतालाई व्यक्तिगत एवम् दलीय स्वार्थभन्दा माथि उठेर काम गर्नुहोला भन्ने क्षमता राख्छन् ?आफूलाई थिंक ट्यांक मान्ने अनि सार्वजनिक जमघटहरूमा स्वतन्त्र विचारक भन्न चाहनेहरूले विगतमा आआफ्ना खेमाका नेता र मन्त्रीहरूलाई कति सचेत गराएका थिए ? यदि उनीहरूले नेतृत्ववर्गको महत्त्वाकांक्षाका कारण उत्पन्न हुन सक्ने विषम परिस्थितिको आकलन गरी खबरदारी गर्न सकेका भए आज हजारौं नेपालीको बलिदानबाट स्थापित व्यवस्था र संविधान नै खतरामा पर्न सक्ने अवस्था आउने थिएन होला । हाम्रा अधिकांश बौद्धिक व्यक्तित्व आफ्ना विचारसमूहका नेतामन्त्रीकहाँ दिन होइन, लिन मात्र जाने गर्छन् । बौद्धिक दरिद्रताको झोली थाप्दै आफू र आफ्नाहरूका लागि जागिर, बढुवा, कमाइ हुने ठाउँमा सरुवा, ठेक्कापट्टा, कमिसन आउने निकायमा नियुक्ति आदिकै अलख जगाउने बानी परिसकेको छ उनीहरूलाई ।भाषणमा शैक्षिक एवम् प्राज्ञिक क्षेत्रमा दलीय भागबन्डा हुनु हुँदैन भनेर नथाक्नेहरू विश्वविद्यालयका कक्षामा विद्यार्थीहरूको राजनीतिक आस्थाको पहिचान खोज्दै सोहीअनुरूप दृष्टिवक्रदृष्टि राख्नसम्म पछि पर्दैनन् । दलीय स्वार्थका लागि देशका कर्णधार युवा तथा विद्यार्थीहरूलाई विस्फोटक हतियार बनाउने संस्कृति विकसित भइरहँदा पनि कथित बौद्धिकवर्ग मौन किन ? राजनीतिक भागबन्डामा नेतृत्व तथा पदाधिकारी चयन गर्ने दुष्प्रवृत्तिको विरोध गर्नु सट्टा आफ्नो गच्छेअनुसारको बिलो थाप्नका लागि नेताका दरबारमा फ्रतिदिन सलामी टत्र्याउन जाने बुद्धिजीवीबाट कस्तो बौद्धिक चिन्तनको आशा गर्ने ? दलविशेषको झन्डामुनि सुस्ताउँदै तिनैको महिमा सुसेल्न नचाहने स्वतन्त्र र स्वाभिमानीहरूले सास फेर्ने हावामा सम्म प्रतिबन्ध लगाउन खोज्ने बौद्धिक जगत्ले राष्ट्रिय राजनीतिलाई कस्तो मार्गदर्शन गर्ला ?विकसित मुलुकहरूमा नेता तथा राजनीतिलाई लगाम लगाउनमा बौद्धिक वर्गको उपस्थिति देखिन्छ । त्यसैले त्यहाँको राजनीतिक नेतृत्व प्राध्यापक लगायतका बुद्धिजीवीहरूसँग सल्लाह लिन जाने गर्छन् । हामीकहाँ चाहिँ सरकार र राजनीतिक दलअनुरूपका प्राज्ञिक मञ्च बन्ने गर्छन् जसका पदाधिकारीहरू स्वतन्त्र रूपमा चुँसम्म गर्न सक्दैनन् । यस्तै बौद्धिक वर्गका कारण पनि आज मुलुकको राजनीति यति विघ्न अस्थिर हुन पुगेको हो । प्रधानमन्त्री तथा राष्ट्रपतिको चुनावी दूरदर्शिता पनि सम्भवतः यसैको उपज हो । कस्तो हास्यास्पद निर्णय, नयाँ आम निर्वाचनका सम्बन्धमा ! कोरोना महामारीका कारण लामो समयदेखि ठप्प जनजीवन, तहसनहस अर्थव्यवस्था, अन्योलग्रस्त शैक्षिक अवस्था, खानै नपाएर अति विपन्न वर्गले ज्यानै गुमाएका उदाहरणबीच यति अल्पावधिमा निर्वाचन गराउँछु भन्ने प्रधानमन्त्रीको कस्तो आँट ! विद्यमान प्रतिकूल परिस्थितिमा तीन महिनामा सर्वसाधारणले रीतपूर्वक बिहे त गर्न सक्दैनन् भने हाम्रोजस्तो गरिब राष्ट्रले आम निर्वाचन गर्ला भनेर कसरी पत्याउने ?नेताहरू कस्तो र कसको गुरुमन्त्र सुन्दा रहेछन् कि छलछाम अनि झुटको खेतीबाहेक केही गर्न जान्दैनन् ! नेतृत्वको कुर्सीमा कुन अलौकिक आनन्द हुँदो रहेछ कि एकपटक बसेपछि छोड्नै मन नलाग्ने ! विगतमा त कुर्सीका लागि सरकार र प्रतिपक्ष अनि विभिन्न दलबीच तानातान हुन्थ्यो तर यस पालि त्यसका लागि एउटै दलका नेताहरूबीच फोहोरी खेल देखेर सर्वसाधारणले नाकै छोप्नुपर्यो । सरकार तथा सत्तासीन दलको प्राथमिकता यही थियो त ? के यसैका लागि जनताले आफ्नो अमूल्य मत दिएका थिए ? आखिर दलहरूको राजनीति केका लागि ? देश र जनताका लागि त होइन रहेछ । यदि त्यसो हुन्थ्यो भने देश र जनताका अनेक प्राथमिकताप्रति आँखा चिम्लेर उनीहरूलाई घोर नैराश्यमा धकेल्दै यस प्रकारको निर्णय गरिँदैनथ्यो होला ।अहिले मुलुकको राजनीति तरल मात्र नभएर अत्यन्त धमिलो बनिरहेको छ । धमिलो पानीमा माछा मार्न पल्केका अनेक तत्त्वहरू नेपथ्यबाट दाउ हेरिरहेका छन् । यदि हाम्रो बौद्धिकवर्ग पनि निष्पक्ष भएर परिस्थितिको विश्लेषण गर्न सक्षम भइदिएको भए, सत्ताराजनीतिलाई निरन्तर खबरदारी गर्न सकेको भए हाम्रो राजनीति यस्तो विषम मोडमा पुग्ने थिएन होला । त्यसैले बेथितिको जिम्मेवारी यो वर्गले पनि लिनुपर्छ । अब हाम्रा बुद्धिजीवीहरू आफू स्वतन्त्र विचारक भएको यथार्थबोध गरेर निरर्थकको बौद्धिक विलासमा भन्दा परिस्थिति सम्हाल्ने उपाय खोज्नपट्टि लाग्नु सही अर्थको बौद्धिकता हुनेछ । समयको ऐनामा लागेको धूलोधब्बा हटाएर आफूलाई राम्ररी नियालेर, आत्मालोचनाले मनमस्तिष्क धोएर बिनाकुनै आग्रहपूर्वाग्रह, बाटो बिराएको हाम्रो राजनीतिक वृत्तलाई सही दिशाबोध गराउन सक्ने बौद्धिकवर्गको माग वर्तमानले गरिरहेको छ, निरर्थक बौद्धिक विलास होइन ।"
पैसा भएको भए त विषको सट्टा खानै किनेर खान्थे नि !,"एए, किन यत्ति भीडभाड गरेको ? के भएको ?डाक्टर साब, यो मान्छेले विष खायो ! भीडकै एक जनाले प्रश्नकर्तातिर टाउको घुमाउँदै भने ।भीडको बीचमा चार जनाले बोकेको स्ट्रेचरमा अधबैंसे पुरुष थिए ।लल, यहाँ बेडमा छिटो राख्नुस् त !हतारहतार स्ट्रेचरबाट अधबैंसे पुरुषलाई निकाली आकस्मिक कक्षको बेडमा सुताइयो । बोकेर ल्याउने चार जनासँगै केही महिलापुरुष पनि थिए । धुलिखेल अस्पतालको आकस्मिक कक्ष सानै थियो । आकस्मिक कक्षकी सिस्टरले बिरामीका दुई सहयोगीबाहेक अरूलाई बाहिरै बस्न अनुरोध गरिन् ।ड्युटी डाक्टरले छिट्टै बिरामीको जाँच सुरु गरे । बिरामीको नाडी छाम्दै, आँखा र जिब्रो हेर्दै सहयोगीलाई सोधे, के विष खाएको ?खै, हामीले थाहा पाएनौं । जहानलाई थाहा होला । एक सहयोगीले भने ।खै, यहाँ आउनू त भाउजू । उहाँले के खानुभएको, डाक्टर साबलाई भन्दिनू त ! अर्का सहयोगीले बिरामीकी श्रीमतीतिर हेर्दै भने ।आलुको कीरा मार्ने औषधि, हजुर ! रुन्चे स्वरमा श्रीमतीले भनिन् ।बिरामी जाँच्दै डाक्टरले फेरि सोधे, बट्टा ल्याउनुभएको छ ?मेटासिड होला, सर ! एक सहयोगी बोले ।ठीक छ । हामी यहाँ उपचार गर्छौं । तपाईंहरू बाहिर बस्नुस् है ! डाक्टरले भने ।कीरा मार्ने औषधिमा प्रायः अर्गानोफोस्फोरस बारीमा प्रयोग हुन्थ्यो । त्यही औषधि खाएर अर्धचेत भएकाहरूलाई अस्पताल ल्याइपुर्याउनु नियमितजस्तै हुन्थ्यो । सो बिरामीको जाँच गर्दा त्यही किसिमको कीरा मार्ने औषधिको असर देखिएको हुनाले तदनुसार नै उपचार थालियो । आकस्मिक कक्षकी सिस्टर र डाक्टरले बिरामीको नाकबाट पाइप हाले, हातको नसाबाट क्यानुला हालेर औषधि दिए, ईसीजी जोडे, लुगा सबै फेरिदिए । यत्ति गर्नुअघि आफैंले पनि गाउन, मास्क, ग्लोभ्स लगाएका थिए । सबै आकस्मिक उपचार भैसकेपछि बिरामीलाई आईसीयूतिर पठाउन लागियो ।सिस्टरले आकस्मिक उपचारपछि नाम दर्ता, क्यानुला, नाकबाट हाल्ने पाइप, सलाइन र केही औषधिको शुल्क गरी ७०० रुपैयाँजतिको बिल तिरेर आउन सहयोगीहरूलाई अनुरोध गरिन् । तर सहयोगीहरू हामी त छिमेकी मात्र हौं, यहाँसम्म ल्याउन सहयोग गर्यौं, हामीसँग पैसा छैन भन्दै दायाँबायाँ लागे । बेलुकाको समय ।गाडी पाइँदैन, जाऔं भन्दै चारपाँच जना फर्के ।डाक्टर, उहाँहरू त छिमेकी मात्र, अनि पैसा पनि छैन रे ! के गर्ने ? सिस्टरले डाक्टरलाई सोधिन् ।डाक्टरले अलि छरपस्ट भैसकेको भीडमा गएर भने, अनि उपचार गर्न शुल्क तिर्नुपर्छ त !हामी त तिर्न सक्दैनौं । जहानलाई सोध्नू न !बिरामीकी श्रीमती आकस्मिक कक्षबाहिरै भुइँमा थचक्क बसेर रोइराखेकी थिइन् । अरू छिमेकीहरू त्यति भन्दै रोइराखेकी ती महिलासँग बिदा मागेर हिँडे । हेर्दाहेर्दै सबै गए । दिदी, यो उपचारको पैसा तिरेर आउनुपर्ने ! भनूँनभनूँ, दोमन हुँदै भने डाक्टरले ।केही जवाफ आएन । एक छिन सिस्टर र डाक्टर अरू चाँजोपाँजो मिलाउनपट्टि लागे । अस्पतालको नियमअनुसार शुल्क तिर्नुपर्ने । भर्ना गर्दा केही धरौटी । अँध्यारो भैसकेको थियो । सबै गाउँले फर्किसकेका थिए । बिरामीकी श्रीमती एक्लै । रोएर थाकेको अनुहार, घरमै लगाइराखेका फरिया, ब्लाउज र चप्पल । बालुवा गाविसकी बासिन्दा । अरूको खेती कमाइ खाने ।बिरामी भर्ना गर्न डाक्टरले एकपटक फेरि अनुरोध गरे ।दिदी, उहाँलाई भर्ना गर्नुपर्यो । अघिको पनि पैसा तिरेर आउनुस् न !उत्तर आएन ।के गर्ने, दिदी ? फेरि सोधे ।उनले रुँदै भनिन्, मसँग पैसा छैन । पैसा भएको भए त हामीले खानै किनेर खान्थ्यौं नि ! मेरो श्रीमान्ले विष किन खानुहुन्थ्यो र ?डाक्टर किंकर्तव्यविमूढ भए । टोलाए ।घरमा लालाबालाले के गरे होलान् ! के खाए होलान् ! रोएर टुक्रिएको आवाज निस्क्यो । सायद मनको पीडा छुट््यो । डाक्टरलाई सुनाउन बोलेकी थिइनन् उनले । डाक्टरसँग बोल्ने शब्द थिएन । कुनामा गएर कसैले नदेख्ने गरी दुई थोपा आँसु पुछे । आएर सिस्टरलाई भने, अहिले सबै यहीँबाटै गरिदिनू । भोलि म प्रशासनमा भनेर च्यारिटी गराउँछु ।बिरामी आईसीयूमा भर्ना भए ।लौ दिदी, अहिले तपाईं खाना खाएर आउनू, डाक्टरले केही रुपैयाँ ती महिलाको हातमा राखिदिँदै भने, बिरामीको उपचार हामी गरिदिऔंला ।बिरामी सातौं दिन सकुशल अस्पतालबाट बिदा भए ।मेरा सहकर्मी चिकित्सकको यो अनुभव २०६१ सालतिरको हो । यस्तै मिल्दाजुल्दा घटना अरू थुप्रै मित्रले पनि बेहोर्दै आएका थिए, त्यस बेला ।धेरैजसो बिरामी गाउँठाउँबाट आउने । सबैसँग पुग्दो पैसा हुँदैन । धेरैजसोको उपचार खर्च जोहो गर्ने बानी पनि हुँदैन । खाने, लाउने, केटाकेटी पढाउने, घरखर्च चलाउने नै अधिकांशको मुख्य ध्याउन्न हुन्छ । केही बचत गर्नेहरूलाई त्यति गाह्रो नहुने । गाह्रो हुनेले सरसापटी, ऋण काढेर चलाउनुपर्ने । धुलिखेल अस्पतालमा शुल्क तिर्नुपरे पनि सर्वसाधारणको पहुँच होस् भन्ने उद्देश्यले त्यो थोरै थियो । तिर्नै नसक्नेलाई निःशुल्क पनि हुन्थ्यो । तर सञ्चालन खर्च आफैं जुटाउनुपर्ने संस्थाहरूका लागि चिकित्सा सेवाको विस्तार र निरन्तरतामा चुनौती पनि थियो, छ ।संसारमै चिकित्सा सेवामा विविधता र विशिष्टतासँगै सेवाशुल्क पनि महँगो हुँदै जाँदा सर्वसाधारणको पहुँचमा जटिलता थपिँदै गएको महसुस हुन्छ । यस्तै परिवेशमा स्वास्थ्य सेवा बिमाको आवश्यकता धेरै महसुस हुन्थ्यो ।अहिले, केही वर्षदेखि स्वास्थ्य बिमा सुरु भएको छ । गरिब, न्यून आय भएका जनतालाई लक्षित गरिएको यो बिमा धेरै जिल्लामा लागू भएको छ ।अचेल धुलिखेल अस्पताल आउने ग्रामीण तथा सहरी भेगका अधिकांश जनताको स्वास्थ्य बिमा गरिएको छ । स्वास्थ्यकर्मी तथा अस्पतालका साथीहरू सुनाउँछन् अहिले आकस्मिक कक्षमा ल्याइएका बिरामीलाई आवश्यकताअनुसार सीटी स्क्यान गर्न पैसा छ कि छैन भनेर सोध्नुपर्दैन, आईसीयूमा राख्न डिपोजिट माग्नुपर्दैन, बिमाकै कागजबाट सहज भएको छ । यो सेवालाई अझ विस्तार र समयानुसार परिमार्जन गर्न अनि सबै अस्पतालमा उपलब्ध गराउन सक्यौं भने स्वास्थ्य सेवा सबैको पहुँचमा हुन्छ । सबैले आवश्यकताअनुसार उपचार पाउँछन् । कोही बिरामीले फलानो अस्पताल पुग्न पाए हुन्थ्यो कि भन्नुपर्ने पनि नहुन सक्छ ।"
ट्रम्पलाई पदबाट हटाऊन डेमोत्रेटको दबाब,"वासिङ्टन (एजेन्सी) अमेरिकी राष्ट्रपति डोनाल्ड ट्रम्पलाई पदबाट हटाउन डेमोक्रेटहरूले कसरत सुरु गरेका छन् । त्यसका लागि तल्लो सदन हाउस अफ रेप्रिजेन्टेटिभ्सकी सभामुख नान्सी पेलोसीले उपराष्ट्रपति माइक पेन्सलाई निरन्तर दबाब दिएकी छन् । अमेरिकी कंग्रेस (संसद्) मा गतसाता भएको आक्रमणका लागि मुख्य जिम्मेवार रहेको भन्दै डेमोक्रेटहरूले ट्रम्पलाई पदबाट हटाउन चाहेका हुन् । उपराष्ट्रपति पेन्सले ट्रम्प राष्ट्रपति पदमा रहिरहन अयोग्य रहेको घोषणा गर्नुपर्ने डेमोक्रेटहरूको माग छ । अमेरिकी संविधानको २५ औं संशोधनअनुसार उपराष्ट्रपतिले बहालवाला राष्ट्रपति पदमा बसिरहन अयोग्य रहेको घोषा गर्न सक्नेछन् । त्यसका लागि सांसदहरूले प्रस्ताव ल्याउने अपेक्षा गरिएको बीबीसीले जनाएको छ । तल्लो सदनका डेमोक्रेटहरूले राष्ट्रपतिविरुद्ध दंगालाई प्रोत्साहन गरेको आरोप लगाउने योजना बनाएका हुन् । उपराष्ट्रपति पेन्सले भने उक्त आग्रह अस्वीकार गर्ने बताएका जनाइएको छ । पेन्सले राष्ट्रपति हटाउने घोषणा गरेको खण्डमा संसद्मा ट्रम्पविरुद्ध महाअभियोग लगाउने प्रस्तावमाथि हाउस अफ रेप्रिजेन्टेटिभ्समा मतदान हुनेछ । एक डेमोक्रेट नेताका अनुसार त्यस्तो मतदान छिटोमा मंगलबारसम्ममा हुनेछ । संसदीय दलका सचेतक जेम्स क्लाइबर्नले सीएनएनसँग उक्त कदम यो साता उठाउन सकिने बताए । तर जो बाइडेनको पहिलो एक सय दिनको कार्यकाल पूरा नहुँदै डेमोक्रेटिक दलले माथिल्लो सदन सिनटमा सुनुवाइका लागि प्रस्ताव नपठाउन सक्छ । बाइडेनले जनवरी २० मा पदभार ग्रहण गर्दै छन् । ट्रम्पले बाइडेनको शपथ ग्रहण समारोहमा आफू उपस्थित नहुने बताइसकेका छन् । आफ्नो प्राथमिकता निर्धारण गरी त्यसलाई कार्यान्वयनको गति दिन राष्ट्रपतिमा निर्वाचित बाइडेनलाई एक सय दिन दिऊँ, क्लाइबर्नले भने । त्यसबाट बाइडेनलाई मन्त्रिपरिषद् गठन गर्न र कोरोना भाइरससँग जुध्ने, अर्थतन्त्र सुधार्नेलगायत नीति सुरु गर्ने बाटो खुल्नेछ । यदि माथिल्लो सदनले महाअभियोग प्रस्ताव प्राप्त गरेमा ती कुराका निम्ति पर्खिनुपर्ने हुन सक्छ । राष्ट्रपति कार्यालय ह्वाइटहाउसले राजनीति प्रेरित भन्दै महाअभियोगको सम्भावना खारेज गरेको बीबीसीले जनाएको छ । त्यस्तो कदमले देशलाई थप विभाजित गर्न मात्र सघाउने ह्वाइटहाउसको भनाइ छ । यदि उक्त प्रक्रिया अघि बढेमा ट्रम्प अमेरिकी इतिहासमा दुईपटक महाअभियोगको सामना गर्ने पहिलो राष्ट्रपति हुनेछन् । त्यो सम्भव हुनका निम्ति महाअभियोगको आरोप तल्लो सदनबाट पारित हुनुपर्नेछ । तल्लो सदनबाट पारित भएपछि मात्र उक्त प्रस्ताव सिनेटमा जानेछ, जहाँ राष्ट्रपतिलाई हटाउन दुईतिहाइ मत आवश्यक हुन्छ ।यदि उनलाई दोषी ठहर्याइयो भने ट्रम्पलाई फेरि सार्वजनिक कार्यालयको जिम्मेवारीमा रोक लगाउन सिनेटले पनि मतदान गर्न सक्छ । तर तल्लो सदनका सांसद क्लाइबर्नले १० दिनमा ट्रम्पले राष्ट्रपति कार्यालय छोड्नुअघि उनलाई महाअभियोग लगाउन र सुनुवाइ गर्न आफूले सम्भव नदेखेको बताएका छन् । लगभग सबैजसो डेमोक्रेट तथा केही रिपब्लिकनहरूले ट्रम्पमाथि बुधबार संसद्मा भएको हिंसालाई प्रोत्साहित गरेको आरोप लगाएका छन् । उक्त हिंसाका क्रममा पाँच जनाको ज्यान गएको थियो । घटनापछि ट्वीटर, फेसबुकलगायत सामाजिक सञ्जालले राष्ट्रपति ट्रम्पका खाता बन्द गरिदिएका छन् । हालसम्म कुनै पनि रिपब्लिकन सांसदले ट्रम्पलाई दोषी ठहर्याउने पक्षमा मतदान गर्ने भने बताइसकेका छैनन् । रिपब्लिकन सिनेटर प्याट टुमीले राष्ट्रपति ट्रम्पलाई राजीनामा दिन आग्रह गरेका छन् । उनले भने, मेरो विचारमा देशका निम्ति उत्तम बाटो भनेको राष्ट्रपतिले राजीनामा दिने र जतिसक्दो चाँडो टाढा जाने नै हो । देशका लागि त्यो नै सबैभन्दा राम्रो रहेको भए पनि आफूले त्यो सम्भावना नदेखेको उनको भनाइ छ । यसअघि अलास्काकी सांसद लिसा मर्कावस्कीले राष्ट्रपति ट्रम्पलाई पदत्याग गर्न आग्रह गरेकी थिइन् । ट्रम्पलाई राजीनामा दिन आग्रह गर्ने उनी पहिलो रिपब्लिकन हुन् ।"
भारतीय सर्वोच्च अदालतद्वारा सरकारलाई चेतावनी,"भारतको सर्वोच्च अदालतले केन्द्र सरकारलाई आन्दोलनरत किसानहरूसँग हालसम्मको छलफलबाट निराश बनेको र परिस्थिति बिग्रँदै गएका कारण विवादास्पद तीनवटा कृषि कानुन तत्काल स्थगन नगरे आफूले रोक्ने चेतावनी दिएको छ । केन्द्र सरकारले नयाँ कृषि कानुनका विरुद्ध परेको रिटको सुनुवाइका क्रममा अदालतको त्यस्तो चेतावनी दिएको हो । वार्तामा के भइरहेको छ भन्ने हामीलाई थाहा छैन । त्यसैले केही समयका लागि कानुनलाई किन स्थगन नगर्ने ? प्रधानन्यायाधीश बोब्डेलाई उद्धृत गर्दै लाइभ ल इनले लेखेको छ । साथै अदालतले किसान आन्दोलनप्रति सरकारले देखाएको व्यवहारप्रति असन्तुष्टि प्रकट गरेको छ । सरकारले आन्दोलनप्रति देखाएको व्यवहारले निकै निराश बनाएको छ । कानुन ल्याउनुअघि केकस्तो छलफल गरियो थाहा छैन । धेरै राज्यहरू यसको विरोधमा छन्, बोब्डेले भनेका छन् । यदि परिस्थिति बिग्रिएको खण्डमा हामी दोषी हुनेछौं । हामी कोही पनि घाइते नहोस् र हाम्रो हातमा रगत नलागोस् भन्ने चाहन्छौं, बोब्डेले भनेका छन् । त्यसैगरी अदालतले आन्दोलनरत पक्षलाई यदि कानुन स्थगन गरिएको खण्डमा आन्दोलन जारी रहन्छ वा रहँदैन भनेर सोधेको बताइएको छ । साथै अदालतले समस्या समाधानका लागि एउटा स्वतन्त्र समिति बनाउनपर्ने र त्यसको रिपोर्टका आधारमा अघि बढ्नुपर्ने प्रस्तावसमेत गरेको छ । कानुनका कारण आन्दोलन सुरु भएको छ । त्यसैले सरकारलै नै आन्दोलनलाई सम्बोधन गर्नुपर्छ, हामीहरू समस्या समाधानका लागि वार्ताको वातावरण सहज बनाउन एउटा समितिको प्रस्ताव गछौंं । त्यतिबेलासम्म कानुनलाई स्थगन गर्न सकिन्छ, यो हामीहरू केन्द्र सरकारले समाधान गर्न नसकेका कारण गर्दै छौं प्रधानन्यायाधीश बोब्डे, न्यायाधीशहरू एएस बोपना र भी रामासुब्रमण्यमको इजालसले भनेको थियो । बहसका क्रममा सरकार पक्षका वकिलहरूले कृषि कानुन असंवैधानिक नभएको हुँदा अदालतले रोक आदेश जारी गर्न नसक्ने जिकिर गरेका थिए । त्यसको जवाफमा प्रधानन्यायाधीश बोब्डेले आफूहरूले कानुनलाई असंवैधानिक नभनेको तर यसका कारण हुन सक्ने जीउधनको सम्भावित क्षति रोक्नका लागि प्रस्ताव पेस गरेको बताएका थिए । सरकारले ल्याएको तीनवटा नयाँ कृषि कानुनको विरोधमा विगत पाँच महिनादेखि विभिन्न राज्यका किसानहरू आन्दोलनरत छन् । सरकारले ल्याएको नयाँ कृषि कानुन खारेज हुनुपर्ने र कृषि उपजको न्यूनतम समर्थन मूल्य निर्धारण गर्नुपर्ने उनीहरूको माग छ । सरकारले बेवास्ता गरे पछि उनीहरू गत ११ मंसिरदेखि पन्जाब, राजस्थान, हरियाणालगायतका राज्यबाट आएका किसानहरू दिल्लीको सीमामा धर्ना दिएर बसेका छन् ।"
दिल्लीमा देखियो बर्डफ्लु,"नयाँदिल्ली (कास) भारतको राजधानी नयाँदिल्लीमा पनि बर्डफ्लु देखिएको छ । दिल्लीका मयूर बिहार, सरिता बिहार, सञ्जय ताल र द्वारकामा केही दिनअघि मरेका हाँस र कागहरूको परीक्षण गरिएको थियो । सोमबार बिहान आएको रिपोर्टले ती चराहरूमा बर्डफ्लु पुष्टि गरेको छ । बर्डफ्लु पुष्टि भएसँगै दिल्ली सरकारले पक्षीहरूको आयातमा रोक लगाउने निर्णय गरेको छ । साथै गाजीपुरस्थित मुलुककै ठूलो पोल्टी बजारलाई बन्द गरिएको छ । सबैभन्दा पहिले हिमाचलको काँगडा जिल्लाअन्तर्गतको पोंग ड्याम ताल आरक्ष क्षेत्रमा मरेका १८ सयभन्दा बढी आप्रवासी हाँसमा बर्डफ्लुको संक्रमण पुष्टि भएको थियो । संक्रमण पुष्टि भएपछि आरक्ष प्रशासनले पर्यटकहरूसँगै स्थानीयहरूको प्रवेशमा रोक लगाएको छ । त्यहाँ मरेका चराहरूमध्ये ९० प्रतिशत आप्रवासी हाँस भएको आरक्षका अधिकारीहरूलाई उद्धृत गर्दै भारतीय सञ्चारमाध्यमहरूले जनाएका थिए । त्यस क्षेत्रमा बर्सेनि लाखको हाराहारीमा त्यस्ता चराहरू हिमालय क्षेत्र पार गर्दै मध्य एसिया, रुस, मंगोलियालगायतका क्षेत्रबाट त्यहाँ आउने गरेका छन् । बर्डफ्लु पुष्टि भएपछि काँगडा जिल्लाका फतेहपुर, देहरा, जवाली, इन्दोरालगायतका क्षेत्रमा कुखुरा, हाँस र तिनको मासु र अन्डालगायतका उत्पादन खरिदबिक्री र निकासी गर्न प्रतिबन्ध लगाइएको थियो । यसबीच भारतको केन्द्र सरकारले देशभरि नै सावधानी अपनाउन राज्य सरकारहरूलाई विशेष निर्देशन दिएको छ । हालसम्म दिल्लीलगायत नौ राज्यमा बर्ल्डफ्लुको संक्रमण पुष्टि भएको छ । दिल्ली छेउको हरियाणा राज्यमा बर्ल्डफ्लुबाट सबैभन्दा बढी चराहरू मरेका छन् । त्यहाँ पछिल्लो केही हप्तामा मात्र ४ लाखभन्दा बढी चरा मरेको बताइएको छ । बर्डफ्लु एच५एन१ जातिको विषाणुको कारण पक्षीहरूमा लाग्ने रुघाखोकी जस्तो एक प्रकारको रोग हो । यो रोगबाट जंगली र घरपालुवा दुवैथरीका पक्षीहरू संक्रमित हुने भए पनि विशेषगरी घरपालुवा पक्षीहरूका लागि बढी घातक मानिन्छ । र, मानव स्वास्थ्यका लागि पनि यो भाइरस जोखिमयुक्त मानिन्छ । सन् २००६ मा भारतले बर्डफ्लुका कारण ठूलो क्षति व्यहोरेको थियो । खुला सीमामा कारण भारतबाट कुखुराहाँस र तिनका चिल्ला र अन्डा चोरीपैठारी हुने गरेको छ । भारतमा बर्ल्डफ्लु देखिएका कारण त्यस किसिमको चोरीपैठारी नरोक्ने हो भने नेपालमा पनि यो संक्रमण भित्रिन सक्ने देखिन्छ । सँगै आप्रवासी चराहरूका कारण पनि संक्रमण फैलने जोखिम बढी हुने गरेको छ । आप्रवासी चराहरूका लागि नेपालम पनि गतिलो गन्तव्यका रूपमा चिनिन्छ ।"
कोरियाली वर्कर्स पार्टीको महासचिवमा किम,सोल (एजेन्सी) उत्तर कोरियाली सर्वोच्च नेता किम जोङउन सत्तारूढ दल वर्कर्स पार्टीको महासचिवमा निर्वाचित भएका छन् । पार्टीको आठौं अधिवेशनले किमलाई महासचिवमा निर्वाचित गरेको राज्यद्वारा सञ्चालित कोरियाली समाचार संस्थाले सोमबार जनाएको छ । पार्टीको महासचिवका रुपमा उनभन्दा अगाडि उनका बुबा र त्योभन्दा अगाडि हजुरबुबाले नेतृत्व प्रदान गरेका थिए । पार्टीको महाधिवेशन र बैठकले किमलाई महासचिव बनाउने विषयमा सर्वसम्मत निर्णय गरेको समाचारमा जनाइएको छ । उत्तर कोरियाको सर्वोच्च नेता उत्तर कोरियाली सेनाको सर्वोच्च कमान्डरसमेत रहने व्यवस्था छ । त्यसबाहेक उनी राज्यका अरू पनि धेरै प्रमुख जिम्मेवारीमा रहेका छन् । उनले केही समयअघि पार्टीको अर्को शक्तिशाली जिम्मेवारी आफ्नै बहिनीलाई दिएका थिए । सत्तारूढ दलमा उनको परिवारको दबदबा रहेको छ । उत्तर कोरियाको वर्कर्स पार्टीको महासचिवमा निर्वाचित भएकोमा किमलाई चिनियाँ कम्युनिस्ट पार्टीका महासचिव तथा चिनियाँ राष्ट्रपति सी चिनफिङले बधाई दिएका छन् । सीले सोमबार किमलाई बधाई सन्देश पठाउंँदै आगामी कार्यकाल थप प्रभावकारी बनाउन शुभकामना पनि दिएका छन् । महासचिवका रूपमा किमसंगको सहकार्य पनि राम्रो हुने सीको विश्वास छ ।
अध्ययन र छलफलपछि मात्र कार्यान्वयन गर्न माग,"निजी क्षेत्र सम्बद्ध संघसंस्थाले कृषिमा प्रत्यक्ष वैदेशिक लगानी खुला गर्ने विषयमा अध्ययन र छलफल गरेर मात्रै कार्यान्वयनमा जानुपर्ने धारणा सार्वजनिक गरेका छन् । नेपाल उद्योग वाणिज्य महासंघ, नेपाल उद्योग परिसंघ र नेपाल चेम्बर अफ कमर्सले सयुक्त रूपमा धारणा सार्वजनिक गर्दै वैदेशिक लगानीबाट भित्रिने प्रविधि, उपयोग गरिने कच्चापदार्थ र निर्यातको अवस्था हेरेर मात्र कार्यान्वयनमा जानुपर्ने बताएका हुन् । निजी क्षेत्रका तीन ठूला संगठनले कृषिमा विदेशी लगानीबारे दुईबुँदे धारणापत्रसमेत तयार पारेका छन् । उक्त धारणापत्र सरकारलाई पेस गर्नेसमेत निर्णय गरेको जनाइएको छ ।कुनै पनि विदेशी लगानीको विरोधी छैनौं । विदेशी लगानी आउनुपर्छ । विदेशी लगानी आउँदा प्रविधि आउँछ, पैसा पनि आउँछ । साथै म्यानेजमेन्ट कौशलता पनि भित्रिन्छ, नेपाल उद्योग वाणिज्य महासंघका अध्यक्ष शेखर गोल्छाले भने, कृषिमा एकैपटक विदेशी लगानी खुला गरे हालसम्म नेपालमा भइसकेको सबै लगानीमा अवरोध हुने सम्भावना छ । त्यसले गर्दा अध्ययन र छलफल गरेर मात्रै विदेशी लगानी खुला गरौं भनेका छौं । कृषिमा धेरै स्टक होल्डर रहेको र त्यसलाई प्रभावित पार्ने जोखिम रहेको उनले बताए । हाम्रो लगानी गर्ने क्षमता कम भयो भनेर डराएका होइनौं । सामना गर्न तयार छौं । सिमेन्टमा विदेशी लगानी आएपछि नै मूल्य घटेको छ । तर, प्रश्न विदेशी लगानीले जहाँ असर गर्न सक्छ, त्यो अध्ययन गरेर मात्रै खुला गर्नुपर्छ, उनले भने । कृषिमा विदेशी लगानी गर्नुहुँदैन भनेर २ वर्षअघि संसद्ले ऐन पास गरेको हो । अहिलै फेरि घुमाउरो पारामा विदेशी लगानी खुला भन्ने आयो, यसले चिन्ता लागेको छ, उनले भने । गोल्छाले भारतकै उदाहरण दिँदै कृषिमा छनोट गरेर कुनैकुनै क्षेत्रलाई मात्रै विदेशी लगानी खुला गरेको बताए । त्यहाँ पनि सबैमा खुला गरिएको छैन, उनले भने, अन्य मुलुकले पनि आफ्ना किसानलाई संरक्षण गर्न नीति बनाउँछन् । नेपालमा भने ७५ प्रतिशत निर्यात गर्ने सर्तमा कृषिका सबैजसो क्षेत्रमा विदेशी लगानी खुला गर्ने निर्णय मन्त्रिपरिषद् बैठकले गरेको हो । तीनै संगठनका अध्यक्ष बसेर सहमति गरी संयुक्त धारणा बनाइएको चेम्बर अफ कमर्सका अध्यक्ष राजेशकाजी श्रेष्ठले बताए । प्राविधिक रूपमा लगानी हुनुपर्छ । तर छलफल गरेर मात्रै ल्याउनुपर्यो, उनले भने । निजी क्षेत्रले सार्वजनिक गरेको धारणापत्रमा विदेशी लगानी मुलुकका लागि अत्यावश्यक भएको भन्दै लगानी प्रवर्द्धन गर्न सरकारले जनाएका विगतका प्रतिबद्धता पूरा गर्नुपर्नेसमेत उल्लेख छ । यससँग सम्बन्धित नीतिनियम, निर्देशिका, कार्यविधि बनाउँदा वा कुनै संशोधन गर्दा निजी क्षेत्रसँग अनिवार्य छलफल गनुपर्नेमा समेत तीनै संगठनको जोड छ । कृषि क्षेत्रमा विदेशी लगानी खुला गर्ने सन्दर्भमा त्यसबाट भित्रिने प्रविधि, यसले उपयोग गर्ने कच्चापदार्थ र निर्यातको अवस्था हेरेर मात्र निर्णय गर्नु आवश्यक हुन्छ, सोमबार जारी संयुक्त धारणापत्रमा भनिएको छ, त्यसैले उच्चतम प्रविधि भित्र्याउने, स्वदेशी कच्चापदार्थ उपयोग गर्ने र अधिकांश हिस्सा निर्यात गर्न सक्ने सम्भाव्यताको विस्तृत अध्ययन गरेर मात्र कृषिमा विदेशी लगानी खुला गर्ने निर्णय कार्यावन्यनमा लगिनुपर्ने माग गर्दछौं ।सरकारले पुस २० गते राजपत्रमा सूचना प्रकाशन गरेर कृषिमा वैदेशिक लगानी खुला गरेको हो । उद्योग, वाणिज्य तथा आपूर्ति मन्त्रालयले जारी गरेको सूचनाअनुसार औद्योगिक व्यवसाय ऐन२०७५ ले परिभाषित गरेका ठूला उद्योगमा विदेशी लगानी खुला भएको छ । ऐनअनुसार ५० करोड रुपैयाँभन्दा बढी लगानीका ठूला उद्योग हुन् । यो व्यवस्थाअनुसार ५० करोड रुपैयाँभन्दा बढी लगानीका पशुपन्छीपालन, माछापान, मौरीपालन, फलफूल, तरकारी, तेलहन, दलहन, दुग्ध व्यवसाय र कृषिका प्राथमिक उत्पादनसँग सम्बद्ध उद्योगमा विदेशी लगानी खुला भएको छ । उनीहरूले ७५ प्रतिशत निर्यात भने गर्नुपर्नेछ । स्वदेशी कृषि उद्यमीहरूले भने यसको विरोध गरिरहेका छन् ।नेपाल उद्योग परिसंघका अध्यक्ष सतीशकुमार मोरले पनि कृषिमा वैदेशिक लगानीबारे स्पष्ट धारणा बनाइएको बताए । वैदेशिक लगानी चाहिँदैन भन्ने होइन, लगानी रोक्न पनि हुँदैन । कृषिमा किसानको चासो धेरै छ । त्यसमा अध्ययन गरेर मात्रै गरौं, उनले भने, विदेशी लगानी खुला गर्दै गर्दा स्वदेशी कच्चापदार्थ नै प्रयोग हुने निश्चित हुनुपर्छ । स्वदेशी उद्यमीहरूले चोर बाटोबाट गरिएको निर्णय कार्यान्वयन भए करिब ८५ अर्ब रुपैयाँ लगानी जोखिममा पर्ने बताउँदै आएका छन् ।"
नेपालको स्याटलाइट राख्न ९ कम्पनी इच्छुक,"यी हुन् इच्छुक कम्पनी  बेइजिङ स्पेसकी टेक्नोलोजी, चीन युरोकन्सल्ट, फ्रान्स  लन्डन इकोनोमिक लिमिटेड, बेलायत  केपीएमजी एग्रो जेभी, भारत स्पेस पार्टनरसिप इन्टरनेसनल, अमेरिका एसथ्री टेल, यूएई  किस्पेटिमको जेभी, बेलायत सेलेस्टियल कन्सल्टिङ, सिंगापुर  स्पेसटेक पार्टनर्स, जर्मनी"
धितोपत्र व्यवसायीलाई सीएसआर अनिवार्य,"काठमाडौं (कास) धितोपत्र व्यवसायीले वार्षिक खुद नाफाको न्यूनतम १ प्रतिशत रकम संस्थागत सामाजिक उत्तरदायित्व (सीएसआर) मा खर्च गर्नुपर्ने भएको छ । नियामक निकाय धितोपत्र बोर्डले सोमबार उक्त निर्देशन दिएको हो । उक्त रकम लगानीकर्ताको ज्ञान तथा सचेतना अभिवृद्धि गर्ने काममा उपयोग गर्न पनि बोर्डले भनेको छ । यो व्यवस्थापछि बैंक तथा वित्तीय संस्थाले जस्तै धितोपत्र व्यवसायीले पनि खुद रकमको १ प्रतिशत सीएसआरमा छुट्याउनुपर्नेछ । मर्चेन्ट बैंकरका सन्दर्भमा संस्थागत सामाजिक उत्तरदायित्वसम्बन्धी व्यवस्था यसअघि नै कार्यान्वयनमा आइसकेको छ । खुद नाफाको न्यूनतम १ प्रतिशत रकम सीएसआर कोषमा छुट्टयाउने र प्रमुख रूपमा उक्त कोषमार्फत लगानीकर्ताको ज्ञान तथा सचेतना अभिवृद्धि गर्ने कामका लागि खर्च गर्नुपर्नेछ, बोर्डले जारी गरेको विज्ञप्तिमा भनिएको छ, सो रकमबाट बजारसम्बन्धी शिक्षा तथा सचेतना अभिवृद्धि कार्यक्रम सञ्चालन हुने भएकाले लगानीकर्तालाई सुसूचित निर्णय लिन सहयोग पुग्छ । जसबाट लगानीकर्ताको हित हुनुका साथै बजार विकास विस्तारमा समेत सहयोग पुग्ने बोर्डको दाबी छ ।"
पुनर्कर्जाका लागि फेरि आवेदन आह्वान,"काठमाडौं (कास) बैंक तथा वित्तीय संस्थालाई एकमुस्ट रूपमा दिने पुनर्कर्जाका लागि राष्ट्र बैंकले दोस्रो चरणको आवेदन आह्वान गरेको छ । पहिलो चरणमा प्राप्त आवेदन स्वीकृत गरिसकेपछि दोस्रो चरणका लागि आवेदन आह्वान गरिएको राष्ट्र बैंकले जनाएको छ । यसअनुसार बैंक तथा वित्तीय संस्थाले आउँदो माघ १६ भित्र आवेदन संकलन गरी राष्ट्र बैंकमा बुझाउनुपर्नेछ । दोस्रो चरणमा थप ९८ अर्ब ५० करोड रुपैयाँका लागि आवेदन मागिएको राष्ट्र बैंक नियमन विभाग प्रमुख देवकुमार ढकालले जानकारी दिए । लघुवित्त वित्तीय संस्थालाई एकमुस्ट रूपमा दिने भनिएको १० प्रतिशत रकमका लागि पनि आवेदन आह्वान भएको छ, उनले भने, लघुवित्तलाई करिब २१ अर्ब २५ करोड रुपैयाँ प्रदान गरिनेछ ।हालसम्म ४० हजार ९ सय ८३ जना ऋणीलाई ५० अर्ब ७ करोड रुपैयाँ पुनर्कर्जा प्रवाह गर्ने बैंक तथा वित्तीय संस्थालाई एकमुस्ट रूपमा रकम दिइसकेको छ । यस्तै राष्ट्र बैंकले सिधै प्रवाह गर्ने २० प्रतिशत पुनर्कर्जामध्ये हालसम्म २ सय २१ ऋणीलाई ३२ अर्ब ६४ करोड २० करोड रुपैयाँ प्रदान गरिएको छ । दोस्रो चरणमा बैंक तथा वित्तीय संस्था र लघुवित्त वित्तीय संस्थालाई पुनर्कर्जा प्रवाह गरेपछि यो वर्षको सीमा पूरा हुने ढकालले बताए । हाल पुनर्कर्जा कोषमा रहेको रकमको ५ गुणासम्म पुनर्कर्जा प्रवाह गर्न पाउने व्यवस्था कार्यविधिमा छ । सो व्यवस्थाअनुसार राष्ट्र बैंकले २ खर्ब ११ अर्ब ५० करोड रुपैयाँ बराबरको पुनर्कर्जा प्रवाह गर्न पाउँछ । हाल कोषमा करिब ४२ अर्ब रुपैयाँ छ ।"
हाम्रो पात्रोबाट म्यासेज तथा भिडियो कल,काठमाडौं (कास) हाम्रो पात्रोले अडियो तथा भिडियो कल र म्यासेज सेवा सुरु गरेको छ । कम्पनीले एन्ड्रोइड प्रयोगकर्ताका लागि इन्स्ट्यान्ट म्यासेजिङ सेवाका रूपमा हाम्रो म्यासेज सञ्चालनमा ल्याएको हो । आईओएसका लागि आन्तरिक परीक्षणको काम चलिरहेको र आउँदो मार्चसम्म सेवा सुरु गर्ने योजना रहेको हाम्रो पात्रोका संस्थापक शंकर उप्रेतीले जानकारी दिए ।
महासंघ र आईएलओबीच व्यवसाय पुनरुत्थान सहकार्य,काठमाडौं (कास) नेपाल उद्योग वाणिज्य महासंघ र नेपालस्थित अन्तर्राष्ट्रिय श्रम संगठनल (आईएलओ) बीच साना तथा मझौला उद्यम व्यवसायको पुनरुत्थानका लागि गर्न सकिने सहकार्यबारे छलफल भएको छ । महासंघका पदाधिकारी र आईएलओका देशीय निर्देशकबीच भेटवार्तामा सहकार्यबारेमा छलफल भएको सोमबार जारी विज्ञप्तिमा उल्लेख छ ।
चेम्बरसँग व्यापार विस्तार सम्झौता,काठमाडौं (कास) नेपाल चेम्बर अफ कमर्स तथा फेडेरेसन अफ इजराइल चेम्बर अफ कमर्सबीच सोमबार एक सम्झौता भएको छ । इजराइल चेम्बरसँगको सम्झौतापछि इजराइलबाट नेपालमा लगानी भित्र्याउन पहल गर्ने र नेपालको व्यापारलाई ती मुलुकसम्म विस्तार गर्नेसम्बन्धी सम्झौता भएको हो ।
हिमालयन बैंकको १४ प्रतिशत बोनस सेयर,काठमाडौं (कास) हिमालयन बैंकले आफ्ना सेयरधनीलाई १४ प्रतिशत बोनस सेयर र ६ प्रतिशत नगद लाभांश (करसहित) वितरण गर्ने भएको छ । बैंकको सोमबार सम्पन्न २८औं वार्षिक साधारणसभाले सेयरधनीलाई लाभांश वितरण गर्ने निर्णय गरेको हो । बैंकको बोनस सेयरको वितरणपछि चुक्ता पुँजी १० अर्ब ६८ करोड ४४ लाख ८ सय २८ रुपैयाँ पुग्ने जनाइएको छ ।
एभरेस्ट बैंकको ५ प्रतिशत बोनस सेयर,काठमाडौं (कास) एभरेस्ट बैंकले आफ्ना सेयरधनीलाई ५ प्रतिशत बोनस सेयर र ५५३ प्रतिशत नगद लाभांश वितरण गर्ने भएको छ । बैंकको २६औं वार्षिक साधारणसभाले सोमबार आर्थिक वर्ष २०७६७७ को आर्थिक विवरणमाथि छलफल गरी उक्त सेयर र लाभांश वितरण गर्ने निर्णय गरेको हो ।
इन्टेग्रिटी आइकन २०२० सार्वजनिक,"काठमाडौं (कास) अकाउन्टबिलिटी ल्याब नेपालले भर्चुअल माध्यमबाट इन्टेग्रिटी आइकन २०२० सार्वजनिक गरेको छ । इन्टेग्रिटी आइकन २०२० मा नेपालगन्ज स्वास्थ्य चौकीकी जनस्वास्थ्य निरीक्षक आरती थारू, लुम्बिनी प्रदेश बुटवल उद्योग, पर्यटन, वन तथा वातावरण मन्त्रालयका महाशाखा प्रमुख दीपक ज्ञवाली, ओखलढुंगा कृषि ज्ञान केन्द्रका बाली संरक्षण अधिकृत हेमबहादुर आले मगर र अछाम मंगलसेन नगरपालिकाको महिला, बालबालिका तथा ज्येष्ठ नागरिक शाखाकी अधिकृत मञ्जु महत छन् ।"
के थारूलाई औलो लागेको थिएन ?,"पाँच दशकअघिसम्म पहाडका बसोबासी तराई झर्नुपर्छ भन्दा हच्किन्थे । कारण थियो औलो । तराई झरे औलो लाग्छ, मरिन्छ भनिन्थ्यो । उपचार सहज भएर औलोको जोखिम घटेपछि तराईमा बसाइँ जानेको लहर चल्यो । थारूहरू तराईका मूलवासी हुन् । अरू समुदायलाई औलोको भय रहँदा पनि उनीहरूले तराई छाडेनन् । के थारूहरूलाई कहिल्यै औलो रोग लागेको थिएन ? उत्तर फरकफरक आउन सक्छ । तैपनि एकथरी विश्वास गर्छन् थारूहरूलाई औलो लाग्दैनथ्यो । ठ्याक्कै कुरा के हो भन्ने जान्न सौराहा नजिक थारू बहुल गाउँ बछौलीको थारू संग्रहालयमा गएपछि पढ्न पाइन्छ ।यहाँ थारू समुदायका बारेमा ऐतिहासिक जानकारी संग्रह गरिएका छन् । उत्तरहरू खोज्ने कुनै नेपाली वा थारू समुदायकै व्यक्ति नभएर अमेरिकाको मेरिल्यान्डका टम रबर्टसन हुन् । उनी अचेल बछौलीमै भेटिन्छन् । संग्रहालयमा थारू समुदायसँग सम्बन्धित अनेक सामग्री र विवरणहरू छन् । तिनका बारेमा अंग्रेजी र नेपाली भाषामा लेखिएको छ । टम ती तथ्यहरूलाई थारू भाषामा पनि किन नलेख्ने भन्दै संग्रहालयका अध्यक्ष वीरेन्द्र महतोसँग मिलेर काम गर्दैछन् । अंग्रेजीमा हेन, नेपालीमा कुखुरा, थारू भाषामा चिङ्गना यस्तैयस्तै लेख्दै बसेका टम कुराकानीका क्रममा नेपाल र थारूसँग कसरी जोडिए भन्ने प्रसंग निकाल्छन् । सन् १९८८ मा पिसकोरको स्वयंसेवक भएर पहिलो पटक नेपाल आएका उनी खोटाङमा पढाउन गएका थिए । पछि उनले इतिहासमा विद्यावारिधि गरे । फर्केपछि अमेरिकामा नै पढाउन थाले । मलाई लाग्यो अमेरिका र नेपालको इतिहास कसरी जोडिन्छ । त्यो खोज्न भन्दै म फेरि नेपाल आएँ, उनले भने, यसैका कारणले नै म चितवन आएँ, थारू समुदायसँग जोडिएँ । बछौली गाउँमा म सन् २००७ मा नै पहिलो पटक आएको हुँ ।चितवनमा अमेरिकाको सहयोगमा निकै पहिले राप्तीदून परियोजना थियो । विसं २०१३ सालमा चलेको सो परियोजनाले चितवनमा औलो नियन्त्रण गर्ने र बस्ती बसाउने काम गरेको थियो । पहिला चितवनको मैदानी क्षेत्रमा थारू समुदायको बसोबास थियो । राप्तीदून परियोजनापछि नै पहाडबाट पनि बसाइँ सरेर आउने क्रम ह्वात्तै बढेको हो । अमेरिकाको सुरुवातको प्रोजेक्टमध्ये सबैभन्दा ठूलो यही राप्तीदून थियो, टमले भने ।अमेरिकाले चलाएको त्यो परियोजनाको प्रभाव के थियो भनेर गाउँमै गएर बुझौं भन्ने उद्देश्यले आएपछि आफू थारू समुदायसँग जोडिएको उनले बताए । थारू समुदायका बारेमा शोध गरेका अर्का व्यक्ति अर्जुन गुनरत्नेको सल्लाहमा आफू बछौली झरेको उनले बताए । गुनरत्ने अमेरिकामा बस्ने श्रीलंकाका अनुसन्धानकर्ता हुन् । चितवन आएपछि टमलाई लाग्यो, अमेरिकासँग निकै पहिल्यै थारूहरू जोडिएका रहेछन् ।किन कि जहाँ थारूहरू बसेका थिए त्यही ठाउँमा अमेरिकाको परियोजना चलेको रहेछ । त्यसपछि टमले थारू समुदायका अनेक पक्षहरू केलाउन थाले । समाजले जे जसरी बुझेको थियो पुराना अध्ययन अनुसन्धान र थारूका आफ्नै भोगाइले पनि त्यो गलत देखाउँथ्यो । थारूका बारेमा धेरै अध्ययनहरू भएका छन् । तर ती अध्ययनहरू काठमाडौंमा छन्, अझ काठमाडौंभन्दा धेरै त हाम्रो देशको अभिलेखालयमा पो छन्, टमले भने ।मान्छेहरू मान्दछन् थारूलाई औलो लागेन । तर सत्य त्यो थिएन । मैले त्यो बेला चितवन आएका डाक्टरहरूको अध्ययन खोजें । अरू अनुसन्धानका तथ्य पनि भेट्टाएँ । थारू समुदायका बूढापाकाहरूलाई सोधे । सबैका अनुसार त उनीहरूलाई औलो रोग लागेको रहेछ । बच्चालाई त झन् सताउने नै रहेछ, उनले भने । उनले एक होइन अनेक अध्ययन अनुसन्धानका निष्कर्ष जाँचेर, पुराना मान्छेहरूलाई पनि सोधेर हिँडे ।पुराना लेख, पुराना मान्छेको अन्तर्वार्ताबाट आफूले थारू समुदायका बारेमा अन्य समुदायको गलत बुझाइहरूबारे नयाँ तथ्य पत्ता लगाएको उनले बताए । कागजमा लेखेको कुरा साँचो सत्य के हो ? थारू समुदायका पुराना मान्छेलाई सोधें । उनीहरूले बोलेको कुरा ठीक छ कि छैन, एक जनाले भनेर कहाँ हुन्छ ? कहिलेकाहीं गल्ती कुरा र विचार आउँछ, उनले भने, धेरै कागज हेर्ने, धेरै मान्छेसँग सोध्ने, अरू देशसँग दाँज्ने पनि गरें । औलोको बारेमा धेरै कुरा गलत बुझाइ रहेको उनले बताए । यो एक फरकफरक स्वरूपको रोग हो । तराईमा हुन्थ्यो तर तराईमा सबै ठाउँमा भएन । तराईमा मात्रै हैन कतै पहाडमा पनि थियो । फेरि सार्ने लामखुट्टे फरकफरक हुन्छ । अरूको अनुसन्धानलाई आधार मानेर म निचोडमा पुगें, टमले भने । औलोले थारूका केटाकेटीलाई प्रायः सताएको र पाका थारूहरूलाई अरूको तुलनामा कम लाग्नुका साथै मृत्यु पनि कम भएको उनले बताए । त्यो बेलाका डाक्टरका लेख र पुराना मान्छेका अनुभवलाई उनले अध्ययनको आधार बनाएका छन् । यस्तै गरी अन्य विषयमा पनि यसरी नै निचोडमा पुगेका छन् । पाँच धारणा मात्रै हैन अन्यका बारेमा पनि खोज्दैबुझ्दै छन् । थारू समुदायका अगुवा र थारूका बारेमा अनुसन्धान गरेकाहरूको राय लिएर निचोडलाई अनुमोदन गर्ने परिपाटी छ ।बछौलीमा टम आउनुभन्दा पहिल्यै संग्रहालय खुलेर सञ्चालनमा आएको थियो । बछौलीमा संग्रहालय २०६३ सालमा सञ्चालनमा आएको हो । पहिला थोरै सामग्रीहरू थिए । पछि ऐतिहासिक फोटोहरू र अध्ययन अनुसन्धानका निष्कर्षहरू राख्न थालेको संग्रहालयका अध्यक्ष महतोले बताए । टम आएपछि थारूका बारेमा विदेशी विज्ञहरूले गरेका अध्ययन अनुसन्धानका निचोडहरू राख्न सहज भएको छ, उनले भने । चार वर्षअघि विदेशी अनुसन्धानकर्ताहरूलाई समेटेर अन्तर्राष्ट्रिय सल्लाहकार समिति बनाएको उनले बताए । देशविदेशमा रहेका थारूसम्बन्धी पुराना तस्बिरहरू संकलन भएको छ । १ सय २० वर्ष पुरानो फोटो पनि संकलन भएको छ । यस्ता काममा टमले सहयोग गरेको महतोले बताए । अमेरिका नेपाल आउजाउ गर्ने टम नेपाल आउँदा चितवन पुग्छन् । थारूका बारेमा सोधखोजमा जुट्छन् । उनी गत वर्ष पनि बछौलीमा थिए । अहिले पनि बछौलीमा छन् । नेपालमा फुलब्राइट नामक संस्थासँग आबद्ध उनी वर्षमा चार पाँच महिना नेपालमै बिताउँछन् ।"
अक्सिजन खर्च दिनमै डेढ लाख,"आइसोलेसनमा रहेका कोरोना संक्रमितलाई आवश्यक पर्ने अक्सिजनका लागि भेरी अस्पतालमा दैनिक डेढ लाख रुपैयाँ खर्च हुने गरेको छ । संक्रमितको खानामा दैनिक ५० हजार रुपैयाँ खर्च भइरहेको अस्पताल प्रशासनले जनाएको छ । यहाँ लुम्बिनी, कर्णाली र सुदूरपश्चिम प्रदेशका जटिल प्रकृतिका कोरोना संक्रमितलाई उपचारका लागि ल्याउने गरिन्छ ।अस्पताल प्रमुख डा प्रकाश थापाले प्रदेश सरकार र विभिन्न संघसंस्थासँग सहयोग मागेर दैनिक खर्च धानिरहेको बताए । सबैभन्दा बढी अक्सिजनमा खर्च भइरहेको छ । त्यो खर्च घटाउन अक्सिजन प्लान्ट स्थापना गर्ने पहल थालेका छौं, उनले भने, प्लान्ट स्थापना गर्न सक्ने हो भने खर्च धेरै घट्छ । अस्पतालले अक्सिजन प्लान्ट स्थापना गर्न अर्थ मन्त्रालयमा बजेट माग गरेको छ । निर्माणमा प्लान्टको क्षमता हेरेर एक करोडदेखि १० करोड रुपैयाँसम्म लाग्न सक्छ, उनले भने, हाम्रो प्रस्तावमा स्वास्थ्य मन्त्रालय सकारात्मक छ । बजेटका लागि अर्थ मन्त्रालयमा फाइल पुगिसकेको छ ।उनका अनुसार अर्थबाट बजेट स्वीकृत भएलगत्तै प्लान्ट निर्माणका लागि टेन्डर खोलिनेछ तर टेन्डर प्रक्रिया झन्झटिलो र लामो समय लाग्ने गरेका कारण प्लान्ट निर्माणमा ढिलाइ हुन सक्ने देखिन्छ । चिकित्सकहरूले भने फास्ट ट्र्याक बाट प्लान्ट निर्माण गर्न सुझाएका छन् । ठेक्का प्रक्रियाबाट काम गर्ने हो भने प्लान्ट निर्माणको प्रक्रियामै चारपाँच महिना लाग्न सक्छ । त्यसैले संकटका बेला छोटो र छिटो हुने गरी काम गर्नु उपयुक्त देखिन्छ, अस्पताल प्रमुख डा थापाले भने । अस्पतालमा संक्रमितको उपचारका लागि डेढ सय शय्याको आइसोलेसन वार्ड छ ।बाँकेमा हालसम्म कोरोना संक्रमणबाट ४८ जनाको मृत्यु भइसकेको छ । बाहिरी जिल्लाबाट उपचारका लागि नेपालगन्ज ल्याइएका मध्ये ८२ जनाको मृत्यु भएको जिल्ला कोभिड संकट व्यवस्थापन केन्द्रले जनाएको छ । ४ हजार ३ सय ४७ जना निको भएका छन् भने ८८ जना आइसोलेसनमा उपचाररत छन् ।"
बाढीपीडितलाई घर,"विस्थापित भएको करिब ६ वर्षपछि सुर्खेतका ५ सय ९१ बाढीपीडितले नयाँ घर पाएका छन् । कर्णाली प्रदेश सरकारले आवास निर्माणका लागि प्रतिपरिवार ३ लाख रुपैयाँ दिएसँगै ७ स्थानीय तहका बाढीपीडितका लागि पक्की घर बनाइएको हो ।२०७५ चैत २७ को बैठकको निर्णयबमोजिम प्रदेश सरकारले बाढीपीडितलाई ३ किस्तामा आवास निर्माणका लागि स्थानीय तहमार्फत रकम वितरण गरेको थियो । आन्तरिक मामिला तथा कानुन मन्त्रालयका अनुसार वीरेन्द्रनगरमा २ सय ५४, लेकबेंसीका १२, बराहतालमा ४६, भेरीगंगाका १ सय ६०, गुर्भाकोटमा ३२, पञ्चपुरीका ८४ र चौकुनेमा ३ परिवारले नयाँ आवास पाएका हुन् । प्रदेश सरकारले स्थानीय तहलाई अख्तियारी दिएर पहिलो किस्ताबापत १ लाख ५० हजार, दोस्रो किस्ता १ लाख र आवास निर्माणको प्राविधिक रिपोर्टका आधारमा अन्तिम किस्ता ५० हजार रुपैयाँ भुक्तानी गरेको हो ।बाढीपीडितको पुनःस्थापना तथा पुनर्वासका लागि प्रदेश सरकारले आन्तरिक मामिला तथा कानुनमन्त्री नरेश भण्डारीको संयोजकत्वमा गठन गरेको ११ सदस्यीय छानबिन समितिले सुर्खेतमा १ हजार ४५ परिवार बाढीपीडित रहेका निष्कर्ष निकालेको थियो । तीमध्ये जग्गा भएको तर घर नभएका ५ सय ९१ परिवारको आवास निर्माण भएको मन्त्रालयको विपद् व्यवस्थापन शाखाका प्रमुख कृष्णबहादुर रोकायाले बताए । उनका अनुसार अझै जग्गा भएका तर घर नभएका ५४ परिवार र घरजग्गा दुवै नभएका ४ सय परिवारले रकम पाउन बाँकी छ । अहिले जमिन नभएका ७९ परिवारलाई जग्गा खरिद गर्न १ लाख ५० हजारका दरले १ करोड १८ लाख रुपैयाँ निकासा भएको उनले जानकारी दिए ।जग्गा नभएका बाँकी ३ सय २१ परिवारलाई अर्को चरणमा ४ करोड ८१ लाख रुपैयाँ उपलब्ध गराइने मन्त्रालयले जनाएको छ । यस्तै, लालपुर्जा पेस गरेर पनि पहिलो सूचीमा नपरेका ५४ परिवारलाई पहिलो किस्ताबापत ८१ लाख रुपैयाँ वितरण गरिएको छ । प्रदेश सरकारले सुर्खेतका बाढीपीडितलाई पहिलो किस्ता वितरण गर्न ८ स्थानीय तहमा ९ करोड ६६ लाख, दोस्रो किस्ताबापत ५ करोड ९० लाख र तेस्रो किस्ता वितरण गर्न ४ करोड ९५ लाख रुपैयाँ उपलब्ध गराएको थियो ।"
एक लिजेन्ड फुटबलरको अवसान,"सन् १९८४ मा काठमाडौंमा भएको पहिलो दक्षिण एसियाली खेलकुदमा स्वर्ण जितेका नेपाली राष्ट्रिय फुटबल टिमका सदस्यलाई स्वर्णिम पुस्ताका खेलाडी मान्ने हो भने लोकबहादुर शाही पक्कै पनि लिजेन्ड हुन् । नेपाली फुटबलमा गोलरक्षकका रूपमा एउटा मानक स्थापित गर्ने खेलाडी हुन् उनी । नेपाली राष्ट्रिय टिमका लागि गोलरक्षकको भूमिकामा राम्रैसँग खेल्ने खेलाडी धेरै कम छन्, एकै हातमा गन्न मिल्छ । त्यसमध्ये शाही पनि एक हुन् । उनीसँग जोडिएका अनेक कथा छन्, नेपाली फुटबलमा । ती केही राम्रा थिए, केही असाध्यै नराम्रा पनि । यिनै शाहीको आइतबार राति निधन भयो । यससँगै एउटा लिजेन्ड को अवसान भएको छ । उनी दैलेखमा जन्मेका थिए, आफ्नो अन्तिम दिनका लागि पनि उनी दैलेख नै पुगे । यो पनि एउटा संयोग नै मान्नुपर्छ, उनले मृत्युका लागि आफ्नो जन्मभूमि नै राजे । उनको जमानामा दैलेख निकै पिछडिएको क्षेत्र थियो, सायद अहिलेसम्म यस्तै स्थिति छ । तर उनको जमानामा त्यो क्षेत्रबाट नेपाली फुटबलमा आएर राष्ट्रिय टिमको सदस्य बन्नु कम्तीको उपलब्धि होइन । सन् १९७९ मा आगा खाँ गोल्डकप खेलेको राष्ट्रिय टिमकै उनी एक सदस्य थिए, तर यो कुनै औपचारिक प्रतियोगिता थिएन । सन् १९८२ को एसियाली खेलकुदका लागि उनी दिल्ली त पुगे, तर खेल्न पाएनन् । यस्तोमा उनले सन् १९८४ को पहिलो दक्षिण एसियाली खेलकुदमा पहिलोपल्ट मौका पाए । माल्दिभ्सविरुद्धको खेल डेब्यु रह्यो । सन् १९८९ मा इस्लामाबादमा भएको चौथो दक्षिण एसियाली खेलकुद उनको अन्तिम प्रतियोगिता रह्यो । उनले यसबीच नेपालले खेलेको पहिलो विश्वकप छनोटमा पनि सहभागिता जनाए । सन् १९८५ मा विश्वकप छनोट खेलेको टिमका उनी एक सक्रिय सदस्य थिए, यसमा नेपालको प्रदर्शन राम्रै जस्तै रह्यो । लगत्तै सन् १९८७ मा नेपालले ओलम्पिक छनोट खेल्यो, जसमा नेपालको प्रदर्शन सर्वथा खराब रह्यो । शाही त्यस टिमका पनि सदस्य थिए । घरेलु फुटबलमा भने उनले अधिकांश समय पुलिसका लागि खेले । पछि फ्रेन्ड्स क्लबबाट पनि सहभागिता जनाए । बलले जतिबेला उचाइ लिएर आउँथ्यो, शाही गोलरक्षकका रूपमा त्यतिबेला सटिक साबित हुन्थे । खेलाडीका रूपमा उनले बिरलै मात्र कार्ड खाए । उनी सहभागी टिम घरेलु फुटबलमा अधिकांश समय उपाधिकै दाबेदार रह्यो । खेलाडी जीवन सकेयता उनी कहिल्यै नेपाली खेलकुदबाट टाढा रहेनन्, उनको बानीजस्तै थियो, केही न केही गरिरहनुपर्ने । नेपालमा ०४६ यता लामै समय घरेलु फुटबल निस्क्रिय रह्यो । यही बेला शाहीले कुनै न कुनै रूपमा फुटबलमा व्यस्त राख्ने काम गरे । त्यसै बेला त उनले एनएसडीए नामको संस्था बनाए, फुटबलका केही प्रतियोगिता गरे, टिमलाई विदेशतिर खेलाउन लैजाने काम पनि गरे । नेपाली फुटबलमा निजी क्षेत्रलाई पहिलोपल्ट भित्र्याउने काम पनि उनैले गरे । पछि उनी नेपाल बक्सिङ संघका महासचिव बने अनि आइस हक्कीका संस्थापक अध्यक्ष भए । उनी ०५२ सालदेखि ०५९ सम्म अखिल नेपाल फुटबल संघ (एन्फा) का महासचिव बने । जतिबेला नेपाली फुटबलमा गणेश थापाको प्रशासकका रूपमा सुरुआती दिन थिए उनको । त्यो समय चर्को फुटबल विवादको समय थियो, त्यतिबेला एकपल्ट त शाहीले आफ्नो अध्यक्षतामा एन्फा गठनको घोषणासमेत गरेका थिए । तर उनले अधिकांश समय थापाकै नजिक रहेर काम गरे । केही समय थापाको चर्को विरोधी भएर पनि निस्किए । दुवै खेलाडी छँदा उनीहरू नजिकै रहे, साथीका रूपमा पनि । शाहीसँग निकै नजिकको सम्बन्ध राख्नेमा एक हुन्, सन्जिव मिश्र । उनको परिवारसँग मिश्रको उत्तिकै गाढा हेलमेल थियो । उनी भन्छन्, नेपाली खेलकुदमा आफ्नो पूरा जीवन समर्पित गर्नेमध्ये शाही एक हुन् । उनले आफ्नो व्यक्तिगत जीवनमा अनेक उतारचढाव देखे, तर नेपाली खेलकुदसँगको नाता तोडेनन् । त्यो अर्थमा मिश्र मान्छन्, नेपाली खेलकुदमा विशेषतः फुटबलले उनलाई बिर्सन सक्ने छैन । नेपाली फुटबलमा शाहीजत्तिको मृदुभाषी छँदै थिएन, उनमा अरूलाई प्रभावित पार्नसक्ने खुबी धेरै थियो । तर शाहीमा जति राम्रा गुण थिए, उत्तिकै खराब गुण पनि थियो । उनीमाथि निकै संगीन आरोप पनि लागेका थिए, अनेक प्रहरी केस समेत भए । यही कारणले उनी बदनामजस्तै पनि भए । आफ्नो व्यक्तिगत बानीबेहोरा, खानपिन र केही हदसम्म संगत राम्रो गर्न सकेको भए, उनी नेपाली खेलकुदमा निकै माथि पुग्नुपर्ने व्यक्तित्व थिए । उनी यसैमा चुके । त्यसैले धेरै हदसम्म नेपाली फुटबलमा उनले पुर्याएको योगदान ओझेलमा परेको थियो, नत्र उनी नेपाली फुटबलका पक्कापक्की लिजेन्ड नै रहे । एन्फाका पूर्व अध्यक्ष गणेश थापाले ठीकै भनेका छन्, उनको योगदान सदैव स्मरण रहनेछ । थापाले शाहीलाई नजिकका मित्र पनि भनेका छन् । अहिलेका एन्फा अध्यक्ष कर्माछिरिङ शेर्पाले पनि ठीकै लेखेका छन्, उनी नेपाली फुटबलका एक ऐतिहासिक व्यक्तित्व हुन् । शाहीको निधनप्रति हार्द्धिक श्रद्धाञ्जली ।"
१७ औं पल्सर स्पोर्ट्स अवार्ड आज,"नेपाल खेलकुद पत्रकार मञ्चले स्थापनाको २५ औं वर्ष मनाउनेक्रममा आज मंगलबार १७ औं एनएसजेएफ पल्सर स्पोर्ट्स अवार्ड कार्यक्रम आयोजना गर्ने भएको छ ।मञ्च २०५२ साल भदौ २५ गते स्थापना भएको हो । विश्वव्यापी फैलिएको कोरोना भाइरसको महामारीका कारण मञ्चले रजत वर्षगाँठको कार्यक्रम गर्न पाएको थिएन । कोरोना कहरकै कारण निर्धारित समयभन्दा पछाडि सार्नुपरेको स्पोर्ट्स अवार्ड आयोजना गरेर रजत वर्ष मनाउन लागेको मञ्चका अध्यक्ष दुर्गानाथ सुवेदीले बताए ।खेलकुद पत्रकारितालाई व्यावसायिक र संगठित रूपमा अघि बढाउने उद्देश्यले स्थापित मञ्चले धेरै आरोह र अवरोधका बीच पत्रकारितासँगै खेलाडी र खेलकर्मीको प्राप्त उपलब्धिलाई सम्मान गर्दै आएको जनाएको छ ।स्थापनाकालदेखि नै सुरु अवार्ड भएको २०६० सालपछि भने निरन्तर आयोजना हुँदै आएको छ । १७ औं संस्करण स्पोर्ट्स अवार्ड हुनु नेपाली खेलकुदका लागि ठूलो उपलब्धि भएको पूर्व अध्यक्ष निरञ्जन राजवंशी बताउँछन् । उनी नेतृत्व आएसँगै अवार्ड कार्यक्रमले निरन्तरता पाएको थियो । तर विनाशकारी भूकम्पका कारण वर्ष २०७२ मात्र अवार्ड भएको थिएन ।विश्वव्यापी फैलिएको कोरोनाका कारण यस वर्ष पनि सहज ढंगले अवार्ड गर्नसक्ने अवस्था थिएन । तर घरेलु भूमिमा आयोजित नेपाली खेलाडीका लागि ठूलो खेलमहोत्सव १३ औं दक्षिण एसियाली खेलकुद (साग) मा खेलाडीले प्राप्त गरेको उपलब्धि संस्थागत गर्न पनि स्पोर्ट्स अवार्ड आयोजना गर्नुको विकल्प नरहेको अध्यक्ष सुवेदी बताउँछन् । मुख्य प्रायोजक हंशराज हुलासचन्द एन्ड कम्पनी र अन्य सहप्रायोजकहरूको साथले कठिन अवस्थामा पनि अवार्ड आयोजना गर्न हौसला मिलेको उनले सुनाए ।सातदोबाटोस्थित अन्तर्राष्ट्रिय खेलकुद परिसरको कराते हलमा कृत्रिम स्टुडियो खडा गरेर भर्चुअल रूपमा अवार्ड हुँदै छ । त्यसको राष्ट्रिय टेलिभिजनहरू एनटीभी प्लस, जनता टेलिभिजन, इमेज च्यानल र एक्सन स्पोटर््स एचडीले प्रत्यक्ष प्रशारण गर्नेछन् भने मिडिया हब, एनएसजेएफको यूटुब र फेसबुक पेजसहित विभिन्न सञ्चारमाध्यमका डिजिटल माध्यमबाट अवार्ड हेर्न सकिने मञ्चले जनाएको छ । पल्सर स्पोर्ट्स अवार्ड विभिन्न १० विधामा प्रदान गरिनेछ । वर्ष २०७६ सालमा भएका राष्ट्रिय तथा अन्तर्राष्ट्रिय प्रतियोगितामा खेलाडीले गरेको प्रदर्शन र प्राप्त नतिजाका आधारमा खेलाडी विभिन्न विधामा दाबेदार भएका छन् । वर्ष खेलाडी पुरुष, महिला, वर्ष प्रशिक्षक र पिपल्स च्वाइस विधाका विजेताले पल्सर मोटरसाइकल पुरस्कार प्राप्त गर्नेछन् । अन्य विधाका विजेतालाई जनही ५० हजार रुपैयाँसहित केल्मी र डिसहोमबाट आकर्षक गिफ्ट ह्याम्पर पाउने जनाइएको छ ।"
राजनलाई ऋषिङ म्याराथन,"जुम्लाका राजन रोकायले ऋषिङ गाउँपालिकाद्वारा पृथ्वीजयन्तीका अवसरमा आयोजित प्रथम ऋषिङ म्याराथन०७७ को उपाधि जितेका छन् । त्रिभुवन आर्मी क्लबका राजनले ऋषिङ८ मा अवस्थित दुबुङकोट भ्युटावरसम्मको ४० किलोमिटर दूरी २ घण्टा ५१ मिनेट २६ सेकेन्डमा पार गरेर उपाधि जितेका छन् ।त्रिभुवन आर्मी क्लबमै आवद्ध डोटीका धावक नवराज साउद दोस्रो र सोलुखुम्बुका सुमन कुलुङ तेस्रो भएका छन् । नवराजले २ घण्टा ५१ मिनेट ५० सेकेन्ड र सुमनले २ घण्टा ५७ मिनेट ५० सेकेन्डमा दूरी पार गरे । १ सय ५ धावकको सहभागिता रहेको प्रतियोगितामा आर्मी क्लबका देवराज महतारा, वेदबहादुर सुनार र धर्म महर्जनले सान्त्वना स्थान हासिल गरेका छन् । विजेता, द्वितीय र तृतीय हुनेले क्रमशः ६५ हजार, ४० हजार, २५ हजार रुपैयाँ पुरस्कार पाए । सान्त्वना हुनेले समान १० हजार रुपैयाँ पाए ।ऋषिङ्गे राजाको दरबार रहेको गढीडाँडाबाट सुरु भएको प्रतियोगिता ऋषिङ्गे रानीको नुहाउने पोखरीबाट हतियार भण्डारण गर्ने कोटको काख हुँदै गाउँपालिकाको कार्यालय, गोठादी, ढुंगागाडे, चालिसे, थप्रेक, रमुङ, भीरकोट, बगैंचा हुँदै भीरकोट राजाको भग्नावशेष रहेको भीरकोटसम्म पुगेर टुंगिएको थियो । खेलकुदमार्फत ऐतिहासिक एवं पर्यटकीय स्थलको प्रचारप्रसार गर्ने उद्देश्यसहित कार्यक्रम गरिएको गाउँपालिकाका अध्यक्ष राजेन्द्रकृष्ण श्रेष्ठले बताएका छन् ।"
पोखरा म्याराथन फागुन १ गते,"पोखरा (कास) पन्ध्रौं सफल पोखरा अन्तर्राष्ट्रिय म्याराथन फागुन १ मा हुने भएको छ । सहरको नाममा गरिने सिटी म्याराथनको अवधारणाअनुसार खेलकुदको विश्व मानचित्रमा स्थापित गराई पोखरालाई खेलकुद पर्यटनको सहरको रूपमा विकास गर्ने उद्देश्यसाथ भूतपूर्व खेलाडी मञ्च नेपालले म्याराथन गर्दै आएको हो ।म्याराथन सञ्चालनलाई १९ उपसमिति गठन गरिएको सोमबार आयोजित पत्रकार सम्मेलनमा बताइयो । मञ्चका अनुसार पहिलोपटक महिला खेलाडीका लागि हाफ म्याराथन (२१ किमि) गरिनेछ । नेपाली खेलकुदमा महिला खेलाडीको भूमिकासँगै खेलप्रति आकर्षण गर्न र उनीहरूको प्रतिभा उजागर गर्न हाफ म्याराथनले भूमिका खेल्ने आयोजकले जनाएको छ । ४२१९५ किलोमिटर दुरीमा हुने म्याराथन विजेताले २ लाख रुपैयाँ पुरस्कार पाउनेछन् । दोस्रोले १ लाख, तेस्रोलाई ७५ हजार र चौथो हुनेले २५ हजार पुरस्कार पाउनेछन् ।महिला हाफ म्याराथन विजेताले १ लाख, दोस्रोले ७५ हजार, तेस्रोले ५० हजार र सान्त्वनास्वरुप १५ हजार पुरस्कार जित्ने छन् । फागुन २२ मा महिला र पुरुष ह्विलचियर दौड गरिनेछ । दृष्टिविहीन दौड (महिला र पुरुष) पनि हुनेछ । १० किमि दौड (महिला र पुरुष) प्रतियोगिता पनि चैत १४ मा हुनेछ । साथै ५ किमि दौड भने वैशाख ४ मा हुनेछ ।कोरोना भाइरसका कारण यस वर्ष रन फर फनको आयोजना नहुने भएको छ । तर खेलाडीहरू आफ्नो घरआँगनअगाडि आउँदा स्थानीयवासीले परम्परागत भेषभूषा र बाजागाजासहित स्वागत भने गर्नसक्ने आयोजकले जनाएको छ । आयोजक मञ्चका अध्यक्ष तेजबहादुर गुरुङका अनुसार म्याराथनलाई तीनै तहका सरकारको पनि सहयोग छ । साथै औद्योगिक प्रतिष्ठानअन्तर्गत सुजल डेरीको उत्पादन सफल दूधले मुख्य प्रायोजन गरेको छ । म्याराथनले पोखराको पर्यटन प्रवर्द्धनमा ठूलो टेवा पुर्याउँछ, गुरुङले भने, विदेशबाट पनि सहयोगको अपेक्षा छ । तर यसपालि कोरोना भाइरसका कारण कति सम्भव हुन्छ हेरौं ।"
नवलपरासी र बाँके विजयी,"तिलोत्तमा (कास) प्रधानमन्त्री कप राष्ट्रिय क्रिकेटको लुम्बिनी प्रदेशस्तरीय छनोट प्रतियोगितामा सोमबार समूह ए मा नवलपरासी र समूह बी मा बाँके विजयी भएका छन् । नवलपरासीले पाल्पालाई २७ रन र बाँकेले बर्दियालाई २ विकेटले पराजित गरे । भैरहवास्थित सिद्धार्थ रंगशालामा टस हारेको नवलपरासीले २८ ओभरमा ७ विकेट गुमाई १ सय ३६ रन बनायो । जितेन्द्र साहनीले ५८, रन्जित खड्काले २२ र सद्दाम अन्सारीले २१ रन जोडे । पाल्पाका सागर थापा क्षेत्रीले ३, श्रीधर बस्याल, सुरेश गोदार र रुपेश बस्यालले ११ विकेट लिए ।जवाफमा पाल्पा २३४ ओभरमा सबै विकेट गुमाई १ सय ९ रनमै समेटियो । नरेशकुमार कार्कीले ३४ र मनीष न्यौपानेले १५ रन बनाए । नवलपरासीका अर्पण लुनियाले ३, जितेन्द्र साहनी र मनीष पाण्डेले २२ र जगदीश चौधरी र अजित यादवले ११ विकेट लिए । नवलपरासीका जितेन्द्र साहनी म्यान अफ दी म्याच भए । खराब मौसमका कारण खेल २८ ओभरमा छोट्याइएको थियो । मंगलबार समूह ए मा कपिलवस्तु र पाल्पाबीच प्रतिस्पर्धा हुनेछ ।दाङको लमहीमा समूह बी अन्तर्गत टस हारेर ब्याटिङ गरेको बर्दियाले १४४ ओभरमा सबै विकेट गुमाई ५८ रन बनाउन सक्यो । सिद्धार्थ श्रेष्ठले १७ र समिर आचार्यले १० रन बनाउनुबाहेक अन्यले गतिलो स्कोर जोड्न सकेनन् । बर्दियालाई सस्तैमा रोक्न दीपेन्द्र रावतले ७ विकेट लिए । ५९ रनको लक्ष्य पछ्याएको बाँकेले पनि राम्रो सुरुआत गर्न सकेन । तर १५२ ओभरमा ८ विकेट गुमाई लक्ष्य भेट्टायो । सुनील भण्डारीले १३ र अनुप सिंहले १० रन बनाए । बर्दियाका गोपाल जिसीले ४ र विशालविक्रम केसीले ३ विकेट लिए । बाँकेका दीपेन्द्र रावत म्यान अफ द म्याच भए । मंगलबार बाँके र दाङबीच प्रतिस्पर्धा हुनेछ । नेपाल क्रिकेट संघ लुम्बिनी प्रदेशको आयोजनामा भएको छनोट प्रतियोगितापछि उत्कृष्ट खेलाडी छानेर लुम्बिनी प्रदेश टिम बनाइने छ । टिमले माघ २ गते काठमाडौंमा हुने प्रधानमन्त्री कप राष्ट्रिय क्रिकेटमा प्रतिस्पर्धा गर्ने प्रशान्तविक्रम मल्लले बताए ।"
भारतले निकाल्यो बराबरी,"सिड्नी (रोयटर्स) भारतले आफ्नो ब्याटिङ ठोस सुरक्षा देखाएपछि अस्ट्रेलियाविरुद्धको तेस्रो टेस्ट आइतबार रोमाञ्चक बराबरीमा टुंगिएको छ । टेस्टको अन्तिम दिन भारतले दुई विकेट गुमाएर ९८ रनबाट अगाडि खेल्न सुरु गरेको थियो । टोलीका लागि जितको लक्ष्य रहेको थियो ४ सय ७ रन । दिनको सुरुमै भारतले कार्यवाहक कप्तान अजिन्क्या रहानेलाई गुमाएको थियो । तर त्यसयता दिनको दोस्रो सत्रमा ऋषभ पन्तले उत्कृष्ट ९७ र चेतेश्वर पुजाराले ७७ रन बनाए । त्यसक्रममा भारतले एक समय तेस्रो सबैभन्दा ठूलो लक्ष्य पछ्याएर हात पारेको जित निकाल्ने छाँट देखाएको थियो । चियासत्रअघि दुवैले आफ्नो विकेट गुमाए । भारत यस्तोमा सुरक्षात्मक देखियो । हनुमा बिहारी र रविचन्द्रन अश्विनले २ सय ५६ बलको सामना गरे । दिनको खेल टुंगिँदा ५ विकेट गुमाएर ३ सय ३४ रनको स्थितिमा रह्यो । बिहारीले १ सय ६१ बलको सामना गरेर २३ रन जोडे । उनले चोट बोकेर बहादुरीपूर्वक ब्याटिङ गरेका हुन् । अश्विनले भने १ सय २८ बलमा ३९ रन बनाए । यसक्रममा अस्ट्रेलियाली कप्तान तथा विकेटकिपर टिम पेनले तीन क्याच छाडेका थिए । घरेलु टिमका तीव्र गतिका बलर तथा अफ स्पिनर नथान लियोनले धारिलो बलिङ गर्न सकेनन् । पिचले पनि उनीहरू अपेक्षा गरेजस्तो व्यवहार गरेको थिएन । यस नतिजासँगै एक टेस्ट बाँकीको स्थितिमा सिरिज ११ को रोमाञ्चक बराबरीमा छ । अब चौथो तथा अन्तिम टेस्ट १५ जनवरीदेखि ब्रिसवेनमा हुनेछ । पराजित पहिलो टेस्टमा ३६ रनमा अलआउट भएको भारतले अब अन्तिम टेस्ट बराबरी गर्छ भने बोर्डरगावस्कर ट्रफी उसको नाममा हुनेछ । खेलपछि घरेलु पेनले नतिजा आफ्नो टिमका लागि असह्य रहेको बताए । उनले भने, यो नतिजाको सबै जिम्मेवारी म आफैं लिन्छु । अब हाम्रो नजर चौथो टेस्टमा हुनेछ । अर्कोतर्फ भारतीय कप्तान रहानेले बिहारी र अश्विनले जुन बहादुरीले ब्याटिङ गरे त्यसको प्रशंसा गरे । उनले भने, अब हाम्रो नजर पनि ब्रिसवेनमा हुनेछ ।"
अनिलको जोडीलाई उपाधि,"रुकुम पश्चिम (कास) सदरमुकाम मुसीकोटमा आयोजित खुला पुरुष डबल्स ब्याडमिन्टनको उपाधि अनिल बुढा र ध्रुवविक्रम थापाको जोडीले जितेको छ । उनीहरूले मुसीकोट नगरपालिका१, खलंगास्थित बालमन्दिरमा सोमबार फाइनलमा सानीभेरी गाउँपालिकाका कविन्द्र पुन र हेमन्त रोकायको जोडीलाई २० को सोझो सेटमा हराए । विजेताले २१ हजार १ सय २१ र उपविजेताले ११ हजार १ सय ११ रुपैयाँ पुरस्कार पाए । सोमबारै सेमिफाइनलमा विशाल विष्ट र अविनाश केसीको जोडीलाई २० को सोझो सेटमा पराजित गर्दै अनिल र ध्रुवको जोडी फाइनल पुगेको हो भने डम्बर थापा र भवेश बोहरामाथि कविन्द्र र हेमन्तको जोडी २० कै सोझो सेटमा विजयी भयो । सेमिफाइनलसम्म पराजित जोडीले समान ५ हजार ५ सय ५५ रुपैयाँ प्राप्त गरे । उत्कृष्ट खेलाडी ध्रुवविक्रम थापा र इमर्जिङ प्लेयर गोपाल कठायत भए । सिर्जनशील युवा सञ्जालले आयोजित प्रतियोगितामा रुकुम पश्चिम र पूर्व, जाजरकोट, रोल्पा र सल्यानका गरी ५४ जोडीले भाग लिएका थिए । ब्याडमिन्टन खेलको प्रवर्द्धन गर्न स्पर्धा आयोजना गरिएको आयोजक संस्थाका अध्यक्ष विशाल विष्टले बताए ।"
