शीर्षक,विवरण
संक्रमितसँगै सुत्न बाध्य छन् कुरुवा,"भुइँमै रात बित्छ, भुइँमै दिन जान्छ, उनले सुस्केरा हाले, यस्तो दुःख त कसैलाई नपरोस् । बैजनाथ गाउँपालिका४ बस्ने सुशीला थापाकी बहिनी संक्रमित भइन् । भारतबाट आएको केही दिनमा बिरामी परेकी बहिनीको उपचार गराउन अस्पताल ल्याएपछि उनमा संक्रमण पुष्टि भयो । संक्रमित बहिनीको रेखदेखका लागि कुरुवा बस्ने कोही नभएपछि गीताले नै साथ दिइरहेकी छन् । उनले अहिले अस्पतालमा कोरोना संक्रमितको बिजोग अवस्था देखेर मन खिन्न भएको बताइन् । उनका अनुसार सेवामा खटिएका स्टाफ नर्ससमेत आफू संक्रमित हुने डरले बिरामी हेर्न मान्दैनन् । आफ्नै आँखाअगाडि मंगलबार राति पानी खान दिने मान्छेसमेत नभएर एक संक्रमित पुरुषको मृत्यु भएको उनले सुनाइन् । संक्रमितले पानी पनि खान नपाएर ज्यान त्याग्नु परिरहेको छ, उनले भनिन्, कसैलाई कुनै वास्ता छैन । अस्पतालमा पीपीई लगाएका स्टाफ नर्स भएर पनि बिरामीले सेवा पाउन नसकेको कुरुवाहरूले गुनासो गरेका छन् । यहाँ यत्रो स्टाफ हुनुहुन्छ, खोइ त स्वास्थ्यकर्मीको जिम्मेवारी ? सुशीलाले प्रश्न गरिन्, एउटा मास्कको १० रुपैयाँ पर्छ । सेनिटाइजर र मास्क त हुनुपर्यो नि कम्तीमा । नेपालगन्ज, फुलटेक्राकी एक महिलाको परिवारमा आमा, बुबा र दाजु कोरोना संक्रमित छन् । आमा र दाजुको स्वास्थ्य सामान्य भएकाले उनीहरू भने घरमै आइसोलेसनमा छन् । बुबालाई भेरी अस्पतालमा आईसीयूमा भर्ना गरिएको छ, उनले भनिन्, परिवारका तीनै जना संक्रमितको हेरचाह गर्ने म एक्लै हुँ । सबैभन्दा बढी चिन्ता उनलाई यतिबेला बुबाको स्वास्थ्यको छ । भेरी अस्पतालमा कोरोना वार्डमा राखिए पनि बेलैमा उपचार गराउन उनले स्वास्थ्यकर्मीसित झगडा नै गर्नुपरेको सुनाइन् । मेडिकल राउन्डमा डाक्टरहरू नै हँॅदैनन्, उनले भनिन्, धेरैपटक अनुरोध र झगडा गरेपछि मात्रै सुनुवाइ हुन्छ । अस्पतालमा संक्रमित बिरामीको चाप अत्यधिक छ । भेरी अस्पतालका मेडिकल विभाग प्रमुख तथा फिजिसियन डा राजन पाण्डेले स्वास्थ्यकर्मीको अभाव हुँदाहँॅदै पनि सक्दो सेवा प्रदान गरिएको बताए । उनका अनुसार अस्पतालमा ६ जना बिरामीलाई मात्र अक्सिजन दिन सक्ने क्षमता छ । तर कोभिडका कारण सयभन्दा बढी बिरामी भेन्टिलेटरमा राख्नुपर्ने अवस्थाका छन् । एक जना नर्सले ६० भन्दा बढी बिरामी हेर्नुपर्ने बाध्यता छ । स्थिति नियन्त्रणबाहिर गएकाले बिरामीले चाहेजस्तो सुविधा हुन सक्दैन, कोभिडका बिरामीको उपचार गर्ने जिम्मा अस्पतालको मात्र होइन, उनले भने, परिवार, समाज, समुदाय, राज्य सबैले उत्तिकै सहयोग गर्नुपर्छ । अस्पतालमा नर्सिङ स्टाफ १० जना, एनेस्थेसिया विशेषज्ञ १०, सहयोगी २० जना थप जनशक्ति तत्काल खाँचो रहेको उनले सुनाए । पटकपटक प्रदेश र केन्द्रमा जानकारी गराइरहे पनि कुनै पहल नभएकाले भएकै जनशक्तिले सेवा दिनुपरेको उनले बताए । संक्रमित फर्काइँदैनेपालगन्जमा सञ्चालित साइनिङ स्टार अस्पतालका एक चिकित्सक संक्रमित भएपछि भर्ना हुन बिहीबार भेरी अस्पताल पुगे । कोरोना वार्ड पूरै भरिएको भन्दै उनलाई फर्काइयो । संक्रमण देखिएका चिकित्सकले स्वास्थ्यमा समस्या भइरहेकाले भर्ना गरिदिन पटकपटक अनुरोध गरिरहे । तर अस्पताल प्रशासनले चाहेर पनि भर्ना लिन सकेन । कोरोना वार्डका कुनाकाप्चामा पनि बेड राखेर संक्रमितलाई भर्ना गरिएको छ । सहकर्मी चिकित्सक संक्रमित भएका बेला अस्पतालमा भर्ना गरेर उपचार गर्नुको साटो फिर्ता पठाउँदा त्यहाँका स्वास्थ्यकर्मी र चिकित्सकको मन कति भारी भयो होला ? कुरै नगर्नुस् । सँगै काम गरेको चिकित्सकलाई अस्पताल भर्ना गर्न नसक्दाको पीडा भनेर साध्य हुँदैन, डा पाण्डेले भने, बिरामीलाई भर्ना गर्न सकिँदैन, घर जानुस् भन्नुजस्तो पीडा अरू के हुन सक्छ ? भेरी अस्पताल नेपालगन्जको कोभिड वार्डमा खटिएका दुई स्वास्थ्यकर्मीमा बिहीबार संक्रमण देखियो । अस्पतालले बेड नभएका कारण आफ्नै स्टाफलाई भर्ना गर्न सकेन । दुई जनालाई होम आइसोलेसनमा बस्न पठाइएको छ । आफू रातदिन कार्यरत अस्पतालले बिरामी भएका बेला भर्ना नगरेपछि उनीहरूले मन थाम्न सक्ने कुरै थिएन । संक्रमित चिकित्सक र स्वास्थ्यकर्मीले पनि अस्पतालमा भर्ना नपाएपछि यहाँको स्वास्थ्य अवस्था जटिल बनेको छ ।भेरी अस्पतालमा रहेको १ सय ४२ आइसोलेसन वार्ड भरिइसकेका छन् । ३५ आईसीयू बेड र ७ भेन्टिलेटर पनि खाली छैन । पछिल्लो समय कोरोनाको लक्षण तीव्र देखिन थालेपछि परीक्षण गराउनेको संख्या पनि बढेको छ । परीक्षण गरिएकामध्ये ८० प्रतिशतभन्दा बढीमा संक्रमण देखिएको छ । संक्रमित पुष्टि भएपछि सर्वसाधारणले आइसोलेसन बेड पाउन कुर्नॅपर्ने अवस्था आइलागेको छ । संक्रमणमुक्त भएर डिस्चार्ज भएपछि मात्र अर्को संक्रमितले भर्ना पाउने स्थिति छ । बर्दियाको बारबर्दियाकी एक महिलाले करिब पाँच घण्टा पालो कुरेपछि बिहीबार राति भेरीको कोभिड वार्डमा भर्ना पाइन् । भाग्यले साथ दियो, एक जना डिस्चार्ज भएपछि भर्ना मिल्यो, उनले भनिन् । दैनिक सयौं जनामा संक्रमण देखिन थालेपछि भेरी अस्पतालले स्थिति नियन्त्रणभन्दा बाहिर गइसकेको भन्दै उपचार गर्न सक्ने अवस्था नरहेको जनाएको छ । अस्पतालका सुपरिन्टेन्डेन्ट डा प्रकाश थापाले कोभिडका लागि छुट्याइएका सबै १ सय ४२ बेड भरिभराउ भइसक्दा पनि संक्रमित आउने क्रम जारी रहेको बताए । यस्तो अवस्थामा हामी मूकदर्शक भएर बस्नेबाहेक केही गर्न सक्ने अवस्था छैन, उनले भने । विषम परिस्थितिमा जिल्लाभरि रहेका सबै अस्पताल, स्वास्थ्य संस्थामा कोरोनाका बिरामीको उपचारका लागि व्यवस्था मिलाउनुपर्ने स्वास्थ्यकर्मीको सुझाव छ । भेरीको कोरोना वार्ड भरिएपछि राँझास्थित ह्वाइटहाउसलाई पनि आइसोलोसन वार्ड बनाइएको छ । बिहीबारमात्रै ३ सय ८८ जनामा कोरोना संक्रमण देखिएको छ । एक हजारभन्दा बढी संक्रमित होम आइसोलेसनमा बसेका छन् । भेरी अस्पताल विकास समितिका अध्यक्ष प्रमोद धितालले संक्रमित बिरामीलाई आँसु झारेर बेड छैन भन्नुपर्ने बाध्यता रहेको बताए । बाँकेमा सरकारीस्तरबाट भेरी र निजीबाट शिक्षण अस्पताल नेपालगन्जले कोरोनाका बिरामी लिँदै आएका छन् । तर वार्डहरू भरिएपछि अन्य अस्पतालमा पनि संक्रमितको उपचारको व्यवस्था गर्नुपर्ने आवाज उठ्न थालेको छ ।"
"बेड भरिए, भुइँमै उपचार","छिट्टै बेड नबढाए र आवश्यक सामान किन्न नसके अवस्था साह्रै भयावह हुन सक्छ । अक्सिजन र उपचार नपाएरै बिरामीको ज्यान जान सक्छ । अस्पतालमा चार मेडिकल अधिकृत र १२ नर्स कार्यरत छन् । एक नर्सले एक बिरामीको स्याहार गर्नुपर्ने अवस्थामा यति थोरै जनशक्तिले सेवा दिन पनि कठिन भइरहेको उनले बताए ।जिल्ला कोरोना संकट व्यवस्थापन केन्द्रको बिहीबार बसेको बैठकमा अस्पतालको अवस्थाबारे जानकारी गराउँदा पनि कुनै प्रभावकारी निर्णय हुन सकेन । अस्पतालमा आवश्यक सामान किन्न सबै स्थानीय तहले रकम उठाउनेबारे छलफल भए पनि कोही उठाउन तयार भएनन् । देउखुरी उपत्यकाका लमही नगरपालिकाका साथै राजपुर, गढवा र राप्ती गाउँपालिका देउखुरीमा छुट्टै अस्पताल चलाउनुपर्ने भएकाले बेलझुन्डीमा सहयोग गर्न नसकिने भन्दै निस्किए । हामीले लमहीमा छुट्टै कोरोना अस्पतालको तयारी गरिरहेका छौं । बेलझुन्डीका लागि सहयोग गर्न सकिँदैन, लमही नगरपालिका प्रमुख कुलबहादुर केसीले भने, बेलझुन्डीका लागि प्रदेश सरकार र बाँकी स्थानीय तहले सहयोग गर्नुपर्छ । बेलझुन्डीलाई प्रदेशस्तरको अस्पताल मानेर दाङलगायत छिमेकी जिल्लाका बिरामी राख्ने योजना भए पनि अहिले दाङकै बिरामी अटाउन सकेका छैनन् । स्थानीय तह सहयोग गर्न तयार छैनन् । बजेट नभएकाले तत्काल रकम उपलब्ध गराउन कठिन भएको बबई गाउँपालिका अध्यक्ष भुवनेश्वर पौडेलले बताए । लुम्बिनी प्रदेश कोरोना संकट व्यवस्थापन केन्द्रको मंगलबार बसेको बैठकले बेलझुन्डी कोरोना विशेष अस्पतालको क्षमता विस्तार गर्ने र राप्ती स्वास्थ्य विज्ञान प्रतिष्ठान घोराहीमा कोभिड बिरामीको उपचार सेवा विस्तार गर्ने निर्णय गरेको थियो । अहिलेसम्म प्रदेश तथा जिल्ला तहबाट अस्पताल व्यवस्थापनका लागि कुनै पनि काम भएको छैन । अस्पतालको सेवा विस्तारका लागि मुख्यमन्त्री कार्यालयबाट लुम्बिनी प्रदेश स्वास्थ्य तथा जनसंख्या मन्त्रालयले पाएको जिम्मेवारी तत्काल अगाडि बढाउन अनुरोध गरी पठाएको सहायक प्रमुख जिल्ला अधिकारी चिरञ्जीवी रानाले बताए । हालसम्म जिल्लामा कोरोना संक्रमणका कारण ५३ जनाको ज्यान गइसकेको र दिनहुँ तीव्र गतिमा बिरामी बढिरहेको स्वास्थ्य कार्यालयका कोरोना फोकल पर्सन कमल चन्दले बताए । बेड र अक्सिजन चुनौतीरूपन्देहीको भैरहवास्थित भीम अस्पतालमा बिहीबार भर्ना भएका एक संक्रमितले बेड पाएनन् । उनलाई भुइँमै अक्सिजन दिएर चिकित्सकले उपचार सुरु गरे । शुक्रबार बेड व्यवस्थापन भएपछि उनलाई सारियो । अस्पतालमा आइसकेका बिरामीलाई उपचार नगरी अन्यत्र पठाउँदा अवस्था झन् जटिल हुने भएकाले भुइँमै राखेर भए पनि उपचार गर्ने गरिएको अस्पतालका सूचना अधिकारी डा नारायण पोखरेलले बताए । तीन दिनयता अस्पतालका २५ बेड भरिएका छन् । दैनिक संक्रमित दोब्बर बढ्न थालेपछि सरोकारवालाले भैरहवास्थित भीम र बुटवलको लुम्बिनी प्रादेशिक अस्पताललाई कोरोना विशेष बनाउनुपर्ने माग गरेका छन् । बुटवलस्थित कोरोना विशेष अस्पतालमा सञ्चालनमा रहेका १३ वटै आईसीयू बेड र चार भेन्टिलेटर बेड खाली छैनन् । अस्पतालको फिभर क्लिनिकमा रहेका सात बेडमा पनि बिरामी छन् । यस्तो अवस्थाले उपचारमा खटिएका चिकित्सकसमेत भोलिको दिनमा बिरामीलाई कसरी उपचार गर्ने भन्ने अन्योलमा रहेको अस्पतालका फोकल पर्सन फिजिसियन डा सुदर्शन थापाले बताए । बेड र अक्सिजन दुवै थप गरी तत्काल व्यवस्थापन गर्न नसके जटिल स्थिति सिर्जना हुन्छ, उनले भने, अक्सिजन सप्लायर्सले समयमै सप्लाई गर्न नसक्दा बिरामीलाई अप्ठ्यारो पर्ने र ज्यान जाने डर बढी छ । बिहीबार अस्पतालको फिभर क्लिनिकमा अक्सिजन सप्लाईमा ढिलाइ भएपछि केहीबेर तनाव सिर्जना भएको थापाले बताए । निजीतर्फबाट कोरोना संक्रमितलाई उपचार गरिरहेको युनिभर्सल कलेज अफ मेडिकल साइन्सेजमा १ सय ७० बेडमध्ये १४ वटा एचडीयू र नौ वटा आईसीयू बेड सञ्चालन भइरहेका छन् । अस्पतालले थप ३० बेडलाई एचडीयूसहित बनाउने गरी काम गरिरहेको अस्पतालका जनसम्पर्क अधिकृत सुशील गुरुङले बताए । सीमा नाकादेखि मानिसको ओहोरदोहोरले भारतीय भेरियन्ट प्रवेशमा सहज भएको जिल्ला स्वास्थ्य कार्यालयका प्रमुख डा राजेन्द्र गिरीले बताए । जिल्लामा ८ सय सक्रिय संक्रमित भेटिएका छन्, उनले भने, यो रेसियोले भोलिका दिनमा निम्त्याउने जोखिमबारे सचेत हुनैपर्छ । नागरिकस्तरदेखि पनि सचेतनामा लापरबाही गर्न नहुने उनले बताए । जिल्लाको अहिलेको स्थिति आत्तिहाल्नुपर्ने नभएको प्रमुख जिल्ला अधिकारी आशमान तामाङले बताए । जिल्ला कोभिड संकट व्यवस्थापन समितिको बैठकबाट भीम अस्पताल र युनिभर्सल कलेज अफ मेडिकल साइन्सेजमा भेन्टिलेटर, एचडीयू र जनरल आइसोलेसन बेड थप गर्ने निर्णय भई तयारी थालिएको छ, उनले भने । हरेक पालिकाले ५ बेड एचडीयू तयारी अवस्थामा राख्नुपर्ने गरी सूचना गरिसकेको र प्रदेश तथा संघीय सरकारसँग बेडको क्षमता विकासका लागि आग्रह भइरहेको उनले बताए ।"
लय बिराउँदै दलहरू,"जनयुद्ध गरेर आएको पार्टी थियो, माओवादीबाट केही राम्रो हुन्छ कि भन्ने आशा जनतामा पलाएकै हो, उनले भने, तर, सबैभन्दा छिटो ओरालो माओवादी नै लाग्यो । सिस्टमभित्रको भ्रष्टाचारको अंश माओवादी पनि बन्न पुग्यो । माओवादी नेताहरूमा अरूमा जस्तै सत्तालिप्सा देखिएको र मधेसवादी दलमा पनि त्यस्तै भएको उनले बताए । कसैको प्राथमिकतामा जनताको जीविका र रोजगारी नपरेपछि निराशा देखियो, उनले भने । जनताका प्रतिनिधिको थलो मानिएको सार्वभौम संसद्लाई सबैभन्दा निरीह बनाइँदा र सांसदहरू नेताको कठपुतली बनिदिँदा जनताको आवाजसमेत सुनिन छाडेको उनको निष्कर्ष छ । कसरी आफू बलियो हुने, आफ्ना निकटलाई सेट गर्ने, नेताहरूको ध्यान त्यतै छ, उनले भने, १२ वर्ष ढुंग्रोमा राखे पनि कुकुरको पुच्छर बांगोको बांगै भनेजस्तै व्यवहार नेताहरूले देखाएका छन् । पुरानै गल्तीमा टेकेर नयाँनयाँ बाटा खोज्दै आएका छन् ।विश्लेषक आचार्यले भनेजस्तै अहिले जनताको थलो प्रतिनिधिसभालाई पंगु बनाएर राखिएको छ । संविधानविपरीत प्रधानमन्त्री केपी शर्मा ओलीले गत पुस ५ मा प्रतिनिधिसभा विघटन गरिदिए । प्रधानमन्त्रीमा आफू असुरक्षित हुने बुझेपछि संसद् सामना गर्नुको साटो उनले विघटनको बाटो रोजेका थिए । २०५९ जेठ ८ गते कांग्रेस नेतृत्वको बहुमत सरकार रहेकै बेला तत्कालीन प्रधानमन्त्री शेरबहादुर देउवाले प्रतिनिधिसभा विघटन गर्दा निरंकुशताले टाउको उठाउने अवसर पाएको थियो । जनताले तिनै विकृति नदोहोरिऊन् भन्ने अपेक्षा गरेका थिए । तर, करिब दुई तिहाइ बहुमत प्राप्त सरकारको नेतृत्व गरेका ओलीले त्यही पुराना विकृति दोहोर्याउन संकोच मानेनन् । सर्वोच्च अदालतले उनको निर्णयलाई उल्टाए पनि सामान्य राजनीतिक नैतिकता देखाएर राजीनामा गरेनन् । उल्टै संसद्लाई लामो समय बिजनेस विहीन बनाए । प्रतिनिधिसभा पुनःस्थापनाको माग गरेर सडकमा उत्रिएका दलहरू पनि एक ठाउँमा उभिन नसकेपछि यतिबेला राजनीतिक रूपमा अल्पमतमा परेर पनि ओलीले निर्धक्क सरकार हाँकिरहेका छन् । राजनीतिक स्थिरताको सबैभन्दा बढी नारा दिएका ओलीकै समयमा राजनीति अस्थिर जस्तै बनेको छ । सत्तालाभका लागि माओवादी केन्द्रसँग एकता गरेका ओलीले माओवादीलाई मात्रै होइन, आफ्नै दलभित्र विरोधमा उभिने समूहलाई टाढा पुर्याइसकेका छन् । कम्युनिस्ट दलमा मात्रै होइन, कांग्रेस र मधेस आन्दोलनबाट उदाएर एकीकृत हुन पुगेको जनता समाजवादी पार्टीमा पनि सामूहिक भावभन्दा गुटगत निर्णय हावी छन् । नेता र दलभित्र सामूहिक भाव छैन । यतिबेला सक्रिय राजनीतिमा नरहेका नेता यादव शासन व्यवस्था बदलिए पनि नेताहरूमा व्यवस्थाअनुसारको आचरण नहुनु नै समस्याको जड भएको बताउँछन् । राजनीतिको मूल आधार इमान र नैतिकता नै हो, त्यसकै डर हराएपछि अराजकता हुने नै भयो, उनले भने, इमान र नैतिकता हराएको राजनीति चलिरहेका बेला सकारात्मक उपलब्धिको आशा गर्नु नै बेकार हो ।संसदीय व्यवस्थामा ५० को दशकमा देखिएको छिटोछिटो सरकार परिवर्तन, पद लोलुपता, मन्त्री बन्न जुनसुकै हदसम्म ओर्लिने अनैतिक आचरण, दल विभाजन, राजनीतिक सिद्धान्तको बेवास्ता, ठूल्ठूला भ्रष्टाचार, सार्वजनिक सेवा प्रवाहदेखि सबै क्षेत्रमा आराजकता र भ्रष्टाचारसम्मका घटना २०६३ को जनआन्दोलनको सफलतापछि हट्ने विश्वास गरिएको थियो । १२ बुँदे सम्झौताका अर्का हस्ताक्षरकर्ता नेपाल मजदुर किसान पार्टीका नेता प्रेम सुवाल ठूला भनिएका दलका नेताहरूले जनतासमक्ष गरेको प्रतिबद्धता यतिबेला झूट सावित भएको बताउँछन् । फरक मतसहित हामीले पनि उक्त सम्झौतामा हस्ताक्षर गरेका थियौं । सरकार चलाएका र सरकारमा रहेकाहरूले गल्ती नदोहोर्याउने प्रतिबद्धता व्यक्त गरेका थिए, उनले भने, लोकतन्त्र पुनःस्थापनापछि उनीहरू नै पालैपालो गरी सरकारमा आए तर, उनीहरूको प्राथमिकतामा जनतासँग गरेको प्रतिबद्धता र चुनावी घोषणापत्र होइन, राज्यको ढुकुटीमा कसरी रजाइँ गर्नेमा पर्यो । सरकारमा गएकाहरूले जनतासमक्ष गरेको प्रतिबद्धतालाई अर्थहीन बनाएको उनको भनाइ छ । २०६४ मा भएको पहिलो संविधानसभा निर्वाचनपछि नै पुराना विकृति देखिन थालेका थिए । राजनीतिक अस्थिरता र दलहरूबीच विभाजनको क्रम त्यही बेला बढ्यो । सरकार हेरफेर संविधानसभाको पहिलो कार्यकालमा धेरै पटक भयो । पार्टी फुट र सांसद किनबेचको पुरानो क्रम दोहोरियो । संविधानसभाको म्याद थप्ने नाममा आलोपालो सरकार चलाउने जस्ता अपारदर्शी राजनीतिक सम्झौता पनि भए । त्यही बेला प्रधानमन्त्री छान्न संसद्मा १७ पटक चुनाव भएको तर कोही पनि प्रधानमन्त्री बन्न नसकेको अर्को विकृत राजनीतिक घटनाक्रमसमेत भयो । खासखास नेताहरूबीचको गोप्य सम्झौताले सरकार बन्ने र गिर्ने क्रम बढेको थियो । दुई वर्षभित्र संविधान बनाउनुपर्ने संवैधानिक व्यवस्थाविपरीत पटकपटक म्याद थप्दै चार वर्ष पूरा हुँदा पनि संविधानसभाले संविधान बनाउन सकेन । संविधान नदिई संविधानसभा विघटन भयो । त्यही बेला अर्को अलोकतान्त्रिक घटना भयो । दलहरूले प्रधानन्यायाधीशलाई कार्यकारी प्रमुख बनाएर निर्वाचनमा जाने सहमति गरे । कार्यपालिका र न्यायालयको शक्ति सन्तुलनको गरिमालाई भुल्दै नेताहरूले तत्कालीन प्रधानन्यायाधीश खिलराज रेग्मीलाई मन्त्रिपरिषद्को अध्यक्ष बनाएका थिए । त्यसका लागि संविधानमा रहेको बाधा अड्काउ फुकाउको दफामार्फत रातारात बाटो खोलिएको थियो । रेग्मीकै कार्यकालमा जनआन्दोलन दबाउन सक्रिय भूमिका खेलेका लोकमानसिंह कार्कीलाई अख्तियार दुरुपयोग अनुसन्धान आयोगको प्रमुख बनाइयो । प्रमुख दलका शीर्ष नेताहरूले सामूहिक सहमतिबाट कार्कीको चयन गरेका थिए । प्रधानन्यायाधीशलाई कार्यकारी प्रमुख बनाउने तथा जनआन्दोलनका दोषी किटान भएका व्यक्तिलाई संवैधानिक निकायको प्रमुख बनाउने विषयलाई राजनीतिक दलका नेता, नागरिक समाज र जनस्तरबाट विरोध भएको थियो । ती दुवै निर्णयमा सबै पार्टीका शीर्ष नेताहरूको मात्रै सहभागिता थियो । उनीहरूले विरोधको बेवास्ता गरे । २०७२ मा संविधान जारी गरिएपछि २०७४ मा भएको आम निर्वाचनबाट संक्रमणकालीन व्यवस्था अन्त्य भएको मानिएको थियो । मुलुकले बहुमतको सरकार पाएको थियो । विकृति घट्ने विश्वास गरिएको थियो । तर, यस अवधिमा प्रधानमन्त्री ओलीले विभिन्न निकायलाई प्रधानमन्त्री कार्यालयमातहत ल्याएर आफूलाई शक्तिशाली बन्ने प्रयत्न गरे । अध्यादेशमार्फत संवैधानिक परिषद्सम्बन्धी ऐनलाई संशोधन गरेर रातारात आफूनिकटका मानिसलाई संवैधानिक निकायहरूमा नियुक्त गरे । उक्त अध्यादेश प्रतिनिधिसभाको बैठकमा समेत पेस हुन नसक्ने अवस्था संसद्भित्र देखा परेको छ । यही विषयलाई लिएर सर्वोच्च अदालतमा मुद्दा पर्यो । पछिल्लो अवधिमा कार्यपालिका मात्रै होइन, लोकतन्त्रमा शक्ति सन्तुलनका लागि अपरिहार्य मानिएका व्यवस्थापिका, न्यायपालिका, राष्ट्रपति कार्यालय र संवैधानिक निकायहरू पनि प्रश्नको घेरामा छन् ।व्यवस्थापिका, न्यायपालिका तथा संवैधानिक निकायहरू कार्यपालिकाको लाचार छाया जस्तो देखिन पुग्नु विधिको शासन व्यवस्थाका लागि घातक भएको संविधानविद् भीमार्जुन आचार्य बताउँछन् । जनतालाई अधिकार सम्पन्न बनाउने विषयमा दल र नेताहरूले एक पटक होइन, पटकपटक प्रतिबद्धता व्यक्त गरेका छन्, उनले भने, २०७२ को संविधानमा जनतालाई अधिकार सम्पन्न बनाउने, समानता र विभेद हटाउने लेखिएको छ । तर, संविधान जारी भएको ५ वर्षभन्दा बढी भइसक्दासम्म त्यतापट्टि नेतृत्वको ध्यान छैन । नेताहरूले विभिन्न समयमा लेखेर र बोलेर गरेका प्रतिबद्धतालाई व्यवहारमा उतार्न नसक्नु नै लोकतन्त्रका लागि सबैभन्दा ठूलो चुनौती, चिन्ता र व्यंग्य बन्न पुगेको उनले उल्लेख गरे । विश्लेषक हरि रोक्का २०६२६३ को जनआन्दोलनप्रति उदासीन व्यक्तिहरूको हालीमुहाली बढ्दै गएपछि परिवर्तनलाई संस्थागत गर्न समस्या भएको बताउँछन् । परिवर्तित व्यवस्था अनुसारको राजनीतिक आचरण मात्रै होइन, आर्थिक क्षेत्रमा संरचनात्मक परिवर्तनको भूमिकामा पनि नेताहरू चुकेको उनको विश्लेषण छ । संघीयता संस्थागत गर्ने काममा देखिएको उदासीनता त्यसको प्रमुख उदाहरण रहेको उनले उल्लेख गरे । यत्रो अवधिमा अर्थतन्त्र उकालो लाग्न सकेको छैन, व्यवस्था नयाँ तर आर्थिक प्रणाली पुरानै छ, उनले भने, सधैंभरि अर्काले नै रोजगारी दिनुपर्ने अवस्था छ । अर्थतन्त्रमा कृषिको योगदान घट्यो तर उद्योगधन्दा बढेन । अर्थतन्त्रमा संरचनात्मक परिवर्तनका लागि कुनै पनि सरकारले नयाँ ढाँचा दिन सकेन । उनले क्रमिक रूपमा बन्नुपर्ने, चल्नुपर्ने भौतिक पूर्वाधार विकासका काम भए पनि जुन गतिमा हुनुपर्ने हो, त्यो हुन नसक्दा समृद्धि गफमा मात्रै सीमित भएको बताए ।"
एमालेमा कारबाही सुरु,"(काठमाडौं)  नेकपा एमालेका अध्यक्ष एवं प्रधानमन्त्री केपी शर्मा ओलीले आफूसँग असहमति राखेर समानान्तर गतिविधि गरिरहेका अर्को पक्षका नेताहरूलाई कडा कारबाही गर्ने सिलसिलाको सुरुआत गरेका छन् । यसअघि चैत ८ मा एउटै नेतालाई तीन पटकसम्म स्पष्टीकरण सोधेका ओलीले विपक्षी धारका नेताहरूलाई पार्टीको साधारण सदस्यसमेत नरहने गरी कारबाही थालेका हुन् ।गत वैशाख ३ गते कर्णालीका मुख्यमन्त्री महेन्द्रबहादुर शाहीविरुद्ध दर्ता भएको अविश्वास प्रस्ताव फेल गराउन फ्लोर क्रस गरेका सांसदहरू प्रकाश ज्वाला, अमरबहादुर थापा, कुर्मराज शाही र नन्दसिंह बुढालाई एमालेले शुक्रबार पार्टीको साधारण सदस्यसमेत नरहने गरी कारबाही गरेको छ । यसलाई ओली नेतृत्वको एमालेले कडा कारबाहीको रूपमा व्याख्या गरेको छ । १० औं महाधिवेशन आयोजक कमिटीको शुक्रबार बसेको बैठकपछि प्र्रवक्ता प्रदीप ज्ञवालीले स्पष्टीकरण सोधिएकामध्ये संघीय संसद्का अधिकांश सांसदको स्पष्टीकरण आइसकेको र उनीहरूको सन्दर्भमा के गर्ने भनेर थप अध्ययन गरी निर्णय गर्न आयोजक कमिटीले स्थायी कमिटीलाई जिम्मा दिएको बताए । एक खालको संकेत यहाँहरूले पाइसक्नुभएको छ, पार्टीको निर्देशन नमान्ने कर्णाली प्रदेशका साथीहरूलाई हामीले कडा कारबाही गरेका छौं । त्यो खालको स्थिति नआओस् भन्ने हाम्रो प्रयास छ, बैठकमा साथीहरूको संख्या अझ थपिँदै छ, उनले भने, साथीहरूले आन्दोलन र आफैंलाई नोक्सान गर्ने निर्णय गर्नुहुन्न भन्ने विश्वास छ ।एमालेले शुक्रबारै माधव नेपाल पक्षका नेताहरूलाई नराखी स्थायी कमिटी गठन गरेको छ । नवौं महाधिवशेनबाट निर्वाचित कमिटी भंग गरेर अध्यक्ष, महासचिवबाहेक अरू सबैलाई दसौं राष्ट्रिय महाधिवेशन आयोजक कमिटीको सदस्य बनाएको एमालेले स्थायी कमिटी गठन गर्दा वरिष्ठ नेता झलनाथ खनाल र माधवकुमार नेपाल पक्षधर नेताहरूलाई नसमेटेको हो । नवौं महाधिवेशनबाट निर्वाचित एमालेका २२ स्थायी कमिटी सदस्यमध्ये ११ जना खनालनेपाल पक्षमा र १० जना ओलीतिर छन् । उपाध्यक्ष वामदेव गौतम कतै खुलेका छैनन् ।शुक्रबार बनेको स्थायी कमिटीमा ओलीको विपक्षमा लागेका ११ जनालाई नै हटाइएको छ । माओवादी केन्द्रबाट आएका रामबहादुर थापा, टोपबहादुर रायमाझी, लेखराज भट्ट र मणि थापा स्थायी कमिटीमा समेटिएका छन् । केपी ओली, वामदेव गौतम, ईश्वर पोखरेल, विष्णु पौडेल, सुवास नेम्बाङ, शंकर पोखरेल, प्रदीप ज्ञवाली, सत्यनारायण मण्डल, विष्णु रिमाल, छविलाल विश्वकर्मा, पृथ्वीसुब्बा गुरुङ, रघुवीर महासेठ, केशव बडाल र पुष्पराज कँडेललाई शुक्रबारको महाधिवेशन आयोजक कमिटी बैठकले स्थायी कमिटी सदस्य बनाएको छ । अर्को पक्षका झलनाथ खनाल, माधव नेपाल, अष्टलक्ष्मी शाक्य, भीम रावल, घनश्याम भुसाल, सुरेन्द्र पाण्डे, योगेश भट्टराई, गोकर्ण विष्ट, भीम आचार्य, युवराज ज्ञवाली र मुकुन्द न्यौपाने स्थायी कमिटीबाट हटाइएका छन् । प्रवक्ता ज्ञवालीले समानान्तर कमिटी गठन गर्दै अर्को पक्षमा लागेका नेताहरू मूलप्रवाहमा फर्किए सम्मानजनक र यथोचित जिम्मेवारी दिने बताए । बैठकले आयोजक कमिटीमा रहेका अरू सदस्यको पनि जिम्मेवारी बाँडफाँट गरेको छ ।बैठकलाई सम्बोधन गर्दै ओलीले पार्टीलाई एकताबद्ध बनाउन आफू लचिलो भएर माधव नेपाल पक्षसँग भेटघाट गर्दा पनि उनीहरूले पहल नगरेको बताए । म अझै पनि लचिलो भएर आएको छु, माधव नेपाल, योगेश भट्टराईलगायत नेताहरूसँग मेरो भेटघाट भयो, बैठकमा ओलीले भने, दुई कदम पछाडि, एक कदम अगाडि बढेर हिँड्नुपर्छ भन्ने लेनिनको शैली अपनाउन तयार भएर कुरा गरें तर साथीहरूमा पार्टी एकताबद्ध बनाउन कुनै पहल, महसुस र अनुभूति भएको देखिँदैन ।कम्युनिस्ट पार्टी एकताबद्ध बनाउन आफू दिनरात खटिएको भन्दै ओलीले अहिले पनि केही व्यक्तिहरू अराजक ढंगले लागेको बताए । अहिले पनि केही व्यक्तिहरू अराजक ढंगले लागेका छन्, पार्टीकै नेताहरूविरुद्ध विषवमन गर्ने, सरकारको आलोचना गर्ने, आन्दोलनका इमानदार पंक्तिलाई बदनाम गराउन लागेका छन्, ओलीलाई उद्धृत गर्दै एक नेताले भने, पार्टी खोस्ने ढंगले कोही आएको हो भने त्यो सम्भव छैन । कम्युनिस्ट पार्टी नयाँ उचाइ, शान र गौरवका साथ अगाडि बढ्छ । यसको नेतृत्व र पहल एमालेले गर्नेछ । ती नेताका अनुसार ओलीले पुष्पकमल दाहाल र माधव नेपालको स्वार्थका कारण पार्टी विभाजन भएको बताएका छन् । आफूले दुःख गरेर एकीकृत गरेको पार्टीको साधारण सदस्यबाट समेत हटाउने दुस्साहस दाहाल र नेपालले गरेको उनको भनाइ थियो ।"
बर्खास्त गर्ने अधिकार ओलीमा छैन,"जनकपुर (कास) एमाले नेता माधवकुमार नेपालले आफूहरूलाई सांसदबाट बर्खास्त गर्ने अधिकार र हैसियत प्रधानमन्त्री केपी शर्मा ओलीमा नभएको बताएका छन् । जनकपुरमा शुक्रबार आयोजित पत्रकार सम्मेलनमा उनले संविधानमा सांसदलाई बर्खास्त गर्नेसम्बन्धी प्रस्ट व्याख्या गरिएको बताए । उनले संविधानमा पार्टी परित्याग गर्ने, अर्को पार्टीमा प्रवेश गर्ने, नयाँ पार्टी गठन गर्ने तथा संसदीय ह्वीप उल्लंघन गरी संसद्भित्र फ्लोर क्रस गर्नेलाई सांसद पदबाट बर्खास्त गर्ने प्रावधान मात्र रहेको बताए । हामी अर्को पार्टीमा प्रवेश गरेका छैनौं, नयाँ पार्टी खोलेका छैनौं, फ्लोर पनि क्रस गरेका छैनौं, उनले भने, अनि कसरी बर्खास्त गर्न सक्छन् ?पार्टी अध्यक्ष तथा प्रधानमन्त्री ओलीसँग बुधबार र बिहीबार भएको भेटबारे नेता नेपालले धेरैबेर बोले । केपीजीले तपाईं प्रचण्डसँग जाँदै हुनुहुन्छ भनेर सोधेका पनि थिए तर मैले भनिदिएँ एमाले हाम्रो पार्टी हो । पार्टी बनाउने हामी, संगठन बनाउने हामी अनि हामी नै अन्त जानु ? नेपालले भने, एमाले हाम्रो हो भन्ने दाबीसाथ निर्वाचन आयोग र सर्वोच्च अदालत गएका हौं । यही कुरा केपीजीलाई भनिदिएँ । ओलीसँगको वार्ताबारे उनले खुलेरै कुरा गरे । उनी सच्चिन्छन् भन्ने पहिलो दिन आशा जागेको थियो तर दोस्रो दिन निराश भएँ, उनी पार्टी विभाजनका पथमा हिँडिसकेका छन् । पार्टी एकता अभियान चलाइरहेका उपाध्यक्ष वामदेव गौतम पनि आफूहरूसँगै रहेको उनले दाबी गरे । वामदेव र ओलीबीच बिहीबार राति भएको डिनर वार्ताबारे नेता नेपालले वामदेव खाना नखाई हिँडेको दाबी गरे । ओलीका कारण लोकतन्त्र, कम्युनिस्ट आन्दोलन, संघीयतालगायत उपलब्धि संकटमा परेको उनको आरोप थियो । पार्टी एकतालाई सुदृढ बनाउन २०७५ जेठ ३ अघिको अवस्थामा फर्काउनुपर्ने आफ्नो बटमलाइन रहेको उनले दोहोर्याए । सचिवालय, स्थायी कमिटी, पोलिटब्युरो तथा केन्द्रीय कमिटीमा आफूहरूको बहुमत भएकाले ओलीले गत फागुन २८ गते गुटको भेला गरेर जबर्जस्ती गर्न खोजेको आरोप नेपालले लगाए ।"
उठ्यो धरहरा,"(काठमाडौं)  लडेका घर उभिए । पुराना संरचनामा धेरै ठाउँ लगाइएका टेकाहरू हटाइए । मुलुकलाई २०७२ वैशाख १२ को भूकम्पको त्रासदी सम्झाउने सबैभन्दा गतिलो चिनो थियो सुन्धाराको धरहराको ठुटो । अब यो ठुटोसँगै नयाँ संरचना तयार भएको छ, जसले मुलुक निर्माणको नयाँ युगमा प्रवेश गरेको सम्झाउनेछ । नयाँ धरहरा आधुनिक सुविधायुक्त र बलियो बनाइएको छ । राष्ट्रिय पुनर्निर्माण प्राधिकरणका सम्पदा विज्ञ राजुमान मानन्धरका अनुसार धरहराको मूल टावर निर्माणको काम पूरा भएको छ । दुइटा लिफ्ट राख्ने र रङरोगन गर्ने काम सकिएको छ । दुईमध्ये एउटा लिफ्ट सञ्चालनमा आएको छ । अबको धरहरा अपांगता भएकाहरूले पनि चढ्नहेर्न सजिलो छ । बाहिरीस्वरूप पुरानो धरहराजस्तै देखिने बनाइएको भए पनि भित्री संरचना धेरै फरक छ । यसमा प्राचीन धरहराको गजुरबाहेक अरू कुनै पनि सामग्री प्रयोग भएको छैन । भूकम्पले धरहरा ढालेपछि गजुर राष्ट्रिय संग्रहालय छाउनीमा राखिएको थियो । त्यसलाई मर्मत गरेर जलप लगाई नयाँ संरचनाको टुप्पामा राखिएको मानन्धरले जानकारी दिए । जलप लगाउन ९५ तोला सुन खर्च भएको छ ।नयाँ धरहरामा फोटो खिच्ने ठाउँ र पानीका फोहोरा जस्ता संरचना पनि हुनेछन् । तिनै फोहोरा हुँदै संग्रहालय जाने बाटो बनिरहेको छ । धरहरामा भएका पुरातात्त्विक वस्तु, टक्सार विभागमा भएका सिक्का छाप्ने मेसिनलगायतका सामान संग्रहालयमा राख्ने योजना छ । तीनतले पार्किङमा ३ सय ४७ वटा गाडी र ७ सय मोटरसाइकल अट्ने मानन्धरले जानकारी दिए । दुई तलाको संग्रहालय, गिफ्ट सप, सानो थिएटर आदि पूर्वाधारसमेत हुनेछन् । यी सबै सुविधा भने धरहरा क्षेत्रको निर्माण पूरै सकिएपछि उपलब्ध हुनेछ । पटकपटक डिजाइन गरेर अहिलेको स्वरूप फाइनल गरिएको हो । निर्माण थाल्नुअघि उचाइ २ सय ४५ फिट हुने भनिएको थियो । त्यो उचाइमा बाहिर ९ तले, भित्र ११ तले हुने गरी डिजाइन गरिएको थियो । पछि यसलाई परिमार्जन गरी २२ तले डिजाइन बनाइएको हो । नयाँ धरहराको उचाइ २६२४६ फिटको बनेको छ ।निर्माण सामग्री पनि भीमसेन थापाको धरहरा र नयाँमा फरक छ । थापाको धरहरामा चुना, सुर्कीको जोडाइ र इँटाको गारो थियो । आधुनिक धरहरामा सिमेन्ट, छड जस्ता आधुनिक निर्माण सामग्री प्रयोग भएका छन् । थापाको धरहराको डिजाइन मुगल कालिगडले गरेका थिए । सबभन्दा माथिल्लो भागमा गुम्बज बनाई सुनको जलप लगाइएको धातुको गजुर थियो । यसको वास्तुमा मुस्लिम संस्कृतिको प्रभाव भेटिन्थ्यो । नयाँ धरहरामा पनि यो शैलीमा भने प्राचीन वास्तुकला नै अपनाइएको छ ।वास्तुमा मुस्लिम प्रभाव परे पनि संरचनामा हिन्दुको आस्था झल्कने गरी बनाइएको थियो थापाको पालाको धरहरा । टुप्पामा गजुर र माथिल्लो तलामा शिवलिंग राखिएको थियो । आधुनिक धरहरामा पनि शिवलिंग राखिएको छ । कुनै राष्ट्रिय पर्वमा यो स्मारकमा बत्ती बालेर दीपावली गरिन्थ्यो । थापाले बनाएको धरहरा २०७२ सालको भुइँचालोले भत्काएको थियो । त्यसको भग्नावशेषको छेवैमा नयाँ संरचना उभ्याइएको हो । पुरानो ठुटोलाई संरक्षण गरेर संग्रहालयजस्तै गरी राखिएको छ । थापाले बनाएको धरहरा जमिनको सतहदेखि गजुरसम्म उचाइ २ सय ३ फिट थियो । गजुरमात्रै १७ फिटको थियो । पूर्व फर्केको थियो मोहडा । अहिलेको पनि मोहडा पूर्वै फर्केको छ । ढोका पूर्वतिरै थिए, चारैतिरबाट गोलाकार पर्खालले घेरिएका । ३ मिटर ३२ सेन्टिमिटर अग्लो थियो पर्खाल । पर्खालमा ५६ वटा खम्बा थिए । पर्खाल पनि युरोपेली वास्तुकलाअनुसारै थिए । यस्तो पर्खालको नमुना धरहरामा मात्रै देख्न सकिन्थ्यो । पर्खालबाट छिर्नासाथ ढुंगाले छापेको प्रांगण आउँथ्यो । चार मिटर चौडा प्रांगणबाट अघि बढेपछि ढुंगाको पेटीमा पुगिन्थ्यो । यो पेटी अहिले पनि छ । सिँढीका २५ खुड्किला माथि चढेपछि धरहरा सुरु हुन्थ्यो । २१ फिट १० इन्च गोलाइ थियो धरहराको, जुन भग्नावशेषका रूपमा अहिले पनि देखिन्छ । सिँढीमा जम्मा २ सय १३ खुड्किला थिए । १ सय ८८ खुड्किला चढेपछि आठौं तलामा पुगिन्थ्यो । त्यहाँ वरिपरि बार्दली थियो, चारैतिर घुम्न सकिने । बार्दलीमा पूर्वतिरको ढोकाबाट पस्ने व्यवस्था थियो । बार्दलीको चौघेरामा फलामका रेलिङ थिए । नवौं तलामा चारैतिर झ्याल थिए ।पहिलाको धरहरा ११ तले थियो । १९९२ सालमा जुद्धशमशेरले पुनर्निर्माण गर्दा यसलाई ९ तलामा झारेका थिए । पुरानो धरहराको जग भने संरक्षण हुने भएको छ । जगमाथि सिँढी छ । सिँढीमाथि केही गारो बाँकी छ । बाँकी रहेको त्यही ठुटो पनि जोगाएर त्यहाँ भुइँचालो स्मृतिपार्क बनाउन सुझाव दिएका थिए सम्पदाविद्हरूले । प्रधानमन्त्रीले ओलीले २०७२ फागुन ४ मा आफ्नो धरहरा आफैं बनाउने घोषणा गरेका थिए । त्यतिबेला उनले अब हेर्दा दुरुस्त, बलियो प्रशस्तै भएको धरहरा बन्ने बताएका थिए । मेरो धरहरा मैं बनाउँछु अभियानमा पैसा नउठेपछि यसको निर्माणको जिम्मा पुनर्निर्माण प्राधिकरणले लिएको थियो । ३ अर्ब ४५ करोडको लागतमा निर्माण भएको आधुनिक धरहराको टावरको काम पूरा भए पनि बाहिरी संरचनाको काम सम्पन्न हुन अझै ९ महिना लाग्ने प्राधिकरणका सम्पदा विज्ञ मानन्धरले बताए । ठेकेदारसँग २०७८ पुस १० मा काम सम्पन्न गर्ने सम्झौता छ । शनिबार उद्घाटनको कार्यक्रम राखिएको यो धरहरा सर्वसाधारणले तत्कालै अवलोकन भने गर्न पाउने छैनन् । योजनाअनुसारको तयारी पूरा भएको केही समयपछि खुला गर्ने योजना सरकारको छ ।"
जनशक्ति अभाव झेल्दै प्रदेश प्रहरी,"मकवानपुर (कास) सबैभन्दा बढी जनसंख्या भएको वाग्मती प्रदेशमा प्रहरीले जनशक्तिको अभाव झेलिरहेको छ । प्रहरीले जनशक्ति अभावका कारण विपद् तथा महामारीको समयमा आवश्यकताअनुसार परिचालन गर्न नसेको जनाएको छ । उपत्यका (काठमाडौं, ललितपुर र भक्तपुर) बाहेकका १० जिल्लाको शान्ति सुरक्षाको जिम्मा पाएको प्रदेशमा दरबन्दीभन्दा ३७ प्रतिशत कम प्रहरी छन् । लामो समयदेखि जनशक्तिको अभाव झेलिरहेको प्रहरी नायब महानिरीक्षक (डीआइजी) वसन्तकुमार लामाले बताए । उनका अनुसार ७ हजार ९ सय ८० जनाको दरबन्दीमध्ये प्रदेशमा हाल ५ हजार १ सय ७९ कार्यरत छन् । अन्तर्राष्ट्रिय मापदण्डअनुसार ३ सय ७७ सर्वसाधारणका लागि १ जना प्रहरी खटिनुपर्ने हुन्छ तर, हाम्रो प्रदेशमा ५ सय ८२ बराबर १ प्रहरीले काम गर्नुपर्ने बाध्यकारी अवस्था छ, लामाले भने, कार्यरत प्रहरीमा ४ हजार ७ सय २९ पुरुष र ४ सय ५० महिला प्रहरी छन् । कार्यालयका अनुसार ३ सय ३३ स्थायी र १ सय २८ अस्थाई प्रहरी एकाइ सञ्चालित छन् ।"
दुर्घटनामा एकै परिवारका तीनको मृत्यु,सिन्धुली (कास) मदन भण्डारी लोकमार्गअन्तर्गत सिन्धुलीको कमलामाई नगरपालिका१४ चन्दनपुरमा शुक्रबार बेलुका मोटरसाइकल दुर्घटनामा एकै परिवारका तीन जनाको मृत्यु भएको छ । प्रहरीका अनुसार दुधौली नगरपालिका४ डकाहाका २६ वर्षीय यमकुमार दनुवार र उनका भतिजहरू १३ वर्षीय आशिषकुमार र नौ वर्षीय अदितकुमारको मृत्यु भएको हो । दुई जनाको घटनास्थलमै र अदितको उपचारका लागि सिन्धुली अस्पताल लैजाँदै गर्दा मृत्यु भएको सिन्धुली प्रहरी कार्यालयका डीएसपी मनोजकुमार लामाले बताए । मृतक यमकुमार जिल्ला प्रहरी सर्लाहीका जवान थिए ।
श्रीमान् हत्या आरोपमा पक्राउ,भक्तपुर (कास) खानामा विषादी मिसाई खुवाएर श्रीमान्को हत्या गरेको आरोपमा श्रीमतीलाई प्रहरीले घटनाको चार वर्षपछि पक्राउ गरेको छ । धादिङ मूलपानी घर भई भक्तपुरको सूर्यविनायक४ दक्षिणबाराही बस्ने २९ वर्षीया पार्वती थापामगरलाई पक्राउ गरेको हो । २०७२ माघ २७ मा वैदेशिक रोजगारबाट फर्केका ३२ वर्षीय विष्णु थापामगरको मृत्यु भएको थियो ।
कोरोनाबाट थप एकको मृत्यु,हेटौंडा (कास) हेटौंडाका कोरोना संक्रमित एक पुरुषको शुक्रबार मृत्यु भएको छ । हेटौंडा उपमहानगरपालिका४ कर्राका ५० वर्षीय सक्रमितको भरतपुर अस्पतालमा मृत्यु भएको हो । हेटौंडा अस्पतालमा वैशाख २ गते उनको पीसीआर जाँच गर्दा कोरोना पुष्टि भएको थियो । क्षयरोगसमेतका रोगी रहेका ती पुरुष केही महिनाअघि मात्र विदेशबाट आएका थिए । कोरोनाको दोस्रो लहर सुरु भएपछि मकवानपुरमा कोरोनाबाट मृत्यु हुनेको संख्या दुई पुगेको छ ।
हेटौंडामा जोरबिजोर प्रणाली,हेटौंडा (कास) कोरोना संक्रमण बढेपछि हेटौंडामा निजी तथा सार्वजनिक सवारीसाधनमा आइतबारदेखि जोरबिजोर प्रणाली लागू गरिने भएको छ । प्रशासन कार्यालयको शुक्रबारको बैठकले हेटौंडामा कोरोना महामारी फैलिँदै गएकाले सवारी साधनमा जोरबिजोर प्रणाली लागू गर्ने निर्णय गरेको हो । भीडभाड नगर्न र अनिवार्य मास्क लगाउन गरेको आग्रह कार्यान्वयनमा नभएपछि जोरबिजोर प्रणाली लागू गर्ने निर्णय गरिएको मकवानपुरका प्रमुख जिल्ला अधिकारी भरतमणि पाण्डेले बताए ।
सांसद खड्कालाई पदमुक्त गर्न माओवादीको पत्र,काठमाडौं (कास) माओवादी केन्द्रले राष्ट्रिय सभा सदस्य चन्द्रबहादुर खड्कालाई हटाएको छ । खड्काले दल त्याग गरेको सूचना माओवादीले शुक्रबार संसद् सचिवालयमा दर्ता गरेको छ । माओवादी केन्द्रका राष्ट्रिय सभा संसदीय दलका नेता दीनानाथ शर्माले खड्काले दल त्यागेको पत्र संसद् सचिवालयमा पठाएका छन् । माओवादीले यसअघि रामबहादुर थापालाई राष्ट्रिय सभा सदस्यबाट हटाएको थियो । उक्त ठाउँमा जेठ ६ गते उपचुनाव गर्ने घोषणा भइसकेको छ ।
मिलेमतोमा जग्गा किर्ते,"बिर्तामोड (कास) मृत्यु भइसकेको व्यक्तिका नाममा रहेको डेढ कट्ठाभन्दा धेरै जग्गा नक्कली मोही खडा गरी अर्कै व्यक्तिका नाममा पास गरेको खुलेको छ । बिर्तामोडका टुंगबहादुर बस्नेतको मृत्यु भइसकेको छ । तर उनको नाममा रहेको करोडौं मूल्य पर्ने बिर्तामोड१ अदुवा खोलानजिक पूर्वपश्चिम राजमार्गसँग जोडिएको कित्ता नं ४१८३ को १ कट्ठा १३७५ धुर जग्गा किर्ते गरी अरूलाई नै बेचेको खुलेको हो । भूमाफियाको समूहले नक्कली मोही खडा गरी नागरिकतासमेत नक्कली बनाएर अर्कैको नाममा जग्गाको राजीनामा पास गराएका हुन् । किर्ते गर्नेमध्येका १० जनालाई प्रहरीले पक्राउ गरी बिहीबार सार्वजनिक गरेको छ ।२०७७ असोज २८ मा काठमाडौं जिल्ला अदालतबाट झापा बाह्रदशी३ घर भई बिर्तामोड२ चैतुवारी बस्ने मंगलसिंह राजवंशीको नाममा अधिकृत वारेसनामा बनाइएको र त्यसकै आधारमा बस्नेतको नाममा रहेको जग्गा माघ २१ मा बिर्तामोड४ बस्ने रञ्जु राईको नाममा पास गरिएको प्रहरी अनुसन्धानबाट पुष्टि भएको छ ।बस्नेत परिवारले घटनाबारे थाहा पाएलगत्तै अनारमनीस्थित इलाका प्रहरी कार्यालयमा जाहेरी दिएका थिए । अनुसन्धानपछि प्रहरीले विभिन्न पेसाव्यवसायमा आबद्ध १० जनालाई पक्राउ गरेको हो । मालपोत कार्यालय झापाका अधिकृतसहित ६ जना भने फरार छन् । अभियुक्तलाई ठगी, सरकारी छाप दस्तखत किर्ते, आपराधिक लाभ तथा संगठित अपराध मुद्दामा झापा जिल्ला अदालतबाट म्याद थप गरी अनुसन्धान सुरु गरिएको झापा प्रहरी प्रवक्ता डीएसपी राकेश थापाले बताए । उनका अनुसार जग्गा किर्ते घटनामा संलग्नहरूमा राजवंशी र राईसहित भद्रपुर७ का नवीन कोइराला, बाह्रदशी५ का लीलाधर राजवंशी, गौरीगन्ज१ का बलराम विश्वकर्मा, शिवसताक्षी८ का भूपदेव कटुवाल, अर्जुनधारा५ का लेखनाथ खनाल, बिर्तामोड४ का गोविन्द बान्तवा, बिर्तामोड१० का देवीप्रसाद पाण्डे र उर्लाबारी४ का राजन विश्वकर्मा छन् । घटनामा मालपोतका अधिकृत, जनप्रतिनिधि, पूर्वकर्मचारीलगायतको प्रत्यक्ष संलग्नता देखिएको प्रहरीले जनाएको छ ।"
'लेखेकै भरमा पक्राउ नगर्नू,काठमाडौं (कास) उच्च अदालत पाटनले समाचार लेखेकै आधारमा पत्रकारलाई धरपकड नगर्न महानगरीय प्रहरीलाई आदेश दिएको छ । मुख्य न्यायाधीश नृपध्वज निरौलाको इजलासले समाचारको खण्डन गरिसकेको अवस्थामा पत्रकारलाई कानुनविपरीत पक्राउ नगर्न आदेश गरेको हो । उज्यालो नेटवर्क डटकमले प्रधानमन्त्री केपी शर्मा ओली र भारतको गुप्तचर संस्था रिसर्च एन्ड एनालाइसिस विङ (रअ) का प्रमुख सामन्त गोयलबीच गत कात्तिक पहिलो साताको भेटमा लिखित सम्झौता भएको समाचार प्रकाशन गरेको थियो । उसले त्यसको अनौपचारिक अनुवाद भनी पत्र सार्वजनिक गरेको थियो । त्यही समाचारलाई केही अनलाइनले पनि पत्रको फोटोसहित सार्वजनिक गरेका थिए । त्यो पत्र फर्जी भएको पुष्टि भएपछि प्रकाशन गर्ने अनलाइनहरूले क्षमायाचना गरेका थिए । त्यसक्रममा किर्ते कागजात तयार पारेको आरोपमा महानगरीय प्रहरी अपराध महाशाखाले उज्यालो नेटवर्क डट कमका पत्रकारलाई नियन्त्रणमा लिएर केरकार गर्न खोजेको थियो ।
सहरकै ५८ हजारले बनाएनन् घर,"एक लाख दक्ष निर्माणकर्मी तयारपुनर्निर्माणका क्रममा एक लाखभन्दा बढी दक्ष निर्माणकर्मी तयार भएको प्राधिकरणले जनाएको छ । त्यस्तै पुनर्निर्माणबाट करिब ८ लाख घरपरिवारको बैंक खातामार्फत वित्तीय पहुँचमा वृद्धि भएको छ । पुरातात्त्विक सम्पदा पुनर्निर्माणमा परम्परागत प्रविधिको पुनर्विकास भएको बताइएको छ । निर्माण सामग्रीहरू काठ, ढुंगा, माटोको प्रयोग गर्न सकिने गरी भूकम्पप्रतिरोधी इन्जिनियरिङ प्रविधिको विकास भएको छ ।प्राधिकरणले बहिर्गमन रणनीति र बाँकी काम व्यवस्थापनको खाका पनि तयार गरिसकेको प्रमुख कार्यकारी अधिकृत ज्ञवालीले जानकारी दिए । यसअनुसार निजी आवासतर्फको बाँकी कार्यको प्राविधिक व्यवस्थापन सहरी विकास तथा भवन निर्माण विभागले गर्नेछ । शैक्षिक संस्था पुनर्निर्माणको बाँकी कामको व्यवस्थापन शिक्षा, विज्ञान तथा प्रविधि मन्त्रालयमार्फत गरिनेछ । स्वास्थ्य संस्था, सरकारी भवन र हाल केन्द्रीय आयोजना कार्यान्वयन इकाइ (भवन) मार्फत सञ्चालित केही गुम्बा र एकीकृत बस्ती विकाससम्बन्धी काम भवन विभागमार्फत व्यवस्थापन हुनेछ । पुरातात्त्विक सम्पदा र निर्माण सुरु नभएका १ सय वर्षभन्दा पुराना गुम्बाको व्यवस्थापन पुरातत्त्व विभागमार्फत गरिनेछ । बाँकी गुम्बाको पुनर्निर्माणको व्यवस्थापन गुम्बा व्यवस्थापन समितिको समन्वयमा स्थानीय पूर्वाधार विभागमार्फत हुने प्राधिकरणको भनाइ छ ।"
सगरमाथा चढ्न हालसम्मकै धेरै अनुमति,"(काठमाडौं)  पर्यटन विभागले विश्वकै सर्वोच्च शिखर सगरमाथामा यस वर्षको वसन्त ऋतुमा हुने आरोहणका लागि हालसम्मकै सबैभन्दा धेरै अनुमति जारी गरेको छ । कोभिड१९ को दोस्रो लहरले धेरैजसो मुलुकमा असर परिरहेका बेला पर्यटन विभागले शुक्रबारसम्म सलामी दस्तुर लिई सगरमाथा आरोहणका लागि ३९४ जनालाई अनुमतिपत्र दिएको छ । अनुमति लिनेहरूमा ३७५ विदेशी र १९ जना नेपाली छन् । उनीहरू मौसम अनुकूल भएपछि मध्य वैशाखमा सुरु भई जेठ पहिलो सातासम्म हुने शिखर आरोहणका लागि प्रयास गर्नेछन् । सबैभन्दा धेरै सन् २०१९ मा ३८१ लाई अनुमतिपत्र दिइएको थियो, विभागकी निर्देशक मीरा आचार्यले कान्तिपुरसँग भनिन्, शुक्रबारसम्म ३९४ जनालाई अनुमति दिइएको छ । उनका अनुसार, यस वर्षको वसन्तकालीन हिमाल आरोहण अनुमति दिने कार्य जारी नै छ ।नेपाली र विदेशीबाट संकलित सलामी दस्तुर शुक्रबारसम्म ४७ करोड ७७ लाख रुपैयाँ पुगेको विभागले जनाएको छ । विभागले वसन्त ऋतुमा हुने सगरमाथा आरोहणमा नेपाली आरोहीबाट प्रतिव्यक्ति ७५ हजार रुपैयाँ र विदेशी नागरिकबाट प्रतिव्यक्ति ११ हजार डलर (१३ लाख १८ हजार रुपैयाँ हाराहारी) सलामी दस्तुर संकलन गरेको हो ।विभागले सगरमाथासहित १६ वटा हिमालका लागि ७९ आरोहण दललाई अनुमति दिइसकेको छ । यसमा १५२ महिलासहित ६८९ जना छन् । यी सबैबाट विभागले ५२ करोड ५५ लाख रुपैयाँ सलामी दस्तुर संकलन गरिसकेको छ । सगरमाथापछि धेरै अनुमति जारी भएको दोस्रो हिमालमा खुम्बु क्षेत्रकै ल्होत्से छ । विश्वकै चौथो अग्लो शिखर ल्होत्सेका लागि शुक्रबारसम्म १०४ जनालाई अनमुति दिइएको छ । सगरमाथासँगैको अर्को हिमाल नुब्चेका लागि २३ जनालाई अनुमति दिइएको छ । सलामी दस्तुर तिर्ने आरोहण दलका सदस्यबाहेक उनीहरूलाई सघाउने उच्च क्षेत्रका कामदार, सरदार, गाइड गरी करिब १ हजार जना अहिले ५३८० मिटर उचाइको आधार शिविरमा रहेको निर्देशक आचार्यले जानकारी दिए । यस सिजनका लागि हिमाल चुलीमा रोप (डोरी) को सहायताले दोस्रो शिविरदेखि माथि बाटो बनाउँदै गएका गाइड ७ हजार मिटरमाथि डोरी टाँग्दै पुगिसकेको जानकारी विभागले पाएको छ । मे पहिलो साता (वैशाख १८ पछि) मात्रै आरोहण हुन सक्ने विभागको अनुमान छ ।"
४ करोडको मास्क निर्यात,"(काठमाडौं)  स्वदेशी उद्योगहरूले उत्पादन गरेको फेस मास्क निर्यात हुन थालेको छ । चालु आर्थिक वर्षको नौ महिना (साउनचैत) सम्ममा ४ करोड १४ लाख ६७ हजार रुपैयाँ बराबरको फेस मास्क निर्यात भएको भन्सार विभागको तथ्यांक छ । यसमा ८ लाख ९७ हजार ४ सय ८७ थान र १ सय ६० केजी फेस मास्क निर्यात भएको हो । मास्क कुनै थान र कुनै केजीमा निर्यात भएको विभागको तथ्यांक छ । यसमध्ये सबैभन्दा धेरै मंसिरमा १ करोड १२ लाख २२ हजार रुपैयाँ बराबरको ३ लाख १६ हजार २ सय ८५ थान फेस मास्क निर्यात भएको तथ्यांकले बताउँछ । कात्तिकमा १ करोड ५ लाख ९७ हजार रुपैयाँ बराबरको ३ लाख ८ सय थान र भदौमा १ करोड ८५ लाख ४ हजार रुपैयाँ बराबरको २ लाख ६७ हजार ३ सय थान फेस मास्क बाहिर गएको छ । यसमा साउनमा मात्र ५ लाख ९ हजार रुपैयाँ बराबरको १ सय ६० केजी मास्क निर्यात भएको छ । माघमा भने मास्क निर्यात भएको छैन । असोज, पुस, फागुन र चैतमा केही थान मात्र फेस मास्क देश बाहिर गएको विभागको तथ्यांक छ । नेपालमा उत्पादित फेस मास्क निर्यात हुने देशहरूमा भुटान, फ्रान्स, जर्मनी, जापान, बेलायत, यूएई र अमेरिका छन् । सानाठूला कम्पनीहरूले माक्स बनाइरहेको निर्यात व्यवसायी महसंघ नेपालका उपाध्यक्ष चण्डीप्रसाद अर्यालले जानकारी दिए । यहाँ नै मास्क बन्ने भएकाले आयात कम गर्नेतर्फ गइरहेका छौं, उनले भने, केही कम्पनीले बनाएका मास्क विश्व स्वास्थ्य संगठनले तोकेको मापदण्डअनुसार निर्यात भइरहेका छन् ।केएन९५ र डिस्पोजेबल मास्क निर्यात भइरहेको रसायन तथा मेडिकल आपूर्ति संघ नेपालका अध्यक्ष सुरेश घिमिरेले बताए । संक्रमण बढे पनि मास्कको अभाव हुने स्थिति छैन, उनले भने, यहाँ पनि धेरै उद्योगहरूले मास्क उत्पादन सुरु गरिसकेका छन् । बाहिरबाट पनि सहज रूपमा मास्क आइरहेको छ ।१४१५ वटा गार्मेन्ट उद्योगले मास्क बनाइरहेको गार्मेन्ट एसोसिएसन अफ नेपालका महासचिव अशोक अग्रवालले जानकारी दिए । एसोसिएसनअन्तर्गत ४० वटा गार्मेन्ट उद्योग सदस्य छन्, उनले भने, केही कम्पनीले मात्र मास्क बनाएर निर्यात गरिरहेका छन् । हाम्रै सदस्यले भने मास्क निर्यात गरिरहेको जानकारीमा आएको छैन ।२०७६ माघ ५ देखि फागुन १९ गतेसम्म ४३ लाख १७ हजार थान मास्क निर्यात भएको थियो । चीन र हङकङतर्फ निर्यात गरिएको त्रिभुवन अन्तर्राष्ट्रिय विमानस्थल भन्सार कार्यालयले जानकारी दिएको छ । त्यति बेला नेपालमा चीनबाट आयात हुने मास्क भाइरस संक्रमणबाट बच्न चिनियाँ नागरिकले नै किनेर आफ्नो देश लगेका थिए । कोभिड१९ को संक्रमणबाट सर्जिकल मास्कको माग बढेपछि चिनियाँ नागरिकले यहाँ सर्जिकल स्टोरहरूबाट मास्क खरिद गरी आफ्नै मुलुक लगेका थिए । विभागले चालु आर्थिक वर्षदेखि मात्र मास्कको तथ्यांक राख्न थालेको हो । कोभिड१९ को महामारीपछि मास्कको व्यापार देखिएकाले तथ्यांक राख्न थालिएको विभागले बताएको छ । चालु आर्थिक वर्षको साउनदेखि चैतसम्ममा ५६ करोड १३ लाख ९१ हजार रुपैयाँ बराबरको फेस मास्क आयात भएको छ । यसमा १० करोड ३९ लाख ३६ हजार ८३ थान र २७ हजार १ सय ७१ केजी फेस मास्क आयात भएको विभागको तथ्यांकमा छ । यसबाट विभागले १० करोड ५ लाख ७४ हजार रुपैयाँ बराबर भन्सार महसुल संकलन गरेको छ ।"
पालिकाको रकम बैंकमै राख्न माग,"काठमाडौं (कास) स्थानीय तहको बैंक खातामा रहेको सबै रकम सम्बद्ध बैंकमै राख्न पाउने व्यवस्था गर्न बैंकहरूले सरकारसँग माग गरेका छन् । आगामी आर्थिक वर्षको बजेटमा सुझाव दिने क्रममा वाणिज्य बैंकको छातासंगठन नेपाल बैंकर्स संघले यस्तो माग गरेको हो । अहिले पालिकाहरूको बैंक खातामा रहेको कुल बचतको ५० प्रतिशत रकम सम्बन्धित बैंकले आफ्नो खातामै राख्न पाउने व्यवस्था छ । यही व्यवस्थाअनुसार खातामा रहेको शतप्रतिशत रकम नै राख्न पाउने व्यवस्था गर्न संघले आग्रह गरेको हो ।हाल पालिकाहरूको खातामा रहेको रकमको ५० प्रतिशत संकलन भएको भोलिपल्ट राष्ट्र बैंकको खातामा जम्मा हुने व्यवस्था छ । यो व्यवस्था हुनुअघि शतप्रतिशत नै रकम संकलन भएको भोलिपल्ट राष्ट्र बैंकको खातामा पठाउनुपर्थ्यो । यो व्यवस्थाले सरकारी ढुकुटीमा धेरै रकम जम्मा भएको र बैंकमा लगानी गर्ने पैसा नभएपछि ५० प्रतिशत बैंकमै राख्न पाउने व्यवस्था गरिएको हो । अहिले बैंकहरूले उक्त सीमा बढाएर शतप्रतिशत पुर्याउन आग्रह गरेका हुन् ।मुलुकमा रहेको कुल विदेशी विनिमय सञ्चितिको आधा रकम पूर्वाधारलगायत ठूला परियोजनामा लगाउनुपर्ने पनि संघको सुझाव छ । गत फागुनसम्म राष्ट्र बैंकमा १२ अर्ब ५७ करोड अमेरिकी डलर सञ्चित छ । त्यसमध्ये करिब ६ अर्ब डलर ठूला सडक परियोजना (काठमाडौंनिजगढ, सगरमाथा, रारा ताल आदि क्षेत्र) मा खर्च गर्न सकिए यसले मुलुकलाई नै विकासको गतिमा लैजान सक्ने र धेरै लाभ हुने संघको निष्कर्ष छ ।गैरआवासीय नेपालीहरूसँग भएको पुँजी नेपाली सेयर बजार (पुँजी बजार) मार्फत प्रवर्द्धन गर्न विशेष प्याकेजको व्यवस्था गर्न पनि संघले आग्रह गरेको छ । मुलुकमा रहेका विभिन्न अध्ययन संस्थालाई स्वायत्त तथा प्रतिष्ठित बनाउनुपर्ने सुझाव पनि संघको छ ।"
अस्पतालबाटै फर्काइए संक्रमित,"(बझाङ)  गाडीबाट ओर्लने क्रममा ठोक्किएर टाउकोमा गम्भीर चोट लागेका एक बिरामीलाई अस्पतालले भर्ना लिन नमान्दा नेपालगन्ज पुर्याएर पनि पुनः बझाङ नै फर्काउनुपरेको छ । उनको हाल शरीरको तल्लो भाग नचल्ने अवस्थामा पुगेको छ ।वैशाख १ मा टाउकोमा गम्भीर चोट लागेका मस्टा गाउँपालिका१ का ५६ वर्षीय पुरुषलाई जिल्ला अस्पताल बझाङमा उपचार सम्भव नभएपछि धनगढी रेफर गरिएको थियो । धनगढीस्थित माया मेट्रो अस्पतालले उपचार गर्न नसक्ने भन्दै अन्तै लैजान सुझायो । त्यसपछि उनलाई नेपालगन्ज मेडिकल कलेज पुर्याइयो । त्यहाँ भर्ना गर्नुपूर्व गरिएको एन्टिजेन परीक्षणमा रिपोर्ट पोजिटिभ आयो । त्यसपछि मेडिकल कलेजले उनलाई भर्ना गर्न मानेन । उहाँ कोरोना संक्रमित हुनुहुँदोरहेछ । यहाँ भर्ना गर्न मिल्दैन, अन्तै लैजानुस् भनियो । हामीले जति हारगुहार गर्दा पनि सुन्दै सुनेनन्, उपचारका लागि सँगै नेपालगन्ज पुगेका उनका आफन्तले भने ।ती आफन्तका अनुसार बझाङदेखि धनगढी हुँदै नेपालगन्जसम्म पुर्याउँदा एम्बुलेन्स भाडालगायतमा ६० हजार रुपैयाँभन्दा बढी खर्च भइसकेको थियो । उनले भने, लगेको पैसामध्ये हामीसँग ३० हजारमात्रै बाँकी थियो । अन्त लैजानका लागि अपुग हुने भएकाले बझाङ नै फर्कायौं । उनले अस्पतालले भर्ना नलिएपछि पुनः ३८ हजार रुपैयाँ तिरेर एम्बुलेन्समा बिरामीलाई बझाङ नै ल्याएको बताए । बिरामीलाई ठाउँसम्म पुर्याउँदा पनि उपचार पाइएन । बेर्थैमा एक लाख रुपैयाँ ऋण लाग्यो, उनले भने ।हाल उनको जिल्ला अस्पतालमै उपचार भइरहेको छ । अस्पतालको जनशक्ति र स्रोतसाधनले भ्याएसम्म उपचार गरिरहे पनि निको हुन गाह्रो रहेको चिकित्सक मिलन खड्काले बताए । उनको शरीरको तल्लो भाग नचल्ने अवस्थामा पुगेकाले अवस्था चिन्ताजनक रहेको खड्काको भनाइ छ । बिरामीलाई त्यत्तिकै मर्न दिनुभन्दा केही प्रयास गरौं भनेर भर्ना लिएका छौं । बिरामीको परिवारको आर्थिक अवस्था राम्रो नभएकाले अन्त लैजान सम्भव नभएकाले सकेको प्रयास गर्ने सोच बनाएका हौं, डा खड्काले भने, सुविधासम्पन्न अस्पतालले यति टाढाबाट गएका बिरामीमाथि न्यूनतम मानवीयता देखाइदिएको भए बिरामीले समयमै उपचार पाउने थिए ।नेपालगन्ज मेडिकल कलेजका सहायक निर्देशक डा नितेश कनौडियाले कोरोना संक्रमण भएकै कारण बिरामीलाई नफर्काइएको दाबी गरे । केही दिनयता अस्पतालको कोरोना वार्ड भरिएकाले नयाँ बिरामी भर्ना लिन नसकिएको उनको भनाइ छ । हामीले सय शय्या संक्रमितका लागि छुट्याएका छौं । जसमध्ये २५ शय्या गम्भीर बिरामीका लागि भनिए पनि हाल कुनै पनि शय्या खाली छैनन् । धेरैजसो संक्रमित गम्भीर खालका छन् । केही दिनयता मात्रै ४५ जनाको मृत्यु पनि भइसकेको छ, डा कनौडियाले भने, शय्या खाली नभएकाले नै उहाँलाई अर्को अस्पताल जान भनिएको हुन सक्छ, कोरोना भएकै कारणले पक्कै होइन ।"
"देशभर २५५९ थपिए, ५ को मृत्यु",काठमाडौं (कास) पछिल्लो २४ घण्टामा देशभर २ हजार ५५९ जना कोरोना संक्रमित थपिएका छन् । स्वास्थ्य तथा जनसंख्या मन्त्रालयका अनुसार ८ हजार ७९८ पीसीआर परीक्षणबाट २ हजार ४४९ र ८६६ एन्टिजेन परीक्षणबाट ११० जनामा संक्रमण पुष्टि भएको हो । योसँगै नेपालमा संक्रमितको संख्या २ लाख ९४ हजार ६०१ पुगेको छ । २४ घण्टाभित्र थप ५ जनाको मृत्यु भएको मन्त्रालयले जनाएको छ । देशभर सक्रिय संक्रमित १४ हजार ७ सय २४ जना छन् ।
रुसी खोप ल्याउने तयारी,"काठमाडौं (कास) नेपालले रुसबाट कोभिड१९ विरुद्धको खोप ल्याउने तयारी सकारात्मक रूपमा अघि बढेको छ । भारतमा दोस्रो लहरको कोरोना संक्रमण बढेसँगै नेपाललाई आवश्यक खोप आयात हुन गाह्रो भएपछि सरकारले थप खोप ल्याउन उत्पादन गर्ने मुलुकहरू अमेरिका, चीन, रुस र बेलायतसँग संवाद गरेको थियो । त्यसमध्ये रुसबाट स्पुतनिक५ खोप ल्याउने तयारी सकारात्मक रूपमा अघि बढेको हो । स्वास्थ्य तथा जनसंख्या मन्त्रालयको उच्च स्रोतका अनुसार अहिलेका लागि रुसबाट नै खोप ल्याउन गृहकार्य भइरहेको छ । रुसको गामेलया रिसर्च इन्स्टिच्युट अफ इपिडिमियोलोजी एन्ड माइक्रोबायोलोजीले विकास गरेको उक्त खोपलाई नेपालको औषधि व्यवस्था विभागले वैशाख ७ गते आपत्कालीन प्रयोगका लागि स्वीकृति दिइसकेको छ । उक्त खोप आयात गर्न लोमस फर्मास्युटिकल्सले अनुमतिसमेत पाइसकेको छ । रुसले पनि नेपाललाई खोप निर्यातका लागि पटकपटक नेपालका मन्त्री र सरकारी निकायका उच्च पदाधिकारीहरूलाई भेटेर आग्रह गरिरहेको छ । आवश्यक खोप पर्याप्त उपलब्ध गराउन सक्ने नेपालस्थित रुसी दूतावासले नेपाल सरकारलाई भनिसकेको छ । खोप ल्याउने सम्बन्धमा सिलसिलामा स्वास्थ्य तथा जनसंख्यामन्त्री हृदयेश त्रिपाठीले बिहीबार दिउँसो नेपालस्थित रुसी दूतावासका प्रतिनिधिहरू र बेलुकी रुसको दूतावासको सहकार्यमा मस्कोमा रहेका रुसका उच्च पदाधिकारीहरूसँग छलफल गरेका थिए । पहल सकारात्मक भइरहेको छ । अहिले नै खोप खरिदको विषयमा कति काम भयो भन्ने अवस्था छैन, मन्त्री त्रिपाठीले कान्तिपुरसँग भने । रुसी दूतावासका एक प्रतिनिधिले बिहीबारको छलफलमा खोप खरिद गरेर ल्याउने प्रक्रियामा सहमति जुटे पनि खरिदको सम्बन्धमा थप कार्यहरू हुन बाँकी रहेको जानकारी दिए । प्रक्रियाका बारेमा कुरा भयो । तर खोप ल्याउने सम्बन्धमा कुनै सम्झौता भएको छैन, उनले भने ।"
पहिलो उपाधि अवसर,"(काठमाडौं)  नेदरल्यान्ड्ससँग शनिबार पल्सर त्रिकोणात्मक ट्वान्टी२० अन्तर्राष्ट्रिय शृंखलाको फाइनलमा उत्रँदा नेपालसामु पहिलोपल्ट यो संरचनामा उपाधि जित्ने अवसर हुनेछ । पछिल्लो एक दशकमा राम्रो प्रभाव पार्दै नेपालले ट्वान्टी२० विश्वकप नै खेलेको छ । तर अझै नेपालले ट्वान्टी२० को कुनै उपाधि जितेको छैन । मलेसियासम्मिलित प्रतियोगितामा नेपाल र नेदरल्यान्ड्स शीर्ष दुई स्थानमा रहेर उपाधि भिडन्तलाई तयार भएका हुन् । नेपालले ४ मध्ये ३ खेल जितेको थियो । नेदरल्यान्ड्सले राउन्ड रोबिनमा २ मा जित पायो भने एकमा हार सामना गर्यो । मलेसियासँग टोलीको अन्तिम खेल ऐतिहासिक रूपमा टाइ भएको थियो । सन् २००७ देखि ट्वान्टी२० क्रिकेट खेल्न लागेको नेपाल २०१३ मा घरेलु मैदानमै सम्पन्न एसीसी ट्वान्टी२० कपको फाइनल पुग्नुबाहेक उपाधि प्रतिस्पर्धामा उत्रन सकेको छैन । २०१३ मै यूएईमा भएको विश्व ट्वान्टी२० छनोटमा तेस्रो स्थान हात पार्दै नेपालले त्यसको अर्को वर्ष ट्वान्टी२० विश्वकप नै खेलेको थियो । दोस्रो पटक फाइनल पुग्दै नेपालसामु ट्वान्टी२० मा उपाधि जित्ने अर्को अवसर आएको हो । नेदरल्यान्ड्सले विश्व ट्वान्टी२० छनोट नै तीनपल्ट जितेको छ । २००८ मा आयरल्यान्डसँग र २०१५ मा स्कटल्यान्डसँग संयुक्त विजेता बनेको डच दुई वर्षअघि यूएईमा सम्पन्न विश्वकप छनोटको यो प्रतियोगितामा एक्लो विजेता बनेको थियो । त्रिकोणात्मक ट्वान्टी२० शृंखलामा खेलिरहेको नेदरल्यान्ड्स पूर्ण टोली होइन । आठ प्रमुख खेलाडीबिना टोली काठमाडौंमा खेलिरहेको छ । अस्ट्रेलियाली डेव ह्वाटमोरको प्रशिक्षणमा नेपालले जुन ब्याटिङ प्रदर्शन गरिरहेको छ, त्यसले डच क्रिकेटलाई नै प्रभावित बनाएको छ । पहिलो खेलमा नेपालसँग ९ विकेटको हार नेदरल्यान्ड्सको ट्वान्टी२० मा सबैभन्दा ठूलो दुई हारमध्ये पर्दछ । लगत्तै नेदरल्यान्ड्सका कप्तान पिटर सिलारले भनिहाले, हामीले नेपालबाट क्रिकेटको ठूलो शिक्षा पाएका छौं । उनीहरूले विगतमा खेल्ने शैलीभन्दा अहिले फरक खेलिरहेका छन् ।श्रीलंकालाई १९९६ को एकदिवसीय विश्वकप दिलाएका ह्वाटमोरले जनवरीमा नेपाली टोली सम्हालेका थिए । नेपालको प्रशिक्षकका रूपमा उनले पहिलो पटक टिम उतारेका हुन् । ब्याटिङ संघर्ष ट्वान्टी२० मा नेपालसँग जोडिँदै आएको शब्द हो । यो प्रतियोगिताले त्यो पर्यायलाई नै ओझेलमा पारिदिएको छ । नेपालले पहिलो दुई खेलमा नेदरल्यान्ड्स र मलेसियामाथि समान ९ विकेटको जित हात पार्दा क्रमशः १ सय ३७ रनको लक्ष्य १५ ओभर १ सय १० रनको लक्ष्य १३ औं ओभरमा पूरा गरेको थियो । पछिल्ला दुई खेलमा नेपालको ब्याटिङ अझै उच्च विन्दुमा पुगेको थियो । नेदरल्यान्ड्ससँग २ सय ६ र मलेसियासँग २ सय १७ रन बनाएर नेपालले ब्याटिङबाटै उपाधि दाबेदारिता प्रस्तुत गरेको थियो । ओपनिङ जोडीबाट सुरु हुने नेपालको रन संघर्षलाई कुशल भुर्तेल र आसिफ शेखको प्रारम्भिक साझेदारीले नयाँ उर्जा दिएको छ । दुवैले यसै शृंखलाबाट ट्वान्टी२० अन्तर्राष्ट्रियमा डेब्यु गरेका हुन् । कुशलले पहिलो तीन खेलमै अर्धशतक बनाएर विश्व कीर्तिमान रचे । कुशललाई राम्रो साथ दिँदै आसिफले पहिलो खेलमा अविजित अर्धशतक बनाएका थिए अन्य २ खेलमा समान ४२ रनको स्कोर हाने । विनोद भण्डारीबाहेक अन्य सबै नेपाली ब्याट्सम्यानको प्रतियोगितामा स्ट्राइक रेट १ सय ३० भन्दा माथि छ, त्यसमा कुशल मल्लको स्ट्राइक रेट २१७६४ र करण केसीको ३०६६६ छ । करणले मलेसियासँग बिहीबार १३ बलमा ४५ रन बनाउनेक्रममा ७ छक्का प्रहार गरेका थिए । कुशलले दुई खेलमा ब्याटिङ गरेर ३७ रन बनाउँदा ५ छक्का प्रहार गरिसकेका छन् । दीपेन्द्रले १९८ को स्ट्राइक रेटमा ३ खेलमा ब्याटिङ गर्दै ९९ रन बनाएका छन् । कुशल भुर्तेलले २ सय १ र आसिफले १ सय ३८ रन बनाइसकेका छन् । नेपाली ब्याट्सम्यानले पछिल्ला दुई खेलमा नेदरल्यान्ड्सविरुद्ध ११ र मलेसियाविरुद्ध १९ छक्का प्रहार गरेका थिए । नेपालका कप्तान ज्ञानेन्द्र मल्लले उत्साहपूर्ण ब्याटिङलाई लिएर फाइनलमा आत्मविश्वास जगाएको बताएका थिए । विकेट राम्रो छ, यो विकेटमा जसरी रन बनिरहेको छ, त्यसले बाउन्ड्री पनि सानो भएजस्तो लागिरहेको छ । ब्याटिङमा जतिसक्दो रन बनाउने र बलिङमा जतिसक्दो डट बल फाल्ने लक्ष्य बनाउनुपर्छ, फाइनलबारे ज्ञानेन्द्रले भनेका थिए, रन मजाले बनिरहे पनि बेलाबेलामा हाम्रो लगातार विकेट गइरहेको छ, डट बललाई कम गर्नुपर्छ र अन्तिम ओभरहरूमा अझ बढी रन बनाउनुपर्छ । त्यसविपरीत नेपालको बलिङ र फिल्डिङ भने खासै उत्साहजनक छैन । विगतमा बलिङ र फिल्डिङबाटै खेल्ने जित्ने गरेको नेपाल यसपालि यो दुई क्षेत्रमा कमजोर देखिएको छ । नेदरल्यान्ड्ससँग पहिलो खेलमा नेपाली खेलाडीले धेरै मिसफिल्ड गरे । दोस्रो खेलमा नेदरल्यान्ड्सले २ सय ७ रन बनाउँदै ट्वान्टी२० अन्तर्राष्ट्रियमै सबैभन्दा ठूलो लक्ष्य पछ्याएको थियो । लेग स्पिनर सन्दीप लामिछाने प्रतियोगितामा ११ विकेट लिइसके पनि केही खर्चिलो बनेका छन् । चोटबाट फर्किएकाले करण केसीले पुरानो लय समात्न सकेका छैनन् । ट्वान्टी२० मा मुख्य आस गरिएका अविनाश बोहराले ३ खेलमा १ विकेट लिनमात्र सकेका छन् भने झन्डै प्रतिओभर ९ रन खर्चेका छन् । मलेसियासँग अन्तिम खेलमा उनको स्थानमा कमलसिंह ऐरीलाई खेलाइएको थियो । कमलले आफ्नो ट्वान्टी२० अन्तर्राष्ट्रिय डेब्यु लाई स्मरणीय बनाउनेक्रममा ३ विकेट लिए । प्रशिक्षक ह्वाटमोरले शुक्रबार इन्स्टाग्राममा अविनाशसँगको फोटो पोस्ट गर्दै भनेका छन्, मेरा लागि म्यान अफ द म्याच अविनाश हुन् । आफूलाई आराममा राखेर कमलसिंह ऐरीलाई डेब्यु गर्न दिएकामा धेरै धन्यबाद दिन चाहन्छु । उनको यो पोस्टले अविनाशलाई फाइनलमा फुर्तिलो बनाएर राख्न खोजेको देखिन्छ । सोमपाल कामी र करणको तीव्र गतिको बलिङ प्रतिस्पर्धामा अविनाशले योर्कर विशेषज्ञका रूपमा आफूलाई स्थापित गरेका छन् । नेदरल्यान्ड्सले राउन्ड रोबिनमा नेपालसँग दोस्रो खेलमा जुन प्रदर्शन देखाएको छ, त्यसले टोलीको विगत देखाउँछ । २००९ को विश्व ट्वान्टी२० मा टोलीले १ सय ६३ रनको विजय लक्ष्य पछ्याउँदै इंग्ल्यान्डलाई लर्ड्समा हराएको थियो । २०१४ मा बंगलादेशमा आयरल्यान्डविरुद्ध नेदरल्यान्ड्सले १४ ओभरभित्र बनाएको १ सय ९४ रनको लक्ष्य ट्वान्टी२० अन्तर्राष्ट्रियकै एक उत्कृष्ट खेलमा पर्छ । नेपाल र नेदरल्यान्ड्सको पछिल्लो खेल पनि कम सनसनी थिएन । फाइनल यस्तै रोमाञ्चक हुने अपेक्षा गरिएको छ । नेदरल्यान्ड्सलाई पराजित गरेमा नेपालले ११ वर्षपछि घरेलु मैदानमा उपाधि जित्नेछ । २०१० मा नेपालले विश्व क्रिकेट लिग संरचनाको डिभिजन ५ को उपाधि त्रिवि क्रिकेट मैदान कीर्तिपुरमा उचाल्दा त्यसको अघिल्लो वर्ष नेदरल्यान्ड्सले इंग्ल्यान्डलाई पराजित गरिसकेको थियो । २०१४ मा मलेसियामा डिभिजन ४ जितेयता पहिलो उपाधि उचाल्ने आसमा नेपाल छ । नेदरल्यान्ड्सका कप्तान पिटर सिलार अलराउन्ड प्रदर्शनबाट आफैं उदाहरणीय बनेका छन् । उनले ९१ रन बनाउनुका साथै ३ विकेट लिएका छन् । म्याक्स ओडाड यसै शृंखलाबाट नेदरल्यान्ड्सका लागि ट्वान्टी२० अन्तर्राष्ट्रियमा शतक बनाउने पहिलो खेलाडी बनेका छन् । उनले ३ खेलमा १ सय ५२ रन बनाइसके । बेन कुपरले १ सय २९ र बास डे लिडले १ सय २२ रन बनाइसकेका छन् । ट्वान्टी२० अन्तर्राष्ट्रिय वरीयतामा नेपाल १५ औं र नेदरल्यान्ड्स १७ औं स्थानमा छन् । प्रमुख खेलाडीहरूबिनै आए पनि नेदरल्यान्ड्सले नेपालविरुद्ध जुन प्रदर्शन देखाएको थियो, त्यसले डच क्रिकेट कस्तो पद्धतिबाट चलिरहेको छ भन्ने देखाएको छ । कोभिड१९ का कारण १७ महिनापछि पहिलोपल्ट अन्तर्राष्ट्रिय खेल खेल्दा डच क्रिकेटको ब्याटिङ र बलिङको एउटै धार देखिएको छ । नेदरल्यान्ड्ससँग फाइनल खेलिरहँदा नेपालले डच क्रिकेटको व्यवस्थापन सिको गर्न पछि पर्नु हुँदैन ।"
संकटा ढुक्क,"(बारा)  विश्वकर्मा ११ औं जितपुर सिमरा गोल्डकप फुटबल प्रतियोगिताको उपाधिका लागि संकटा क्लब र अफ्रिकन रुट्स एसोसिएसन (एआरए) भिड्दै छन् । यी दुईबीचको फाइनल सिमरा रंगशालामा शनिबार साँझ हुँदै छ । गोल्डकपको आठौं संस्करण विजेता संकटा दोस्रोपल्ट उपाधि जित्ने दाउमा रहँदा पहिलो पटक भाग लिएको एआरए इतिहास रच्ने रणनीतिमा हुनेछ । यसअघि उत्कृष्ट प्रदर्शन गरेका दुवै टिमको उपाधिमाथि बलियो दाबेदार प्रस्तुत गरेका छन् । एआरएले पहिलो खेलमा त्रिभुवन आर्मी फुटबल क्लबलाई २१ र आयोजक नवजनजागृति युवा क्लबलाई २१ ले पराजित गर्दै फाइनल यात्रा तय गरेको हो । संकटाले भने क्वाटरफाइनलमा हेटौंडाको विजय युथ क्लबलाई २१ र सेमिफाइनलमा विभागीय क्लब एपीएफलाई ३१ ले रोक्दै उपाधि होडमा आफूलाई उभ्याएको छ । जारी सिजनमा एआरएविरुद्ध दुई पटक भेट हुँदा दुवैमा संकटाले जित पाएको छ । चैतमा सम्पन्न आहारारा गोल्डकपको उपाधि भिडन्तमा पनि यी दुई टिमको भेट भएको थियो । संकटाले टाइब्रेकरमा एआरएलाई ४३ ले हराएर उपाधि जितेको थियो । पोखरापछि विराट गोल्डकप पुगेका दुवै टिम एकअर्काविरुद्ध मैदानमा उत्रिए । उक्त खेलमा संकटा १० को विजयी भयो ।यसअघिका दुवै खेलमा जितको सुखद नतिजा निकालेकाले संकटा जितपुर सिमरा गोल्डकपको फाइनलमा उच्च मनोबलसहित मैदान उत्रनेछ । एआरए बलियो टिम हो, तर यसअघिका दुई खेलको नतिजाले हाम्रो मनोबल उच्च छ, संकटाका कप्तान सुभाष गुरुङले भने, तेस्रो भेटमा पनि हामी उस्तै नतिजा निकाल्नेमा विश्वस्त छौं ।यसअघि दुई खेलमा चुनौती पस्किएकाले तेस्रो खेलको नतिजा आफ्नो पक्षमा आउनेमा एआरएका कप्तान डिए स्याल्भियो विश्वस्त छन् । खेलमा हारजित हुन्छ, तर हामीले यसअघि उत्कृष्ट खेल पस्किएका छौं । संकटाले सहज जित हात पारेको छैन, उनले भने, यसपालि हामी उपाधि जित्ने रणनीतिसहित मैदान उत्रन्छौं ।फाइनलसम्म यात्रामा उत्कृष्ट खेल प्रदर्शन गरेका दुवै टिमका एकएक खेलाडीले फाइनल गुमाउनेछन् । एआरएका ए फ्याब्रिक र संकटाका फोडे फोफाना फाइनलमा हुने छैनन् । दुवै खेलमा दुवै खेलाडीले पहेँलो कार्ड पाएकाले उनीहरूले यो खेल गुमाउनेछन् । एआरएलाई पराजित गरे संकटाको जारी सिजन यो दोस्रो उपाधि हुनेछ । संकटा आहारारा गोल्डकप विजेता हो । एआरएको पनि यो दोस्रो उपाधि नै हुनेछ । एआरएले चितवनमा विजय स्मृति गोल्डकप जितेको थियो ।उपाधि विजेताले ७ लाख र उपविजेताले ३ लाख ५० हजार रुपैयाँ पुरस्कार प्राप्त गर्नेछन् । सर्वोत्कृष्ट खेलाडीले मोटरसाइकल र विधागत उत्कृष्ट खेलाडीले जनही १५ हजार रुपैयाँ प्राप्त गर्ने आयोजक क्लबका अध्यक्ष रामचन्द्र लामाले बताए ।"
नयाँ अध्यायको सुरुआत,"(काठमाडौं)  नेपाल स्पोर्ट्स एन्ड इभेन्ट्स म्यानेजमेन्ट (एनएसईएम) ले फ्रेन्चाइज टिमको प्रतियोगिता आयोजना गर्नका लागि अखिल नेपाल फुटबल संघ (एन्फा) सँग चारवर्षे सम्झौता गर्दै २०७५ पुस १७ मै नेपाल सुपर लिग (एनएसएल) घोषणा गरेको थियो, जसको पहिलो संस्करण २०७६ वैशाखजेठमा तोकिएको थियो । त्यसको दुई वर्षसम्म एनएसईएम र एन्फा चुप बसे । एनएसएल नै नहुने हो कि भन्ने आशंका बढ्न थालेको थियो ।कोभिड१९ को संक्रमण घटेको बेला फेरि एनएसईएमले सक्रियता देखायो र २०७७ फागुन १० मा आएर वैशाख (२०७८) मा पहिलो संस्करण गर्ने घोषणा नै गर्यो । सात प्रदेशका सात टिमलाई खेलाउने पूर्वघोषणाबाट पछि हट्दै चैत १ मा सात सहरका सात टिम र त्यसका मालिकहरू नै सार्वजनिक गर्यो । पाँचतारे होटलमा आयोजित त्यो भव्य कार्यक्रमले प्रदेश २ र कर्णालीलाई बेवास्ता गरे पनि भाटभटेनी सुपरमार्केट, यामाहा मोरङ अटो वर्क्स, आईएमई ग्रुप, लक्ष्मी ग्रुप, सेयर ब्रोकर भिजन सेक्युरिटिजजस्ता नेपालको उद्योगव्यवसायका ठूलै खेलाडीहरूदेखि घरेलु क्रिकेटमा फ्रेन्चाइज शैली भित्र्याएका धनगढी प्रिमियर लिग (डीपीएल) का आयोजकसम्म समेट्यो ।घरेलु फुटबल प्रतियोगिताका टिमले एकैपल्ट धेरै कर्पोरेट हाउसमा प्रवेश पाएको अर्को साता चैत ६ मै खेलाडीको लिलाम बिक्री (अक्सन) भयो, जहाँ उपलब्ध १४९ खेलाडीबाट सात टिमले ९८ खेलाडी किने । अक्सनमा खेलाडीले २० हजारदेखि २ लाख रुपैयाँसम्म (सीमा तोकिएको) बोली पाए । एउटै खेलाडीलाई ६ टिमले बोली लगाउँदा आठ खेलाडीले अधिकतम मूल्य पाए । अलि रणनीतिक खेल पनि रहेको अक्सनमा १४ खेलाडी लिन टिमलाई १० लाखदेखि १५ लाख ५० हजारसम्म खर्चसीमा तोकिएको थियो । फ्रेन्चाइज टिमले नौ लाख ६० हजारदेखि १२ लाख २५ हजारसम्म लगाए । अक्सनअघि नै सातै टिमले मार्की प्लेयर घोषणा गरिसकेका थिए ।टिमले २० जनामात्रै खेलाडी राख्न पाउने भएकाले पनि हुनसक्छ, राष्ट्रिय टिमबाट पहिलो रोजाइमै खेलिरहेका केही खेलाडी पनि अक्सनमा बिक्री भएनन् । विदेशी (देशबाहिर खेलिरहेका नेपाली खेलाडीलाई आइकोनिक प्लेयर को रूपमा ल्याउनेसहित) तीन र स्थानीय दुई खेलाडीको पारिश्रमिक बेग्लै छ, जसका लागि अक्सनलगत्तै सबै टिम लागेका थिए । यसै बेला कोभिड१९ को संक्रमण फेरि फैलियो । आफ्नै ए डिभिजन लिग हुँदाहुँदै एन्फाले फ्रेन्चाइज लिगलाई दिएको मान्यतामै प्रश्न तेर्सिएको छ । अक्सनका लागि खेलाडी छनोटकर्ता, राष्ट्रिय टिमकै बहालवाला प्रशिक्षक, व्यवस्थापक र एन्फाको लिगकै प्रमुखको फ्रेन्चाइज टिममा प्रत्यक्ष संलग्नताले पनि विवाद सिर्जना गर्यो ।महामारीको जोखिम बढिरहँदा थुप्रै प्रश्न अनुत्तरित छँदै विदेशी खेलाडी धमाधम काठमाडौं ओर्लन थालिसकेका थिए । मोफसलमा गोल्डकप त चलिरहेकै थिए, जहाँ खेलाडीहरूलाई भ्याइनभ्याइ थियो नै । थोरै खेलाडीमात्रै लिएर भए पनि पोखरा थन्डर्सले पोखरा, विराटनगर सिटीले धरानमा ट्रेनिङ सुरु गरे भने काठमाडौं रेजर्स, एफसी चितवन, ललितपुर सिटी, बुटवल लुम्बिनी र धनगढी एफसीले उपत्यकामै अभ्यास गर्न थाले । खेलाडीहरू आफ्नै टिमका लागि बनाइएको ट्रेनिङ किट्स लगाएर बल खेल्नमात्रै होइन, टिमको लोगो, रङ र नाराले रंगाइएको बसमा सवार गरेको देखिन थाल्यो । सोल्टी क्राउन प्लाजा, सांग्रिलाजस्ता पाँचतारे होटलमै बसेर खेलाडीले पहिलोपल्ट घरेलु प्रतियोगिताका लागि तयारी गर्न पाए ।महामारीले फेरि तनाब बढाइरहेकै बेला एनएसएलले गति लियो । हरेक दिन आयोजक वा फ्रेन्चाइज टिमको केही न केही कार्यक्रम भइरह्यो, जसले एनएसएलप्रतिको आशंका चिर्दै गएको थियो । अन्ततः एनएसएल आयोजनाको संघारमा आइपुगेको छ । दर्शकबिना काठमाडौं रेजर्सविरुद्ध ललितपुर सिटीको प्रतिस्पर्धासँगै दशरथ रंगशालामा शनिबार नेपाली फुटबलमा नयाँ अध्यायको सुरुआत हुँदै छ ।भारतको आई लिगहरू सम्हालिसकेका विराटनगर सिटीका प्रशिक्षक यान ल भन्छन्, नयाँ खालको फ्रेन्चाइज लिग नेपाली फुटबलका लागि सुखद अवसर हो । यो अवसर सबैको लागि हो । यतिबेला प्रतियोगिता खेल्नु पनि फरक अनुभवको अवसर हो । युगलकिशोर राईलाई मुख्य प्रशिक्षक नियुक्त गरेको धनगढी एफसीले पनि विदेशी प्रशिक्षक (तोपे फुजानाइजेरिया) भित्र्याएको छ । झन्डै डेढ महिनाका लागि आबद्ध भएका नेपाली खेलाडीहरूको एनएसएलमा पारिश्रमिक छलाङ मार्ने खालको होइन । तर, नयाँ प्रयोगको रूपमा ल्याइएको प्रतियोगितामा खेल्न उनीहरू आतुर छन् । यसलाई उनीहरूले आफ्नो कौशल देखाउने अवसरको रूपमा लिएका छन् ।यहाँको ए डिभिजन लिगमा दशकयता उत्कृष्ट प्रदर्शन गरिरहेका नाइजेरियन फरवार्ड ओलावाले आफिज, जब्बर सेन्टरब्याक पिटर सेगुन एनएसएलका लागि फर्किएका छन् । अर्को अफ्रिकी देश इजिप्टबाट पनि खेलाडी ल्याइएको छ । अफ्रिकाबाट मात्रै होइन, स्पेन, क्रोएसिया, सर्बिया, अजरबैजानलगायत युरोपेली देशबाट पनि खेलाडी एनएसल खेल्न आइपुगेका छन् । खेलेका लिग र क्लबलाई सरसर्ती हेर्दा नै उनीहरू विगतमा नेपाल आएका विदेशी खेलाडीभन्दा उत्कृष्ट देखिन्छन् । उत्कृष्ट खेलाडीसँगै खेल्न र प्रतिस्पर्धा गर्न पाउनु नेपाली खेलाडीको कौशल वृद्धि गर्ने अवसर पनि हो ।सबै टिमले एकसाथ ट्रेनिङ गर्ने अवसर केही दिनमात्रै पाए । शुक्रबार आयोजित पत्रकार सम्मेलनमा सबै प्रशिक्षकले तयारीलाई थोरै समय पाएकोमा गुनासो गरे । तैपनि सातै टिमले राम्रो खेलेर उपाधि जित्ने अभियानमा रहेको दाबी गरेका छन् । जेठ १ सम्म सञ्चालन हुने एनएसएलमा कुनै टिमलाई ६ दिनभित्र तीन खेल खेल्नुपर्ने बाध्यता पनि छ । फाइनलको बाटोमा एलिमिनेटर बाट गुज्रिने एक टिमले त आजको भोलि नै मैदानमा उत्रिनुपर्नेछ । सबै टिमले लिग चरणमा एकअर्काविरुद्ध खेल्नेछन् । फाइनल प्रवेशका लागि हुने शीर्ष चार टिमको प्रतिस्पर्धासहित एनएसएलमा २५ खेल हुनेछ ।नेपाली राष्ट्रिय टिमका मुख्य प्रशिक्षक अब्दुल्लाह अलमुताइरीले विश्वकप छनोटका लागि बोलाइएका ३२ खेलाडीमा एनएसएल क्लबमध्ये सबैभन्दा धेरै ६ खेलाडी धनगढी एफसीका छन् । तर, अधिकांश खेलाडी अक्सनबाट लिइएकाले एनएसएल टिमहरूवीच खासै ठूलो भिन्नता छैन । अधिकांश टिमले अग्रपंक्तिमा विदेशी खेलाडी भित्र्याएका छन् । गोलका लागि उनीहरू नै निर्णायक बन्न सक्छन् । यस्तैमा एनएसएलका खेलहरू खाली प्यारापिटमा पनि प्रतिस्पर्धात्मक र रोमाञ्चक हुने अपेक्षा गरिएको छ ।पुरस्कार च्याम्पियनलाई ३५ लाख र उपविजेतालाई १५ लाख दिने आयोजकले जनाएको छ, जुन ए डिभिजन लिगको तुलनामा निकै थोरै हो । एनएसएलका सातै टिम नेपाली फुटबलका नयाँ क्लब हुन् । नयाँ भए पनि उनीहरूले परम्परागत क्लबहरूभन्दा केही पृथक र व्यावसायिक अभ्यास गरेका छन् । उनीहरूकै बाहुबलमा एकडेढ महिनाका लागि मात्रै भए पनि नेपाली फुटबल व्यावसायिक बन्ने भएको छ । एन्फाले ए डिभिजन लिग नै घरेलु फुटबलको शीर्ष प्रतियोगिता भएको र यसलाई निरन्तरता दिइने भनिरहँदा एनएसएलको भविष्य भने अन्योलमै देखिन्छ । तर पनि यो नयाँ अध्यायको सुरुआत हुँदै छ ।"
लप्काको लामो यात्रा,"अविभाज्य सम्बन्धकोलम्बस कालअघि मेक्सिकोका याजटेकहरू २६० र ३६५ दिने पात्रो जुधेको हरेक ५२ वर्षमा आगो जात्रा मनाउँथे । जात्रा असाध्यै भव्य हुन्थ्यो । जात्राका दिन गाउँदेखि सहरभरिका हरेक चुलो, खोपी, मन्दिर, गुफा सबै स्थानमा मान्छेले सल्काएको पुरानो आगो निभाएर अन्धकार बनाइन्थ्यो । चकमन्न चुक घोप्टिएको रातमा आकाशमा ताराको टिलपिल उज्यालो मात्रै बाँकी रहन्थ्यो । पहाडको टुप्पोमा रहेको मन्दिरको बेदीमा पुजारीहरू कर्मकाण्ड सुरु गर्थे । त्यसपछि मूल पुजारीले बलि दिन तयार पारिएको मान्छेको छाती चिरेर धड्किरहेको मुटु निकाल्थ्यो । त्यसपछि उसको रित्तो छातीभित्र परम्परागत शैलीमा नयाँ आगो बालिन्थ्यो । यसरी नयाँ जीवन र नयाँ संसार आरम्भको संकेत गरिन्थ्यो । यो आगो चारै दिशा पुर्याएर हरेक चुलो, मन्दिर, खोपीतिर सल्काइन्थ्यो । मन्दिरको आगो अर्को ५२ वर्षसम्म अविरल बल्थ्यो । आगो निभेमा संसारको अन्त्य हुन्छ भन्ने गहिरो विश्वास थियो । यसको निरन्तर प्रज्वलनको जिम्मा पुजारीहरूले लिन्थे । पछिल्लो पटक यो जात्रा सन् १५०७ मा मनाइएको थियो । (स्टेफेन जे पायने, फायर ः अ व्रिफ हिस्ट्री) ।आगो सृष्टि र अन्त्य दुवैको प्रतीक रहेको यस्ता सांस्कृतिक मान्यता र विश्वास पर्याप्त छन् । आगो हात पारेपछि मान्छेले आफू र आफ्नो परिवेशमा गरेको कायाकल्प एउटा नयाँ सृष्टि थियो । उता मान्छेको साथ लागेर आगोले संसार विचरण गर्यो । यसरी आगोले पनि आफ्नो चरित्र बदल्यो । आगोले मान्छेलाई मुक्ति दियो, मान्छेले आगोको आयाम बदल्यो । कालान्तरमा दुवै एक अविभाज्य शक्ति बने । मानवता र आगो एकअर्काका परिपूरक बने । अब त कुनै एकको निषेधमा अर्कोको वर्तमान स्वरूप र चरित्रको कल्पना पनि गर्न सकिन्न ।"
काष्ठमण्डपको काष्ठकथा,"२०७२ को भूकम्पमा यदि काष्ठमण्डप नढलेको भए त्यो उति सम्झनयोग्य भूकम्प नै हुने थिएन सायद । ठूला भूकम्पमा घर ढल्नु, मान्छे मर्नु स्वाभाविक हो । तर, काष्ठमण्डप नै ढल्नु बिर्सिनका लागि घटेको घटना होइन । काष्ठमण्डप ढलेकै कारण २०७२ को भूकम्प स्मरणीय रहने निश्चित छ ।काष्ठमण्डप नामैले भन्छ यो काठैकाठले बनेको मण्डप हो । त्यही मण्डप शब्द अपभ्रंश हुँदै मरु बन्न गयो । मरु बाटै उक्त सत्तलको नाम मरु सतः, टोलको नाम मरु टोल, सँगैको गणेश मरु गणेश, अलि परको हिटी मरुहिटी, छेउकै बही मरुबही बन्न पुग्यो । मरु शब्दको शक्ति यसले जनाउँछ । सिंगो काष्ठमण्डप बाट काठमाडौं बन्न गयो, जो देशकै राजधानी सहर बन्यो । भनिन्छ, काष्ठमण्डप पूरा एउटै रूखको काठबाट बनेको स्मारक हो । किंवदन्ती भन्छ काष्ठमण्डप बनाउन जुन रूखको काठ प्रयोग भएको हो, त्यसलाई कल्पवृक्ष भनिन्छ । रूख यति विशाल थियो कि त्यसको हाँगा एक किलोमिटरसम्म फैलिएको थियो । तत्कालीन काठमाडौंमा हरिसिद्धिको जात्रा हेर्न कल्पवृक्ष पनि मान्छेको रूप धारण गरेर आएका रहेछन् । मान्छेको रूपमा आएका कल्पवृक्षलाई भीडले चिनेन, तर एक तान्त्रिकले चिने । त्यसपछि उनले कल्पवृक्षमाथि तारण लगाएर उनलाई हलचल गर्न नसक्ने बनाइदिए । आफ्नो वशमा आइसकेको कल्पवृक्षलाई तान्त्रिकले भने, म यो ठाउँमा एउटा यस्तो स्मारक बनाउन चाहन्छु, जहाँ तेत्तिसकोटी देवताको बास होस्, त्यसका लागि आवश्यक काठ उपलब्ध गराइदिनुपर्यो । कल्पवृक्ष उनको माग पूरा गर्न तयार भए । उनले आफ्नो एउटा बीउ छोडेर गए । त्यही बीउबाट उम्रेको वृक्ष काटेर तान्त्रिकले काष्ठमण्डप बनाए । काष्ठमण्डप बनाइसकेपछि तेत्तिसकोटी देवतालाई आह्वान गरी त्यहीं बास गराए । बासपछि उनले देवताहरूलाई काष्ठमण्डपको प्रतिष्ठा नसकुन्जेल फर्कन नपाइने वाचा गराए । काष्ठमण्डपको प्रतिष्ठाचाहिँ जुन दिन नुन र तेलको भाउ एउटै हुन्छ, त्यही दिन गर्ने भन्ने तय गरियो । तर, नुन र तेलको भाउ कहिल्यै समान भएन । त्यसैले अहिलेसम्म पनि काष्ठमण्डपको प्रतिष्ठा गरिएको छैन । र, तेत्तिसकोटी देवता पनि त्यहाँबाट फर्केका छैनन् भन्ने विश्वास गरिन्छ । २०७२ को भूकम्पमा काष्ठमण्डप ढलेपछि यसको पुनर्निर्माण सुरु गरियो । पुनर्निर्माण क्रममा परीक्षण गरियो काष्ठमण्डपका काठहरू साँच्चै एउटै मात्र रूखबाट प्राप्त गरिएको थियो त ? तर, परीक्षणमा त्यस्तो देखिएन । काष्ठमण्डपमा साल, सल्ला, आँप र अग्राखका विभिन्न काठ प्रयोग भएको पाइयो । काष्ठमण्डप पुनर्निर्माण समितिका संयोजक एवं वाग्मती प्रदेशसभाका सांसद राजेश शाक्यका अनुसार, काष्ठमण्डप निर्माणको सुरुमै यी विभिन्न जातका काठ प्रयोग गरिएका हुन् वा विभिन्न समयमा काष्ठमण्डपको जीर्णोद्धार हुँदा यी काठ घुसाइएका हुन्, यकिन भन्न सकिएको छैन । अहिलेसम्म थाहा भएअनुसार, काष्ठमण्डपको पुनर्निर्माण सत्रौं शताब्दीका राजा लक्ष्मीनरसिंह मल्ल अर्थात् प्रताप मल्लका बुबा (सन् १६२११६४१) बाट भएको थियो । अहिलेसम्म काष्ठमण्डपको तीन पटक जीर्णोद्धार गरिएको छ । काष्ठमण्डपमा विभिन्न कालखण्डका काठहरू प्रयोग गरिएको पनि परीक्षणबाट थाहा भएको छ । आश्चर्य के भने काष्ठमण्डपमा रहेका यी विभिन्न काठमध्ये पाँचौं शताब्दीको एक टुक्रा काठ पनि भेटिएको छ । बेलायतको डुराम विश्वविद्यालयले त्यसको परीक्षण गर्यो र त्यो पाँचौं शताब्दीको भएको पुष्टि गर्यो, तर त्यो कुन जातको काठ हो भन्ने अहिलेसम्म खुलेको छैन । वास्तुकलाविद् प्राडा सुदर्शनराज तिवारीका अनुसार, काठको जात पत्ता नलागेर अहिले विदेशी पनि हैरान छन् । उक्त काठमा सिंहको जस्तो अनुहार कुँदिएको छ । परीक्षणबाट अझै काम लाग्ने प्रमाणित भएकाले पहिले जुन ठाउँमा त्यो काठ थियो, पुनः त्यही ठाउँमा मेथको रूपमा जडान गरिएको छ । यति मात्रै होइन, यो काठले एउटा अर्को पनि इतिहास रच्ने तयारी गरिरहेको छ । यो संसारकै सबैभन्दा पुरानो बुट्टा कुँदिएको काठ हुन सक्ने सम्भावना प्रबल छ । योभन्दा पुरानो बुट्टावाल काठ विश्वमा कहीं छ कि भनेर डुराम विश्वविद्यालय अहिले खोजी कार्यमा लागिरहेको पनि संयोजक शाक्यले बताए । तर, अहिलेसम्म योभन्दा पुरानो अर्को बुट्टावाल काठ भेटिएको छैन । अहिले काष्ठमण्डपलाई चाहिने काठ ल्याउने जिम्मेवारी पनि संयोजक शाक्यकै काँधमा आएको छ । काष्ठमण्डपको पूरा संरचनामा ९० प्रतिशत काठ मात्रै प्रयोग गरिएको छ भने १० प्रतिशत मात्रै विभिन्न आकार र नापका इँटाहरू प्रयोग गरिएको छ । एउटा सिंगो काष्ठमण्डप बनाउन १७ हजार ५०८ क्युफिट काठ चाहिने अनुमान छ । यसका लागि करिब १८०० देखि २००० वटा रूख काट्नुपर्ने देखिन्छ । एउटै काठ ३२ फिट अग्लो चाहिने भएकाले चिरानको समस्या आइरहने शाक्य बताउँछन् । काठका लागि सुरुमा टिम्बर कर्पोरेसनसँग सहमति भएको थियो । तर, अहिले कर्पोरेसनले काठ दिन नसकेकाले अनेक राजनीतिक तनाव आइपरेको बताउँछन् पुनर्निर्माण समितिका सचिव गौतम डंगोल । काष्ठमण्डपका लागि काठ ल्याउन गरिएका प्रपञ्च कम्ता रोचक छैनन् । काष्ठमण्डपलाई आवश्यक काठ काठमाडौं उपत्यकामा पाइँदैन, २ नम्बर प्रदेशका जंगलतिर जानुपर्ने हुन्छ । तर, नेपालको वनसम्बन्धी कानुनका कारण कसैलाई चाहियो भन्दैमा जंगलको रूख जथाभावी काट्न पाइँदैन । बुझ्दै जाँदा वन मन्त्रालयबाट के थाहा पाइयो भने भारतबाट बिजुली ल्याउन र भारतमा बिजुली पठाउन ४०० केभीको प्रसारण लाइन जोड्नका लागि रौतहटको जंगलमा केही रूख काट्ने तयारी हुँदै छ । तर, ४०० केभीको प्रसारण लाइन ल्याउने योजना मात्रै रहेछ, मन्त्रिपरिषद्बाट निर्णय भने हुन पाएको रहेनछ । काष्ठमण्डप पुनर्निर्माणका पदाधिकारीहरूले उक्त प्रसारण लाइनको फाइल नै मन्त्रिपरिषद् पुर्याएर त्यसलाई पारित गर्ने काम पनि गरायो । त्यो पारित भएपछि रूख काट्न सुरु भयो । त्यही रूख आवश्यक गोलाइमा कटान गरी काठमाडौं ल्याइयो । रूख कटानपछि त्यहाँ प्रसारण लाइनको पोल पनि गाड्न सुरु भयो ।त्यस्तै भारतको रक्सौलबाट नेपालको अमलेखगन्जसम्म पेट्रोलको पाइप लाइन बिछ्याउन पनि नेपालको जंगलमा केही रूख काटिएको थियो । त्यो रूख पनि काष्ठमण्डपमै प्रयोग गर्न काठमाडौं ल्याइएको छ । त्यसरी नै धनगढीमा टनकपुरको पानी प्रयोग गर्न महाकाली नदीमा सिँचाइको काम पनि भइरहेको छ । त्यसका लागि पनि केही रूख काटिएको थियो । त्यो पनि काष्ठमण्डपमै जडान गरिएको छ । यसरी काष्ठमण्डप पुनर्निर्माणमा महोत्तरी, पर्सा, महाकाली, रौतहटको समेत काठ प्रयोग भएको छ । तर अहिलेसम्म काष्ठमण्डपकै लागि भनेरचाहिँ एउटै पनि रूख काटिएको छैन । संयोजक शाक्य भन्छन्, काठ पाएर मात्र पनि के गर्नु, २ नम्बर प्रदेशको काठ ३ नम्बर प्रदेशलाई दिन मिल्छ कि मिल्दैन भनेर अर्को बखेडा पनि निस्क्यो । त्यसलाई पूर्वमन्त्री राजेन्द्र महतोले हल गरिदिनुभयो । काठमाडौंका संयोजक शाक्य अक्सर जानुपर्ने त प्रदेश राजधानी हेटौंडा हो, तर उनी त्योभन्दा बढी पुगिरहेका हुन्छन् जनकपुर । के गर्नु, काठको खातिर, उनी भन्छन् । जनकपुर हुँदै ल्याइने मकवानपुरको सःमिलमा काठलाई नापअनुसार कटान गर्ने र काठमाडौं पठाउने उनको काम हो । काठमाडौंको कालभैरव अगाडिको पुरानो जिल्ला प्रहरी कार्यालय अहिले काष्ठमण्डपको काठमा बुट्टा कुँद्ने वर्कशप बनिरहेको छ । बाहिरबाट आउने काठहरू जम्मै अहिले यहीं स्टोर गरिएको छ । सातौं शताब्दीमा काष्ठमण्डप निर्माण हुँदा त्यहाँ प्रयोग गर्न ल्याइएको काठ हाल कुमारी घर रहेको एउटा बहालमा स्टोर गरी राखिएको थियो । उक्त विहारको खास नाम श्रीखण्ड तरुमुल महाविहार हो । तर, काष्ठमण्डप बनाउन ल्याइएका काठमा मुढाहरू मात्र राख्दाराख्दै विहारको नामै परिवर्तन भई सिंखंमू बहाः बन्न पुग्यो, सिंखंमू अर्थात काठको डंगुर । उक्त विहारका प्रमुख थिए, तान्त्रिक लीलावज्र वज्राचार्य । संस्कृतिविद् यज्ञमानपति वज्राचार्यका अनुसार, काष्ठमण्डप बनाउने तान्त्रिक पनि अरू कोही नभई उनै लीलावज्र वज्राचार्य थिए । हाल भइरहेको काष्ठमण्डप पुनर्निर्माणका लागि काठमाडौं महानगरपालिकाले नै सम्पूर्ण खर्च व्यहोर्दै आइरहेको छ । पुनर्निर्माणमा धेरै नयाँ काठ प्रयोग भए, परीक्षण गर्दा सद्दे देखिएका पुराना काठ पनि प्रयोग गरिएको छ । त्यसपछि पनि बाँकी भएका काठ संकलन गरी अब एउटा म्युजियम बनाउने सोच रहेको योजना सुनाउँछन् सचिव डंगोल । सातौं सदीमा काष्ठमण्डप निर्माण गर्दा बाँकी भएको काठबाट अर्को एउटा पनि सत्तल बनाइएको किंवदन्ती पाइन्छ, जसको नाम हो सिंल्यं सतः, अर्थात् बाँकी बचेको काठको सत्तल । त्यसपछि पनि बाँकी रहेको काठका टुक्राटाक्री जम्मै गाडेर त्यसमाथि एउटा डबली बनाइएको थियो, जसलाई मरु दबू भनिन्छ । यदि काष्ठमण्डप जीर्णोद्धार गरी त्यसमा कुनै काठ फेर्नुपर्यो भने नयाँ काठ नराखी त्यही डबली खनेर त्यहींबाट काठ झिकेर प्रयोग गर्नुपर्छ भन्ने पनि कथन रहेको छ ।काष्ठमण्डप पुनर्निर्माणलाई काठको खोजीमा भौंतारिँदाभौंतारिँदै हैरान खाएका संयोजक शाक्य अब सरकारसमक्ष एउटा प्रस्ताव राख्ने तयारीमा छन् काष्ठमण्डपका लागि अहिले जति रूख काटिएको हो, त्यसको दस दोब्बर हुने गरी नयाँ रूख रोप्ने । त्यो रूख अन्त होइन, यही नेपाल मण्डल भूभागकै छेउछाउमा रोप्ने । ताकि अर्को सय वर्षपछि पुनः काष्ठमण्डप जीर्णोद्धार गर्नुपर्यो भने काठका लागि टाढा भौंतारिनु नपरोस् र काष्ठमण्डपकै लागि रोपिएको रूख हो भनी सजिलै उपलब्ध होस् । भन्छन्, यसले सम्पदा पनि बचाउँछ, पर्यावरण पनि बचाउँछ ।"
"नबोलाइएको भेला, मृगस्थलीमा","आहा ! क्या दिनुभएछ आज । व्यंग्य भन्या त यस्तो पो हुनुपर्छ । तात्तातो जेरी खाएजस्तो !शान्तिमणि मलाई देखेर गद्गद भएका थिए । त्यस दिन मेरो व्यंग्यलेख छापिएको अखबार उनको हातमा थियो । जोशिलो नमस्कारसँगै आग्रह गरे, आज त साँच्चै जेरी खानैपर्छ ।शनिवारको दिन थियो । म डाक्टर कृतान्तसँग मर्निङ वाकमा मृगस्थली पुगेको थिएँ । घाम झुल्कँदै थियो । शान्तिमणिको आग्रह यति स्नेहिल थियो, मैले नाइँ भन्नै सकिनँ । मुस्कुराएँ मात्र । हामी एकछिन सँगै घुम्यौं । उनले लेखको प्रशंसा गरिरहे । केही वेर पछि चिन्ता जाहेर गरे, नेताहरूलाई पूरै नांगेझार पार्नुभाको छ । योभन्दा बढी के लेख्नु ? तर के गर्ने, जति लेखे पनि सुध्रिने होइनन् । मैले भनें, उहाँहरू पढाइलेखाइ भन्दा माथि उठिसक्नुभाको छ । यस्ता तुच्छ कामबाट टाढै बस्नुहुन्छ । तपाईं चिन्ता नलिनोस् । म लेख्छु, तपाईं पढ्नुहुन्छ । भैगो नि ।त्यतिन्जेल घाम अलिक माथि आइसकेको थियो । अब त शीत पनि सुक्यो । चउरमा बसौं, डाक्टरले भने । हामी बस्तै मात्र थियौं, भ्रान्तिमणि कराउँदै आइपुग्यो, क्या हो पासा, के लेखेको त्यस्तो ? लेख्न पाएँ भन्दैमा जे पनि लेख्ने ? अब तिम्रो लेख कसैले पढ्दैन । के बुझ्यौ ? तिमीले पढिहालेछौ । मलाई पुगिहाल्यो नि, म मुस्कुराएँ । ऊ चिढियो, होइन, मैले तिम्रो के बिगार्या छु र अरू कोही नपाएर मलाई नै छेड हान्नुपर्यो ?म जिल्ल परें, तिमीलाई के छेड हानें र मैले ?कुखुराचोर भन्या के त ?त्यो तिमीलाई भन्या हो र पासा ? अरूलाई नै भन्या नि ।मलाई बेकूफ नबनाऊ न । मेरो टोलमा कसलाई कुखुराचोर भन्छन्, मलाई थाहा छैन र ?हामी जोडले हाँस्यौं । यतिन्जेल अरू १०१२ जना भेला भइसकेका थिए । अरू दिन मर्निङ वाक सकेर सोझै घर फर्के पनि शनिवार एकडेढ घण्टा हामी चउरमा बसेर गफिन्थ्यौं, चियाको चुस्की लिंदै । त्यस दिन शान्तिमणिलाई के घत परेको रहेछ कुन्नि, जेरी मात्र मगाएनन्, अखबार खोलेर मेरो व्यंग्यलेख वाचन पनि गरे । सुनुन्जेल सबै एकाग्र थिए । त्यसपछि पनि एकछिन मौन कायम रह्यो । दुई जनाले आहा ! भनेर प्रशंसा गरे । भ्रान्तिमणिले पुनः आफ्नो राग अलाप्यो, अरू त ठीक छ, त्यो कुखुराचोर भनेको चाहिं मिलेन । के मिलेन, पत्तो नपाएर अरू अलमल्ल परे । रघुनाथ, भोला, पासाङ, रुक्मिणी र विनयले क्रमशः टिप्पणी गरे ः लेख छोटो भयो, पढ्दापढ्दै सकिन्छ ।अन्त्य अझ धारिलो बनाउनुपर्थ्यो ।आम जनजीवनको पीरमर्का समेटिएन ।कता कता पुरुष मानसिकताको गन्ध आउँछ ।कस्तो व्यंग्य हो यो ? मलाई एकचोटि पनि हाँस उठेन ।भर्खरै वनकालीको स्कूलमा नेपाली पढाउन थालेको चन्द्रेशले भन्यो, मलाई त भाषा, शैली, विषयवस्तु र प्रस्तुति पनि असाध्यै मन पर्यो ।झुस्स दारी पालेका, माकलटोपी मुनि गोलो चश्मा भिरेका प्राडा भुजंगपाणिलाई खपिनसक्नु भएछ । उनले चन्द्रेशलाई टिप्पा ख्वाए, के ज्ञान छ तपाईंलाई साहित्यका बारेमा ? यस्तो पनि साहित्य हुन्छ ? रस खोइ ? भाव खोइ ? अलंकार खोइ ? कलात्मकता खोइ ? शब्दको गहनता खोइ ? यसको उद्देश्य के ? प्रयोजन के ? समाजलाई सन्देश के ? यसमा न भरतमुनिको रस सिद्धान्त र आनन्दवर्धनको ध्वनि सिद्धान्तले काम गरेको छ, न त प्लेटोको अनुकरण सिद्धान्त अथवा अरस्तूको विरेचन सिद्धान्तकै प्रयोग भएको छ । कुन्तकको वक्रोक्ति सिद्धान्त र भामहको अलंकार सिद्धान्तले यसलाई स्वीकार गर्दैन । क्रोचेको अभिव्यञ्जनावाद अथवा डेरिडाको विनिर्माणवादसँग पनि यसको कुनै सम्बन्ध देखिंदैन । यसबाट रसनिष्पत्ति कसरी गर्ने ? यसलाई कुन सिद्धान्तका आधारमा राम्रो भन्ने ? व्यंग्य भन्ने कि हास्य भन्ने ? व्यंग्य भए हास्य खोइ ? हास्य भए व्यंग्य खोइ ? दुवै भए किन दुवै हुनुपरेको ?उनको वमनविद्वत्ता थाम्न नसकेर सबै जना आकाशतिर हेर्न थालेका थिए । चन्द्रेशले भर्खरै खाएको जेरी समेत चिया हुलुक्क गर्यो र लल्याकलुलुक भएर एकातिर ढल्यो । प्राडा भुजंगपाणि ऊतिर पुलुक्क हेरेर गर्वसाथ जुरुक्क उठे र शम्भो हर भन्दै बाटो लागे । अनुहारमा पानी छम्केपछि, एक छिनपछि चन्द्रेशले आँखा खोल्यो । काम कुरो एकातिर, कुम्लो बोकी ठिमीतिर प्राडा भुजंगपाणिबारे कसैले टिप्पणी गर्यो । डाक्टर कृतान्तले मुख खोले, गुरुबा त ठिमी जान्छु भनेरै ठिमीतिर लागेका हुन् । हामीकहाँ त एकातिर हिंडेको मान्छे अर्कातिर पुग्छ र पो आपत । सबैलाई अल्जाइमर भएजस्तो !डाक्टरको कुराले सबैलाई गम्भीर बनायो । त्यो स्मृतिविभ्रम हो । यस्तो वेला मान्छेको दिमागले काम गर्दैन । अहिले नेताहरूलाई लागेको रोग नै यही हो । सम्मोहात् स्मृतिविभ्रमः, कालोदारीवाल जोगीले शास्त्रप्रमाण प्रस्तुत गरे । त्यही भएर होला, यस्तो गाईजात्रा भएको, पत्रकार हरिबाबु बोल्यो, के हुन लाग्या हो, हामीले बुझ्नै छोडिसक्यौं ।के भयो हौ त्यस्तो ? भन न, कसैले उक्सायो । के भन्नु अब ? हरिबाबुले सुनायो, कोरोनाले मान्छे सोत्तर हुने भए, अस्पताल जान्छु भनेर हिंडेको मन्त्री भ्यूटावरको निरीक्षण गर्न पुग्यो । अविश्वासको प्रस्तावमा सही गर्न गएका विधायक मन्त्रीको शपथ ग्रहण गरेर आए ।अल्जाइमर भएरै त होला नि, अर्को पत्रकार गिरिबाबु चूप लाग्न सकेन, आफ्नो अध्यक्षलाई भेट्न हिंडेका नेताहरू विपक्षीकहाँ पुग्छन् र तपाईं नै हाम्रो नेता हो, लौ न हाम्रो सरकार गिराइदिनुपर्यो भनेर भजनकीर्तन गर्न थाल्छन् । विपक्षको नेता चाहिं तिनीहरूको सरकार गिर्ला कि भन्ने चिन्ताले रातभरि निदाउँदैन ।कालोदारीवाल जोगी मुस्कुराए, ठीक भन्नुभो । त्यही भएर त, यो देशबाट धर्म सिध्याउँछु भनेर हिंडेको एउटा नेता आजभोलि रामनामी ओढेर राम मन्दिरको पुजारी भएको छ । ईश्वरको नाम लिए जिभ्रो काटेर फ्यालिदिन्छु भनी हिंड्ने अर्को नेता रामनाम जप्न थालेको छ । यो अल्जाइमर पनि काइदाकै रोग रहेछसेतोदारीवाल जोगीले उसलाई रोके, तर अहिले त अर्कै समस्या खडा भएको छ । के बाबा ? सबै जना उनको मुखमा हेर्न थाले । अस्ति यहाँबाट त्यत्रो धूमधामसँग रामसीता, लक्ष्मण, हनुमान सबैलाई माडी लगेको, हनुमान बाहेक तीनै जनामा हिजो बेलुकादेखि कोरोना देखिएछ । त्यस्तो भीडभाडमा त्यति लामो बाटो मास्क विनै हिंडाएपछि के हुन्छ ? उनीहरूको पुरानो फेमिली डाक्टर सुषेणलाई श्रीलंकामा फोन गरेर सोध्दा एउटा हिमाली जडीबुटीको नाम लिएछ र हनुमान राति नै हिमालतर्फ उडेछन् । अलिअलि अल्जाइमरले त उनलाई पनि छोएकै थियो, हिमालको सट्टा डोल्पाको डाँडामा झरेछन् र टर्च बालेर जडीबुटी खोज्न थालेछन् । डोल्पालीहरूले यार्चागुम्बा चोर्न आएको भनेर लखेटेछन् र हनुमान ठाडो पुच्छर लगाएर रित्तो हात फर्केछन् । अलिक तलसम्म त ह्याङ ग्लाइडरबाट आकाशमा पनि पीछा गर्दैथिए अरे । अहिले चारै जना क्वारेन्टाइनमा छन् ।जय श्रीराम ! सेतोदारीवालले आकाशतिर फर्केर हात जोड्यो । यसबारे तपाईंले लेख्नुपर्छ, शान्तिमणिले मलाई सम्बोधन गरे । हुँदैन, म बोल्नु अघि नै डाक्टर कृतान्त बोले, यो कोरोनाको केस हो । यसको केसस्टडी हामीले गर्ने हो ।म के गर्नु त ?तपाईं त्यतिन्जेल आराम गर्नोस् । नत्र तपाईंलाई पनि अल्जाइमरले छोला, डाक्टर हाँसे ।एकातिर कोरोनाको त्रास, अर्कातिर अल्जाइमरको डर । अब डाक्टरका कुरा कसरी नमान्नु ? मैले भनें, हुन्छ नि त । म केही दिन थकाइ मार्छु ।साँच्चै कि ठट्टा गरेको ? उनले पत्याएनन् । कस्तो नपत्याएको ? मैले भनें, बोलिसकें त, म अब केही दिन थकाइ मार्छु भनेर ।उनले नपत्याए पनि तपाईं चाहिं पत्याउनोस् है"
एक योगीको स्वप्न संसार,"बितेका कुराले हाम्रो जीवनमा के अर्थ राख्छ ? हजारौं वर्षअघिको कुनै घटना वा व्यक्तिको निर्णयले अहिलेको समाज र मानिसलाई के प्रभाव पार्छ ?झट्ट हेर्दा लाग्छ, उहिलेका कुरा खुइलिए, बितेका कुरा बिलाए, जीवन अहिलेको हो, यो पूर्णतः विगतबाट मुक्त छ । तर, खोज्दै गयो भने प्रत्येक ठाउँ, प्रत्येक मानिस विगतसँग जोडिन पुग्छ । अहिले देखिएका प्रत्येक वस्तु, मानिस र घटनाको एक्लाएक्लै अस्तित्व छैन । त्यो जोडिएको छ बितेका दिनहरूसँग, मानिसहरूसँग र घटनाहरूसँग । यहाँसम्म कि कसैका बितेका विचारसमेत हाम्रा जीवनमा निर्णायक परिघटना बोकेर आइदिन्छन् । अचेल तिब्बती लवजमा झोग्छेन् भनेर पश्चिमी जगत्मा प्रसिद्ध अतियोग महासन्धिका गुरु श्याल्पा तेन्जिङ रिम्पोछेसँग हालै एउटा लामो कुराकानी गरेपछि मेरा मनमा यस्तै विचार आए । पच्चीस सय वर्षअघि लुम्बिनीको माटोमा फुलेको ज्ञानको कमलको सुवासले यी रिम्पोछेको जीवनलाई पनि छोएको छ । झ्वाट्ट हेर्दा लुम्बिनीमा जन्मेहुर्केर बोधगयामा तपस्या गर्दा सिद्धार्थ गौतमलाई खुलेको ज्ञानले उनलाई बुद्ध बनाएको र श्याल्पा रिम्पोछेले गुम्बामा ध्यान सिकाएको कृत्यमा कुनै सम्बन्ध नदेखिन सक्छ । तर, नियालेर हेर्दा बुद्धले निर्वाण पाउनु र बुद्ध दर्शनलाई अनेक रिम्पोछेले झैं उनले पनि अगाडि बढाउनुमा एक नियमित प्रवाह भेटिन्छ, चेतनजगत्को । सिद्धार्थ गौतम बाबुको इच्छा मुताविक राजपाठमै लागेका भए धेरै मानिसको जीवनमा ध्यान र ज्ञानको बाटो पुग्ने थिएन । न बालक जिग्मेद तेन्जिङ वाङ्पो टुल्कु (कुनै सिद्ध योगीको महाप्रस्थानपछि भएको अर्को जन्म) भएको भविष्यवाणी नै गरिन्थ्यो, न उनी यसरी श्याल्पा रिम्पोछे भनेर नै चिनिन्थे । बुद्धको परिनिर्वाण भएको सयौं वर्षपछि दक्षिण भारतको ओडियानका योगी पद्मसम्भव र शान्तरक्षितले उनको अध्यात्मदर्शनलाई तिब्बत पुर्याए । त्यतिबेलाका प्रसिद्ध बौद्ध विश्वविद्यालयहरू नालान्दा, विक्रमशील र ओदन्तपुरीहरू जलाइएपछि र धार्मिक दंगामा भिक्षुहरू काटिएपछि कुनै समय पूरै भारत वर्षमा फैलिएको बौद्ध धर्म भारतबाटै हरायो । यता हुरीमा हत्केलाले छोपेर जोगाएको दियोजस्तै गरी बौद्ध दर्शनको महायान र वज्रयानलाई तिब्बतले जोखाइराख्यो सदियौंसम्म । त्यसैको प्रतिफल अहिले त्यो एसिया, युरोप र अमेरिका हुँदै संसारभर पुगेको छ । तिब्बतमा कम्युनिस्ट अतिक्रमण भएपछि सन् ६० को दशकदेखि बाहिरी संसारमा पुगेको महायान र वज्रयान युरोपअमेरिका पुर्याउने केही रिम्पोछेहरू छन्, जसमध्ये श्याल्पा तेन्जिङ पनि एक हुन् । गुम्बाहरूमा मात्रै नभएर हार्वर्डदेखि यल विश्वविद्यालयमा समेत पुगेर मनुष्य जीवनलाई सार्थक पार्ने उपायबारे बौद्ध दर्शनको सार बुझाउने गरी प्रवचन दिने यी रिम्पोछेका चेलाचेली हङकङदेखि बेलायतसम्म र चीनदेखि अमेरिकासम्म छन् । कम्युनिस्ट आक्रमणपछि तिब्बतको थातथलो खामबाट धेरै बौद्धमार्गी नेपाल हुँदै भारत र अन्यत्रका मुलुक पुगे । त्यसमध्ये नेपालको तिब्बती सीमानजिक हिमालयको काखमा एक दम्पतीको कोखमा ६ दशकअघि एक बालक जन्मिन पुग्यो, जसको नाम राखियो जिग्मेद तेन्जिङ वाङ्पो । एक वर्ष पनि नपुग्दैका तेन्जिङले एक दिन गुम्बा अघिल्तिर हात जोडेर शिर निहुराएछन् । मावलीतिरकी हजुरआमा फुन्स्टोक डोल्मा यो देखेर चकित परिछन् र लामाहरूकामा उनलाई लगेर घटनाको सविस्तार व्याख्या गरिछन् । यो बच्चा विशेष छ, उनीहरूले भनेछन्, उनको राम्रो ख्याल गर्नु । तेन्जिङ चार वर्षको पुगेपछि दुई बूढा लामाहरू कर्मा टासी र रिट्रुल रिन्जिन चोख्यालले बालक एक पवित्र र विशेष मानव भएको घोषणा गरे । तेन्जिङको ध्यानास्थ हुने बालापन देखेर उनी तिब्बततिरका एक योगीको टुल्कु भएको अनुमान गर्नेहरू बढ्दै गए । यसले बालक तेन्जिङको जीवनमा ठूलो प्रभाव पार्न पुग्यो । उनलाई भारत लगियो, जहाँ अहोरात्र उनले पढाइ र ध्यान गर्नुपर्यो । अरू साथीहरू चौरमा मस्तले खेलिरहेका हुन्थे, मलाईचाहिँ पढ्न लगाइन्थ्यो जतिखेर पनि, रिम्पोछेको बाल्यकालीन सम्झना छ, त्यो देख्दा मलाई पनि खेल्न मन हुन्थ्यो, तर त्यसो गर्ने छुट मिल्दैनथ्यो । तिब्बती बौद्ध परम्परामा टुल्कुले पहिलेको जीवनको धार्मिक कामलाई औपचारिक रूपमा निरन्तरता दिने कामलाई गद्दी आरोहण भनिन्छ, जो आठ वर्षको उमेरभित्र गरिसक्नुपर्ने मान्यता छ । तर, आफ्नो तिब्बतस्थित गुम्बामा जान सक्ने अनुकूलता नमिल्दा उनी बनारसमै पढेर बसे । अचम्म के भने भनिएजस्तै आठ वर्ष कटेपछि तेन्जिङ निकै बिरामी परे । गद्दी आरोहण नगरेसम्म उनलाई निको हुने छैन, छोराको सुर्ताले आँसु चुहाउँदै गुहार्न पुगेकी उनकी आमा रिन्छेन पाल्मोलाई लामाहरूले उत्तर फिराए । उनकी हजुरआमा तिब्बती अक्षरहरू पढ्न जान्दिनथिन्, तर सबै लामामन्त्रहरू भने उनलाई कण्ठस्थ थियो । नातिको स्वास्थ्य राम्रो होस् भनेर उनी सधैँ ती मन्त्र पढ्थिन् । तर, तेन्जिङको स्वास्थ्य सधैँ दुर्बलका दुर्बल नै रह्यो । यस्तै दुर्बलताका बीच तेन्जिङले बनारसमा संस्कृत र राजनीतिकशास्त्रमा शास्त्री पास गरे भने बौद्ध दर्शनमा चाहिँ पीएचडीसरहको अध्ययन टुंग्याए । दर्शनशास्त्रमा रुचि बढेकाले उनलाई पुनर्जन्म र औतारी कर्ममा आशंका हमेसा रहिरह्यो । तर, भविष्यवेत्ताहरूले उनको गद्दी आरोहण खामको श्याल्पा गुम्बामा छिट्टै हुने र त्यसपछि समुद्र पार पुगेर उनले ध्यान र प्रज्ञालाई फैलाउने ठोकुवा गरे । नभन्दै त्यस्तै भयो पनि । एक दिन उनी सुटुक्क ल्हासाबाट ट्रकमा चढेर दुई दिनपछि खाम पुगे, सन् १९८७ मा । तेन्जिङ चढेको ट्रक सँगसँगै माथिमाथि दुई ठूला चील पनि खाम पुगे । तिब्बतमा धर्मलाई रक्षा गर्ने दुई धर्मपालहरूको पूजा गर्ने चलन छ । तिनै दुई धर्मपालहरू चील बनेर ल्हासादेखि रिम्पोछेलाई श्याल्पा गुम्बामा ल्याएको विश्वास खामवासीहरूमा निशंक रूपले छायो । परिणामतः खामवासीले उनलाई गद्दीमा बसालेर श्याल्पा तेन्जिङको पाँचौं अवतार भएको उद्घोष गरे । त्यसअघि श्याल्पाका अवतार मानिएका चार लामाहरू लाम्दाक, गोन्पो रिन्चेन, दाक्पा छुल्ठिम र कर्मा दोर्जेको गद्दी आरोहण भएको थिएन । सयौं वर्षपछि तेन्जिङले चाहिँ श्याल्पाको गद्दीधारी रिन्पोचे हुने पहिलो अवसर पाए । श्याल्पाको अर्थ हुन्छ, मापित अर्थात् राम्रोसँग नाप लिइएको । यसको तात्पर्य हो, परीक्षामा उत्तीर्ण । संसारको दुःखलाई बुझेको, यसको भ्रमित वास्तविकतालाई थाहा पाएको र कहिल्यै ननासिने ज्ञानको आलोकमा उद्भाषित हुन पुगेको चित्तलाई पनि तिब्बती शब्द श्याल्पाले संकेत गर्छ । बौद्ध दर्शन तिब्बतमा पुग्नुअघि वोन्पोहरूको संस्कृति चलिआएको समयमा पनि श्याल्पा शब्द प्रचलित थियो र सिद्धहरूलाई श्याल्पा नै भनिन्थ्यो । उनै प्राचीन श्याल्पा रिम्पोछेको सम्मानमा खाम नदीको किनारमा उभिएको दुई सय वर्ष पुरानो श्याल्पा गुम्बामा चिनियाँ कम्युनिस्ट सरकारको आँखा छल्दै धेरै तामझाम नगरी गुप्त रूपमा उनको गद्दी आरोहण भयो । भविष्यवाणी भएजस्तै, गद्दीमा बसेपछि श्याल्पाको स्वास्थ्यमा जादुगरी सुधार आयो । अर्को रमाइलो पनि के भने उनी खामबाट काठमाडौं फर्केलगत्तै अमेरिकाबाट धर्मदेशना गरिपाऊँ भनी निम्तो आयो । यसरी मध्ययौवनमा गुरु बनेर सन् १९८८ मा श्याल्पा रिम्पोछे न्युयोर्क पुगे, जहाँ उनका वर्षौं वर्ष गोराहरूलाई ध्यान सिकाएर बित्यो, बितिरहेछ । रहँदाबस्दा उनले धेरै अमेरिकीलाई बौद्धमार्गी बनाए । तिनको प्रेमपूर्ण आग्रहलाई स्वीकार गरी उनी आफू पनि अमेरिकी नागरिक बने । यो तीन दशकका दौरान न्युयोर्कलाई नै स्थायी कार्यथलो बनाएर रिम्पोछेले मानव बस्ती भएका सबै महादेशहरूमा पुगी धर्मदेशना गर्न भ्याए । चेलाहरूले दिएको दानको पैसाले उनले कपनमा श्याल्पा गुम्बा पनि बनाए, जहाँबाट दक्षिण हेरे उनी बालककालमा बसेको बौद्ध देखिन्छ, उत्तरतिर हेरे तिब्बत सहर छेउछाउका हिमालीचुचुरा मुस्कुराउँछन् । बर्सेनिजसो नेपाल घुम्न आउने रिम्पोछेका चेलाहरू यहाँ बसेर ध्यान गर्न आनन्द मान्छन् । उनले अमेरिकी चेलाहरूलाई दिएको उपदेशको सारसंक्षेप लिभिङ फुल्ली भन्ने पुस्तक सानफ्रान्सिस्कोस्थित प्रसिद्ध प्रकाशन गृह न्यु वर्ल्ड लाइब्रेरी ले सन् २०१२ मा प्रकाशित गर्यो, जसलाई संसारभरका पाठकले निकै मन पराए । नेपालीमा प्रत्येक श्वासमा आनन्द शीर्षकमा अनूदित पनि छ यो । प्रसिद्ध तिब्बती गुरु झ्याड्रेल रिम्पोछेका चेला श्याल्पा रिम्पोछेको देशना छ, जीवन एक अवसर हो, आनन्दभोग गर्ने । प्रत्येक क्षण स्वतन्त्र छन्, जसलाई महसुस गर्न संस्कारहरूले भरिएको चित्तका कारण सम्भव हुन नसकेको मात्रै हो । सबै संस्कार अर्थात् कन्डिसन हरूलाई फालेर संसारलाई र जीवनलाई जस्ताको तस्तै हेर्न उनी मानिसहरूलाई असंख्य तरिकाले सिकाइरहेका हुन्छन् । पश्चिमाहरूमा मैले अन्तरजगत्प्रतिको अद्भुत आकर्षण देखेँ, रिम्पोछे भन्छन्, मोक्षको कामना भौतिक पुगिसरी नभई आउन सक्दैन रहेछ, हामी बुद्धकै देशका मान्छेमा बुद्धका बारेमा ज्ञान र चासो कम भएको भौतिक दरिद्रताले नै हो ।उनी चाहन्छन्, आफूलाई जन्मदिने देश नेपाल नै बौद्ध दर्शनको मार्गदर्शक बनोस् । विश्वमा हराउँदै गएको शान्ति र बढ्दै गएको तनावपूर्ण जीवनको समाधान गर्ने सूत्र नेपालले नै दिन सकोस् । शान्तिका परम अन्वेषक बुद्धको जन्मस्थल लुम्बिनीमा त्यो सामर्थ्य भएको उनका आँखाले देखेका छन् । मनुष्य विभाजित छ, अनेक धर्म र सम्प्रदायका नाममा, उनी भन्छन्, ती सबलाई शान्तिको अटुट स्रोतसँग जोड्न सक्ने क्षमता नेपालसँग छ, त्यो पवित्र भूमि लुम्बिनी नै हो ।मक्कामदिनामा मुस्लिमहरू मात्रै, जेरुसेलम र वेथलहेममा यहुदी र क्रिस्चियनहरू मात्रै अनि अयोध्या तथा मथुरामा हिन्दुहरू र बोधगयामा बौद्धहरू मात्रै जाने हुँदा संसारमा सबै मान्छेका लागि साझा आध्यात्मिक ठाउँ छैन भन्छन् उनी । शान्तिका अग्रदूत बुद्धको जन्मस्थलमा नै त्यस्तो एक अवसर छ, जहाँ हामी सबै मनुष्य जातलाई ल्याउने सामर्थ्य राख्छौं, उनी भन्छन्, किनभने शान्ति खोज्ने बुद्धको तरिका धर्म र सम्प्रदायभन्दा माथि छ, जसलाई सबैले पछ्याउन हिचकिचाउनै पर्दैन ।यही ठानेर उनी लुम्बिनीमा विश्व शान्ति धाम निर्माण गर्ने एक स्वप्निल योजनालाई मूर्तरूप दिने प्रयासमा हालैका दिनहरू बिताइरहेका छन् । हलिउडसहित संसारभरका उनका अनुयायीहरू कम्तीमा ५ अर्ब रुपैयाँ लाग्ने यो परियोजनालाई सक्दो सघाउन लागिपरेका छन् । स्विट्जरल्यान्डले डावोसमा बर्सेनि विश्व अर्थतन्त्रबारे अन्तर्राष्ट्रिय बहस चलाएर आफ्नो देशको पर्यटन र कूटनीति दुवैको खुब विकास गर्दै आएको छ । नेपालले पनि लुम्बिनीमा विश्व शान्ति सम्मेलन आयोजना गरेर हरेक वर्ष संसारभरका नेतामाझ छलफल चलाउन सक्छ, उनी भन्छन्, यसो गर्दा देशको अर्थतन्त्र पनि बलियो हुन्छ, नाम पनि सबतिर फैलिन्छ, बुद्धको ज्ञानबाट मनुष्य जातिले लाभ पनि लिन सक्छ ।सन् २०१३ बाट काम काम सुरु भएको शान्तिधामको जग बनाउने र विद्युतीय उपकरण राख्ने अजंगका सुरुङजस्ता दुई घर बनाउने काम पूरा भइसकेको छ । शान्तिधामको जगमा १७ मिटर लम्बाइ र दुई फिट गोलाइका २ सय ९० पिलरहरू बनिसकेका छन् । अबका तीन वर्षभित्र त्यसमाथि तीन तलाको जग बस्नेछ, अनि तेह्र तलाको कमलाकार श्वेत भवन खडा हुनेछ । बीचमा बुद्धकी आमा मायादेवी र उनका साथमा बालक बुद्धको ठूलो मूर्ति हुनेछ भने आधुनिक सुविधाका पुस्तकालय, १५ सय मानिस अट्ने अन्तर्राष्ट्रिय सभाहल तथा अन्य सुविधापूर्ण स्थल बन्नेछन््, जहाँ निःशस्त्रीकरणदेखि विश्व शान्तिका लागि हुने प्रयासमा अन्तर्राष्ट्रिय वार्ता गराउने रिम्पोछेको योजना छ । अब आउने वर्ष पूरा हुने भनिएको लुम्बिनी अन्तर्राष्ट्रिय विमानस्थलबाट संसारभरका मानिस सिधै बुद्धको जन्मस्थल आउन सक्ने सुविधाका कारण पनि शान्तिधाममा मानिसको आवागमन सहज हुने उनी ठान्छन् ।छोरालाई जन्म दिएपछि आफ्नो ज्यान जान्छ भन्ने तथ्य थाहा पाउँदापाउँदै पनि आमा बन्न तयार मायादेवीलाई संसारले बिर्सेकोमा श्याल्पा रिम्पोछेलाई चित्त बुझेको रहेनछ । त्यसैकारण उनी शान्तिधाममा मायादेवीको भव्य मूर्ति कुँदाउने तयारीमा छन् । उनी भन्छन्, यो संसारमा मानिस दुःखी छन् भने निष्काम प्रेमको अभावले छन् । यो निःसर्त प्रेमलाई सांसारिक प्रेम भनेर गलत नबुझियोस् भन्नका लागि बुद्धले करुणा शब्दको प्रयोग गरे ।निर्वाण प्राप्त नभई सत्त्वहरूको हित गर्ने महाकरुणाको उत्पाद हुँदैन, तर सांसारिक अवस्थामा निःसर्त प्रेम नामको करुणाको छेउछाउ पुग्ने कुनै प्रेम छ भने त्यो आमाले बच्चालाई गर्ने प्रेम हो, जसमा आसक्ति र स्वार्थ होइन, एक स्वाभाविक करुणाको बहाव हुन्छ, रिम्पोछे भन्छन्, यही सत्यलाई संकेत गर्न लुम्बिनीमा मायादेवीको मन्दिर हुनु अपरिहार्य छ ।जर्मनीको संसद् भवनका डिजाइनर प्रसिद्ध आर्किटेक्ट प्रोफेसर स्टिफिन ब्राउनफेल्सले रिम्पोछेको शान्तिधामको प्राथमिक नक्सा कोरिदिए । त्यसमाथि बौद्ध दर्शन झल्कने गरी प्रशस्त परिमार्जन रिम्पोछे आफैंले गरिदिए । फुलेको कमलको आकारले मनुष्यले पाउन सक्ने परम ज्ञानको अवस्थालाई, तेह्र तलाका तेह्र पत्रले ध्यानका तेह्र अलग भूमिलाई र त्यस मुन्तिरका तीन तहका जगले बुद्ध, धर्म र संघ गरी त्रिरत्नलाई संकेत गर्नेछन् । हरेक देशका आआफ्ना गुम्बाले लुम्बिनीको बृहत् क्षेत्रफल भरिएको छ । शान्तिधामलाई भने पृथ्वीवासीको साझा धरोहर बनाउने उनको परिकल्पना छ । ठूलो धनराशि खर्च हुने शान्तिधामको निर्माणमा उनलाई हजारौं शिष्यले सघाउन अघि सरेका त छन् नै । नेपालभित्र प्रतिमानिस एक रुपैयाँ र नेपालबाहिर एक डलरको मुठीदान उठाउने अभियान पनि उनले चलाएका छन् । त्यसका लागि नेपालभित्र इसेवा र नेपाल बाहिरको मुठीदानका लागि पेपालले सेवा शुल्क नलिईकनै रकम शान्तिधामकै खातामा पुग्ने गरी व्यवस्था मिलाएर सहयोग पनि गरेका छन् । एक रुपैयाँ वा एक डलर जसले पनि दिन सक्ने हुँदा यो एक निःसर्त दान हुन जान्छ । निःसर्त कर्म सानो भए पनि त्यसले खुसी ल्याउने उनको व्याख्यान सामान्यजनले मन पराएका पनि छन् । पृथ्वीमा झन्डै आठ अर्ब मानिस छन्, यीमध्ये आधाले मात्रै पनि एकएक डलर दिए भने शान्तिधामलाई चाहिनेभन्दा निकै नै बढी कोषको जुगाड हुन्छ, रिम्पोछे भन्छन् । सकेसम्म बढी मानिसको सद्भाव बटुलेर शान्तिका लागि पृथ्वीमा साझा काम होस् भन्ने रिम्पोछेको कामना छ ।यति ठूलो परिणामको काम एक्लो योगीको प्रयासमा सम्पन्न होला र भनी मानिसहरू उनीप्रति आशंका र अविश्वासका दृष्टिले हेर्दारहेछन् । उनीचाहिँ मन्द मुस्कानसहित जवाफ दिन्छन्, निःसर्त प्रेमले गर्ने कुनै पनि काम न सानो हुन्छ न ठूलो नै, न असम्भव हुन्छ न अनौठो नै ।संसार त्यागेको जोगीलाई किन यति ठूलो काम गर्ने मन ? किन उनलाई विश्व शान्तिधाम बनाउने इच्छा ? के पाउँला भनी उनी अघि सरेका यो विधि झन्झटिलो र खर्चिलो काम अघि सारेर ? मेरा यी प्रश्नको उत्तरमा पनि उनको उस्तै सौम्य मुस्कुराहट उद्भाषित भयो । अनि उनले शान्तसँग जवाफ फिराए, कुनै पनि योगीलाई संसारबाट लिनु केही छैन, उसले त दिने मात्रै हो । किनभने लिने चाह हुन्जेल तपाईं संसारको बन्धनमा पर्नुहुन्छ, दिने चाहले बन्धन तोड्छ, त्यसैले म के भन्छु भने, योगी नभई कसैले केही संसारलाई दिनै सक्दैन ।"
अपहरित आन्दोलनको लेखाजोखा,"क्रान्तिमार्फत समाजवादीसमाज निर्माण गर्दै साम्यवादमा पुग्ने लक्ष्य राखेर उहिले कम्युनिस्ट पार्टी जन्माइन्थ्योजन्मिन्थे । समाजवाद त्यस्तो सामाजिक संगठनले आत्मसात् गर्ने अर्थराजनीतिक सिद्धान्त हो, जसले उत्पादनका साधन, वितरण र विनिमयको स्वामित्व वा नियमन पूर्ण समुदायले जिम्मा लिन्छ । कार्ल मार्क्सका लागि समाजवाद एउटा त्यस्तो खुड्किलो हो, पुँजीवाद छोडेर त्यहाँ पुगेपछि त्यसका नकारात्मक चरित्र त्याग्दै साम्यवादमा पुग्न सकिन्छ । पुँजीवादको खास चरित्र उत्पादन पद्धतिमा व्यक्तिगत पुँजी निर्णायक हुने, त्यहीँबाट पुँजी सञ्चिति थालिने र उत्पादित सेवावस्तुको उपभोगमा व्यक्तिनिहित बजारले नियन्त्रण गर्ने परिपाटी हो । यसले आम मानिसको समुच्च विकासमा वाधा हाल्छ लाई परित्याग गर्ने चर्चा समाजवादमा गरिन्छ । समाजवादमा पुग्न श्रमजीवी वर्गको प्राकृतिक रूपमै रूपान्तरण हुनपर्छ । श्रमजीवी प्रजा (सब्जेक्ट) होइन, ऊ वास्तविक रूपमै स्वतन्त्र र कर्ता (अब्जेक्ट) हुन पाउनुपर्छ । र, अन्त्यमा त्यस्तो राजनीतिक प्रणाली विकास गरिनुपर्छ, जहाँ पुँजीवादी वर्गको सानो समूहको नियन्त्रण हुने परिपाटी खत्तम गरेर पूर्ण समुदायको मातहत गरिनुपर्छ, जसबाट वास्तविक उत्पादक (श्रमजीवी) उत्पादनको सम्पूर्ण पद्धतिमा निर्णायक बन्न सकून् । राजनीतिक रूपमा त्यस्तो समाजवादी आर्थिक प्रणाली श्रमजीवी वर्गले प्रजातान्त्रिक पद्धति र बहुमतको सरकारमार्फत समाज निर्माणको अभियान चलाउनेछन् । मार्क्सले सन् १८७५ मा लेखेको क्रिटिक अफ द गोथा प्रोग्राम को समाजवादको सार यही थियो । २०७४ को आम निर्वाचन पछि दुई पार्टी नेकपा (एमाले), नेकपा (एमाओवादी केन्द्र) मिलेर एउटै घोषणापत्रमा आधारित भएर चुनाव लडे । सहज बहुमत पाए । २०७४ फागुन ३ मा कामरेड खड्गप्रसाद ओली नेतृत्वमा संयुक्त सरकार बनाए । २०७५ जेठ ३ मा पार्टी एकता गरे । लोकप्रिय मतदानमार्फत बहुमत प्राप्त गरेर आएको ओली नेतृत्वको सरकारका लागि वास्तवमा सहज परिस्थिति बनेको थियो । यद्यपि सरकारले जण्ड सुधारवादी कार्यक्रममार्फत समाजवादउन्मुखतातर्फ पाइला नै चालेन । त्यसो भएपछि गन्तव्यमा पुग्न सकिने कुरै भएन ।स्थापनाको ४ वर्ष व्यथित नहुँदै पार्टीभित्र मतमतान्तर भित्रिए, मनमोहनलाई महासचिव बनाइयो । दोस्रो महाधिवेशनपछि त पार्टीभित्र झन् धेरै मतमतान्तर रहे । २०१७ को कुदेतापछि कम्युनिस्ट पार्टी विभाजन हुन थाल्यो । २०४२ सम्म आइपुग्दा ३ दर्जनभन्दा बढी कम्युनिस्ट पार्टी अस्तित्वमा थिए । त्यही गतिमा एकता पनि भइरहे । पछिल्लो समय माओवादी केन्द्र र एमाले मिलेको नेकपालाई २०७७ फागुन २३ मा सर्वोच्च अदालतको एक फैसलाले पुनः विभाजित गरिदियो । यस्तो विभाजन गर्न या हुनमा सत्तारूढ नेकपाभित्रको अन्तर्विरोध नै प्रमुख थियोहो । त्यतिबेला कम्युनिस्ट पार्टीहरूको कुनै समय मूलधार बन्न पुगेको नेकपा (एमाले) अहिले विभाजनको संघारमा छ । समष्टिमा कम्युनिस्ट पार्टी वा आन्दोलन समग्रमै विसर्जनमा जाने खतरा छ । यस्तो विषम परिस्थितिमा इतिहासका उपप्राध्यापक डा ढाकाराम सापकोटाले, नेपालमा कम्युनिस्ट पार्टीको विकासक्रम, सरकार र नेतृत्व शीर्षकको पुस्तक लेखेका छन् । २०४६ को पहिलो जनआन्दोलनपछि विश्वसमुदायलाई चकित पार्नेगरी नेपालमा कम्युनिस्ट प्रभाव विस्तार भएको प्रत्यक्ष देखियो । २०५१ देखि २०७८ सालसम्म कुनै न कुनै किसिमका कम्युनिस्टलाई काखी नच्यापी वा अस्तित्व स्वीकार नगरी नेपालको संसदीय राजनीति चल्न नसक्ने अवस्थामा छैन । यति हुँदाहुँदै पनि नेपालका कम्युनिस्टले सत्तामा पुग्न कस्ता नीति र कार्यक्रम अगाडि सारे ? कसरी पार्टीलाई संगठित गरे ? संयुक्त सरकार हुँदा वा नेतृत्व गर्दा न्यूनतम सहमतीका कार्यक्रम (कमन मिनिमम प्रोग्राम) बनाए कि बनाएनन् ? सत्तामा पुगेपछि त्यो लागू गरे कि गरेनन् ? एकल सरकार बनाउँदा पार्टीको विचारधारात्मक हिसाबको प्रतिनिधित्व हुनेगरी उनीहरूले आर्थिकसामाजिक रूपान्तरणलाई कसरी अघि बढाए ? यावत प्रश्नबारे विवेचना हुनु आवश्यक थियोछ । नेपालमा प्राज्ञिक हिसाबले इतिहास लेखनमा खडेरी पर्दै गएको छ । अझ प्राज्ञिक आधार तयार पारेर कम्युनिस्ट पार्टीहरूको सैद्धान्तिक, राजनीतिक तथा वैचारिक लेखाजोखा गर्ने काममा थारै मात्र इतिहासकार संलग्न छन् । त्यसैमध्ये पर्छन् ढाकाराम सापकोटा । उनले उपयुक्त मौकामै पुस्तक लेखेका छन् । ऐतिहासिक बहुमतप्राप्त सरकारको नेतृत्वले आफैं अध्यक्ष रहेको पार्टीलाई विखण्डित तुल्याउँदै वामआन्दोलनबाट प्राप्त राजनीतिकसामाजिक उपलब्धिलाई विसर्जन गर्न अघि बढिरहेको अवस्थामा सापकोटाको किताबले इतिहासको मूल्यांकन कसरी गरिएको रहेछ भन्ने बुझ्न सघाउँछ । किताबमा ११ अध्याय छन् । पहिलो र दोस्रो अध्यायमा नेपालमा कम्युनिस्ट पार्टीको स्थापना, विकासक्रम तथा २०१७ को शाही कदमपछिका आन्दोलनमा कम्युनिस्ट पार्टीबारे लामो विवेचना छ । त्यसपछि कम्युनिस्ट पार्टीको उम्मेदवारका हैसियतले प्रधानमन्त्री बनेका र दोहोर्याएर भएका प्रधानमन्त्री क्रमशः मनमोहन अधिकारी, पुष्पकमल दाहाल, माधवकुमार नेपाल, झलनाथ खनाल, बाबुराम भट्टराई, केपी शर्मा ओलीबारे लेखेर निष्कर्ष दिइएको छ । २०४८ को पहिलो निर्वाचनवाट नेकपा एमाले संसद्मा प्रमुख प्रतिपक्ष दल बन्न पुग्यो । बहुमतको सरकार धान्न नसकेको अवस्थामा भएको मध्यावधि निर्वाचनमा सबैभन्दा ठूलो दलका रूपमा तत्कालीन संसद्मा नेकपा एमाले स्थापित भएपछि २०५१ मा पहिलो पटक मनमोहन अधिकारी नेतृत्वमा अल्पमतको कम्युनिस्ट सरकार बन्न पुग्यो र ९ महिना टिक्यो । किताबमा (पेज ८१ देखि १०१ सम्म) सापकोटाले तत्कालीन राजनीतिक परिवेश, पार्टीको घोषणापत्रमा अघि सारिएका कार्यक्रमको संक्षिप्त विवरण, निर्वाचित पहिलो कम्युनिस्ट सरकारका आर्थिक तथा राजनीतिक कार्यक्रम तथा ९ महिने सरकारका उपलब्धिको फेहरिस्त प्रस्तुत गरेका छन् । नेपालको इतिहासमा सामान्य मान्छेलाई लक्षित नीति कार्यक्रम र बजेट निर्माण त्यसअघिका सरकारले अघि सारेकै थिएनन् । सामान्य ढंगले आममानिस केन्द्रित र सहज ढंगले लागू गर्ने कार्यक्रम मनमोहन सरकारले अगाडि सार्यो । वास्तवमा अधिकारीको सरकारले अगाडि सारेका ती कार्यक्रम जण्ड सुधार (र्याडिकल रिफर्म) र विद्यमान आर्थिक, सामाजिक तथा संस्थागत संरचनागत परिवर्तन (स्ट्रक्चरल च्यान्ज) लक्षित कार्यक्रम थिएनन् । पुरानै आर्थिकसामाजिक तथा राजनीतिक संरचना यथावत् राखेर सुधार खोज्दा पुँजीवादमै आधारित लोक कल्याणकारी सीमित कार्यक्रम थिए ती । जस्तो, आफ्नो गाउँ आफैं बनाऊँ, नौ स अभियान, वृद्धवृद्धा भत्ता । स्क्यान्डिभियन मुलुक (डेनमार्क, स्विडेन, फिनल्यान्ड, नर्वे आदि) को तुलनामा यी लोककल्याणका काम ठूला थिएनन् । यद्यपि नेपाल र दक्षिण एसियाली समाजमा यी ठूला देखिए र नेकपा एमालेको सरकार अल्पकालमै अत्यन्त लोकप्रिय बन्यो । सरकार धेरै टिकेन, तर कार्यक्रमको प्रभाव अझैसम्म छ । किताबले सिद्धान्त र सरकारको अर्थराजनीतिक अवधारणाबारे चर्चा गरेको छैन । मनमोहन अधिकारी नेतृत्वको सरकार ढलेपछि बन्न पुगेका अनेकन खिचडी सरकार र ती सरकारमा एमाले पार्टीको संलग्नतासहभागिताबारे केही उल्लेख छैन । लेखकले ती घटनालाई अतिरिक्त घटनाका (बाईप्रोडक्ट) रूपमा लिएकाले सायद चर्चायोग्य ठानेनन् । यद्यपि २०४८ मै प्रमुख प्रतिपक्षको रूपमा स्थापित र २०५१ मा अल्पमतको सरकार बनाएको मूलधारको पार्टी नेकपा एमालेले १४ वर्षे लामो अन्तरालमा पनि आफ्ना नेतृत्वमा सरकार किन बनाउन सकेन, त्यसपछिको सैद्धान्तिकवैचारिक तथा कार्यक्रमिक त्रुटि वा कमजोरी केकस्ता रहे भन्नेबारे किताबमा विवेचना गरिएको छैन । कम्युनिस्ट पार्टीका नाममा बनेको पुष्पकमल दाहाल प्रचण्ड नेतृत्वको सरकारबारे सापकोटाले विस्तृतमा वर्णन पस्किएका छन् । दाहाल नेतृत्वको सरकार एमालेको पहिलो सरकारभन्दा भिन्न परिवेशमा भिन्न प्रयोजनका लागि बनेको थियो । त्यसका सैद्धान्तिकवैचारिक आधार एमालेका भन्दा भिन्न थिए । संसदीयबहुदलीय व्यवस्थामा आधारित प्रणाली मान्ने वा नयाँ प्रणाली (नयाँ जनवादी मोडलको राज्य व्यवस्था) तर्फ अग्रसर हुने भन्ने विषयको दोसाँधमा थियो, प्रचण्ड नेतृत्वको नेकपा (माओवादी) । यहीबीचमा संविधानसभाको निर्वाचन भयो र लार्जेस्ट पार्टी बन्न पुग्यो । यसरी वैधानिक रूपमा सत्तासीन भइसकेपछि पनि ऊभित्रको प्रणालीगत दोधार मेटिएको थिएन । यही दोधारको सिकार बन्न पुगेको थियो, प्रचण्ड सरकार । यो सरकारको पतनपछि बनेका माधवकुमार नेपाल, झलनाथ खनाल तथा बाबुराम भट्टराईका सरकार सिंगो माओवादी जनयुद्ध र प्रचण्ड सरकारको असफलताका बाइप्रोडक्ट सरकार मात्र थिए । पुस्तकमा एकपछि अर्को परिवेश कसरी निर्माण भयो भन्ने रोचक वर्णन पढेर आन्नन्द लिन सकिन्छ ।दोस्रो संविधानसभाको निर्वाचन आफैंमा माओवादी पार्टीको असफलताको उपज थियो । पुरानो दोधार फेरि उजागर भयो र पार्टी विभाजित हुन पुग्यो । प्रचण्डबाबुरामको धुरी दोस्रो संविधानसभामा सहभागी बन्यो । र, वैद्य (किरण वैद्य) बादलको धुरी बहिष्करणमा उत्रियो । वास्तवमा यी दुवै धुरीसँग निर्दिष्ट कुनै राणनीतिक लक्ष्य बाँकी थिएन । दोस्रो चुनावमा कांग्रेसएमाले पहिलो र दोस्रो पार्टी बनेपछि तेस्रोमा उछिट्टिन पुगेको माओवादीका लागि राजनीतिक च्याँखे थाप्नुको विकल्प थिएन ।ओली नेतृत्वको एमाले र प्रचण्ड नेतृत्वको माओवादीको मिलन एमालेको बहुदलीय जनवादी अवधारणामा माओवादको अन्तिम किस्ताको विसर्जन थियो । यद्यपि विश्व परिस्थितिमा आइरहेको बदलाव, खासगरी नवउदारवादी अर्थराजनीति धराशायी बन्दै गरेको अवस्था, छिमेकी चीनको अद्भुत उदय र त्यसका प्रभावबाट केही सिक्छन् र जण्ड सुधारतर्फ लाग्न सक्ने सम्भावना होला भन्ने झिनो आशा थियो । तर, प्रधानमन्त्री ओली, जो माओवादी जनयुद्ध का प्रखर विरोधी थिए, जसले २०६२६३ को आन्दोलनमा कहीँकतै संलग्नता देखाएका थिएनन्, तिनले रूपान्तरणका एजेन्डा बोक्लान् भन्ने कल्पना गर्नु आफैँमा दुःख बेसाउनु हुन्थ्यो । परिणाम सोचेभन्दा उल्टो देखिँदै छ । अर्थात् उनी प्रतिक्रान्तिको मियो बन्दै छन् ।सापकोटाको यो किताब विद्यार्थी, शिक्षक, प्राध्यापक, अनुसन्धाता र राजनीतिज्ञका लागि उपयोगी साबित हुनेछ ।"
'म नै भविष्य हुँ,"हाम्रो घर त्रिपुरेश्वरको मूल सडकमा दुवैतिर निकै गहिरागहिरा खाल्टाहरू खनिन थालेका थिए । बराबर दूरीमा त्यति धेरै खाल्टाहरू किन खन्न थालेको होला ? गम्भीर मुद्रामा चिउँडो कन्याउँदै मेरो एक साथीले भन्यो, मेरो विचारमा त इनार खनेको हुनुपर्छ ! मैले केही सोचेर भनें, होइन होला । यतिका धेरै इनारको के काम ? त्यो पनि मूल बाटोमा ? हुन पनि त्यतिबेला घरघरमा धारामा निर्बाध रूपमा पानी आउँथ्यो । तीन तलामाथि राखेको टंकीमा पनि बिनामोटर पानी आफैं चढ्थ्यो । त्यसैले इनारको कुनै औचित्य थिएन । हामीले हेर्दाहेर्दै केही दिनमै त्रिपुरेश्वरबाट थापाथली हुँदै माइतीघरको मोडसम्मै लहरै खाल्टाहरू खनिन थाले । अनि केही समयपछि तिनमा बडेबडेमानका र निकै चौडा खम्बाहरू गाडिन थाले । आज सहर र जीवन व्यस्त छ । तर, पनि बाटोमा खम्बा गाडेको देख्दा हामी रमाइलो मानेर हेरेर बस्छौं । आजभन्दा चार दशक पहिले सानातिना होइन, अजंगका खम्बाहरू गाड्न थालेको देख्दा मानिसहरूलाई कस्तो भयो होला ? त्यतिबेला काठमाडौंमा कसैले कतै पनि त्यति ठूला खम्बा देखेको थिएन । बिजुली अड्डा, टेलिफोनका केही काठ र टिनका खम्बाहरू हुन्थे । ती पनि तथाकथित सुपरमोडलजस्ता लुरा, खिरिला र टिंग्रिङ्ग परेका । ती धेरै अग्ला पनि कहाँ हुन्थे र ? त्यस्ता खम्बाहरू देख्ने बानी परिरहेकाहरूलाई खली पहलवान्जस्ता विशाल, अग्ला, चौडा सिमेन्ट र कंक्रिटका खम्बाहरू देख्दा उदेक लाग्ने नै भयो । केका लागि गाडिएका होलान् त्यति धेरै खम्बाहरू ? कहाँसम्म पुग्ला त्यो खम्बाको लाइन ? कसैले सुनायो, ती खम्बाहरू त्रिपुरेश्वरदेखि भक्तपुरको सल्लाघारी हुँदै सूर्यविनायक भन्ने ठाउँसम्म पुग्छ रे ! हामी केटाकेटीहरू मात्र होइन, त्यतिबेला त्यो ठूलाबडाहरूका लागि पनि निकै ठूलै चर्चाको विषय बन्यो । किनभने बानेश्वरलाई काँठ भनिने बेला थियो त्यो । माइतीघरदेखि कोटेश्वरसम्म दुवैतिर अहिले घरहरू फलेको ठाउँमा त्यतिबेला खेत थियो । त्यहाँ धान फल्थ्यो, तरकारी फल्थ्यो । त्योभन्दा पर गठ्ठाघर, सल्लाघारी, ठिमी भनेको त कहाँ हो कहाँ ? कति मानिस त त्यहाँसम्म पुगेका पनि हुँदैनथे । तर, ती खम्बाहरू सूर्यविनायकसम्म पुग्छन् रे ! त्यो खम्बामा ढाड अड्याएर पछाडिबाट अँगालो हालेर आफ्नो दुवै हातले छुन सक्यो भने चिताएको कुरा पुग्छ रे ! हामी जाँचमा नपढीकनै पास हुन पाइयोस् भनेर मरीमरी त्यसलाई अँगालो मारेर दुवै हात तन्क्याउँथ्यौं । तर, हाम्रो हातले त्यो भ्याउँदैनथ्यो । अनि हामी अँध्यारो अनुहार लगाएर घर गएर किताब पल्टाएर बस्थ्यौं । केही समयपछि नै अर्को नयाँ कुरा सुन्न थाल्यौं, चाइनाको सहयोगमा ट्रली बस आउन लागेको छ रे ! खम्बा गाड्ने काम त्यसैका लागि भइरहेको हो । तयारी जतिजति अघि बढ्यो, कुराहरू पनि त्यही अनुपातमा सुन्न थालियो । ट्रली बस भनेको त बिजुलीले चल्छ रे, त्यसमा पेट्रोल वा डिजेल चाहिन्न रे ! त्यसको त आवाज पनि आउँदैन रे ! त्यसले त धूवाँ पनि फ्याल्दैन रे ! ओहो कस्तो अचम्म, कसरी चल्छ होला बिजुलीले ? हामी कल्पना गर्थ्यौं । (वातावरणका लागि त्यो कति ठूलो कुरा हो भन्ने अहिलेसम्म पढेलेखेका ठूलाबडा, सरकार र पहुँचमा भएका कसैलाई थाहा छैन भने त्यतिबेला हामी बल्ल स्कुल जान थालेका भुरा केटाकेटीहरूलाई त झन् के थाहा हुनु र ?) हाम्रो लागि त बिजुलीबाट चल्ने ट्रली बस नामको एउटा मायावी जिनिस आउन लागेको उत्साह नै पर्याप्त थियो । अन्ततः दुई वर्षमा ट्रलीबसका लागि आवश्यक संरचना तयार भयो । सन् १९७५ को डिसेम्बर २८ तारिखमा त्यसको औपचारिक सुरुवात हुने भयो । हो तपाईंले ठीक पढ्नुभयो । दुई वर्ष लगाएर तेह्र किलोमिटरको त्यो संरचना तयार भएको थियो । त्यति बेलासम्म हामी अहिलेको जस्तो विकसित थिएनौं, जसले कोटेश्वरकलंकीको नौ किलोमिटर सडक विस्तारलाई मात्र पाँच वर्ष लगाओस् । त्रिपुरेश्वरमा गणेशस्थान अगाडि ट्रली बसको टिकट किन्ने अफिस भवन पनि निर्माण भएको थियो । सार्वजनिक यातायात त्यति व्यवस्थित नभएको हाम्रो देशमा चिनियाँहरूले बनाइदिएको त्यो चिल्लो र भव्य अफिस आफैँमा गज्जबको आकर्षणको केन्द्रविन्दु थियो । मानिसहरूले पहिले नै आफ्नो गन्तव्यसम्मको टिकट किन्न सक्ने, हरेक बीस मिनेटमा नियमित रूपमा बस चल्ने भनिएको व्यवस्था नौलो थियो ।उद्घाटनको दिनभर ट्रली बसले त्रिपुरेश्वरदेखि सूर्यविनायकसम्म मानिसहरूलाई निःशुल्क यात्रा गराउने भनिएको थियो । त्यस दिन सारा सहरका लागि ठूलो उत्सवको समय थियो । मलाई स्कुल जान पटक्कै मन थिएन । तर, ट्रली बस चढ्नका लागि स्कुल ठग्न घरका मानिसहरूले कहाँ दिनू ! मन नलागीनलागी जानै पर्यो । दिनभर स्कुलमा कहिले छुट्टी होला र ट्रली बसको तमासा हेर्न जान पाइएला भनेर मन अधीर भइरह्यो । त्यस दिन कुनै पनि कक्षामा के पढाइयो भन्ने कुराको केही ध्यानै भएन । निःशुल्क चढ्न पाइने ट्रलीबस चढेर सूर्यविनायकसम्म गएर फर्किने भन्ने कल्पना नै रोमाञ्चक थियो । स्कुल सकिएर घर पुग्नासाथ ब्याग फ्यालेर म ट्रलीबसको स्टेसनतिर हान्निएँ । त्यतिबेला साँझको ५ बजिसकेको हुनुपर्छ । काठमाडौंका कुनाकाप्चाबाट मानिसहरू अरिंगालको गोलाजसरी त्रिपुरेश्वरमा भेला भएका थिए । निकै पहिलेदेखि ट्रलीबसको यात्रा गर्न लाइनमा बसेका मानिसका कारण मेरो पालो कुन ट्रिपमा आउँछ भन्ने कुनै ठेगान नै थिएन । तर पनि धैर्य गरेर त्यो हूलमूलमा म अडिग भएर बसिरहें । मानिसहरू खम्बामा भएको तारमा आँखा गाडेर बस्थे । थापाथलीनिर एउटा बस आइपुगेर त्रिपुरेश्वरतिर मोडिनुअघि नै तारमा कम्पन हुन्थ्यो अनि सबै करतल ध्वनिका साथ आयो भनेर कराउँथे । नभन्दै केही क्षणमा मोडिएको नीलो र सेतो रंगको टिलिक्क परेको ट्रली बस देखा पर्थ्यो । उता थापाथली मोडबाट ट्रली बस देखिनासाथ यता मानिसहरूको हूलमूल र ठेलमठेल सुरु हुन्थ्यो । ट्रली बसको छानाबाट आकाशतिर उल्टोपट्टि फर्किएका दुइवटा सिङजस्ता लठ्ठीहरू खम्बामा तानिएको बिजुलीको तारसँग जोडिएका हुन्थे । त्यो टुप्पो घोडाको टापजस्तो हुन्थ्यो । बिनाआवाजको त्यो विद्युतीय वाहन सललल गर्दै पानी बगेजसरी आएर त्रिभुवनको सालिक मोडिने बेला कहिलेकाहीं तारमा जोडिएको त्यसको एउटा लठ्ठी फुस्कन्थ्यो । त्यसो हुँदा कन्डक्टरले ओर्लेर त्यसमा बाँधिएको डोरी तानेर फेरि मिलाएर तारमा जोड्थे । ट्रलीबस बिसौनीमा आएर अडिएपछि चालकले भित्रैबाट एउटा स्विच थिच्थे । अनि छुस्स गर्ने आवाजका साथ त्यसका ढोकाहरू खुल्थे । ओर्लने र चढ्ने मानिसहरूको बीचमा ठूलै द्वन्द्व हुन्थ्यो । कोचिन र खाँदिन मिल्ने जति मानिसहरू चढिसकेपछि फेरि छुस्स गरेर स्वचालित ढोका बन्द हुन्थ्यो अनि ट्रलीबस फेरि सललल अघि बढ्थ्यो, बिनाआवाज । मानिसहरू फेरि कुन बेला उताको तार हल्लिन्छ भनेर आँखा गाडेर कुर्न थाल्थे । यही क्रममा साँझ गाढा हुँदै अँध्यारो पनि हुन लागिसकेको थियो । मेरो पालो अझै आएको थिएन । मेरै उमेरका अरू तीनचार दौंतरी पनि मसँगै थिए । हामी पुलुपुलु एकअर्कालाई हेर्थ्यौं । नरुले निराश अनुहार लगाएर भन्यो, हाम्रो पालो त आउँदैन जस्तो छ ।मैले हतास भएर चारैतिर आँखा डुलाएँ । टोलका केही ठूला दाइहरूमध्ये एकले ट्रली बसमा कन्डक्टरको जागिर पाएका थिए । उनी केहीबेर पहिले कुनै बसबाट ओर्लिएका रहेछन्, हूललाई व्यवस्थापन गर्न बडो महत्त्वपूर्ण भूमिका निर्वाह गर्दै रहेछन् । उनी त्यस दिन ठूलो भीआईपी थिए । म उनैलाई गुहार्न पुगें । दाइ, हेर्नु न हाम्रो त पालै नआउलाजस्तो भो, रुँलारुँलाजस्तो गरी मैले आर्तनाद गरें । उनी मेरा एक काकाको साँझसाँझ टिन्चु पानी पार्टनर हुन् भन्ने सुनेको थिएँ । कसो सहयोग नगर्लान् त ? नभन्दै उनले सहानुभूतिपूर्वक मलाई ढाडस दिए, पख् पख्, म हुँदाहुँदै किन पीर गर्छस् ? म चढाउँछु । म ढुक्क भएँ । त्यसपछि पनि ट्रली बसहरू आउने र जाने क्रम चली नै रह्यो । अब त साँझको साढे सात पनि नाघिसकेको थियो । कुन बेला घरबाट बा अथवा आमाले आएर कान समातेर लैजाने हुन् भन्ने पनि डर लाग्न थालेको थियो । तै त्यसपछि आएको ट्रलीबसमा उनले घच्याक र घुचुक गर्दै हामीलाई हुल्न भ्याए । अन्ततः म ट्रली बस चढें । सगरमाथा चढ्दा तेन्जिङ नोर्गेलाई कस्तो अनुभव भएको थियो होला भन्ने म बुझ्न सक्थें । ट्रलीबस बिनाआवाज अघि बढ्यो । सिट पाइएको थिएन । माथि छतमा भएको समाउने डन्डी हामीले भेट्टाउने कुनै सम्भावना थिएन । अलिअलि डर र अलि धेरै रोमाञ्चले भरिएर म सिटको छेउ अँठ्याएर अभिएको थिएँ । मेरा दौंतरीहरू पनि कान रातो पारेर, आँखा ठूलो पारेर चारैतिर हेरिरहेका थिए । म कल्पना गर्दै थिएँ, १३ किलोमिटरको हाराहारीको त्यो लामो दूरीको यात्रा मा नयाँ ठाउँहरू हेर्दै सूर्यविनायक पुगेर फर्कंदा कति रमाइलो हुने होला ! उज्यालोमै चढ्न पाएको भए झनै कति मजा हुन्थ्यो होला ! ट्रलीबस सलल बग्दै थापाथली, बबरमहल, नयाँबानेश्वर हुँदै मीनभवनको ओरालोतिर पुग्यो । अनि कोटेश्वरतिर नलागी मीनभवनमा देब्रे मोडियो र एउटा नयाँ बनेको भवनको प्रांगणमा अडियो । मैले देखें, त्यहाँ अरू पनि थुप्रै ट्रलीबस रोकिएका थिए । अनि छुस्सगरेर ढोका खुल्यो । हामी जिल्ल परेर हेर्दै थियौं, बसका चालक ठूलो स्वरमा कराए, ल ल सबै जना ओर्लनुस् । आजलाई यत्ति हो । आठ बजेपछि ट्रली चल्दैन ।त्यो भवन ट्रलीबसहरूलाई राति थन्क्याउने स्थान रहेछ । कोही मानिस खुरुखुरु ओर्ले, कोही गनगन गर्न थाले, कोही प्रतिवादमा कराउन थाले । धन्य त्यतिबेला प्रजातन्त्र आइसकेको थिएन, नत्र कसैले बसको ऐना फुटाउँथ्यो वा बसै जलाउँथ्यो होला ! म र मेरा दौंतरीहरू पनि निराश भयौं । स्कुलबाट घर आएर खाजासमेत नखाई त्यत्रोबेर भोकप्यासले सेल्टिएर कन्डक्टर दाइको सोर्सफोर्स लगाएर चढेको ट्रलीबसले हामीलाई एक चौथाइ पनि यात्रा गर्न नपाई ओरालिदियो । तर, हामी के गर्न सक्थ्यौं र ? हामी सबै लोप्रे कान लगाएर ओर्लियौं । मीनभवनदेखि त्रिपुरेश्वरसम्म एघार नम्बरको ट्याक्सीमा लुखुरलुखुर फर्किने बेला कोही केही बोलेन । घर जाने गल्लीमा छिर्ने बेला मात्र नरुले मुसोको स्वरमा भन्यो, अरूलाई भन्न हुन्न बुझिस् केटा हो, बेइज्जत हुन्छ । सूर्यविनायकसम्मै पुगेर आएको भन्नुपर्छ । हामी सबैले मौन सम्मति जनायौं । त्यस राति सपनामा पनि ट्रलीबस नै देखियो । भोलिपल्ट स्कुलमा गएर मैले साथीहरूलाई बढाइचढाई यात्रा विवरण सुनाएँ । उद्घाटनको दिनै ट्रली बस चढेर सूर्यविनायकसम्मको यात्रा गर्न पाउने भाग्यमानीको रूपमा उनीहरूले डाहाको आँखाले मलाई हेरे । म उनीहरूका लागि त्यस दिन अमेरिका पत्ता लगाएर फर्केको कोलम्बसभन्दा खासै कम थिइनँ । तर, सूर्यविनायकसम्मै ट्रली बसमा चढेर जाने सौभाग्य त केही महिनापछि मात्र मलाई प्राप्त भएको थियो । घरका ठूला मानिसहरूले सूर्यविनायक गणेशको दर्शन गर्ने धार्मिक पर्यटनको योजना बनाएका थिए । मेरा लागि त्यो गज्जबको अनुभव थियो ।मेरा लागि मात्र नभई, त्यतिबेला चिनियाँहरूको सौजन्यबाट चलेका २२ ट्रली बस काठमाडौंका लागि नै गर्वको विषय थियो । ट्रली बसले भक्तपुर र काठमाडौंलाई नजिक बनाएको थियो । धेरै मानिसको जीवन सहज बनाएको थियो । उताका तरकारी, दूध, दहीजस्ता स्थानीय उत्पादनलाई सहज बजार उपलब्ध गराउन पनि महत्त्वपूर्ण भूमिका निर्वाह गरेको थियो । सूर्यविनायक गणेश मन्दिरलाई पनि लोकप्रिय बनाएको थियो । त्रिपुरेश्वर गणेशस्थानसँगै एउटा पुरानो मिठाई पसल थियो चन्दासको पसल । त्यहाँको प्रख्यात जेरी खानै मात्र मानिस सूर्यविनायकबाट त्रिपुरेश्वरसम्म आउँथे रे भन्ने सुनिन्थ्यो । केही मानिसहरू बिजुलीले चल्ने हुँदा करेन्ट लाग्छ कि भनेर निकै पछिसम्म पनि ट्रली बस चढ्न डराउँथे । समग्रमा ट्रली बस त्यतिबेला एउटा क्रान्ति थियो । त्यो क्रमलाई विस्तार गर्न सकिन्थ्यो, गर्नै पर्थ्यो । किनभने त्यो वातावरणमैत्री, डिजेल पेट्रोल किन्न पैसा बाहिर नजाने विद्युतीय सवारीसाधन थियो । अहिले सारा संसार विद्युतीय सवारीसाधनको विस्तार गर्ने क्रममा लागेको छ । हामीले त उहिल्यै नै त्यो क्रममा पाइला चालिसकका थियौं । तर, त्यसलाई दिगो बनाउन सकेनौं । अफसोसको कुरा के भने, दूरदर्शिता नभएकाहरूले चलाएको यो देशमा ट्रलीबसको बिस्तारको त कुरा छोडौं, भएका जति ट्रलीबसलाई समेत हामीले निरन्तरता दिन सकेनौं । २००१ देखि त राजनीतिक तथा अन्य कारणहरूले ट्रली बस बन्द नै भयो । देशप्रेमी नेपालीहरूले खम्बाबाट बिजुलीका तारहरू पनि चोरेर सिध्याए । कनीकुथी २००३ मा आंशिक रूपमा पुनः सञ्चालन गर्ने भनेर त्रिपुरेश्वरदेखि कोटेश्वरसम्म चलाउन थालिएको सेवा पनि अनेकौं खिचलोका कारण दिगो हुन सकेन र ट्रली बस अन्ततः सधैंका लागि इतिहास बनेर बन्द भयो । सडक बिस्तारका क्रममा ती खम्बाहरू पनि उखेलिए । तिनको कुनै अवशेष पनि बाँकी छैन । कहाँ गए होला हामीलाई चमत्कृत पार्ने त्यतिका धेरै खम्बाहरू ? हामीले बाँदरको हातमा नरिवल भन्ने उखानलाई चरितार्थ गर्यौं । कत्रो बिडम्बना ! त्यही सोच्दासोच्दै मलाई केही वर्षअघि इस्तानबुलको ट्राम चढेको सम्झना आयो । त्यसको आफ्नै इतिहास छ । त्यहाँ सन् १८६० मा घोडाले तान्ने ट्रामको सुरुवात भएको थियो, जुन सन् १९१२ मा विद्युतीय प्रणालीमा परिणत भयो । सन् १९६५ सम्म विस्तारित हुँदै ५६ वटा लाइनमा चल्ने २७० वटा ट्रामले त्यहाँ १० करोड यात्रुहरू ओसारपसार गर्थ्यो । तर, तीव्र सहरीकरण र निर्माण अनि पेट्रोल डिजेलका बाहनहरूको बढ्दो वर्चस्वका कारण बिस्तारै ट्राम ओझेलमा पर्न थाल्यो र सन् १९५६ मा बन्द नै भयो । हाम्रो ट्रली बसजस्तै । त्यहाँका मानिसलाई लागेको थियो बढ्दो बस, ट्याक्सी र निजी सवारीसाधनका कारण यातायात र जनजीवन झनै सहज हुनेछ । तर, उनीहरूलाई आफ्नो गल्ती बिस्तारै थाहा हुन थाल्यो, जब वायु तथा ध्वनि प्रदूषण तथा जामको समस्याले इस्तानबुललाई आकुलव्याकुल पार्न थाल्यो हामीलाई अहिले यहाँ पारेजस्तै । सन् ८० को मध्यतिर त इस्तानबुल युरेसियन क्षेत्रको सबभन्दा प्रदूषित सहर बन्न पुग्यो अहिलेको हाम्रो काठमाडौंजस्तै । तर, उनीहरूले आफ्नो गल्तीबाट सिके । इस्तानबुलको छवि सुधार गर्न र प्रदूषण नियन्त्रण गर्न ट्रामलाई पुनर्जीवन दिने क्रममा उनीहरूले पुरानो ऐतिहासिक रुटलाई केही हदसम्म पुनःस्थापित गरे । सहरीकरण र निर्माणका कारण पुरिइसकेका कतिपय लाइनहरूलाई खोतलखातल पारेर छोटो दूरीमा भए पनि ऐतिहासिक ट्रामलाई पुनर्जीवन दिए । त्यस्ता एकएक ऐतिहासिक रुटहरू आज पनि एसियाली र युरोपेली भागमा चल्छन् । ताक्सिम स्क्वायरबाट चल्ने २६ किलोमिटरको ट्राम त त्यहाँको प्रमुख पर्यटकीय आकर्षण बनेको छ । त्यसका साथै उनीहरूले नयाँ, आधुनिक र द्रुत ट्राम लाइन बनाउन पनि सुरु गरे । अहिले पनि त्यहाँ ट्रामका नयाँ रुटहरू बनिरहेका छन्, जसले इस्तानबुलको एसियाली र युरोपेली भागहरूलाई जोडिरहेको छ । यो क्रम आउँदा वर्षहरूमा पनि प्रमुख प्राथमिकताका साथ चालु रहने छ । त्यसबाट हामीले सिक्न सक्ने कुरा धेरै थियो होला । तर, हाम्रो प्राथमिकतामा यस्ता झिनामसिना कुराहरू कहाँ पर्छन् र ? हामी त राजनीतिक शक्ति सन्तुलन, सत्ताप्राप्ति र कुर्सी टिकाउबाहेक अरू विषयलाई महत्त्व नै दिँदैनौं । यातायात कार्यालयको पछाडि अजिंगरे लाइनमा बसेर कुनामा फालिएको ट्रली बस हेर्दा मलाई नरमाइलो लाग्यो । जीर्ण ट्रली बसको साइडमा केही लेखिएको थियो, जसको रंग खुइलिएर उडिसकेको थियो म नै भविष्य हुँ । भविष्यको त्यो दुर्गति देख्दा मलाई नरमाइलो लाग्यो । ओ दाइ, बढ्नुस् न अघि, पछाडिको मान्छे मलाई घुच्च्याउँदै रहेछ । म लामो सास फेरेर दुई पाइला अघि सरें । हामी अघि सरिरहेका छौं ।"
जवाफ कसले दिने ?,"प्रिय सरकार ! म सवालैसवालको वालमा खडा छुको ? के ? कहाँ ? कहिले ? कसरी ? किन ? अनि कहिलेसम्म ?यस्ता हजारौं प्रश्न छन्, सोध्नुपर्ने ।तर, आज केही प्रश्नको उत्तर तिमीले दिनैपर्छम को हुँ ?म अमान्छे भइरहँदा तिम्रो समाजमातिमी कुन समाजवादको कुरा गर्छौ ?मलाई ढुङ्गे युगमै छोडेर तिमी कसरी विकासवादका कुरा गर्छौ ?मेरो पिल्सिएको छातीमा टेकेर तिमी कस्तो समानताको कुरा गर्छौ ?तिमी भन मलाई, अब न्याय दिन्छौ कि ?म नागरिकता जलाऊँ ?जवाफ कसले दिने ???"
म अर्थात् एक बेसुल्लो,सुस्तरी केही बोल्दै गरेका मुखहरुसागकेही सुन्दै गरेका कानहरुसाग केही सुँघ्दै गरेका नाकहरुसाग केही पर्वाह छैन मलाई बग्दाबग्दै भवसागरमा कतै अडिएर यो सहरमा आइपुगेको म बेसुल्लो अर्थात् एक पुरूष वेश्या ।
