शीर्षक,विवरण
कोरोना बढेपछि भारतीयहरू नेपाल हुँदै तेस्रो मुलुक,"त्रिभुवन अन्तर्राष्ट्रिय विमानस्थल हुँदै विदेश जानेमा भारतीयको संख्या बढेको अध्यागमन विभागले पनि आकलन गरेको छ । तर कोभिड१९ कै कारण संख्या बढेको हो भन्ने विभागले ठहर गरेको छैन । अध्यागमनका महानिर्देशक रमेश केसीका अनुसार भारतमा पछिल्लो समय कोभिड१९ संक्रमण बढेपछि भारतको अध्यागमनमा केही कडाइ गरिएको छ । त्यसपछि नेपालको बाटो हुँदै अन्य मुलुकमा उड्ने भारतीयको संख्या बढेको देख्न सकिन्छ, उनले भने । अप्रिलबाट नेपालको बाटो हुँदै तेस्रो देश उड्ने भारतीयहरूको संख्या बढेको उनको भनाइ छ । नियमितभन्दा बढी भारतीय विदेश उडेका छन्, तर उनीहरूलाई नेपालस्थित भारतीय दूतावासले जारी गरेको एनओसी पत्रका आधारमा मात्र उड्न दिइन्छ, उनले भने, भारतीय बाटो हुँदै नेपाली उड्नुपरे पनि दिल्लीस्थित नेपाली दूतावासको एनओसी चाहिन्छ । उनका अनुसार नेपालबाट वा भारतबाट पहिलो पटक अर्को मुलुकमा उड्दा एनओसी अनिवार्य रूपमा चाहिन्छ । कोभिड१९ रोकथाम र नियन्त्रणका लागि नेपालले आफ्नो खुला नाकामा हुने आवतजावतमा नियन्त्रण गर्नुपर्ने सुरक्षाविद् तथा अवकाश प्राप्त उपरथी विनोज बस्न्यातको सुझाव छ । सीमानाकामा आवतजावत गर्दा पनि स्वास्थ्य सुरक्षा जाँचमा ध्यान दिनुपर्ने उनले बताए । नेपालमा कोभिड१९ थप फैलन नदिन खुला सीमामा कडा निगरानी गर्नैपर्छ, उनले भने ।"
परीक्षणबिनै भित्रिन्छन्,"भारतबाट भित्रिनेहरू धेरैजसो स्वास्थ्य परीक्षण गराउनै चाहँदैनन् । प्रहरीले बोलाउँदा पनि उनीहरू अटेर गरेर भाग्न खोज्छन् । टेम्पो र टाँगा चालकले हेल्थ डेस्कनजिकै डेरा जमाएकाले उनीहरूले भारतबाट भित्रिने यात्रुहरूलाई सहजै नेपाल प्रवेश गराइरहेका छन् । प्रहरीले पनि सीमावर्ती भारतीय सहर रक्सौल र आसपासका बासिन्दालाई बिनास्वास्थ्य परीक्षण नेपाल प्रवेश गर्न दिएका छन् । अन्य भारतीय सहरबाट आउनेलाई मात्र स्वास्थ्य परीक्षण गर्न लगाइएको छ । चैत २३ देखि सीमास्थित हेल्थ डेस्कमा एन्टिजेन परीक्षण गरिएको र यस क्रममा ५ जना संक्रमित पनि फेला परेको हेल्थ डेस्कका स्वास्थ्यकर्मी महम्मद सैनुल्लाह हवारीले बताए ।सीमा प्रहरी चौकी इनर्वाका इन्चार्ज प्रहरी नायब निरीक्षक पूर्णप्रसाद दाहालले जनशक्ति र पूर्वाधार अभावले हेल्थ डेस्कको व्यवस्थापन गर्न समस्या भइरहेको बताए । हाम्रो टिममा १७ जना छौं । केहीलाई हेल्थ डेस्कमा खटाएको छु, उनले भने, यहाँ स्वास्थ्य परीक्षण गराउन लामबद्ध हुनेलाई न बस्ने ठाउँ छ, न टेन्ट छ । दैनिक ५० हजार हाराहारी मानिस यो नाकाबाट आवागमन गर्छन्, कतिलाई रोक्ने, अनि कतिको स्वास्थ्य परीक्षण गर्ने ? चार दिनयता हेल्थ डेस्कमा स्वास्थ्यकर्मीको जनशक्ति थप गर्न माग गर्दा कतैबाट सुनुवाइ नभएको उनले बताए । स्वास्थ्यकर्मीले गर्ने काम मैले कसरी गर्ने, कोरोना पोजिटिभ देखिए भने तिनको व्यवस्थापन खर्चदेखि एम्बुलेन्स खर्च पनि आफैंले दिनुपर्ने अवस्था छ, उनले भने, यो मेरो अधिकार क्षेत्रभन्दा बाहिरको व्यवस्थापन हो । मसँग त्यसका लागि बजेट पनि छैन । नाकामा टेम्पो र टाँगा चालकले उत्तिकै हैरान बनाएको उनले दुःखेसो पोखे । दुई संक्रमितको मृत्यु वीरगन्जमा मंगलबार कोरोना संक्रमित दुई जनाको मृत्यु भएको छ । दुवैको नारायणी अस्पतालमा उपचारका क्रममा मृत्यु भएको हो । अस्पतालका कोभिड संयोजक डा सरोज रोशन दासका अनुसार वीरगन्ज महानगरपालिका३ का ६२ वर्षीय पुरुषको सोमबार राति र बारा जितपुरसिमरा उपमहानगरपालिका९ छातापिपराका ३७ वर्षीय पुरुषको मंगलबार बिहान मृत्यु भएको हो । पर्सामा संक्रमितको संख्या दुई दिनमै ह्वात्तै बढेको छ । सोमबार नारायणी अस्पतालमा ९५ जनाको स्वाब परीक्षण गरिएकोमा ४० जनामा कोरोना पुष्टि भयो । तीमध्ये ३७ जना पर्सा र ३ जना बाराका छन् ।"
नाकामा निगरानी फितलो,"बेपर्वाह सीमापारभैरहवासुनौली नाका पार गर्न आधा घण्टाभन्दा बढी समय चर्को घाममा पालो कुरिन् । स्वास्थ्य जाँचपछि नागरिकता देखाइन् । तर एसएसबीका सुरक्षाकर्मीले उनलाई रोके । सीमापारि किनमेलका लागि जान दिन बिन्ती गरिन् तर जान पाइनन् । सिद्धार्थनगर७ की भगवती दाहालले आइतबार सुनौली बजार जान नदिएको भन्दै दुखेसो पोखिन् । उनी पारि जान चोरबाटो खोजिरहेकी थिइन् ।पछिल्लो समय बिनाकारण सीमाबाट फर्काइने गरेको भन्दै धेरै नेपालीले गुनासो गर्न थालेका छन् । पारि जान नपाउँदा नाकामा बेलाबेलामा उनीहरूको भारतीय सुरक्षाकर्मीसँग विवादसमेत हुने गरेको छ । सुनौलीमा किनमेल गरेर नेपालतर्फ फर्किंदा पनि एसएसबीले रोकेर झोला खानतलासी गर्ने र धेरै सामान वा बिनाबिल सामान ल्याएमा फिर्ता पठाइदिने गरेको गुनासो नेपाली उपभोक्ताको छ । यसरी सीमामा सास्ती झेल्नुपरे पनि सीमापारि जाने नेपालीको संख्यामा कमी आएको छैन । एसएसबीले मुख्य नाकामा कडाइ गरे पनि चोरी बाटोबाट हूलका हूल नेपाली उपभोक्ता सुनौली जानेआउने गरिरहेका छन् । भन्सार छलेर सामान ओसार्ने पेसेवर समूह पनि उत्तिकै सक्रिय छन् । घरायसी सामान किनमेल भन्दै भारत ओहोरदोहोर गर्ने नेपालीको ठूलो उपस्थितिकै कारण सीमामा स्थापना गरिएको हेल्थ डेस्कमा स्वास्थ्य मापदण्ड प्रभावकारी रूपमा कार्यान्वयनमा ल्याउन नसकिएको अहेव लालमोहन चौधरीले बताए । उनका अनुसार यसरी जाने अधिकांशले मास्कसमेत लगाएका हुँदैनन् । गत माघ दोस्रो सातादेखि सीमानाका खुला गर्ने सरकारको निर्णयसँगै नेपाली उपभोक्ता किनमेल गर्न भारततर्फ जाने क्रम बढेको हो । सस्तो मूल्यमा पाइन्छ भन्दै भारतका सीमावर्ती बजारमा पुग्नु नेपाली उपभोक्ताको आवश्यकताभन्दा प्रवृत्ति हो, भैरहवा भन्सार कार्यालयका प्रमुख मणिराम पौडेलले भने, कतिपय सामान भारतमा भन्दा नेपालमै सस्तो र गुणस्तरीय पाइन्छ । तर अधिकांश नेपाली उपभोक्तामा यसबारेमा सचेतना देखिँदैन । बेलहिया इलाका प्रहरी कार्यालयका प्रहरी निरीक्षक ईश्वरी अधिकारीले केही सातायता किनमेलकै लागि पारि जान थामिनसक्नुको भीड लाग्ने गरेको बताए । शनिबार त नेपाली ग्राहकको भीड अत्यधिक हुन्छ, उनले भने, नेपालमै बनेको सामान पनि पारि गएर किन्ने चलन छ । प्रमुख जिल्ला अधिकारी असमान तामाङले व्यवस्थित गर्नेबारे सम्बद्ध निकाय र सरोकारवालासँग छलफल भइरहेको बताए ।"
विद्यालय बन्द नगरे स्थिति भयावह : विज्ञ,"दोस्रो मात्राको खोप पर्खंदै वृद्धवृद्धाविराटनगर ८७ वर्षीय समरबहादुर श्रेष्ठले माघ २३ मा कोरोनाविरुद्धको खोपको पहिलो मात्रा लगाएका थिए । चिकित्सकले उनलाई एक महिनापछि दोस्रो मात्रा दिने जानकारी गराएका थिए । दोस्रो मात्रा अब कहिले लगाउन पाइन्छ भन्ने उनलाई थाहा छैन । दोस्रो मात्रा लगाउन उनी पर्खिरहेका छन् ।दोस्रो मात्रा बेलामा लगाउन पाइने वा नपाइने चिन्तामा ६७ वर्षीया सीता पराजुली छिन् । पर्खाइमा ८६ वर्षीय प्रेमबहादुर तामाङ पनि छन् ।विराटनगरस्थित विराटेश्वर वृद्धाश्रम सेवा समितिका श्रेष्ठ, पराजुली र तामाङलगायत ६२ जना वृद्धवृद्धालाई जिल्ला स्वास्थ्य कार्यालय मोरङले २३ माघमा खोपको पहिलो मात्रा दिएको थियो । उक्त आश्रममा ६० नाघेका ६२ जना छन् । अधिकांश हिँडडुल गर्न सक्दैनन् । पहिलो मात्रा लगाएका सबैको स्वास्थ्य दुरुस्त रहेको आश्रमका प्रमुख जगतप्रसाद अर्ज्यालले बताए । खोपको दोस्रो मात्रा दिन ढिलाइ भइरहेको जस्तो लाग्छ, अर्ज्यालले भने । मोरङमा हालसम्म ६३ हजार ८ सय ८ जनाले खोपको पहिलो मात्रा लगाइसकेको जिल्ला स्वास्थ्य कार्यालयकी तथ्यांक अधिकृत कृति बस्नेतले बताइन् । स्वास्थ्य मन्त्रालयका प्रमुख विज्ञ डा रोशन पोखरेलका अनुसार भारतको कोभिसिल्ड लगाएकाले १० देखि १२ साताभित्र दोस्रो खोप र चीनको भेरो सेल लिएकाले २८ दिनभित्र दोस्रो मात्रा लगाइसक्नुपर्छ । आउँदो ७ वैशाखदेखि १५ सम्म अग्रपंक्तिमा खटिएकालाई दोस्रो खोप दिने तालिका छ । यसपछि १५ जेठबाट ५५ वर्ष माथिकालाई खोपको दोस्रो मात्रा दिइने उनले बताए ।"
रेडपान्डा जोन घोषणा अलपत्र,"दोलखा (कास) दोलखाको मार्बु क्षेत्रलाई रेडपान्डा जोन घोषणा गर्ने गौरीशंकर संरक्षण क्षेत्रको योजना अलपत्र परेको छ । संरक्षण क्षेत्रले मार्बु, चंखु र रामेछापको चुचुरे समेतलाई समेटेर जोन घोषणा गर्ने र संरक्षणका कार्यक्रम गर्ने तयारी गरेको थियो । तर, बजेट र कर्मचारी अभावले योजना अलपत्र परेको हो ।संरक्षण क्षेत्रका योजना प्रमुख सत्यनारायण साहले घोषणा रोकिँदा रेडपान्डाको गणना र बासस्थानको संरक्षणलगायतका कार्य हुन नसकेको बताए । धेरै पटक बजेट र कर्मचारी माग्दा पनि नपाइएको उनको भनाइ छ । साहका अनुसार उक्त कार्यक्रमलाई पहिले कोभिडले रोक्यो । पछि बजेट र कर्मचारी कटौतीमा परे । संरक्षण क्षेत्रको थप योजना कार्यान्वयनको कुरा हैन, भइरहेका काम र चोरी सिकारी रोक्नसमेत आयोजनालाई हम्मे परेको छ, साहले भने । कर्मचारीको अभावमा कतिपय चेकपोस्टमा ताला लागेका छन् । साहका अनुसार कर्मचारी नहुँदा चोरीसिकारी बढ्न सक्ने सम्भावना छ । रेडपान्डाको सिकार गरी छाला र अन्य अंग बिक्री गर्दा कुनै फाइदा नहुने उनी बताउँछन् । सोझो रेडपान्डा हेर्दा राम्रो र मार्न सजिलो भएकाले सिकारीको मनोबल बढेको हुन सक्छ, उनले भने । नेपाली नाम हाब्रेले चिनिने रेडपान्डा गौरीशंकर संरक्षण क्षेत्रमा पर्ने रामेछापको चुचुरेमा ८ वर्षअघि फेला परेको थियो । त्यसपछि उक्त क्षेत्र र दोलखाको आसपासमा खोजी गरिएको थियो । दोलखाको मार्बु र चंखु क्षेत्रमा करिब ४० वटा रेडपान्डा रहेको अनुमान आयोजनाको छ । तर गणना हुन सकेको छैन ।रेडपान्डाको बसोबास क्षेत्र समुद्र सतहदेखि २ हजारदेखि ३ हजार मिटरसम्म हो । गौरीशंकर संरक्षण क्षेत्रका अधिकांश भूभाग उक्त उचाइ क्षेत्रमा पर्छन् । तर सबै क्षेत्रमा रेडपान्डाको बसोबास हुँदैन । यो जनावार निगालो घारी र झ्याउ भएको क्षेत्रमा बसोबास गर्न रुचाउने साहले बताए । सिन्धुपाल्चोक, दोलखा र रामेछापका हिमाली क्षेत्र समेटेर बनाइएको गौरीशंकर क्षेत्रमा हिउँचितुवा, रेडपान्डा, भालु, घोरल, झारललगायतका जनावार पाइन्छ ।"
दुर्घटनामा एकै गाउँका ४ को मृत्यु,"दोलखा (कास) सिन्धुपाल्चोकको तातोपानी कुण्ड नुहाएर घर फर्कंदै गरेको जिप पल्टिँदा ४ जनाको मृत्यु भएको छ । १७ जना घाइते भएका छन् । वाग्मती प्रदेश ०१०२३ च ७५८० नम्बरको जिप सोमबार मध्यरातमा बिगु गाउँपालिका४ सिंगटी नजिकै चारगोलाइमा पल्टिँदा मृत्यु भएका सबै एउकै गाउँका छन् । मृत्यु हुनेमा बिगु३ बुलुङका ३५ वर्षीय विनोद केसी, ४५ वर्षीया अजिता खत्री, ५२ वर्षीया राधा खत्री र २४ वर्षीया चन्दिका खड्का रहेको दोलखाका डीएसपी भेषराज रिजालले बताए । बिगु३ का वडाध्यक्ष शिव खत्रीको अवस्था गम्भीर छ । खत्रीसहित घाइते ६ जनालाई उपचारका लागि काठमाडौं लगिएको छ । अन्यको धुलिखेल र चरिकोटमा उपचार भइरहेको छ । जिपमा क्षमताभन्दा बढी यात्रु रहेको र घुम्तीमा चालकले नियन्त्रण गुमाउँदा दुर्घटना भएको प्रहरीले जनाएको छ । भीरबाट लड्दा शिक्षकको ज्यान गयो सिन्धुली (कास) भीरबाट लडेर एक शिक्षकको मृत्यु भएको छ । फिक्कल३ बेतिनीका ४७ वर्षीय टंकनाथ पहाडीको घर नजिकैको भीरबाट लडेर मृत्यु भएको हो । चनौटेमा आयोजित एक कार्यक्रममा हिँडेका पहाडी घर नफर्केपछि आफन्तजनले प्रहरीमा खबर गरेका थिए । पहाडीको शव मंगलबार भीरबाट झरेको अवस्थामा फेला परेको हो । मदिरा सेवनका कारण घर फर्किने क्रममा भीरबाट लडेर मृत्यु भएको हुन सक्ने डीएसपी मनोजकुमार लामाले बताए ।"
साढे तीन सय लोकतन्त्रका योद्धा,"काठमाडौं (कास) प्रधानमन्त्री केपी शर्मा ओलीले बहिर्गमित पूर्वलडाकुसहित जनआन्दोलन, सशस्त्र द्वन्द्व र मधेस आन्दोलनमा ज्यान गुमाएकाका परिवार र घाइते तथा अंगभंग भएका करिब साढे तीन सयलाई बुधबार सरकारका तर्फबाट लोकतन्त्रका योद्धा का रूपमा सम्मान गर्ने भएका छन् । प्रज्ञा भवन कमलादीमा विशेष कार्यक्रमका बीच प्रधानमन्त्री ओलीले दोसल्ला ओढाएर उनीहरूलाई प्रमाणपत्र दिन लागेका हुन् । काठमाडौं उपत्यकाबाहिरको हकमा प्रमुख जिल्ला अधिकारीले सम्मान गर्ने कार्यक्रम छ । यो सम्मानबाट ९ हजार जतिलाई समेट्ने र पहिलो चरणमा संख्या संकलन भएकालाई प्रदान गरिने गृहले जनाएको छ । जनआन्दोलन २०६२६३ मा घाइते मुकेश कायस्थलाई काभ्रे प्रशासनले दोसल्ला र प्रमाणपत्र प्रदान गर्नेछ । त्यसको लाइभ भिडियोबाट प्रधानमन्त्री ओलीले लोकतन्त्रका योद्धाका रूपमा सम्मान गर्ने कार्यक्रम तय भएको छ । उपत्यकामा रहेका बहिगर्मित पूर्वलडाकुसहित जनआन्दोलन २०४६ र २०६२६३, मधेस आन्दोलन र माओवादी सशस्त्र द्वन्द्वमा ज्यान गुमाएकाको परिवार र घाइतेलाई प्रधानमन्त्री ओलीले सम्मान गर्ने गृह मन्त्रालयका एक अधिकारीले बताए । २०४६ सहित अग्रगामी लोकतान्त्रिक परिवर्तन का लागि भएका सबै जनआन्दोलन, सशस्त्र संघर्ष र क्रान्तिका क्रममा जीवन उत्सर्ग गर्ने सहिद तथा बेपत्ता पारिएका व्यक्तिका परिवार, द्वन्द्वपीडित, विस्थापित, अंगभंग भएका व्यक्ति, घाइते तथा पीडितलाई लोकतन्त्रका योद्धा सम्मान गर्नकै लागि परराष्ट्रमन्त्री प्रदिप ज्ञवालीको संयोजकत्वमा सरकारले समिति गठन गरेको थियो । जिल्लामा भने प्रजिअको संयोजकत्वमा लोकतन्त्रका योद्धा अभिलेखीकरण तथा सम्मान समिति गठन गरिएको थियो । समितिबाट आएका विवरणका आधारमा सम्मान हुनेको सूची तयार गरिएको गृह मन्त्रालयले जनाएको छ ।"
रिसोर्ट र होमस्टेमा चहलपहल,"(हेटौंडा)  कोरोनाले थला परेको मकवानपुरको चित्लाङस्थित रिसोर्ट र होमस्टेहरू लयमा फर्किन थालेका छन् । पछिल्लो समय आन्तरिक एवं बाह्य पर्यटकहरू आउन थालेका हुन् । नयाँ वर्षका कारण पनि पर्यटकको आगमन थामिनसक्नु छ । चित्लाङ रिसोर्टका सञ्चालक देवेन्द्र नेपालले एक सातादेखि आन्तरिक एवं बाह्य पर्यटक बढेको बताए । केही दिनदेखि यहाँका रिसोर्ट र होमस्टे पर्यटकले भरिभराउ छन्, उनले भने ।कोरोना संक्रमणमा कमी आउनेबित्तिकै चित्लाङको होमस्टे र रिसोर्टमा आन्तरिक एवं बाह्य पर्यटकहरू आउन थालेका थिए । चित्लाङमा मुख्य गरी काठमाडौंबाट पर्यटकहरू आउने गर्छन् । त्यसो त हेटौंडा, वीरगन्ज, चितवनबाट पनि पर्यटकहरू यहाँ आउँछन्, गुर्जुधारा होमस्टेका सञ्चालक बुद्धरत्न मानन्धरले भने, जति गर्मी बढ्दै जान्छ, त्यति यहाँ पर्यटकहरू आनन्द लिन आउँछन् । यस क्षेत्रमा खासै गर्मी हुँदैन । चित्लाङका होमस्टे र रिसोर्टमा बस्न काठमाडौंबाट थानकोटचन्द्रागिरि हुँदै हिँडेर, ससाना सवारीसाधनमा र केबलकारमा आउने गर्छन् । थानकोटचन्द्रागिरिचित्लाङ सडक राम्रो भएपछि पर्यटकको चाप झनै बढ्ने अपेक्षा गरिएको छ । उक्त सडक स्तरीकरण गर्न लामो समयदेखि स्थानीय खटिरहेका छन् । पर्यटन बोर्डले पाँच वर्षअघि चित्लाङलाई पर्यटकीय गाउँ घोषणा गरेको थियो । विभिन्न जातजाति, भाषाभाषी र संस्कृतिको संगम रहेको चित्लाङमा अशोक सम्राटले निर्माण गरेको अशोक चैत्य छ । चैत्यको अवलोकन गर्न चीन, तिब्बतलगायत विभिन्न मुलुकका बौद्धमार्गीहरू आउने गरेका छन् । थानकोटबाट १२ किलोमिटरको दूरीमा रहेको चित्लाङ अहिले उपत्यकाका बासिन्दाका लागि पर्यटकीय गन्तव्य स्थल बन्दै गएको छ । अब चित्लाङमा पर्यटकहरू आउने सिजन सुरु भयो, होमस्टेका सञ्चालक एवं स्थानीय समाजसेवीसमेत रहेका मानन्धरले भने, जति गर्मी बढ्दै जान्छ, त्यतिकै अनुपातमा चित्लाङमा राहतका निम्ति पर्यटकहरू आउने गर्छन् । चित्लाङमा विशेषगरी फागुनदेखि पर्यटक आउन थाल्छन् ।आन्तरिक एवं बाह्य पर्यटकहरूलाई आकर्षित गर्ने उद्देश्यले १० वर्षअघि चित्लाङमा होमस्टे सञ्चालनमा ल्याइएको हो । सरकारले सन् २०११ लाई पर्यटक वर्षका रूपमा मनाइरहँदा उक्त क्षेत्रका बासिन्दाले होमस्टे सुरु गरेका थिए । विशेषगरी नेवार समुदायको बसोबास रहेको चित्लाङमा अहिले २५ वटा होमस्टे र ५ वटा रिसोर्ट छन् ।"
'भारतले आफूलाई नेपालको राजनीतिबाट माथि राख्नुपर्छ,"भारतमा पाँच दशकदेखि बस्दा तपाईंले के कस्ता परिवर्तन देख्नुभयो ?म जन्मेकै भारतमा हो । केही वर्ष दार्जिलिङमा पढें । १० वर्षको उमेरमा बेलायत गएको हुँ । सन् १९६५ मा फेरि फर्कें । त्यसयता भारतमै बस्दै आएको छु । त्यतिबेला दिल्ली निकै सानो सहर थियो । गाडी निकै कम थिए । फ्लाइओभर थिएनन् । जताततै रेल्वे क्रसिङ थिए । व्यापारिक केन्द्र पनि कम थिए । बयलगाडी बढी चल्थे । त्यस हिसाबले व्यापक परिवर्तन भएको छ । अहिले दिल्ली विश्वकै ठूला सहरमध्ये पर्छ । आप्रवासी पनि त्यत्तिकै छन् । जनसंख्या पनि त्यत्तिकै बढेको छ । ती दिन सम्झँदा अचम्म लाग्छ । अहिले त छुट्टै सहरमा बसिरहेको छु जस्तो लाग्छ ।त्यतिबेला यहाँ कांग्रेसको वर्चस्व थियो । त्यसैले कांग्रेसभित्रको उतारचढावले समग्र राजनीति प्रभावित हुन्थ्यो । अरू केही पार्टी पनि थिए तर उनीहरूको प्रभाव खासै थिएन । म प्रधानमन्त्री लालबहादुर शास्त्रीको निधनलगत्तै आएको थिएँ । उनको उत्तराधिकारीका लागि पार्टीभित्र निकै ठूलो बहस चलेको थियो । ठूलो सिन्डिकेट थियो । त्यसैबीचबाट इन्दिरा गान्धीको उदय भयो । निकै कमजोर प्रधानमन्त्रीका रूपमा सत्तामा पुगेकी उनी पछि निकै शक्तिशाली बनिन् । पाकिस्तानसँगको लडाइँ र बंगलादेश स्वतन्त्र भएपछि त उनको उचाइ शिखरमै पुग्यो । गान्धीको संकटकाल लगाउने निर्णय र त्यसपछि अन्य दलको उभार पनि देखे । बिस्तारै हिन्दुत्वको नारा सघन बन्दै गयो । भाजपाले प्रभाव विस्तार गर्दै गयो । सरकार एक जना प्रधानमन्त्रीमा निर्भर छ । नरेन्द्र मोदीको लोकप्रियता र व्यक्तित्व नै प्रमुख बन्न पुगेको छ । अहिले त एक किसिमले निरंकुश वातावरण भन्दा हुन्छ । संकटकालमा पनि मिडियाका लागि निकै खराब दिन थिए । अहिले पनि राम्रो वातावरण छैन । खतरा छ तर संकटकालका बेला जस्तो भने होइन ।तपाईंले भारतको मिडिया क्षेत्र खतरामा छ भन्नुभयो । नेपाललगायत अन्य मुलुकको अवस्था पनि खासै भिन्न छैन । लोकतन्त्र र बहुलवादी समाजका लागि मिडियामाथिको संकटले के अर्थ राख्छ ?म मिडियालाई लोकतन्त्रको महत्त्वपूर्ण अंग मान्छु । स्वतन्त्र र सक्रिय मिडियाबिना कुनै पनि लोकतन्त्र संस्थागत र सुदृढ हुन सक्दैन । अहिले सामाजिक सञ्जालका कारण त स्वतन्त्र र संस्थागत मिडियाको महत्त्व झनै बढेर गएको ठान्छु । सामाजिक सञ्जालको भ्रामक सूचनालाई रोक्न पनि स्वतन्त्र संस्थागत मिडियाको खाँचो पर्छ, जसले गर्दा पाठक सही सूचनाका लागि सामाजिक सञ्जालमा नभएर यस्ता संस्थामा ढुक्कसँग भर पर्न सकून् । भारतमा बीबीसी जस्तै राजनीतिक प्रभावबाट मुक्त सञ्चारमाध्यमको खाँचो छ, जसप्रति सबैको विश्वास र भरोसा होस् । त्यस्तो संस्था स्थापनाका लागि भारतमा प्रयास नभएको होइन तर त्यो सफल हुन सकेन ।तपाईंले एउटा अन्तर्वार्तामा भारतमा सञ्चार क्षेत्रमाथि ॅसेन्सरसिप बढेको र त्यो संस्थागत बन्दै गएको भन्नुभएको छ । यसको अर्थ भारतीय मिडियाका लागि अहिलेको समग्र वातावरण निकै कठिन छ भन्ने बुझ्दा हुन्छ ?मैले कहिले भनें, सम्झन सकिनँ तर एउटा कुराचाहिँ पक्का हो, मिडियामाथि दबाब समयसमयमा पर्दै आएको छ । खुला रूपमा सेन्सरसिप नभए पनि सरकारले केही संस्थामाथि दबाब दिइरहेको छ भन्ने आमबुझाइ छ । केही संस्थाको व्यवहार हेर्दा उनीहरू दबाबमा परेको जस्तो पनि लाग्छ । उनीहरू वास्तवमै दबाबमा छन् कि छैनन् भन्ने मलाई थाहा छैन । त्यसका बाबजुद केही मिडियाले अझै पनि स्वतन्त्र ढंगले रिपोर्टिङ गरिरहेका छन् । सरकारको आलोचना पनि गरिरहेका छन् । नाम लिने हो भने एनडीटीभी, द वायर, द इन्डियन एक्सप्रेस, बिजनेस स्ट्यान्डर्डलगायत । अहिले सरकारको आलोचना गर्ने हो भने समस्यामा परिन्छ भन्ने आमबुझाइ बन्न पुगेको छ । यो गम्भीर कुरा हो तर केही त्यस्ता व्यक्ति पनि छन्, जो त्यसको मतलब नगरी अगाडि बढेका छन् । त्यसबापत उनीहरूले समस्या पनि भोग्नुपरेको छ ।तपाईंले एनडीटीभीको प्रसंग निकाल्नुभयो । त्यही टीभीका पत्रकार रविश कुमारले भारतीय मिडिया क्षेत्रमा देखिएको पछिल्लो प्रवृत्तिप्रति व्यंग्य गर्दै ॅगोदी मिडिया भन्ने गरेका छन् । त्यसलाई कसरी हेर्नुभएको छ ?म रविश कुमारको ठूलो प्रशंसक हुँ । उनलाई सुन्न मन पराउँछु । उनले गर्दा मलाई हिन्दी सिक्न पनि सहयोग मिलेको छ । उनले वाच डग नभएर ल्याप डग भए भन्ने अर्थमा त्यस्तो भनेका होलान् । पक्कै पनि केही मिडिया गोदी मिडियाजस्तै देखिन्छन् तर जहाँसम्म रविशको कुरा छ, हुन त उनीसँग कुरा नभएको धेरै भयो, उनलाई पनि सामाजिक सञ्जालमा धेरै धम्की आउने गरेको सुन्छु । सरकारबाट के कस्तो दबाब आउने गरेको छ, त्योचाहिँ थाहा भएन ।तपाईंसँग रेडियो पत्रकारिताको लामो अनुभव रह्यो । डिजिटल मिडियाले छापा पत्रकारितालाई समेत छायामा पार्न खोजिरहेका बेला रेडियो पत्रकारितालाई त झनै गाह्रो छ । यो पृष्ठभूमिमा रेडियो पत्रकारिताको हालको अवस्था र भविष्य कस्तो देख्नुभएको छ ?दुर्भाग्य नै भन्नुपर्छ, भारतमा रेडियो पत्रकारिता विकास हुनै पाएन । मलाई अहिले पनि सम्झना छ, काठमाडौंमा रेडियो पत्रकारितासम्बन्धी क्षेत्रीय सम्मेलन भएको थियो । श्रीलंका, नेपाल, पाकिस्तान, बंगलादेश, भुटानलगायतका पत्रकार सहभागी थिए । मैले कार्यक्रममै भनेको थिएँ आफूलाई दक्षिण एसियाकै लोकतन्त्रको अगुवा वा पिता दाबी गर्ने भारत छिमेकी मुलुकहरूको तुलनामा रेडियो पत्रकारिताका लागि निकै अनुदार छ र यो आफैंमा लाजमर्दो कुरा हो । सरकारले रेडियोमा समसामयिक खबर प्रसारण गर्ने अनुमति नै दिएन । परिणाम रेडियो त चले तर हल्का मनोरन्जनका लागि मात्र । यसले गर्दा पत्रकारिताका हिसाबले रेडियोको योगदान हुन सकेन जबकि बेलायतमा रेडियो पत्रकारिता अझै निकै बलियो छ । रेडियोलाई स्वतन्त्र छाड्ने हो भने त्यसको भविष्य सधैं उज्ज्वल देख्छु ।तपाईंको भनाइको तात्पर्य भारतजस्तो लोकतान्त्रिक मुलुकमा रेडियो पत्रकारितालाई स्वतन्त्र ढंगले अघि बढ्न दिनुपर्छ भन्ने हो ?बिल्कुल । त्यही भएर पनि मैले त्यो सम्मेलनमा भनेको थिएँ रेडियो पत्रकारिताका हिसाबले भारत सबैभन्दा कम लोकतन्त्र भएको मुलुक हो । यसमा नेपालले निकै राम्रो काम गरेको ठान्छु ।त्यसो भए लोकतान्त्रिक परिपाटीलाई संस्थागत गर्न रेडियो पत्रकारिताको भूमिका अझै पनि महत्त्वपूर्ण छ हैन त ?पक्कै पनि । अझै पनि ठूलो संख्यामा मानिस रेडियो सुन्छन् । बेलायतमा अहिले पनि समसामयिक राजनीतिक घटनामा आधारित कार्यक्रम टुडे निकै लोकप्रिय छ । त्यस कार्यक्रममा बोल्न राजनीतिकर्मीबीच प्रतिस्पर्धा हुन्छ किनभने त्यसले पूरै दिनभरिका लागि राजनीतिक एजेन्डा तय गर्छ ।तपाईं बीबीसीका लागि दक्षिण एसिया ब्युरो प्रमुख हुँदा कार्यक्षेत्रमा नेपाल पनि पर्थ्यो । नेपालको सामाजिक, राजनीतिक घटनालाई कसरी हेर्नुभएको छ ?नेपाल निरंकुश राजतन्त्रबाट संवैधानिक राजतन्त्रमा गयो तर दुःखको कुरा राजतन्त्र टिक्न सकेन । मलाई अहिले पनि लाग्छ नेपालका सन्दर्भमा राजतन्त्र त्यहाँको संस्कृति र समाजको अभिन्न हिस्सा थियो । राजतन्त्र भएको भए अहिलेको राजनीतिक अस्थिरताबीच पनि नेपाल बलियोसँग उभिन सक्थ्यो । त्यसैले संवैधानिक राजतन्त्र संरक्षण गरेको भए राम्रो हुन्थ्यो र त्यो राजतन्त्रलाई कुनै किसिमको राजनीतिक भूमिका भएको भए राम्रो हुन्थ्यो । अब त्यो भूमिका कस्तो हुनुपर्छ भन्ने मलाई थाहा छैन । त्यसका लागि संवैधानिक कानुनका जानकारलाई सोध्नुपर्छ । राजतन्त्र हटेपछि नेपालले सफल लोकतन्त्रका रूपमा आफूलाई प्रस्तुत गर्न नसकेको ठान्छु ।पत्रकार विजयकुमार पाण्डेले आफ्नो पुस्तकमा तपाईं कृष्णप्रसाद भट्टराईको प्रशंसक हुनुहुन्थ्यो भनेर लेख्नुभएको छ । पाण्डेका अनुसार तपाईंले २०४८ को आमनिर्वाचनमा भट्टराईलाई हराएर काठमाडौंका जनताले अपमान गरेको लेख्नुभएको थियो रे हो, म अहिले पनि नेपाली राजनीतिका दुई व्यक्तिलाई सम्झन्छु र सम्मान गर्छु, कृष्णप्रसाद भट्टराई र गणेशमान सिंह । भट्टराई त निकै ठट्टा गर्नुहुन्थ्यो । म उहाँसँगको भेटमा सोध्ने गर्थें किन तपाईंहरू सधैं झगडा गरिरहनुहुन्छ ? त्यसमा उहाँको जवाफ थियो झगडा हाम्रो प्रकृतिमै छ । नेपालको राजनीतिक घटनाक्रमलाई हेर्दा उहाँले भनेको सही हो जस्तो लाग्छ । प्रजातन्त्र ल्याउन राजाविरुद्ध एक हुने । जब प्रजातन्त्र आयो, त्यसपछि फेरि झगडा सुरु तर उहाँहरू दुवैजना गज्जबका नेता हुनुहुन्थ्यो ।विजयजीले भन्नुभएको ठीक हो । मैले के लेखेको थिएँ भनेर अहिले ठ्याक्कै मलाई सम्झना छैन तर त्यो कुरा मैले दक्षिण एसियामा काम गर्ने पत्रकारहरूको रिपोर्टिङहरूको सँगालोमा लेखेको थिएँ जस्तो लाग्छ । मैले उहाँको व्यक्तिवृत्त लेखेको थिएँ । उहाँको सरल जीवनशैली उल्लेख गरेको थिएँ, जसबाट अति प्रभावित थिएँ । इमानदार, गज्जबको विनोदप्रियता । एउटा घटना अझै पनि ताजा छ । एक पटक उहाँलाई भेट्न गएको थिएँ । सायद प्रधानमन्त्री निवास नै हुनुपर्छ । छुट्टीको दिन थियो । हामी बैठक कोठामा प्रतीक्षा गरिरहेका थियौं । एकछिनमा उहाँ बनियान र पाइजामामा आउनुभयो । उहाँले भन्नुभयो, यस्तो अवस्थामा आएको छु, तपाईंहरूको चित्त त दुख्दैन नि ? मैले त्यस्तो केही छैन भनें । कल्पना नै गर्न नसकिने सरलता थियो उहाँको । उहाँका तिनै सरलतामाथि मैले लेखेको थिएँ । उहाँजस्तो राजनीतिज्ञ पाउनु दुर्लभ हो । त्यही भएर पनि म उहाँको ठूलो प्रशंसक थिएँ । गणेशमान सिंहका पनि केही रमाइला क्षण छन् । उहाँ पनि त्यत्तिकै सरल हुनुहुन्थ्यो । नेपालले त्यस्ता नेता विरलै पाउँछ ।तपाईंले आफ्ना समाचारमा समेटेका नेपालका प्रमुख राजनीतिक घटनाबारे कसरी सम्झनुहुन्छ ?त्यो त सन् १९९० को प्रजातान्त्रिक आन्दोलन नै हो । आन्दोलनका बेला म काठमाडौं गएको थिएँ । आन्दोलनका कारण हुन सक्छ एयरपोर्टमा ट्याक्सी थिएन । हामी एयरपोर्टबाटै ट्रलीमा लगेज राखेर होटल गएका थियौं । होटलको नाम ठ्याक्कै याद छैन तर एयरपोर्टबाट नजिककै अन्तर्राष्ट्रिय ब्रान्डको होटल थियो । एयरपोर्टका कर्मचारीले ट्रली लैजान पाउँदैनौ भनेर हामीलाई केही बेरसम्म पछ्याएका थिए । अर्को एउटा घटना पनि सम्झन्छु । पशुपति शमशेर राणा एउटा बैठकमा थिए । अचानक एउटा भीडले उनलाई घेर्यो । त्यसपछि उनले आफूलाई केही भयो भने बीबीसीमा आउँछ भनेर कराए । त्यसपछि त्यो भीड छेउ लाग्यो अनि एउटा सानो घरमा शरण लिए । त्यो सायद चीनको सीमानजिक थियो जस्तो लाग्छ । उनी मेरा निकै मिल्ने साथी हुन् । धेरै भयो, उनीसित भेट भएको छैन ।राजासँग पनि भेट्नुभयो ?अहँ पाइनँ । अन्तर्वार्ताका लागि निकै प्रयास पनि गरें तर मौका मिलेन, जबकि राजाका प्रवक्तासँग राम्रो सम्बन्ध थियो ।दिल्लीमा रहेर दुई देशको सम्बन्धलाई पनि नजिकबाट हेर्नुभयो । वर्तमान सन्दर्भमा नेपालभारत सम्बन्धलाई कसरी हेर्नुहुन्छ ?नेपालको घरेलु राजनीतिक झगडामा भारतलाई तान्ने प्रवृत्ति विगतदेखि नै हो । भारतले आफूलाई नेपालको राजनीतिबाट माथि राख्नुपर्छ । कसैको पक्ष लिनु हुँदैन । भारतको प्रमुख चासो भनेको नेपाल चीनतिर ढल्किन्छ भन्ने हो । भारतले आफ्ना चासोलाई बडो सावधानीपूर्वक र सजगतापूर्वक राख्नुपर्छ । त्यसैगरी भारतले नेपाललाई दिने सहयोगको सदुपयोग होस् भन्ने हेर्नुपर्छ । भारतको सहयोगमा बन्दै गरेका तराईका हुलाकी सडक बेलैमा नसकिएर उसको छवि खराब हुन पुगेकामा पनि ध्यान दिनुपर्छ । दुई देशको सम्बन्ध अत्यन्त कोमल छ । त्यही भएर दुवै देश संवेदनशील हुनुपर्छ तर त्यसमा ध्यान नदिँदा बेलाबखत सम्बन्ध खटपटमा गुज्रेको छ । जस्तै राजीव गान्धीले नाकाबन्दी नै लगाए । त्यो अत्यन्त ठूलो गल्ती थियो । पछि फेरि त्यस्तै नाकाबन्दी दोहोर्याइयो ।भारतका तर्फबाट भएका नाकाबन्दीजस्ता निर्णयलाई कसरी हेर्नुहुन्छ ?यसमा दुईवटा कुरा छन् । पहिलो त, नेपालभारत सम्बन्धका हिसाबले हेर्ने हो भने त्यस किसिमका निर्णय अत्यन्त खेदजनक हुन् । ती नेपालका लागि अन्यायपूर्ण हुन् । त्यस्ता निर्णयले नेपाललाई बढी असर पुर्याउँछ । दोस्रो, क्षेत्रीय सम्बन्धका हिसाबले पनि दुःखद हो । त्यसै पनि दक्षिण एसियाको क्षेत्रीय भावना आफैंमा कमजोर छ । क्षेत्रीयता बलियो भयो भने त्यसले ठूलो आर्थिक लाभ मिल्छ । भारत र पाकिस्तानबीचको सम्बन्धका कारण पनि दक्षिण एसियाको क्षेत्रीयता बलियो हुन सकेको छैन । इन्दिरा गान्धीले सुरुवाती चरणमा सार्कको अवधारणाको विरोध गरेको मलाई अझै याद छ । उनको मुख्य चिन्ता र चासो भनेको पाकिस्तानले सार्कलाई अन्य मुलुकलाई एक ठाउँमा ल्याएर भारतविरुद्ध प्रयोग गर्नेछ भन्ने थियो । त्यो सोच अहिले पनि कायम छ ।नेपालमा दुई ठूला छिमेकीको मात्र नभएर अमेरिकाको समेत त्यत्तिकै चासो देखिन्छ । नेपालले यस किसिमको चुनौती र दबाबलाई कसरी सामना गर्नुपर्छ ?मलाई लाग्छ, राजामा त्यस किसिमको दबाब र चुनौती सामना गर्ने क्षमता थियो । उनी नेपालले के चाहन्छ भन्ने चुपचापसँग प्रकट गर्थे तर कसरी गर्थे, अहिले म सबै कुरा सम्झिन सक्दिनँ । भारत सधैं नेपाल आफ्नो पक्षमा रहोस् भन्ने चाहन्छ । चीन पनि विभिन्न आर्थिक सहयोग दिएर प्रभाव कायम राख्न चाहन्छ । नेपालले जसरी भए पनि दुई देशबीच सन्तुलन नै कायम गर्नुपर्छ । अमेरिकाको चासो भए पनि दुई छिमेकजस्तो प्रत्यक्ष संलग्न छैन । मुख्य कुरा ऊ छिमेक होइन । अमेरिकाले नेपालप्रति बनाउने धारणा भनेको मूलतः उसको भारत र चीनसँगको सम्बन्धमा आधारित भएरै हो । दुई छिमेकसँग निकै सजग ढंगले सन्तुलन बनाउनुपर्ने बेला नेपालको राजनीति भने आपसी कलहमै केन्द्रित छ । यो निकै दुःखद हो ।"
फेरिए डाँकाबहुल गाउँ,"सलहेस जयन्तीको रौनकनयाँ वर्षको आगमनसँगै धनुषा, सिरहा, सप्तरी, महोत्तरीसहितका दुसाधबहुल गाउँहरूमा सलहेस जयन्ती मनाउने क्रम सुरु भएको छ । सलहेस दुसाधका जातीय देवता तथा सिंगै मिथिलाञ्चलका लोक देवता मानिन्छन् । दुई दिनसम्म चल्ने सलहेस जयन्तीका अवसरमा झिझा, अकौडा, नरहियालगायत बस्तीमा विशेष पूजा आयोजना गरिएको छ । कोरोनाका कारण स्थानीय प्रशासनले रोक लगाउँदा मेला भने नहुने भएको छ ।छैटौं शताब्दीमा सिरहाको महिसौथामा जन्मेका सलहेस मिथिलाञ्चलका लोकनायक मान्छिन् । सलहेस जयन्तीका अवसरमा सिरहाको फूलबारी पतारी, मानिकदह, महिसौथा र धनुषाको नरहिया, अकौरा, झिझा, बघचौडासहितका गाउँहरूमा विशेष पूजाअर्चना तथा नाच तमासाको आयोजना गरिएको छ । सलहेसको पूजा परम्परागत तरिकाले गर्ने चलन छ । झाल, मृदंगको मधुरो तानमा महराई गाइन्छ । भक्तहरू आफूमाथि विभिन्न देवीदेवताको बास रहेको स्वाङ गर्छन् र याचकहरूलाई आशिष दिन्छन् । सामाजिक रूपले उपेक्षित दुसाधहरूको एक समुदाय सलहेसलाई र अर्को समुदाय चुहरमललाई आफ्नो देवता मान्ने गर्छन् ।"
नयाँ वर्ष : गल्ती सच्याउने प्रण गरौं,"हामीले अपनाउँदै आएको विक्रम संवत्को एउटा सौन्दर्य के भने ऋतुहरूमा श्रेष्ठ मानिने वसन्तयामको ठीक बीचमा नयाँ वर्ष सुरु हुन्छ । कोभिड१९ विश्वव्याधिका कारण पोहोरजस्तै यसपालि पनि उल्लासको माहोल कम भए पनि नयाँ वर्षको यो दिन हामी नेपालीका लागि नवीन संकल्प गर्ने शुभ अवसर भने पक्कै हो । जसरी, अहिले पुराना पात झरेका बोटबिरुवाहरूले नयाँ पालुवा हालेर प्रकृतिको सुन्दरता बढाएका छन्, त्यसैगरी हामी पनि विगतका गल्तीहरू सच्याउँदै नयाँ प्रणका साथ अघि बढ्नुपर्नेछ । अनि देश र जनतालाई उँभो लगाउनुपर्नेछ । नयाँ क्यालेन्डरको पहिलो पाना पल्टाइएको आजको अवसरमा यस्तो प्रतिबद्धता सरकार र नागरिक दुवैले गर्नुपरेको छ । सर्वप्रथम त, हामीले कोभिडको वर्तमान संकटसितै मुकाबिला गर्नुपर्छ । अघिल्लो नयाँ वर्ष २०७७ लाई स्वागत गर्दैनगर्दै विश्वले महामारीको जुन संकट झेलिरहेको थियो, आज पनि त्यो अवस्था कायमै छ । हामी यो समस्याबाट प्रत्यक्ष प्रताडित छौं । २०७७ सुरु हुँदासम्म मुलुकमा कोभिडबाट मानवीय क्षति भइसकेको थिएन, तर यसबीचमा ३ हजारभन्दा बढीको ज्यान गएको छ । बीचमा सुस्ताएको संक्रमण दर फेरि बढिरहेको छ । नेपालसित खुला सीमा भएको भारतमा त यो दर तीव्र रूपमै अकासिरहेको छ, जुन हाम्रा लागि चिन्ताको विषय हो । पछिल्लो समय मुलुकमा ज्यान जानेको संख्या पनि पुनः बढिरहेको अवस्थामा सरकारले संक्रमणसित जुध्न चुस्त कार्ययोजना बनाउनुपर्छ । यसका निम्ति हिजो क्वारेन्टिन व्यवस्थापनदेखि कन्ट्याक्ट ट्रेसिङ सम्मका कार्यहरूमा जेजे कमजोरी देखिए, तिनलाई सुधार्ने तत्परता सरकारी संयन्त्रहरूमा चाहिएको छ । संक्रमण बढ्दै गएर दैनिक संक्रमित ११ हजार र सक्रिय संक्रमित ६ लाख पुग्ने प्रक्षेपण त स्वास्थ्यमन्त्री हृदयेश त्रिपाठीले नै सुनाइसकेका छन् । अस्पतालका सघन उपचार कक्षमा अहिल्यै चाप बढ्न थालिसकेको छ । गत वर्ष पूर्वाधारमा केही सुधार भए पनि ती पर्याप्त छैनन् भन्ने तथ्य यसअघि संक्रमण उच्च बिन्दुमा पुगेका बेला देखिएको भयावह अवस्थाले नै पुष्टि गरिसकेको छ । त्यसैले अबका दिनमा यो पक्षमा सुधार गर्नुपर्नेछ । जसरी हुन्छ, कोरोना रोकथाम र नियन्त्रणका लागि सरकारले युद्धस्तरमा काम गर्नुपर्नेछ । संक्रमणको जोखिममा रहेकाको पहिचान र परीक्षणदेखि संक्रमितको उपचारलगायतका कार्यमा खटिएका चिकित्सक, स्वास्थ्यकर्मी र अन्य जनशक्तिहरूलाई स्रोतसाधनले सम्पन्न तुल्याई तिनको मनोबल उच्च राख्ने कार्यमा सरकार सफल हुनुपर्नेछ । कोभिडविरुद्धको खोप अभियानलाई पनि तीव्र बनाउनुपर्नेछ । अहिले देखिएको जोखिमको ज्वरोलाई तल ओराल्ने भनेकै सरकारको इच्छाशक्ति र व्यवस्थापन कौशलको औषधिले नै हो ।जारी महामारीले सरकारलाई मात्र होइन, कति पाठ नागरिकलाई पनि सिकाएको छ । खासगरी, यतिबेला सबैजना महाव्याधिपछिको न्यु नर्मल मा अभ्यस्त हुनुपर्ने हो । तर, यसबीचमा के देखियो भने हामी जानीनजानी वल्ड नर्मल मै फर्कन खोज्यौं । सारा विश्वलाई आक्रान्त तुल्याएको रोगलाई पनि खेलाँची ठान्यौं । न मास्क लगायौं, नयाँ समयसमयमा हात धोयौं, न त एकअर्कामा व्यक्तिगत दूरी नै कायम राख्यौं । मुख्यतः राजनीतिक दलहरूले नै बाटो बिराए । विभिन्न जुलुस र सभासमारोहका नाममा जनस्वास्थ्यका मापदण्डहरूको धज्जी उडाए । त्यसैको परिणामस्वरूप, एकपल्ट निकै ओर्लिसकेको संक्रमण दरको पारो फेरि माथि चढेको हो । यो आम बानीलाई अबका दिनमा बदल्ने र स्वास्थ्य मापदण्ड पालना गर्ने प्रण पनि आज गर्नैपर्छ । सबै कुरालाई ठीकठाक राख्न तथा व्यवस्थापकीय कौशल देखाउन राजनीतिक नेतृत्वसित इच्छाशक्ति र कार्यक्षमता दुवै हुनुपर्छ । विडम्बना भन्नुपर्छ, यसबीचमा राजनीतिक नेतृत्वको मूल ध्यान सत्ताभन्दा बाहिर देखिएन । जनताको पीरमर्का बुझ्नभन्दा पनि सरकार आफ्नै कुर्सीको पेचकिला कस्न नै उद्यत रह्यो । यही कारण, सजिलै व्यवस्थापन गर्न सकिने कतिपय कुरामा पनि हामी नराम्ररी चुक्यौं । अरू त के कुरा, राज्य सञ्चालनको मूलआधार संविधानमाथि नै स्वयम् सरकारबाट प्रहार भयो । प्रधानमन्त्री केपी शर्मा ओलीले असंवैधानिक रूपमा प्रतिनिधिसभा विघटन गरिदिए । भलै, सर्वोच्च अदालतले त्यसलाई बदर गरिदिएकाले देश थप दुर्घटनामा जानबाट जोगियो । त्यस्तै, यसबीचमा संसद्लाई पनि राम्ररी चल्न दिइएन । संसद्को अघिल्लो अधिवेशनलाई पूरा चल्न नदिएर हठात् अन्त्य गरिदिएको सरकारले जारी हिउँदे सत्रलाई पनि प्रभावकारी बनाउन चाहेको छैन । र, यी सबैप्रति प्रमुख प्रतिपक्षी कांग्रेसलगायतलाई समेत खासै जिम्मेवारीबोध भएको पाइँदैन । कतिपय प्रसंगमा राष्ट्रपति विद्यादेवी भण्डारीको भूमिका पनि विवादास्पद रह्यो । त्यसैले अबका दिनमा सत्ता र प्रतिपक्ष दुवैमा राज्यका अंगहरूलाई सक्रिय र प्रभावकारी ढंगले चलाउने चेतना पलाउन पनि जरुरी छ । यसका अतिरिक्त, कोरोनाका कारण संकटमा धकेलिएको अर्थतन्त्रलाई पुनरुत्थान गर्नेतर्फ सरकारले पाइला चाल्नुपर्नेछ । नियमित रोजगारी नभएका तथा स्वरोजगार हुन नसकेकाहरूको समस्यालाई कुनै न कुनै रूपमा समाधान गर्नुपर्नेछ । रोजगारी सिर्जनालाई बजेट र नीतिमा मात्र सीमित नराखी व्यवहारमै उतानुपर्नेछ । वैदेशिक रोजगारीबाट फर्किएकाको व्यवस्थापनमा विशेष ध्यान दिनुपर्नेछ । खासगरी, गत वर्षजस्तो ऋणपान गर्दा पनि जीविका चल्न गाह्रो भएर पुनः भारतिनु पर्ने अवस्थाको अन्त्य गर्नुपर्नेछ । यस्तो दुरवस्थालाई घटाउँदै लानका निम्ति आजैबाट पाइला चाल्नुपर्नेछ ।सरकारले दीर्घकालीन कामको प्राथमिकीकरण पनि गर्नुर्पर्नेछ । शासन संयन्त्र तथा राज्यसंस्थाका भ्वाङहरूलाई महामारीले छ्याङ्गै देखाइदिसकेको छ । आजका दिन नीतिनिर्माता तथा निर्णयकर्ताहरूले तिनै भ्वाङहरू टाल्ने र नयाँ प्वाल पर्न नदिने वाचा गर्नुपर्छ । अबको सरकारी प्राथमिकता व्यावहारिक रूपमै कृषि, स्वास्थ्य, शिक्षा र जलवायु परिवर्तनमा हुनुपर्नेछ । कृषिको स्तरोन्नति गरी खाद्यान्नको परनिर्भरता अन्त्य गर्नेतर्फ पाइला चाल्नुपर्नेछ, रैथाने खाद्य संस्कृतिको जगेर्ना गर्नुपर्नेछ । सार्वजनिक शिक्षा र स्वास्थ्य प्रणालीलाई मजबुद बनाउनुपर्नेछ । महामारीका समयमा वैकल्पिक माध्यमबाट पठनपाठनमा सबैको पहुँच सुनिश्चित गर्ने कार्यक्रम अघि सार्नुपर्नेछ । मुख्य सवाल, शासन संयन्त्रमा बस्नेहरूले मित्रमण्डली हरूको लक्ष्मणरेखा पार गरेर आम नागरिकबारे सोच्नैपर्छ । समग्रमा हामी सबैले हिजो भएका गल्तीहरूबाट पाठ सिकेर नेपाल र नेपालीको समुन्नतिका लागि कदम अघि बढाउनुपर्नेछ । यही कर्तव्यबोध तथा समय चेतनाका लागि, सबैलाई नयाँ वर्ष २०७८ को शुभकामना !"
नयाँ सालमा गर्नुपर्ने कामहरू,"वर्ष २०७७ नेपाल र नेपालीका लागि खासै उपलब्धिपूर्ण बनेन । कोरोना कहर र राजनीतिक अस्थिरताले हरेक नेपालीलाई दुःखी बनायो । यसर्थ नयाँ वर्षलाई कसरी सुखद र परिणाममुखी बनाउने भन्नेबारे सम्पूर्ण राजनीतिक दल र तिनका नेताहरूले गम्भीरतापूर्वक सोच्ने बेला आएको छ । किनकि देश बनाउने साँचो नै दल र नेताहरूको हातमा हुन्छ । नेताहरूका दम्भ, अहम्ता, प्रतिगामी सोच हटाउन सकेमात्र पनि देशमा धेरै काम गर्न सकिन्छ । ओली सरकारले तीन वर्ष पूरा गरेको छ । यस अवधिमा जनअपेक्षित काम कति भए, भएनन् भन्ने विषयको समीक्षा आवश्यक छ । प्रधानमन्त्री खड्गप्रसाद ओली एकातिर आफ्नै दलका नेता र संसद्ले सहयोग नगरेकाले सरकारले काम गर्न नसकेको र त्यसैकारण आफूले संसद् विघटन गरेको बताउँदैछन् भने, अर्कोतिर आफ्नो सरकारले तीन वर्षभित्र उल्लेख्य काम गरेको दाबी पनि गर्दैछन् । उनको कुन कुरालाई पत्याउने ? तीन वर्षमा उल्लेख्य काम गरेको हो भने कसरी संसद् र दलका नेताहरूले असहयोग गरेको मान्ने ? असहयोग गरेको हो भने, कसरी सरकारले धेरै काम गर्यो त ? ओली आफैं भ्रममा छन् । उनको कुरा विरोधाभाषपूर्ण छ । वर्ष २०७७ मा बाटाघाटा लगायतका झिनामसिना कुरामा केही उपलब्धि हासिल भयो, तर जनअपेक्षित विकास हुन सकेन । ओली सरकारले तीन वर्षमा पनि गर्न नसकेको निम्न कुराहरू नयाँ वर्ष २०७८ मा पूरा होस् भन्ने अपेक्षा आमजनताले गरेका छन् । पहिलो, पुँजीगत खर्च तीन वर्षमा कहिल्यै लक्ष्यअनुसार खर्च हुन सकेन । नयाँ वर्षमा अब त्यस्तो नहोस् । दोस्रो, भारतबाट बारम्बार हुने गरेको नाकाबन्दीलाई हेरेर चीनबाट ल्याउने भनिएको रेल र तेलको कुरामा पटक्कै प्रगति भएन । चीनका बन्दरगाह र पारवहन सुविधा केवल कागजमै सीमित भए । नयाँ वर्षमा यसलाई अगाडि बढाऔं । तेस्रो, भारतको रक्सौलबाट काठमाडौंसम्म ल्याउने भनिएको रेलमार्गमा पनि खासै प्रगति भएन । पूर्वपश्चिम रेल मार्ग कछुवा गतिमा अगाडि बढेको छ । तीन वर्षमा केवल ३७ किमि रेलमार्ग बन्यो । रेल र पानीजहाज चलाउने कुराले आजसम्म मूर्तरूप लिनसकेको छैन । यसलाई अब मूर्तरूप दिऔं । चौथो, वर्ष २०७७ मा बेरोजगारी १५ लाख र गरिबीको संख्या १२ लाखले बढेर गयो । कृषिमा आत्मनिर्भरताको कुरा कागजमै सीमित भएको छ । भारतबाट आउने चामल आयात झनै बढेको छ । यो सबलाई नयाँ वर्षमा घटाऔं । पाँचौं, कालापानी लिम्पियाधुराको नक्सा त संशोधन भयो, तर भूमि फिर्ता ल्याउन अहिलेसम्म सकिएको छैन । उल्टो परराष्ट्रमन्त्रीको हालैको भारत भ्रमणमा कालापानीबारे छलफल गर्न भारत सरकार तयारसमेत भएन । अनि ईपीजे प्रतिवेदन भारतीय प्रधानमन्त्रीलाई बुझाउने र कार्यान्वयन गर्ने कुरामा समेत कुनै प्रगति भएन । नयाँ वर्षमा कालापानीमा गुमेको भूमि फिर्ता ल्याउन सबै दलको सामूहिक प्रयास शुभारम्भ गरौं । गोपाल देवकोटा, जोरपाटी, काठमाडौं"
एमसीसी फेरि चर्चामा,"विवादास्पद अमेरिकी मिलेनियम च्यालेन्ज कर्पोरेसनले (एमसीसी) फेरि संसद्मा चर्चा बटुलेको छ । हाम्रा नेता भनाउँदाहरू किन एमसीसी लागू गर्न मरिहत्ते गरेका छन् ? एमसीसी नेपालको हितमा छैन भन्ने अधिकांश विद्वान्ले भनिरहँदा पनि दलहरू एमसीसीप्रति किन यति मोहित भएका ? श्रीलंकाले खारेज गरेको एमसीसी नेपाललाई भन्दा अमेरिकालाई बढी फाइदाजनक छ । आन्तरिक राजनीतिमा हस्तक्षेप गर्ने उद्देश्यसहित एमसीसी नेपालमा आउन लागेको हो । त्यहाँ समेटिएका अनेकै विषय निकै संवेदनशील छ । जनताको जति बुद्धि नेताहरूको पक्कै होला । कथंकदाचित् एमसीसीलाई संसद्को बिजिनेस बनाइए मात्रै पनि सडकमा जनताले राँको बाल्नेछन् भन्ने सम्बन्धित दलले बुझून् । नेपाल विदेशीको पैसामा होइन, प्राकृतिक स्रोतसाधन, कृषि र जलविद्युत्को भरपूर प्रयोग गरेर समृद्ध बन्न सक्छ । त्यतातिर ध्यान नदिई वैदेशिक ऋण र देशको सार्वभौमिकतालाई बन्धक राखेर मागिने यस्ता रकम सदनबाट जबर्जस्ती पारित गरेमा यो व्यवस्था र देशका गैरजिम्मेवार नेताहरू विरुद्ध जनता सडकमा आउनेछन् । एमसीसी कुनै हालतमा देशको हितमा छैन, खारेज गर्नुपर्छ । कुसुम न्यौपाने, मध्यबिन्दु ११, नवलपरासी (पूर्व)"
सीमामा आइपुगेकाहरूको नियति,"जनता सदाकालको बेरोजगारीका कारण कमाउन भारत जानैपर्ने बाध्यताले आक्रान्त छन् । चाहे पूर्वका हुन् वा पश्चिमका । चाहे उत्तरको हिमाली क्षेत्रका हुन् वा दक्षिण मधेसका । नेपाली श्रमजीवी उत्पीडित जनता आफ्नो र परिवारको पेट पाल्न भारत जान अभिशप्त छ । यिनको यो ढंगको प्रवासीकरण आधुनिक नेपाल राष्ट्रराज्य निर्माणजत्तिकै पुरानो छ । पूर्वी पहाडका हाम्रा गरिबहरू पेटपालोको जोहो गर्दै सिक्किम, आसाम, मेघालय, नागाल्यान्ड हुँदै बर्मा (अहिलेको म्यानमार) सम्म पुग्थे र अहिले पनि पुग्छन् । बर्मा गयो कर्मसंँगै, नेपाल (काठमाडौं उपत्यका) गयो कपालसँंगै उखान त्यही भएर बनेको हुनुपर्छ । अहिलेको प्रदेश२ को आठै जिल्लाका गरिबहरू पन्जाब, हरियाणा, दिल्ली, गुजरात हुँदै आन्ध्रप्रदेशसम्म पुग्छन्, गिरमिटियाको रूपमा । यिनको छिमेकी विहारसँग रोटी और बेटीको सम्बन्ध छ । दुईतर्फी ज्वाइँजेठानसँंगै मुम्बईसम्म पुग्छन् । उस्तै परे बम्बैया रोग उपहारको रूपमा भित्र्याउँछन् । रूपन्देही, कपिलवस्तु, नवलपरासीका मधेसी वा पहाडे जनता पेट पाल्न जाने ठाउँ पनि भारत नै हो । सिंगो कर्णाली प्रदेशको हालत पनि यही हो । जुम्लाका बासिन्दा जटामासीको पोको बोकेर लखनऊसम्म पुग्छन् । सल्यानका छोरेटा र छोरेटीहरू कालापहाड (हिमाचल) जान्छन्, बाटो खन्छन्, स्याउ टिप्छन् । सुदूरपश्चिम प्रदेशको पनि यही हालत छ । अछामका मानिसलाई दिल्ली नजिक लाग्छ, अनि काठमाडौंचाहिँ बिरानो । भारतमा कोभिडको दोस्रो लहर सुरु भएको छ । हाम्रा उपेक्षित, उत्पीडित, उपहासित गरिबहरू भारतसंँगको सबै नाकामा लाम लागेका छन् । तिनलाई रोकिएन भन्ने गुनासो लगातार गर्दो छ, काठमाडौंको भुइँफुट्टा वर्ग । देशमा रोजगारी बराजु, बाजे, बाबु हुँदै आफूसम्मले पाइएन । अब छोरा, नाति, पनाति हुँदै जनातिसम्मले पाउने छैनन् । औसत ६५ वर्षको त्यस्तो एक व्यक्तिलाई उदाहरणस्वरूप लिँदा उसले २०३८, २०४३ सालमा सम्पन्न राष्ट्रिय पञ्चायतको चुनाव, २०४८, २०५१, २०५६ मा सम्पन्न बहुदलीय संसद्को चुनाव, २०६४, २०७० मा सम्पन्न पहिलो र दोस्रो संविधानसभाको चुनाव तथा भर्खर २०७४ को स्थानीय, प्रदेश तथा संघीय चुनाव, यी कुनैमा भाग लिएको छैन । यो संख्या ठूलो छ । यिनले कहिल्यै नछानेका प्रतिनिधिहरूले किन यिनको भलो गरून् त ? सुशीलकुमार गौतम, पुरानो नैकाप, काठमाडौं"
सुकुम्बासीका समस्या जस्ताका तस्तै,"सुकुम्वासी हटाएर कम्प्लेक्स ! समाचारले निकै दुःखी बनायो । दमक नगरपालिकास्थित सुकुम्बासी बस्तीमा डोजर चलाएर स्थानीय तहले हिटलरी व्यवहार प्रस्तुत गरेको छ । सुकुम्वासीे समस्या दमकको मात्र हैन, मुलुकभरिकै हो । विभिन्न समयमा राजनीतिक दलहरूले तिनै सकुम्वासीहरूको मतबाट सरकार सञ्चालनको साँचो हात पार्न सफल भए, तर उनीहरूका भूमिसम्बन्धी समस्या भने अझै सल्टिएको छैन । सरकारले सुकुम्बासी आयोग बनाएर काम सुरु गरे पनि सुकुम्बासीहरूको समस्या निराकरणमा प्रभावकारी कदम चाल्नसकेको छैन । चुनावको समयमा सबै दलले उनीहरूका मुद्दा सम्बोधन गर्न जोड गर्छन्, तर सत्तामा पुगेपछि बिर्सिने प्रवृत्तिले छ । यसैका कारण आज सुकुम्बासीहरूको बिचल्ली भइरहेको छ । नगरपालिकाले आफ्नो स्वामित्वमा रहेको जग्गाको संरक्षण गर्ने क्रममा नक्कली सुकुम्बासीहरूलाई हटाएको भने पनि हटाउने प्रक्रिया गलत भयो । बस्तीमा आतंक मच्चाएर सबैलाई त्रसित बनाउँदै डोजर लगाउनुले राम्रो सन्देश दिँदैन । यदि उक्त क्षेत्रमा नक्कली सुकुम्बासी बस्ने गरेको भए उनीहरूको तीनपुस्ते स्थानीय तहले पत्ता लगाउन सक्छ । वास्तविक सुकुम्बासी हुन् कि होइनन् भनेर स्थानीय तहले मापदण्ड बनाएर छानबिन गर्न सक्छ । यदि कुनै व्यक्ति वास्तविक सुकुम्बासी नभई जग्गा ओगट्न आएको रहेछ भने उसलाई रोक्नुपर्छ । उसले पनि आफ्नो जग्गा भएको ठाउँमा गएर बस्नुपर्छ । तर, उनीहरूलाई डोजर लगाएर खेदाउनु अमानवीय व्यवहार हो । यो सरकार सर्वहारा जनताको हो भनिएको छ । निमुखाहरूका लागि काम गर्न सरकारले कुनै कसुर बाँकी नराख्ने कुरा मुलुकका प्रधानमन्त्री तथा दमक निवासी केपी शर्मा ओलीले भन्न छोडेका छैनन् । आफ्नै गृह जिल्लाका स्थानीय सरकार प्रमुख सहोदार भतिजले यसरी गरिबहरूको छाप्रोमा डोजर चलाउँदा उनी चुइँक्क बोलेका छैनन् । हुन त विगतका सरकारहरूले पनि सुकुम्वासी बस्तीमा डोजर नलगाएका होइनन् । बाबुराम भट्टराईको पालामा पनि राजधानीकै सुकुम्बासीहरूका छाप्रामा डोजर चलाइएको थियो । सरकारले सुकुम्बासी समस्या सधैंका लागि निराकरण गर्ने योजना बनाउने हो भने यसरी बेलाबेलामा बस्तीमा डोजरै चलाउनु पर्दैन । तर, दलहरूको भोटबैंक नै सुकुम्बासी बस्ती भएकाले उनीहरू समस्या समाधानमा आलटाल गरिरहेका छन् । को सक्कली सुकुम्बासी हो, को नक्कली भन्ने विषयमा छानबिन गर्ने काम सरकारको हो । वास्तविक सुकुम्बासी पत्ता लगाई उनीहरूको व्यवस्थापन गर्ने दायित्व पनि उसैको हो । त्यसैले डोजर लाउन हतारिनुभन्दा पनि उनीहरूको उचित व्यवस्थापनमा जोड दिनु जरुरी छ । गोविन्द विक, बूढानीलकण्ठ१२, काठमाडौं"
मुख्य समस्या प्रणालीको,"चैत २८ को कान्तिपुर दैनिकमा प्राध्यापक कृष्ण खनालले लेख्नुभएको दोषी को ः प्रणाली कि पात्र ? शीर्षक आलेख पढ्ने मौका मिल्यो । त्यो लेख पढेपछि बहसमा भाग लिन र आफ्नो दृष्टिकोण राख्न मन लाग्यो । सुरुमै खुसी व्यक्त गर्नुपर्छ, खनालजी जस्ता संसदीय लोकतन्त्रवादी चिन्तक पनि देशलाई आजको संकटबाट अगाडि निकाल्न प्रणालीको बहसमा खुला बन्न खोज्नुभएको छ । केवल जनताको भविष्यलाई केन्द्रविन्दुमा राखेर अग्रगमनको विकल्पमा उहाँजस्ता बुद्धिजीवी वर्गले साँच्चै खुला बन्ने आँट गर्ने हो भने देशले अनेकौं भुमरीको पीडादायी यात्रा गर्नुपर्नेछैन । देशले अर्को ऐतिहासिक उपलब्धि प्राप्त गर्न सक्छ । यद्यपि त्यो लेख पढ्दै जाँदा उहाँले भनेको विकल्पको सहमतिलाई लोकतन्त्र या संसदीय प्रणालीका सद्गुण हरूको उल्लेख र प्रचारले निर्विकल्पको जलप लगाइदिन खोजेको त होइन भनी शंका गर्नैपर्छ । त्यसै गरी, समस्यालाई प्रणालीमा भन्दा पात्रमा केन्द्रित गर्नु र आधुनिक, सभ्य र उच्च राजनीतिक प्रणालीको विकल्प युद्ध, कू, बाह्य सैन्य हस्तक्षेप, जनमतविरोधी बाटोबाट मात्र सम्भव हुनेजस्ता उत्तेजक एवं आवेगी शब्दहरूको प्रयोग गर्नुले त्यस विकल्पलाई प्रयोगको तहसम्म स्विकार्नेभन्दा सीधा विरोध गर्ने निरंकुश शासकको शैलीको सट्टा तर्कपूर्ण तर कठोर तरिकाले अवरोध गर्न खोज्नुभएको त होइन भन्नैपर्छ । वास्तविकता त्यसो नभए हामी कृतज्ञ हुन पाउनेछौं । खनालजीले आफू विकल्पमा खुला हुँदै गर्दा, कुनै पनि व्यवस्था चाहे समाजवादी नै होस् ले लोकतन्त्रका आधारभूत सिद्धान्त र मूल्यलाई लिएको हुनुपर्ने, त्यसो भए स्विकार्न कुनै समस्या नहुने चर्चा गर्नुभएको छ । यसमा दुई विषय मात्र उल्लेख गरौं । एउटा, उहाँ आफूले उल्लेख गरेका मूल्यहरू समाजवादमा हुँदैनन्, संसदीय लोकतन्त्रमा मात्र हुन्छन् भनेजसरी पेस हुनुभएको छ । त्यो त्यस हदसम्म सही होइन । बरु सत्य यो हो पुँजीवादी संसदीय व्यवस्थाहरूमा उहाँले उल्लेख गरेका गुणहरू नभएरै वैज्ञानिक समाजवादको सिद्धान्त अगाडि आएको हो, जसले त्यस बेलाको संसदीय व्यवस्थामा भन्दा निकै माथिबाट ती मूल्यहरूलाई सुनिश्चित गरेको थियो । हामीले यो पनि स्विकार्न हिचकिचाउनु पर्दैन वैज्ञानिक समाजवादले पनि स्थापनाकालमा मूल्यहरूलाई जुन हिसाबले सुनिश्चित गर्न सक्यो, सञ्चालन प्रक्रियामा ती अपुग बने या तिनको नयाँ विकासमा ठहराव पैदा भयो । त्यसले समाजवादलाई नोक्सान त पुर्यायो नै, नभएका भ्रमहरू फैलाउन पनि मद्दत गर्यो । लेखमा खनालजीले जेलाई लोकतन्त्रका सिद्धान्त र मूल्य भन्नुभएको छ, ती संसदीय व्यवस्थाका मूल्य मात्र किमार्थ होइनन्Ù ती त मूल रूपले समाजवादभन्दा पछि पुँजीवाद र संसदीय व्यवस्थाले पनि अनुसरण गरेका मूल्यहरू हुन् । अझ ती मूल्यहरू कुनै एक राजनीतिक प्रणालीमा मात्र एकमुस्ट सिर्जना भएका होइनन्, बरु सिङ्गै समाजले आफ्नो विकासक्रममा अनेकौं संघर्ष, अनुसन्धान र निष्कर्षहरूद्वारा प्राप्त गरेका हुन् । ती सामाजिक मूल्यहरूलाई केवल संसदीय लोकतन्त्रका मूल्यमा टाँसिदिनु उहाँहरूले नै चर्चा गर्ने कुनै पनि निरंकुश प्रवृत्तिभन्दा कम संकीर्णता होइन । अझ संकीर्ण मात्र नभनौं, नैतिक इमानदारीको खडेरी पनि हुन सक्छ । हामीले आजको राजनीतिक प्रणालीको मूल्यको चर्चा गर्दा यो हेक्का राख्नुपर्छ कुनै पनि राजनीतिक मूल्य स्थायी, स्थिर र सार्वकालिक हुँदैन । समाजको विकास, नागरिकहरूको चाहना र आवश्यकतासँगै मूल्यहरूको पनि विकास र परिवर्तन हुने गर्छ । आज जेलाई उत्तम मूल्य ठानिएको छ, योभन्दा पनि अगाडि बढेर उत्कृष्ट मूल्यहरूको निर्माण हुन किन सक्दैन ? निःसन्देह सक्छ । जस्तो नागरिकहरूलाई गाँस, बास, शिक्षा, स्वास्थ्य, रोजगारी र समानताको सुनिश्चितता दिने मूल्य निर्माण आजको सर्वोत्कृष्ट उपाय हुन सक्छ । परिवर्तनको आवश्यकतासँग प्रणाली कि पात्रको चर्चा गर्दा हामीले स्विकार्ने विषय हो कुनै पनि व्यवस्थाभित्र पात्रको सोच, व्यवहार, संस्कृति र भूमिका निकै महत्त्वपूर्ण हुन्छ । कहिलेकाहीँ त त्यो निर्णायक अवस्थासम्म पुग्छ । पात्र असल, इमानदार र जनपक्षीय हुँदा राम्रो प्रणालीमा त राम्रै हुने भयोÙ नराम्रै प्रणालीलाई पनि केही परसम्म तन्काउन सक्छ । पात्र बेइमान, ढाँट, कपटी, भ्रष्ट, सेखीवाल परेमा राम्रो व्यवस्था र प्रणालीलाई पनि भताभुङ्ग बनाइदिन सक्छ । परन्तु समाज विकासको अनवरत प्रवाहमा पात्रहरू सहायक र अस्थायी नै हुन्छन्, प्रणाली नै मुख्य हुन्छ । प्रणाली नै पछि परिसकेपछि पात्रहरू जति असल भए पनि केवल स्मरणीय मात्र रहन्छन् । यसबारे धेरै दलिल पेस गर्नुपर्छ जस्तो लाग्दैन । यदि पात्र प्रधान हुन्थ्यो भने विश्वका ठूलठूला विद्रोह, क्रान्ति र आन्दोलनहरूले दास, सामन्ती एवं साम्राज्यवादी प्रणालीहरू परिवर्तन गर्नुको औचित्य रहने थिएन । कम्तीमा कलमधारी खनालजीहरू पनि पात्रविशेषको रैफाडोमा नअल्झिएर लोकतन्त्रका लागि कर्फ्यु तोड्न निस्किनुपर्ने थिएन । निश्चय नै, मान्छेलाई सैद्धान्तिक पक्षधरताले बाँधिहाल्छ । एउटा लेखक, विश्लेषक या चिन्तकले आफूलाई त्यही सीमासम्म स्वतन्त्र राख्न सक्छ, जति उसको सिद्धान्तले बाटो दिन्छ । यो नियम खनालजीमा पनि लागू भएको देखिन्छ । आफ्ना विश्लेषण र तर्कहरूलाई जति धारिलो बनाउन जोड लगाए पनि उहाँलाई संसदीय व्यवस्थाको मोह र बाहुपासबाट बाहिर निस्किन गाह्रो परेको छ । खास बदल्नुपर्ने प्रणालीलाई रङरोगन गरी सारा तर्कहरू पात्रको थाप्लोमा खन्याइदिएर उहाँ मुख्य पक्षबाट अलग हुन खोज्नुभएको छ । समाज विज्ञानमा हामी मार्क्सभन्दा पनि अगाडि बढ्नुपर्छ, वैज्ञानिक समाजवादलाई परिष्कृत गर्नुपर्छ भन्नेमा छौं भनेÙ सिद्धान्त र व्यवहार दुवै पक्षमा असफल भइरहेको संसदीय व्यवस्थाको विकल्पमा योभन्दा असल र उन्नत व्यवस्था सोच्नु, खोज्नु र पहल गर्नु मनोगत हुँदैन, छैन । यो संविधानमा भन्दा सुव्यवस्थित प्रावधानहरू राखेर प्रयोगमा पनि सफल हुने नेतृत्व प्रणालीका बारेमा सोच्न किन सकिँदैन ? हरदम लोकतन्त्र, परिवर्तन र अग्रगमनबारे कलम चलाउने बुद्धिजीवीले पुँजीवाद या संसदीय व्यवस्था नै अन्तिम हो भनेजसरी तर्क गर्नु तर नयाँ प्रणाली बनाउन सकिन्छ भन्नेतिर बढी उदासीन र आक्रामक हुनु समाज विकासको सामान्य नियमको पनि विरुद्ध हुन्छ । कुनै पनि सत्तालाई निर्विकल्पजस्तो ठान्नु र पेस गर्नु नै रूपान्तरणको सम्भावना बन्द गर्नु हो । त्यही विन्दुबाटै संघर्षको अध्याय सुरु हुन्छ । निश्चय नै, हरेक व्यवस्थाभित्र सुधार र विकासका सम्भावना हुन्छन्, तर जति नै सुधार गरे पनि उसको सारले थेग्न नसक्ने भइसकेपछि रूपान्तरण आवश्यक हुन्छ । आजसम्मका व्यवस्थाहरूको परिवर्तनपछि प्राप्त परिणामहरूले यसैलाई साबित गर्दैनन् र ?विश्वको कुरा छोडौं, नेपालमै चालीस वर्षको प्रयोगमा संसदीय व्यवस्था अनेकौं प्रयोगका बाबजुद असफल भएको यथार्थ हो । कांग्रेस, राजा, एमाले, माओवादी, दुईतिहाइको कम्युनिस्ट सरकार, बहुमत, गठबन्धन, मिलिजुली सबै असफल भए त ! के यी सारा असफलता खराब पात्रकै कारणले भए ? के कुनै पनि पात्र यो व्यवस्था हाँक्न योग्य नभएर हो ? होइन । परिणामले बताउँछ, यो प्रणालीकै असफलता र संकट हो । असल पात्रहरूलाई पनि प्रणालीले उल्टो बदलिदियो या निषेध गर्यो । जस्तो कांग्रेसकै पनि गणेशमान, कृष्णप्रसादको हालत के भयो ? आज जनताको असन्तुष्टि र आवेग केवल नेता र पार्टीसँग सम्बन्धित छैन । किसान, मजदुर, महिला, दलित, मधेसी, जनजाति, मुस्लिम, बुद्धिजीवी, युवा, विद्यार्थीहरूले जे चाहना र माग गरेका छन्, तिनको समाधान यो दलाल पुँजीवादी एवं संसदीय व्यवस्थाको क्षमता र गुणबाट निस्किन सम्भव नै देखिँदैन । यसको आधारभूत चरित्रमै आमूल परिवर्तन जरुरी छ । अर्थात्, नयाँ शिक्षा, संश्लेषण र विशेषतासहितको वैज्ञानिक समाजवाद आवश्यक छ । पार्टी र पार्टी नेतृत्वसँग समाजको कुनै पनि धारा, प्रवृत्ति, सत्तासँग प्रतिस्पर्धा, संघर्ष र नेतृत्व गर्ने दृष्टिकोण, मनोबल, आत्मविश्वास, क्षमता हुनुपर्छ । समाजको चरित्र र जनताको चेतना एवं भावनाले जुन भूमिका माग गर्छ, त्यसलाई बुझेर पूरा गर्ने हिम्मत गर्नुपर्छ । पुँजीवादको मात्र चर्चा गर्ने, समाजवादको नगर्नेÙ चुनाव र सरकारको मात्र कुरा गर्ने, सत्ताको नगर्नेÙ शान्तिको मात्र कुरा गर्ने, क्रान्तिको नगर्नेÙ सुधारको मात्र कुरा गर्ने, परिवर्तनको नगर्नेÙ यथार्थको मात्र कुरा गर्ने, सम्भावनाको नगर्ने सोच र प्रवृत्तिले आमूल परिवर्तनको होइन, सुधारको पनि परिणाममुखी नेतृत्व गर्ने हैसियत राख्दैन । कम्तीमा हामीले त्यति साँघुरो गरी सोचेका छैनौं । अन्त्यमा, लामो व्याख्या गर्नतिर नगएर यसपटक यति भनौं आजको दुनियाँ बजार को होÙ यसमा थपौं, केवल बजारको मात्र होइन, भूमण्डलीकृत पुँजी बजारको । यो भनेको अराजकता, विभेद, अति संकुचन, अति केन्द्रीकरण र सैन्य दबदबाको बजार हो । यस्तो दुनियाँमा दर्शन र आदर्श हरायो या मर्यो भने, समाज रूपान्तरण र सभ्यता निर्माणको यात्रा अन्त्य हुन्छ । उच्च आदर्शलाई जीवनमा रूपान्तरण गर्ने दर्शन आजको आवश्यकता हो । त्यसमा प्राध्यापक खनालहरूले पनि सकारात्मक सोच बनाउँदा नेता र पार्टीले होइन, समाजले लाभ पाउला !"
नयाँ वर्षको राष्ट्रिय संकल्प,"नयाँ वर्ष शुभारम्भको यो दिन निराशा बाँड्ने रुचि पटक्कै छैन । प्रधानमन्त्री केपी ओलीले झैं कस्मेटिक उपलब्धिका फेहरिस्त पस्कँदै भ्रमभित्रै सयर गरिरहने मन छ । तर, कहालीलाग्दो २०७७ र त्यस्तै छनक लिएर आएको २०७८ देख्दा हाँसो ओठसम्म पुग्दानपुग्दै हराउँछ । अन्योल र दिग्दारी बढ्छ । यो बखत आम नेपाली मनोदशा यस्तै छ । एक वर्षअघि नयाँ साललाई स्वागत गर्दा यस्तै भय र अनिश्चितता थियो । एकप्रकारले राष्ट्रिय बेचैनी छाएको थियो । उसो त लकडाउन हुनेखानेका लागि परिवारसंँग समय बिताउने अवसर बनेर आयो । यद्यपि हुँदा खानेका लागि त्यो साँच्चिकैको विपत् थियो । हप्तौंको लकडाउन तोड्दै पोकापन्तुरा बोकेर हूलका हूल मानिस घर फर्कन राजमार्गमा पैदल हिँडिरहेका देखिन्थे । कोही खाली खुट्टै त कोही चप्पल घिसारेर । कोही बच्चा च्यापेका, कोही वृद्ध बोकेका । सीमामा अलपत्र हजारौं नागरिकको पीडा त्यस्तै हृदयविदारक थियो । २०७७ कोरोनाकहर बनेर भित्रिएको थियो । २०७८ मा त्यही कहरको दोस्रो लहर सुरु भएको छ । २०७७ मा नेपाली समाजलाई कोरोनाले मात्रै गाँजेन, राजनीतिको कहरले पनि आक्रान्त पार्यो । तर नेतृत्वले न कोरोनाको सही व्यवस्थापन गर्न सक्यो, न त राजनीतिकै । २०७७ किन नमीठो पाठ बनेर बिदा भयो ? आज राजनीति किन डेडलकमा छ ? किन गाँठो झन् कसिलो हुँदैछ ? विश्लेषण यिनै प्रश्नमा केन्द्रित रहनेछ । एकैछिन, २०७७ मा फर्किऔं । राजनीतिका दृष्टिले २०७७ पूर्णरूपमा असफल वर्षका रूपमा बित्यो । जनताले निर्वाचनबाट स्थिर र बलियो सरकार दिए पनि नेतृत्वको अक्षमताका कारण यो वर्ष अस्थिर राजनीति हावी भयो । यसो हुनुका केही मूलभूत कारण छन् । जस्तो,१ संविधानको चीरहरण ः विधि बलियो भए मात्रै लोकतन्त्र फस्टाउने हो । जब विधिमाथि नै धावा बोलिन्छ, लोकतन्त्रको जग कमजोर हुन्छ । यहाँ प्रधानमन्त्री ओली स्वयं विधि मिच्न उद्यत देखिए । २०७७ वैशाख ८ गते जतिबेला मुलुक लकडाउनमा थियो, ओलीले दुईवटा अध्यादेश ल्याए । पार्टी विभाजनको प्रावधान खुकुलो बनाउने र संवैधानिक परिषद्मा बहुमतले निर्णय गर्न सक्ने । यी दुवै अध्यादेश लोकतान्त्रिक मूल्य र मर्म विपरीतका थिए । विगतमा संसदीय राजनीति अस्थिर हुनुको एउटा मुख्य कारण नेताको सत्तामुखी प्रवृत्ति थियो । पार्टी विभाजन गरेरै भए पनि सत्तामा पुग्ने चरित्र विकास हुँदा संसदीय राजनीति विकृत भयो । त्यसलाई पाठ मानेर नेताहरूले नै संविधानमा दल विभाजनका लागि केन्द्रीय समिति र संसदीय दल दुवैमा ४० प्रतिशत सदस्य हुनुपर्ने प्रावधान राखे । तर, ओलीले केन्द्रीय समिति अथवा संसदीय दलमध्ये एक ठाउँमा ४० प्रतिशत भए पुग्ने प्रावधान राखेर अध्यादेश जारी गरे । संविधानको मर्ममाथि यो ठाडो हस्तक्षेप थियो । दलसम्बन्धी अध्यादेश ल्याउनु पछाडिको नियत तत्कालीन संघीय समाजवादी दल विभाजन गर्ने रहेको उनी आफैंले बताए । उनीनिकट नेता महेश बस्नेत, किसान श्रेष्ठ र पूर्वआईजीपी सर्वेन्द्र खनाल उक्त पार्टीका नेता सुरेन्द्र यादव अपहरण प्रकरणमा मुछिए । त्यस्तै, संवैधानिक परिषद्मा बहुमतले निर्णय गर्न सक्ने व्यवस्थासहितको अर्को अध्यादेश पनि मिचाहा प्रवृत्तिकै उपज थियो । संवैधानिक निकायहरू स्वतन्त्र र स्वायत्त रहनुपर्छ भन्ने संविधानको मान्यताको बर्खिलाफ थियो, त्यो अध्यादेश । संवैधानिक परिषद्को सहमतिमा गरिन्पुर्ने नियुक्ति बहुमतका आधारमा गर्न सकिने व्यवस्था गरेपछि अध्यादेशको चर्को विरोध भयो । चौतर्फी विरोधपछि ओली दुवै अध्यादेश फिर्ता लिन बाध्य त भए, तर रोकिएनन् । मंसिर ३० मा पुनः संवैधानिक परिषद्सम्बन्धी अध्यादेश जारी गराए । पार्टीभित्र र बाहिर फेरि विरोध भयो । पार्टीका सांसदहरू संसद्को विशेष अधिवेशन बोलाएर आफूलाई हटाउने तहमा ओर्लेपछि ओली केही मत्थर भए । आफूमाथि लट्केको विशेष अधिवेशनको तरबार टार्न उनी अध्यादेश फिर्ता लिन तयार देखिए । तर, लिएनन् । बरु पुस ५ गते संविधानको प्रावधानविपरीत प्रतिनिधिसभा विघटन गरेर मध्यावधि चुनावको सिफारिस गरे । सिफारिसपछि मात्रै संवैधानिक परिषद्ले गरेका अख्तियार, मानवअधिकार आयोग लगायतका संवैधानिक निकायमा अनाधिकृत ३८ नियुक्ति सार्वजनकि गरिए । न संसदीय सुनुवाइ, न त संवैधानिक परिषद्को पूर्ण सहमति । एकलौटी ढंगले नियुक्ति गरेरै अघि बढे ओली । संसद् विघटनको मुद्दा अदालतमा पुग्यो । अदालतमा बहस र सडकमा विरोध बढ्दै गयो । अन्ततः अदालतले ओलीको कदमलाई असंवैधानिक भनेर संसद् पुनःस्थापना गरिदियो । यद्यपि ओलीलाई यो आदेशले छोएन । त्यसपछि पनि उनी निरन्तर विधिको उपहास गर्दै राजनीतिलाई नितान्त दाउपेचको विषय बनाएरै अघि बढेका छन् । उनको यो मिचाहा प्रवृत्ति राजनीतिक अस्थिरताको एउटा मुख्य कारक भएको छ । २ कठपुतली राष्ट्रपति ः २०७७ को राजनीति यति धेरै प्रदूषित हुनुमा ओलीसँंगै राष्ट्रपति विद्या भण्डारीको भूमिका पनि कम छैन । अध्यादेशको आडमा शासन चलाउने ओलीमहत्त्वाकांक्षामा राष्ट्रपति भण्डारीले मलजल मात्रै गरिरहिन् । र, विवादमा तानिइरहिन् । सरकारले पठाएका विधेयक र अध्यादेशहरू सामान्यतया राष्ट्रपतिले सदर गर्ने नै हो । तर, संविधान अनुरूप नभएका वा चित्त नबुझेको हकमा त्यसलाई पुनर्विचार गर्न भनी फिर्ता पठाउने प्रशस्त अभ्यास भएको पाइन्छ । राष्ट्रपति भण्डारीले चाहिँ प्रधानमन्त्री ओलीले सिफारिस गरेका अध्यादेश आँखा चिम्लेर हातहातै सदर गरिदिनु उचित थिएन ।पुस ५ गतेकै संसद् विघटनको मुद्दालाई हेरौं । प्रधानमन्त्रीको सनक लाई राष्ट्रपतिले क्षणभरमै अनुमोदन गरिदिइन् । आखिरमा, अदालतले सच्यायो । मुलुकको राजनीति नै अस्थिरतामा फस्ने संवेदनशील मोडमा राष्ट्रपतिजस्तो सम्मानित संस्था मुलुक र जनताको भावनाभन्दा एउटा व्यक्तिको सनक को पछि लाग्नु उचित हुँदैनथ्यो । यो कदमले राष्ट्रपतीय संस्थाको भूमिका र मर्यादामा प्रश्न उठायो । कानुनविद् बलराम केसी लेख्छन्, धारा ७६ मात्रै राष्ट्रपतिको यस्तो अधिकार हो, जसका लागि प्रधानमन्त्रीको सल्लाह र सिफारिस चाहिँदैन । स्वतन्त्र भएर प्रयोग गर्ने अधिकार हो । संसद् विघटनमा राष्ट्रपतिले धारा ७६ को अधिकारको प्रयोग विवेक पुर्याएर गरिदिएको भए संकट आउने थिएन ।३ न्यायमा राजनीति ः संसद् विघटनको त्रुटिलाई अदालतले सच्याएर संकटउन्मुख राजनीतिलाई पुनः नियमित कोर्समा ल्याइदिएको थियो । तर, अदालतकै अर्को फैसलाले राजनीतिलाई अरू जटिल बनाइदियो । फागुन २३ मा सर्वोच्च अदालतको दलको नाम निरूपणसम्बन्धी एक फैसलाले सत्तारूढ नेपाल कम्युनिस्ट पार्टी (नेकपा) को वैधानिकता खारेज गर्दै नेकपा एमाले र नेकपा माओवादी केन्द्रलाई ब्युँताइदियो । त्यसपछि राजनीतिक संकटको अर्को चरण सुरु भयो । २०७५ जेठ ३ गते एमाले र माओवादी केन्द्र मिलेर नेपाल कम्युनिस्ट पार्टी (नेकपा) गठन भएको थियो । निर्वाचन आयोगमा उक्त दल दर्ता भएपछि ऋषिराम कट्टेलले त्यो नाम गरेको पार्टी आफ्नो नेतृत्वमा रहेकाले दल दर्ता खारेजीको उजुरी निर्वाचन आयोगमा हाले । तर, आयोगले कट्टेलको उजुरी खारेज गर्दै नेपाल कम्युनिस्ट पार्टी (नेकपा) दर्ता सदर गरेको थियो । कट्टेल आयोगको निर्णय चित्त नबुझाएर त्यसपछि अदालत पुगे । उता दुईवटा कम्युनिस्ट पार्टी एउटै बनेपछि सरकार शक्तिशाली भएको थियो । सरकार सञ्चालनको झन्डै तीन वर्ष बितेपछि अदालतले उक्त एकीकरणको वैधतामाथि प्रश्न उठाउँदै दल नै खारेज गरिदियो । फैसलाले पार्टीको नामको विवाद मात्रै निरूपण गरेन कि, पूर्ववत् पार्टीहरूमै फर्कन आदेश पनि गर्यो । मागदाबीमा नपरेको विषयमा बोल्दै फैसलाले माओवादी केन्द्र र एमालेलाई ब्युँताइदियो । सत्तारूढ नेकपाभित्र २०७७ सुरु भएपछि आन्तरिक कलह बढेको हो । नेताहरूबीच कोठे वादविवाद र असन्तुष्टि त सरकार गठनसंँगै प्रारम्भ भइसकेको थियो । तर, २०७७ वैशाखमा ओलीले दल विभाजनसम्बन्धी अध्यादेश ल्याएपछि कलह पार्टी बैठकहरू हुँदै मिडियामा सम्म आउन थाल्यो । समकक्षीहरूले सरकार चलाउन साथ नदिएको ओलीको दाबी थियो भने, ओलीइतर पुष्पकमल दाहाल (प्रचण्ड) र माधव नेपालहरूको ओलीले एकलौटी गरेको आरोप थियो । असन्तुष्टिहरू बढ्दै जाँदा ओली संसद् विघटनको आत्मघाती कदमसम्म पुगे । दलको नामसम्बन्धी अदालतको फैसलाको स्रोत पनि नेकपाभित्रैको कलह नै थियो । नेकपा रहेन तर सत्तारूढभित्र जुन कलह बढ्दो थियो, त्यो रोकिएन । माओवादी केन्द्रका केही नेता ओलीतिरै लागे । एमालेमा ओलीइतर रहेको माधव नेपाल समूहको तिक्तता अरू बढेर गयो । माधव समूह यतिबेला एमालेभित्र समानान्तर कमिटीको अभ्यास गरिरहेको छ भने, ओली पक्षले कारबाही गरीवरी पार्टीमा वैधानिक कब्जा जमाएको छ । उता माओवादी केन्द्रलाई सरकारलाई दिएको समर्थन निल्नु न ओकल्नु भएको छ । प्रतिपक्षी कांग्रेस र जनता समाजवादी दल सत्ता राजनीतिको निर्णायक ठाउँमा भए पनि ओली एकाधिकारलाई तोड्ने कुनै निर्णय गर्न सकेका छैनन् । ४ राजनीतिक प्रहसन ः दलहरूबीच अन्तरसंघर्ष चल्नु, मनोमालिन्य हुनु नौलो होइन । नेपालको राजनीतिक इतिहासमा सबैजसो दलभित्र द्वन्द्व चलेका अनेक नजिर छन् । समकक्षी नेताहरूबीचको व्यक्तित्व र इगो का कारण दलहरू विभाजित भएका नजिर पनि नभएका होइनन् । तर, २०७७ मा सत्तारूढ दलभित्रको द्वन्द्वले अन्तरसंघर्षका सबै सीमा नाघ्यो । जनस्तरमा राजनीतिलाई फोहोरी खेल भनेर आलोचना गरिन्छ । सत्तारूढ नेताहरूले त्यसलाई पुष्टि गरिदिए । केही साता, महिना अघिसम्म कुममा कुम जोडेर हिँडेका नेताहरूले एकअर्कामाथि हिलो छ्यापाछ्याप गरेको देख्दा जोकोही राजनीति फोहोरी खेल नै हो भन्ने निष्कर्षमा पुग्छ । नेताहरूबीच राजनीतिकवैचारिक असहमति कम, व्यक्तिगत रिसइबी बढी देखिन थाल्यो । नेताहरू नेताजस्ता देखिएनन्, कुनै प्रहसनका कलाकारजस्ता देखिए । एकले अर्कालाई देखाइदिन्छु भन्ने प्रवृत्ति यसबीच देखियो । शक्ति प्रदर्शनको होडबाजी चल्यो । पैसा तिरेर जम्मा गरेको भीड देखाउन दुवै पक्ष उद्वेलित थिए । प्रतिक्रियाको राजनीति, गालीगलौज र भद्दा शक्ति प्रदर्शन गर्न सरकार पनि सडकमै आयो । दलका शीर्ष र प्रभावशाली नेतृत्व तहबाटै भएका क्रियाकलाप र बोलीले दलीय राजनीतिकै हुर्मत लिए । लोकतान्त्रिक परिपाटी दलीय व्यवस्था अभ्यास भएकामध्ये उन्नत प्रणाली मानिन्छ । नेपाली जनताले पनि लोकतन्त्र प्राप्तिका लागि पटकपटक संघर्ष गरे । जनता सडकमा आएर जीवनकै आहुति दिएपछि लोकतन्त्रको पुनःस्थापना भएको हाम्रो गौरवपूर्ण इतिहास छ । लोकतन्त्र प्राप्त हुने र गुम्ने गोलचक्करको पीडा हामीलाई थाहा छ । त्यसकारण पछिल्लो लोकतान्त्रिक आन्दोलनपछि भनियो, अबको पुस्ताले राजनीतिक स्वतन्त्रताका लागि संघर्ष गर्नुपर्ने छैन । नेतृत्वले आर्थिक समृद्धिको सपना देखायो । सबै पुलकित भए । तर अहिले सम्पूर्ण उपलब्धि केही थान शीर्ष नेताको अहम् र बहुलट्ठीपनको सिकार हुनसक्ने जोखिममा छ । आम मानिसका सपना र अपेक्षामा कुठाराघात भइरहेको छ । त्यसैले जनता जाग्ने बेला आएको छ । नयाँ वर्ष २०७८ नयाँ संकल्प लिने अवसर बनेर आएको छ । पश्चिमाहरू नयाँ वर्षमा केही न केही न्युइयर रिजोलुसन तय गर्छन् । पूर्वीय समाजमा पनि त्यो प्रचलन आउन थालेको छ । वर्षभरि गरेका कामको समीक्षा गर्दर्,ै कमीकमजोरी, आनीबानी सुधार्दै अझ परिष्कृत भएर बढ्न वर्षको सुरुमा संकल्प लिनु न्युइयर रिजोलुसन हो । यस्तो रिजोलुसन व्यक्तिले मात्रै होइन, नेपाली समाजले नै लिनुपर्ने बेला आएको छ । राजनीति गर्ने मान्छेहरू समाजकै उपज हुन् । समाजले आफ्नो योग्यता अनुसारको नेता पाउँछ । त्यसकारण अब नेतालाई बाटो नविराऊ भन्ने होइन । स्वयं समाजले बाटो नविराउने हो । द्वैध चरित्र त्याग्दै, नेपाली समाजमा पराजित हुँदै गएको आदर्श र मूल्यको पुनःस्थापनाको संकल्प यतिबेलाको अनिवार्य सर्त हो ।"
छालाको हेरचाह,"अचेल छालाका क्यान्सर भएका धेरै बिरामी अस्पतालमा भेटिन्छन् । छालाका गिर्खाहरू प्रायः शरीरलाई हानि नगर्ने खालका (विनाइङ) र गर्न सक्ने (म्यालिग्नेन्ट) हुन्छन् । प्रायः व्यक्तिमा हुने कोठीहरू विनाइङ स्वरूपका क्यान्सर हुन् । कोठीहरू शरीरमा एक किसिमको कोशिकाको उत्परिवर्तन (म्युटेसन) का कारण आउने गर्छ । यो कसैलाई सुन्दरताको द्योतक लाग्ने गर्छ त कसैलाई अनावश्यक । सबैले बुझ्ने भाषामा भन्दा, छाला कालो देखाउने मेलानिन बनाउने कोशिकाको क्यान्सर हो, यो । मेलानिन जति धेरै भयो, मान्छे त्यति बढी कालो हुन्छ । कोठी सुरु भएको केही दशकमा पूर्ण स्वरूपमा आउने गर्छ । कोठीहरू हानिकारक हुँदैनन्, तर पछि घातक क्यान्सरमा परिणत हुन सक्छन् । क्यान्सरमै जान सक्ने सम्भावना भए पनि कोठीसँग डराइहाल्नु पर्दैन । साह्रै थोरै मात्रामा यो डरलाग्दो क्यान्सरमा परिवर्तन हुन्छ । उपचार गर्ने नाममा पूरै कोठी काटेर फाले पनि यो क्यान्सरको हानिकारकमा परिवर्तन हुने सम्भावना कम हुँदैन । कोठीबाट रूपान्तरण हुने क्यान्सरलाई मेलानोमा भनिन्छ ।मेलानोमा सूर्यको नराम्रो विकिरणको (यूभी रेडिएसन) ले गर्दा हुन्छ । कमसेकम आज जन्मिएका एक प्रतिशत बच्चाहरूलाई मेलानोमा हुन्छ भन्ने अनुमान छ । यो छालाको क्यान्सरमध्ये सबैभन्दा खतरनाक मानिन्छ । तर, सुरुवाती अवस्थामा थाहा पायो भने यसको पूर्ण उपचार गर्न सकिन्छ । मेलानोमा प्रायः सूर्यको किरणले प्रत्यक्ष छुन सक्ने शरीरको स्थानमा हुन्छ । नराम्रो विकिरणले कोशिकाहरूलाई क्यान्सरमा परिमार्जन गराइदिन्छ । प्रायः पुरुषको ढाडको माथिल्लो स्थानमा, महिलाहरूको ढाडमा र खुट्टामा आउने गर्छ । यो क्यान्सर वंशाणुगत रूपमा आउने गरेको छ, तैपनि सेतो छाला भएकाहरू, अनि सानै उमेरदेखि शरीरमा सूर्यको विकिरण पर्न सुरु गरेकाहरूमा बढी आएको देख्न पाइन्छ । कालो छाला हुनेहरूको तुलनामा सेतो छाला हुनेहरूले धेरै घाम ताप्दा छालाको क्यान्सर हुने सम्भावना बढी हुन्छ । विशेषगरी छालामा आउने भए पनि यो मुखको भित्री भागमा, आँखामा र खानाको नलीमा जस्ता स्थानमा पनि आउन सक्छ ।मेलानोमा कोठीभन्दा फरक छ । यसको रङ कालो, खैरो, रातो, गाढा नीलो, खरानी हुन सक्छ । कहिलेकाहीँ सेतो (हाइपोपिग्मेन्टेसन) पनि हुने गर्छ । यो क्यान्सरको गिर्खाको सिमाना बांगोटिंगो हुने गर्छ । सामान्यतया कोठीहरू गोलो हुन्छ, यसका गिर्खा ह्वात्तै बढ्दै वा परिवर्तन हुँदै गयो भने पनि मेलानोमा हो कि भन्ने डर हुन्छ । यो क्यान्सरका क्यान्सर कोशिकाहरू छालामाथि मात्र (सर्फेसमा) बढ्न सक्छ, कहिले छालाभन्दा भित्र छिर्न पनि सक्छ । मेलानोमा शरीरका अन्य अंगमा फैलिएर जान सक्ने भएकाले रोगको छिटो निदानका लागि गिर्खाको शल्यक्रिया गर्नुपर्छ । छालाको मेलानोमा क्यान्सरले सुरुसुरुमा केही संकेत नदेखाउन सक्छ । तर चिलाउने र दुख्ने गरेको पाइएमा शंका गर्नुपर्ने हुन्छ । यो गिर्खा प्रायः दस मिमिभन्दा ठूलो हुन्छ ।कोठी ६ मिमिभन्दा बढी भयो, चिलायो वा दुख्यो र रंग परिवर्तन भयो भने मेलानोको शङ्का गर्नुपर्छ । यो खतरनाक क्यान्सर भए पनि डराइहाल्न पर्दैन । समयमै शल्यक्रिया गर्यो भने उपचार सम्भव छ । अन्य खतरनाक क्यान्सरहरूमा स्क्वामस सेल क्यान्सर, वेसल सेल क्यान्सरहरू पर्छन् । स्क्वामस सेल क्यान्सर पनि घाममा भएका नराम्रा विकिरणका साथै केमिकलको प्रयोग तथा विशेष भाइरसका कारण हुने गर्छ । यो क्यान्सर पनि घामले प्रभाव पार्न सक्ने शरीरका अङ्गहरू जस्तै हातको पछाडिको भाग, अनुहार, ओठ, कान आदिमा आउने गर्छ । क्यान्सर कुनै स्थानमा काउलीजस्तै फक्रेर आउने गरेकाले यसलाई मेडिकल भाषामा काउलीफ्लावर भन्ने गरिन्छ ।वेसल सेल क्यान्सर शरीरका कोशिकाहरूको उत्परिवर्तन भएर हुने गर्छ । यो सबभन्दा बढी पाइने क्यान्सरमा पर्ने गर्छ । विभिन्न प्रकारमा आउने गरे पनि यो गिर्खा सामान्यतया दुईदेखि तीन मिमि, अल्सरजस्तो रातो खस्रो, प्रस्ट सिमाना भएको हुने गर्छ । यो गिर्खा विस्तारै बढ्दै जाने भए पनि अन्य अंगमा सर्दैन । यो क्यान्सरको उपचार पनि शल्यक्रिया नै हो ।छालाभित्रको कपाल उम्रने, बोसो, पसिना बन्ने र चिप्लो पदार्थ बनाउने ग्रन्थिजस्ता ठाउँमा पनि यो क्यान्सर आउन सक्छ । एचआईभीका कारण पनि कापोसी सार्कोमा नामक क्यान्सर छालामा आउने गर्छ । भनाइ नै छ, जिन्दगी जिउनु भनेको सधैं क्यान्सरको सम्भावना लिएर बाँच्नु हो ।प्रायः वृद्धमा पाइने गरे पनि आजकाल युवा अवस्थामा पनि यस्ता क्यान्सरहरू पाइन्छन् । र, महिलाभन्दा पुरुषमा बढी पाइने अध्ययनले देखाएको छ । १२ बजेभन्दा उताको घाममा नबस्ने, नचाहिँदा केमिकल र कस्मेटिक प्रयोग नगर्ने, स्वस्थ खाना खाने अनि नियमित व्यायाम गर्यो भने छालाका क्यान्सरलाई न्यूनीकरण गर्न सकिन्छ । छालामा पहिल्यै भएका गिर्खाहरू साह्रो हुने, चिलाउने, दुख्ने, ठूलो हुने गर्यो भने उपचार गराइहाल्नुपर्छ । ढकाल काठमाडौं विश्वविद्यालय, धुलिखेल अस्पतालका चिकित्सक हुन् ।"
एसिड अझै सर्वसुलभ !,"(काठमाडौं)  रूपबहादुर विकको बास आइतबार यता साँखुस्थित सुष्मा कोइराला मेमोरियल अस्पतालमा छ । तेजाबको जलनले घाइते भएका २८ वर्षीय साइँलो भाइ बुद्धिको उपचारमा कति खटिनुपर्ने हो, अझै टुंगो छैन । बुद्धिको देब्रे आँखाको डिल, देब्रे गाला, त्यही भागको कानदेखि गर्धनसम्म एसिडको जलन छ । गोकर्णेश्वरबाट सुन्ताखाना जाने बाटोमै पर्ने जेनिस हेन्डिक्राफ्टमा काम गर्ने बुद्धिमाथि सँगै काम गर्ने रमेश रम्तेलले आइतबार बिहान एसिड प्रहार गरेका हुन् । बिहानको समय बुद्धि भाडा टल्काउन एसिड ब्रस गर्दै थिए । नजिकै रहेका एउटा बालकले उनलाई जिस्किँदै पानी छ्यापिदिए । बुद्धिले ती बालकलाई किन त्यसो गरेको भन्दै हकारे । यो सब नजिकैबाट देखिरहेका रमेशले रिसाउँदै आएर हाम्रो भाइलाई किन थर्काको ? भन्न थाले । विवाद बढ्दै जाँदा रमेशले नजिकै रहेको एसिडको बट्टासहित उनलाई हिर्काए । घटनालगत्तै महानगरीय प्रहरी वृत्त बौद्धले रमेशलाई पक्राउ गरेको छ । वृत्तका अनुसार सोमबार मात्रै थुनामा राखेर थप अनुसन्धान गर्न दोस्रो पटक म्याद थप गरिएको छ । पछिल्लो एक महिनामा मात्रै बौद्ध वृत्तले हेरिरहेको एसिड दुरुपयोगबाट भएको यो दोस्रो घटना हो । यसले घातक मानिने रासायनिक पदार्थको निगरानी र नियमन कति फितलो छ भन्ने प्रस्ट्याउँछ । शंखरापुर नगरपालिका१ स्थित सरस्वती दुग्ध उत्पादन सहकारी संस्थाको आँगनमा गत १६ गते होली खेल्ने क्रम चलिरहेको थियो । दूधको फ्याट नाप्ने सल्फ्युरिक एसिडलाई पानी ठानेर छ्याप्दा ९ र ११ वर्षका दुई बालक र १६ वर्षकी एक किशोरी घाइते भए । बौद्ध वृत्तले डेरीका सञ्चालक केशवप्रसाद नेपालसहित एसिड छ्याप्ने १६ र १७ वर्षका दुई किशोरलाई पनि पक्राउ गरेर मुद्दा चलाएको छ । बौद्ध वृत्तका डीएसपी नवीन कार्कीले उक्त मुद्दामा पक्राउ परी थुनामा रहेकै तीनै जनामा कोरोना संक्रमण देखिएपछि मुद्दा अदालती प्रक्रियामा जान नसकेको बताए । उक्त घटनामा दलबहादुर तामाङकी छोरी पनि परिन् । खेतीपाती र दुई भैंसी पालेर जीवन निर्बाह गर्दै आएका दलबहादुर एसिड जलनमा छोरी परेपछि आपत्मा परेका छन् । उक्त घटनाका पीडित दुई बालक उपचारपछि घर फर्के पनि दलबहादुरकी छोरीको उपचार चलिरहेको छ । उनले सुनाए, एक जना कुर्ने मान्छे चाहियो, कहिलेकाहीं घरको केही खानेकुरा खुवाऊँ जस्तो लाग्छ, पुर्याउन जानुपर्यो । छोरीले बेकसुर दुःख पाई । डेरीले संवेदनशील पदार्थ गोप्य ठाउँमा नराख्दा छोरीले दुःख पाएकी उनले बताए । उनले चिन्ता जनाउँदै भने, त्यही घटनापछि छोरीको ९ कक्षाको पढाइ छुटेको छ । भोलि झन् कति दुःख पाउने हो ! यसअघिका एसिड प्रहारका अधिकांश घटनामा पीडकले सजिलै एसिड खरिद गरेको देखिन्छ । २०७६ साउन ६ मा स्वयम्भूमा २२ वर्षीया पवित्रा कार्कीमाथि मोहम्मद आलमले एसिड छ्यापेका थिए । मोहम्मदले प्रहरी बयानमा आफ्नो गार्मेन्ट फ्याक्ट्रीमा ट्वाइलेट सफा गर्न वर्षौंपहिले किनेको एसिड प्रयोग गरेको बताएका थिए । गत वर्षकै फागुन २५ मा कपिलवस्तुको महाराजगन्ज नगरपालिका१ की ५१ वर्षीया वेदमतीदेवी गुप्तामाथि एसिड प्रहार भयो । गाउँमै ब्याट्री मर्मत गर्ने पसल सञ्चालक हरिनारायण बराईले आफ्नै पसलबाट एसिड ल्याएर वेदमतीलाई छ्यापेका थिए । २०७६ जेठ १ मा कालोपुल बस्ने २० वर्षीया जेनी खड्कामाथि श्रीमान् विकास भनिने विष्णु भुजेलले एसिड छ्यापेका थिए । पक्राउपछि विष्णुले प्रहरीलाई बनेपाको एक सुनचाँदी पसलबाट एसिड किनेको बताएका थिए । यी प्रतिनिधि घटनाले एसिड कति सुलभ छ र प्रतिशोध साँध्न कसरी दुरुपयोग भइरहेको भन्ने बुझाउँछन् । काभ्रेको बेथानचोक गाउँपालिकामा गत मंसिरमा एसिडका कारण बालकको ज्यानै गयो । बेथानचोक२ स्थित नवराज तिमल्सेनाको दुग्ध संकलन केन्द्रमा खेल्ने क्रममा २ वर्षीय बालक सम्पर्द तिमल्सेनाले बियरको बोतलमा राखिएको एसिड भेटेका थिए, जसबाट उनको शरीरको २५ प्रतिशत भाग जलेको थियो । कीर्तिपुर अस्पतालमा उपचारका क्रममा करिब एक महिनापछि बालकको ज्यान गयो । सरकारले गत असोज १२ मा तेजाब तथा अन्य घातक रासायनिक पदार्थ (नियमन) सम्बन्धी अध्यादेश २०७७ जारी गरेको थियो । उक्त अध्यादेशमा नाइट्रिक, सल्फ्युरिक र हाइड्रोक्लोरिक एसिड तथा सरकारले राजपत्रमा प्रकाशित सूचना प्रकाशन गरी भनेका तेजाबजन्य र ज्वलनशील रासायनिक पदार्थ दुरुपयोग गर्नेलाई कडा कारबाही गर्ने व्यवस्था छ । तेजाब तथा अन्य घातक रासायनिक पदार्थको उत्पादन, निकासी, पैठारी, भण्डारण, ओसारपसार, प्रयोग, बिक्रीवितरण तथा त्यस्तो पदार्थको विसर्जन गर्ने कार्यलाई नियमन गरी मानव तथा जीवजन्तुका स्वास्थ्य र अन्य जैविक वा गैरजैविक वस्तुलाई पर्ने प्रतिकूल प्रभावलाई निवारण गर्ने अध्यादेशको प्रस्तावनामा उल्लेख छ । अध्यादेशअनुसार अनुमतिपत्र नलिई एसिडको उत्पादन, निकासी, पैठारी र बिक्रीवितरण गरे वा स्वीकृति नलिई पैठारी गरे ५० हजारदेखि १ लाख रुपैयाँसम जरिवाना र ३ महिनादेखि १ वर्षसम्म कैद सजाय हुन्छ । यो अध्यादेशले उत्पादक तथा बिक्रेताले प्रयोग र बिक्री तथा उत्पादनसम्बन्धी सर्त पालना नगरे पनि १० देखि ५० हजार रुपैयाँसम्म जरिवाना वा एक महिनासम्म कैद वा दुवै सजाय हुने व्यवस्था गरेको छ । सरकारले यस्तो कानुनी व्यवस्था गरे पनि सुनचाँदी पसलदेखि, दूध डेरीसम्म, तामा, पित्तलका भाँडा बनाउने उद्योगदेखि गाडीको ब्याट्री मर्मत हुने ठाउँसम्म बिनाकार्यविधि एसिडको निर्बाध प्रयोग भइरहेको छ । अध्यादेशको दफा ४ मा तेजाब वा अन्य घातक रासायनिक पदार्थको बिक्रीवितरणका लागि प्रमुख जिल्ला अधिकारी वा निजले तोकेको जिल्ला प्रशासन कार्यालयअन्तर्गतको अधिकृतले अनुमतिपत्र जारी गर्ने व्यवस्था छ । एसिडविरुद्धको अभियानमा संलग्न उज्ज्वल विक्रम थापाले अनुगमन नहुँदा खुला रूपमै तेजाबको बिक्रीवितरण भइरहेको र औद्योगिक प्रयोजनका लागि किन्नेले पनि त्यसको उचित भण्डारण नगर्दा जलनका घटना भइरहेको बताए । गृह मन्त्रालयले चैत २२ मा सूचना जारी गर्दै औद्योगिक प्रयोजनका लागि तेजाब वा अन्य घातक रासायनिक पदार्थ आवश्यक परे पूर्वस्वीकृति लिनुपर्ने जनाएको छ । गृहले यस्तो सूचना जारी गरे पनि डिपार्टमेन्टल स्टोरदेखि अनलाइन पसलबाट ट्वाइलेट सफा गर्ने वा अन्य नाममा एसिड र एसिडजन्य पदार्थको खुला बिक्रीवितरण भइरहेको पाइन्छ । अभियन्ता थापाले सार्वजनिक स्थानमा एसिड बिक्रीवितरण भइरहेको सूचनाजन्य तस्बिर सामाजिक सञ्जालमा पोस्ट गर्ने गर्छन् । उनले भने, हरेक चोक र घुम्तीमा एसिड बेच्न राखिएको देखिन्छ । अब बेच्नेलाई कारबाही गर्ने कि नियमनको जिम्मा पाएको प्रशासनलाई ?नेपाल प्रहरीका प्रवक्ता वसन्तबहादुर कुँवरले अध्यादेशले तोकेको कार्यविधि बाहिर गएर एसिड बिक्रीवितरण, ओसारपसार र भण्डारण गर्नु दण्डनीय हुने बताए । उनले नयाँ कार्यविधिबारे व्यापक रूपमा जनस्तरमा बुझाउने काम प्रहरीले सुरु गर्ने जानकारी दिए । कार्यविधिविपरीत एसिड बिक्रीवितरण गरिएको सूचना आम नागरिकले नजिकको प्रहरीलाई जानकारी गराए तुरुन्तै कारबाही हुन्छ, उनले भने ।"
११ देशमा राजदूत नियुक्तिको तयारी,"(काठमाडौं)  सरकारले विभिन्न देशका नेपाली कूटनीतिक मिसनहरूमा राजदूत नियुक्तिका लागि तयारी सुरु गरेको छ । लामो समयदेखि राजदूत रिक्त रहेका ६ देश र कार्यकाल सकिन लागेका पाँच देशमा नियुक्ति प्रक्रिया थालेको हो । दक्षिण कोरिया, श्रीलंका, इजिप्ट, रुस, अस्ट्रिया र डेनमार्कमा राजदूत रिक्त छन् भने बहराइन, जापान, म्यान्मार, ओमान र साउदी अरेबियाका राजदूतको कार्यकाल सकिन लागेको छ । विदेशस्थित नेपाली मिसन खाली नराख्नका लागि भन्दै सरकारले कार्यकाल सकिन लागेका पाँच देशका राजदूतलाई फिर्ताका लागि पत्र पठाइसकेको छैन । ब्राजिलका राजदूत ताराप्रसाद पोखरेलको चारवर्षे कार्यकाल सकिए पनि फिर्ता बोलाइएको छैन । परराष्ट्रमन्त्री प्रदीपकुमार ज्ञवालीले राजदूत नियुक्तिको गृहकार्य भइरहेको बताए । रिक्त भएका स्थान त भइहाल्यो, हुन लागेकामा पनि त्यसअगाडि नै राजदूत नियुक्त गर्ने तयारीमा छौं, त्यसका लागि आवश्यक छलफल चलिरहेको छ, उनले भने । समयमै राजदूत नियुक्ति गर्ने प्रक्रियाका लागि सरकारले राजदूत तथा स्थायी नियोगका प्रतिनिधि नियुक्तिसम्बन्धी निर्देशिका२०७५ तयार गरेको थियो । उक्त काम परराष्ट्रमन्त्रीको जिम्मेवारी सम्हालेपछि ज्ञवालीले थालेका हुन् । उक्त निर्देशिकाअनुसार राजदूतको कार्यकाल सकिनुभन्दा तीन महिनाअघि नै नयाँ नियुक्ति प्रक्रिया थाल्नुपर्छ । ज्ञवालीले उक्त निर्देशिकाअनुसारै मन्त्रालयले काम गर्ने बताए ।राजदूतको कार्यकाल सकिनुभन्दा ३ महिनाअगाडि नै परराष्ट्र मन्त्रालयले फिर्ता हुने मितिलगायत विषय तोकेर पत्र पठाउने गर्छ । वैशाखदेखि खाली हुन लागेका विदेशस्थित नेपाली मिसन प्रमुखहरूलाई पत्र पठाइनसकेको स्रोतले बतायो । विदेशस्थित एक राजदूतले कान्तिपुरसँग कुरा गर्दै परराष्ट्रले आफूलाई केही समय जिम्मेवारी सम्हालेर बस्न आग्रह गरेको बताए । परराष्ट्र मन्त्रालयले राजदूत नियुक्तिमा ५० प्रतिशत करिअर (परराष्ट्र सेवा) र ५० प्रतिशत राजनीतिक कोटाबाट राजदूत नियुक्त गर्दै आएको छ । परराष्ट्र सेवातर्फको कोटामा खाली भएलगत्तै नियुक्त हुने गरिए पनि राजनीतिक कोटामा लामो समयसम्म पद रिक्त रहँदै आएको छ । परराष्ट्रले सन् २०१८ देखि दक्षिण कोरियामा राजदूत पद खाली भए पनि नियुक्ति गर्न सकेको छैन । अर्जुनजंगबहादुर शाहलाई कांग्रेस कोटामा दक्षिण कोरियाका लागि नेपालको राजदूत बनाएर पठाइएको थियो तर केपी शर्मा ओली सरकारले फिर्ता बोलाएपछि कोरियास्थित मिसन राजदूतविहीन छ । शाहलाई सन् २०१७ मा राजदूतको जिम्मेवारी दिइएको थियो । श्रीलंकामा पनि लामो समयदेखि राजदूत रिक्त छ । परराष्ट्र मन्त्रालयले सहयोग नगरेको भन्दै दुई वर्षअघि राजदूत विश्वम्भर प्याकुरेल राजीनामा दिएर नेपाल फर्केका थिए । कांग्रेस कोटामा राजदूत बनेका उनी फर्केपछि त्यहाँ नयाँ नियुक्ति हुन सकेको छैन । रुस, अस्ट्रिया, इजिप्ट र डेनमार्कका नेपाली मिसनहरूमा पनि राजदूत छैनन् ।बहराइनमा राजदूत पदम सुन्दास, जापानमा प्रतिभा राणा, म्यान्मारमा भीमकुमार उदास, ओमानमा शर्मिला पराजुली ढकाल र साउदी अरबमा महेन्द्रप्रसादसिंह राजपूतको कार्यकाल वैशाखबाट सकिँदै छ । परराष्ट्रको निर्देशिकाअनुसार उनीहरूको स्थानमा सरकारले अहिले नै नियुक्ति गरेर पठाइसक्नुपर्ने हुन्छ । कूटनीतिविज्ञ दिनेश भट्टराई परराष्ट्र मन्त्रालयले आफैंले बनाएको निर्देशिका पालना नगर्नु गलत भएको बताए । निर्देशिका ल्याएपछि त्यसलाई मान्नुपर्ने उनको भनाइ छ । समयमै राजदूत नियुक्त नगर्दा ती मुलुकसँग नेपालको सम्बन्धमा चिसोपना आउन सक्ने उनले बताए ।"
सुनकोसीको बहाव फर्काएर चरम दोहन,"(चौतारा, सिन्धुपाल्चोक)  कोरोना संक्रमण बढ्न थाल्दा लकडाउन भयो । लकडाउन हटेपछि पनि केही महिना संक्रमणको त्रासले मान्छेको चहलपहल भए । त्योबेला दोहन नहुँदा भोटेकोसी, सुनकोसीदेखि मेलम्ची र इन्द्रावती नदी तटीय क्षेत्र सुनसान थिए । जनजीवन सामान्यतर्फ जसै फर्कियो, खोलाजन्य पदार्थको दोहन पनि पुनः सुरु भयो । स्थानीय तहको ठेक्का कबोल र केही क्रसरको अवैध उत्खननले सुनकोसी नदीकै बहावमा असर परेको छ । यो नदी संसारका ६ हजार नदीनालामध्ये र्याफ्टिङमा सातौं उत्कृष्टमा थियो । मनपरी ढुंगागिट्टी र बालुवा उठाउनेहरूले सुनकोसीको प्राकृतिक बहाव फर्काएर छेउपट्टि लगाएका छन् । नदीको बीच भागमै पहाड जसरी ढुंगागिट्टीको थुप्रो लगाउँदै दर्जनौं टिपरमा पालैपालो उठाउने काम भइरहेको छ । नदीमै हालिएका एक्स्काभेटरले निबार्ध बालुवा निकाल्दै छन् । कतै ह्युमपाइप राखेर नदीमाथि दर्जनौं टिपर खोलामै बालुवा छानेर प्याकिङ सकेर मात्रै सडकमा आउँछन् । अरनिको राजमार्गको बन्देउ, चेहेर, सुकुटे हुँदै जुरे क्षेत्रसम्म नदीभर एक्स्काभेटर र टिपरको ताँती दृश्य देख्न पाइन्छ । जुरे क्षेत्रमा सञ्चालित क्रसर सिन्धु सुनकोसी इन्फा प्रालिले दुई एक्स्काभेटर प्रयोग गरेर बालुवा, गेगरको ड्याम बनाएर कोसीलाई फर्काएर दोहन गरिरहेको स्थानीयले बताएका छन् । यो सबैले देखिरहेकै कुरा हो, तर सबै चुपचाप बसिरहँदा मिलेमतोमा दोहन भइरहेको देखिन्छ, एक स्थानीयले भने । बगर हडप्नका लागि हानथापमा जुट्दै दिनरात बालुवा ठेकेदारबीच एक्स्काभेटर लगाउने प्रतिस्पर्धा चल्ने गरेको सुकुटेका रिसोर्ट व्यवसायी बताउँछन् । अवैध उत्खननले बगरको पुरानो स्वरूप बिग्रिएको छ । एक्कासि ठूलो बाढी आए अब वरपरका बस्ती संकटमा पर्ने जोखिम बढेको छ । सुकुटे क्षेत्रभर ६ वटा एक्स्काभेटरले रातभर उत्खनन गर्दै नदीजन्य पदार्थ निकालिरहेका छन् । बगरमै पालटहरा बनाएर बालुवा निकाल्नेको भीड छ । काभ्रे क्षेत्रको जंगलबीच रहेको क्रसरबाट केही पर सुनकोसी नदीमा एक दर्जन टिपरमा दुई एक्स्काभेटर प्रयोग गरेर उत्खनन भइरहेको छ । एक किलोमिटरको दूरीमा एउटा एक्स्काभेटरले नदीको स्वरूपमा दक्खल नपुग्ने गरी दुई मिटरसम्म खन्न पाउने प्रावधान छ । तर, सुनकोसी र इन्द्रावतीमा झन्डै ४ देखि ५ मिटरसम्म गहिरो बालुवा खन्ने काम भएको स्थानीयले बताएका छन् । नदीमा जथाभावी भइरहेको दोहन रोक्न स्थानीयले चौतारा साँगाचोकगढी नगरपालिका, प्रहरीप्रशासनदेखि जिल्ला समन्वय समितिमा समेत सूचना दिएका छन् । तर सम्बद्ध निकाय देखेको नदेखेझैं बसेको आरोप स्थानीयको छ । जनप्रतिनिधि आफैं एस्क्साभेटर, डोजर मालिक छन् अनि कसले यो बेथिति रोक्ने ?, स्थानीय सुरेन्द्र माझीले चिन्ता पोखे । जनप्रतिनिधिका आफन्त बालुवा उत्खननमा संलग्न रहेकाले सबै निकायको मिलेमतोमा हुने गरेको उनले गुनासो गरे । सुनकोसी नदीमा भइरहेको चरम उत्खननलाई रोक्न जनप्रतिनिधि र स्थानीय प्रशासनदेखि प्रतिबद्धता जनाउँदै आएका छन् । तर, न अनुगमन छ न त खोलामा रोक्न कुनै पनि निकायको टोली पुग्छ । बाह्रबिसेका नगर प्रमुख निमफुन्जो शेर्पाले सामाजिक सञ्जालमार्फत जुरेस्थित सिन्धु सुनकोसी इन्फा प्रालिले कानुनी प्रक्रिया पूरा गरेर वैध तरिकाले नै ढुंगागिट्टी निकालेको दाबी गर्दै आएका छन् । जिल्ला समन्वय समितिका प्रमुख कृष्णगोपाल तामाङले भने नदीको धार बदलिएको पाइएमा अनुगमन गरेर कानुनी दायरामा ल्याउने बताए । नदीको धारमै असर पारेको भन्ने थाहै थिएन, उनले भने, त्यस्तो भएको रहेछ भने कानुनी प्रक्रियामा गइहाल्छौं ।"
सरकार बनाउन देउवालाई भट्टराई र यादवको प्रस्ताव,"(काठमाडौं)  प्रधानमन्त्री केपी शर्मा ओलीलाई हटाउनुपर्ने धारणा राख्दै आएका जनता समाजवादी पार्टीका संघीय परिषद्का अध्यक्ष बाबुराम भट्टराई र अध्यक्ष उपेन्द्र यादवले कांग्रेस सभापति शेरबहादुर देउवासँग नयाँ सरकार निर्माणको ठोस पहल गर्न आग्रह गरेका छन् । जसपाका अध्यक्ष महन्थ ठाकुर, राजेन्द्र महतोलगायतका नेताहरू प्रधानमन्त्री ओलीसँग सहकार्य गर्ने गरी आन्तरिक छलफलमा रहेका बेला भट्टराई र यादवले भने देउवालाई एक्लै भेटेर सरकार निर्माण गरेर जाने भए त्यसको ठोस पहल गर्न प्रस्ताव गरेका हुन् । जसपाभित्र पार्टीको आधिकारिक धारणा तय नहुँदै दुई नेताले ओलीको विकल्पमा कांग्रेससँगको सहकार्यका लागि वातावरण बनाउने कोसिस गरेका हुन् । आइतबार जसपाका शीर्ष नेताहरूबीच सत्ता समीकरणलाई लिएर छलफल भए पनि कुनै सहमति जुट्न सकेको थिएन । तर, मंगलबार अपराह्न निवासमै पुगेर भट्टराई र यादवले देउवासँग भेट गरेको कांग्रेस प्रवक्ता विश्वप्रकाश शर्माले बताए । आइतबारको बैठकमा ठाकुर र महतो माग पूरा गर्नेसँग सहकार्यको पक्षमा उभिएका थिए भने भट्टराई र यादव ओलीले प्रतिगमनकारी काम गरेकाले उनीसँग कुनै हालतमा मिल्न नसकिने धारणा राखेका थिए । विभिन्न आन्दोलनका क्रममा मुद्दा लागेका २०८ नेताकार्यकर्तालाई प्रक्रिया मिलाएर मुद्दा फिर्ता लिने सरकारले वचन दिएको छ । त्यसका लागि गृह मन्त्रालयले गृहकार्य गरिरहेको छ । त्यसैले सरकारले इमानदार पहल गरिरहेकाले पर्ख र हेरको रणनीतिमा बस्नुपर्ने ठाकुर र महतो पक्षको धारणा छ । तर प्रतिगमनकारी काम गरेकाले ओलीलाई धेरै दिन सत्तामा राख्न नहुने अडानमा भट्टराई र यादव छन् । स्रोतका अनुसार मंगलबारको भेटमा भट्टराई र यादवले नयाँ सरकार गठनका लागि ठोस पहल लिए आफूहरूका तर्फबाट जस्तोसुकै अवस्थामा पनि सहयोग हुने प्रतिबद्धता जनाएका थिए । तर, कांग्रेस प्रवक्ता शर्माका अनुसार उनीहरूले आफ्नो पार्टीभित्र छलफल चलिरहेको र छिट्टै टुंगोमा पुग्ने कुरा राखेको बताए । कुराकानी नितान्त आन्तरिक नै रह्यो, बाहिर भन्ने खालको खासै छैन । जसपासँग हाम्रो अपेक्षा एउटा खेमाले एकखालको निर्णय गरोस् भन्ने भन्दा पनि सिंगो जसपाले संस्थागत रूपले प्रस्ट निर्णय गरोस् भन्ने हो, शर्माले भने, त्यो कुरा पनि पार्टी सभापतिले राख्नुभयो । तर, उहाँहरूले पार्टीभित्र छलफल गर्दै छौं, चाँडै एउटा टुंगोमा पुग्छौं भन्ने कुरा राख्नुभयो । यसअघि चैत २३ मा कांग्रेस, माओवादी केन्द्र र जसपाबीच नयाँ समीकरणलाई लिएर संयुक्त छलफल भएको थियो । जसपाले पार्टीभित्र छलफल गरेर समीकरण निर्माणबारे ठोस निर्णय लिने आश्वासन देउवालाई दिएको थियो । तर, एक साता बित्दा पनि जसपाभित्र नयाँ समीकरणलाई लिएर कुनै प्रगति भएको छैन । ठाकुर र महतोले त कार्यदल नै बनाएर ओलीसँग वार्ता अगाडि बढाएका छन् । सत्ता गठबन्धन गर्न जसपाले रेशम चौधरीको रिहाइलाई मुख्य सर्त बनाएको छ । यही मुद्दा लिएर जसपाका अध्यक्ष ठाकुर र नेता महतोले प्रधानमन्त्री ओलीसँग पटकपटक संवाद गरेका छन् । जसपाले पूर्वन्यायाधीश गिरीशचन्द्र लाल संयोजकत्वमा बनेको मधेस आन्दोलनबारे छानबिन आयोगको प्रतिवेदन सार्वजनिक हुनुपर्ने पनि सर्त बनाएको छ । यसबाहेक संविधान संशोधनलाई अर्को मुख्य मुद्दा बनाएको छ । प्रमुख प्रतिपक्ष दल कांग्रेसले चैत २० मा केन्द्रीय कार्यसमिति बैठकबाट प्रधानमन्त्रीबाट ओलीको राजीनामा माग्ने र आफ्नै नेतृत्वमा नयाँ सरकार गठन गर्न पहल थाल्ने निर्णय गरेको थियो । जसपाले ठोस जवाफ नदिएकाले कांग्रेसले थप निर्णय लिन सकेको छैन ।"
सगरमाथाको साइत गरे अमिटले,बागलुङ (कास) पाँच वर्षअघि सगरमाथाको अन्तिम आधार शिविर साउथकोल पुगेर पनि आरोहण स्थगित गरेर फर्केका दृष्टिविहीन अमिट केसीले फेरि उचाइमा पुग्ने साइत गरेका छन् । जैमिनी नगरपालिका४ सर्कुवाका ३८ वर्षीय केसीले मुलुककै पहिलो दृष्टिविहीनका रूपमा सर्वोच्च शिखर चढ्ने आँट गरेका हुन् । त्यसका लागि मंगलबार उनले नेपाल उद्योग वाणिज्य महासंघको झन्डा लिएर साइत गरेका हुन् । यात्रामा महासंघले सहयोग गरेकाले झन्डा पुर्याउने उनले प्रतिबद्धता जनाए । यसअघि २०७२ जेठमा उनले आरोहण यात्रा गरेका थिए । हावाहुरीले ४८ घण्टासम्म अन्तिम आधार शिविरमा बस्नुपर्दा अक्सिजन सकिएर उनी फर्केका थिए ।
अश्वेत मारिएपछि अमेरिकामा तनाव,मिनियापोलिस (एजेन्सी) प्रहरीको गोलीले एक जना अश्वेत युवाको निधन भएपछि अमेरिकामा प्रदर्शन चर्केको छ । प्रहरी अधिकारीले मिनियापोलिसको उत्तरी क्षेत्रबाट कम्तीमा ४० जना प्रदर्शनकारीलाई नियन्त्रणमा लिइएको जनाएका छन् । ब्रुकलिन सेन्टरमा प्रदर्शनकारीले कर्फ्यु आदेश उल्लंघन गर्दै प्रहरीमाथि ढुंगामुढा गरेका जनाइएको छ । प्रदर्शनकारीमाथि प्रहरीले अश्रुग्यास तथा फ्ल्यास (बेहोस पार्ने) ग्रिनेड प्रयोग गरेका छन् । तनाव बढेपछि दुइटा सहरका मेयरहरूले आपत्काल घोषणा गरिएको छ । मिनियापोलिस र सेन्ट पलका मेयरहरूले आफ्ना सहरमा रातभरिका लागि कर्फ्यु लगाएका हुन् । गत वर्षको मेमा एक अफ्रिकी अमेरिकी जर्ज फ्लोइडको हत्या आरोपमा एक जना प्रहरी अधिकारीमाथि दायर मुद्दाको सुनुवाइ चलिरहेका बेला अर्का अश्वेत प्रहरीको गोलीबाट मारिएका हुन् । आइतबार ट्राफिक नियम उल्लंघन गरेको आरोपमा मिनेसोटाको ब्रुकलिन सेन्टरमा प्रहरीले २० वर्षीय डन्टे राइटलाई कारबाट बाहिर निकालेको थियो । तर राइट फेरि कारमा पसेपछि प्रहरीसँग भएको संघर्षमा उनको मृत्यु भएको हो । ब्रुकलिन प्रहरीले दुर्घटनावश राइटलाई गोली लागेको बताएको छ । मिनेसोटा प्रहरी प्रमुख टिम गाननले घटनालाई एक दुर्घटना बताएका छन् । एक पत्रकार सम्मेलनमा प्रहरी प्रमुखले उक्त घटनामा संलग्न महिला अधिकारीको शरीरमा राखिएको क्यामेरामा कैद भएको भिडियोसमेत देखाएका थिए । भिडियोमा ती अधिकारी किम पोटरले राइटलाई हत्कडी लगाउन खोजेकी थिइन् । त्यसक्रममा उनी जबर्जस्ती कारमा पसेर बस्न खोजेको देखिन्छ । त्यसपछि अश्वेत युवा कारको सिटमा बस्छन् र कार गुडाउन थाल्छन् । लगत्तै पोटरले मैले उसलाई गोली हाने भनेको भिडियोमा सुन्न सकिन्छ ।
भारतमा विदेशी खोपलाई अनुमति,"(नयाँदिल्ली)  कोरोना भाइरसको महामारी भयावह बन्दै गएपछि भारत सरकारले विदेशमा विकास गरिएका कोरोनाविरुद्धका खोपलाई धमाधम अनुमति दिन थालेको छ । भारत सरकारको थिङ्क ट्यांक नीति आयोगका सदस्य डा भीके पलको अध्यक्षतामा आइतबार बसेको विज्ञ समूहको बैठकले नयाँ खोपलाई प्रयोगको अनुमति दिने निर्णय लिएको हो । त्यस सम्बन्धमा जानकारी भारतको स्वास्थ्य तथा परिवार कल्याण मन्त्रालयले मंगलबार प्रेस विज्ञप्तिमार्फत जानकारी गराएको हो । पछिल्लो समयमा भारतमा संक्रमितको संख्या दैनिक डेढ लाखभन्दा बढी छ । भारतको स्वास्थ्य तथा परिवार कल्याण मन्त्रालयका अनुसार मंगलबार एकै दिन १ लाख ६१ हजार ७ सय ३६ संक्रमित थपिएका छन् । योसँगे संक्रमितको संख्या १ करोड ३६ लाख ८९ हजार नाघेको छ । त्यसैगरी दैनिक मृत्युदर पनि बढ्दो छ । भाइरसका कारण मंगलबार ८ सय ७९ जनाको मृत्यु भएको छ । भारतमा हालसम्म भाइरसबाट १ लाख ७१ हजार ५८ जनाले ज्यान गुमाइसकेका छन् । महामारीविरुद्धको खोपको संख्या बढाउन र मुलुकको खोप अभियान तीव्र पार्न अनुमति प्रक्रिया अगाडि बढाइएको हो, विज्ञप्तिमा भनिएको छ । मन्त्रालयका अनुसार विज्ञ समितिले विदेशमा प्रयोगको अनुमति पाएका र विश्व स्वास्थ्य संगठनले पनि आपत्कालीन प्रयोगमा सूचीकृत गरेका खोप प्रयोगका लागि प्रक्रिया अगाडि बढाउन सिफारिस गरेको छ । तर, ती खोपहरू अभियानका रूपमा प्रयोग गर्नुअघि कम्तीमा एक सय जनालाई दिएर त्यसको असरबारे एक सातासम्म अध्ययन गर्नुपर्ने सर्त भने राखिएको छ । पछिल्लो निर्णयसँगै अमेरिका, बेलायत तथा जापानमा विकास गरिएका खोप भारतमा प्रयोग गर्न बाटो खुला भएको छ । पछिल्लो निर्णयले विदेशी खोपको पहुँचमा सहजीकरण गर्ने र खोप उत्पादनका लागि चाहिने सामग्रीहरूको आयात प्रोत्साहित भई खोप उत्पादनमा सहयोग पुग्ने अपेक्षा मन्त्रालयको छ । अब भारतको औषधि नियन्त्रण महानिर्देशनालयले अन्तिम स्वीकृति दिएपछि विदेशी खोपको प्रयोग औपचारिक रूपमा सुरु हुनेछ । सोमबार मात्र भारत सरकारअन्तर्गतको खोपसम्बन्धी नियमक निकायले रुसमा विकसित स्पुतनिक५ खोपलाई आपत्कालीन प्रयोगका लागि सिफारिस गर्ने निर्णय गरेको थियो । रुसको गमालेया रिसर्च इन्स्टिच्युट अफ इपिडिमियोलोजी एन्ड माइक्रोबायोलोजीले विकास गरेको स्पुतनिक५ उत्पादनका लागि भारतीय कम्पनी डा रेड्डिजले यसअघि नै सम्झौता गरिसकेको छ । डा रेड्डिज र रुसको वैदेशिक लगानी कोषबीच गत भदौमै भारतमा क्लिनिकल ट्रायल गर्न सम्झौता भएको थियो ।"
महाराष्ट्रमा दुई साता लकडाउन,मुम्बई (एजेन्सी) कोरोना भाइरसको संक्रमण तीव्र रुप्मा फैलिएपछि भारतको महाराष्ट्र राज्यमा दुई साताका लागि लकडाउनको घोषणा गरिएको छ । मुख्यमन्त्री उद्धव ठाकरेले मंगलबार भिडियो सम्बोधन गर्दै बुधबार साँझ ८ बजेदेखि १५ दिनका लागि राज्यभर कडा लकडाउन लागू गरिएको जनाएका हुन् । सरकारले स्वास्थ्य संरचनामा विशेष ध्यान दिएको ठाकरेको भनाइ छ । मुख्यमन्त्री ठाकरेले आइतबार राज्यको कोरोना भाइरस कार्यदलसँग बैठक गरेका थिए । त्यसक्रममा महाराष्ट्रका स्वास्थ्यमन्त्री राजेश टोपेले तत्कालका लागि राज्यमा कम्तीमा २ देखि ३ साता लामो लकडाउन आवश्यक भएको बताएका थिए । भारतीय राज्यमध्ये महाराष्ट्रमा सबैभन्दा बढी ५ लाख ९३ हजार ४२ जना सक्रिय संक्रमित छन् । २८ लाख ३४ हजारभन्दा बढी निको भइसकेका जनाइएको छ ।
नौमती जोगाउने जमर्को,"(बिर्तामोड)  झापा आन्दोलनका योद्धा सहिद रामनाथ दाहालकी जेठी छोरी ६३ वर्षीया शान्ता दाहाल दमाहा बजाउँछिन् । साइँली ५४ वर्षीया शोभा दाहालको गलामा ट्याम्को झुन्डिएको छ । अनि ५२ वर्षीया कान्छी सुशीलाचाहिँ दुवै गाला फुलाउँदै सहनाई फुक्दै छिन् । झापामा कम्युनिस्ट आन्दोलनका अगुवा नेता दाहालका छोरीहरूको स्वभाव बाबुको झैं विद्रोही खालको छ । सधैं समानताको पक्षमा उभिन्छन् । जातले ब्राह्मण कुलका तीन दिदीबहिनी समाजलाई चुनौती दिँदै नौमती बाजा संरक्षणमा जुटेका छन् । झापा बिर्तामोड२ मा उनीहरूसहितको पूर्वेली नौमती बाजा महिला समूह छ । यसै समूहमार्फत उनीहरू नौमती बजाउँदै हिँड्छन् । नौमती बजाउँदा जात कसरी जाँदो रहेछ हेर्दै छौं, विद्रोहीभावमा शान्ता भन्छिन् । महिला समूहलाई शनिबार बिर्तामोडस्थित आदर्श स्कुल अफ म्यानेजमेन्टले निम्त्याएको थियो । उनीहरूले शिक्षक, विद्यार्थी र अभिभावकसामु झ्याइँझ्याइँ नौमती घन्काए । यो देखेर सबै छक्क परे । समूहमा सबै गैरदलित महिलामात्रै छन् । नौमती बाजा संरक्षण गर्दै बजाउने जुक्ति निकालेकी हुन् मनीषा सिटौलाले । पाँच वर्षअघिको सोचले बल्ल मूर्त रूप पायो, उनले सुनाइन्, यसका लागि धेरै संघर्ष गर्नुपर्यो । उनले समूह बनाएर काम गर्ने प्रयत्न थालिन् । तर घरपरिवारबाट सहयोग पाइनन् । समाजले दमिनी को ट्याग झुन्ड्याइदेला भन्ने डर परिवारको थियो । त्यही कारण उनी अघि बढ्न सकिनन् । अन्ततः योजना तुहियो । केही वर्षअघि सहारा नेपाल नामक सहकारी संस्थाले नौमती संरक्षण गर्ने महिला समूहलाई वार्षिक अनुदान उपलब्ध गराउने सूचना निकाल्यो । तर, टिम नपुग्दा अनुदान रकम उम्कियो । वर्ष दिनअघि बल्लतल्ल दिदीबहिनीलाई मनाएर टिम बनाइयो, मनीषाले भनिन्, तर, सहाराको परियोजना नै सकिएछ । योजनाको फाइल बोकेर महिला समूह वडा २ कार्यालय गयो । योजना सुनेपछि वडाध्यक्ष नगेन्द्र संग्रौलाले बाजागाजा खरिदका लागि १ लाख रुपैयाँ सहयोग गर्ने निधो गरे । वडाको रकम लिन उनीहरू नगरपालिका कार्यालय पुग्यो । नगरले महिलाहरूले यत्रो साहस गर्नुभएछ भनेर ३० हजार थपिदिएपछि उनीहरू अझ उत्साहित बने । गैरदलितले बजाउन हुँदैन, झन् महिलाले त हुँदै हुँदैन भन्ने गलत सोचलाई कसरी हटाउने र संगठित हुने भन्नेमा सुरुमा अन्योल थियो । उनीहरू पछि हटेनन् । स्थानीय सरकारबाट पाएको सहयोगले अघि बढ्न थप सहयोग मिल्यो ।गत वर्ष बाजा किनेर सिक्न थालेको चार दिनमात्रै भएको थियो, लकडाउन भइदियो । योजना चौपट भयो । बल्लबल्ल टिम बनाइएको थियो । बन्द भएपछि महिलाहरूले फेरि बजाउन मान्नुभएन, शान्ताले सुनाइन्, ७८ महिना कोरोनाले खायो । फेरि जुटाउन खोजेको टिम नै तितरवितर भयो । धेरै महिला आफन्तले गाली गरेको भन्दै पन्छिए । तेस्रो प्रयत्नपछि पुनः नयाँ टिम बनाइयो । यही टिम अहिले नौमती संरक्षणमा जुटेको छ । सहनाईमा मिरा चम्लागाईं, सुशीला दाहाल, निर्मला प्रसाइँ छन् । मनीषा सिटौला र चन्दा सिटौलालाई नरसिंहाको जिम्मेवारी छ । शोभा दाहाल टेम्को बजाउँछिन् भने दमाहामा शान्ता पौडेल र सिर्जना गौतम छन् । वामतालमा गोमा विमली र अन्जना अर्याल तथा ढोलकीमा कृष्णमाया बुढाथोकी, झ्याम्टामा मीना प्रसाइँ र सावित्रा शिवाकोटी छन् । दुर्गाप्रसाद ठटाल र अमृतबहादुर दर्नालले उनीहरूलाई नौमती बजाउन सिकाएका थिए । नरसिंहा र सहनाई सिक्नचाहिँ एकदम गाह्रो भो, मनीषाले सुनाइन्, अरू बाजा त सजिलै लाग्यो । महिलाहरूको यो समूहलाई नौमती बाजाका लागि धमाधम बिहेको अर्डर आउन थालेको छ ।"
स्रष्टा परिचयपत्र दिने प्रज्ञाको घोषणा,"काठमाडौं (कास) नेपाल प्रज्ञा प्रतिष्ठानले वैशाखबाट स्रष्टा परिचयपत्र दिने घोषणा गरेको छ । प्रतिष्ठानले मंगलबार आयोजना गरेको नयाँ वर्ष २०७८ को सांस्कृतिक महत्त्व विषयक प्रवचन तथा स्रष्टा भेटघाट कार्यक्रममा यस्तो घोषणा गरिएको हो । नेपालका वाङ्मयसेवीलाई परिचयपत्र दिने तयारीमा जुटेका छौं, प्रतिष्ठानका कुलपति गंगाप्रसाद उप्रेतीले भने । यसका लागि स्रष्टा परिचयपत्र कार्यविधि निर्माण भएको उनले बताए । प्रतिष्ठानले प्रकाशित गरेको साहित्यकारकलाकार परिचय कोष मा करिब पाँच हजार स्रष्टा समेटिएका छन् । सदस्यसचिव प्रा जगतप्रसाद उपाध्यायका अनुसार लेखकसाहित्यकार परिचयपत्र नामकरण गरिएको छ । परिचयपत्रमा स्रष्टाको नामउपनाम, नागरिकता नम्बर, जिल्ला, जन्म मिति, विषय क्षेत्र, विधा खुलाइनेछ । कुनै पनि स्रष्टालाई श्रेणीकरण गरिने छैन, कार्यविधिबारे उपाध्यायले भने, परिचयपत्र पाउनका निम्ति सम्बन्धित लेखकले प्रतिष्ठानमा आफ्नो कृति बुझाउनुपर्नेछ ।प्रतिष्ठानले महाकवि लक्ष्मीप्रसाद देवकोटाको घरलाई संग्रहालय निर्माण गर्ने प्रक्रिया अघि बढाएको छ । काठमाडौंको मैतीदेवीस्थित १२ आना क्षेत्रफलमा रहेको घर तथा जग्गामा उक्त संग्रहालय निर्माणका निम्ति टेन्डर आह्वान गरेको कुलपति उप्रेतीले जनाएका छन् ।"
बाबुको संगीत छोरीको स्वर,"काठमाडौं (कास) मातृ देवो भव πपितृ देवो भव πगुरु देवो भव! अर्थात् संसारमा जन्म दिने आमा, बुबा र शिक्षा दिने गुरु भगवान् सरह हुन्छन् भन्ने गहन भाव अहिलेका नयाँ पुस्तामा हराउँदै गएको जब उनले महसुस गरे, तब त्यसलाई संगीतमा उतार्ने जमर्को गरे । उनको त्यही प्रयासमा तयार भएको छ, गीत मिसले सोध्नु भो । कांग्रेसका प्रवक्ता विश्वप्रकाश शर्माले संसारका महान् पात्रहरू आमा, बुबा र गुरुलाई समर्पित गर्दै मिसले सोध्नु भो बोलको गीत सार्वजनिक गर्दै छन् । नयाँ वर्षका अवसर पारेर वैशाख २ गते आफ्नो युट्युब च्यानलबाट गीत सार्वजनिक गरिने शर्माले बताए । गीतमा शब्द तथा स्वर शर्माकी छोरी स्वीकृति शर्माको छ । कक्षा १० मा अध्ययनरत स्वीकृतिले फूलबुट्टे सारी लगायतका कभर गीतहरू गाएकी छन् भने संगीत शिक्षक प्रभुराज ढकालसँग संगीत प्रशिक्षण लिइरहेकी छन् । छोरी स्वीकृतिले सुरुमा कविताका रूपमा कापीमा उतारिएका शब्दहरूलाई नै संगीत कम्पोज गरिएको शर्माले सुनाए । उनका अनुसार गीतमा सामान्यतया विद्यालयमा शिक्षकशिक्षिकाले बालबालिकाहरूलाई भविष्यमा के बन्छौ जस्ता प्रश्न गर्ने गर्दा भगवान्लाई चिनाउने क्रममा आमा, बुबा र गुरु नै भगवान् हुन् भन्ने भाव बुझाउन खोजिएको छ । छोरीले उनकी आमाले बोल्ने बोलीचालीकै भाषामा कविता लेखेकी रहिछिन्, शर्माले भने, केही शब्दहरू परिमार्जन गरेर मैले कम्पोज गरेको हुँ । गीतको संगीत संयोजन मनोहर सुनामले गरेका छन् । उनका अनुसार औपचारिक रूपमा सार्वजनिक हुन लागेको स्वीकृतिको यो पहिलो गीत हो । नवल नेपालको निर्देशनमा गीतमा म्युजिक भिडियोका लागि उपत्यकाकै केही विद्यालयमै सुटिङ गरिएको शर्माले बताए । मदन काश्यप घिमिरेको छायांकन रहेको भिडियो सम्पादन जीवन थापाले गरेका छन् । गीतमा स्वीकृतिसँगै गीता रिजाल, शारदा लुइँटेल, गोपाल घिमिरेलगायत कलाकारहरूको अभिनय छ । हाल मानिसहरू आधुनिकतासँगै संयुक्तबाट एकल परिवारमा जाने क्रम बढ्दो छ । पारिवारिक विगठन तथा प्रविधिसँग नजिक भइरहेका अहिलेका नयाँ पुस्तालाई गीतले परिवार र अग्रज सदस्यहरूको महत्त्व बुझाउन सहायता पुर्याउने शर्माको बुझाइ छ । उनले भने, आमाबुबा र गुरुलाई भगवान् रूपमा पुजिने हाम्रो संस्कृति तथा समाजको नियमलाई गीतको भावले छोएको छ ।"
पशुपतिमा वत्सलेश्वरी जात्रा,"काठमाडौं (रासस) पशुपति क्षेत्रमा गरिएको देशोद्धार पूजासहितको तीनदिने वत्सलेश्वरी जात्रा मंगलबार बेलुकी समापन भएको छ । आर्यघाट जाने बाटोस्थित वत्सलेश्वरी मन्दिर परिसरबाट सुरु भएको जात्रा पशुपति क्षेत्रका सबै टोलमा घुमाइएको छ । घुमाएपछि जात्रा सकिने परम्परा रहेको पशुपति क्षेत्र विकास कोष अमालकोट कचहरीका द्वारे पूर्ण डंगोलले बताए । चैत्र कृष्ण अष्टमीका दिन पशुपतिका भट्टले नै जात्रामा उपत्यकाका मुख्य देवदेवी एवं स्थानीयवासीलाई जात्रा हेर्न आउनु भनी निमन्त्रणा दिने लिच्छवि कालदेखिको परम्परा रहेको मानिन्छ । निमन्त्रणा गरेपछि देशोद्धार पूजासमेत भनिने यो जात्रा सुरु हुन्छ । जात्राअघि बज्रेश्वरी, वत्सलेश्वरी, आकाशभैरव, पशुपति क्षेत्रका नौ शक्तिपीठलगायत स्थानमा देशोद्धार पूजा सम्पन्न गरेर आइतबार बज्रेश्वरी जात्रा गरिएको थियो । बज्रेश्वरी अर्थात् पिंगलास्थानको जात्रा सम्पन्न भएपछि वत्सलेश्वरीको जात्रा सुरु भएको थियो ।"
खडेरीले भोकमरीको जोखिम,"(मुगुजाजरकोट)  खडेरीले बाली सुकेपछि सोरु गाउँपालिका४ फोतुका ४७ वर्षीय नन्दवीर नेपालीलाई ७ जनाको परिवार कसरी पाल्ने भन्ने चिन्ताले सताएको छ । गत कात्तिकमा झन्डै ८ रोपनी जग्गामा लगाएको गहुँ र जौ सुकेपछि उनी चिन्तित छन् । छायानाथरारा नगरपालिका१० रुगाका धनजीत लावडले लगाएको ९ रोपनी जग्गाको बाली पनि खडेरीले सखाप भएको छ । खडेरीका कारण बाली सुकेपछि दुवै भारतमा मजदुरी गर्न जाने मनस्थितिमा पुगेका छन् ।मुगुमा कात्तिकदेखि वर्षा भएको छैन । वर्षा नहुँदा सोरुको भीई, नार्थपु, जिमा, सोरुकोट, पुरुमुरु, फोतु, नेर, छायानाथरारा नगरपालिकाको रोवा, पिना, कार्कीबाडा, श्रीनगर, रुगा, थार्पलगायत गाउँका बासिन्दालाई जीविकोपार्जनको चिन्ताले सताएको हो । यहाँ बसेर परिवार पाल्न समस्या भयो, नेपालीले भने, भारत जानुको विकल्पै छैन । उनका अनुसार गत वर्षसम्म बारीको अन्नले उनको परिवारमा झन्डै ५ महिनाको खाद्यान्नको जोहो हुन्थ्यो ।खडेरीका कारण वनपाखा र पानीको मुहान पनि सुक्दै गएको लावडले बताए । अन्न नउब्जिए कसरी परिवार पाल्ने ? उनले भने, स्याउमा पनि खडेरीले ठूलो असर परेको छ । सोरु र मुगमकार्मारोङ गाउँपालिकाका अधिकांश गाउँमा सिँचाइ सुविधा छैन । विगत वर्षमा आलु रोप्ने किसानले खडेरीका कारण यो वर्ष आलु पनि लगाएका छैनन् । खडेरीका कारण अधिकांश बारी बाँझो हुन थालेको उनको भनाइ छ ।गाउँमा रोगभन्दा भोकको चिन्ताले बढी सताएको सोरु४ का मागे कामीले बताए । रोग फैलिए जडीबुटी घोटेर बाँचौंला, उनले भने, भोक कसरी सहने ? सोरुको झन्डै ८५ प्रतिशत जग्गाको बाली खडेरीले सुकेको गाउँपालिकाको कृषि शाखा प्रमुख तेजविक्रम मल्लले बताए । जौ र गहुँ सबै सुक्यो, उनले भने, उत्पादन नै शून्य हुने जोखिम छ । उनका अनुसार जिल्लाका चार स्थानीय तहमध्ये खडेरीको प्रभाव सबैभन्दा बढी सोरुमा देखिएको छ । खाद्य व्यवस्था व्यापार तथा कम्पनी लिमिटेडले सोरुका लागि यो वर्ष २ हजार क्विन्टल खाद्यान्न कोटा स्वीकृत गरे पनि अपुग हुने देखिएको उनले बताए ।१० हजार हेक्टर जमिन बाँझोलामो खडेरीका कारण जाजरकोटका अधिकांश गाउँमा हिउँदे बाली सुकेको छ । वर्षा नहुँदा यस वर्ष किसानले झन्डै १० हजार हेक्टर जग्गा बाँझो राखेको जिल्ला कृषि विकास कार्यालयले जनाएको छ । आठ महिनादेखि पानी नपर्दा चना, मसुरोलगायत दलहन र गहुँजौलगायत अन्न बाली सुकेको हो । तरकारी र फलफूलमा पनि खडेरीले ठूलो असर पारेको कृषि प्राविधिकको भनाइ छ ।गत भदौदेखि पानी नपर्दा पाखोबारीमा लगाएको गहुँलगायत बालीको उत्पादन शून्यझैं भएको कुशे गाउँपालिका९ मेलबिसाउनाका शिवराज गिरीले बताए । खडेरीले जलेर सबै बाली माटोमै मिसियो, उनले भने, बीउसमेत ननिस्किँदा परिवार पाल्न समस्या भएको छ । खडेरीका कारण मुहान तथा खोला सुक्दा धानखेतीका लागि ब्याड राख्न र मकै छर्न नपाएको उनको गुनासो छ । पानीको अभावमा धानको बीउ उत्पादनका लागि ब्याड तयार गर्न समस्या भएको अर्का किसान कमलबहादुर खत्रीले बताए । खोलामा पानी छैन, आकाशबाट वर्षा हुँदैन, उनले भने, यस्तै अवस्था रहे खेतबारी बाँझो रहने देखियो । खडेरीले भेरी नगरपालिका१३ कुदुको सयौं रोपनी फाँटमा गहुँ, मसुरो र चना खेतीलगायतको उत्पादन झन्डै ८० प्रतिशतले घटेको स्थानीय दीपेन्द्र रोकायले बताए । उनका अनुसार सिँचाइको अन्य विकल्प नहुँदा आकाशे पानीको भरमा कुदु फाँटमा बाली लगाइएको थियो । खडेरीका कारण पुन्मा, भुर, सीमा, साल्मा, पैंक, पजारु, गर्खाकोट, मजकोट, सुवानाउली, दशेरा, खगेनकोट, रग्दा, भगवती, थालारैकर, जुगाथापाचौर, ढिमे, बारेकोटलगायत ठाउँमा हिउँदे बालीबाट बीउसमेत उत्पादन हुन नसकेको किसानले गुनासो गरेका छन् ।खडेरीले जिल्लाभरि खाद्य असुरक्षा बढेको कृषि विकास कार्यालयका प्रमुख गणेश अधिकारीले बताए । उनका अनुसार लामो खडेरीले हिउँदे बालीको उत्पादन ७० देखि ९० प्रतिशतले घटेको अनुमान छ । गत वर्ष १३ हजार हेक्टर जमिनबाट करिब २५ हजार मेट्रिक टन गहुँ उत्पादन भएको कार्यालयको तथ्यांक छ । यो वर्ष करिब ६ हजार मेट्रिक टन मात्र गहुँ बाली उत्पादन भएको छ । उत्पादनको तथ्यांक संकलन गर्न गाउँगाउँमा प्राविधिक खटाएका छौं, उनले भने, यो वर्ष हालसम्मकै न्यून उत्पादन भएको हाम्रो अनुमान छ ।जाजरकोटमा २५ हजार हेक्टर खेतीयोग्य जमिन छ । सिँचाइ सुविधा नहुँदा यो वर्ष करिब १० हजार हेक्टर बाँझो रहेको अधिकारीले बताए । उनका अनुसार १५ हजार हेक्टर जमिनमा मात्र यो वर्ष हिउँदे बाली लगाइएको थियो । जिल्लामा ३ हजार हेक्टरमा बाह्रै महिना र २ हजारमा आंशिक सिँचाइ सुविधा रहेको कार्यालयको तथ्यांक छ । खडेरीकै कारण तरकारी, फलफूल र अन्न बालीमा रोगकीराको प्रकोप देखियो, उनले भने, यो वर्ष फलफूलको उत्पादन पनि झन्डै आधा घट्ने देखियो ।"
मुगु कर्णालीमा घट्यो पानी,"मुगुमकार्मारोङ गाउँपालिका८ माग्रीका मदन तामाङ आजभोलि मुगुको कर्णाली नदी तरेरै वारपार गर्छन् । नदीको सतह घटेका कारण उनले यो वर्ष सहजै कर्णाली नदी तर्न पाए । पर्याप्त हिमपात र वर्षा नहुँदा मुगु कर्णाली नदी झन्डै एक तिहाइले घटेको स्थानीयको अनुमान छ । पुल तर्न जाँदा बाटो घुमाउरो हुने गरेकाले माग्रीसहित आसपासका गाउँका बासिन्दाले नदी तरेरै वारपार गर्ने गरेका हुन् । पशुचौपायालाई कर्णाली नदीपारिका गाउँमा लैजाँदा पनि नदी तार्ने गरिएको तामाङले बताए । पोहोरसम्म नदी वारपार गर्न सकिँदैनथ्यो, उनले भने, यो वर्ष ठूलो खडेरी पर्यो, नदीको पानी ह्वात्तै घटेको छ ।पानीको सतह घटेपछि माग्री, पुवा, रिउस र पुलुका बासिन्दाले सजिलै नदी वारपार गरिरहेका हुन् । हिमपात र वर्षा नहुँदा कर्णाली नदी बर्सेनि सुकिरहेको छ, छाइलगाउँका ८३ वर्षीय भादुरे रोकायाले भने, यस्तै खडेरी परे कर्णाली नदीको अस्तित्व नै संकटमा पर्छ । उनले यो वर्ष अहिलेसम्मकै ठूलो खडेरी परेको बताए । उनका अनुसार पोहोरसम्म हिउँदको समयमा पनि नदी वारपार गर्न स्थानीयलाई कठिन हुन्थ्यो । मुगु कर्णाली नदीको सतह घट्दै गएपछि मुगुमकार्मारोङ गाउँपालिकास्थित छाइल, रिउस, पुलु, मह, माग्रीलगायत गाउँका स्थानीय चिन्तित हुन थालेका छन् । पहिले त हिउँदमा पनि नदी किनारमा जान डर लाग्थ्यो, स्थानीय कमल रोकायाले भने, पानी घटेपछि माछासमेत देखिन छाडे । खडेरीका कारण कर्णाली नदीका जलचर संकटमा पर्न थालेको उनको भनाइ छ । डोल्फु र कोइजी हिमालबाट सुरु हुने आउने मुगु नदी कर्णालीमा मिसिएपछि मुगु कर्णाली बन्छ । मुहानको हिमनदी सुकेपछि नदीको बहाव घटेको हो । खडेरीका कारण नदीको पानी पनि तातिन थालेको मुगुमकार्मारोङ गाउँपालिकाका सूचना अधिकारी तीर्थराज शाहीले बताए । विगत वर्षका फागुनचैतमा हिउँ पग्लँदा नदीमा पानीको बहाव बढ्ने गरेको उनको भनाइ छ ।"
यौन दुराचार आरोपमा शिक्षक पक्राउ,"गोरखा (कास) चार किशोरीलाई यौन दुराचार गरेको आरोपमा सिरानचोक७ तल्लो गोहोरेस्थित जनकल्याण माविका शिक्षक जलेन्द्र चौधरी पक्राउ परेका छन् । १३ वर्षकी एक र १४ वर्षका चार किशोरीलाई पढाउने क्रममा संवेदनशील अंग समाउने, छुने, सुमसुम्याउने गरेको भन्दै जाहेरी परेपछि चौधरीलाई पक्राउ गरिएको डीएसपी प्रकाश दाहालले बताए । प्रारम्भिक अनुसन्धानमा चौधरीले किशोरीलाई डरत्रास देखाई पटकपटक अस्वाभाविक यौनजन्य क्रियाकलाप गरेको पाइएको उनले जानकारी दिए ।"
सीमामा निगरानी जरुरी,"काठमाडौं (कास) प्रधानमन्त्री एवं रक्षामन्त्री केपी शर्मा ओलीले खुला अन्तर्राष्ट्रिय सीमामा निगरानी गरिनुपर्ने बताएका छन् । रक्षा मन्त्रालय र नेपाली सेनाको संयुक्त आयोजनामा शिवपुरीस्थित सैनिक कमान्ड तथा स्टाफ कलेजमा मंगलबार सम्पन्न उच्चस्तरीय सुरक्षा तालिम समापन कार्यक्रममा उनले खुला सीमाबाट प्रवेश गर्ने जोकोहीले प्रमाणित परिचयपत्र देखाउनुपर्ने व्यवस्था गरिनुपर्ने धारणा राखे ।विमानस्थलमा परिचयपत्र देखाउनुपर्ने, गाडीबाट आउँदाजाँदा नपर्ने ? परिचयपत्र बोकेर किन हिँड्न सक्दैन मान्छे ? प्रधानमन्त्री ओलीको प्रश्न थियो । आफ्नो सुरक्षालाई ध्यान दिने हो भने कुन देशको मान्छे के भनेर कहिलेदेखि कति समयका लागि आएको छ भन्ने थाहा हुनुपर्ने उनले बताए । म्यान्मारका रोहिंग्या शरणार्थी कसरी आउँछन् यहाँ ? हाम्रो सीमा भारतसँग पो खुला हो, म्यान्मारसँग हो र ? विगतमा भुटानसँग थियो र ? उनले भने । वर्तमान जटिल विश्व परिस्थितिमा सुरक्षाका सबै आयामलाई उत्तिकै महत्त्व दिनुपर्ने उनको भनाइ थियो । प्रधानसेनापति पूर्णचन्द्र थापाले राष्ट्रिय सुरक्षालाई सबैको साझा दायित्वको रूपमा व्याख्या गरे । यस तालिमले सुरक्षाका विविध पक्ष थप उजागर गर्न र राष्ट्रका विभिन्न निकायबीच समन्वय, सहकार्य र सौहार्दपूर्ण वातावरणको विकास गर्न सहयोगी भूमिका खेलेको विश्वास छ, उनले भने । नेपाली सेनाद्वारा जारी विज्ञप्तिअनुसार तालिममा नेपाल सरकारको विभिन्न निकाय, नेपाल रेडक्रस सोसाइटी, राष्ट्रिय समाचार समिति, नेपाली सेना र अन्य सुरक्षा निकायका वरिष्ठ अधिकृत गरी २५ जना शिक्षार्थी अधिकृतहरूको सहभागिता रहेको छ । २०७२ सालबाट सुरु गरिएको तालिममा हालसम्म ११५ जनाले सहभागिता जनाइसकेका छन् । कोभिड१९ को स्वास्थ्य मापदण्डलाई पूर्ण रूपमा पालना गरी तालिम आयोजना गरिएको सेनाले जनाएको छ ।"
लगन नजिकिँदै गर्दा बढ्यो सुनको माग,कोभिड१९ को महामारी र करिब तीन महिना लामो लकडाउनका कारण बजार सुस्त थियो । लगानी सुरक्षित गर्न लगानीकर्ताहरूले सुनमा लगानी गरेपछि अन्तर्राष्ट्रिय बजारमा यसको भाउ अस्वाभाविक रूपमा बढेको थियो । नेपाली बजारमा तोलाकै १ लाख रुपैयाँ नाघेको थियो । मूल्यमा भइरहेको उत्तारचढावका कारण कारोबार दसैंतिहारका बेला पनि सन्तोषजनक हुन सकेको थिएन । यसअघि नेपालमा सुनको मूल्य साउन २३ गते अहिलेसम्मकै उच्च छापावाल सुन प्रतितोला १ लाख ३ हजार ५ सय रुपैयाँ थियो । महासंघले २०७६ को चैत १० मा सुनको मूल्य प्रतितोला ७५ हजार रुपैयाँ तोकेको थियो । त्यति बेला सरकारले गत चैत ११ बाट लकडाउन घोषणा गरेपछि मूल्य निर्धारण रोकियो । २०७७ जेठ २५ मा भाउ निर्धारण गर्दा एक्कासि बढेर तोलाको ८७ हजार ३ सय रुपैयाँ पुग्यो । २०७७ सालको अन्तिम चैत ३१ मा छापावाल सुन प्रतितोला ८९ हजार ५ सय रुपैयाँमा कारोबार भएको छ ।
गन्ध आएको दूधबारे डीडीसीले थाल्यो छानबिन,"(काठमाडौं)  केही दिनअघि बजार पठाएको दूधमा गन्ध आएको विषयमा दुग्ध विकास संस्थान (डीडीसी) ले छानबिन थालेको छ । डीडीसीको दूधमा आएको गन्धबारे सामाजिक सञ्जालमा चर्चासँगै हेलो सरकारमा पनि उजुरी परेपछि संस्थानले छानबिन अघि बढाएको हो । समस्या के हो भन्ने विषयमा उपमहाप्रबन्धकलाई छानबिन गर्न भनिसकेका छौं, संस्थानका महाप्रबन्धक रुद्रप्रसाद पौडेलले भने, कस्तो पानी प्रयोग भएको हो भन्ने विषयमा काठमाडौं दुग्ध वितरण आयोजनासँग केन्द्रीय कार्यालयबाट जानकारी पनि मागेका छौं । विशेषगरी बालाजु औद्योगिक क्षेत्रबाट आपूर्ति हुने पानीकै कारण समस्या भएको उनको भनाइ छ । त्यसैले पानीको स्रोत नै फेरिसकेको उनले जानकारी दिए । काठमाडौं उपत्यका खानेपानी वितरण आयोजनाबाट हाम्रै ट्यांकरमार्फत पानी ल्याउन थालेका छौं, उनले भने, अहिले सरसफाइका अन्य प्रक्रियामा पनि विशेष ध्यान दिएका छौं । बालाजुको पानीमा अझै राम्रो सुधार भइनसकेको जानकारी आएको उनले बताए । अहिले उत्पादनमा सबै सुधार गरिसकेका छौं, समस्या छैन, बालाजु औद्योगिक क्षेत्रको यसअघि दूधमा प्रयोग भएको पानीको रिपोर्ट पनि मागेका छौं । केही दिनभित्रमा आइसक्छ, पौडेलले भने । डीडीसीले मंगलबार जारी गरेको विज्ञप्तिमा पनि दूधमा आएको गन्धसम्बन्धी समस्या निराकरण गरिएको उल्लेख छ । चैत २४ गते बजारमा आपूर्ति भएका केही लटका दूधमा फरक बास्ना आएको उपभोक्ताबाट प्राप्त प्रतिक्रियाका आधारमा काठमाडौं दुग्ध वितरण आयोजनाबाट तत्परताका साथ पानीमा भएको समस्या पत्ता लगाई तत्कालै पानीको स्रोतमै आवश्यक सुधार गरी उक्त समस्यालाई पूर्ण रूपमा निराकरण गरिएको छ, विज्ञप्तिमा भनिएको छ, उक्त दिनको दूधमा आएको फरक बास्नाबाट स्वास्थ्यमा कुनै असर नपर्ने र तथापि उपभोक्ताहरूको विश्वासमा पर्न गएको असरप्रति संवेदनशील रही यस किसिमका समस्या दोहोरिन नदिन संस्थान प्रतिबद्धता व्यक्त गर्छ ।स्रोतका अनुसार हाल डीडीसीले धूलो दूध घोलेर बजार पठाउने गरेको छ । यस प्रक्रियामा पानी परीक्षण नगर्दा समस्या भएको हो । यसमा आयोजनाको प्रशोधन र गुण नियन्त्रण शाखा जवाफदेही हुन्छन् । तर यी शाखाले जिम्मेवारी वहन नगर्दा दूधमा प्रश्न उठेको स्रोतले बताएको छ । डीडीसीले गत मंगलबार उपत्यकाका लागि ७८ हजार ५ सय लिटर दूध बजार पठाएको थियो । यसमध्ये स्ट्यान्डर्ड ५२ हजार, होलमिल्क १३ हजार ३ सय, काउमिल्क ११ हजार, टिक मिल्क २२ हजार लिटर थियो । यसमध्ये स्ट््यान्डर्ड र टिक मिल्कमा बढी समस्या आएको हो ।दूधमा गुणस्तरको समस्या आएपछि बिक्री पनि कम भइरहेको छ । दूध गन्हाएर खान नसक्ने अवस्थाको भएकाले उपभोक्ता, बुथमेन र बिक्रेताबाट गुनासो आएको थियो । बिक्री घटेपछि डीडीसीकै डिस्ट्रिब्युटरले गुणस्तरबारे प्रश्न उठाएका थिए । उनीहरूले तत्काल गुणस्तर नसुधारे अर्को डिस्ट्रिब्युटर खोज्न डीडीसीलाई चेतावनीसमेत दिएका थिए । तर संस्थानले भने गन्धको समस्या समाधान गरिएकाले अब कुनै समस्या नहुने दाबी गरेको छ ।"
अनलाइन सञ्चार माध्यम नवीकरण प्रावधान खारेज,"काठमाडौं (कास) अनलाइन सञ्चारमाध्यम नवीकरण गर्नुपर्ने प्रावधान सर्वोच्च अदालतले खारेज गरिदिएको छ । अनलाइन सञ्चारमाध्यम सञ्चालन (पहिलो संशोधन) निर्देशिका, २०७४ मा रहेको अनलाइन सञ्चारमाध्यमले हरेक वर्ष नवीकरण गर्नुपर्ने र नगरे खारेज हुने प्रावधान संविधानसँग बाझिएको भन्दै सर्वोच्चले खारेज गरिदिएको हो ।निर्देशिकामा रहेको म्यादभित्र नवीकरण नगराउने अनलाइन सञ्चारमाध्यमको सेवा प्रचलित कानुनबमोजिम रोक लगाउन सकिन्छ भन्ने व्यवस्था खारेजी माग्दै परेको रिटमा सुनुवाइ गर्दै न्यायाधीशद्वय दीपककुमार कार्की र सुष्मालता माथेमाको इजलासले यो व्यवस्था खारेज गर्ने आदेश दिएको हो । पत्रकारद्वय लीलानाथ घिमिरे र विष्णुकुमार गिरीले रिट निवेदन दर्ता गराएका थिए । निर्देशिकाको दफा ६ (१) मा अनलाइन सञ्चारमाध्यम दर्ता भएपछि नवीकरण गर्नुपर्ने व्यवस्था छ । एक पटक दर्ता भइसकेका अनलाइन समयमा नवीकरण नगरे सूचना तथा प्रसारण विभागले दर्ता खारेज गर्ने व्यवस्था निर्देशिकामा छ । दर्ता भएका अनलाइन सञ्चारमाध्यमले प्रत्येक वर्षको असार मसान्तभित्र विभागमा नवीकरण गराउनुपर्नेछ, निर्देशिकामा भनिएको छ ।"
दूरसञ्चार पूर्वाधारलाई छुट्टाछुट्टै अनुमतिपत्र,अनुमतिपत्र नवीकरणका लागि अनुमतिपत्र दस्तुरको ९० प्रतिशतले हुन आउने रकम बराबरी लाग्ने प्रावधान नियमावलीको मस्यौदामा छ ।सेवा प्रदायकबीच पूर्वाधार सहप्रयोगबापत लाग्ने शुल्क आपसी सहमतिबाट निर्धारण गर्न सकिने प्रावधान पनि राखिएको छ । तर सहप्रयोगको मूल्य निर्धारण हुन नसकेको अवस्थामा प्राधिकरणमा निवेदन दिने र प्राधिकरणले निर्धारण गरेको मूल्य नै अन्तिम हुने प्रावधान मस्यौदामा छ । ठूला पूर्वाधार कम्पनीका लागि अनुमति प्राप्त गर्न पछिल्लो तीन वर्षमा नाफामा रहेको र न्यूनतम १० अर्ब रुपैयाँ बराबरको पुँजी भएको हुनुपर्नेछ । दूरसञ्चार टावर कम्पनीको हकमा कम्तीमा पाँच हजार टावर निर्माण गरेको अनुभव हुनुपर्ने र विदेशी कम्पनीको हकमा कम्तीमा दुई वटा मुलुकमा दूरसञ्चार पूर्वाधारको निर्माण वा सञ्चालनसम्बन्धी अनुभव भएको हुनुपर्ने प्रावधान पनि छ । ब्याकबोन अप्टिकल फाइबर नेटवर्क कम्पनीको हकमा कम्तीमा पाँच हजार किलोमिटर अप्टिकल फाइबर नेटवर्क निर्माण र सञ्चालन गरेको अनुभव हुनुपर्ने योग्यता तोकिएको छ ।साना पूर्वाधार कम्पनीका लागि अनुमतिपत्र लिन पछिल्लो तीन वर्षमा नाफा रहेको हुनुपर्ने साथै न्यूनतम पुँजी १ अर्ब रुपैयाँ बराबर भएको योग्यता आवश्यक पर्ने मस्यौदामा उल्लेख छ । यस्ता कम्पनीले अप्टिकल फाइबर नेटवर्क निर्माण गरी कम्तीमा एक लाख ग्राहकलाई अप्टिकल फाइबर नेटवर्कमार्फत फिक्स्ड ब्रोडब्यान्ड सेवा उपलब्ध गराएको हुनुपर्ने प्राविधिक योग्यता तय गरिएको छ ।
सेती खोचमा बन्जी,"(पोखरा)  साहसिक पर्यटनको गन्तव्य पोखरामा नयाँ वर्षदेखि अर्को बन्जी थपिएको छ । बन्जी नेपाल एड्भेन्चर्स प्रालिले सहर क्षेत्रबाट नजिकै रातोपहिरोमा सेती नदीमाथि टावर बन्जी बुधबारबाट सञ्चालनमा ल्याएको हो । बन्जीमा अन्तर्राष्ट्रियस्तरमै लोकप्रिय गो बन्जी को नेपाल फ्रेन्चाइज पोखरामा सञ्चालनमा आएको कम्पनीका अध्यक्ष सन्तोष भट्टराईले बताए । बन्जीमा भट्टराईसहित पोखराका युवा व्यवसायी राजु कुँवर, अशोक गुरुङ, दुर्गादत्त खरेल, दिल गुरुङ, दामोदर बराल, कल्पना पौडेल र भूपालबहादुर बराल क्षेत्रीको ८ करोड २५ लाख रुपैयाँ लगानी छ । गो बन्जी (बन्जी जापान) का संस्थापक बिउ रिटालिकले सोमबार पहिलो बन्जी जम्प गर्दै सफल परीक्षण गरे । विश्वभर गो बन्जीका ११ वटा फ्रेन्चाइज छन् । यसको मुख्य कार्यालय सिंगापुरमा छ । चीनमा रहेको विश्वकै अग्लो बन्जी जम्प गो बन्जीको फ्रेन्चाइज हो । यो कम्पनीका संस्थापक रिटालिक र प्रबन्धक डेबिड यतिखेर पोखरामा छन् ।क्यान्टिलिभर ब्रिजको डिजाइनमा बनाइएको ३५ मिटर अग्लो टावरको फेदबाट बन्जी जम्पका लागि ५५ मिटर लामो प्लेटफर्म निर्माण गरिएको अध्यक्ष भट्टराईले जानकारी दिए । सेती नदीको खोंचमा बनेको र फराकिलो हिमशृंखला हेर्दै जम्प गर्न पाइने भएकाले यसप्रति आकर्षण बढ्ने उनको विश्वास छ । बन्जीका दुई वटा प्लेटफर्म नदीदेखि १ सय १ र १ सय ५ मिटरमा छन् । यो नै दुई फरक उचाइमा जम्प गर्ने नेपालको पहिलो जम्प साइट पनि हो । साधारण बन्जी १ सय १ मिटर अग्लो प्लेटफर्मबाट गराइन्छ । एकपल्टमा १ सय २० केजीसम्मका व्यक्तिले बन्जी जम्प गर्न सक्छन् । बन्जीमा तीन सेकेन्ड फ्रि फल हुन्छ । झन्डै तीन मिनेट बन्जीको मज्जा लिन सकिन्छ । साइकल जम्प, बकेट जम्प, टेन्डम जम्पलगायत विशेष जम्प पनि गराइने भट्टराईले जानकारी दिए । सहर नजिकै रहेकाले पनि एडभेन्चर मन पराउनेका लागि गतिलो रोजाइ बन्न सक्छ, उनले भने । १२ वर्ष जापानमा बन्जीकै क्षेत्रमा अनुभव बटुलेर उनी स्वदेश फर्किएका हुन् । दिनमा ४० वा वार्षिक ६ हजारले बन्जी जम्प गर्दा साढे ४ देखि ५ वर्षमा लगानी सुरक्षित गर्ने लक्ष्य रहेको उनले सुनाए । गो बन्जीकै प्राविधिक सहयोगमा निर्मित बन्जी नेपालमा सुरक्षा सावधानीमा जोड दिँदै पेट्जल र मामुट कम्पनीका हार्नेसलगायत उपकरण प्रयोग गरिएको छ ।"
तिलोत्तमामा नमुना दुग्ध परियोजना,"(तिलोत्तमा)  रूपन्देहीको तिलोत्तमा नगरपालिकामा देशकै पहिलो नमुना दुग्ध उद्योग स्थापना हुने भएको छ । सहकारी ऐन, २०७४ तथा प्रदेश सहकारी ऐन, २०७६ को व्यवस्थाअनुसार विभिन्न प्रकृतिका सहकारीको लगानीमा उद्योग व्यवसाय सञ्चालन गर्ने गरी स्थापना भएको लुम्बिनी विशिष्टीकृत सहकारी संघले उक्त उद्योग बनाउन लागेको हो । लुम्बिनी प्रदेशका दाङ, रोल्पा, प्यूठान र रुकुमबाहेकका जिल्लाका ८५ सहकारी संस्था संलग्न रहेको संघको उद्योग सञ्चालनको योजनाअनुसार उद्योग निर्माण गर्न लागिएको संघका अध्यक्ष खगराज शर्माले जानकारी दिए । सहकारीमा आबद्ध किसानको उत्पादन बिक्रीको सुनिश्चितता र मूल्य अभिवृद्धि गर्ने, उपभोक्ताका लागि उचित मूल्यमा वस्तु उपलब्ध गराउने र देशमै रोजगारीको वातावरण सिर्जना गर्ने उद्देश्यले दुग्ध उद्योग सञ्चालनको परिकल्पना अघि बढेको उनले बताए । उच्च प्रविधियुक्त बृहत् स्तरको यूएचटी दुग्ध प्रशोधन परियोजनाअन्तर्गत स्थापना हुने उद्योगमा प्रशोधित दूध, पनिर, घिउ, बटर, नौनी, कुराउनी, आइसक्रिम, लस्सी, चकलेट, चिज, छुर्पी, मोही, पाउडर दूध आदि दुग्ध परिकार उत्पादन हुने संघले जानकारी दिएको छ । यसका लागि ५९ करोड ८५ लाख रुपैयाँको डीपीआर तयार भएको शर्माको भनाइ छ । यूएचटी प्रशोधन विधिले दुग्धप दार्थको आयु बढाई ६ देखि ८ महिनासम्म उपभोग गर्न मिल्ने गरी काम गर्छ । यसका लागि २ देखि ५ सेकेन्डभित्र १ सय ३८ देखि १ सय ४० डिग्री सेन्टिग्रेडसम्मको उच्च तापक्रममा तताएर जीवाणुरहित बनाई प्याकेजिङ गरिन्छ ।परियोजना निर्माण सम्पन्न गर्न संघमा सदस्य रहेका सहकारी संस्थाबाट ५० लाखदेखि ३ करोड रुपैयाँसम्म संकलन गर्ने र अन्य बजेट प्रदेश र संघीय सरकारबाट माग गर्ने शर्माले बताए । उद्योग निर्माण गर्न तिलोत्तमा नगरपालिका६ पश्चिम पहुनीमा वार्षिक १ लाख ५० हजार रुपैयाँ तिर्ने गरी नगरपालिकाले साढे २ बिघा १० कट्ठा जग्गा भाडामा दिने सम्झौता भएको छ । उद्योग बनाउने योजनाअनुरूप पहिलो चरणमा आईईपी गरी तारबार लगाउने, सडक, माटो सम्याउने काम र स्टोर कोठा अनि शौचालय निर्माणका काम भइसकेको संघका व्यवस्थापक रामप्रसाद पाण्डेले जानकारी दिए । प्रारम्भिक कार्य पूरा गर्न तिलोत्तमा नगरपालिकाले पूर्वाधार विकास कार्यक्रममार्फत सहयोग गर्ने उद्देश्यले छुट्याएको बजेटबाट २० लाख रुपैयाँ सघाएको हो, उनले भने, २५ लाख रुपैयाँ खर्च भइसकेको अवस्थामा ५ लाख संघले खर्च गरेको छ ।तिलोत्तमा नगरपालिकामा गरिएको लगानी सम्मेलनबाट नगरभित्र दुग्ध उत्पादन केन्द्र स्थापना गर्ने प्रस्तावमा सहकारी संघ परियोजना निर्माण गरी सञ्चालन गर्ने गरी अघि बढेको हो । सहकारी संस्थासँग ठूलो पुँजी नभएकाले संघमा आबद्ध सहकारीबाट संकलित ४० करोड र सरकारको बजेट सहयोगमा दुई वर्षभित्र निर्माण गर्ने लक्ष्य रहेको अध्यक्ष शर्माले बताए । आउँदो आर्थिक वर्षमा सरकारले बजेट कार्यक्रममा समावेश गर्ने गरी छलफल भइरहेको र उद्योगमा दैनिक ५० हजार लिटर दूध संकलन गर्ने लक्ष्य रहेको उनको भनाइ छ । दूध उत्पादन सिजनेबल हुन्छ, उनले भने, बाह्रै महिना दूधको माग पूरा गर्न यो उद्योगले महत्त्वपूर्ण भूमिका निर्वाह गर्नेछ । दुग्ध उत्पादक किसानलाई अनुदानतिलोत्तमा नगरपालिकाले दुग्ध उत्पादक किसानलाई उत्पादनका आधारमा अनुदान दिएको छ । नगरपालिकाले सहकारीमार्फत दुग्ध उत्पादक किसानलाई प्रतिलिटर १ रुपैयाँका दरले अनुदान दिएको हो । उत्पादनका आधारमा अनुदान दिने नीतिअनुरूप यस वर्ष किसानले ४५ लाख ९८ हजार ८ सय २१ रुपैयाँ पाएका छन् । अनुदानलाई साना किसानसम्म पुर्याउन एक आर्थिक वर्षमा सहकारीमार्फत बिक्री गरेको दूधको परिमाणअनुसार अनुदान रकम दिइएको नगर प्रमुख वासुदेव घिमिरेले जानकारी दिए । सहकारीले उपलब्ध गराएको आर्थिक वर्ष २०७६७७ को लेखापरीक्षण प्रतिवेदनका आधारमा २० वटा दुग्ध उत्पादक सहकारीमा आबद्ध ३ हजार २ सय ५५ जना किसानले अनुदान पाएका छन् । दुग्ध उत्पादक सहकारीलाई प्रदान गरिएको अनुदान रकम सहकारीमार्फत किसानले पाएका हुन् । नगरपालिकाले अघिल्लो आर्थिक वर्षमा पनि यही नीतिअनुरूप झन्डै ३७ लाख रुपैयाँ किसानलाई अनुदान दिएको थियो । उत्पादनका आधारमा अनुदान दिँदा साना किसान लाभान्वित हुने भएकाले नगरपालिकाले यसैका आधारमा अनुदान रकम दिने नीति लिएको नगर प्रमुख घिमिरेले बताए ।"
सिसा आयातमा न्यून बीजकीकरण,"पर्सा (कास) सिसा आयात गर्दा न्यून बीजकीकरण भएको पुष्टि भएपछि सिर्सिया सुक्खा बन्दरगाह भन्सार कार्यालयले एक आयातकर्तालाई जरिवाना गरेको छ ।राजधानीको तिरुपति ग्लास उद्योगलाई ६ करोड ३३ लाख रुपैयाँ जरिवाना गरिएको बन्दरगाह भन्सार कार्यालयका सूचना अधिकृत चूडामणि शर्मा कट्टेलले जानकारी दिए । तिरुपतिले चीनबाट आयात गरेको सिसाको मोटाइ र परिमाणसमेत बढी भएपछि उनलाई जरिवाना गरिएको हो । आयातकर्ताले घोषणा गरेको ४ दशमलव ५ एमएमको भन्दा बढी ५ एमएम मोटाइको सिसा पाइयो, परिमाण पनि केही बढी थियो, उनले भने, ८ वटा कन्टेनरमा ८० क्रेट सिसा आयात गरिएको रहेछ । घोषणा गरेको भन्दा बढी पाइएपछि नयाँ घोषणासरह मानेर ६ करोड ३३ लाख रुपैयाँ जरिवाना गरियो । आयातकर्तालाई ५ सय प्रतिशत जरिवाना गरिएको हो । तिरुपतिले बिहीबार जरिवाना रकम बुझाइसकेको र सिसा क्रमशः छुटाएर लगेको शर्माले बताए । यसअघि चैत ८ मा पनि काठमाडौंकै अर्को एक आयातकर्तालाई यो भन्सारले न्यून बीजकीकरण गरिएको पाइएपछि चर्को जरिवाना गरेको थियो । त्यतिबेला आयातकर्ता बालाजी ग्लास प्रालि काठमाडौंलाई जरिवाना गराइएको थियो ।"
एनसेलले ल्यायो नयाँ वर्ष डबल योजना,काठमाडौं (कास) एनसेल आजियाटाले नयाँ वर्षको अवसरमा डबल डेटा योजना ल्याएको छ । चैत ३१ देखि आएको यो योजनाअनुसार ग्राहकले डेटा प्याकको खरिदमा बोनसस्वरूप डबल डेटा भोल्युम र हरेक रिचार्जमा बोनस डेटा भोल्युम प्राप्त गर्नेछन् । ५० रुपैयाँभन्दा माथिको रिचार्जमा उक्त डेटा प्याक प्राप्त गर्न सक्ने कम्पनीले जानकारी दिएको छ । डबल डेटा योजनाअन्तर्गत ग्राहकले ३० दिनदेखि १ दिनसम्मका विभिन्न डेटा प्याकमा पुरानै शुल्कमा डबल डेटा भोलुमको फाइदा लिन सक्छन् ।
डिजिटल भुक्तानीमा एनआईसी एसियाको छुट,"काठमाडौं (कास) एनआईसी एसिया बैंकले नयाँ वर्षलक्षित डिजिटल भुक्तानी गर्दा २० प्रतिशत छुट दिने योजना ल्याएको छ । यो योजनाअनुसार सस्तो डिल, ग्यापु मार्केट प्लेस र स्टप ग्य्रापबाट सामान खरिद गरी ईकमर्समार्फत भुक्तानी गर्दा वैशाख ३ सम्म सो छुट वा १५ सय रुपैयाँसम्म क्यास ब्याक प्राप्त गर्नेछन् । साथै बैंकको कार्डमार्फत भुक्तानी गर्दा ग्राहकले १० प्रतिशत छुट प्राप्त गर्ने जानकारी दिएको छ ।"
चामल र तेलमा नेचर सुपरमार्केटको छुट,"काठमाडौं (कास) नेचर सुपरमार्केट प्रालिले न्यु इयर बिगेस्ट सेभिङ अफर ल्याएको छ । यो अफरअन्तर्गत नीलकमल ब्रान्डको सोयाबिन तेल, सनफ्लावर तेल, ग्यालेक्सी ११२१ जम्बो बास्मती र ग्यालेक्सी प्रिमियम बास्मती चामलमा छुट छ । सोयाबिनमा प्रतिलिटर ३३ र सनफ्लावरमा २३ रुपैयाँ छुट रहेको मार्केटले जानकारी दिएको छ । ग्यालेक्सी ११२१ जम्बो बास्मती चामल प्रतिकिलो १ सय ७५ र ग्यालेक्सी प्रिमियम बास्मती २० केजीको मूल्य २६ सय ५० रुपैयाँ रहेको बताइएको छ ।"
स्मार्ट डोकोको नयाँ वर्ष अफर,"काठमाडौं (कास) स्मार्ट डोकोले स्मार्ट डोको नयाँ वर्षको अफर लिएर आएको छ । यो योजनाअनुसार स्मार्ट डोकोमार्फत सामसङ, भिडियोकोन, बाल्ट्रा, क्रेन, डाक्टर ब्राउन र सीजीका उत्पादन खरिद गर्दा ग्राहकले ६६ प्रतिशतसम्म छुट प्राप्त गर्नेछन् । साथै हिमालयन बैंकको कार्डबाट अनलाइन भुक्तानी गर्दा २५ प्रतिशत छुट योजना छ ।"
सेलकमको पनि नयाँ वर्ष योजना,"काठमाडौं (कास) सेलकम प्रालिले नयाँ वर्ष २०७८, पाइन्छ उपहार हप्तैभर योजना ल्याएको छ । योजनामा सेलकममा रहेका सात सेवा उपयोग गर्दा सबै सेवामा हरेक दिन लक्की ड्रमार्फत सात जनाले आकर्षक उपहार जित्न सक्छन् ।"
"भूपेन्द्र, सनिल र मीनु विजेता","(काठमाडौं)  नेपाल पुलिसका भूपेन्द्र थापामगर र ललितपुरका सनिल शाही एएसबीसी एलिट पुरुषमहिला बक्सिङ प्रतियोगिताको छनोट खेलमा विजेता भएका छन् । दुवै १३ औं दक्षिण एसियाली खेलकुद (साग) का स्वर्णधारी हुन् ।पुरुष ६४ केजी भूपेन्द्रले भूपू बक्सिङ पोखराका पवन गुरुङ र ६९ केजीमा सनिलले आर्मी क्लबका रवि सुनारलाई फाइनलमा हराएका थिए । सातदोबाटोस्थित अन्तर्राष्ट्रिय खेलकुद परिसरमा भएको प्रतियोगिताको पुरुष ४९ केजीमा आर्मीका सुशील थापामगरले सुर्खेतका मोहन गुरुङ, आर्मीका प्रेम चौधरीले नेपाल पुलिसका चन्द्रबहादुर थापा, ५६ केजीमा एपीएफका पूरन राईले आर्मीका पूरन सुनुवार, ६० केजीमा बक्समान्डुका गणेश थापाले आर्मीका विमल रोक्कामगर तथा ९१ केजीमाथि आर्मीका आशिष दुवाडीले आर्मीकै प्रवीण चौधरीलाई हराएर पहिलो स्थान हात पारे ।महिला ४६४८ केजीमा आर्मीकी ललिता महर्जन, ४८५१ केजीमा एपीएफकी माला राई, ५१५४ केजीमा १३ औं सागकी स्वर्ण विजेता आर्मीकी मीनु गुरुङ, ५४५७ केजीमा आर्मीकी चन्द्रकला थापा, ५७६० केजीमा एपीएफकी संगीता सुनार, ६०६४ केजीमा आर्मीकी पुनम रावल र ६९ केजीमा एपीएफकी सरस्वती राना मगर विजयी भए । भारतको नयाँ दिल्लीमा मे २१३१ सम्म हुने प्रतियोगिताका लागि प्रदर्शन र उत्कृष्टताका आधारमा खेलाडी छनोट गरिने नेपाल बक्सिङ संघले जनाएको छ ।"
फुल कन्ट्याक्ट आज,काठमाडौं (कास) नेपाल क्योकुसिन कराते संघ आईकेएको आयोजनामा प्रथम अल नेपाल फुल कन्ट्याक्ट कराते प्रतियोगिता बुधबार हुने भएको छ । प्रतियोगितामा करिब १ सय ५० खेलाडीको सहभागिता रहने आयोजक संघले जनाएको छ । पुरुषमा ५ र महिलामा १ गरी ६ स्पर्धामा प्रतिस्पर्धा हुनेछ ।
संकटा सेमिफाइनलमा,(विराटनगर)  आहारारा गोल्डकप विजेता संकटा क्लब मंगलबार छैटौं विराट गोल्डकप फुटबल प्रतियोगिताको सेमिफाइनल पुगेको छ । अफ्रिकन रुट्स युनाइटेडविरुद्ध १० गोलको कठिन जित निकाल्दै संकटाले अन्तिम चारको यात्रा गरेको हो । संकटाले फाइनल पुग्नका लागि बिहीबार पन्जाब पुलिस क्लब भारतको सामना गर्नेछ । १९ औं आहारारा गोल्डकपको फाइनलमा संकटाले अफ्रिकन युनाइटेडलाई टाइब्रेकरमा ४२ ले हराउँदै उपाधि जितेको थियो ।अफ्रिकनविरुद्ध मंगलबार दबेर खेलेको संकटाका लागि ६१ औं मिनेटमा बुनेको पहिलो मुभमा नै गणेश हमालले गोल गर्दा निणायक बन्यो । गणेशले ओडेज ग्लोरीको पास सदुपयोग गर्दै अफ्रिकनका गोलकिपर दा स्यालभिओलाई बिट गर्दै आकर्षक गोल गरेका थिए ।खेलको पूरै समय संकटालाई दबाबमा राखेको अफ्रिकनले दर्जन बढी अवसर सदुपयोग गर्न नसक्दा आहारारा गोल्डकपमा बेहोरेको हारको बदला लिन असफल रह्यो । खेलको २४ औं मिनेटमा कुटेको कार्नर भलीमा बास्सेकले संकटाका गोलकिपर राजुबाबु थापा बिट भएको अवस्थामा गरेको हेड पोस्टमाथिबाट बाहिरिँदा अग्रता लिनबाट चुेकेको थियो ।संकटाको जितमा गोलकिपर राजुबाबु नायक बने । उनले दर्जन बढी अफ्रिकन आक्रामणलाई निस्तेज बनाउँदै टिमको हार टारेका थिए । खेलको ४७ औं मिनेटमा एमरोमोले प्रहार उनले पञ्च गरेर फर्काएको बललाई बास्सेकले पुनः प्रहार गरे । तर त्यसमा उत्कृष्ट बचाउ गर्दै अफ्रिकनलाई निराश तुल्याएका थिए ।एक गोलले पछि परेपछि अझ आक्रामक देखिएको अफ्रिकनका एमरोमोले ६२ औं र बास्सेकले ६४ औं मिनेटमा गरेको कडा प्रहार संकटाका गोलकिपर राजुबाबुले नियन्त्रणमा लिएका थिए । खेलको ७९ औं मिनेटमा एवाकोपको कर्नरमा बास्सेकको उत्कृष्ट हेड गोलकिपर राजुबाबुले बचाउ गर्दै अफ्रिकनलाई खेलमा फर्कने अवसर दिएनन् । ८९ औं मिनेटमा अफ्रिकनका एनजीमीले गरेको प्रहार बारमा लागेर फर्किएपछि टिमको सम्भावनाको अन्त्य भएको थियो ।लगातार दबाब खेपेको संकटाले ७८ औं मिनेटमा दोस्रो उत्कृष्ट मुभ निकाल्दै गोल थप्ने अवसर सिर्जना गर्दा अफ्रिकन डिफेन्स बाधक बन्यो । अफ्रिकाका गोलकिपर स्याभियो बिट भएको अवस्थामा गणेश हमालले गरेको प्रहार एनजीभेमोले गोललाइनबाट फर्काएका थिए । संकटाका गोलकिपर राजुबाबु थापा म्यान अफ द म्याच भए । उनले १० हजार रुपैयाँ थापे । बुधबार घरेलु टिम विराटनगर११ र एपीएफबीच पहिलो सेमिफाइनल खेल हुनेछ । विराटनगरले सिक्किम र सिलिगुढी तथा एपीएफले नेपाल पुलिस क्लबलाई हराउँदै अन्तिम चारको यात्रा गरेका थिए ।
आर्मीको अग्निपरीक्षा,"बलियो प्रतिद्वन्द्वीउमेर समूहका जर्मन टिमहरू हेरिसकेका प्रशिक्षक मार्को पेजाउओलीले गेबोनका डिफेन्डर यरोन्दु मुसाभुकिङलाई स्पेनी सेन्टरब्याक जुनान गोन्जालेजसँगै आर्मीविरुद्ध खेलाउन सक्छन् । उनले अस्ट्रेलियन मिडफिल्डर एरिक पार्तलु र ब्राजिलियन फरवार्ड क्लेटन सिल्भालाई पनि उपयोग गर्नेछन् । उनले कोभिडमुक्त भएर फर्किएका कप्तान सुनील क्षेत्रीसहितको बलियो टिम आर्मीविरुद्ध उतार्ने घोषणा गरेका छन् ।पहिलो खेलको व्यग्र प्रतीक्षामा छु, जसको तयारी धेरै राम्रो गरेका छौं, प्रिम्याच प्रेस कन्फ्रेन्समा प्रशिक्षक पेजाउओलीले भनेका छन्, हाम्रा लागि गत वर्ष प्रतियोगिताको छनोटबाटै बाहिरिएयताको महत्त्वपूर्ण खेल हो यो । हामी समूह चरणमा प्रवेश गर्न चाहन्छौं । त्यो बाटोको पहिलो खेलमा नेपालको बलियो टिमविरुद्ध प्रतिस्पर्धा गर्दैछौं । हाम्रो हातमा कठिन खेल छ । तर, मेरो विचारमा हामी उसलाई पराजित गर्नेछौं र अर्को चरणमा पुग्नेछौं ।नेपाली टिमबारे बेंग्लुरुका कप्तान क्षेत्रीले भनेका छन्, त्रिभुवन आर्मीले श्रीलंकाली टिमलाई पराजित गरेको हामीले देखेका छौं । उसले राम्रो खेलेको थियो । त्यसमा एकता र कसरी ट्रेनिङ गराइएको थियो भन्ने देख्न सकिन्थ्यो । उनीहरूले टिममा सँगै समय बिताएको हुनुपर्छ । त्यसैले यो (आर्मीविरुद्धको खेल) सजिलो हुने छैन । बेंग्लुरुले रिजर्भ टिमका ५ खेलाडीलाई पनि एएफसी कपको टिममा समावेश गरेको छ । नेपाली क्लबले आईएसएल टिमविरुद्ध दोस्रोपल्ट खेल्न लागेको हो ।"
आयोजक सिमरा विजयी,"(बारा)  सिमरा रंगशालामा मंगलबार सुरु विश्वकर्मा सिमेन्ट ११ औं जितपुरसिमरा गोल्डकप फुटबलमा आयोजक नवजनजागृति युवा क्लब सिमराले विजयी भएको छ ।फ्लडलाइटमा भएको उद्घाटन खेलमा आयोजक सिमराले मकवानपुरको वाग्मती खेलकुद विकास समितिलाई ४२ ले पराजित गरेको थियो । सिमराको जितमा अफ्रिकी खेलाडी लुइस भिडाल र डोना थापाले २२ गोल गरे ।४१ औं मिनटमा भिडालले गोल गर्दै सिमरालाई अग्रता दिलाएका थिए । पहिलो हाफमा १० ले पछि परेको अवस्था उल्टाउँदै वाग्मतीले दोस्रो हाफमा अग्रता दोब्बर पारे पनि जित हात पार्न सकेन । वाग्मतीका लागि ६४ औं मिनटमा वसन्त तामाङले गोल गरे । बक्सबाहिर पाएको फ्रिकिक अवसरमा वसन्तले गोलमा परिणत गरेका थिए । ६८ औं मिनेटमा युवराज ढकालले गोल गरेर वाग्मतीलाई २१ को अग्रता दिलाएका थिए ।दोस्रो हाफको अन्तिमसम्म २१ ले पछि परेको सिमराले नाटकीय ढंगमा लगातार तीन गोल थप्दै नतिजा आफ्नो पक्षमा पार्यो । ८८ औं मिनेटमा डोनाले गोल गर्दै सिमरालाई बराबरीमा ल्याए । त्यसपछि आक्रामक बनेको सिमराले इन्ज्युरी समयमा दुई गोल थप्यो । चार मिनेटको इन्ज्युरी समयको सुरुमै भिडालले गोल गरे । अन्तिम समयमा सम्हालिन नसकेको वाग्मतीविरुद्ध डोनाले व्यक्तिगत दोस्रो गोल गर्दै आयोजकको जित ४२ ले सुनिश्चित गराए । म्यान अफ द म्याच डोना थापा घोषित भए । बुधबार त्रिभुवन आर्मी र वीरगन्ज यूनाइटेडबीच खेल हुनेछ । यसअघि राष्ट्रिय खेलकुद परिषद्का सदस्यसचिव रमेशकुमार सिलवालले प्रतियोगिताको उद्घाटन गरेका थिए । क्लबका अध्यक्ष रामचन्द्र लामाको अध्यक्षतामा सम्पन्न कार्यक्रममा एन्फा अध्यक्ष कर्माछिरिङ शेर्पा, प्रदेशसभा सदस्य शोभा लामा, जीतपुरसिमरा उपमहानगर प्रमुख डा कृष्ण पौडेललगायतले मन्तव्य व्यक्त गरे ।"
अनिता र राज सफल,"काठमाडौं (कास) अनिता महर्जन र राज शाहीले नीलकण्ठ नारायण मानन्धर स्मृति चौथो आन्तरिक पावर लिफ्टिङ प्रतियोगितामा उपाधि जितेका छन् ।नेपाल व्यायाम मन्दिरले आफ्ना पूर्व सदस्य स्व नीलकण्ठ नारायणको स्मृतिमा हरेक वर्ष गर्दै आएको प्रतियोगितामा महिलातर्फ अनिता महर्जनले स्क्वाटमा ९० केजी, बेन्च प्रेसमा ५२ केजी र डेडलिफ्टमा १०० केजी गरी कुल २४२ केजी उचाल्दै स्वर्ण जितिन् हुन् । बबिता लामा दोस्रो भइन् । उनले स्क्वाटमा ५० केजी, बेन्च प्रेसमा ५० केजी र डेडलिफ्टमा १०५ केजी केजी उचालिन् । चन्द्रकला मुनकर्मी तेस्रो र सुदीक्षा राज्यलक्ष्मी शाह सान्त्वना पुरस्कार हकदार भए ।पुरुषतर्फ राज शाहीले स्क्वाटमा १५० केजी, बेन्च प्रेसमा १२० केजी र डेडलिफ्टमा १८५ केजीसाथ कुल ४५५ केजी उचालेर स्वर्ण जिते । सविर परियारले समान ४५५ केजी उचाले पनि शारीरिक तौलका कारण राज विजेता भएका हुन् । ढुकसान लामा तेस्रो र सन्दीप पुजारी चौथो भए ।"
