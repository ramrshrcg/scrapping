शीर्षक,विवरण
गण्डकी सरकार धरमर,"वाग्मती प्रदेशसभा बैठक आह्वानमकवानपुर प्रतिपक्षी दलहरूले अवरोध गर्दै आएको वाग्मती प्रदेशसभाको बैठक बिहीबार बस्दै छ । सभामुख सानुकुमार श्रेष्ठले दिउँसो १ बजेका लागि बैठक आह्वान गरेका छन् । प्रमुख प्रतिपक्षी दल माओवादी केन्द्रले विद्युतीय बस खरिद प्रक्रिया र मदन भण्डारी फाउन्डेसनलाई प्रदेश सरकारले उपलब्ध गराउन लागेको ५० लाख रुपैयाँ तत्काल रोक्न माग गर्दै लगातार संसद् अवरुद्ध गरिरहेको छ । माओवादीको मागमा कांग्रेस, विवेकशील साझा तथा अन्य दलको समेत सहमति छ ।"
एमसीसी फेरि अघि बढाउने कोसिस,"स्रोतका अनुसार भट्टराई र यादवले यो विषयमा केही जवाफ देउवालाई दिएनन् तर माओवादी केन्द्रका अध्यक्ष दाहालले पहिले सत्ता समीकरणको विषयमा टुंगोमा पुगौं अनि अन्य मुद्दाहरूमा प्रवेश गरौं भनेको कांग्रेसनिकट स्रोतले जनाएको छ ।आफूलाई हटाउने कोसिस भइरहेका बेला प्रधानमन्त्री ओलीले एमसीसीको एजेन्डा अघि सारेका छन् । यो विषयमा विभाजित अवस्थामा रहेको ओलीकै दल एमालेभित्र एकमत छैन । एमालेको माधवकुमार नेपालझलनाथ खनाल पक्ष र माओवादी केन्द्र विरोधमा छ । अहिलेको अवस्थामा यसलाई पारित गर्न नहुने उनीहरूको भनाइ छ । एमसीसी पारित गर्न हुन्न भनेर एमालेको नेपाल पक्षका नेता भीम रावललगायतले सार्वजनिक रूपमै अडान लिइराखेका छन् । एमसीसी देशको हितमा नभएको उनीहरूको धारणा छ । तत्कालीन नेकपाले बनाएको खनाल नेतृत्वको कार्यदलले एमसीसी संशोधनसहित पारित गर्नुपर्ने प्रतिवेदन दिएको थियो । अहिले पनि यो समूह यही धारणामा अडिग छ ।यस्तै धारणा माओवादी केन्द्रको पनि छ । माओवादीका प्रमुख सचेतक देव गुरुङले एमसीसी कसरी अगाडि बढाउने भन्नेबारे पार्टी (तत्कालीन नेकपा) ले गरेको निर्णयमा आफूहरू अडिग रहेको बताए । झलनाथ खनालको नेतृत्वमा कार्यदलले संशोधन गर्नुपर्ने सिफारिस गर्यो, त्यसलाई स्थायी कमिटीबाट पारित गरियो, एमसीसी संशोधन गरेर राष्ट्रिय हितअनुकूल बनाउनुपर्ने, इन्डो प्यासिफिक सैन्य रणनीतिअन्तर्गत परेका कुरा हटाउनुपर्ने, नेपालको संविधान र कानुनअनुसार हुनुपर्ने, अमेरिकाको कानुन नेपालमा लागू नगर्ने भन्ने भएपछि अनुमोदन गर्नुपर्ने भएकाले सरकारले अमेरिकासँग छलफल गर्नुपर्छ, उनले एमसीसीमा माओवादीको अडानबारे भने । एमसीसी संसद्मा निर्णयार्थ प्रस्तुत गर्दा नयाँ सत्ता समीकरणको प्रयासमा लागेका कांग्रेस र माओवादीबीच तिक्तता आउने र ओलीलाई भने उक्त सम्झौता पारित भएमा आफूलाई संसद्को बहुमत प्राप्त रहेको भन्दै राजनीतिक अर्थ लगाउन सक्ने सम्भावना रहन्छ । त्यसैले पनि अहिले ओली यसलाई अघि बढाउन जोडबल गरिरहेका छन् । एमाले सांसद खगराज अधिकारीले कांग्रेस र माओवादीको सरकारले गरेको सम्झौता प्रतिनिधिसभाको आगामी बैठकको कार्यसूची बनाउनुपर्ने बताए ।सभामुख नै अवरोधक हुन् त ? प्रधानमन्त्री ओलीले सभामुखले एमसीसीलाई अगाडि नबढाएको दोहोर्याइरहेका छन् । ओलीले सभामुख सापकोटा र यसअघिका सभामुख महराले पनि माओवादी केन्द्रका अध्यक्ष पुष्पकमल दाहालको इशारामा चलेर एमसीसी रोकेको आरोप लगाउँदै आएको छ तर संसद्भित्रको अवस्था भने ठ्याक्कै ओलीले भनेजस्तो छैन ।कांग्रेसले सरकारले प्रक्रियामा नलगेकाले एमसीसी रोकिएको बताएको छ । कांग्रेस सचेतक पुष्पा भुसालले एमसीसी अनुमोदन गर्नका लागि सरकारले दलहरूसँग यथेष्ट छलफल नगरेको बताइन् । एमसीसी संसद् सचिवालयमा दर्ता छ, निर्णयार्थ प्रस्तुत गर्नका लागि एजेन्डा बनाउनुपर्छ, यसलाई बहुमतले पास गर्नुपर्ने भएकाले एउटा पार्टीले चाहेर मात्रै पनि हुने हैन, उनले भनिन्, सरकारले बाहिर मिडिया र सार्वजनिक मञ्च अनि संसद्मा पनि एमसीसी ल्याउनुपर्यो भनिरहेको छ तर सरकारले पहल गरेको कहाँ छ ? भन्ने प्रश्न हो । अरू पार्टीहरूसँग छलफल गरेको र कार्यव्यवस्थामा एजेन्डा राख्ने काम गरेको खोइ त ? जसपा नेता लक्ष्मणलाल कर्णले एमसीसीलाई सरकार, सरकारको नेतृत्व गरिरहेको दल एमाले र सभामुख कसैले पनि प्रतिनिधिसभाको एजेन्डा तय गर्ने कार्यव्यवस्था परामर्श समितिमा कुरा नउठाएको बताए । एमसीसीबारे सरकारले कुरा ल्याएको छैन, एमालेको तर्फबाट पनि आएको छैन र सभामुखको तर्फबाट पनि आएको छैन । सरकारका कानुन, न्याय तथा संसदीय मामिलामन्त्रीले कुरा राखेका छैनन् । एमालेका माननीयहरूले पनि कार्यव्यवस्थामा त्यो कुरा उठाउनुभएको छैन । सभामुखलाई भनेको भएचाहिँ हामीलाई थाहा हुने कुरा भएन, उनले भने । कार्यव्यवस्थामा रहेका एमाले सांसद खगराज अधिकारीले भने प्रधानमन्त्रीले संसद् बैठकमै भनिसकेपछि सभामुखले बैठकको एजेन्डा बनाउनुपर्नेमा त्यसो हुन नसकेको बताए । पहिला कृष्णबहादुर महराले रोक्नुभयो, अहिले योग्य सभामुख अग्निप्रसाद सापकोटाले योग्यताअनुसार रोक्नुभएको छ, किन रोक्नुभएको भन्ने उहाँहरूले नै जान्नुहोस्, एमाले सांसद अधिकारीले भने, प्रधानमन्त्रीले रोस्ट्रममा उभिएर यसलाई कहिलेसम्म राख्ने हो ? ल्याइदिनुस् । जे गर्छ सदनले निर्णय गर्छ, खारेज गरे नि गर्छ, मैले गरेको सम्झौता होइन, अघिल्लो सरकारले गरेको सम्झौता हो भनेर भन्नुभएको छ । संसद्मा नै बोल्नुभएको छ । कतिचोटि बोल्ने ? उनले सभामुखले कि त कार्यव्यवस्था बैठक नै नबोलाउने, बोलाए पनि संसद् बैठकका एजेन्डा के हुने भन्नेबारे परामर्श नगर्ने र दिएका सल्लाह नमान्ने गरेको बताए ।माओवादी प्रमुख सचेतक गुरुङले भने पार्टीको निर्देशअनुसार सरकारले अमेरिकासँग छलफल नगर्ने अनि सभामुखको मात्रै आलोचना गर्नु सही नहुने बताए । उनले भने, अमेरिकासँग छलफल गरेर भनेका कुरा संशोधन गर्नुपर्यो । त्यसरी काम नगर्ने तर सभामुखसँग मात्रै जोड्ने कुरा त आउँदैन नि । कार्यव्यवस्था परामर्श समितिमा पनि कुनै छलफल भएको छैन । कुनै विषय उठेको छैन । उनले भविष्यमा आउने सरकारले पनि अमेरिकासँग छलफल गरेरै एमसीसी अगाडि बढाउनुपर्ने बताए । ओली सरकारले पास गर्न चाहेको हो भने अमेरिका र एमसीसी कम्पनीसँग कुराकानी गर्नुपर्यो, भोलि आउनेले पनि अमेरिकासँग छलफल गर्नुपर्यो, उनले भने । संसद्माथि प्रहार गर्ने प्रधानमन्त्रीले सभामुखमाथि हमला गर्ने कुरा मामुली भएको उनको प्रतिक्रिया थियो ।संसद् सचिवालयका प्रवक्ता रोजनाथ पाण्डेले एमसीसी दर्ता भएर बसेको र त्यो सांसदलाई उपलब्ध गराउनै बाँकी रहेको बताए । कार्यव्यवस्था परामर्श समितिमा लगेपछि के कसो गर्ने भन्ने हुन्छ, त्यस्ता धेरै प्रस्तावहरू दर्ता भएरमात्रै बसेका उदाहरण छन् । सरकार र राजनीतिक दलहरूको बीचमा सहमति भएर यस्ता प्रस्ताव अगाडि बढ्छन्, उनले भने, यस्ता कुरामा सरकारी पार्टीका प्रतिनिधि र संसदीय मामिलामन्त्रीले प्रस्ताव ल्याउनुपर्छ । त्यसपछि सभामुखले रुलिङ गर्नुपर्नेनपर्ने, एजेन्डा राख्नेनराख्ने भन्ने त्यहाँ हुने सदस्यहरूमध्येमा छलफल भएर हुन्छ । अन्तिम निर्णय सभामुखको हुन्छ ।केही सम्झौता संसद्लाई जानकारी दिएमा मात्रै पनि कार्यान्वयनमा जाने भए पनि एमसीसीलाई कार्यान्वयनमा लैजान भने संसद्को बहुमतले अनुमोदन गर्नुपर्ने सम्झौतामा उल्लेख छ । सडक निर्माण, स्तरोन्नति, विद्युत् उत्पादन तथा ट्रान्समिसन लाइन जडानका लागि अमेरिकाले ४५ करोड ९५ लाख अमेरिकी डलर र नेपालले १३ करोड अमेरिकी डलर लगानी गर्ने एमसीसी सम्झौतामा छ । सन् २०१७ सेप्टेम्बर १४ मा नेपालका तर्फबाट तत्कालीन अर्थमन्त्री ज्ञानेन्द्रबहादुर कार्की र एमसीसीका तर्फबाट कार्यवाहक सीईओ जोनाथन नासले सम्झौतामा हस्ताक्षर गरेका थिए । परियोजनाका लागि नेपाल सन् २०११ मा छनोट भएको थियो ।"
अनलाइनमा मेरो कित्ता,"प्रमाणित भइसकेपछि मेरो कित्ताको साइटमा सेवाग्राहीले राखेको सम्पर्क नम्बरमा अनुरोध पूरा भयो भनी सन्देश जानेछ । त्यसपछि सेवाग्राहीले महालेखा नियन्त्रकको कार्यालयमा अनलाइन प्रणालीमार्फत राजस्व भुक्तानी गर्न आबद्ध जुनसुकै सेवा प्रदायकबाट राजस्व तिर्न सक्छन् । यो सेवा सुरु भएसँगै झूटा विवरण पेस गरी सेवा लिने क्रम हट्ने दाबी ढकालले गरे । उनका अनुसार घर बनाउन, बैंकबाट कर्जा लिन होस् वा जग्गाधनीको कुनै व्यक्तिगत प्रयोजनका लागि जग्गाको नक्सा आवश्यक पर्छ र यो सेवा सुरु भएपछि डिजिटल नक्सा नै प्राप्त गर्न सकिन्छ । उनले भने, कम्प्युटर प्रिन्ट दिँदा पनि राजस्व बुझाउन सर्वसाधारण कार्यालय नै धाउनुपर्ने, भीडभाड हुने, समय लाग्ने भयो । त्यसैले घरमै बसी प्रिन्ट गर्न सक्ने व्यवस्था होस् भनेर यो प्रणालीको विकास गरेका हौं ।यो सेवाको सुरुआत प्रधानमन्त्री केपी शर्मा ओलीले बिहीबार गर्दैछन् । सुरुमा डिल्लीबजार, भक्तपुर र कलंकीस्थित नापी कार्यालयमा तथा १२ दिनभित्रै चाबहिल, ललितपुर, मनमैजु, टोखा र साँखुस्थित कार्यालयमा सेवा सञ्चालन गरिने विभागले जनाएको छ । त्यसपछि जग्गाको धेरै कारोबार हुने ठाउँलाई प्राथमिकता राखेर आगामी आर्थिक वर्षभित्रमा देशभर सञ्चालनमा ल्याउँछौं, ढकालले भने ।यो प्रणालीमा जग्गाको एक कित्ता बराबर एक सेवाग्राही मानिएको छ । बढी भीड हुने उपत्यकाका प्रत्येक कार्यालयमा करिब साढे ४ लाख कित्ता रहेको तथ्यांक छ । एक कार्यालयबाट दिनमा २३ सयसम्म नक्सा प्रिन्टको माग आउने गर्छन् । अनलाइन सेवा सञ्चालनमा आएसँगै उपत्यकाका ८ कार्यालयबाट दिनमा १५१६ सयसम्म सेवाग्राहीले सेवा प्रयोग गर्न सक्ने विभागको अनुमान छ ।ढकालका अनुसार यो प्रणालीबाट नापी कार्यालयअन्तर्गतका विभिन्न सेवा तथा शुल्क, राजस्व मात्र बुझाउन सकिन्छ । लगातार दुई वर्षको प्रयासमा यो प्रणाली विकास गरी सञ्चालनमा ल्याउन लागिएको हो । यसलाई सुरक्षित तवरले बनाएका छौं, ढकालले भने, सरकारको केन्द्रीय तथ्यांक राखिने गभर्मेन्ट इन्टिग्रेटेड डाटा सेन्टरमा मेरो कित्ताको सर्भर छ । त्यसको अल्टर्नेट सर्भर विभागमा राखेका छौं । विभागमा राखेका सर्भरमा टेम्प्रेचर, प्रेसरलगायत अपनाउनुपर्ने सबै सुरक्षाको मापदण्ड पालना गरिएको छ । बेलाबेला देखिन सक्ने समस्या समाधानका लागि विभागको डाटा सर्भरलाई अपग्रेड गर्दै लैजाने उनले बताए ।"
संक्रमितले वार्ड भरिएपछि बिरामी भर्ना बन्द,"भेरी अस्पताल नेपालगन्जको कोभिड वार्ड कोरोना संक्रमितले भरिएपछि अस्पताल प्रशासन उपचार व्यवस्थापन गर्न नसक्ने अवस्थामा पुगेको छ । संक्रमण एकाएक बढेपछि बाँकेमा कोरोना नियन्त्रण काबुभन्दा बाहिर जान सक्ने खतरासमेत देखिएको छ । कोरोनाका बिरामीका लागि हामीसँग ६५ बेड छन्, सबै दुई दिनमै भरिइसके, अस्पतालका निमित्त सुपरिन्टेन्डेन्ट डा खगेन्द्र शाहले भने, कोभिड वार्ड भरिएकाले अब नयाँ भर्ना लिन सक्ने अवस्था छैन । कसरी व्यवस्थापन गर्ने भन्ने जटिल अवस्था आइलागेको छ । पहिलो चरणको कोरोना महामारीका क्रममा उक्त अस्पताल रिफरल सेन्टरका रूपमा थियो । लुम्बिनी, कर्णाली र सुदूरपश्चिम प्रदेशका जटिल प्रकृतिका कोरोनाका बिरामीलाई उपचारका लागि यहाँ पठाउने गरिएको थियो । पहिलो चरणमा बाँके कोरोनाको हटस्पट बनेपछि भेरी अस्पतालमा १ सय ४२ बेडको कोभिड वार्ड बनाइएको थियो । तर, जनशक्ति अभावका कारण ६५ बेड मात्रै सञ्चालनमा छ । दुई महिनाअघि कोरोना नियन्त्रणमा आएपछि अस्पतालमा ६ जना मात्रै उपचाररत थिए । तर, सोमबारयता संक्रमित बढेपछि कोभिड वार्ड भरिएको हो । बुधबार १ सय २३ जनाको पीसीआर परीक्षण गर्दा ७५ जनामा संक्रमण पुष्टि भएको छ । मंगलबार ५९ र सोमबार ४१ जना संक्रमित देखिएका थिए । तीमध्ये तीन जना भारतबाट आएका हुन् । भर्ना भएका संक्रमितमा कडाखाले लक्षण देखिएको छ । सबैजसोलाई अक्सिजन दिइरहेको चिकित्सकले बताए । निमित्त सुपरिन्टेन्डेन्ट शाहका अनुसार जटिल अवस्थाका २४ जना आईसीयूमा छन् । हामीलाई दोहोरो तनाव छ, भर्ना भएका सबैको उपचार गर्नु छ । अर्कोतर्फ नयाँ संक्रमितलाई चाहेर पनि भर्ना लिन सक्ने अवस्था रहेन, उनले भने, अस्पतालमा भर्ना नपाएर कसैको ज्यान जानु धेरै ठूलो अन्याय हुन जान्छ । अक्सिजन आवश्यक नपर्ने खालका बिरामी भए होम आइसोलेसनमै बस्न उनले आग्रह गरे ।सरकारले जनशक्ति उपलब्ध गराए अझै पनि कोभिड वार्डमा भर्ना गर्न मिल्ने अस्पताल प्रशासनले जनाएको छ । आईसीयूमा रहेका २४ जनाको उपचारमा २५ स्वास्थ्यकर्मी खटिएका छन् । प्रदेश सरकारले भेरी अस्पताललाई चिकित्सकसहित ४२ जना जनशक्ति दिएको छ । यो जनशक्तिले ६५ जनाभन्दा धेरै बिरामी हेर्न सक्ने अवस्था नरहेको अस्पतालका सुपरिन्टेन्डेन्ट डा प्रकाश थापाले बताए । बाँकेमा कोरोनाका बिरामी यसै गरी थपिए केही गर्न सकिँदैन, अवस्था निकै जटिल भइसक्यो, उनले भने, भेरी अस्पतालले मात्रै धान्न सक्ने अवस्था अब रहेन । स्थानीय सरकारले आइसोलेसन नबनाए अवस्था झन् भयावह हुन सक्छ । यसअघि शिक्षण अस्पताल कोहलपुरमा कोभिड वार्ड बनाइएको थियो । तर, संक्रमण नियन्त्रण भएको भन्दै ती वार्ड अहिले बन्द छन् ।संक्रमितहरू उपचारबाट वञ्चित हुन सक्ने सम्भावना बढेपछि भेरी अस्पताल प्रशासनले जिल्ला कोभिड संकट व्यवस्थापन केन्द्रलाई त्यसबारे जानकारी गराएको छ । निमित्त प्रमुख जिल्ला अधिकारी दीर्घराज उपाध्यायले जनशक्ति कसरी व्यवस्थापन गर्न सकिन्छ भन्नेबारे बुधबारको बैठकमा छलफल गरिएको बताए । भेरीमा कोभिड वार्ड अझै छन्, त्यसलाई सञ्चालन गर्न जनशक्ति आवश्यक परेको छ, उनले भने, बेड र अक्सिजनको व्यवस्था गर्नुपर्ने आवश्यकता छ । केन्द्रले स्थानीय सरकारलाई आइसोलेसन स्थापना गर्न सुझाव दिएको छ । पछिल्लो समय बाँकेमा २ सय २२ जनामा संक्रमण पुष्टि भएको छ ।"
नर्सिङ कलेजका २२ छात्रामा कोरोना,"छैन तयारीभारतबाट बैतडी फर्किएका १५ जनामा कोरोना संक्रमण देखिएको छ । नेपालभारत सीमानाका झुलाघाटबाट फर्केका उनीहरूमा संक्रमण देखिएको स्वास्थ्य कार्यालय बैतडीले जनाएको छ । स्वास्थ्य प्रमुख योगेश भट्टका अनुसार संक्रमित सबै घरमै छन् । उनीहरू दशरथचन्द नगरपालिका, दोगडाकेदार र पञ्चेश्वर गाउँपालिकाका हुन् । दिनहुँजसो भारतबाट आउनेमा कोरोना देखिन थाले पनि स्थानीय तहमा क्वारेन्टाइन र आइसोलेसनमा राख्ने तयारी भने शून्य छ । यसबारे प्रमुख जिल्ला अधिकारीसँगै बसेर स्थानीय तहका प्रतिनिधिसँग धेरै पटक छलफल गरे पनि पालिकाहरूले संक्रमितको व्यवस्थापनका लागि कुनै तयारी नगरेको स्वास्थ्य कार्यालय प्रमुख भट्टले बताए । अस्थायी अस्पताल भएका पालिकाले पनि संक्रमितलाई घरमै राखिरहेको उनको भनाइ छ । झुलाघाट नाकाबाट अहिले दैनिक दुई सय जना बढी नेपाली भित्रिइरहेका छन् ।"
"ओभरटेक गर्दा जिप खस्यो, ५ को मृत्यु","उकालोमा सँगै आएको बसलाई उछिनेर अगाडि जान खोज्दा भीरबाट जिप खस्दा बुधबार प्यूठानमा ५ जनाको मृत्यु भएको छ । १२ जना घाइते भएका छन् । स्वर्गद्वारी मन्दिर दर्शनका लागि जाँदै गरेकाहरू सवार लु१ज १६५५ नम्बरको जिप स्वर्गद्वारी नगरपालिका४ रुमालेमा दुर्घटना भएको हो । घाइतेमध्ये दुई जनाको अवस्था गम्भीर छ ।दुर्घटनामा मृत्यु हुनेमा गुल्मीको जिल्ला प्रशासन कार्यालयका प्रशासकीय अधिकृत स्याङ्जाका ३९ वर्षीय श्याम न्यौपाने, गुल्मीको रेसुंगा बस्ने कम्प्युटर अपरेटर ३६ वर्षीय सूर्य पन्थी, मुद्दा शाखाका खरिदार ३५ वर्षीय ईश्वरी भण्डारी, राहदानी फाँटका खरिदार २८ वर्षीय यमलाल पन्थी र चालक गुल्मीकै मुसिकोट३ का २२ वर्षीय केशव कार्की रहेको जिल्ला प्रहरी प्यूठानका इन्स्पेक्टर देवीराम गैरेले बताए । पन्थी, भण्डारी र न्यौपानेको घटनास्थलमै मृत्यु भएको हो । कार्की र यमलाल पन्थीको प्राथमिक स्वास्थ्य केन्द्र भिंग्री प्यूठानमा उपचारका क्रममा मृत्यु भएको प्रहरीले जनाएको छ । प्यूठानको भिंग्रीदेखि स्वर्गद्वारी मन्दिर पुग्न झन्डै १३ किलोमिटर सडक उकालो छ । साँघुरो, उकालो र बढी घुम्ती भएको सडक पहिलो पटक जाने सवारीका लागि निकै अप्ठ्यारो छ । उक्त सडकमा नयाँ वर्षका कारण बुधबार स्वर्गद्वारी दर्शनमा जानेहरूका कारण सवारीको भीड थियो । जिपमा क्षमताभन्दा बढी यात्रु चढाएको खुलेको प्रहरीले जनाएको छ । १२ सिटको जिपमा दुई बालबालिकासहित १७ जना सवार थिए । दुर्घटनाका घाइते सुनिता कँडेलका अनुसार उकालोमा बसलाई उछिन्ने क्रममा जिप दुर्घटनामा परेको थियो । साँघुरो बाटोमा बसलाई ओभरटेक गर्न खोज्दा सडकको छेउबाट जिप तल खस्न पुगेको उनले बताइन् । जिप सडकबाट झन्डै १ सय ५० मिटर तल खसेको छ । अप्ठ्यारो भीरबाट खसेको जिप रूखको फेंदमा पुगेर अड्किएकाले पनि उद्धारमा समय लागेको थियो । प्रहरी चौकी भिंग्रीका सई बुद्धिराम रानाले दुर्घटनाको कारण खोज्ने प्रयास भइरहेको बताए । चालकका लागि नयाँ बाटो भएको र त्यसमै ओभरटेक गर्न खोजेको भन्ने बुझिएको छ, उनले भने, उकालो भएकाले ओभरटेकका क्रममा गाडीमा समस्या आएको पनि हुन सक्छ । प्यूठानको भिंग्रीदेखि स्वर्गद्वारी मन्दिरसम्म पुग्ने सडक प्रायः दुर्घटना भइरहने क्षेत्र हो । उक्त सडकमा वर्षमा दर्जनभन्दा बढी दुर्घटना हुने गरेका छन् । स्वर्गद्वारी मन्दिर दर्शनका लागि स्वदेश र भारतीय धार्मिक पर्यटकको सधैं भीड लाग्ने गर्छ । मन्दिरसम्म पुग्ने सडक उकालो र अप्ठ्यारो भए पनि सडकको विषयमा उकालो सुरु हुने स्थान भिंग्रीमा चालकलाई सडकको अवस्था र सवारीको गतिको विषयमा प्रशिक्षण दिनु जरुरी रहेको स्वर्गद्वारीका नगर प्रमुख नेत्रबहादुर रोका क्षत्रीले बताए । सडकको विषयमा सके दैनिक प्रशिक्षण नभए पनि संकेत चिह्न र जानकारीमूलक होर्डिङ बोर्ड राखिनुपर्छ, उनले भने, सडकभरि होटलका बोर्ड छन् तर सडकको अवस्था जानकारी दिने कुनै चिह्न छैनन् । प्रहरीसँग सहकार्य गरेर अबका दिनमा सडकसम्बन्धी जानकारीमूलक सामग्री राख्ने उनले बताए । सडक उकालो र घुम्ती धेरै रहेकाले त्यस्तो सडकमा क्षमताभन्दा बढी यात्रु ओसारपसार गर्न नियन्त्रण गर्नुपर्ने उनको भनाइ छ । दुर्घटनालगत्तै गुल्मीका प्रमुख जिल्ला अधिकारी रुद्रादेवी शर्मा, प्रहरी प्रमुख एसपी गोपालचन्द्र भट्टराईसहितको टोली पनि घटनास्थल पुगेको थियो । प्यूठान र गुल्मी जिल्ला प्रशासन कार्यालयको समन्वयमा घटनाका गम्भीर घाइते ६ जनालाई हेलिकप्टरमार्फत काठमाडौं लगिएको छ । गुल्मीका प्रमुख जिल्ला अधिकारी शर्माका अनुसार सन्दीप परियार, मुना पाण्डे, कमला पन्थी, सार्थक ज्ञवाली, गीता मुखिया र अनिश बोहरालाई काठमाडौं लगिएको हो । दुई घाइतेको प्यूठान जिल्ला अस्पताल बिजुवार र चार जनाको प्राथमिक स्वास्थ्य केन्द्र भिंग्रीमै उपचार भइरहेको प्यूठानका प्रहरी निरीक्षकगैरेले बताए । काठमाडौं लगिएका दुईको अवस्था गम्भीर छ ।"
पहिलो पटक देखियो डबल म्युटेन्ट भेरिएन्ट,"ललितपुरमा संकलन गरिएको नमुनामा कोरोनाको डबल म्युटेन्ट भेरिएन्ट फेला परेको छ । मुलुकमै पहिलो पटक यस्तो भेरिएन्ट भेटिएको हो । यो संक्रमणको विकास नेपालबाटै भएको हो वा भारतसँग सम्बन्धित छ भनेर स्वास्थ्य मन्त्रालयले अनुसन्धान सुरु गरेको छ । मन्त्रालयका अनुसार नमुना प्रमाणित गर्न हङकङ पठाइएको थियो ।डबल भेरिएन्ट पाइएका व्यक्तिको यात्रा इतिहास, कन्ट्याक्ट ट्रेसिङलगायत विस्तृत जानकारी लिएर संक्रमणको विकास स्थलबारे खोजी गर्दै छौं, स्वास्थ्य मन्त्रालय इपिडिमियोलोजी तथा रोग नियन्त्रण महाशाखा (ईडीसीडी) का निर्देशक डा कृष्णप्रसाद पौडेलले भने, विदेश पठाइएको नमुनामा हालसम्म अफ्रिका (बी१३५१) र ब्राजिल (पी१) को भेरिएन्ट भने पाइएको छैन । डबल म्युटेन्ट भेरिएन्ट भनेको एकै भाइरस परिवर्तन भई दुई प्रकारको स्वरूप देखिनु हो । भाइरसले आफूलाई लामो समयसम्म प्रभावकारी बनाउन आफ्नो जेनेटिक संरचनामा परिवर्तन गरिरहन्छ । आफू जीवित रहिरहन स्वरूप फेरेर बलियो बनाउँदै जान्छ । विश्व स्वास्थ्य संगठन (डब्लूएचओ) का अनुसार नेपालसहित १३२ देशमा कोरोनाको यूके भेरिएन्ट (बी११७) देखिइसकेको छ । यो भेरिएन्टबाट संक्रमितमा जटिलता देखिने, अस्पताल भर्ना हुने र मृत्युदर बढ्ने जोखिम रहेको डब्लूएचओले जनाएको छ । नेपालमा एउटा नमुनामा डबल म्युटेन्ट भेरिएन्ट देखिनुले अन्यमा पनि यस्तो संक्रमण छ भनेर बुझ्नुपर्ने स्वास्थ्य मन्त्रालयका प्रवक्ता डा जागेश्वर गौतमले बताए । हालसम्म काठमाडौंमा संकलित ७६ नमुनामा ४८ जनामा यूके भेरिएन्ट पाइएको छ । यसको संक्रमण बालबालिकामा समेत उल्लेख्य छ । यूके भेरिएन्ट देखिनेहरू ४ वर्षमुनिका २ जना, ५ देखि ९ वर्षका १ जना, १० देखि १४ वर्षका ३ र १६ देखि १९ वर्षका ४ जना छन् । यस्तै, पोखरामा संकलिन १७४ नमुनामध्ये १०५ नमुनामा यूके भेरिएन्ट पाइएको छ । त्यहाँ भने यो भेरिएन्ट देखिएकामध्ये ५१ जना १० देखि १४ वर्षका छन् । नयाँ भेरिएन्टबाट संक्रमितहरू ४० वर्षभन्दा मुनिका रहेकाले समयमै सतर्कता नअपनाए रोगको जटिलताले अस्पतालले थेग्नै नसक्ने अवस्था आउन सक्ने ईडीसीडीका निर्देशक डा पौडेलले बताए । आईसीयू र भेन्टिलेटरमा उपचार गराउनेमध्ये आधाजति ५० वर्षभन्दा मुनिका छन् । बुधबारसम्म सघन उपचारमा रहेकाको संख्या १०५ पुगेको छ, जसमध्ये ८० जना आईसीयू र २५ जना भेन्टिलेटरमा छन् । हाल वाग्मती र लुम्बिनी प्रदेशमा सघन उपचार गराउनेहरूको संख्यामा वृद्धि भएको छ । वाग्मतीमा बुधबार ४१ जना आईसीयू र १८ जना भेन्टिलेटर गरी कुल ५९ जना सघन उपचारमा छन् । लुम्बिनीमा ३६ जना आईसीयू र ५ जना भेन्टिलेटर गरी ४१ जना सघन उपचारमा छन् । यसैबीच, पछिल्लो समय संक्रमितमा नयाँनयाँ भेरिएन्ट देखिएसँगै नेपालमा कोरोनाको दोस्रो लहर सुरु भएको स्वास्थ्य मन्त्रालयले जनाएको छ । नेपालमा कोभिडको दोस्रो लहर सुरु भइसकेको छ, स्वास्थ्य मन्त्रालयका प्रवक्ता डा गौतमले भने, सरदर ४ हजार नमुनामा ५६ सय पोजिटिभ केस देखिन थाल्यो, यो दोस्रो लहर सुरु भइसकेको संकेत हो । प्रायःजसो मुलुकमा पहिलो लहरको दाँजोमा दोस्रो लहर बढी खतरनाक देखिएको विज्ञहरूको भनाइ छ ।मुलुकमा बुधबार तीन जनाको मृत्यु हुनुका साथै ४ हजार २ सय ९९ नमुनाको पीसीआर परीक्षण गर्दा १३४९ प्रतिशत अर्थात् ५ सय ८० नमुनामा संक्रमण देखिएको छ । यसअघि मंगलबार १०४८ प्रतिशत, सोमबार ११३२, आइतबार ९६९ र शनिबार ९५४ प्रतिशत संक्रमण दर थियो । संक्रमण उल्लेख्य रूपमा बढेको भन्दै डा गौतमले १०१५ दिनमा काठमाडौंको अवस्था धेरै अप्ठ्यारो हुने चेतावनीसमेत दिए । हाल कोभिड संक्रमण भएर बूढापाका मात्र नभई युवा र बच्चाहरूसमेत आईसीयूमा भर्ना भएका छन् । स्वास्थ्य मन्त्रालयले सरकारलाई कोभिडको बढ्दो संक्रमणबारे जानकारी गराइसकेको छ, उनले भने, तुरुन्त स्कुल बन्द गर्नुपर्छ । ढिलो भयो । ज्यानका अगाडि व्यापारको कुरा गरिनु दुःखद हो ।"
कांग्रेस तयार नभए जसपाको नेतृत्वमा सरकार,"वैकल्पिक सरकार निर्माणबारे औपचारिक निर्णय लिन नसकेको जनता समाजवादी पार्टी (जसपा) ले प्रमुख प्रतिपक्ष कांग्रेसलाई संसद्मा प्रधानमन्त्री केपी शर्मा ओलीविरुद्ध अविश्वास प्रस्ताव दर्ता गर्न वा वैकल्पिक सरकारमा आफ्नो नेतृत्वलाई स्वीकार गर्न प्रस्ताव अघि सारेको छ । प्रधानमन्त्री ओलीविरुद्ध संसद्मा अविश्वास प्रस्ताव दर्ता भए जसपालाई औपचारिक निर्णय लिन सहज हुने भन्दै पार्टी अध्यक्ष उपेन्द्र यादव र संघीय परिषद् अध्यक्ष बाबुराम भट्टराईले कांग्रेस सभापति शेरबहादुर देउवासँग यस्तो प्रस्ताव राखेका हुन् ।यादव र भट्टराई देउवालाई भेट्न मंगलबार उनकै निवास बूढानीलकण्ठ पुगेका थिए । लगत्तै माओवादी केन्द्रका अध्यक्ष पुष्पकमल दाहाल र देउवाबीच पनि छुट्टै भेटघाट भएको थियो । देउवा र दाहालबीच केन्द्र र प्रदेश सरकारको गठबन्धन तथा अमेरिकी सहयोग निकाय मिलेनियम च्यालेन्ज कर्पोरेसन (एमसीसी) सँगको सम्झौताबारे छलफल भएको कांग्रेसका एक पदाधिकारीले बताए । देउवाको मुख्य चासो एमसीसीप्रति थियो । सभामुखको असहयोगका कारण एमसीसी सम्झौता अनुमोदन हुन नसकेको भन्दै देउवा दाहालसँग असन्तुष्ट छन् । एमसीसी सम्झौता अनुमोदन प्रस्ताव तत्काल संसद्मा पेस हुँदा कांग्रेस र एमाले एक ठाउँमा उभिन सक्ने र त्यसले गठबन्धनलाई असर पार्न सक्ने चिन्ता दाहालमा देखिन्छ । दाहालले एमसीसी सम्झौता अनुमोदन गर्नेदेखि केन्द्र र प्रदेश सरकारको गठबन्धन र निर्वाचनसम्मै सहकार्य गरेर अघि बढ्न देउवासँग प्रस्ताव राखेका छन् । तर यसलाई निष्कर्षमा पुर्याउन जसपा निर्णायक छ । जसपामा यादव र भट्टराई प्रधानमन्त्री ओलीलाई तत्काल विस्थापन गर्नुपर्ने पक्षमा छन् । अर्का अध्यक्ष महन्थ ठाकुर र वरिष्ठ नेता राजेन्द्र महतो त्यसका लागि अझै तयार छैनन् । ठाकुर र महतो तयार नभएसम्म सरकार निर्माणका लागि संख्या नपुग्ने भनेर देउवा पन्छिँदै आएका छन् । यादव र भट्टराईको प्रस्तावमा देउवाले ठोस जवाफसमेत नदिएको उनीनिकट स्रोतले बतायो । यादवले सत्ता समीकरणका लागि मुख्य शक्ति कांग्रेस तयार नहुँदासम्म समीकरण नबदलिने बताए । जसको विवाह हुँदै छ, उही बेहुला नै तयार नभएपछि जन्ती जानलाई हतार किन गर्ने भन्ने हुन्छ, अहिले हामी त्यही स्थितिमा छौं, यादवले कान्तिपुरसँग भने, मंगलबार देउवासँग भएको कुराकानी पनि उपलब्धिपूर्ण भएको छैन । कांग्रेसले भने चैत २० गतेको केन्द्रीय कार्यसमिति बैठकबाट आफ्नै नेतृत्वमा सरकार निर्माणको पहल गर्ने औपचारिक निर्णय गरेको छ । तर जसपा सत्ता समीकरणका विषयमा मतान्तर हुनाले अनिर्णीत छ । ठाकुर र महतोले निलम्बित सांसद रेशम चौधरीलगायत पार्टीका नेता तथा कार्यकर्ताको रिहाइ र उनीहरूविरुद्ध परेको मुद्दा फिर्ताको विषयलाई लिएर सरकारसँग संवाद गरिरहेका छन् । यी मुद्दा सम्बोधन भए उनीहरूको झुकाव प्रधानमन्त्री ओलीतिरै हुने देखिन्छ । यादव पक्षले भने ओली नेतृत्वको सरकारलाई समर्थन वा सरकारमा साझेदारी हुन नसक्ने बताउँदै आएको छ । संसद्मा अविश्वासको प्रस्ताव आए वा आफ्नो पार्टीको नेतृत्वमा सरकार बनाउन कांग्रेस तयार भए जसपालाई निर्णय लिन सहज हुने भनाइ यादव र भट्टराईको छ । फरक विचारधाराको नेतृत्व लिएका महतोले पनि सत्ता समीकरण बदल्ने एजेन्डा संसद्मा आएपछि मात्रै पार्टीले निर्णय लिने धारणा राख्दै आएका छन् । संसद्को एजेन्डामा आयो भने एउटा निर्णयमा हामी पुग्नुपर्छ, अहिले सरकार बहुमतको छ । माओवादीले सरकारलाई दिएको समर्थन फिर्ता लिएको छैन । समर्थन पनि फिर्ता नलिने र संसद्मा अविश्वासको प्रस्ताव पनि नआएको अवस्थामा सरकार फेरबदल संसद्को एजेन्डा नै बन्न सकेको छैन । यस्तो अवस्थामा हामीले सडकबाट सत्ता बदल्ने भनेर निर्णय गर्ने कुरा आउँदैन, उनले भने । अध्यक्ष यादवले कांग्रेस तयार नहुने हो भने जसपाको नेतृत्वमा सरकार बनाउन अघि बढ्नुपर्ने बताए । कि त अविश्वास प्रस्ताव ल्याएर कांग्रेसले पहल गर्नुपर्यो, कांग्रेस तयार नहुने हो भने जसपालाई सहयोग गर्नुपर्यो भन्ने हाम्रो भनाइ हो, उनले भने ।देउवा कांग्रेस नेतृत्वमा वैकिल्पक सरकार बनाउने मनस्थितिमा छैनन् । आफ्नै नेतृत्वमा सरकार बनाउने चाहना पनि उनको देखिँदैन । कांग्रेसका वरिष्ठ नेता रामचन्द्र पौडेल, पूर्वमहामन्त्री कृष्णप्रसाद सिटौला पक्षको अडान भने जसपाका यादव र भट्टराईको जस्तै छ । ओलीलाई सत्तामा निरन्तरता दिन नहुने पक्षमा पौडेल र सिटौला अडिग छन् । सके कांग्रेसकै नेतृत्वमा नभए जसपा वा माओवादी केन्द्रको नेतृत्वमा सरकार बनाउन समर्थन दिनुपर्ने पक्षमा पौडेल र सिटौला पुगेका छन् । केही दिनअघि कांग्रेस महामन्त्री शशांक कोइरालाले सार्वजनिक रूपमै कांग्रेसको नेतृत्वमा सम्भव नभए अन्य दलको नेतृत्वमा भए पनि सरकार निर्माण गरेर ओलीलाई विस्थापित गर्नुपर्ने बताएका थिए । संस्थापन पक्षीय नेता ज्ञानेन्द्रबहादुर कार्कीले भने पार्टीको निर्णयबाट कांग्रेस दायाँबायाँ गर्ने स्थिति नभएको उल्लेख गर्दै अन्य पार्टीको नेतृत्वमा बन्ने सरकारमा कांग्रेस सहभागी हुने वा समर्थन दिने कुरा अहिले नभएको बताए । अहिले पार्टीको निर्णयमै अडिग छौं, यसबाट दायाँबायाँ गर्ने कुरा छैन, उनले भने, सत्ताको मुख्य साँचो जसपाको हातमा छ । उसको स्थिति प्रस्ट नभएसम्म कांग्रेसले अविश्वासको प्रस्ताव लैजानु अपरिपक्व हुन्छ । संख्या नै नपुग्ने स्थितिमा कांग्रेसले अविश्वास प्रस्ताव लैजाने कुरा आउँदैन । कांग्रेस, माओवादी केन्द्र र जसपा एक ठाउँमा आउन सक्दा मात्रै वैकल्पिक सरकार बन्ने स्थिति बन्छ । जसपाको अनिर्णयका कारण प्रतिनिधिसभा पुनःस्थापना भएको डेढ महिना पुग्दा पनि सरकार निर्माणले ठोस आकार लिन सकेको छैन । माओवादी केन्द्रले तीन दलबीच समझदारी जुटाएर प्रधानमन्त्री ओलीविरुद्ध अविश्वास प्रस्ताव दर्ता गराउँदा उचित हुने भन्दै सरकारलाई दिएको समर्थन फिर्ता लिएको छैन । प्रधानमन्त्री ओलीले माओवादी केन्द्रलाई समर्थन फिर्ता लिन बारम्बार चेतावनी दिँदै आएका छन् । देउवा र ठाकुरमहतोले पनि समर्थन फिर्ता नलिएको भन्दै माओवादी केन्द्रलाई प्रश्न गर्दै आएका छन् । माओवादी केन्द्रले सरकारलाई दिएको समर्थन फिर्ता लिँदा प्रधानमन्त्री ओलीले ३० दिनभित्र विश्वासको मत लिनुपर्छ । प्रधानमन्त्रीले विश्वासको मत पाएनन् भने वैकल्पिक सरकार बन्नेतिर भन्दा प्रतिनिधिसभा विघटनतर्फ मुलुक अघि बढ्ने सम्भावना रहन्छ । प्रधानमन्त्री ओली, देउवा, ठाकुरको चाहनासमेत यतैतिर देखिएको छ । संविधानको धारा ७६ (२) अन्तर्गत रहेका प्रधानमन्त्री ओलीले विश्वासको मत नपाए संविधानको धारा ७६ (३) अनुसार उनकै नेतृत्वमा अल्पमतको सरकार बन्न पुग्छ । अल्पमतका प्रधानमन्त्रीले पनि विश्वासको मत लिन सकेनन् र त्यसपछि अर्को प्रधानमन्त्री पनि नियुक्ति हुन सकेन भने संविधानतः ओलीले प्रतिनिधिसभा विघटन गर्न पाउँछन् । यही कारण माओवादीले समर्थन फिर्ता नलिएर अल्झाउँदै आएको छ ।"
जात्रामय भक्तपुर,"बिस्केट (बिस्काः) जात्राको पाँचौं दिन अर्थात् नयाँ वर्षको पहिलो दिन तान्त्रिक विधिपूर्वक उभ्याइएको लिङ्गो ढालिएको छ । चैत मसान्तको रातिसम्म भेलुखेलमा बाजागाजासहित लिङ्गो उभ्याउने प्रयास गरे पनि नसकिएपछि बुधबार दिउँसो क्षमापूजा गरेर तान्त्रिक विधिपूर्वक उभ्याइएको ५५ हात लामो लिङ्गो साँझ ढालिएको हो । दसकर्म विधान गरी लिङ्गोको कोखा (टुप्पो) मा नाग र नागिनीको प्रतीकस्वरूप दुईवटा ध्वजा बाँधी अष्टमातृकाको प्रतीक आठवटा डोरीले बाँधी उभ्याइने प्रचलन छ । लिङ्गोको कोखामा झुन्ड्याइएका ध्वजालाई वीरध्वजा, विश्वध्वजा र आकाश भैरवका ध्वजासमेत भनिन्छ । भक्तपुरको प्रसिद्घ बिस्केटको लिङ्गो जात्रा हेर्नाले सुख, समृद्घि, सहकाल आउनुका साथै शत्रु नास हुन्छ भन्ने धार्मिक मान्यता छ । अष्टमातृकाको प्रतीक मानिने लिङ्गोमा नागनागिनाको प्रतीकस्वरूप हलिपतका ध्वजा बाँधेर फहराइन्छ । त्यसको लगत्तै खलाँ टोलमा भैरवनाथ र भद्रकालीको रथलाई एकापसमा जुधाइने परम्परा छ । लिङ्गो ढालिसकेपछि साँझ नै भेलुखेलबाट भैरवनाथ र भद्रकालीको रथ गाःहिटी पुर्याइएको छ । जात्राको आठौं दिन भक्तपुरमा रहेका सम्पूर्ण देवीदेवताको सगुन पूजा गरिन्छ । यसलाई नेवारी भाषामा द्यो सगं बिइगु भनिन्छ । जात्राको नवौं दिन वैशाख ५ गते बिहान तालाक्वस्थित उभ्याइएको ज्याठा गणेशको हात नभएको लिङ्गो ढालिन्छ र बेलुका जात्राको पहिलो दिन जस्तै भैरवनाथ र भद्रकालीको रथ तानेर जात्रा सम्पन्न गरिने परम्परा छ । बिस्केटलाई सहकालको देवताको प्रतीकका रूपमा समेत लिइने इतिहासविद् डा पुरुषोत्तम लोचन श्रेष्ठ बताउँछन् । बिस्केट जात्राअन्तर्गत बिहीबार मध्यपुर थिमि नगरमा ३२ खटसहितको सिन्दूर जात्रा अर्थात् सुथः सिया जात्रा मनाइँदै छ । मध्यपुर थिमिमा मात्र मनाइने विभिन्न जात्रामध्ये ३२ वटा खटसहितको सिन्दूर जात्रा प्रसिद्ध जात्रा हो । मूल देवता खटमा राखी धिमेबाजाका साथ चिराग बाली सिन्दूर जात्रा मनाइने परम्परा रहेको छ । जात्रा प्रत्येक चोक, चौबाटो र नगरपरिक्रमा गर्दा घरको झ्याल, कौसी र छतबाट सिन्दूर छर्ने, फूल बसाएर स्वागत गर्ने प्रचलन छ । जात्रामा काँयाबाजा, भुस्याबाजा, धिमेबाजा बजाएर देवताका खटलाई हर्षोल्लासका साथ एकापसमा सिन्दूर दलेर नगरपरिक्रमा गर्ने परम्परा छ । सिन्दूर जात्रासँगै मध्यपुर थिमिको बोडेमा प्रत्येक वर्ष वैशाख २ गते प्रसिद्ध जिब्रो छेड्ने जात्रा मनाइन्छ । गत वर्ष कोरोना महामारी संक्रमण रोकथामका लागि भन्दै जात्रा औपचारिक पूजामा सीमित गरे पनि यस वर्ष सयौंको उपस्थितिमा जात्रा मनाइएको छ । जिल्ला प्रशासन कार्यालय भक्तपुरले जात्रालाई औपचारिक पूजामा सीमित गर्न अनुरोध गरेको थियो ।अरू पर्वले पनि भक्तपुर जात्रामय बनेको छ । सूर्यविनायक नगरपालिका सिरुटार र दधिकोटको संगमस्थल चरखण्डी मन्दिरमा बुधबार स्नान गरी जात्रा मनाइएको छ । चरखण्डी महादेव मन्दिरको कुण्डमा नुहाएर चरखण्डीश्वर महादेवको पूजा गरे शरीरका सबै रोग नास भई पुण्य प्राप्त हुने जनविश्वास छ । सूर्यविनायकको चित्रपुर, ललितपुरको टीकाथलीस्थित गुप्तेश्वर महादेव, चाँगुनारायणको सुडाललगायत स्थानमा खटसहितको जात्रा मनाइएको छ ।"
३८१ लाई लोकतान्त्रिक योद्धा सम्मान,"काठमाडौं (कास) लोकतान्त्रिक आन्दोलनमा लागे पनि राज्यबाट उचित कदर नभएको भन्दै गुनासो गरिरहेकालाई सरकारले लोकतान्त्रिक योद्धा का रूपमा सम्मान गरेको छ । प्रधानमन्त्री केपी शर्मा ओलीले माओवादीका बहिर्गमित पूर्वलडाकुसहित जनआन्दोलन, सशस्त्र द्वन्द्व र मधेस आन्दोलनमा ज्यान गुमाएकाका परिवार र घाइते तथा अंगभंग भएका करिब साढे तीन सयलाई बुधबार लोकतन्त्रका योद्धाका रूपमा सम्मान गरे । राजधानीको प्रज्ञा प्रतिष्ठानमा आयोजित कार्यक्रममा प्रधानमन्त्री ओलीले दोसल्ला ओढाएर सम्मान गरेका हुन् । काठमाडौं उपत्यकाबाहिरको हकमा प्रमुख जिल्ला अधिकारीहरूले सम्मान गरे । यो सम्मानबाट ९ हजार जतिलाई समेट्ने लक्ष्य छ । उनीहरूलाई सम्मान गर्नकै लागि गत चैतको पहिलो साता बसेको मन्त्रिपरिषद् बैठकले परराष्ट्रमन्त्री प्रदीप ज्ञवालीको संयोजकत्वमा समिति गठन गरेको थियो । जिल्लामा प्रजिअको संयोजकत्वमा लोकतन्त्रका योद्धा अभिलेखीकरण तथा सम्मान समिति गठन गरिएको थियो । समितिबाट आएका विवरणका आधारमा सम्मान हुनेको सूची गृह मन्त्रालयले तयार गरेको थियो ।तत्कालीन नेकपामा प्रधानमन्त्री ओली घेराबन्दीमा पर्न थालेपछि विभिन्न पक्षका व्यक्तिलाई प्रभाव पार्नेर् क्रममा विशेष गरी तत्कालीन माओवादीका पूर्वलडाकुसँग नजिकिएका थिए । त्यही योजनालाई अलि विस्तार गरी सरकारले सबै लोकतान्त्रिक आन्दोलनका योद्धा र घाइतेहरूलाई सम्मान गर्ने ढाँचा तयार गरेको हो । गृह मन्त्रालयका अनुसार नेपालमा सहिदको संख्या १२ हजार बढी छ । त्यसमध्ये ९ हजारभन्दा बढीका परिवारलाई सरकारले १० लाख रुपैयाँका दरले राहत दिइसकेको छ । ७ सय ५५ जनाले सरकारबाट मासिक जीवन निर्वाह भत्ता लिइरहेका छन् । कार्यक्रममा प्रधानमन्त्री ओलीले पुष्पकमल दाहाल, माधवकुमार नेपालहरूले सत्ता कब्जा गर्न खोज्दा आफैं किलाकाँटा खुस्किएर थन्किएको आरोप लगाएका छन् । लोकतान्त्रिक योद्धा सम्मान कार्यक्रममा ओलीले उनीहरूलाई नामका क्रान्तिकारी तर कामका चरम दक्षिणपन्थी को संज्ञा दिए । आफ्नै पार्टीको सरकार ढालेर सत्ता कब्जा गर्न खोज्न हिँडेकाहरू अहिले किलाकाँटा पनि खुस्किएर बसेका छन्, उनले भने । उनले १४ वर्ष जेल बसेको प्रसंग उठाउँदै लोकतान्त्रिक योद्धाहरूको पीडाहरूलाई आफूले मात्र बुझ्ने दाबी गरे । एक दिन जेल नबसी, एक दिन भूमिगत नबसी, एक दिन पिटाइ नखाई अरूलाई क्रान्तिमा होमेको छ । आफू नेता भएको छ, प्रधानमन्त्री ओलीले दाहालप्रति संकेत गर्दै भने, भूमिगत भन्ने तर विदेशका राम्रै होटलमा बसेर दिन कटाउनेहरू महान् क्रान्तिकारी नेता भएका छन् । दाहालले जनतालाई क्रान्तिकारी कुरा गरेर दिग्भ्रमित गरेको उनले आरोप लगाए । म भूमिगत पनि भएको छु । कुटाइ पनि खाएको छु । चौध वर्ष जेल पनि बसेको छु । चार वर्ष त कोहीसँग भेट्न गर्न नदिएर कालकोठरीमा बसेको छु, प्रधानमन्त्री ओलीले भने, त्यस कारण मैले तपाईंहरूका समस्या बुझ्छु र समाधान पनि गर्छु ।मुकेशलाई प्रशंसापत्रकाभ्रे जिउँदो सहिद का रूपमा चिनिने जनआन्दोलन २ का घाइते मुकेश कायस्थलाई पनि लोकतन्त्रका योद्धा सम्मान गरिएको छ । काभ्रेका प्रमुख जिल्ला अधिकारी शिवकुमार पोखरेलले कायस्थको घरमा पुगेर प्रशंसापत्र र दोसल्ला हस्तान्तरण गरे । दोस्रो जनआन्दोलनका क्रममा २०६२ चैत ७ गते कञ्चटमा गोली लागेर घाइते भएका मुकेश हाल पनि अर्धचेत छन् ।प्रशंसापत्र दिन पुगेका प्रजिअ पोखरेललाई आमा मीराले राज्यले निर्णय गरेका सुविधा पनि दुई वर्षदेखि रोकिएको गुनासो गरिन् । राज्यले दिएको सेवा सुविधाबाट हामी सन्तुष्ट नै छौं, भुक्तानीका लागि हुने झन्झट अर्कै छ, मीराले भनिन्, नर्सका लागि छुट्टिएको बजेट २ वर्षदेखि भुक्तानी भएको छैन । स्वास्थ्य मन्त्रालयबाट जिल्ला स्वास्थ्य कार्यालयमार्फत भुक्तानी हुँदै आएको रकम संघीय संरचनापछि नगरपालिकाबाट हुँदै आएको थियो । आमा मीराले मुकेशजस्ता जनआन्दोलनका घाइतेका लागि राज्यले एउटा पुनःस्थापना केन्द्र बनाइदिनुपर्ने बताइन् ।"
शैलुङमा नयाँ वर्ष मनाउनेको भीड,"रामेछाप (कास) रामेछाप र दोलखाको संगमस्थल शैलुङमा नयाँ वर्ष मनाउन आन्तरिक पर्यटकको घुइँचो लागेको छ । रामेछाप, सिन्धुली, काभ्रे, दोलखा र सिन्धुपाल्चोकका साथै काठमाडौंबाट पर्यटकहरू आइपुगेका हुन् । शैलुङ क्षेत्रको प्रचार र विकासका लागि लामो समयदेखि लागेका दावा सङ्बु शेर्पाले बुधबार मात्र करिब ४ हजार जना शैलुङमा नयाँ वर्ष मनाउन आएको अनुमान गरे ।दोरम्बा शैलुङ गाउँपालिकाले एक महिनाअघि शैलुङको सफाइ गरेको थियो । आगन्तुकले ल्याएका पानी र चिसोका बोतल, प्लास्टिक कागज र अन्य फोहोरको उचित व्यवस्थापनमा पालिका र आसपासका बासिन्दा लागेका छन् । शैलुङको सुन्दरतालाई कुरूप हुन नदिन सरसफाइलाई पनि उत्तिकै ध्यान दिएको पालिकाका अध्यक्ष कमानसिं मोक्तानले बताए । बीपी राजमार्गको नेपालथोकबाट उत्तरपूर्व दोरम्बा हुँदै र सिन्धुपाल्चोकको मुढे बजारबाट दक्षिणतर्फको सडक यात्रा गरेर शैलुङ पुग्न सकिन्छ ।"
पुर्जा वितरणको तयारी,"सिन्धुली (कास) सिन्धुलीका ९ वटै पालिकाका भूमिहीन, दलित, सुकुम्बासी र अव्यवस्थित बसोवासीलाई लालपुर्जा दिने तयारी गरिएको छ । भूमिसम्बन्धी समस्या समाधान आयोग जिल्ला समितिले पुर्जा वितरण गर्ने भएको हो । जिल्लाका कमलामाई नगरपालिका, दुधौली नगरपालिका, हरिहरपुरगढी गाउँपालिका र घ्याङलेख गाउँपालिकामा लगत संकलन तथा जग्गा नापी कार्य ५० प्रतिशतभन्दा बढी सकिएको समितिका विज्ञ सदस्य नवराज थिङले जानकारी दिए । उनका अनुसार पाँचवटा पालिकामा भूमिहीनलगायतको लगत संकलन तथा जग्गा नापी सुरु गर्ने तयारी छ । आयोगका जिल्लाध्यक्ष कुमारबहादुर कार्कीले समितिको काम नै भूमिहीनको पहिचान र पुर्जा वितरण भएकाले ढिलाइ नहुने जनाए ।"
कागजमै सीमित नहोस् एसिड कानुन,"एसिड आक्रमणका घटना बढेपछि सरकारले यसको बिक्रीवितरणमा कडाइ तथा नियमन गर्न गत असोजमा अध्यादेश ल्यायो । घातक रसायनमाथि जोकोहीको सहज पहुँच रोक्न कानुन ल्याउनु आवश्यक पनि थियो । तर, कानुनी प्रावधानहरूको कार्यान्वयन नहुँदा एसिडको खुला बिक्रीवितरण अझै रोकिएको छैन । न यसको बिक्रीवितरण तथा प्रयोगमा संलग्न हुनेहरूलाई नयाँ कानुनबारे अवगत भएको जस्तो देखिन्छ, न कानुनी प्रबन्धबमोजिम अनुगमन तथा नियमन नै हुन सकेको पाइन्छ । एसिड आक्रमणका घटना भने निरन्तर भैरहेका छन् । उता, राजनीतिक खिचातानीका कारण बन्धकजस्तै बन्न पुगेको संसद्बाट यसलाई पारित गर्ने प्रयत्नसम्म गरिएको छैन । तसर्थ, सरकारले सबैभन्दा पहिले त यो अध्यादेशलाई संसद्बाट पारित गराउने पहल थालेर यसका प्रावधानहरूलाई दीर्घजीवी बनाउनुपर्छ । र, एसिड कानुनबारे पर्याप्त प्रचारप्रसार गरेर यसको कार्यान्वयनमा जोड दिनुपर्छ । कडा कानुन ल्याइए पनि अझै जताततै एसिड बेच्न राखेको पाइन्छ । नियमन र निगरानी अभावकै कारण घातक रसायन आक्रमणका घटना पनि उस्तै छन् । काठमाडौंको महानगरीय प्रहरी वृत्त बौद्धमा मात्रै एक महिनायता यस्ता दुइटा घटनाबारे उजुरी परेका छन् । खुला बिक्रीवितरण मात्र होइन, यस्ता घातक पदार्थको अव्यवस्थित तथा अनियन्त्रित भण्डारणले पनि दुर्घटना निम्त्याइरहेको छ । गत १६ गते शंखरापुर१ स्थित एक दुग्ध सहकारी संस्थाको आँगनमा होली खेल्ने क्रममा दूधको फ्याट नाप्ने सल्फ्युरिक एसिडलाई पानी ठानेर छ्याप्दा ९ र ११ वर्षका दुई बालक र १६ वर्षकी एक किशोरी घाइते भएको घटनाले नै यति घातक पदार्थको भण्डारणमा पनि कति हेलचेक्र्याइँ भैरहेको छ भन्ने देखाउँछ । जबकि, अध्यादेशअनुसार यसको बट्टा वा प्याकेजिङमा खतरा जनाउने चिह्नसमेत उल्लेख गर्नुपर्नेछ, नगरेमा ५० हजारदेखि १ लाख रुपैयाँसम्म जरिवाना वा ३ महिनासम्म कैद वा दुवै सजाय हुने व्यवस्था छ । गत मंसिरमा काभ्रेको बेथानचोक गाउँपालिकास्थित एक दुग्ध संकलन केन्द्रमा पनि अझ हृदयविदारक घटना भएको थियो । खेल्ने क्रममा बियरको बोतलमा राखिएको एसिड भेटेर चलाउँदा शरीरको २५ प्रतिशत भाग जलेका दुई वर्षीय बालकको पछि उपचारका क्रममा निधन भएको थियो । घातक रसायन राख्दा र प्रयोग गर्दा अपनाउनुपर्ने सावधानीलाई बेवास्ता गर्दा निम्तिएका दुर्घटनाका दृष्टान्त हुन् यी । औद्योगिक प्रयोजनका लागि किन्नेले पनि यसको उचित भण्डारण नगर्दा दुर्घटना भैरहेका छन् । गृह मन्त्रालयले चैत २२ मा सूचना जारी गर्दै औद्योगिक प्रयोजनका लागि तेजाब वा अन्य घातक रासायनिक पदार्थ आवश्यक परे पूर्वस्वीकृति लिनुपर्ने जनाएको छ । मन्त्रालयको दायित्व सूचना जारी गरेर मात्रै पूरा हुँदैन, यसको व्यावहारिक कार्यान्वयनमा पनि जोड दिनुपर्छ । त्यसका लागि आवश्यक निगरानी तथा अनुगमन गर्नुपर्छ । यस्ता पदार्थको स्रोत तथा कारोबारको जालोबारे नै सूक्ष्म अध्ययन पनि गर्नुपर्छ । यसअघिका अधिकांश घटनामा पनि पीडकले सजिलै एसिड खरिद गरेको पाइएकाले अध्यादेशका प्रावधानलाई कार्यान्वयन गर्नुको विकल्प छैन । सुलभ बिक्रीवितरण भएकैले आपराधिक मनोवृत्ति भएकाहरूले प्रतिशोध साध्न घातक रसायन प्रयोग गर्न सकेका हुन्, यो पक्षमा सम्बन्धित निकायहरू गम्भीर हुनैपर्छ । सरकारले गत असोज १२ मा तेजाब तथा अन्य घातक रासायनिक पदार्थ (नियमन) सम्बन्धी अध्यादेश२०७७ जारी गरेको थियो । एसिड अपराध गर्नेविरुद्ध कैद र जरिवानालगायत कानुनी प्रावधान हेरफेर गर्न मुलुकी अपराध संहिता२०७४ सहित पाँचवटा कानुनका दफा अध्यादेशमार्फत हेरफेर गरेको थियो । एसिडको निकासी र पैठारी, उत्पादन, भण्डारण तथा बिक्रीलाई व्यवस्थित गर्न छुट्टै अध्यादेश ल्याएको थियो । मुलुकमै पहिलो पटक यस्तो व्यवस्था गरिएको हो । अब संसद्ले पारित नगरेमा संविधानको धारा ११४ अनुसार दुवै सदनको बैठक बसेको साठी दिनपछि यी कानुन स्वतः निष्क्रिय हुनेछन् । त्यसैले एसिड आक्रमणका घटना कम गर्नका लागि हिजो संसद् नहुँदा ल्याइएका अध्यादेशलाई आज प्रतिनिधिसभाको बैठक बस्न थालिसक्दा पनि अघि नबढाउने भूल सरकारले गरिरहनु हुँदैन । कार्यपालिकाले व्यवस्थापिकासितको सम्बन्ध सहज बनाएर यस्ता अत्यावश्यक कानुन निर्माणको बाटो खोल्नुपर्छ । अध्यादेशमा आक्रमणकारीका लागि सजाय बढाइएको छ । अनुमतिबिना एसिड निकासी र पैठारी गरे सम्बन्धित व्यक्तिलाई पनि सजाय तोकिएको छ । प्रयोग र बिक्री तथा उत्पादनसम्बन्धी सर्त पालना नगरेमा उत्पादक तथा बिक्रेता दण्डित हुनुपर्ने व्यवस्था छ । तेजाब वा अन्य घातक रासायनिक पदार्थको बिक्रीवितरणका लागि प्रमुख जिल्ला अधिकारी वा निजले तोकेको जिल्ला प्रशासन कार्यालयअन्तर्गतको अधिकृतले अनुमतिपत्र जारी गर्ने प्रावधान राखिएको छ । यथोचित कार्यान्वयन हुन सकेमा अध्यादेशका यी प्रावधानहरू महत्त्वपूर्ण छन् । यसबाट घातक रासायनिक पदार्थको खुला बिक्रीवितरण तथा सहज पहुँचमा कमी आउन सक्छ । अहिले सुनचाँदी पसलदेखि दूध डेरीसम्म, तामापित्तलका भाँडा बनाउने उद्योगदेखि गाडीको ब्याट्री मर्मत हुने ठाउँसम्म बिनाकार्यविधि एसिडको प्रयोग भइरहेको छ । डिपार्टमेन्टल स्टोरदेखि अनलाइन पसलबाट शौचालय सफा गर्ने वा अन्य नाममा एसिड र एसिडजन्य पदार्थको खुला बिक्रीवितरण भइरहेको पाइन्छ । त्यसैले यसको दुरुपयोग हुनबाट रोक्न कानुनको उचित कार्यान्वयन हुनैपर्छ । त्यसका निम्ति सम्बन्धित सरकारी निकायहरूले अध्यादेश ल्याउँदाकै जस्तो तत्परता र इच्छाशक्ति निरन्तर देखाइरहनुपर्छ । अध्यादेशमा व्यवस्था भएका संयन्त्रहरू पनि त्यही रूपमा सक्रिय हुनुपर्छ । कानुनबमोजिम बन्नुपर्ने वा बनेका समितिहरू नामका लागि मात्र भए, साँच्चिकै कामका लागि हुनुपर्छ । अनि मात्रै, एसिडको गैरकानुनी बिक्रीवितरण र आक्रमण दुवैमा कमी आउन सक्छ ।"
उत्पादनशील उद्योगको पुनर्जागरण,"हार्वर्ड विश्वविद्यालयका प्राध्यापक एवं प्रसिद्ध अर्थशास्त्री डानी रोड्रिकले सन् २०१५ मा प्रकाशित औद्योगिकीकरणको असामयिक अवसान शीर्षक लेखमा खास गरी ल्याटिन अमेरिकी, सबसहारन अफ्रिकाका र अन्य थुप्रै विकासशील देशहरूमा सन् २००० वरिपरिको दशकमा भएको औद्योगिकीकरणको असामयिक अवसानले आर्थिक वृद्धि तथा लोकतन्त्रीकरण प्रक्रियामै प्रतिकूल प्रभाव पारेको तथ्य सप्रमाण उल्लेख गरेका थिए । विकासोन्मुख देशहरूमा भर्खरै स्थापना भएका उत्पादनशील उद्योगहरू त्यो बेला असामयिक रूपमै बन्द हुन थालेपछि जुरो आकारको औद्योगिकीकरण र आर्थिक वृद्धिको स्वरूप पहिलेपहिलेका औद्योगिकीकरणताका झैं उचो रहिरहन सकेन । बरु उद्योगहरू बन्द हुन थालेपछि तिनको चुलिँदै गरेको समृद्धि पनि जुरोबाट ओरालो लागेर पुनः सतहमै पुग्यो । अर्थात्, औद्योगिकीकरणको लहरमा ढिलो प्रवेश गरेका विकासोन्मुख देशहरूको औद्योगिकीकरणमार्फत आर्थिक समृद्धि हासिल गर्ने सपनाको असमयमै अवसान हुन पुग्यो । यद्यपि अमेरिका, दक्षिण कोरियाजस्ता विकसित देशहरूमा पनि उत्पादनमूलक उद्योगको आयु एक पुस्ताभन्दा बढी उच्च विन्दुमा रहिरहन नसकेको अनुभवसमेत छ । खास गरी एक्काइसौं शताब्दीको पूर्वसन्ध्यामा घनीभूत हुँदै गएको भूमण्डलीकरण र खुला बजार नीतिको बाह्य चाप, उत्पादनका साधनहरूको उपयुक्त सम्मिलनको अभाव एवं अलचक श्रम कानुन, पुरानो प्रविधि, पूर्वाधारको न्यूनता तथा प्रतिस्पर्धी क्षमताको अभावजस्ता आन्तरिक अवस्थाले औद्योगिकीकरणमा ढिलो प्रवेश गरेका विकासोन्मुख देशहरूमा सुरु हुँदै गरेको औद्योगिकीकरणमा ब्रेक लाग्न पुगेको देखिन्छ । र, आन्तरिक उत्पादनको अवस्था कमजोर रहन जाँदा यस्ता देशहरू आफ्नो बजारको माग पूरा गर्न आयातमुखी भएको पाइन्छ । नेपालमा पनि सन् १९८०९० को दशकमा स्थापित गार्मेन्ट, कार्पेट, काठजन्य वा इँटाटायल लगायतका उद्योग र कलकारखाना पछिल्लो दशकमा क्रमशः बन्द हुन पुगेका थिए भने, सार्वजनिक क्षेत्रमा स्थापित धेरै उद्योग पनि राज्यले धान्न नसक्दा निजीकरण गरिएका थिए । दुर्भाग्य, निजीकरणपछि पनि सञ्चालित हुन नसकेर तीमध्ये धेरै उद्योग धमाधम बन्द हुन पुगेका थिए, जसका कारण आर्थिक विकासको इन्जिन मानिएको उत्पादनशील उद्योग क्षेत्रको कुल गार्हस्थ्य उत्पादनमा रहेको योगदान सन् २००० मा ९ प्रतिशत रहेकामा क्रमशः घटेर सन् २०२० मा आइपुग्दा ५६ प्रतिशतमा मात्र सीमित रहन गएको छ ।कोभिड१९ ले नराम्ररी थला परेको अर्थतन्त्रलाई फेरि गतिशील बनाउन केकस्तो नीति लिएर अगाडि बढ्ने भन्नेबारे विश्वभरि नै विभिन्न कोणबाट बहस, छलफल र कार्यक्रम अगाडि सारिएका छन् । विकसित देशहरू हरित अर्थतन्त्र, डिजिटल अर्थतन्त्र र समावेशी अर्थतन्त्रको नारा लिएर आर्थिक पुनर्जागरणमा होमिएका छन् । रोजगारी गुमाएकाहरूलाई नगद हस्तान्तरण, उद्योगहरूलाई वित्तीय राहत र सुविधा तथा थप रोजगारीका अवसर प्रदान गर्न व्यापक रूपमा पूर्वाधार निर्माण सुधारमा वित्तीय उत्प्रेरणा प्याकेज पनि ल्याएका छन् । हामीले पनि सहुलियतपूर्ण कर्जा र पुनर्कर्जाजस्ता राहत प्याकेज ल्याएका छौं । तर, हाम्रो र ती देशको अवस्था एकै छैन । कोभिड१९ बाट शिथिल बनेको अर्थतन्त्रलाई पुरानै लयमा फर्काउने र भर्खर मात्र अतिकम विकसित राष्ट्रबाट मुक्त हुने घोषणाका साथ सन् २०३० सम्म मध्यम आय भएको देशमा रूपान्तरित हुने प्रतिबद्धता गरेका छौं । समृद्ध नेपाल सुखी नेपाली हाम्रो राष्ट्रिय विकासको मूल ध्येय हो । त्यसैले पनि हामीले यो बेला केही दूरगामी नीति लिनुपर्नेछ । के उसो भए उत्पादनशील उद्योगहरूलाई पुनर्जागृत गराएर आर्थिक विकास र समृद्धिको राष्ट्रिय आकांक्षा पूरा गर्न सकिएला त ?संकट भनेको रूपान्तरणको अवसर पनि हो । यो बेला कृषि क्षेत्रबाट उब्रेको जनशक्ति स्वदेशकै उद्योगधन्दाहरूमा खपत गर्न सके ? बर्सेनि श्रम बजारमा प्रवेश गर्ने ४ लाख युवाहरूलाई वैदेशिक रोजगारीमा नपठाई नेपालकै उद्योग र कलकारखानामा रोजगारीका अवसर दिन सके ? लघु घरेलु तथा साना उद्योगका माध्यमबाट घरघरमै रोजगारी प्रदान गर्न सके ? निर्यातका तुलनामा तेह्र गुणा बढी भइरहेको आयातलाई स्वदेशी उत्पादनबाट क्रमशः घटाउँदै आत्मनिर्भर अर्थतन्त्र निर्माण गर्न सके ? घोषित औद्योगिक क्षेत्र, उद्योग ग्राम, विशेष आर्थिक क्षेत्र सञ्चालनमा ल्याउन सके ? स्वदेशी कच्चा पदार्थमा आधारित उद्योगहरूलाई प्रवर्धन गर्न सके ? उद्योगहरूमा विदेशी लगानी र नयाँं प्रविधि भित्र्याउन सके ? उत्पादनका साधनहरूको सम्मिलन गराउन सके ? हाम्रा उत्पादनलाई प्रतिस्पर्धी बनाई अन्तर्राष्ट्रिय बजारसम्म पुर्याउन सके ? वास्तवमा, यी यावत् सवालहरूको जवाफ दिन सक्ने सम्भावना उत्पादनशील उद्योगका क्षेत्रमा रहेको देखिन्छ । कुल गार्हस्थ्य उत्पादनमा मात्र ५६ प्रतिशत योगदान रहेका उत्पादनशील उद्योगहरूको योगदान अन्तर्राष्ट्रिय आकलन अनुसार १२ देखि १५ प्रतिशतसम्म पुर्याउन सके आर्थिक विकासमा वास्तवमै दह्रिलो उपस्थिति जनाउन सकिन्थ्यो ।यद्यपि यो त्यति सहज भने अवश्य छैन । मल्लिका शाक्यको सन् २०१८ मा प्रकाशित नेपालमा गार्मेन्ट उद्योगको असामयिक अवसानबारे लेखिएको एउटा उद्योगको मृत्यु शीर्षक पुस्तकमा कसरी बिग्रँदो राजनीति, आन्तरिक द्वन्द्व, अन्तर्राष्ट्रिय व्यापार कूटनीति, मल्टिफाइबर सम्झौता अन्तर्गतको कोटा समाप्ति, ट्रेड युनियनको दबदबा, भारतीय लगानीकर्ताहरूले मात्र फाइदा लिइरहेको भन्ने भ्रमपूर्ण भाष्य र राज्यको बेवास्ताले गर्दा फस्टाउँदै गरेको गार्मेन्ट उद्यम धराशायी भयो भन्ने विश्लेषण छ । शाक्यकै अनुसार, सन् १९९५ ताका हजारभन्दा बढी रहेका गार्मेन्ट उद्योग सन् २००६ सम्म आइपुग्दा शून्यप्रायः भैसकेका थिए । राज्यले प्रयास गरेर बन्द हुँदा थप नोक्सानी पर्ने वर्गमा राखेरै भए पनि थप सुविधा वा संरक्षण दिई जोगाउनुपर्नेमा एउटा राम्रै भविष्य भएको उद्यमको देखीदेखी असामयिक अवसान हुन पुग्यो । नत्र सबै कुरा उस्तै नभए पनि धेरै कुरा उस्तै रहेको बंगलादेशले यस्ता सबै प्रतिकूलता पार गर्दै आज गार्मेन्ट उत्पादन मात्रै वार्षिक लगभग ३० अर्ब अमेरिकी डलरको निर्यात गर्छ । समुद्रसँंग जोडिँदा ढुवानीमा एवं लचिलो श्रम कानुन र कोरियाली वैदेशिक लगानीले अलिक बढी प्रतिस्पर्धी बनाएको भए पनि हामीले पनि यसैभित्र उच्च मूल्य तर कम तौल हुने वस्तुहरू उत्पादन गरेर वा कुनै प्रसिद्ध विदेशी ब्रान्ड भित्र्याएर वा अन्य नेपाली मौलिक उत्पादनको ब्रान्डिङबाट तुलनात्मक लाभको वस्तु पहिचान गरी यो उद्योग जोगाई आर्थिक लाभ लिन सक्थ्यौं, जसमा हाम्रो ध्यान गएकै देखिएन ।राष्ट्रिय योजना आयोगले संयुक्त राष्ट्र संघीय औद्योगिक विकास संघ (युनिडो) को सहयोगमा सन् २०१४ मा प्रकाशित गरेको नेपालमा उत्पादनशील उद्योगको विकास, वर्तमान अवस्था र भविष्यको चुनौती अध्ययन प्रतिवेदनले पनि नेपालको कुल गार्हस्थ्य उत्पादनमा उत्पादनशील उद्योग क्षेत्रको योगदान न्यून भए पनि अरू विकासशील देशहरूमा जस्तै यसको विस्तारले नेपालमा गरिबी निवारण, रोजगारी अभिवृद्धि र आर्थिक समृद्धि हासिल गर्न योगदान गर्न सक्ने निष्कर्ष निकालेको थियो । कृषिले भन्दा उत्पादनशील उद्योगको विकासले धेरै सम्भावना बोकेको र यस्ता उद्योगमा प्रविधि विस्तार, उत्पादनशीलता, पुँजी निर्माण, अतिरिक्त स्रोतको उपयोग एवं कृषिबाट उब्रेको जनशक्तिको प्रयोग, कम लागतमा बढी उत्पादन गर्न सकिने र अन्य बहुआयामिक फाइदाहरू पनि हुने सोही प्रतिवेदनमा उल्लेख छ । उत्पादनशील उद्योगहरूको अतिरिक्त लाभ यिनमा रहने पृष्ठ तथा अग्र सम्बन्ध पनि हो । एक्लै हेर्दा भृकुटी कागज कारखाना घाटामा गएको हुन सक्छ । तर पृष्ठभूमिमा त्यसले उपयोग गरिरहेका बाबियो र परालजस्ता कच्चा पदार्थको उत्पादन, प्रशोधन, त्यसमा प्रयोग हुने प्रविधिको आयात अनि त्यसको ढुवानी आदिले सिर्जना गरेको रोजगारी र आम्दानीको अवसर, उत्पादनपछि अन्तिम उपभोक्तासम्म पुग्दाको मूल्य शृंखला एवं त्यसको आपूर्तिका चरणमा दिएको रोजगारी र आम्दानीको अवसर हेर्ने हो भने राज्यले उद्योगको ब्यालेन्ससिट मात्र हेर्न हुँदैन भन्ने प्रस्ट देखिन्छ ।कोभिड१९ पछिको शिथिल अर्थतन्त्रलाई माथि उकास्न र आर्थिक विकास र समृद्धिका घोषित लक्ष्यहरू हासिल गर्न पनि अर्थतन्त्रको कुनै एउटा क्षेत्रलाई नेतृत्वदायी क्षेत्रका रूपमा प्रस्तुत गरेर आर्थिक रूपान्तरणमा अगाडि बढ्नुपर्छ । माथि नै चर्चा गरिए अनुसार त्यस्तो नेतृत्वदायी भूमिका खेल्न सक्ने प्रबल दाबेदार उत्पादनशील उद्योगको क्षेत्र देखिन्छ । हामीले चीन, भारत वा बंगलादेशले जस्तो ठूलो मात्रामा कम मूल्यमै उत्पादन र प्रतिस्पर्धा गर्न नसकौंला, तर नेपाली ब्रान्ड प्रवर्धन गरेर वा उच्च मूल्यका ढुवानी लागत कम लाग्ने वा कम तौल हुने खालका वस्तुहरू उत्पादन गरी विदेशी बजारमा बेच्न सकिन्छ । काठमाडौं विमानस्थलबाट कुनै व्यापारिक कार्गोबिना नै रित्तो फर्कने हवाइजहाजहरूको पेटभरि पारेर पठाउन पनि सकिन्छ । फिजीजस्तो सानो देशको उत्पादन फिजी वाटर संसारमै उच्चकोटिको पानीमा गनिन्छ र उच्च मूल्यमा बिक्री भैरहेछ । हामीले हिमालको कञ्चन पानीको मात्रै ब्रान्डिङ गर्ने सके बजार कति पाइन्थ्यो होला ! हामीमध्ये कमैलाई थाहा होला, डा सन्दुक रुइतको उत्पादन आँखामा राख्ने कन्ट्याक्ट लेन्स अहिले सानो मात्रामा भए पनि लगभग ६० देशमा निर्यात भइरहेछ । यसलाई थप के सहयोग चाहिने हो, सो उपलब्ध गराएर निकासी प्रवर्धन गर्न सके ? जापान एयरलाइन्सको बिजनेस क्लासमा नेपाली चिया खुवाइन्छ, जसको जापानकै पाँचतारे होटलहरूमा उच्च माग रहेको तर माग अनुसार उपलब्ध गराउन नसकिएको निजी उद्यमीहरूको भनाइ छ । नेपाली कफीको हाल पनि उस्तै छ! उच्च माग हुँदाहुँदै पनि यथोचित मात्रामा प्रवर्धन गर्न सकिएको छैन । नेपाली हस्तकला उत्तिकै सम्भावनाको उत्पादन हो । केही वर्षयता नेपाली जुत्ताचप्पल पनि एउटा सम्भाव्य ब्रान्डका रूपमा अगाडि बढिरहेछ । क्लिन्कर नेपालमै बन्ने भएपछि सिमेन्टमा आत्मनिर्भर भइएको छ । यी केवल प्रतिनिधि उदाहरण मात्र हुन् । र यिनले के बताउँछन् भने, नेपालमा उत्पादनमूलक उद्योगहरूको माध्यमबाट उत्पादकत्व, रोजगारी र आयआर्जन बढाउन सकिन्छ! यो क्षेत्रको प्रवर्धनबाट आर्थिक रूपान्तरणमा फड्को मार्न सकिने सम्भावना पनि उत्तिकै छ ।खासमा उत्पादनशील उद्योग क्षेत्रको सम्भावना केलाउँदा त्यस क्षेत्रमा संस्थागत, नीतिगत, कानुनी, पूर्वाधार र बजारजस्ता आधारशिला निर्माण भएको छ कि छैन भन्ने पनि हेर्नुपर्ने हुन्छ । निजी क्षेत्रको तत्परता र भोक, बढ्दो आन्तरिक माग तथा छिमेकमै उपलब्ध ठूलो बजार, नेपालको भौगोलिक र प्राकृतिक विशेषता, मौलिक पहिचान र तुलनात्मक लाभको अवसर आदि सबैले उत्पादनशील उद्योगलाई प्रवर्धन गर्ने प्रशस्त आधारशिला रहेको र यो क्षेत्रको नेतृत्वदायी पुनर्जागरणले आर्थिक समृद्धि हासिल गर्न सकिने पर्याप्त सम्भावना देखाउँछ । कोभिड१९ पछिको अर्थतन्त्रको पुनर्निर्माण र नेपालको दिगो समृद्धिका लागि पनि सन् २००० को वरपर असामयिक अवसान ब्यहोरेको उत्पादनशील उद्योग क्षेत्रको पुनर्जागरण गर्नु उत्तम विकल्प देखिन्छ । यसमा थप बहस र मन्थन पनि होस् ।मरासिनी महालेखा नियन्त्रक हुन् ।"
वर्ष २०७८ को गन्तव्य अनिश्चित,"प्रथमतः २०७७ सालमा राजनीतिक असफलता हेर्न बाध्य हुनुपर्यो । नेकपा एउटै दल रहेको बेलादेखि भित्रभित्रै सल्केको राप कसैले भुलेको छैन । तीन पूर्व र एकजना बहालवाला प्रधानमन्त्रीसमेतको छत्रछायामा गठित बृहत् कम्युनिस्ट नेतृत्वबाट मुलुकको रूपान्तरण हुने अपेक्षा सबैमा थियो । दुर्भाग्यवश, स्वार्थी नेताहरूले वाद, सिद्धान्तजति रद्दीको टोकरीमा मिल्काइदिए । सहयोद्धा, क्रान्तिका सहयात्री र एउटै कम्युनिष्ट सिद्धान्त बोकेर हिंँडेको नेतृत्वबीच क्रोध र प्रतिशोधको ज्वालाले सीमा नाघेको, अपशब्दद्वारा विषवमन भएको अनुभव हामी सबैले गर्यौं । अन्य क्षेत्रमा बढेको निराशा उत्तिकै छ ः प्रकृतिको दोहन, माफियाको ताण्डव, हत्या, हिंसा, बलात्कार, आत्महत्याका घटनाले उग्ररूप लिएको हेर्न बाध्य हुनुपर्यो । विकृत राजनीतिमा सुधार नहुँदा निजामती सेवा, शिक्षण संस्था, पत्रकारिता, मुलुकभर छरिएर रहेका आर्थिक, सामाजिक संघसंस्था सबैतिर यसको पकड अरु मजबुत भएको महसुस गरियो । आर्थिक क्रियाकलाप ठप्प हुँदा रोजगारीको अवसर कतै मिलेन । दिन दुई गुणा, रात चार गुणाको हिसाबले मूल्यवृद्धि हुँदा पनि प्रतिपक्षी दल, भ्रातृ संगठनहरू चुइँक्क बोलेको सुनिएन । प्रादेशिक सरकारले विकासमा सिन्को नभाँच्दा फेरि काठमाडौं उपत्यकालाई नेपाल ठान्न थालियो । प्रदेशका मुख्यमन्त्रीहरूको निम्ति काठमाडौंमा आवास गृह बनाउने योजना बन्नु त्यसैको प्रतिविम्ब होइन र ? उपत्यकाको अस्तव्यस्तता, जनसंख्याको चाप, देशभरि फैलिएको डढेलो, विश्वमै प्रदूषित सहरको रूपमा काठमाडौंको बदनाम भएपछि स्वाभिमानी नेपालीको शिर झुकेको छ । प्रधानमन्त्री केपी ओलीले २०७७ सालमा एकपटक मात्र सिंहदरबार टेकेको विषय भाइरल हुनु, प्रतिनिधिसभा विघटन गरी प्रतिगमनको बाटो रोजेर मुलुकलाई अन्धकारतर्फ धकेल्नु मुलुककै निम्ति दुर्भाग्यपूर्ण विषय हुन् । शीर्ष नेतृत्वकै कारण यतिबेला कम्युनिष्ट पंक्ति भुतभुतेको जलनले छटपटाइरहेको छ । २०७८ सालमा आइपुग्दा अनिश्चित राजनीतिक गन्तव्यतर्फ बामे सर्न लागिरहेको छ, विषाक्त धूवाँमा रंगबंगिँदै अस्तित्व खोजिरहेको छ । भुवनेश्वर शर्मा, चन्द्रागिरि२, काठमाडौंवर्ष २०७७ ले बिदा लिइसक्यो । यो वर्ष नेपालीका लागि सम्पूर्ण रूपले असफल भएको छ । २०७७ लाग्दै गर्दा कोरोना महामारी सुरु भयो । यसैको सेरोफेरोमा सुरु भएको नेकपाको अन्तरकलहले प्रधानमन्त्री ओलीलाई झन् उद्दण्ड बनायो । उनले मुलुक स्वेच्छाचारी ढंगले सञ्चालन गरे । भ्रष्टाचारीलाई सरकारले संरक्षण गरिरह्यो । मन्त्रीहरूलाई नै महामारीका लागि स्वास्थ्य सामग्री किन्दा भ्रष्टाचारको आरोप लाग्यो । प्रधानमन्त्री ओलीले प्रतिनिधिसभा नै विघटन गरे, यो कदमको विरोध गर्न आमनागरिक, नागरिक समाजका अगुवाहरू सडकमा ओर्लिए । सर्वोच्च अदालतले प्रतिनिधिसभा पुनःस्थापना गर्दियो । तर, बिउँतिएको प्रतिनिधिसभाले अहिले कामै गर्न सकेको छैन । कोरोना महामारी नियन्त्रणका प्रयासहरू सरकारबाट भए पनि त्यसले मूर्तरूप लिन सकेन । लकडाउनका कारण थिलथिलो परेका जनता अझै लयमा फर्केका छैनन् । कोरोनाको नयाँ भ्यारियन्ट नेपालसम्मै आइपुगी सक्यो । यस्तोमा सरकार झनै सक्रिय भएर जनहितमा काम गर्नुपर्ने हो, तर त्यसो हुन सकेको छैन । २०७८ सालले प्रधानमन्त्री ओली लगायत अन्य शीर्ष नेताहरूलाई म र मेरो दलभन्दा माथि देश र जनता छन् भन्ने सद्बुद्धि देओस् । रामकृष्ण बराल, जोरपाटी५, काठमाडौंििनयाँ वर्ष २०७८ हरेक नेपालीको मनमनमा उदाएकी छिन् । नयाँ वर्षमा नौलो बहस गर्न पाइयोस्, सकारात्मक सोचले नयाँ वर्षलाई थप ऊर्जावान बनाओस् भन्ने चाहना मान्छेमा हुनु स्वाभाविक पनि हो । अघिल्लो नयाँ वर्ष एक प्रकारको कुण्ठा, पीडा र त्राहिमाममा घरभित्रै मनाउनुपरेको स्मरण सबैको मनमा ताजा भैरहँदा कम्तीमा २०७८ को चीरप्रतीक्षा पूरा भएको छ । राजनीतिक विचलन, सरकारी उदासीनता, भ्रष्टाचारको महामारी, इमान र नैतिकताको खडेरी, स्वेच्छाचारिताले शिखर चुम्दै गरेको सन्दर्भमा नेपाली जनताले नयाँ वर्षका नाममा सकारात्मक सोच र शैलीको आयात कहाँबाट र कसरी गर्ने भन्ने बारेमा बहस चल्दै गर्ला । नयाँ वर्षको स्वरूप नयाँ हुँदैन, न त नयाँ रंग र तरंग नै हुन्छ । केवल मान्छेको मनले स्विकारेका नवीन सोच र शैलीलाई नयाँ वर्षले धरातलमा ल्याइदिने हिम्मतसम्म बोकेको हुन्छ । नयाँ वर्षको आगमनसँंगै बिरुवामा नयाँ पालुवा पलाउनुलाई स्वाभाविक मानिन्छ । नयाँ वर्षले मान्छेका आशा र भरोसालाई समेत बिरुवामा पलाएका पालुवाजस्तै स्वाभाविक रूपमा स्थापित गर्न किन सकेको छैन ? हाम्रा आशा र भरोसालाई हरेक नयाँ वर्षले किन कैद बनाउँदै गएको छ ? हामीलाई किन गन्तव्यहीन यात्रामा नयाँ वर्षले धकेलिरहेको छ ? नयाँ वर्षको कहालीलाग्दो आगमनसँंगै आशाका किरण खोज्न हामी कहाँ जाने ? बेइमान राजनीतिक चरित्रको खाडलभित्र जकडिएका हर नेपालीले राजनीतिभन्दा माथि उठेर इमानका साथ सोच्ने बेला आएको छ । नयाँ वर्षले हाम्रा सन्ततिका लागि उमंग र उत्साह बोक्न सकोस् भन्नका लागि नैतिकहीन नेताका चरित्रविरुद्ध गोलबद्ध हुने बेला आएको छ । कम्तीमा २०७९ नेपाली जनताले छाती फुकाएर मनाउन पाऊन् । उत्तम पुडासैनी, जोरपाटी, काठमाडौं"
गणितीय राजनीतिको सुरुवात,"लगभग दुई तिहाइको ओली सरकार असफल भएपछि फेरि अंकगणितीय राजनीति सुरु भएको छ । कसको नेतृत्वमा सरकार बन्ने भन्नेमा दलहरू लागेका छन् । जसपाका उपेन्द्र यादव र बाबुराम भट्टराई शेरबहादुर देउवालाई प्रधानमन्त्री बनाउन राजी छन् । कांग्रेस र माओवादी केन्द्र मिल्दैमा सरकार गठनका लागि सिट संख्या पुग्दैन । त्यसका लागि जसपाको सहयोग अनिवार्य छ । जति राजनीतिक संकट बढ्यो, त्यति नै अराजकता बढ्छ । दलहरूले विवेक प्रयोग गर्न नसक्दा दुई तिहाइको सरकार भंग भयो, अब बन्ने सरकारले पनि राजनीतिक निकास देलाजस्तो लाग्दैन । जुनै व्यवस्था ल्याए पनि जनताले कहिल्यै राहत महसुस गरेनन् । व्यावस्था फेरियो, तर नेताहरूको सोचविचार फेरिएन । मै खाऊँ, मै लाऊँ भन्ने सोचले राजनीति बन्धक बन्यो । सुविधाजति सबै नेतालाई ऋणजति जनतालाई के यसैका लागि लोकतन्त्र ल्याएको हो ? जनताले राजनीतिक समस्याबाट कहिले छुटकारा पाउने ? जनताले राजनीतिक दलहरूलाई सधैं विश्वास गरे तर उनीहरूले जहिल्यै धोका दिए । सहमतिको सरकारले काम गर्न सकिएन भनेकाले जनताले बहुमतको सरकार बनाउने अवसर दिए । त्यसलाई वास्तै नगरी संसद् नै भङ्ग गरियो । दलहरू राष्ट्र र जनताप्रति बफादार छैनन् भन्ने एउटा उदाहरण हो, यो । दलहरू आफ्नो स्वार्थका लागि मात्र राजनीतिमा लागेका छन् भन्ने प्रस्ट देखिन्छ । एमाले सरकार र प्रतिपक्ष दुवैतिर छ । संसारमै यस्तो काहीं छैन, अनि यस्ता नेताहरूबाट के नै आस गर्न सकिन्छ र ! पुरुषोत्तम घिमिरे, जोरपाटी, काठमाडौं"
कांग्रेस चुनावको तयारीमा,"पुस ५ मा प्रधानमन्त्रीले संसद् विघटन गरेपछि सत्ताधारी समूहले सर्वोच्च अदालत र निर्वाचन आयोगलाई प्रभाव पार्ने गरी विरोध गर्दै आम हड्तालसम्मका आन्दोलन र शक्ति प्रदर्शन का कार्यक्रम सम्पन्न गरेका हुन् । त्यो अवस्थामा नेपाली कांग्रेसको पौडेलसिटौला समूह केही बहकिए पनि सभापति शेरबहादुर देउवाले संयमित भएर, अदालतमा विचाराधीन मुद्दामा केही बोल्नु हुँदैन, फैसला जेजस्तो आए पनि स्वीकार्नुपर्छ भनेका थिए । सर्वोच्चको फागुन ११ को संसद् भंगउपर परेको रिटको सदर र फागुन २३ को नेकपा एमालेमाओवादी केन्द्र एकता भंगको फैसलापछि पनि कांग्रेस सत्ता समीकरण मिलाएर सरकारमा सहभागी हुने प्रयासमा त्यति सक्रिय देखिएन । दुई तिहाइ नजिकको कम्युनिस्ट सरकारले स्वार्थ र सत्तामा मच्चाएका उद्दण्डताबाट कुनै पनि नेपाली अनभिज्ञ नहोलान् । अझै पनि पुष्पकमल दाहाल समूह राजीनामा माग्ने तर अविश्वासको प्रस्ताव राख्न नसक्ने अनि प्रधानमन्त्री ओलीले विश्वासको मत फिर्ता लिइहाल भनेर चुनौती दिइरहेका छन् । मन नमिले पनि फाइदाका कारण छुट्टिन नसकेको अवस्था हो, यो । चुनाव आउन धेरै समय बाँकी छैन । दाहालको असली परिचय सबैसामु प्रस्ट भएको हुँदा, अन्य पार्टीसँग चुनावी सहकार्यका लागि विश्वासको वातावरण बन्न सक्ने अवस्था पनि छैन । त्यसैले विश्वासको मत फिर्ता लिनासाथ आगामी चुनावमा आफ्नो अवस्था झनै दयनीय हुन्छ भन्ने बुझेका दाहाल अझै पनि हामी नमिली दुवैको अवस्था राम्रो हुँदैन भनेर अन्तिमपटक ओलीसँग सहकार्य गर्ने मनस्थितिमा होलान् । नयाँ सरकार बन्न कांग्रेस, माओवादी केन्द्र र जसपा मिल्नुपर्ने हुन्छ । उता सरकार टिकाउनका लागि जसपाका १७ सांसद हुनासाथ बहुमत पुगिहाल्छ । यसरी नयाँ सरकार बनाउनभन्दा यही सरकारलाई टिकाउन सजिलो देखिन्छ । कसैगरी नेपाली कांग्रेसले सरकार बनाउन सके पनि कम्युनिस्टले अस्तव्यस्त पारेको देशको अवस्था तत्काल सुधार्न सकिने अवस्था छैन । त्यसैले उसले अब चुनावको तयारीमा आफ्नो स्पष्ट कार्ययोजना बनाउनेतिर लाग्नुपर्छ । कमला राजभण्डारी, सिर्जनानगर, भक्तपुर"
रित्तो हात फर्किनेहरूको देश,"महामारीको आगो सल्कियो । सरकार र समाजले पनि कुवा खन्न सुरु गरे । लोकआहानमा त कुवा खनेपछि पानी पनि निस्किन्छ, तर महामारीको डढेलो लागेपछि खनेको कुवाबाट पानी निस्किएन । त्यसैले निकट अतीतमा भोगेको आशंकित र आतंकित कालखण्डबाट हामीले पाठ सिकेनौं । यतिखेर हामी दुई लकडाउनको माझ उभिएका छौं ।देहातमै चलेको अर्को कहावतले भन्छ घोडालाई कसरी अघि बढाउने भनी थाहा नभएको घोडसवारलाई घोडाले लडाइदिन्छ । महाव्याधि कोरोनाको कहरले दुनियाँ आतंकित छ । यससँंग जुध्ने शैली भने विभिन्न मुलुकको फरकफरक रह्यो । लोकतन्त्र हुनु र नहुनुले जीवन र समाजको प्रकृति र गति फरक हुन्छ । जहाँं लोकतन्त्र संविधानमा त अंकित छ, तर शासकको चरित्र लोकतान्त्रिक छैन, त्यहाँंका निर्वाचित शासक महामारीसंँग जुध्न युद्धकै मनोविज्ञानमै रहे । यस्ता शासकहरू युद्धको उन्मादी परिवेश निर्माण गरेर आफ्नो सत्ता तन्काउन खोज्छन् । महामारीको त्रासदीलाई समेत राष्ट्रवाद उमार्ने उर्वर अवसर ठान्छन् । युद्धउन्माद खडा गर्न मुलुकभित्र वा बाहिर एउटा कृत्रिम शत्रु खडा गर्छन् । एउटा आवेगलाई लय हालिदियो अनि त्यसबाट सञ्जीवनी पायो !पछिल्लो लकडाउन सकिनेबित्तिकै उही स्वाभाविक लय समातियो । त्यही जीवनशैली, उही पर्यावरणनदीपहाड विरोधी विकास, उस्तै भेदभाव, माटाको विषकरण, श्रमिकहरूको उस्तै शोषण, उही कट्टरता, लैंगिक हिंसा । आज मधेसमा जुड शीतल मनाइँदै छ । प्रकृतिप्रति कृतज्ञताको पर्व हो यो । प्रकृतिसँंग मैत्री सम्बन्ध राखेर जिउने कला सिक्ने पर्व हो यो । यो पर्व मनाइरहँदा फेरि कोरोना संक्रमण फैलिँदै जाने त्रास भुइँतहमा व्याप्त छ । नूतन वर्षलाई अभिनन्दन र आलिंगन गर्नसमेत आमजनमा अन्योल देखिएको छ । राज्यमा प्रकृतिका संकेतहरू बुझ्ने थोरै मात्र क्षमता बांँकी रहेको भए पनि विकासको मौलिक शैली अपनाइन्थ्यो होला । दुर्भाग्य, नेपाली सत्ताले कहिल्यै न आफ्ना नागरिकलाई बुझ्न सक्यो, न त आफ्नो भूगोलको विशिष्टतालाई नै । यहांँको जैविक विविधता एवं प्राकृतिक परिवेशबारे सत्तामा अपेक्षित सचेतना पाइएन । नेपालको जनसांख्यिक बनोटमा जुन विविधता र विशिष्टता छ, त्यही अनुसारको जैविक प्रजातिको विविधता छ । भनिन्छ, भैंसीलाई सिङ भारी हुँदैन । प्रकृतिसंँग सहवास गरेर बाँंच्ने संरचना बनाउनाले नै नेपालीजनको अस्तित्व सुरक्षित रहन सक्छ । तर सरकारी प्रयास त्यस दिशातर्फ लक्षित देखिएन । त्यसैले फर्किएको त्रासदी झन् भयानक देखिँदै छ । फर्किएको कोरोना संक्रमणले राज्य र समाजका एकएक कमजोरी उजागर गर्दै छ ।महासंकटबाट बाँचेको समाजले फेरि नवीन सपना बुन्न सुरु गर्छ । आर्थिक, राजनीतिक, सांस्कृतिक लगायत जातीय, लैंगिक, वर्गीय सुधारले केही व्यक्ति, तप्का, समूह आदिको ध्यानाकृष्ट गर्छ र सो अनुरूपको कर्म गर्न प्रेरित गर्छ । भुक्तभोगीहरूलाई आफ्नै पीडाले पनि आफूलाई सुधार्न त्यस्तो परिस्थिति र प्रेरणा दिन्छ । असल प्रयत्नहरूबाट बढिया विचारहरू निस्कन्छन् । अनि बढिया विचारबाट बढिया काम । महामारीले हामीलाई कति क्षति पुर्यायोभन्दा पनि यसले हामीलाई के सिकायो भन्नेचाहिँ महत्त्वपूर्ण हुन्छ । यसले दिएको पाठ हाम्रा नीतिहरूमा कतिको अनुवाद भयो ? हाम्रै पारम्परिक ज्ञान, वैज्ञानिक दृष्टिप्रतिको विश्वास डग्दा त्यो कतिको खतरनाक सिद्ध भयो ? के हामीले स्वास्थ्य को आफ्नै परिभाषा रच्न सक्यौं ? समाजको स्वास्थ्य अवस्था उँभो लाग्दा शिर पनि ठाडो हुन्छ । शिर ठाडो पार्ने व्यवस्थाको गरिमा उच्च बन्छ । तर हाम्रो हिँडाइले वर्तमान र भविष्यलाई व्यंग्य गर्दै छ । स्वास्थ्य त्यो स्थिति हो, जहांँ कुनै पनि व्यक्तिलाई गुणात्मक दृष्टिले राम्रो पर्यावरण, खाद्य सुरक्षा, सीप अनुसारको आजीविका, श्रमको सम्मान, आधारभूत सार्वजनिक स्वास्थ्यसेवा उपलब्ध भएको हुन्छ । उत्तम स्वास्थ्य आफैं पनि मूलतः राज्य र समाजले सञ्चालन गर्ने व्यवस्था हो ।के राज्यले आफ्नै नागरिकहरूको स्वास्थ्यको उपेक्षा गरिरहेको छ ? कृत्रिम राष्ट्रियताको उभारले हामीलाई कतै पनि पुग्न दिँदैन । त्यसले सत्तारूढ दलपोषित केही समूहलाई तात्कालिक लाभ त देला, तर त्यो जमात पनि महामारीको लहरबाट अछुतो रहन सक्दैन । महामारीबाट जोगिन सत्याग्रह चाहिन्छ । यहाँं सत्याग्रहलाई नयाँ ढंगले बुझ्नुपर्छ । यस भाइरसबाट मान्छे तब मात्र जोगिन्छ, जब ऊ सग्लो सत्यसंँग परिचित हुन्छ । अर्थात्, उसले त्यो प्राकृतिक र राजनीतिक असन्तुलनबारे थाहा पाउँछ, जसका कारण यो भाइरसले सक्रिय हुने मौका पाउँछ । ज्यादा सुरक्षित, ज्यादा शान्तिपूर्ण र व्यवस्थित समाजको निर्माण चटके तौरतरिकाबाट हुनै सक्दैन ।तीन महिनामै रित्तो हात फर्किनुपर्यो, फेरि बढ्यो जोखिम जस्ता समाचार शीर्षकहरूले हाम्रो धरातल देखाउँंछन् । भय र भोक मानव स्वभावको लक्षण हो । यो दुइटैले ऊर्जा र नवनव आविष्कारका लागि प्रेरित गर्छन् । विगतमा लकडाउन एउटा त्रासदी छल्न गरिएको थियो, त्यतिखेर पनि भुइँतहमा अनेकौं समस्या देखिएका थिए । स्थिति फेरि जटिल हुँदै छ । मुलुक बाहिर रोजगारीका लागि गएकाहरूको लर्को सीमानाकाहरूमा देखिँदै छ । संकटका माझ जोखिम मोल्दै कसैले किन सीमा नाघ्यो ? के उसको थातथलोमा अवसरहरू खडा थिए ? सोझो कुरा हो गाउँले अवसर नदिएकाले कोही पलायन भए । यसपटक फर्किंदा थातथलोमा कस्तो तयारी छ ? संक्रमण सघन भयो भने सुरक्षा र आत्मीयता खोज्न मुलुकभित्रकै एक ठाउँबाट अर्को ठाउँसम्म पैदल मार्चपास हुन्छ कि हुँदैन ? सहरी क्षेत्रको मनोविज्ञान कस्तो छ ? समस्या गहिरिँदै गयो भने भय, भोक र गरिबीले अनेकौं विसंगति खडा गर्न सक्छ । नेपाल असन्तुलित परिस्थितितर्फ लम्किँदै छ । बहुतहका सरकारहरू मूकदर्शक भएर बस्न मिल्दैन ।ग्रामीण अर्थव्यवस्थाको कुरा चल्दा केवल खेत र खेतीको चित्र खडा हुन्छ । जबकि गाउँंमा ठूला उद्योगहरूका तुलनामा ज्यादै विकल्प र विविधताहरू छन् । स्थानीय सरकारहरूको समन्वयमा विगतमा गरिनुपर्ने कामहरू गर्नगराउन सकिएन । थातथलो छाडेर कमाउन जानेहरूसँंग कस्तो श्रम र सीप छ, त्यसलाई त्यहीँ वरिपरिको क्षेत्रमा कसरी संलग्न गराउन सकिन्छ, त्यसतर्फ गम्भीर भइएन । जो जहांँबाट आफ्नो थातथलोमा रित्तो हात फर्किंदै छन्, तिनीहरू फगत समाचारका विषय होइनन् । आगतमा हुन सक्ने भोकमरीको पूर्वसंकेत हो यो । राज्यले आफ्ना संरचनाहरूको मर्मतसम्भार तथा शैलीसोचमा सुधार गर्न सकेन भने यसपटक हामी उम्किन नसक्ने भुमरीमा पर्छौं ।एक छन् पूर्वराजा ज्ञानेन्द्र शाह जो मुलुकभित्र त बडा चिन्ताहरू सुनाउने गर्छन्, तर यस्तो बेला शाही स्नान गर्न भारतको हरिद्वार पुग्छन् । राजतन्त्र र जनहित संँगसँंगै हिँड्न सक्दैनन् । यो तथ्यलाई उनको विगतको कर्मले पनि स्थापित गरिसकेकै छ । धर्मको आवरणमा शक्ति आर्जन गर्न जहाँ पनि दण्डवत् गर्न पछि नपर्ने तर देशभक्तिको सन्देश पनि दिइरहने, यो कस्तो प्रवृत्ति हो ? उसो त पूर्वराजासँंग अपेक्षा गर्नु बेकार हो । तर देशको दोहन गरेर आर्जिएको पैतृक सम्पत्तिको उनले रचनात्मक प्रयोग गर्न सक्थे भन्नेहरू पनि छन् । भारतमा समेत कैयौं पूर्वराजा यस्ता छन् । यो संगीन प्रश्नको उत्तर खोज्ने प्रयत्न भएकै छैन । त्यसै गरी यतिखेर प्रधानमन्त्री कोषको पारदर्शिता आवश्यक छ ।पछिल्लो पटक सीमाञ्चल सम्बन्धलाई बेवास्ता गरियो । परिणामतः लामो समयसम्म नागरिकहरूलाई स्वदेशभित्र छिर्न निकै मुस्किल पर्यो । यसपटक फेरि सीमानाकाहरूको कथा बाहिरिँदै छ । त्यहाँं सीमा सिल गर्नुभन्दा पनि दुई मुलुकका संघीय सरकारहरूले सीमावर्ती प्रादेशिक सरकारहरूबीच समन्वयको नीति लिए आउने वा फर्किने दुवैले राहत पाउन सक्छन् । सीमा सिल गर्नु समाधान होइन, त्यो त संकट खडा गर्ने उद्यम हो ।फर्किएको कोरोनाले हामीले केही मौलिक कुराहरूमा ध्यान दिनुपर्ने परिस्थिति निर्माण गर्दै छ । श्रमिक र गरिब मात्र यसको निसानामा छैनन् । यो भाइरसले भेदभाव गर्दैन । यसले मान्छेको जीवनशैली र दैनिक गतिविधिहरूबाट पारिस्थितिकी तन्त्रलाई समेत प्रभावित पारेको छ । कोरोनाले एउटा अवसर दिएको छ, जीवनशैली र विकासको परिभाषामा आमूल परिवर्तन ल्याउन । ओली सरकार त राजनीतिक स्थिरता भन्ने नाराको बेसार छर्किनमा यति लिप्त छ, भुइँमान्छेहरूका सुसेली ओझेल परिरहेका छन् । आफैंले आन्तरिक राजनीतिमा ध्रुवीकरण खडा गर्ने, प्रतिपक्षको तेजोवध गर्ने, संसद्लाई संवादको थलो बन्न नदिने, अवैज्ञानिक विचारहरू पस्किने र तिनलाई पूर्ण सत्य मान्ने पालित भक्तहरूको फौज राख्ने निर्वाचित शासक रहिरहेसम्म रित्तो हात फर्किनेहरूको नियति फेरिनेछैन ।"
तपाईंलाई पनि परेको छ कि लाखौंको चिट्ठा ?,"विराटनगर११ स्थित एउटा उच्च माविमा विज्ञान संकायमा पढ्दै गरेकी सिर्जना राईलाई केही साताअघि ह्वाट्सएपमा तपाईंलाई २५ लाख भारुको चिट्ठा परेको छ भन्दै उनको फोटोसहितको संक्षिप्त जानकारी आयो । उनले यसबारे परिवारलाई सुनाइन्, तर कसैले पत्याएनन् । यसरी केही दिनसम्म लगातार चिट्ठाको रकम छुटाउन २५ हजार भारु बुझाउनुपर्छ भनियो । घरपरिवारले नपत्याए पनि सिर्जनालाई कताकता हो कि भन्ने लागेको थियो । तर, उनका बुवाले यस्ता कुरा पत्याउनुको साटो नजिकैको प्रहरीचौकीमा खबर गरे । त्यसपछि प्रहरीले यस्ता घटना अन्यत्र पनि भइरहेको बतायो । अचेल सिर्जनाले त्यस्ता सन्देशबारे वास्ता गर्न छाडेकी छन् ।दुई वर्षअघि सोही वडाका गाडी सहचालक सुरज सहनीलाई अज्ञात भारतीय नम्बरबाट तपार्इंलाई टाटा सुमो परेको छ र कागजात मिलाउन रकम जम्मा गर्नुपर्छ भन्ने सन्देश प्राप्त भो । हो न हो भन्दै सुरजले घरपरिवारलाई थाहै नदिई पटकपटक गरी २२ हजार भारु पठाइदिए । पैसा जम्मा गरेको महिनौं बितिसक्दा पनि उताबाट सम्पर्क नगरिएपछि मात्र सुरजले आफू ठगिएको पत्तो पाए ।के गाउँ, के सहर, को हुनेखाने, को हुँदाखाने, आधुनिक सूचना प्रविधिमा सबैको सहज पहुँच हुन थालेयता साइबर अपराधका यस्ता घटनाहरू बाहिरिन थालेका छन् । पछिल्लो समय किशोरकिशोरीलाई मात्र हैन, गृहिणी र कामकाजी महिलालाई पनि साइबर अपराधीहरूले विभिन्न उपाय अपनाई ठग्ने प्रयास गरिरहेका छन् । पहिलेपहिले अज्ञात नम्बरबाट सम्पर्क गरी ठगी गर्ने कतिपय साइबर अपराधीहरूले पछिल्लो समय भ्वाइस मेल पठाउन थालेका छन् । केही दिनअघि मेरो विद्यालयमा अध्यापन गर्ने सुनिता राईलाई अज्ञात व्यक्तिले हिन्दी भाषामा तपाईंलाई ५० लाख भारुको चिट्ठा र १० तोला सुन परेको छ भनी भ्वाइस मेल पठाए । यद्यपि उनले उक्त कुरा पत्याएकी छैनन्, बरु अरूलाई पनि ती अज्ञात मानिसले पठाएको भ्वाइस मेल सुनाउने गरेकी छन् ।अचेल साइबर अपराधीहरूले जोकोहीलाई निसाना बनाउन थालेका छन् । लकडाउन अघिसम्म यस्ता घटना फाट्टफुट्ट जनसमक्ष आउँथे, तर पछिल्लो समय यस्ता अपराधहरू ह्वात्तै बढेका छन् । लकडाउनमा अधिकांश विद्यालय र क्याम्पसहरूले अनलाइन कक्षा थालेयता सामाजिक सञ्जालमा विद्यार्थीहरूको सहजै पहुँच हुन थालेको छ । अहिले उनीहरूलाई लक्षित गरी साइबर अपराधीहरूले ठगीका नयाँनयाँ उपाय खोजिरहेका छन् ।गाउँघरको के कुरा, सहरबजारका अधिकांश व्यक्ति पनि साइबर अपराधबारे अनभिज्ञ छन् र आफू साइबर अपराधीको निसानामा परे कहाँ, कसलाई, कसरी उजुरी गर्ने भन्ने आधारभूत ज्ञानको कमीले अधिकांश घटना जनसमक्ष आउँदैनन् । सर्वसाधारणमा यसबारेको आधारभूत ज्ञान नहुँदा अपराधीहरूको मनोबल बढ्दै गएको देखिन्छ । पछिल्लो समय कतिपय साइबर अपराधीहरूले भारतीय फोन नम्बर प्रयोग गरी सर्वसाधारणलाई ठग्न थालेका छन् । यसलाई रोक्न हाम्रा साइबर अपराधसम्बन्धी कानुन अपर्याप्त देखिएको छ ।सञ्चार माध्यमहरूमा साइबर अपराधका घटनाहरू बेलाबेला आउने गरे पनि कुनै अपरिचित व्यक्तिले आर्थिक प्रलोभन देखाई ठगी गर्दै आएका अपराधीहरू समातिएको समाचार भने विरलै आउने गर्छन् । यस्ता साइबर अपराधीहरूले केकस्तो सजाय पाए भन्नेबारे फलोअप समाचार नआउँदा यस्ता घटना पुनरावृत्ति हुने गरेका छन् । यसले गर्दा पनि हाम्रोजस्तो मुलुक साइबर अपराधीहरूका लागि उर्वर भूमि बन्दै गएको छ । आधुनिक सूचना प्रविधिमा जुनसुकै वर्ग, जाति, उमेर र समुदायको पहुँच बढ्नु सुखद भए पनि यसको बेफाइदाबारे सर्वसाधारण अनभिज्ञ हुँदा साइबर अपराधका घटनाले नेपाली समाज आक्रान्त बनाउने खतरा बढ्दै गएको छ । हिजोआज सामाजिक सञ्जालमा घण्टौं झुम्मिने अभिभावकहरूले छोराछोरीलाई पनि आफूजस्तै बनाइरहेका छन् । सहरका अधिकांश अभिभावकलाई नै इन्टरनेटमा केकस्तो कुरा हेर्ने भन्ने आधारभूत ज्ञान नहुँदा यसको दुरुपयोग बढ्दै गएको छ । पछिल्लो समय आफूले पाएको सुविधाको सदुपयोग गर्न नसक्दा नेपाली समाजमा सूचना प्रविधिकै कारण विसंगति चुलिएको छ । सेवाप्रदायक संस्थाहरूले पनि आफ्ना उपभोक्ताहरूलाई सचेत गराउन सकेका छैनन्, जसका कारण जुनसुकै उमेर समूहका उपभोक्ताहरू सजिलै साइबर अपराधीहरूको निसानामा पर्ने गरेका छन् । यस्ता विषयलाई ध्यानमा राखेर कपिलवस्तुका ८० विद्यालयका विद्यार्थीहरूलाई लक्षित गरी प्रहरीले साइबर अपराधबाट बच्न पुस्तिका प्रकाशन गरेको समाचार केही दिनअघि आएको थियो । अन्यत्र पनि साइबर अपराधसम्बन्धी जनचेतना जगाउन यस्तै काम गर्नु फलदायी हुने देखिन्छ ।साइबर अपराधबारे सबै उमेर समूहलाई सचेत गराउन सरकारले विशेष भूमिका निर्वाह गर्नुपर्छ । सरकारले साइबर अपराधसम्बन्धी सन्देशहरू प्रकाशन र प्रसारण गर्नु जरुरी छ भने सञ्चार माध्यमहरूले पनि आर्थिक प्रलोभन देखाई ठगी गर्ने समूहको पर्दाफास गर्न खोजमूलक समाचार दिनु आवश्यक छ । सर्वसाधारणलाई साइबर अपराधबाट बचाउन पनि कोभिड१९ कै शैलीले रिङटोनमार्फत सचेतना जगाउन सकिन्छ ।"
दलित मुक्तिको आधार : संस्कारमा सुधार,"लामो संघर्षपश्चात् मुलुक लोकतान्त्रिक गणतन्त्र बनेको पनि बाह्र वर्ष नाघिसक्यो । छुवाछूत र जातिभेद दण्डनीय अपराध बनिसके । संविधान र कानुन हेर्दा हामी उत्पीडितहरू यति स्वतन्त्र, अधिकारसम्पन्न र अवसरप्राप्त यसअघि कहिल्यै थिएनौं । तर दुःखको कुरा, आमदलितले दैनिक भोग्दै आएको व्यवहारको कथा बेग्लै छ । संस्कार र संस्कृतिको अभिन्न अंगका रूपमा छुवाछूत अझै सर्वव्यापी छ । राजधानीमा समेत थरकै कारण सांसदले समेत डेरा पाउँदैनन् । नयाँ कानुनले दिएको नागरिक र मानव अधिकार उपभोग गर्न तम्सिने दलितहरू हिंसा, बलात्कार, घृणा र अत्याचारको सिकार भैरहेका छन् । नवराज विक र उनका पाँच साथीको हत्याजस्तो जातीय संहार राणाकालमा समेत भएको थिएन । दैनिक जोतेर खानुपर्नेको त कुरै छोडौं, सहरमा आर्थिक रूपमा सम्पन्न दलितहरू पनि कुनै न कुनै रूपमा अपमानित भएकै छन् ।कानुन र व्यवहारबीचको यो असंगति, यो ठूलो अन्तरविरोध आजको दलित आन्दोलनले बुझ्ने प्रयास गर्दै छ । यद्यपि अगुवा र अभियन्ताहरूले समस्याको गहिराइमा पुगेर सत्य उजागर गर्न सकिरहेका छैनन् । यसका लागि नयाँ शिराबाट बहस थाल्नुपर्छ, नयाँ दृष्टिकोणको खाँचो छ । पुरानै विचार, पुरानै शैली र परम्परागत राजनीतिले अब काम चल्दैन । देशको राजनीति फेरिएको छ, जनमानसले समाजशास्त्र बुझ्दै गएको छ । लोकतन्त्रमा सबैले देखेको र भोगेको विषयमा निर्धक्क बोलेर वा लेखेर आफ्नो विचार राख्न सक्छन् । सामाजिक सञ्जालमार्फत त्यस्तो अभ्यास प्रशस्तै गरिरहेका पनि छन् ।सर्वप्रथम त परम्परागत दलित डिस्कोर्सले धर्मसत्ताको सवाल उठाएकै छैन । जेजति आक्रोश र आलोचना भएका छन्, केवल राज्यका विरुद्ध छन् । कोही पुनः राज्यव्यवस्था बदलेर कथित साम्यवाद वा जनवाद सिर्जना गर्न चाहन्छन् त कोही संविधानमा, कानुनमा, कोटा प्रणालीमा थप अधिकार खोज्छन् । साना समूहहरू शिल्पीका नाममा गैरभौगोलिक प्रदेशको दाबा पनि गर्दै छन् । यी महत्त्वपूर्ण विषय होलान्, तर सबै राजनीतिक आस्था र विश्वासका दलितले के बुझेका छैनन्, वा बुझेर पनि बोल्न डराइरहेका छन् भने, दोष राज्यसत्ताको मात्रै छैन । धर्मसत्ता पनि उत्तिकै जिम्मेवार छ भन्ने सत्य उजागर नगरेसम्म विभेदबाट मुक्ति सम्भव हुँदैन ।छुवाछूतको मुद्दामा धार्मिक सत्ता राज्यसत्ताभन्दा पनि शक्तिशाली हुनाले दलितले कागजमा प्राप्त गरेका अधिकारहरू उपभोग गर्न पाइरहेका छैनन् । उदाहरणका लागि, बेलाबेला अखबार र सामाजिक सञ्जालमा काठमाडौं लगायतका सहरबजारमा दलितले डेरा नपाएका समाचारहरू आउँछन् । धेरैले अन्याय चुपचाप सहन्छन्, तर केहीले दलित अभियन्ताको सहायतामा कानुनी प्रक्रिया थाल्छन् । केही मुद्दामा घरबेटीहरू दुईचार दिन हिरासतमा राखिएका र जरिवाना गरिएका पनि छन् ।कानुनको पालना गर्न दबाब दिनु राम्रो काम हो, तर यसबाट मात्रै समस्याको जड फेला पर्दैन । घरवालाहरूले कानुन नबुझेर डेरा नदिएका होइनन् । अथवा, भाडामा बस्न चाहने दलितहरू फोहोरी, गरिब, अनपढ, अपराधी, जँड्याहा भएर पनि होइन । यथार्थमा घरबेटीहरूले आफ्नो कुलधर्मको रक्षा गरेका हुन् । शास्त्र र परम्परा बमोजिम एउटा शूद्र घरमा पस्यो भने, उसले भातभान्सा छोयो भने, उसले पूजासामग्री छोयो भने देवीदेउता, कुलकुलायन, बाई, पितृ रिसाउँछन् र अनिष्ट हुन सक्छ भन्ने मान्यता अझै व्याप्त छ । घरबेटीहरूले कानुनको भन्दा मनुवादी नियमसँग बढी डर मानेका हुनाले विभेद गर्छन् । यही कारण दलितको जीवनमा लगभग देशैभरि अन्य खाले घृणा, दमन, बहिष्करण चलिरहेको छ ।हुँदाहुँदा नेपालीको बसाइँसराइका साथै जातीय उत्पीडनको पनि अन्तर्राष्ट्रियकरण भैरहेको छ । आज युके, अमेरिका, जापान, अस्ट्रेलिया बस्ने धेरै नेपालीले दलितलाई घर वा फ्ल्याट भाडामा दिन मान्दैनन् । यो कुनै आश्चर्यको विषय भने होइन, किनकि मान्छेले चन्द्रमामा बसाइँ सरे पनि आफ्नो धार्मिकसांस्कृतिक झोला बोकेरै जान्छ । यदि छुवाछूतको समस्या राज्यसत्तासँंग मात्रै जोडिएको थियो भने विदेशमा यो स्वतः हराएर जाने थिएन र ? जहाँ नेपाली पुग्यो, त्यहाँ सानो नेपाल पुग्छ । राम्रानराम्रा संस्कार, संस्कृति, परम्परा र नैतिकता पनि सँगै जान्छन् । तसर्थ, दलितले गाउँबाट सहर झरे पनि, अति विकसित मुलुकमा बसोबास गरे पनि एक खाले अपमान र मानसिक हिंसा सहनैपरेको छ ।यो ध्रुवसत्य मनन गरी दलित आन्दोलनको स्वरूप र दिशा बदल्नु अपरिहार्य छ । नयाँ विचार निर्माण गर्नुपर्छ । हिजोसम्म हाम्रो संघर्ष राज्यसत्तासँंग थियो, निरंकुशताका विरुद्ध थियो । त्यसैको परिणामस्वरूप कमसेकम कागजमा धेरै अधिकार पायौं पनि । तमाम कमीकमजोरीका बावजुद लोकतान्त्रिक गणतन्त्रभन्दा राम्रो व्यवस्था अर्को छैन । अबको हाम्रो लडाइँ प्राप्त अधिकारहरूको कार्यान्वयनमा केन्द्रित हुनुपर्छ । क्षितिजमा उदाइसकेको समानता र न्यायको न्यानो घाम हाम्रा गाउँबस्तीमा किन लाग्न सकेन भन्नेबारे प्रशस्त अध्ययन, अनुसन्धान र विश्लेषण हुनुपर्छ । अलिकति इतिहास र समाज बुझेकालाई सम्झाउनैपर्दैन, छुवाछूतले निरन्तरता पाउनुमा कानुनको फितलो कार्यान्वयनका साथै धर्मसंस्कारको झनै ठूलो हात छ भनेर ।टाउकामा चोट लाग्दा गोडामा उपचार गरेर घाउ निको हुँदैन । प्रमुख दोष रूढसंस्कारमा छ भन्ने कुरा सबैले देखेका छन्, भोगेका छन् । परम्परागत मान्यताका आधारमा एक खाले विभेद उपाध्याय बाहुन र जैसी बाहुनका बीच पनि छँदै छ, अन्य तहमाझ कुरै नगरौं । त्यसैले, दलित समस्या समाधान गर्ने अचूक औषधि भनेकै धर्मसंस्कारमा समयानुकूल व्यापक सुधार र आधुनिकीकरण हो ।त्यो आवश्यक सुधार गर्ने प्रमुख जिम्मा राज्यको हो । यसमा धर्मसत्ता पनि पर्छ । शाहवंशीय राजतन्त्र र राणातन्त्र लगायत राज्यसत्ताले संस्थागत गरेको छुवाछूतरूपी बम डिफ्युज गर्ने दायित्व पनि राज्यकै हो । मुखले छुवाछूतमुक्त देश घोषणा गर्ने तर विभेदी परम्परा, संस्कार र संस्कृतिहरू यथावत् चल्न दिने राजा महेन्द्रदेखिको चलनका कारण यो धार्मिकसामाजिक क्यान्सर निको हुन नसकेको प्रस्टै छ ।राज्यले दुइटा विषयमा जोड दिन आवश्यक छ । पहिलो, कानुन कार्यान्वयनमा कडाइ गर्नुपर्छ । नियमै बनाएर छुवाछूत गर्नेलाई दण्डसजायको व्यवस्था हुनुपर्छ । जस्तै छुवाछूत गर्ने स्थानीय वा संघीय कर्मचारी वा पदाधिकारी निलम्बित होऊन्, विभेद गर्ने वरिष्ठ नागरिकको वृद्धभत्ता निश्चित अवधिका लागि रोकियोस् । डेरा नदिने घरवालालाई भाडामा मान्छे राख्नबाट निश्चित समयसम्म प्रतिबन्ध गरियोस् ।दोस्रो महत्त्वपूर्ण कदम भनेको धर्मसंस्कारमा सुधार हो । हिन्दू संगठनहरूसँंग समन्वय गर्दै पुजारी, पुरोहित, पण्डितलाई नयाँ कानुनबमोजिम छुवाछूत नगर्न तालिम दिनुपर्छ । अटेर गर्नेहरूको धार्मिक पेसा केही समयलाई रोक्का गर्न सकिन्छ । अध्ययनअनुसन्धान बढाएर सुधारवादी बहस थाल्नुपर्छ । मान्छेको घरमा मान्छे पस्दा कुल रिसाउँदैनन्, शूद्र भनिनेहरू मन्दिर छिर्दा देवीदेउता आक्रोशित हुँदैनन् भन्नेजस्ता नवीन चेतना समाजमा प्रशस्त फैलाउनुपर्छ । यसो गर्ने हो भने दलितमाथिको हिंसा, अत्याचार, घृणा स्वाट्टै घटेर जानेछ ।के पनि सत्य हो भने, राज्यसत्ताका नाइकेहरूले छुवाछूत मेटाउने हेतुले आजसम्म ठोस कदम चालेका छैनन् । र, यत्तिकै चाल्दैनन् पनि । किनकि राज्यको चरित्र नै ब्राह्मणवादी छ । पार्टीहरू ब्राह्मणवादी छन् । मुख्य शासक र प्रशासकहरू कथित उपल्लो जातिका छन्, जो मनुवादलाई धर्म ठान्छन् । प्रत्यक्षअप्रत्यक्ष रूपमा शासकहरू पुरानै चलन चल्न दिने मानसिकता राख्छन् । एक प्रकारले त्यो उनीहरूको बाध्यता पनि हो । धर्मसंस्कार सुधार गरी शूद्रलाई पनि समान अधिकार दिलाउन खोज्दा भोट घट्ने, चुनाव हार्ने खतरा हुन सक्छ ।यस दिशामा राज्यसत्ता र हिन्दुसत्तालाई जिम्मेवार बनाउने काम सरोकारवालाहरू, अर्थात् उत्पीडितहरूको हो । स्वतन्त्र सामाजिक आन्दोलनमार्फत सशक्त अभियान चलाउने हो भने, लबिङ गर्ने हो भने, सडक तताउन सक्ने हो भने, प्रभावशाली डिस्कोर्स उठाउने हो भने सत्ताधारीहरू, धर्मका ठेकेदारहरू परिवर्तन गर्न र गराउन बाध्य हुनेछन् । धर्मसंस्कारमा, धार्मिक विश्वासहरूमा आमूल परिवर्तन ल्याउन सके वैदिक कालमा झैं अस्पृश्यतारहित समाज निर्माण गर्न सक्छौं, हाम्रै पालामा ।"
कुम्भ मेलाका सहभागीलाई कोरोना,"हरिद्वार (एजेन्सी) भारतको हरिद्वारस्थित कुम्भ मेलामा सहभागी भएका ९ शीर्ष सन्तसहित सयौं जनामा कोरोना भाइरसको संक्रमण पुष्टि भएको छ । दुई महिना लामो मेलाकै सबैभन्दा शुभ दिन मानिएको मंगलबार मात्रै ३० लाख भक्तजनले गंगा नदीमा स्नान गरेका थिए । बुधबार पनि दसौं लाखले स्नान गरेका भारतीय सञ्चारमाध्यमले जनाएका छन् । संक्रमण फैलिने क्रम तीव्र बनिरहेका बेला मेला मनाउने वातावरण खुकुलो पारिएको भन्दै भारत सरकारको कडा आलोचना हुँदै आएको छ । प्रहरी अधिकारीहरूले कुम्भ मेलाका क्रममा भक्तजनहरूलाई न्यूनतम स्वास्थ्य मापदण्ड पालना गर्न लगाउन निकै चुनौती रहेको बताएका छन् । भारतीय अधिकारीहरूका अनुसार मंगलबार गरिएको परीक्षणमा १ सय १० जनामा संक्रमण पुष्टि भएको हो । संक्रमण परीक्षणका लागि मेलामा सहभागी भएर फर्केका २० हजार जनाबाट नमुना संकलन गरिएको हो । यसअघि सोमबार १ सय ८४ जनामा भाइरसको संक्रमण पुष्टि भएको थियो । संक्रमण पुष्टि भएकामध्ये केहीलाई हरिद्वारस्थित अस्पतालमा लगिएको र अन्यलाई आइसोलेसनमा राखिएको स्थानीय सञ्चारमाध्यमले जनाएका छन् । कुम्भ मेलास्थित स्वास्थ्य अधिकारी डा अर्जुन सेन्गरले ९ जना शीर्ष सन्तमा भाइरसको संक्रमण देखिएको पुष्टि गरे । १४ वटा हिन्दुवादी समूहहरूको छाता संगठन अखिल भारतीय अखाडा परिषद्का अध्यक्ष नरेन्द्र गिरी पनि संक्रमित भएका छन् । उनलाई हरिद्वारस्थित अल इन्डिया इन्स्टिच्युट अफ मेडिकल साइन्सेसको अस्पतालमा भर्ना गरिएको छ । त्यसैगरी, संक्रमित हुनेमा उत्तर प्रदेशका पूर्वमुख्यमन्त्री अखिलेश यादवसमेत छन् । उनले केही सन्तहरूसहित आइतबार हरिद्वारको भ्रमण गरेका थिए । उत्तर प्रदेशका मुख्यमन्त्री योगी आदित्यनाथ मेलामा सहभागी नभएका भए पनि कोरोनाको संक्रमण देखिएको छ । पछिल्लो २४ घण्टामा हरिद्वारमा मात्रै ५ सय ९४ जनामा संक्रमण पुष्टि भएको छ । सोमबार र मंगलबार २ हजार ८ सय १२ जना संक्रमित भएका थिए । उत्तराखण्डका मुख्यमन्त्री तीरथसिंह रावतले सञ्चारमाध्यमसँग कुरा गर्दै राज्य सरकारले केन्द्रीय स्वास्थ्य मन्त्रालयको निर्देशिका पालना गरिरहेको दाबी गरेका छन् । जुनसुकै समस्यासँग जुध्नका लागि आवश्यक पर्याप्त तयारी गरिएको छ, उनले भने । भारतका विभिन्न राज्यमा पछिल्लो समय कोरोना भाइरसको संक्रमण निकै तीव्र रूपमा फैलिइरहेको छ । खासगरी महाराष्ट्र, उत्तर प्रदेश, उत्तराखण्ड, बिहारलगायत राज्यहरू संक्रमणको उच्च जोखिममा छन् । कोरोना भाइरस प्रभावित देशहरूको सूचीमा भारत विश्वकै तेस्रो स्थानमा छ । भारतको स्वास्थ्य तथा परिवार कल्याण मन्त्रालयका अुनसार पछिल्लो २४ घण्टामा १ लाख ८४ हजार ३ सय ७२ संक्रमित थपिएका छन् । दैनिक संक्रमितको संख्याका आधारमा यो हालसम्मकै उच्च हो । भारतमा बुधबार साँझसम्म १ करोड ३८ लाख ७३ हजार ८ सय २५ जनामा कोरोना भाइरसको संक्रमण पुष्टि भइसकेको छ । तीमध्ये १ करोड २३ लाख ३३ हजारभन्दा बढी निको भइसकेको भारतको स्वास्थ्य तथा जनसंख्या मन्त्रालयले जनाएको छ । संक्रमितमध्ये १ लाख ७२ हजार ८५ जनाले ज्यान गुमाइसकेका छन् । संक्रमण फैलिने क्रम बढेसँगै भारत सरकारले कोरोनाविरुद्धको खोप अभियानलाई पनि तीव्रता दिएको छ । तर पछिल्ला दिनहरूमा खोपको अभाव देखिन थालेको छ । करिब आधा दर्जन राज्यहरूले खोप अभाव भएको जनाएका छन् । तर केन्द्र सरकारले ४ करोड मात्रा सञ्चित रहेको दाबी गर्दै खोप अभावको समाचार आधारहीन भएको जनाएको छ । भारत सरकारले जुलाई अन्तिमसम्म २५ करोड जनालाई खोप दिने लक्ष्य राखेको छ । तर त्यसका लागि खोप अभियान तीव्र पार्नुपर्ने विज्ञहरूको भनाइ छ । भारतमा हाल ४५ वर्षभन्दा बढी उमेर समूहका नागरिकहरू खोप लिनका लागि योग्य ठानिएको छ । यसअघि कोरोना भाइरस नियन्त्रणका लागि अग्रमोर्चामा खटिएका स्वास्थ्यकर्मी तथा ६० वर्षभन्दा बढी उमेरकालाई खोप दिइएको थियो ।संक्रमितको संख्यामा तीव्र वृद्धि भएसँगै कतिपय राज्यका अस्पतालमा अक्सिजन र बेड अभाव हुन थालेको छ । जसले गर्दा संक्रमितहरूले समयमा उपचार नपाउने र अकालमा मृत्यु हुने परिस्थिति बन्दै गएको छ । बेड नहुँदा कतिपय बिरामीको खुला आकाशमुनि नै उपचार थालिएको भारतीय सञ्चारमाध्यमले जनाएक छन् । गुजरात तथा उत्तर प्रदेश राज्यका कतिपय सहरमा बिरामीले उपचार नपाएको जनाइएको छ ।"
अमेरिकी सेनाले अफगानिस्तान छाड्ने,"वासिङ्टनकाबुल (एजेन्सी) अमेरिकी सेनाले ५ महिनाभित्र अफगानिस्तान छाड्ने भएका छन् । अमेरिकी राष्ट्रपति जो बाइडेनले आगामी सेप्टेम्बर ११ अघि नै सबै अमेरिकी सैनिकहरूले अफगानिस्तान छाड्ने घोषणा गर्न लागेका अधिकारीलाई उद्धृत गर्दै अमेरिकी सञ्चार माध्यमले जनाएका छन् । तालिबान र अमेरिकी पूर्वराष्ट्रपति डोनाल्ड ट्रम्प प्रशासनबीच गत वर्ष भएको सम्झौतामा अफगानिस्तानस्थित अमेरिकी सैनिकहरू मे १ सम्ममा अफगानिस्तान छाड्ने उल्लेख थियो । तर राष्ट्रपति बाइडेनले मे १ सम्मको समयसीमामा सैनिकहरू फिर्ता गर्ने कार्य सक्न कठिन हुने बताएका थिए । त्यसको केही समयमा अधिकारीहरूले नयाँ समयसीमाबारे खुलासा गरेका हुन् । हामीले २० वर्षे युद्धको पुस्तक बन्द गर्नुपर्ने भएको छ, एक अमेरिकी उच्च अधिकारीले भने । सेप्टेम्बर ११ मा अमेरिकास्थित वर्ल्ड ट्रेड सेन्टर र पेन्टागनमा हमला भएको दुई दशक पुग्दै छ । अमेरिकी र नेटो अधिकारीहरूले गत वर्षको सम्झौतामा उल्लेख गरेअनुसार तालिबानले हिंसा कम नगरेको गर्न गरेको बाचा पूरा नगरेको बताउँदै आएका छन् । अमेरिकी सञ्चारमाध्यमसँग कुरा गर्दै एक अमेरिकी अधिकारीले यदि सैन्य फिर्तीका क्रममा तालिबानले अमेरिकी सैनिकमाथि हमला गरेमा त्यसको कडा प्रतिउत्तर दिने चेतावनीसमेत दिएका बीबीसीले उल्लेख गरेको छ । हतारमा अफगानिस्तानबाट सेना फिर्ता गर्नु अमेरिकाका लागि खतरनाक पनि हुन सक्ने राष्ट्रपति बाइडेनले ठानेका ती अधिकारीको दाबी छ । तर पनि राष्ट्रपति बाइडेनले अफगानिस्तानबाट सेना फिर्ता गर्नेबारे घोषणा गर्ने भने तय भइसकेको उनले बताए । अमेरिकी विदेशमन्त्री एन्टोनी ब्लिंकन र रक्षामन्त्री लोयड अस्टिनले सेना फिर्तीको निर्णयबारे नेटो सदस्य राष्ट्रहरूलाई बेल्जियमको राजधानी ब्रसेल्समा जानकारी दिनेसमेत जनाइएको छ । यसअघि अप्रिल अन्त्यमा अमेरिकी नेतृत्वमा टर्कीमा हुन लागेको शान्ति सम्मेलनमा अफगान सरकार र तालिबान सहभागी हुने समाचार सार्वजनिक भएको थियो । त्यसको केही घण्टामा नै अमेरिकी अधिकारीले सैन्य फिर्तीबारे घोषणा गरिन लागेको खुलासा गरेका हुन् । यसको अर्थ अमेरिका र तालिबानबीच अन्य समझदारी बनेको हुन सक्ने कतिपयको विश्लेषण छ । दीर्घकालीन सम्झौताबिना नै विदेशी सेनाहरू फिर्ता भएको खण्डमा अफगानिस्तानमा तालिबानले फेरि सत्ताकब्जा गर्न सक्ने कतिपयको आशंका छ । अफगानिस्तानमा सन् २००१ देखि जारी युद्धमा हालसम्म कम्तीमा २ हजार अमेरिकी सेनाले ज्यान गुमाइसकेका छन् । अमेरिकाले लडेको सबैभन्दा लामो यो युद्धमा खर्बौं अमेरिकी डलर खर्च भइसकेको छ । अफगानिस्तानको विद्रोही समूह तालिबान र अमेरिकाबीच गत वर्ष एउटा सम्झौता भएको थियो । उक्त सम्झौतामा तालिबानले हिंसात्मक गतिविधि रोकेको १४ महिनाभित्र अमेरिकाले अफगानिस्तानमा तैनाथ आफ्ना सबै सैनिक फिर्ता गर्ने उल्लेख छ ।"
कोरोनाविरुद्ध फ्रान्समा भ्याक्सी ड्राइभ,"फ्रान्समा विभिन्न समस्याका कारण कोरोना भाइरसविरुद्धको खोप लगाउने स्थानमै पुग्न असमर्थ व्यक्तिहरूका लागि भ्याक्सी ड्राइभ कार्यक्रम सुरु गरिएको छ । राजधानी पेरिसबाट करिब ७ सय ५० किमिको दूरीमा रहेको मोंपलिए क्षेत्रको सेन्ट जेन द भेदामा मंगलबारदेखि भ्याक्सी ड्राइभ सुरु गरिएको हो । भीडमा बस्न नसक्ने वा नरुचाउने, विशेष खाले शारीरिक कठिनाइ भएका र खोप केन्द्रको भीडमा जान नरुचाउने व्यक्तिहरूका लागि गाडीभित्रै कोरोनाविरुद्धको खोप लगाउन सुरु गरिएको मोंपलिए क्षेत्रको स्थानीय स्वास्थ्य सेवा विभागले जनाएको छ । यो क्षेत्रले चार ठाउँबाट कोरोना भाइरसविरुद्धको फाइजर खोप लगाउन सुरु गरेको हो । अधिकारीहरूका अनुसार ती स्थानमा प्रत्येक दिन एक सय जनालाई खोप दिन थालिएको छ । यस्तो कार्यक्रम यसअघि अमेरिका र इटालीमा समेत सुरु गरिएको थियो । ती देशहरूमा उक्त कार्यक्रम सफल देखिएकाले आफूहरूले पनि सुरु गरेको फ्रान्सेली अधिकारीहरूले जनाएका छन् । भ्याक्सी ड्राइभ मार्फत खोप लिन चाहने व्यक्तिले अग्रिम रूपमा समय लिनुपर्ने जनाइएको छ । खोप लगाउनेहरूले अन्य केन्द्रमा जस्तै दर्ता प्रमाणीकरण, चिकित्सा प्रश्नावली, परामर्श, अनुगमनलगायत प्रक्रिया भने पूरा गर्नुपर्ने जनाइएको छ । यस्तो सुविधा सार्वजनिक सवारी चालकका लागि आरक्षित गरिएको छ । क्षेत्रीय स्वास्थ्य एजेन्सी (एआरएस) ओक्सिटानीका विभागीय प्रतिनिधि एलेक्सान्द्र पास्कल भन्छन्, यथार्थमा यो अभियानको ठूलो भिन्नता के हो भने मानिसहरूले आफ्नै सवारी साधनमै बसेर यो सबै प्रक्रिया पूरा गर्छन् र कतै लाइन लाग्न वा मानिसको भीडमा मिसिनुपर्दैन ।"
विपिनको तिर्खा मेट्ने विवेक,"सेल्फी किङ पछि विपिन कार्कीको नयाँ फिल्म आएको छैन । उनी यतिबेला मधेस घुमघाममा छन् । यात्रा समय बिताउनका लागि आगामी चलचित्र विवेक को तयारीका लागि मधेसको रहनसहन नजिकबाट नियाल्न हो । दुई वर्षको ब्रेकपछि अब विवेक बाट आफ्नो अभिनयको तिर्खा मेटिने उनी बताउँछन् । सेल्फी किङ पछि लकडाउन सुरु भयो, त्यसयता प्रस्तावहरू त आए तर विवेक को कथावस्तु चित्त बुझेकाले यो स्विकारेको हुँ, उनले भने, यसको कथाले मलाई लोभ्यायो । सेल्फी किङपछि अभिनयका लागि मेरो आत्मा तिर्खाएको छ । विवेक को छायांकन जनकपुर र वीरगन्जको सेरोफेरोमा हुने भएकाले आफू यहाँका परिवेश र फरक समुदायमा भिज्नका लागि सक्दो मिहिनेत गरिरहेको उनले बताए । परिवेश र भाषागत कुरा फरक छन् तैपनि मलाई समस्या छैन, उनले भने, गुरुकुलमा अभिनय सिक्दा कुन चरित्रमा कसरी देखा पर्नुपर्छ भन्ने सिकेको छु । मिहिनेत पनि गरिरहेको छु । विवेक तराईमधेसको कथा भए पनि आफू यसलाई मूलधारकै नेपाली चलचित्र भन्न रुचाउने कार्की बताउँछन् । यो नेपाली चलचित्र हो, जसमा आवश्यकताअनुसार मैथिली र भोजपुरी संवाद पनि प्रयोग गरिएको हुनेछ, उनले भने, राजधानीबाहेकलाई मोफसल भन्ने कुरो मलाई चित्त बुझ्दैन । वीरगन्ज, धनगढी, विराटनगर पनि नेपालै हो, जहाँबाट पनि चलचित्र बनाउन सकिन्छ र त्यो मूलधारकै हुन्छ ।अभिनयको मामिलामा पात्रका लागि चुजी विपिनले विवेक आफ्नो १५ औं चलचित्र हुने बताए । छड्के बाट थालेको चलचित्रमा अभिनय यात्रामा उनी दर्शक माझ आफूलाई पशुपति प्रसाद को भस्मे डन ले नै चिनाएको बताउँछन् । छड्के मेरो इन्ट्री गेट हो, उनले भने, तर मेरो करिअरको टर्निङ प्वाइन्ट भने पशुपति प्रसादको भस्मे डन चरित्र नै हो ।यद्यपि भस्मे डनभन्दा आफूलाई हरि, जात्रा, प्रसाद, नाका आदिको आफ्ना चरित्रहरू बढी मन परेको उनले बताए । प्रिन्सेस मुभिज निर्माता रहेको विवेक को निर्देशन माधव वाग्लेले गर्न लागेका छन् । लुट का निर्माता उनी अब निर्देशनका लागि तयार रहेको बताउँछन् । विवेक का लागि कलाकारहरूको अडिसन र लोकेसनको छनोटका लागि प्रदेश २ का सहरहरूमा आफू मुख्य कलाकार विपिन कार्की र लेखक लोकनाथ कोइरालासहित व्यस्त रहेको उनले बताए । विवेक मा झन्डै ५१ कलाकार हुने र तीमध्ये विपिन कार्कीको मात्र भूमिका टुंगो भएको छ । अन्य कलाकारको छनोट अडिसनबाटै गर्ने उनले सुनाए । ४ करोड रुपैयाँ लागत रहने यो चलचित्रको छायांकन जेठबाट सुरु गर्ने योजना छ ।"
निफमा तीन नेपाली फिल्म,"काठमाडौं (कास) नेपाल अन्तर्राष्ट्रिय चलचित्र महोत्सव निफ २०२१ मा यो वर्ष तीनवटा नेपाली चलचित्रले फिचर फिल्म प्रतिस्पर्धामा सहभागिता जनाउने भएका छन् । वैशाख २३ देखि २७ सम्म काठमाडौंमा हुने महोत्सवमा लाटोकोसेरो, सरिता ११ वर्ष र आमा खान्डो फिचर फिल्म प्रतिस्पर्धाका लागि छानिएको आयोजक नेपाल चलचित्र तथा सांस्कृतिक प्रतिष्ठानका अध्यक्ष केपी पाठकले बताए । आयोजकका अनुसार महोत्सवका लागि विश्वका ५२ देशबाट ४ सय ५० चलचित्र प्राप्त भएका छन् । आन्तरिक छनोट समितिले गरेको मूल्यांकनका आधारमा उच्च नम्बर पाउने चलचित्रहरूमध्येबाट ३१ देशका ६३ चलचित्रलाई महोत्सवमा प्रस्तिस्पर्धाका लागि पहिले नै छनोट गरिएको थियो । नेपाली प्रतिस्पर्धाअन्तर्गत फिचर फिल्म छनोट गर्न बाँकी थियो । अब निफमा ६६ फिल्म देखाइनेछन् । प्रतिस्पर्धामा छनोट भएका तीन नेपाली चलचित्रले उत्कृष्ट चलचित्रको एक लाख नगद पुरस्कारसहितको ट्रफी, उत्कृष्ट निर्देशक, लेखक, छायाकार, अभिनेता र अभिनेत्री ट्रफी पाउनेछन् ।विश्वका कथाहरूको उत्सव भन्ने नाराका साथ फिल्म संस्कृति को विकास गर्ने उद्देश्यसहित सुरु हुने फेस्टिभलमा यो वर्ष महामारीको विषयमा बनेका फिल्मलाई अलग्गै क्याटगोरीमा प्रतिस्पर्धा गराई अवार्ड पनि वितरण गरिने आयोजकको भनाइ छ । प्रतिस्पर्धामा उत्कृष्ट हुने फिल्मले ५ सय अमेरिकी डलर तथा ट्रफी प्राप्त गर्नेछन् । त्यस्तै प्रतिस्पर्धामा सर्वोत्कृष्ट फिचर फिल्मलाई १ हजार ५ सय अमेरिकी डलर राशिसहित गौतम बुद्ध अवार्ड प्रदान गरिनेछ । सर्वोत्कृष्ट वृत्त चित्रलाई १ हजार डलर राशिको माउन्ट एभरेस्ट अवार्ड, सर्वोत्कृष्ट एनिमेटेड चलचित्रलाई ७ सय ५० डलरको मञ्जुश्री अवार्ड, सर्वोत्कृष्ट लघु चलचित्रलाई ५ सय डलर राशिको वाग्मती अवार्ड यथावत् रूपमा प्रदान गरिनेछन् ।"
समुदायमा पुग्ने कला,"सतेन्द्रकाजी श्रेष्ठले झन्डै साढे तीन दशक पर्यटन व्यवसायको क्षेत्रमा बिताए । आफ्नो आँखै अगाडि सोल्टी होटलमा पर्यटकहरू निदाइरहेको उनले नियालिरहेका थिए । निदाएका पर्यटकलाई ब्युँझाउन भने उनले कला विधालाई रोजे ।कालीमाटीदेखि सोल्टीमोडसम्मको क्षेत्रलाई पर्यटन बजारका रूपमा विस्तार गर्न श्रेष्ठले सोल्टीमोडको लसतामार्गमा घरमा आर्ट ग्यालरीसँगै क्याफेको सुरुवात गरेका छन् । कलालाई पर्यटन क्षेत्रसँग जोड्न ग्यालरीसँगै क्याफेको अवधारणा अगाडि सारिएको उनले बताए । हामीसँग थुप्रै कलात्मक उत्पादनहरू छन् तर त्यसलाई बाहिर निर्यात गर्न सकेका छैनौं, उनले भने, वस्तु निर्यातका लागि मुख्य आधार नै पर्यटन हो । प्लाटिनम, ग्रान्ड, सोल्टीजस्ता होटलमा सुतिरहेका पर्यटकलाई बाहिर निकाल्ने कोसिस गरौं । हरिवंश आचार्य, किरण मानन्धरलगायतका कलाकारहरूको सहभागितामा हालै मात्र सुरु भएको सोभिनियर्स ग्यालरी क्याफे मा चित्र, संगीत तथा खानाको स्वादको साथ आनन्द लिन सकिन्छ । ग्यालरी क्याफेको सुरुवातकै दिनदेखि ललितकला चित्रकला विभागका प्रमुख तथा चित्रकार सुष्मा राजभण्डारी, कृष्ण मानन्धर, कृष्णप्रकाश शाह, नेमबहादुर तामाङ, मुकेश श्रेष्ठलगायतका चित्रकारहरूका कलाकृतिहरू प्रदर्शनीमा राखिएका छन् । प्रारम्भमा सुरसुधाका कलाकारहरू सुरेन्द्र श्रेष्ठ र प्रेम राणालगायतकाले वाद्यवादन प्रस्तुति दिएका थिए । हस्तकला व्यवसायीसँगै कला र कलाकारसँग नजिकको सम्बन्ध बनाएका श्रेष्ठलाई तीन दशकअघि नै आर्ट ग्यालरी नै स्थापना गरेर दर्शक र कलाकारबीचको पुलका रूपमा उभिनुपर्छ भन्ने भावना जागृत भएको थियो । ग्यालरीको अवधारणाअनुसार नै उनले २०४३ सालमा परम्परागत शैलीमा कलात्मक ढंगले घर बनाए । पारिवारिक भेटघाट तथा कार्यक्रममा उनले वास्तुकला, चित्रकलाहरू देखाउँदै आएका थिए । कलात्मक किसिमको घरको डिजाइन तथा कलाको सजावटले नै अनौपचारिक ग्यालरीका रूपमा त्यतिबेला नै सुरुवात गरे पनि नौलो रूपमा कसरी औपचारिक रूपमा जान सकिएला भन्नेबारे उनी सोचमग्न थिए । त्यसैमा उनलाई साथ दिए चित्रकार राजभण्डारीले । श्रेष्ठका अनुसार राजभण्डारीलगायतको सहयोग र समर्थनमा ग्यालरीलाई औपचारिक रूपमा अगाडि ल्याइएको हो । ग्यालरी क्याफेमा छिर्नेबित्तिकै सुमधुर संगीतको धुनमा कलात्मक वास्तुकलासँगै चित्रकलाहरू मौलिक खानाको स्वादसँगै अवलोकन गर्न सकिन्छ । जहाँ कलाकार मणिरत्न वज्राचार्यको काष्ठकलादेखि राजभण्डारीको मूर्त तथा अर्धअमूर्त शैलीमा कोरिएको गणेश सिजिरका चित्र, अन्य चित्रकारहरू मानन्धर, शाह, तामाङ, श्रेष्ठका मन्त्रमुग्ध कलाकृतिहरू प्रदर्शन गरिएका छन् । घर निर्माणकै क्रममा पनि कलात्मक काष्ठकलाहरूलाई लाखौं मूल्यमा खरिद गरेर सजाइएको श्रेष्ठले सुनाए । ग्यालरीको एक कोठाको भित्तामा प्रदर्शित शाहका चित्रहरूले बजिरहेको संगीतको धुनलाई सुर मिलाइरहेको भान हुन्छ । मानसिक आनन्द र शान्तिका लागि संगीतको धुनजस्तै रंगहरूमार्फत कला सिर्जना गरिएको शाहले खुलाए । अमूर्त शैलीमा तयार गरिएको उनको चित्रमा कुनै वस्तुको रूप त छैन तर अवलोकन गर्नेले आफ्नै हिसाबले रङभित्र छिरेर रङको भाषा अर्थ्याउन सक्ने उनको दाबी छ । ग्यालरीमा एक महिनापश्चात् अर्को कलाकृति प्रदर्शन हुनेछन् । कलालाई आम जनसमुदायमा पुर्याउन निजी तहबाट धमाधम ग्यालरीहरू सञ्चालनको अभ्यास पुरानै हो । सिद्धार्थ आर्ट ग्यालरी, मिथिला येन आर्ट ग्यालरी, क्लासिक आर्ट ग्यालरी, एम क्युब, दलाई ला आर्ट, तारागाउँ म्युजियमजस्ता दर्जनको हारहारीमा रहेका ग्यालरीहरूले निरन्तर रूपमा कला प्रदर्शनीहरू गर्दै आइरहेका छन् । चित्रकला तथा शिल्पकलालाई क्यानभास, रङ, कुची तथा अनेकौं माध्यममा व्यक्त गर्ने कलाकारहरू आआफ्नै निजी ग्यालरी सञ्चालनमा अग्रसर देखिन्छन् । पछिल्लो समय भने ग्यालरीसँगै क्याफेको अवधारणा निकै अगाडि बढेको कला समीक्षक रमेश खनालको बुझाइ छ । बाह्य मुलुकमा क्याफेसँगै आर्ट ग्यालरीको मान्यता भएको खनालले सुनाए । खनालको भनाइमा सहमत हुँदै शाहले भने, कलालाई ठूलो ग्यालरीमा नै प्रदर्शन गर्नुपर्छ भन्ने मान्यतालाई तोड्डै हामी कलाकार अब आम समुदायमा आउनुपर्छ । संगीतजस्तै चित्रकलालगायतका अन्य विधाहरू पनि अब सजिलै समुदायको पहुँचमा पुग्न जरुरी छ । मानिसले जेजति मिहिनेत र दुःख गर्छ, आनन्दको प्राप्तिकै लागि गर्ने जिकिर गर्दै शाहले ग्यालरीमा चित्र, संगीतको धुन र खानाको स्वादसँगै तीन वटा चीज एकै ठाउँमा मिल्ने बताए । ग्यालरीले दर्शक र कलाकारबीच सम्बन्ध विस्तार हुनुका साथै सजिलोसँग आम जनसमुदायमा कलाको पहुँच बढ्ने आशा राखेका छन् । मुलुकमा सिर्जना गरिएका कलाकृतिहरू बाहिर पुग्न सकेमा विश्व बजारको पहुँचले चित्रकार तथा कलाकारको जीवनस्तर माथि जाने शाहको बुझाइ छ । राजभण्डारीले नेपाल खुला संग्रहालयका रूपमा चिनिए पनि देशभित्र र अन्तर्राष्ट्रिय बजारको पहुँचमा कला अगाडि बढ्न नसकेको बताइन् । निजी तहमा खुलेका ग्यालरीहरूले त्यो अभावलाई पूर्ति गर्ने उनको धारणा छ । आजको कला बजारलाई पर्यटन क्षेत्रसँग जोड्न नै यो प्रयासको थालनी गरिएको उनको भनाइ छ ।"
प्रधानमन्त्रीको दाबी ०७७ सफलताको वर्ष,"प्रतिनिधिसभा विघटन गर्ने कदमका कारण राजनीतिक अस्थिरताको पुनरावृत्ति र कोरोना कहरका कारण अर्थतन्त्र चौपट भए पनि प्रधानमन्त्री केपी शर्मा ओलीले २०७७ साललाई सफलताको वर्ष दाबी गरेका छन् । नयाँ वर्ष २०७८ को अवसरमा बुधबार बिहानै सम्बोधन गर्दै प्रधानमन्त्री ओलीले आफ्नो राजनीतिक कमजोरी, सुशासनमा उठेको कैयौं सवालबारे कुनै प्रसंग नकोट्याई सफलताको कुरा मात्र पेस गरे । उनले नेत्रविक्रम चन्द समूह शान्तिपूर्ण राजनीतिमा आउने वातावरण बन्नुलाई महत्त्वपूर्ण उपलब्धि ठानेका छन् । प्रधानमन्त्री ओलीले लिम्पियाधुरासहितको नक्सा जारी गरेको विषय पनि सम्बोधनमा उल्लेख गरेका छन् । आफ्नो भूभाग समेटेर हामीले नेपालको नयाँ नक्सा जारी गरेका छौं । त्यसले सम्पूर्ण नेपाली जनताको मनमा हर्ष छाएको छ, उमंग छाएको छ । राष्ट्रिय गौरव बढेको छ, आत्मविश्वास बढेको छ, उनले भने, हाम्रो गौरवपूर्ण र बहादुरीको इतिहास फेरि एकपटक सम्झेका छौं । प्रधानमन्त्री ओलीले कहाँ पुग्ने हो भन्ने आफूहरूले गन्तव्य तय गरेको उल्लेख गरेका छन् । अब देशमा हिंसाको राजनीति छैन अर्थात् राजनीतिलाई हिंसाका माध्यमबाट आफ्ना उद्देश्य प्राप्त गर्ने तरिका अवलम्बन गर्ने कुनै समूह छैन । राजनीतिक अभीष्ट संवैधानिक र शान्तिपूर्ण राजनीतिको मूलधारबाटै पाउन सकिन्छ, उनले सम्बोधनमा भनेका छन् । गएको वर्ष कोरोना कहरका कारण मानिसले धेरै दुःख पाए । त्यतिबेला सरकारले राम्ररी व्यस्थापन नगरेको भनेर व्यापक आलोचना भएको थियो । प्रधानमन्त्री ओलीले भने नागरिकको जीवनरक्षालाई पहिलो प्राथमिकतामा राखेर काम गरेको दाबी गरेका छन् । अर्थतन्त्र र अरू सबै कुराभन्दा पनि नागरिकको जीवनरक्षा पहिलो हो, उनले भने । उनले काम राम्रो गरे पनि जनतालाई निराशा बनाउने र भड्काउने प्रयास भएको आरोप लगाए । हामीले जनतामा आशा जगाउने थुप्रै काम गरेका छौं । कतिपय कोणबाट केही पनि भएन, केही पनि भएको छैन भनेर जनतालाई निराश बनाउने, जनतामा असन्तुष्टि भड्काउने प्रयास भइरहे पनि सरकार त्यसबाट किञ्चित विचलित भएन, प्रधानमन्त्री ओलीले भने, हामीले जनतामा आशा जगाउने, सरकारका क्रियाकलापमा जनताको भरोसा जगाउने र भविष्यप्रति आशा र विश्वास जगाउने काम लगातार गर्यौं । प्रधानमन्त्री ओलीले बितेको वर्ष गरेका विकास निर्माणका काम र शिलान्यासको फेहरिस्त पनि पेस गरे । उनले प्रत्येक दिन १२ वटा आवास तयार भइरहेको, सामाजिक सुरक्षा भत्ता पाउनेको संख्या ३० लाख नाघेको, हरेक दिन कम्तीमा एकभन्दा धेरै झोलुंगे पुल बनेको, तराईमा सदरमुकाम जोड्ने सडक चार लेन बनेको लगायत प्रसंग सम्बोधनमा उल्लेख गरेका थिए । पूर्वपश्चिम रेलमार्ग कतिपय ठाउँमा भइरहेको ट्र्याक र पुल निर्माण तथा कोसी र गण्डकीमा स्टिमर सञ्चालनलाई पनि ओलीले वर्षको उपलब्धिको सूचीमा सामावेश गरेका छन् । हामीलाई जस या श्रेय लिने होडबाजीमा सामेल हुन रहर छैन । हामीलाई जस होइन, काम चाहिएको हो । काम सफल बनाउनु छ । देश अघि बढाउनु छ । जनतालाई सुविधा पुर्याउनु छ, उनले भने । प्रधानमन्त्री ओलीले एकपछि अर्को गरी मुलुक नयाँ युगमा प्रवेश गरेको दाबी गरे । २०७८ वैशाख १ गते लाग्दा पात्रो या क्यालेन्डरको पाना पल्टिएको मात्र होइन, मिति परिवर्तन भएको मात्र होइन, हामीले यहाँको स्तर पनि परिवर्तन गरेका छौं, उनले भने, ०७७ साल राजनीतिक, आर्थिक सबै दृष्टिले सफलताको वर्ष रह्यो । हामी नयाँ वर्षमा नयाँ नयाँ काम थालनी गर्दै छौं ।"
पाण्डेले बुझाए ओहदाको प्रमाणपत्र,कार्यभार सम्हालेको ९ महिनापछि बुधबार चीनका लागि नेपाली राजदूत महेन्द्रबहादुर पाण्डेले चिनियाँ राष्ट्रपति सी चिनफिङसमक्ष ओहदाको प्रमाणपत्र पेस गरेका छन् । बेइजिङको थ्यानमनस्थित ग्रेट हल अफ द पिपुल्समा आयोजित समारोहमा पाण्डेले ओहदाको प्रमाणपत्र बुझाएका हुन् । त्यसक्रममा राजदूत पाण्डेले राष्ट्रपति विद्यादेवी भण्डारीको शुभकामना सन्देश सीलाई सुनाएका थिए । संक्षिप्त कुराकानी गर्दै सीले पनि समकक्षी विद्यादेवी भण्डारीप्रति शुभेच्छा प्रकट गरेका थिए । चीनमा सामान्यतया वर्षको तीन पटक राजदूतहरूले ओहदाको प्रमाणपत्र बुझाउने चलन छ । कोभिड१९ का कारण यस पटक एक वर्षदेखिका राजदूत ओहदाको प्रमाणपत्र बुझाउने प्रतीक्षामा थिए । राजदूतहरूको संख्या धेरै भएकाले बोल्न निकै छोटो समय छुट्याइएको राजदूत पाण्डेले बताए । एकै दिन २९ जना राजदूतहरूको ओहदाको प्रमाणपत्र बुझेपछि राष्ट्रपति सीले सामूहिक सम्बोधन गर्दै चीनले कोभिड महामारी नियन्त्रणमा सफलता हासिल गरेको बताएका थिए । उनले विकासोन्मुख मुलुकलाई अझ ठूलो सहयोग गर्ने बताए । राजदूत पाण्डेका अनुसार सीले आउँदो ओलम्पिकको राम्रो तयारी भइरहेको उल्लेख गर्दै यसको सफलताका लागि सहयोग गर्न राजदूतहरूसमक्ष अनुरोध गरे । राजदूत पाण्डेले गत वर्ष असार अन्त्यतिर बाधा अड्काउ फुकाउका लागि चिनियाँ विदेश मन्त्रालयको प्रोटोकल कार्यालयमा ओहदाको प्रमाणपत्र बुझाएर कार्यारम्भ गरेका थिए ।
"लकडाउन होइन, स्वास्थ्य मापदण्डमा कडाइ गरियोस्","उनका अनुसार यसअघि गरिएको लकडाउनमा झन्डै ९० प्रतिशतभन्दा बढी उद्योगधन्दा बन्द भएका थिए । लाखौं व्यक्ति बेरोजगार बनेका थिए । साना र मझौला उद्योगी, व्यवसायीलाई त धेरै गाह्रो भएको थियो, उनले भने, त्यो स्थितिबाट हामी तंग्रिएका छौं । होटल, पर्यटन, मनोरञ्जनबाहेकका अन्य क्षेत्रहरू त राम्रै तरिकाले माथि उठेका छन् ।फेरि लकडाउनको अवधारणा ल्याए आर्थिक गतिविधिमा एकदमै समस्या पर्ने उनको भनाइ छ । विभिन्न आर्थिक गतिविधिसँग संलग्न अन्य संघसंस्थाका प्रतिनिधिहरूको समेत लकडाउन गर्न नहुने भनाइ छ । नेपाल उद्योग परिसंघ (सीएनआई) अध्यक्ष सतिश मोर लकडाउन नगरी स्वास्थ्य मापदण्ड पालना गर्ने कुरामा सरकारले कडाइ गर्नुपर्ने सुझाव दिन्छन् । अब फेरि पनि लकडाउन गरिए आर्थिक क्षेत्र तहसनहस हुने निश्चित छ, उनले भने, त्यसैले स्वास्थ्य मापदण्ड पालना गर्ने कुरामा कडाइ गरौं, पालना नगर्नेलाई बरु कारबाही र जरिवाना गरौं । तर लकडाउन गर्ने पक्षमा सरकार जानु भएन । यसअघिको लकडाउनले धेरै पाठ सिकाएको भन्दै उनले सीमानाकामा कडाइ गर्नुपर्ने सुझाए ।अटोमोबाइल्स एसोसिएसन अफ नेपाल (नाडा) का अध्यक्ष कृष्णप्रसाद दुलाल लकडाउनको विकल्प खोज्नुपर्ने बताउँछन् । लकडाउन समस्याको समाधान होइन, यसको हामीले पहिला पनि विरोध गरेका थियौं, अहिले पनि विरोध गर्छौं, उनले भने, सबैभन्दा राम्रो उपाय स्वास्थ्य मापदण्ड पालनामा कडाइ गरिनुपर्छ । कोरोनाविरुद्धको खोप ल्याएर सबैलाई लगाउने वातावरण बनाउनेतर्फ सरकार लाग्नुपर्ने उनको भनाइ छ । यसअघिको लकडाउनले व्यवसायलाई मात्र होइन, सर्वसाधारणको मनस्थितिमा समेत असर गर्यो, सबैलाई मानसिक रोगीजस्तै बनायो, उनले भने, तर काम गर्ने वातावरण बन्यो भने त्यस्तो मनस्थितिमा परिवर्तन आउने थियो ।नयाँ उद्योग खोल्न मात्रै होइन, माग गरिएका सामग्रीसमेत आउन नसकेको बताउँदै उनले भने, अहिले अटोमोबाइल्स क्षेत्र बिस्तारै सुधार हुँदै गएको छ, तर फेरि लकडाउन भए पहिलेकै अवस्थामा नआउला भन्न सकिन्न । उनले सरकारले लकडाउन गर्ने मनस्थिति नै बनाउन नहुनेतर्फ सचेत गराए । कोभिडपछि अर्को यस्तै रोग देखा पर्ला, फेरि लकडाउनका कुरा उठ्लान्, त्यसैले स्वास्थ्य सावधानी अपनाएर अघि बढ्नुको विकल्प छैन, उनले भने । नेपाल निर्माण व्यवसायी महासंघका अनुसार अहिले करिब ८ खर्ब बराबरका देशभर साढे ६ हजार आयोजना चालु छन् । जसमा १५ लाखभन्दा बढी व्यक्ति रोजगार छन् । लकडाउन भए यी सबैजसो बेरोजगार बन्नेछन् । कोरोना महामारीअघि २० लाखसम्म रोजगारीमा थिए । लकडाउनपछि यो संख्या घट्यो । भारतबाट आउने कामदारको संख्यासमेत न्यून छ । महामारीपछि अधिकांश आयोजना ठप्प हुँदा काम नपाइने समस्या भयो, निर्माण व्यवसायी महासंघ अध्यक्ष रवि सिंहले भने, फेरि लकडाउन गरिए निर्माण व्यवसाय पनि ठप्प हुने निश्चित छ । स्वास्थ्य मापदण्ड बनाई काम गर्ने वातावरण बनाउनुपर्नेमा जोड दिँदै उनले लकडाउन गरेर बल्लतल्ल सुरु भएका विभिन्न आयोजनाको काम रोक्न नहुने बताए ।स्वास्थ्य मापदण्ड अपनाउँदा थपिने लागत सरकारले नै बेहोर्ने व्यवस्था मिलाउनुपर्ने उनको सुझाव छ । अब कोरोना सँगसँगै कसरी बाँच्ने भन्ने कुरालाई लिएर स्वास्थ्य मापदण्ड बनाउनुपर्छ, उनले भने, किनकि अब कोरोनाको जोखिमसँगै बाँच्नुपर्ने भइसकेको छ, कोरोना छ भनेर दुईतीन वर्षसम्म काम नगरी बस्न सक्ने अवस्था छैन ।"
एक वर्षमा ५० चार्जिङ स्टेसन,"लुम्बिनी प्रदेशमा आठ वटा चार्जिङ स्टेसन स्थापना हुने प्रधिकरणले जनाएको छ । जसअनुसार बाँकेको नेपालगन्जमा एक, रूपन्देहीको बुटवलमा तीन, दाङमा दुई, पश्चिम नवलपरासीको बर्दघाट र सुनवलमा दुई गरी आठ वटा चार्जिङ स्टेसन रहनेछन् ।कर्णाली प्रदेशमा सुर्खेतमा मात्रै र सुदूरपश्चिम प्रदेशमा कञ्चनपुरको महेन्द्रनगर, कैलालीको धनगढी र डडेल्धुरामा चार्जिङ स्टेसन बन्नेछन् ।प्राधिकरणले यसअघि नै चार्जिङ स्टेसन सञ्चालन कार्यविधि तयार पारिसकेको छ । उक्त कार्यविधिमा चार्जिङ स्टेसनको गुणस्तर र शुल्क निर्धारण गरिएको छ । कार्यविधिअनुसार प्राधिकरणबाहेक अन्य व्यक्ति वा संस्थाले पनि विद्युतीय चार्जिङ स्टेसन सञ्चालन गर्न पाउनेछन् । चार्जिङ स्टेसन निर्माणका लागि प्राधिकरणले २०७६ माघमा टेन्डर प्रक्रिया अघि बढाएको थियो ।"
निगम अब डिजिटल प्रणालीमा,"गत माघ १७ मा तत्कालीन निगम सञ्चालक समितिका अध्यक्ष एवं वाणिज्य तथा आपूर्ति सचिवको रोहवरमा भएको संयुक्त बैठकले विक्रेता विनियमावलीलाई समयसापेक्ष संशोधन गर्न समिति गठन गर्ने निर्णय भए पनि हालसम्म गठन भएको छैन, नेपाल पेट्रोलियम डिलर्स राष्ट्रिय एसोसिएसनका अध्यक्ष लिलेन्द्र प्रधानले चैत ३१ मा निगमलाई पठाएको पत्रमा भनिएको छ, ईआरपीअन्तर्गतका आर्थिक र प्राविधिक पक्षहरू व्यवसायीलाई जानकारी गराइएको छैन । हतारहतार सामान्य सूचनाका आधारमा लागू गर्न लागिएको प्रति ध्यानाकर्षण भएको छ ।आफ्ना माग पूरा नभएकाले सोको सम्बोधन नभएसम्म नयाँ प्रणालीमा नजाने एसोसिएसनले चेतावनी दिएको छ । यता, निगमले भने करिब १० महिनादेखि विभिन्न कार्यक्रममार्फत छलफल गरिरहेको दाबी गरेको छ । ईआरपी कार्यान्वयनमा जाँदा व्यवसायीलाई नै फाइदा हो । व्यवसायीकै सुविधाका लागि नयाँ प्रणाली ल्याउन लागिएको हो । तर उनीहरूले किन मानेका छैनन्, बुझिनसक्नु छ, निगमका एक अधिकारीले भने, व्यवसायीहरूले माग पूरा गरेनन् भने पनि आफ्नो माग लिखित दिएका छैनन् । विनियमावलीमा संशोधन गर्नुपर्ने बुँदा नै लिखित दिइएको छैन । पुरानो सफ्टवेयरअन्तर्गत व्यवसायीले बिहान इन्धनको माग टिपाउने गर्छन् । त्यसबापतको रकम बैंकमा जम्मा गर्छन् । बैंक भौचर निगममा बुझाएपछि मात्रै इन्धन लोड गर्न पाउँछन् । तर नयाँ प्रणाली अपनाउँदा आर्थिक कारोबार फोनबाटै अनलाइनमार्फत गर्न सकिन्छ । यो प्रणाली कार्यान्वयनमा आए आर्थिक कारोबारमा मिलान गर्ने ठाउँ रहँदैन । जसले गर्दा व्यवसायीहरूले आलटाल गरिरहेको निगमको दाबी छ । ईआरपी प्रणाली प्रमुख नेपालले पनि अनलाइनमार्फत भुक्तानी हुँदा आर्थिक पारदर्शिता हुने बताए । अनलाइनमार्फत हुँदा सबै स्रोत देखिने भयो, त्यही कारणले व्यवसायीहरू अलमलमा परेको देखियो, उनले भने, जति कोसिस गर्दा पनि व्यवसायीलाई बुझाउन सकिएन ।उनका अनुसार यो प्रणालीमा जाँदा एक व्यवसायीलाई वार्षिक ३६ सय रुपैयाँ मात्रै भार पर्छ । उक्त रकम नेपाल क्लियरिङ हाउसले व्यवसायीबाट लिने हो । त्यही विषयमा व्यवसायीहरूले चित्त नबुझाएको उनको भनाइ छ । व्यवसायीको माग उक्त रकम पनि निगमले नै तिर्नुपर्छर् भन्ने छ, उनले भने, हाल १९ सय डिलर छन् । सबै निगमले तिर्दा वार्षिक थप ६०७० लाख रुपैयाँ भार थपिन्छ ।ईआरपी प्रणालीको विनियमावलीसँग कुनै सम्बन्ध नरहेको समेत उनले दाबी गरे । तर विनियमावलीकै कुरामा व्यवसायीहरू अल्झिएका छन् । वर्षभरि कुन व्यवसायीले कति तेल उठाए, कुन डिपोबाट कति उठाए, सबै अनलाइनबाटै जानकारी पाउन सकिन्छ । ईआरपी भनेको प्रणाली सुधार हो । यसबाट आपूर्ति तथा वितरण, फाइनान्स र गुणस्तर नियन्त्रण गर्न सकिन्छ, नेपालले भने । दोस्रो चरणअन्तर्गत डिजिटल लकिङले सिधै मोनिटरिङ, भेइकल ट्र्याकिङ, पाइपलाइनको आपूर्ति नियमनसमेत गर्न सक्छ । यो प्रणाली जडान भइसकेपछि म्यानेजमेन्ट इन्फरमेसन सिस्टम, एकाउन्टिङ सिस्टम र सुरक्षित तथ्यांक भण्डारणलगायतका कार्य पनि डिजिटल नै हुनेछन् । एक क्लिकमा देशभरको तथ्यांक हेर्न सकिने निगमको दाबी छ । इलकिङ र जीपीएस प्रणाली नहुँदा ट्यांकरबाट इन्धन चोरी हुने क्रम रोकिएको छैन । त्यसलाई नियन्त्रण गर्न पनि यो प्रणाली आवश्यक रहेको निगमको भनाइ छ । तेस्रो चरणमा घरमै बसेर इन्धन माग गर्न सकिन्छ ।निगमका कार्यकारी निर्देशक सुरेन्द्रकुमार पौडेलले परिस्थिति असहज हुन नदिने बताए । डिजिटल प्रणाली व्यवसायीकै हितका लागि लागू गर्न खोजेको हो, तर बुझ्नुभएन, उनले भने, बुझेपछि सबै जना प्रणालीमा आउनु हुन्छ भन्ने विश्वास छ ।"
६ परामर्शदाता छनोट,"प्रदेश राजधानी हेटौंडा र संघीय राजधानी काठमाडौंबीचको आवतजावतलाई सहज बनाउन वाग्मती सरकारले पोस्टबहादुर बोगटी सुरुङमार्ग (भीमफेदीकुलेखानी सुरुङमार्ग) निर्माणका लागि अन्तर्राष्ट्रिय स्तरका ६ वटा परामर्शदाता कम्पनीको छनोट गरेको छ ।सुरुङमार्ग निर्माणका लागि भीमफेदीकुलेखानी सुरुङमार्ग निर्माण आयोजनाले भदौ २ मा परामर्शदाता छनोट गर्न आशयपत्र माग गरेको थियो । १२ अन्तर्राष्ट्रियस्तरका कम्पनीले आशयपत्र दर्ता गराएका थिए । जसमध्ये नेपालको फुलब्राइट कम्पनीसहित, कोरिया, टर्की, सिंगापुर र अस्ट्रेलियाका कम्पनी छनोटमा परेका छन् । यी कम्पनीहरूसँग प्राविधिक र आर्थिक प्रस्ताव माग गरेका छौं, आयोजना प्रमुख नवीनकुमार सिंहले भने, यसका लागि आगामी जेठ २ सम्मको समयसीमा दिएका छौं ।उनका अनुसार अहिले सुरुङमार्गको वातावरणीय प्रभाव मूल्यांकन (ईआईए) को काम भइरहेको छ । एनईए इन्जिनियरिङ कम्पनीले सुरुङको डीपीआर पुनरावलोकनसमेत गरिरहेको छ । ईआईए र डीपीआर पुनरावलोकन रिपोर्ट वैशाख अन्तिम सातासम्म आइसक्नेछ । आगामी भदौसम्ममा सुरुङ निर्माणका लागि टेन्डर आह्वान गर्ने दाबी आयोजनाको छ । प्रदेश सरकारको गौरवको आयोजनाका रूपमा रहेको यो सुरुङमार्ग निर्माणमा सहकार्य गर्न संघीय सरकारले ६ महिनाअघि नै कार्यदल गठन गरेको थियो । संघीय सरकारले सहलगानी गर्न प्राविधिक, आर्थिक र कानुनी पक्षको अध्ययन गरी प्रतिवेदन पेस गर्न उक्त कार्यदल गठन गरेको हो । कार्यदलमा भौतिक पूर्वाधार तथा यातायात मन्त्रालयका सहसचिवको संयोजकत्वमा अर्थ मन्त्रालयका सहसचिव, प्रधानमन्त्री तथा मन्त्रिपरिषद्को कार्यालयका कानुनी सहसचिव, भौतिक पूर्वाधार विकास मन्त्रालय वाग्मती प्रदेशका सचिव, नेपाली सेनाका प्रतिनिधि र भौतिक पूर्वाधार तथा यातायात मन्त्रालयले तोकेको पूर्वाधार विज्ञ सदस्य छन् ।कार्यदललाई एक महिनाभित्र प्रतिवेदन पेस गर्न भनिए पनि हालसम्म भएको छैन । जसका कारण सुरुङमार्ग निर्माणको अन्य प्रक्रियाले समेत गति लिन सकेको छैन । संघीय सरकारबाट कार्यदल गठन गरेर अड्काउने काम भएको छ, आयोजनाका एक वरिष्ठ इन्जिनियरले भने, पूर्वाधार कम्पनीको दबाब सरकारमाथि परेको छ । यो आयोजना निर्माणको जिम्मेवारी पूर्वाधार कम्पनीले पाएको थियो । तर रकमको अभावले उसले अहिलेसम्म काम सुरु गर्न सकेको छैन ।१९ अर्ब ३२ करोड ५ लाख ७६ हजार लागतमा निर्माण हुन लागेको यो आयोजना ४२ महिनामा सम्पन्न गर्ने लक्ष्य छ । आयोजनाको डिनाइनअनुसार भीमफेदी६ बगर र इन्द्रसरोवर२ कुलेखानीको ड्याममुनि ७५ मिटर व्यास भएका दुईवटा सुरुङ निर्माण हुनेछन् । जसले साँघुरो, घुमाउरो र जोखिमयुक्त १६ किलोमिटर सडकलाई ३ किमिमा छोट्याइदिनेछ । आयोजनाको प्रमुख संरचनाका रूपमा रहेका दुईवटा सुरुङ एकआपसमा ४० मिटरको फरकमा समानान्तर रूपमा निर्माण गरिने आयोजना प्रमुख सिंहले बताए । उनका अनुसार सुरुङका दुवैतिर गरी साढे २ किमि लामो एप्रोच सडक, ७५ मिटर र ३५ मिटर लम्बाइ भएका दुईवटा पुल निर्माण हुनेछन् । आयोजना पूरा भएसँगै हेटौंडाबाट राजधानी प्रवेश गर्ने यो वैकल्पिक मार्ग ६८ किलोमिटरमा झर्नेछ ।प्रदेश सरकारले आर्थिक वर्ष २०७५७६ देखि यो आयोजनालाई बर्सेनि नीति तथा कार्यक्रममा राख्दै आएको छ । बहुवर्षीय योजनाका रूपमा रहेको आयोजनालाई चालु आव २०७७७८ मा १ अर्ब रुपैयाँ बजेट विनियोजन गरिएको छ । संघीय सरकारले पनि आर्थिक साझेदारी गर्ने चालु आवको बजेट वक्तव्यमा उल्लेख गरेको छ ।सुरुङमार्गसँगै सिस्नेरीतर्फको मोटरबाटोलाई फराकिलो र स्तरोन्नति गरिने भौतिक पूर्वाधार विकास मन्त्रालयले जनाएको छ । भैंसेदेखि भीमफेदीसम्मको मोटरबाटो दुई लेनको बनाउने कार्य सुरु भइसकेको छ ।"
पहिलो टिपाइमा चिया उत्पादन न्यून,"इलाम (कास) हिउँदमा त्यति वर्षा नभएका कारण यो पटक इलाममा चिया टिपाइ ढिलो मात्र सुरु भएको छ । अघिल्ला वर्षमा चैत पहिलो सातादेखि नै चिया टिपाइ सुरु हुने गरेको थियो । यस वर्ष भने तेस्रो साता पुग्यो । खडेरीकै कारण सुरुवाती उत्पादन आधा घटेको छ । कारखानामा न्यून मात्रामा चियापत्ती आउने गरेको व्यवसायीले बताए ।पहिलो उत्पादन गुणस्तरीय हुने भएकाले बजारमा पहुँच जमाउन फस्ट फ्लस चिया उत्तम मानिन्छ । उत्पादन कम भए पनि फस्ट फ्लस चियाको मूल्य उच्च हुन्छ । चिया टिपाइ सुरु भएपछि जिल्लाका चिया कारखानाले प्रशोधनसमेत थालेका छन् । पहिलो टिपाइ जति छिटो बजारमा पुर्याउन सक्यो, त्यसपछिको उत्पादन पनि सजिलै बिक्री गर्न सकिने भएकाले कारखानाले थोरै हरियो पत्ती भए पनि प्रशोधन गर्ने गरेका छन् ।यस वर्ष एक टिपाइ गरेपछि बगानमा मुना पलाउनै छाडेको कन्यामका महेश अर्यालले जानकारी दिए । यसअघि सुरुको टिपाइमा जुन किसमको उत्पादन हुन्थ्यो, यो पटक त्यस्तो देखिएको छैन, उनले भने, मुना पलाउन थालेपछि नै बाँझी बस्न थालेको हो । इलामसहित पूर्वी पहाडी जिल्लामा वार्षिक ५५ लाख किलो तयारी अर्थोडक्स चिया उत्पादन हुन्छ । इलाममा मात्र २४ वटा ठूला र १ सयभन्दा बढी साना एवं मझौला चिया कारखाना छन् । यहाँका करिब १५ हजार किसान चियामा आश्रित छन् । चिया विकास निगमअन्तर्गतका बगानमा पनि चिया टिपाइ सुरु भएको छ ।अघिल्लो वर्ष कोभिड१९ कारण थलिएको चिया क्षेत्रमा यो पटक सुधार हुने अपेक्षा छ । तर पुनः कोरोनाको प्रभाव बढ्दै गएपछि अघिल्लो वर्षकै जस्तो समस्या हुने हो कि भन्ने चिन्ता किसानमा छ । अर्गानिक चिया कारखानाले गुणस्तर हेरी केही उच्च मूल्य तोकेका छन् । अन्य ननअर्गानिक कारखानाले पनि ग्रेड एको ४५ र ग्रेड बीको ३५ रुपैयाँ मूल्य निर्धारण गरेका छन् । यो पटक कारखानाले सुरुमै मूल्य निर्धारण गरेका हुन् । यसअघि कारखानाले पहिलो टिपाइ सकेपछि मात्र मूल्य निर्धारण गर्ने गरेका थिए ।इलाममा उत्पादित चियाको मुख्य बजार भारतको कोलकाता हो । त्यहाँको निर्वाचनले गर्दा व्यवसायीलाई तयारी चिया पठाउन पनि समस्या देखिएको छ । प्रायः कारखानामा अघिल्लो वर्षको चिया नै स्टक रहेकाले यो पटकको बजार कस्तो हुने हो, अन्योल देखिएको व्यवसायीको भनाइ छ ।"
सामसङ ग्यालेक्सी एम६२ बजारमा,"काठमाडौं (कास) सामसङ नेपालले ग्यालेक्सी एम६२ बजारमा ल्याएको छ । एम६२ मा ७ हजार एमएएचको ब्याट्री र ६४ मेगा पिक्सेलको क्वाड क्यामेरा रहेको छ । यो ९८२५ प्रोसेसरको साथ उपलब्ध हुने कम्पनीले जनाएको छ । एम६२ मा २५ वाटको छिटो गतिमा चार्ज हुने ब्याट्री छ । ६७ इन्चको अल्ट्रा एचडी डिस्प्लेजस्ता विशेषता यसमा छन् । यसको आकार ९५ एमएम र तौल २१८ ग्राम छ । यो लेजर ग्रे, ब्लु र ग्रीन गरी तीन रङमा उपलब्ध छ । ६ जीबी र्यामका साथ १२८ जीबी रोम भएको मोडलको बजार मूल्य ३९ हजार ९ सय ९९ र ८ जीबी र्यामका साथ १२८ जीबी रोमको मूल्य ४२ हजार ९ सय ९९ रुपैयाँ तोकिएको छ ।"
गलैंचा उत्पादक तथा निकासीकर्ता संघमा गुरुङ,"काठमाडौं (कास) नेपाल गलैंचा उत्पादक तथा निकासीकर्ता संघको अध्यक्षमा रामबहादुर गुरुङ पुनः चयन भएका छन् । सोमबार सम्पन्न संघको तेस्रो वार्षिक साधारणसभाले गण्डकी प्रदेशका सांसदसमेत रहेका हिमालयन डेकोर रग्सका सञ्चालक गुरुङको अध्यक्षतामा २१ सदस्यीय कार्यसमिति चयन गरेको हो । दुईवर्षे कार्यकाल रहने संघमा सम्पूर्ण कार्यसमिति निर्विरोध चयन भएका निर्वाचन समितिले जनाएको छ । समितिका अनुसार संघको वरिष्ठ उपाध्यक्षमा एनपी रग्सका तेन्जिङ शेर्पा तथा तीन उपाध्यक्षमा सेन्टर रग क्राफ्टका समीरविक्रम शाह, निमा कार्पेटका निमा लामा र महाबुद्ध कार्पेटका हिराबहादुर लामा चुनिएका छन् ।"
१० वर्षे जोखिममुक्त अभियान थाल्दै प्राधिकरण,काठमाडौं (कास) राष्ट्रिय पुनर्निर्माण प्राधिकरणले जोखिममुक्त नेपाल निर्माणको १० वर्षे अभियान थाल्ने भएको छ । बुधबार प्रधानमन्त्री एवं प्राधिकरणको निर्देशक समितिका अध्यक्ष केपी शर्मा ओलीको अध्यक्षतामा बसेको समितिको १८ औं बैठकले सोसम्बन्धी कार्यक्रमको प्रस्ताव तयार पारी आगामी आर्थिक वर्षदेखि अभियान सुरु गर्ने निर्णय गरेको छ । प्राधिकरणका प्रमुख कार्यकारी अधिकृत सुशील ज्ञवालीले राष्ट्रिय विपद् जोखिम न्यूनीकरण एवं व्यवस्थापन प्राधिकरणको सहकार्यमा यो अभियानको प्रस्ताव तयार भइरहेको बताए ।
फुटबलका कमसल व्यापारी,"के फुटबलमा यस्तो पनि हुन्छ र ? हुँदोरहेछ । यसपालिको आहारारा गोल्डकप फुटबलको फाइनल खेलेको अफ्रिकन रुट्स एसोसिएसनका खेलाडी बसेको होटल पूरा निगरानीमा थियो । आयोजक सहारा क्लबलाई डर थियो, कतै यसका खेलाडी भागेर अन्यत्र खेल्न जाने त होइनन् ? नभन्दै फाइनलको अघिल्ला रात अफ्रिकन रुट्सका ११ खेलाडी भागेर सर्लाही पुगे । त्यहाँ पुगेर उनीहरूले राजर्षि जनक कपमा खेले । फेरि रातारात पोखरा आइपुगे ।यति बेलासम्ममा न यसबारे आयोजकलाई थाहा थियो, न त होटललाई नै । फाइनलमा अफ्रिकी रुट्सको बेन्चमा रहेका खेलाडी निकै थकित देखिन्थे । हाई काटिरहेका थिए । लागिरहेको थियो, तिनलाई जबरजस्ती त्यहाँ राखिएको थियो । फुटबल एक प्रकारले व्यापार नै हो, तर यसमा कमसल खालका व्यापारीको कुनै स्थान छैन । अफ्रिकन रुट्स टिम पनि यस्तै खराब व्यापारी हो, जसलाई यो खेलका इमानबारे केही पनि मतबल छैन ।यिनीहरूलाई पैसा कमाउनु मात्र छ । यस्तो टिमलाई खेलाउनु पनि खासमा सहाराको भूल हो, तर जहाँसम्म यस्ता टिमको प्रवृत्तिको कुरा छ, यसले नेपाली फुटबललाई घाटाबाहेक अरू केही पनि गर्दैन । यस्तो प्रवृत्ति मौलाएको पनि केही वर्ष भइसकेको छ । यसलाई रोक्न आवश्यक भइसकेको छ । नियामक निकाय अखिल नेपाल फुटबल संघ (एन्फा) को उद्देश्य फुटबल विकास हो भने यस्ता टिम, यसले खेल्ने खेल, यसका व्यवहार सबै बाधक हुन् । यसले राम्रो केही पनि गर्दैन ।सबैभन्दा पहिले यो नै बुझ्नौं न, के अफ्रिकन रुट्स एसोसिएसन भन्ने पनि कुनै टिम छ र ? यसको उत्तर आउँछ, छैन । जसरी कुनै समय नेपाली घरेलु फुटबलमा नराम्रोसँग छाएको अफ्रिकन युनाइटेड भन्ने टिम वास्तवमै थिएन, त्यसरी नै यो टिम पनि छैन । अफ्रिकन रुट्सका सबै खेलाडी क्यामरुनी हुन् । क्यामरुनी फुटबल आफैंमा उम्दा छ । तर अफ्रिकन रुट्स यस्तो कुनै औपचारिक टिम नै होइन, खेलाडी राम्रो भनेर कसरी विश्वास गर्ने ?यी त ठिक्कका फुटबल खेल्ने नेपाल आएका खेलाडी मिलाएर बनाइएको टालटुले टिम नै हो । नेपाली फुटबलको विकास गर्ने हो र घरेलु प्रतियोगितालाई आकर्षिक बनाउने हो भने विदेशी टिम पनि चाहिन्छ । तर यी टिम आधिकारिक नै हुनुपर्छ, अफ्रिकन रुट्सजस्तो होइन । फेरि यसपल्टको आहारारा खेल्न भनेर नै टिमलाई बोलाइएको हो भने यस्तोमा यो टिमको काम प्रतियोगिता सकेपछि आफ्नै देश फर्कने हो । तर अफ्रिकन रुट्सले अरू प्रतियोगिता पनि खेलिरहेका छन् ।यो टिम आफैं कुनै आधिकारिक नभएको हुनाले यसका खेलाडीलाई कारबाही गर्ने र त्यो लागू हुनेसक्ने स्थिति पनि छैन, कहींकतै कोही चुकेमा । नेपालमा सहिद स्मारक लिग ए डिभिजन ०६० सालयता निकै लोकप्रिय हुन थाल्यो, त्यसयता नेपाली घरेलु फुटबलमा अफ्रिकी खेलाडी पनि भित्रिन थाले । सुरुसुरुमा केही राम्रा खेलाडी आए, तर पछि विस्तारै यसमा विकृति अनेक देखिन थाले । तिनै अफ्रिकी खेलाडीले फुटबल छाडेर अन्य गैरकानुनी काम गरेका उदाहरण धेरै छन् ।यहाँनिर एन्फा नराम्रोसँग चुक्दैछ र पूरा घटनाक्रमलाई लिएर चुपचाप छ । उसले बुझ्न आवश्यक छ, अफ्रिकन रुट्स जस्ता टिमले नेपालमा खेलेर यहाँको फुटबलमा साँच्चै केही पनि राम्रो गर्दैन । यस्ता आधिकारिक नभएका टिम र खेलाडीले मैदान बाहिरमात्र होइन, मैदानभित्र पनि अनेक समस्या सिर्जना गरेको पाइन्छ । जस्तो, नेपाली घरेलु फुटबलमा केही शंकास्पद खेल र नतिजामा सबैभन्दा बढी यस्तै कमसल व्यापारी अफ्रिकी खेलाडीको संलग्नता छ ।नेपालका क्लबका केही पदाधिकारीलाई सोध्नुपर्छ, तिनीहरूले यस्ता कथा मज्जाले भन्ने गर्छन् । तर यो कथा यस्तो हो, जुन सार्वजनिक रूपमा दाबी गर्न सकिन्न । सोचौं, यही टिमले यसपल्टको आहारारा गोल्डकप जितेको भए ? धन्न यस्तो भएन । संकटाले ऐतिहासिक रूपमा उपाधि उचाल्यो । तर कुरा यत्तिकैमा सकिन्न । निश्चित रूपमा संकटाको इमानमा शंका गर्न सकिन्न, गर्नु पनि हुन्न । संकटा त उपाधिका लागि शतप्रतिशत हकदार देखिन्छ ।संकटाले फाइनलसम्मको यात्रामा यस्ता टिमलाई हराएका छन्, जसले यसअघि संकटालाई पोखरामै लगातार हराएको थियो । ती थिए, मनाङ मर्स्याङ्दी र एपीएफ । तर फाइनलको भिडियो सावधानीपूर्वक हेर्नुपर्छ, आँखा पोख्त हुनुपर्छ, अफ्रिकन रुट्सका केही खेलाडीको खेल शंकास्पद छ, तिनले खासखास मोडमा किन बललाई आफ्नो नियन्त्रणबाट फुत्काए, त्यो भन्न गाह्रो छ । हुनसक्छ, यस्तो भएको पनि थिएन । तर प्रश्न उठ्छ नै । किनभने अफ्रिकन रुट्स कुनै आधिकारिक टिम नै होइन ।यसका खेलाडीलाई खाली नेपाल आएर पैसा कमाउनु छ । पैसाका लागि यस्ता खेलाडीले जेसुकै गर्न सक्छन् । पैसा नै तिनलाई सबथोक नहुने भए, के तिनीहरू फाइनलअगाडि भागेर अन्यत्र पनि खेल्न जान्थे र ? यहाँनिर के बुझ्यौं भने अफ्रिकी खेलाडी र टिमलाई खेलाउनु नै हुन्न भन्ने होइन, तर प्रश्न तिनै खेलाडी र टिमको आधिकारिकताको हो । फेरि यसपल्टको आहारारा गोल्डकप स्तरीयताको आधारमा निकै कमजोर रह्यो, कम्तीमा फाइनल निकै फितलो थियो ।यो भन्दा त कहाँ हो कहाँ सहिद स्मारक लिगको बी डिभिजन नै थियो । यसको कारण यस्तै विदेशी टिम हुन् । भन्न त के भनिएको छ भने यो अफ्रिकन रुट्सका केही खेलाडी ठिक्कका छन् । तर यस्तै टिमविरुद्ध हाम्रा राष्ट्रिय खेलाडीले भरिएको टिम पनि हार्छ । के नेपाली टिमको आफ्नो स्तर साह्रै कमजोर नै हो त ? यसको उत्तर पछि खोजे पनि हुन्छ । सबैभन्दा पहिले अफ्रिकन रुट्स जस्तो समस्या नै समाधान हुनुपर्छ । अफ्रिकन रुट्सले धोका दिएपछि सहारा गम्भीर भएको देखिन्छ, तर एन्फा अझै गम्भीर हुन सकेको छैन ।"
सिमरामा आर्मीको जित,"एघारौं जीतपुरसिमरा गोल्डकप फुटबलमा बी डिभीजन क्लब वीरगन्ज युनाइटेडविरुद्ध त्रिभुवन आर्मी क्लबले विजयी सुरुवात गरेको छ । सिमरा रंगशालामा बुधबार फ्लडलाइटमा सम्पन्न खेलमा नयाँ खेलाडीसहित मैदान उत्रिएको आर्मीले ४१ गोलको फराकिलो जित निकाल्यो । आर्मीको पहिलो रोजाइको टिम एएफसी कपको छनोट खेल्न गोवा गएको छ ।धेरैजसो दोस्रो रोजाइका खेलाडी रहेको आर्मीको जितमा जर्जप्रिन्स कार्कीले २, सन्तोष केसी र सुशान्त चौधरी ११ गोल गरेका थिए ।खेलको १४ औं मिनटमा सन्तोष केसीको गोलबाट अग्रता लिएको आर्मीले पहिलो हाफमै ३१ को अग्रता बनायो । घरेलु दर्शकको समर्थन पाएको वीरगन्जविरुद्ध आक्रामक बनेको आर्मीबाट ४१ औं मिनटमा जर्जप्रिन्सले गोल गर्दै अग्रता दोब्बर पारे । पहिलो हाफको इन्ज्युरी समयमा सुशान्तको गोलबाट आर्मीले अग्रता बलियो पार्दा वीरगन्जका समर्थक निराश भएका थिए । दोस्रो हाफमा सम्हालिन नपाउँदै वीरगन्जविरुद्ध जर्जप्रिन्सले अर्को गोल थपे । उनले ४८ औं मिनटमा सुशान्तको क्रसपासमा गोल गरेका हुन् । ४० ले पछि परेको वीरगन्जका लागि ६१ औं मिनेटमा चतुर्धन चौधरीले गोल गरे पनि टोली खेलमा फर्कन सकेन । स्थानीय खेलाडी समेटेर मैदान उत्रिएको वीरगन्ज आर्मीसामु निरीह बन्दै बाहिरियो ।खेलमा वीरगन्जले बनाएका केही आकर्षक अवसर आर्मीका गोलरक्षक महेश्वर श्रेष्ठले विफल पारेका थिए । म्यान अफ द म्याच जर्जप्रिन्स कार्की घोषित भए । उनले ५ हजार रुपैयाँ प्राप्त गरे । बिहीबार भरतपुर फुटबल क्लब चितवन र वाग्मती युवा क्लब सर्लाहीबीच खेल हुने आयोजक नवजनजागृति युवा क्लब सिमराले जनाएको छ ।"
एपीएफ उपाधि नजिक,घरेलु टोली विराटनगर११ माथि ३२ गोलको संघर्षपूर्ण जित निकाल्दै एपीएफ क्लब बुधबार छैटौं विराट गोल्डकप फुटबल प्रतियोगिताको फाइनल पुगेको छ । निर्धारित ९० मिनेटमा दुवै टिमले २२ को बराबरी खेलेपछि अतिरिक्त समयमा धकेलिएको थियो । ३० मिनेट थपियो । एपीफएका मणि लामाले खेलको ११८ औं मिनेटमा गोल गर्दै उपाधि यात्रा पक्का गरे । एपीएफले संकटा र पन्जाब पुलिसबीच बिहीबार हुने खेलको विजेतासँग १५ लाख १५ हजार रुपैयाँ पुरस्कारका लागि शनिबार फाइनलमा प्रतिस्पर्धा गर्नेछ । दुवैले आक्रामक खेल पस्किँदाा एपीएफले २६औं मिनेटमा सनी श्रेष्ठको गोलमार्फत अग्रता लियो । श्याम नेपालीको प्रहार विराटनगरका गोलकिपर किशोर गिरीले पन्च गरेर फर्काउँदा सनीले उत्कृष्ट भलीमा गोल गरे । मध्यान्तरसम्म एक गोलले पछि परेको विराटनगर ५३ औं मिनेटमा गोल गर्दै खेलमा फर्कियो । स्टेफन सामिङले प्रकाश बुढाथोकीको क्रसमा गोल गरी ११ को बराबरीमा ल्याए । अग्रता गुमाएसँगै थप आक्रामक देखिएको एपीएफले ६७ औं मिनेटमा रवि थिङले गोल गरी पुनः अग्रता दिलाए । उनले श्याम नेपालीको पास सदुपयोग गरेका हुन् ।एपीएफले त्यो अग्रता दुई मिनेट पनि जोगाउन नसक्दा खेल अतिरिक्त समयतर्फ धकेलिएको हो । विराटनगरका प्रकाश बुढाथोकीले ६९ औं मिनेटमा ३५ यार्डवाट गरेको प्रहार पोस्टको सेकेन्डबार च्याप्दै गोलमा परिणत हुँदा एपीएफका गोलकिपर राजु नगरकोटी प्रतिक्रियाविहीन भए । प्रकाशको यो व्यक्तिगत चौथो गोल हो । उनले सिक्किमविरुद्ध दुई र सिलिगुढीविरुद्ध एक गोल गरेका थिए । प्रकाशले ८३ औं मिनेटमा ३० यार्डबाट गरेको सशक्त प्रहार बारमा लागेर फर्कनु विराटनगरको दुर्भाग्य बन्यो । मणि लामाले म्यान अफ द म्याच हुँदै १० हजार रुपैयाँ हात पारे ।
पीएसजी र चेल्सीलाई सफलता,"पेरिस (एएफपी) पछिल्लो एक दशक च्याम्पियन्स लिग फुटबलमा पेरिस सेन्ट जर्मेन (पीएसजी) को सम्बन्ध निराशा र हारले भरिपूर्ण थियो । तर साबिक विजेता बायर्न म्युनिकमाथिको एक समग्र जित पीएसजीका कतारी लगानीकर्तालाई ठूलो खुसीको कारण हो । किनभने उनीहरूले च्याम्पियन्स लिगको उपाधि सपना देखेको लामो समय भइसकेको थियो ।पीएसजीका प्रशिक्षक माउरिसियो पोचेटिनोले प्रस्टसँग भनेका छन्, यो जित गत सिजनको फाइनलमा लिस्बनमा बेहोरेको हारको बदला हो । तर यो उपलब्धिका लागि उनीहरूको लगाव र मिहिनेत पनि उत्तिकै छ । म्युनिकमा ३२ गोलको अग्रताका कारण दोस्रो लेगमा १० ले हारेर पनि उनीहरू सेमिफाइनलमा पुगेका हुन् । बायर्नका लागि एरिक म्याक्सिम चोपो मोटिङले आफ्नो पूर्व क्लबविरुद्ध गोल गरे । पछिल्ला वर्षहरूमा चरम दबाबका कारण पराजित हुनुपरेको उदाहरण पीएसजीको हकमा धेरै छ । यसपल्ट क्वाटरफाइनलमा उनीहरूले अवे गोलका आधारमा सफलता पाए र फाइनल प्रवेशका लागि बोरुसिया डर्टमन्ड र म्यानचेस्टर सिटीबीचको विजेतासँगको भेट पक्का गरे । सन् २०११ मा कतार स्पोर्टस इन्भेस्टमेन्टले स्वामित्व ग्रहण गरेपछि पीएसजीले लामो समयसम्म च्याम्पियन्स लिगको नकआउट चरणमा एकप्रकारको निराश नतिजाको सामना गर्नुपर्यो । सन् २०१४ को क्वाटरफाइनलमा चेल्सीविरुद्ध र २०१६ को प्रिक्वाटरफाइनलमा म्यानचेस्टर युनाइटेडविरुद्ध पहिलो लेगमा अग्रता लिएर पनि पीएसजीले समग्र नतिजा गुमाएको थियो । त्यो भन्दा चर्चित र निराशाजनक हार त सन् २०१७ को प्रिक्वाटरफाइनलमा बार्सिलोनासँग थियो । पहिलो लेगमा ४० ले अग्रता लिएको पीएसजी दोस्रो लेगमा ६१ ले पराजित भयो । पीएसजीको साबिक विजेतामाथिको यो जित प्रिक्वाटरफाइनलमा बार्सिलोनाविरुद्धको जितपछि सम्भव भएको थियो । बार्सिलोनाविरुद्ध पीएसजीले घरेलु मैदानमा पहिलो लेग ४१ ले जितेको थियो । यो पीएसजीका लागि एकप्रकारको बदला थियो । पछिल्लो दशकमा पीएसजी च्याम्पियन्स लिगको नकआउट चरणमा बार्सिलोनासँग तीनपल्ट हारेको छ ।म्यानचेस्टर युनाइटेडलाई समूह चरण र युरोपका दुई पावरहाउस क्लबलाई नकआउट चरणमा पराजित गर्नु पीएसजीको बहादुरीपूर्ण प्रदर्शन हो, जुन यसअघि देखिएको थिएन । हामी पछिल्ला दुई खेलमा जितका हकदार रह्यौं । तर हामी अझै पनि उपाधिका लागि मुख्य दाबेदार हौं जस्तो मलाई लाग्दैन, पोचेटिनोले भनेका छन् । यता, दोस्रो लेगमा एफसी पोर्टोसँग १० को हारका बाबजुद २०१४ पछि पहिलोपल्ट च्याम्पियन्स लिगको सेमिफाइनल पुगेपछि चेल्सीका प्रशिक्षक थोमस टचेलले आफ्ना युवा टोलीको साहस प्रति प्रशंसा गरेका छन् ।तटस्थ मैदानका रूपमा सेभियाविरुद्ध समग्रमा २१ को जित पाएको चेल्सीले सेमिफाइनलमा लिभरपुल र रियल मड्रिडबीचको विजेतासँग खेल्नेछ । दोस्रो लेगमा टचेलले चतुर रक्षात्मक रणनीति अपनाउनुका अलावा खेलको इन्ज्युरी समयमा मेहदी तारेमीले सानदार बाइसाइकल किकमार्फत गोल गरे । पहिलो लेग २० को हार उल्टाउन पोर्चुगिज च्याम्पियनको प्रयासको प्रशंसा गर्नुपर्छ ।जनवरीमा फ्रान्क लाम्पार्डलाई प्रतिस्थापन गरी टचेलले म्यानेजरको जिम्मेवारी सम्हालेयता चेल्सीले १८ मध्ये एक खेलमात्र हारेको छ । च्याम्पियन्स लिगको सेमिफाइनलमा स्थान बनाउनु चेल्सीको यो टिमका लागि अधिक सराहनीय उपलब्धि हो । किनभने टचेलको टिमका अधिकांश सदस्यसँग च्याम्पियन्स लिगको अनुभव कम छ । टचेलले थपे, हामी निकै नै युवा टिमको साथमा छौं । उनीहरू लड्न, भिड्न सक्छन्, दौड्न सक्छन् । यो उनीहरूका लागि साहसिक कार्य हो, यो महत्त्वपूर्ण उपलब्धि पनि हो ।"
क्रिकेट टोली घोषणा,"काठमाडौं (कास) नेपालले बजाज पल्सर त्रिकोणात्मक ट्वान्टी२० प्रतियोगिताका लागि बुधबार १५ सदस्यीय राष्ट्रिय टोली घोषणा गरेको छ । नेदरल्यान्ड्स र मलेसियासम्मिलित प्रतियोगिता वैशाख ४ देखि ११ सम्म त्रिवि क्रिकेट मैदान कीर्तिपुरमा आयोजना हुनेछ । ज्ञानेन्द्र मल्लको कप्तानीमा दीपेन्द्रसिंह ऐरी उपकप्तान, पारस खड्का, विनोद भण्डारी, सोमपाल कामी, करण केसी, सन्दीप लामिछाने, अविनाश बोहरा, आरिफ शेख, आसिफ शेख, कुशल भुर्तेल, कुशल मल्ल, शाहब आलम, कमलसिंह ऐरी र सुसन भारीलाई राखिएको छ । बन्द प्रशिक्षणमा रहेका लोकेश बम, सन्दीप जोरा, विक्रम सोब, पवन सर्राफ र ललितनारायण राजवंशीले स्थान बनाउन सकेनन् ।"
बेलारुसीसँग सुमिनाको हार,काठमाडौं (कास) नेपाली बक्सर सुमिना खड्का आइबा युथ पुरुषमहिला विश्व बक्सिङ च्याम्पियनसिपमा पराजित भएकी छन् । पोल्यान्डको किल्सीमा भइरहेको प्रतियोगिताको महिला ५४ केजीमा सुमिना बेलारुसकी विनाराभा आर्नासँग पराजित भएकी हुन् । तीनै राउन्ड प्रतिस्पर्धा गरेकी सुमिना अंकका आधारमा पराजित भएको नेपाल बक्सिङ संघले जनाएको छ । प्रतियोगितामा नेपालबाट सुमिनासहित २ खेलाडी सहभागी थिए । महिला ४८ केजीमा सुष्मा तामाङ वाई पाएर दोस्रो चरणमा पुगेकी छन् । सुमिनाले अप्रिल १७ मा लिथुवानियाकी खेलाडीसँग प्रतिस्पर्धा गर्नेछन् । ५२ राष्ट्रका २ सय ७४ पुरुष र १ सय ४० महिला खेलाडीको सहभागिता रहेको जनाइएको छ ।
संगीनासहित तीन विभूषित,काठमाडौं (कास) तेक्वान्दोकी ओलम्पियन खेलाडी संगीना वैद्य बुधबार सरकारले प्रदान गर्ने मानपदवीबाट विभूषित भएकी छन् । उनले प्रबल जनसेवाश्री चतुर्थ श्रेणी पाएकी छन् । उनीसँगै राष्ट्रिय खेलकुद परिषद् (राखेप) का सदस्यसचिव रमेशकुमार सिलवाल सुप्रवल जनसेवाश्री तृतीय श्रेणी र १३ औं सागको समारोह समितिस संयोजक विभागीय प्रमुख कुलबहादुर थापा प्रवल जनसेवाश्री चतुर्थ श्रेणीबाट विभूषित भएका छन् । खेलक्षेत्रबाट विभूषित उनीहरूलाई शीतल निवासमा राष्ट्रपति विद्यादेवी भण्डारीले उक्त पदक प्रदान गरिन् ।
थमप्रकाशलाई स्वर्ण,"काठमाडौं (कास) आईकेकेएफका थमप्रकाश खड्काले प्रथम अल नेपाल फुलकन्ट्याक्ट करातेको पुरुष खुला तौलमा बुधबार स्वर्ण जितेका छन् । थमले आईकेए दोलखा डोजोका सुवास थामीलाई हराए । पुरुष ३० केजीमा कमल पहाडीले प्रज्ज्वल थापा, ३५ केजीमा सागर थिङले नीरज दुदराज, ४५ केजीमा अनमोल माझीले नवराज थापा र ५० केजीमा लाप्साङ शेर्पाले शंकर महतोलाई फाइनलमा हराउँदै स्वर्ण जिते । महिला खुलामा संगीता सुनुवारले फाइनलमा करिश्मा कार्कीलाई हराइन् ।"
