शीर्षक,विवरण
छिनमै बदलियो सत्ताको खेल,"तीन घण्टामै कसरी भयो नियुक्ति ?जनता समाजवादी पार्टीका प्रमुख सचेतक पाण्डे, यादव र कल्पना पाण्डे सरकार बनेदेखि नै मन्त्री बन्ने प्रयासमा थिए । नेकपा विवादले मुख्यमन्त्री अल्पमतमा पर्न थालेपछि जसपा निर्णायक बन्यो । त्यसको फाइदा लिन पाण्डेद्वय र यादव मुख्यमन्त्रीसँग नियमित छलफलमा थिए । स्रोतका अनुसार आइतबारै मन्त्रालयको समेत टुंगो लागेको थियो । केन्द्रमा जस्तोसुकै निर्णय भए पनि प्रदेशमा पार्टी निर्णयका लागि स्वायत्त रहेको प्रमुख सचेतक पाण्डेले बताउँदै आएका थिए । केन्द्रमा जे निर्णय भए पनि प्रदेश त्यो मान्न बाध्य नहुने उनको भनाइले मुख्यमन्त्री आफूले जसपाको साथ पाउनेमा ढुक्क थिए । तर, प्रदेशमा माओवादीका मन्त्रीले राजीनामा नदिएपछि मुख्यमन्त्रीले जोखिम मोलेर बर्खास्तीको निर्णय गर्न सकेका थिएनन् । त्यसले जसपाका नेतालाई मन्त्री बन्न रोक्यो । जसपाका ५ नेताले सोमबार अविश्वास प्रस्तावमा हस्ताक्षर गरेलगत्तै माओवादी मन्त्रीले राजीनामा दिएपछि जसपाका नेतालाई बाटो खुल्यो र मन्त्री बने ।अविश्वास प्रस्तावमा हस्ताक्षर गरेका जसपाका प्रमुख सचेतक पाण्डेले प्रदेश स्वायत्त रहेकाले आफूहरूले मन्त्री बन्ने निर्णय लिएको बताए । मुख्यमन्त्रीले पहिल्यैदेखि आउनुस्, मन्त्री बनाउँछु भन्नुहुन्थ्यो, उनले भने, तर मन्त्रालय खाली थिएन, आज खाली भयो । मन्त्रालय विभाजनमा पनि कुरा मिल्यो अनि मन्त्री पनि बनियो । प्रदेशको स्वायत्त अधिकार भएकाले केन्द्रले कुनै कारबाही र निर्णय लाद्न नसक्ने उनले बताए । जसपाका अन्य नेताले पनि सरकारलाई समर्थन गर्ने उनको दाबी छ । प्रदेश सत्ताको चाबी बोकेका जसपाका ४ सांसद मन्त्री बनेपछि सत्ता परिवर्तनमा लागेका कांग्रेसमाओवादी थप छलफलमा जुटेका छन् । अविश्वास प्रस्तावमा मुख्यमन्त्री प्रस्तावित माओवादी नेता कुलप्रसाद केसीले हस्ताक्षर गर्ने चार जना नभए पनि आफूहरूले अविश्वास प्रस्ताव पास गर्ने बताए । राजनीति हो, जे पनि हुन्छ, उनले भने, केही समयका लागि मुख्यमन्त्रीजीले मन्त्री बनाए पनि हामी नै सफल हुन्छौं । सबै अहिल्यै सार्वजनिक नगर्ने उनले बताए ।केसीलाई मुख्यमन्त्री बनाउन सारथि बनेका कांग्रेस संसदीय दलका नेता वीरेन्द्रप्रसाद कनौडियाले राजनीति जता पनि घुम्ने भएकाले अहिल्यै बिग्रिएको र अन्य दल असफल भएको टिप्पणी गर्न नमिल्ने बताए । अहिलेको संकट मुख्यमन्त्रीले टार्नुभयो होला, उनले भने, तर बाहिर जे देखिएको छ, त्यो पनि उहाँका लागि सहज वातावरण र माहोल छैन । लुम्बिनी प्रदेशको सरकार अझै पनि संकटमै रहेको उनले बताए ।लुम्बिनी प्रदेशसभाका ८७ सांसदमध्ये माओवादीले दधिराम न्यौपाने र दिनेश पन्थीलाई निलम्बन गरेपछि ८५ सांसद छन् । सरकार बनाउन ४३ मत आवश्यक पर्छ । एमालेका माधव नेपाल समूहका दुईसहित ४१ सांसद छन् । माओवादीका सभामुखसहित १८, कांग्रेसका १९, जसपाका ६ र राष्ट्रिय जनमोर्चाका एक सांसद छन् । जसपा दुई खेमामा विभाजन भएमा एमालेलाई सकार जोगाउन सहज र अन्य दललाई अप्ठ्यारो अवस्था छ । प्रदेश सरकार विस्तार भएपछि लुम्बिनी प्रदेशका एमालेका नेता भने उत्साहित देखिएका छन् । सत्ता पक्षका मुख्य सचेतक भूमिश्वर ढकालले आफूले लुम्बिनी प्रदेश सरकार कहिल्यै नढल्ने भनी गर्दै आएको दाबी सोमबार पूरा भएको बताए । अब सरकार स्थिर र गतिशील भएको छ, उनले भने, केही दिन अन्योल भए पनि अब तीव्र गतिमा जनताका काम हुन्छन् । पुनर्गठनपछि पनि मन्त्रिमण्डल पूरा भने भएको छैन । कार्यविधिबाट थप गरिएका ग्रामीण तथा सहरी विकास र स्वास्थ्य तथा जनसंख्या मन्त्रालय खाली छन् । मुख्यमन्त्री पोखरेलले विस्तार नभएसम्मका लागि ग्रामीण तथा सहरी विकास बैजनाथ चौधरीलाई र स्वास्थ्य तथा जनसंख्या मन्त्रालयको जिम्मेवारी लीला गिरीलाई दिएका छन् ।"
चुनावमै जानुपर्छ : ओली,"यस्तो विरोधाभासको विकल्प दुईवटा मात्रै हुन सक्छन् कि संसद्मा प्रतिनिधित्व गर्ने दलहरूका बीचमा नीतिमा आधारित दिगो समीकरण बनाउने र संसद्लाई सहज ढंगले चलाउने, कि त ताजा जनादेशका लागि अगाडि बढ्ने, ओलीले भनेका छन्, वर्तमानमा नेकपा (एमाले) लाई बाहिर राखेर बन्ने समीकरण दिगो हुने सम्भावना छैन । त्यसले केही व्यक्तिहरूका सत्ता आकांक्षा पूरा गर्नेबाहेक देश र जनताका पक्षमा सकारात्मक योगदान दिने सम्भावना त झनै छैन । तत्काल नेकपा (एमाले) को नेतृत्वमा अर्को कुनै राजनीतिक दल सहभागी भएर दिगो राजनीतिक निकास खोज्ने सम्भावना पनि बलियो देखिएको छैन ।प्रधानमन्त्री ओलीले ताजा जनादेशमा जानु प्रतिगमन नभएको उल्लेख गर्दै अहिलेको समस्याको निकास चुनाव नै भएको जिकिर गरे । निर्वाचनमा जाने कुरालाई प्रतिगमन भन्नु सारमा जनताको सार्वभौमसत्तालाई अस्वीकार गर्नु, नीतिहीन गठबन्धनको बाटो सरकारमा जान जस्केला रोज्नु र जनतालाई अविश्वास गर्नुभएको उनको भनाइ छ । उनले यस्तो कठिन परिस्थितिमा कांग्रेस अन्योलबाट गुज्रिरहेको उल्लेख गरे । संसद्मा मुख्य विपक्षी नेपाली कांग्रेस यतिबेला अन्योलबाट गुज्रिरहेको छ । नेकपाको विभाजनका कारण निर्वाचनबाट आफू लाभान्वित हुने आकलन गरिरहेको यो पार्टी नयाँ निर्वाचनको पक्षमा पनि उभिन सकेको छैन, ओलीले प्रतिवेदनमा लेखेका छन्, निरन्तर प्रयास गरे पनि उसले आफ्नो नेतृत्वमा नयाँ सरकार बनाउन पनि सकिरहेको छैन । नेपाली कांग्रेसको यस्तो द्विविधा र कांग्रेसभित्र गुटैपिच्छको भिन्नाभिन्नै मतले राजनीतिलाई अन्योलग्रस्त बनाइरहेको छ ।उनले फागुन २३ पछि प्रतिनिधिसभामा तेस्रो दलको हैसियतमा पुगेको माओवादी केन्द्र प्रधानमन्त्रीबाट आफूलाई हटाउने र एमाले विभाजन गर्ने एकसूत्रीय अभियानमा केन्द्रित रहेको आरोप लगाएका छन् । ऊ विदेशी शक्तिका लागि कम्फर्टेबल सरकार बनाउन तयार छ, प्रधानमन्त्रीको प्रस्ताव बोकेर विभिन्न दलहरूको ढोकामा पुग्छ, ओलीले प्रतिवेदनमा लेखेका छन्, बेलाबेला प्रचण्डबाट प्रकट हुने अर्को जनयुद्ध, अर्को विद्रोहका अभिव्यक्ति हतासका अभिव्यक्तिबाहेक केही होइनन् । बाह्य शक्तिको आडमा मुलुकमा राजनीतिक अस्थिरता फैलाउने, जातीयक्षेत्रीय द्वन्द्व चर्काएर राजनीतिक अभीष्ट पूरा गर्ने, प्रत्येक राजनीतिक दलभित्र विभाजन ल्याउने र यसबाट आफ्नो स्वार्थसिद्ध गर्न अभ्यस्त कतिपय नेताहरू यी दाउपेच निष्प्रभावी हुँदै गएका कारण अतालिएका छन् ।प्रधानमन्त्री ओलीले जनता समाजवादी पार्टीमा पनि अलमल रहेको टिप्पणी गरेका छन् । जनता समाजवादी पार्टीमा पनि अन्योल देखिन्छ, ओलीले भनेका छन्, यसको एक पक्ष राजनीतिक स्थायित्व र लोकतन्त्रको सुदृढीकरणका लागि सरकारसँग रचनात्मक संवाद गर्न तयार देखिएको छ भने केही नेता सरकारको विरोधको एकसूत्रीय अभियानमा केन्द्रित देखिन्छन् । राजतन्त्र पुनरुत्थानको असम्भव माग र पश्चगामी राजनीतिका पक्षमा रहेका केही समूह र दल पनि अहिले क्रियाशील रहेको टिप्पणी गरेका छन् । ओलीले आफ्नो राजनीतिक प्रतिवेदनमा नागरिक आन्दोलन र मिडियामाथि पनि रोष व्यक्त गरेका छन् । नागरिक आन्दोलनको आवरणमा कतिपय व्यक्ति र समूहबाट सरकारको निराधार विरोध गर्ने, प्राप्त उपलब्धिलाई ओझेलमा पार्दै एकोहोरो नकारात्मक प्रचार गर्ने, जनताका धार्मिकसांस्कृतिक आस्था, विकास निर्माण र शान्ति सुरक्षासँग जोडिएका संवेदनशीलतामाथि खेलबाड गर्ने र सामाजिक सद्भाव बिथोल्ने प्रयास भइरहेको छ, उनले भनेका छन्, संवैधानिक उच्च ओहदामा रहिसकेका व्यक्तिहरू पनि सरकारको विरोधजस्तो राजनीतिक भूमिकामा सक्रिय भइरहेको देखिएको छ । स्वतन्त्र, व्यावसायिक र निष्पक्ष रहनुपर्ने मिडियालाई सरकारविरुद्ध परिचालित गर्ने कोसिस भएको छ । प्रधानमन्त्री ओलीले आफ्ना पुराना सहयात्री माधवकुमार नेपाललगायतका केही नेता उल्टो बाटोमा हिँडेको आक्षेप लगाएका छन् । फागुन २३ पछि पनि पुष्पकमल दाहाललायत नेताहरूसँग गोप्य बैठक गर्ने, गुटगत गतिविधि गर्ने, एमालेमा फर्केर ओलीलाई परास्त गर्ने योजना बनाउनु नेपालहरूको उल्टो यात्रा भएको ओलीको भनाइ छ । पार्टी संरचना र जनसंगठनमा समानान्तर कमिटी निर्माण गर्ने र पार्टी नेतृत्वविरुद्ध निरन्तर भ्रमात्मक प्रचार र विरोध अभियान चलाउनेजस्ता गतिविधि गरेर उहाँहरूले पार्टी र आन्दोलनमाथि गम्भीर आघात पुर्याइरहनुभएको छ । कुण्ठाग्रस्त, व्यक्ति विरोधमा केन्द्रित, सत्ता स्वार्थले निर्देशित र पार्टीलाई विभाजन गर्दै सतहमा माओवादी केन्द्रलाई र सारमा कम्युनिस्टविरोधी शक्तिहरूलाई बल पुर्याउने यस्ता गतिविधि स्वीकार्य हुँदैनन्, ओलीले भनेका छन्, यस्ता प्रवृत्तिको खण्डन, आलोचना र विरोध गर्दै अलमलमा पर्नुभएका साथीहरूलाई पार्टीको मूलधारमा एकताबद्ध गर्न सचेतन प्रयास गरिनुपर्छ । यस्ता विभाजनकारी गतिविधिमा संलग्न मुख्य नेताहरूलाई कारबाही गरेर पार्टीले यसको स्पष्ट संकेत पनि गरिसकेको छ ।प्रधानमन्त्री ओलीले केही समययता पार्टी निकै अस्तव्यस्त अवस्थामा रहेको भन्दै अब पार्टीलाई शुद्धीकरण गर्नुपर्ने बताएका छन् । त्यसका लागि एमालेलाई एकीकृत र कम्युनिस्ट आन्दोलनको मूल प्रवाहका रूपमा स्थापित गर्नुपर्ने उनको भनाइ छ । आजको नेकपा (एमाले) कानुनी हिसाबले २०७५ जेठ ३ गतेपूर्वको पार्टी भए पनि यो नयाँ ढंगले एकीकृत र पुनर्गठित पार्टी हो, यसमा हिजो माओवादी केन्द्रमा रहनुभएका जिम्मेवार कमरेडहरू पनि समाहित हुनुभएको छ, ओलीले भने, कानुनी हिसाबले नेकपा एमाले र माओवादी केन्द्र अलग भए पनि एमालेले माओवादी आन्दोलनका क्रममा विकसित कतिपय असल परम्परा र धारको पनि प्रतिनिधित्व गर्छ । त्यसैले यसलाई एकीकृत पार्टीकै रूपमा बुझ्नु र विकास गरिनुपर्छ । उनले पछिल्लो तीन वर्ष वैचारिक रूपमा पार्टी पूर्णतः उपेक्षित भएको बताउँदै जनताको जीवनमा सकारात्मक परिवर्तन ल्याउन नसक्ने कागजी कसरत मार्क्सवाद हुन नसक्ने उल्लेख गरेका छन् । नेपाली क्रान्तिको विगत ३० वर्षको अवधिले जनताको बहुदलीय जनवादको सहीपनालाई पुष्टि गरेको छ । यसलाई आजको सन्दर्भमा सही ढंगले बुझ्ने र परिवर्तित सन्दर्भमा थप समृद्ध गर्ने गरी वैचारिक कामलाई अगाडि बढाउनुपर्छ, ओलीले राजनीतिक दस्ताबेजमा लेखेका छन्, यसका अतिरिक्त नेपाली कांग्रेसको यथास्थितिवाद, प्रचण्डको अवसरवाद र माधव नेपालको विभाजनकारी प्रवृत्तिको आलोचनालाई पनि वैचारिक कार्यसूचीमा राख्नुपर्छ र पार्टी पंक्तिलाई स्पष्ट पार्नुपर्छ । प्रधानमन्त्री ओलीले पार्टीलाई संगठनात्मक हिसाबले अनुशासित र प्रभावकारी बनाउनुपर्ने भन्दै सरकारका कामबाट प्रभावित भएर एमालेमा प्रवेश गर्न चाहनेको ठूलो पंक्ति रहेको उल्लेख गरेका छन् । २०७६ मंसिरमा तत्कालीन नेकपाको कार्यकारी अध्यक्षको जिम्मेवारी पाएपछि पुष्पकमल दाहालले आफ्नो निवासलाई गुटको हेडक्वार्टर बनाएको र आफूविरुद्धको गतिविधि त्यहींबाट सञ्चालित रहेको ओलीले बताएका छन् । दुई वर्षसम्म प्रधानमन्त्रीविरुद्ध अविश्वास प्रस्ताव प्रस्तुत गर्न नपाउने संवैधानिक व्यवस्थाका कारण सुरुका दिनमा अलिक मत्थर रहे पनि २०७६ फागुनदेखि प्रधानमन्त्री हटाउने दृश्यअदृश्य प्रयास भए । कालापानी, लिपुलेक र लिम्पियाधुरा समेटेर नक्सा प्रकाशन गरिएपछि र संसद्बाट सर्वसम्मतिका साथ संविधान संशोधन गरिएपछि यो प्रयास तीव्र भयो, ओलीले भनेका छन्, पार्टीमा जबर्जस्ती अन्तरविरोध सिर्जना गर्ने, त्यही अन्तरविरोधमा खेल्ने र सके पार्टी कब्जा गर्ने, नभए विभाजित गर्ने प्रचण्डको प्रयोगात्मक प्रयास अगाडि बढ्दै गयो । दुर्भाग्यवश, एमालेका कतिपय नेताहरू नै प्रचण्डको त्यस दाउपेचमा सहयोगी र संवाहक बन्नुभयो ।सतहमा हेर्दा यो दाउपेच पार्टी अध्यक्ष र प्रधानमन्त्रीका रूपमा व्यक्तिविरुद्ध केन्द्रित देखिए पनि सारमा मुलुकले हासिल गरेको राजनीतिक स्थायित्वलाई उल्ट्याउनेतिर लक्षित थियो । नेपालले राष्ट्रियताका सवालमा प्राप्त गरेको उपलब्धि र उचाइविरुद्ध केन्द्रित थियो । जनतामा जागेको आशावाद र आत्मविश्वासविरुद्ध थियो । पराजित भएका जातीयक्षेत्रीयधार्मिक अतिवादलाई जगाएर राष्ट्रिय एकतालाई खलबल्याउने उद्देश्यमा केन्द्रित थियो । विपक्षीहरूसँग साँठगाँठ गरेर मुलुकलाई गलत दिशामा धकेल्नेतिर लक्षित थियो । उनले राष्ट्रिय महाधिवेशनबाट पार्टी नेतृत्व परिवर्तन गर्ने र नयाँ निर्वाचनबाट सरकारको नेतृत्व चयन गर्ने लोकतान्त्रिक विधिलाई अस्वीकार गर्दै, महाधिवेशनका लागि चार महिना पनि नकुरेर, प्रचण्डहरू महाधिवेशनअगावै घेराबन्दी, जोडघटाउ तथा षड्यन्त्रका बलमा नेतृत्व हत्याउनेतर्फ उद्यत रहेको दाबी गरे ।विपक्षी पार्टी र अस्थिरताका संवाहकहरूसँग मिलेर सडक प्रदर्शन गर्नुभयो । आफैंसमेत सहमत भएर गरेका निर्णयलाई खारेज गर्नुभयो र मुलुकलाई तीव्र ध्रुवीकरण, तनाव र मुठभेडको अवस्थामा पुर्याउनुभयो, ओलीले भनेका छन्, गत वैशाख ३ गते कर्णाली प्रदेशसभामा भएको अराजक एवं विकृत अभ्यासलाई यसको पछिल्लो कडीका रूपमा उल्लेख गर्न सकिन्छ । यी सबै काम आन्दोलनलाई तहसनहस बनाउने प्रयोजनका लागि थिए । उनले माधव नेपाललगायत एमालेका केही नेताको कुण्ठापरस्त, निहित स्वार्थ प्रेरित र गुटगत क्रियाकलापले पनि पार्टी विभाजनमा ठूलो भूमिका खेलेको उल्लेख गरे । यसरी पार्टी एकतालाई दुर्घटनामा पुर्याउने प्रचण्डको अवसरवाद र विभाजनकारी भूमिकाका साथै माधव नेपालहरूको हानिकारक प्रवृत्तिको पनि खण्डन र आलोचना गर्नुपर्छ, ओलीले आफ्नो प्रतिवेदनमा लेखेका छन् ।"
किर्ते कागजात पेस गरेर डाक्टर !,"अनि मात्रै किर्तेमा संलग्न चौधरी र कागजातवाला ८ जनालाई पक्राउ गर्न अदालतले पुर्जी दियो । त्यसकै आधारमा मोरङ, महोत्तरी, पश्चिम रुकुम, भक्तपुर र ललितपुरबाट किर्ते प्रमाणपत्रधारी चिकित्सकविद्यार्थी र बागबजारबाट नक्कली कागजात बनाउन सघाउने कन्सल्टेन्सी सञ्चालक पक्राउ परेका हुन् । सीआईबीका प्रमुख डीआईजी सहकुल थापाका अनुसार बागबजारस्थित दीपज्योति इन्टरनेसनल कन्सल्टेन्सीका सञ्चालक अरुण चौधरीले सबै जनाको प्रवेशिका परीक्षाको प्रमाणपत्र किर्ते र अंक थपघट गरी हेरफेर गरेका थिए । एमबीबीएस अध्ययनका लागि चाहिने नम्बर नआएपछि प्रवेशिकाको मार्कसिटमा अंक केरमेट र केहीको उमेर परिवर्तन गरी अंक बढाएर नक्कली मार्कसिट बनाएका रहेछन् । सबै किर्ते कागजात बनाउन कन्सल्टेन्सी सञ्चालकले सहयोग गरेको देखियो, डीआईजी थापाले कान्तिपुरसँग भने, अनुसन्धान गर्दै जाँदा सन् २०११ अघिबाटै सबै किर्ते कागजात बनाइएको भेटियो ।अस्पतालमा कार्यरत तीन चिकित्सकसहित बंगलादेशबाट ५ र एक जनाले चीनबाट एमबीबीएस अध्ययन सकेर फर्केका हुन् । नेपाल मेडिकल काउन्सिलको दर्ता किताबमा दीर्घायुका चिकित्सक साहिद राजाले मेडिकल काउन्सिलको परीक्षा उत्तीर्ण गरी स्थायी प्रमाणपत्र लिएका छन् । बंगलादेशको नर्थइस्ट मेडिकल कलेजबाट २०१८ मा उत्तीर्ण उनी दीर्घायुको आकस्मिक सेवामा कार्यरत छन् । गत वर्ष उनले काउन्सिलको परीक्षा पास गरेका थिए ।न्युरो अस्पताल विराटनगरका सिद्दिकी नर्थ बंगाल मेडिकल कलेज बंगलादेशबाट २०१८ मा अध्ययन सकेर आएका हुन् । उनी न्युरोको कोभिड आकस्मिक उपचार केन्द्रमा कार्यरत छन् । चिल्ड्रेन हस्पिटल जनकपुरमा कार्यरत साहले बंगलादेशकै बीजीसी ट्रस्ट मेडिकल कलेजबाट २०१७ मा अध्ययन सकेका थिए । उनले पछिल्लो एक वर्षदेखि काउन्सिलबाट अस्थायी चिकित्सा सेवा गर्न पाउने अनुमति लिएका छन् । उनी उक्त अस्पतालमा इमर्जेन्सी वार्डमा कार्यरत छन् । चिकित्सक सुभाषप्रसाद साहले २०६३ मा सप्तरीको श्री योगकुमार उच्च माविबाट ६१ प्रतिशत ल्याई एसएसली उत्तीर्ण गरेका थिए । मिसन अस्पताल रुकुमका गौतमले भने बिनाअनुमति काम गरिरहेको पाइएको छ । उनले इलाजसम्बन्धी कानुनको बर्खिलाप गरी काम गरिरहेको भेटिएको ब्युरोले जनाएको छ । साहिल राजा, सिद्दिकी र फराज हुसेन पनि २०६४ मै क्रमशः सरस्वती उच्च मावि, वर्ल्ड भिजन सेकेन्डरी स्कुल सप्तरी र आइडियल मोडेल स्कुल ललितपुरबाट प्रथम श्रेणीमा एसएलसी उत्तीर्ण गरेका थिए । फराज बंगलादेशको इम्ब्राहिम मेडिकल कलेजबाट सन् २०१९ मा अध्ययन सकेर नेपाल आएका हुन् । त्यस्तै चीनको हुवेई मेडिकल कलेजबाट एमबीबीएस अध्ययन सकेर आएका सप्तरीका ३१ वर्षीय अखिलेशकुमार देव र बंगलादेशबाट आएका ललितपुर सानेपाका २९ वर्षीय फराज हुसेन खाँ तथा ग्वार्कोस्थित किस्ट मेडिकल कलेजमा एमबीबीएस अध्ययनरत २७ वर्षीय महोत्तरीकी पल्लवी सिंहलाई पनि ब्युरोले पक्राउ गरेको छ । स्रोतका अनुसार देवले २०६४ मा महावीर मावि सप्तरीबाट ६१ प्रतिशत अंक ल्याएका थिए भने प्लस टु २०६७ मा छिन्नमस्ता एकेडेमीबाट दोस्रो श्रेणीमा उत्तीर्ण भएका थिए । २०२० मा चीनबाट दोस्रो श्रेणीमा एमबीबीएस सकेर आएका उनले अझै मेडिकल काउन्सिलको परीक्षा पास गरेका छैनन् । पल्लवीले जनकपुरस्थित सिद्धार्थ शिशु सदन बोर्डिङ स्कुलबाट ७० प्रतिशत अंक ल्याएर प्रवेशिका उत्तीर्ण गरेको देखिन्छ । उनी किस्टमा एमबीबीएस अध्ययनरत छिन् । केहीको कागजात खुल्न बाँकी भएको ब्युरोले जनाएको छ । किर्ते कागजात पेस गरी एमबीबीएस अध्ययनका लागि बंगलादेश र चीन जानुपूर्व मेडिकल काउन्सिलबाट उनीहरूलाई सिफारिस गरिएको पनि खुलेको छ । बंगलादेश जान नपाएकी सिंह भने किस्टमा भर्ना भएकी थिइन् । सन् २०१२ मा उनी अध्ययनका लागि किस्टमा भर्ना भए पनि पटकपटक अनुत्तीर्ण हुँदै आएकी थिइन् । उनले एमबीबीएस उत्तीर्ण गरेकी छैनन् । २०१२ मा किस्टमा एमबीबीएस अध्ययनका लागि भर्ना भएकी पल्लवी सिंह पटकपटक अनुत्तीर्ण भइन् । मेडिकल कलेजमा पनि उनको योग्यतामाथि भित्रभित्रै सहपाठीले नै प्रश्न उठाउन थाले । त्यसको गाइँगुइँ चिकित्सा शिक्षा आयोगमा पनि पुग्यो । त्यस बेलै बंगलादेश पढ्न गएका अन्य ६ जनाको पनि शैक्षिक योग्यताका प्रमाणपत्र हेर्दा गडबडी देखियो । उनीहरूले पेस गरेका सबै कागजात परीक्षा नियन्त्रण कार्यालय र उच्च माध्यमिक शिक्षा परिषद्मा भएकासँग जुधाउँदा मेल नखाएको ब्युरोले जनाएको छ । त्यसपछि अनुसन्धान गर्दै जाँदा पेस गरिएका कागजात नै फर्जी भेटिए । महोत्तरीबाट पक्राउ परेका जनकपुर चिल्ड्रेन हस्पिटलका चिकित्सक सुभाषप्रसाद साह बंगलादेशबाट अध्ययन सकेर फर्किएपछि एक युवतीसँग लिभिङ टुगेदर मा बस्न थाले । त्यही क्रममा अस्पतालमा उनको जागिर भयो । छिट्टै विवाह गर्ने भनेर युवतीलाई प्रलोभनमा पारेका उनले विवाह गर्न आलटाल गर्थे । विवाह गर्न नमानेपछि ती युवतीले केही दिनअघि महोत्तरी प्रहरीमा उजुरी दिइन् ।प्रहरीले अभद्रको कसुरमा पक्राउ गरी अनुसन्धान थाल्यो । पछि साह युवतीसँग कोर्ट म्यारिज गर्न राजी भएपछि प्रहरीले उनलाई परिवारको जिम्मा लगायो । त्यही क्रममा महोत्तरीको जलेश्वरबाट ब्युरोले साहलाई पक्राउ गरेको हो । ब्युरोका अनुसार दीर्घायुका चिकित्सक साहिद राजा इमाडोलबाट, अर्का चिकित्सक गौतम मिसन अस्पताल पश्चिम रुकुम, सिद्दिकी न्युरो अस्पताल विराटनगर, देव विराटनगरको बरगाछी, फराज हुसेन सानेपा र सिंह मध्यपुर थिमिस्थित कोठाबाटै पक्राउ परेका हुन् । उनीहरू सबैलाई अदालतबाट म्याद थप गरी सरकारी छाप तथा दस्तखत किर्ते गरेको अभियोगमा अनुसन्धान अघि बढाइएको ब्युरोले जनाएको छ ।"
अस्पताल चहार्दाचहार्दै गयो ज्यान,"भारतबाट आएकी संक्रमितको मृत्युभारतबाट फर्किएकी महिलाको कोरोना संक्रमणका कारण मृत्यु भएको छ । ज्वरो आएर जिल्ला अस्पताल भर्ना भएकी रुकुम पश्चिम मुसीकोट नगरपालिका७ की ४० वर्षीया ती महिलामा सोमबार नै संक्रमण पुष्टि भएको थियो । स्वास्थ्य अवस्था शंकास्पद देखिएपछि उनको एन्टिजेन प्रविधिमार्फत स्वाब परीक्षण गरिएको अस्पतालले जनाएको छ । उनी एक साताअघि मात्रै भारतबाट फर्किएको खुलेको अस्पतालका कोरोना फोकल पर्सन ईश्वर रावलले बताए । उनका अनुसार सोमबार अस्पतालमा ५ जनाको स्वाब परीक्षण गर्दा दुई जनामा कोरोना पुष्टि भएको छ ।यसैगरी कोरोना पुष्टिपछि होम आइसोलेसनमा बसेका गोरखाको भीमसेन थापा गाउँपालिका१ का ७९ वर्षीय पुरुषको मृत्यु भएको छ । ज्वरो र श्वासप्रश्वासको समस्या देखिएपछि एक साताअघि उपचारका लागि चितवन मेडिकल कलेज पुगेका उनमा कोरोना पुष्टि भएको गाउँपालिका स्वास्थ्य शाखा प्रमुख भेषराज खनालले बताए । उपचारका क्रममा संक्रमण पुष्टि भएछ, शनिबार परिवारले घर ल्याएर होम आइसोलेसनमा राखेका रहेछन्, उनले भने, आइतबार साँझ घरमै मृत्यु भएको छ । मृतकको सोमबार स्वास्थ्य सुरक्षा मापदण्ड अपनाएर अन्तिम संस्कार भएको खनालले बताए ।स्वास्थ्य तथा जनसंख्या मन्त्रालयका अनुसार देशका विभिन्न प्रयोगशालामा गरिएको ७ हजार १ पीसीआर परीक्षणबाट सोमबार १ हजार २ सय २७ जना संक्रमित फेला परेका छन् । त्यस्तै, ५ सय ४७ एन्टिजेन परीक्षणबाट ५४ जनामा संक्रमण पुष्टि भएको छ । दुवै परीक्षणबाट संक्रमितको संख्या १ हजार २ सय ८१ पुगेको छ । हालसम्म नेपालमा २ लाख ८५ हजार ९ सय संक्रमित भइसकेका छन् मृतकको संख्या ३ हजार ९१ पुगेको छ ।"
अरूको स्वास्थ्यको ख्याल गर्दागर्दै आफैं रहिनन्,"गत चैत २८ मा रुघाखोकीले निकै च्याप्दै गएपछि उनी एक निजी क्लिनिकमा चेकअपका लागि पुगेकी थिइन् । डाक्टरले पीसीआर गर्न सुझाए । आमाको स्वास्थ्य अवस्थाप्रति चिन्तित उनले आफ्ना लागि हतार गरिनन् । सामान्य रुघाखोकी हो भन्दै औषधि खाइछन्, चैत ३१ गते दाइको फोन आएपछि राप्ती स्वास्थ्य विज्ञान प्रतिष्ठानको प्रिआइसोलेसनमा ल्याएर राख्यौं, आफन्त दोर्ण वलीले भने, ढिलो पुगेकाले त्यो दिन पीसीआर गर्न पाइएन । फेरि राप्ती लाइफकेयर हस्पिटलमा लगेर अक्सिजन दिएर राख्यौं । गत बुधबार नेपालगन्जको मेडिकल कलेजमा पीसीआर गर्दा कोरोना देखिएपछि भने उनको उपचार भेरी अस्पताल नेपालगन्जमा सुरु गरिएको थियो । अवस्था क्रिटिकल नै थियो । भेन्टिलेटरमा उपचार गराइरहेका थियौं, भेरी अस्पतालका मेसु डाप्रकाश थापाले भने, ६ दिनदेखि उपचारमा हुनुहुन्थ्यो तर बचाउन सकिएन । राप्ती लाइफ केयर नर्सिङ क्याम्पसमा नर्सिङ पढेकी अनिशाले पढाइ सकेलगत्तै जागिर खाएकी थिइन् । छोरीको वियोगबीच पत्नीको भेन्टिलेटरमा उपचार गराइरहेका अनिशाका पिता सन्तोष वली पीडामै छटपटाइरहेका छन् । छोरो लमहीको बेलझुन्डी अस्पतालमा उपचाररत छ । छोरीलाई कोरोनाले लग्यो, उनले भने, दैवले पनि एउटै मान्छेलाई कति चुट्न सकेको ?"
२५ जनाभन्दा बढी भेला हुन नपाउने,"कोरोना संक्रमण बढ्दै गएपछि सरकारले स्वास्थ्य सावधानीका लागि मापदण्ड र आदेश जारी गरेको छ । मन्त्रिपरिषद्को सोमबारको बैठकले जनस्वास्थ्य मापदण्ड पालना र सेवा सञ्चालनसम्बन्धी सर्तहरू निर्धारण गरेको हो । सार्वजनिक ठाउँमा २५ जनाभन्दा बढी भेला हुन नपाउने, होटल तथा रेस्टुरेन्ट राति ८ बजेपछि खोल्न नपाउनेलगायत सरकारले निर्णय गरेको छ । सञ्चार तथा सूचना प्रविधिमन्त्री एवं सरकारका प्रवक्ता पार्वत गुरुङका अनुसार कोभिड१९ संकट व्यवस्थापन समितिले भारतको सीमानाकामा पायक पर्ने स्थानमा कम्तीमा एक हजार जनाको व्यवस्था हुने गरी होल्डिङ सेन्टर बनाउने पनि निर्णय भएको छ । स्वास्थ्य तथा जनसंख्या मन्त्रालयले अस्पतालमा निश्चित बेड छुट्याई कोभिड केयर युनिटमा सेवा दिने सम्बन्धमा आदेश जारी गर्ने निर्णयसमेत भएको छ । साथै, २ सयभन्दा बढी क्षमता भएका निजी, सामुदायिक, गैरसरकारी अस्पताल तथा स्वास्थ्य संस्थासँग उपचारका लागि सेवा सम्झौता र सोधभर्ना गर्ने सरकारले निर्णय गरेको छ । कोभिड उपचारका लागि सूचीकृत अस्पताललाई संक्रमितको उपचारमा लाग्ने खर्च हरेक महिनाको पहिलो साता सोधभर्ना भुक्तानी गरिने निर्णय भएको प्रवक्ता गुरुङले बताए । संस्थागत आइसोलेसनका लागि २ हजार, अस्पताल आइसोलेसनका लागि ३ हजार ५ सय, मध्यम तथा जटिललाई ७ हजार र गम्भीर बिरामीलाई १५ हजार दिइनेछ । सरकारले सिनेमा हल, पार्टी प्यालेस, डान्स बार, जिमखाना, स्विमिङ पुललगायत भीडभाड हुने ठाउँलाई वैशाखभर बन्द गर्नर् ेनिर्णय गरेको छ । धार्मिकस्थलमा वैशाख मसान्तसम्म नित्य पूजा मात्रै गर्नगराउन पनि सरकारले आदेश दिएको छ । एक पटकमा २५ जनाभन्दा बढी उपस्थित नहुन र सबैलाई मास्क अनिवार्य गर्न पनि सरकारले आदेश जारी गरेको छ । सपिङ मल, डिपार्टमेन्ट स्टोर पनि बढीमा २५ जनाको मात्रै उपस्थितिमा स्वास्थ्य मापदण्ड अपनाउँदै सञ्चालन गर्नुपर्ने आदेशमा भनिएको छ । मेला, महोत्सव, जात्रा, व्रतबन्ध, विवाह, मलामीलगायत धार्मिक तथा सांस्कृतिक क्रियाकलाप गर्दा २५ जनाभन्दा बढी भेला हुन नहुने र पार्टी प्यालेसमा विवाहलगायतका कार्य गर्नुपर्ने भए सम्बन्धित जिल्लाको प्रमुख जिल्ला अधिकारीबाट पूर्वस्वीकृति लिनुपर्ने सरकारको आदेश छ । सरकारले होटल तथा रेस्टुरेन्टलाई बिहान ८ देखि राति ८ बजेसम्म मात्रै खोल्न पाउने आदेश जारी गरेको छ । अघिपछि होम डेलिभरीको व्यवस्थामात्रै उपलब्ध गराउन पाउने भनिएको छ । राष्ट्रिय राजमार्गमा रहेका होटल तथा रेस्टुरेन्टले भने स्वास्थ्य मापदण्ड अपनाएर सेवा दिन पाउने आदेशमा उल्लेख छ ।सार्वजनिक यातायात तथा हवाई यातायातका यात्रुले अनिवार्य मास्क लगाउनुपर्ने, अनिवार्य सेनिटाइजरको प्रयोग गर्नुपर्ने भएको छ । मास्क नलगाएका यात्रु भएमा चालक वा सहचालक एवं व्यवस्थापकले बढीमा १० रुपैयाँ लिई मास्क उपलब्ध गराउनुपर्ने निर्णय भएको प्रवक्ता गुरुङले बताए । सार्वजनिक यातायातले सिट क्षमताभन्दा बढी यात्रु राख्न नपाउने र यात्रु संख्याबारे कोरोना नियन्त्रणका लागि जिल्लामा गठित निकायलाई जानकारी दिनुपर्ने भनिएको छ । हवाईजहाजका यात्रुले मास्क अनिवार्य लगाउनुपर्ने तथा उडानपछि अनिवार्य रूपमा जहाज, यातायातका साधन र ब्यागेजको डिसइन्फेक्ट गर्नुपर्ने पनि आदेशमा उल्लेख छ ।"
बाँकेमा सातामै साढे ७ सय संक्रमित,"बाँकेमा केही दिनयता कोरोना संक्रमण दर ह्वात्तै बढे पनि सतर्कता अपनाइएको छैन । बजार, पसल, होटल तथा खाजाघरलगायतमा भीड उस्तै छ । मास्क लगाउनेको संख्या न्यून छ । फाट्टफुट्ट सुरक्षाकर्मी मुख्य चोकहरूमा तैनाथ रहे पनि मास्कबिना हिँड्नेलाई कुनै रोकटोक छैन । प्रशासनले मास्कबिना हिँड्नेलाई कारबाही गर्ने निर्णय गरे पनि कार्यान्वयन भएको देखिँदैन । एक जनाले सतर्कता अपनाएर भएन, किनमेलका लागि बजार पुगेका नेपालगन्ज१२ बेलासपुरका नितेश थापाले भने, मास्क नलाउने र सामाजिक दूरी पालना नगर्नर्ले जोखिम बढाए । अस्पतालजस्तो संवेदनशील स्थानमा पनि सामाजिक दूरीको पालना गरिएको देखिँदैन । भेरी अस्पतालमा पीसीआर जाँच गराउन आएकाहरू नै ठेलमठेल गर्दै कतिपय लाइनमा त कतिपय गुजुमुज्ज परेर बसेका देखिए । जिल्लामा विद्यार्थी र शिक्षकमा कोरोना संक्रमण बढ्दै गएपछि कोरोना परीक्षण गराउनेको संख्या पनि बढ्दै गएको छ । यता, अस्पतालमा बहिरंग सेवा (ओपीडी) यथावत् रहेकाले अन्य बिमारीलाई पनि संक्रमणको जोखिम बढेको छ । केही स्वास्थ्यकर्मी आफैं संक्रमित भएर आइसोलेसनमा छन् । तीन दिनयता मात्रै भेरी अस्पतालका स्वास्थ्यकर्मी र कर्मचारी गरी १२ जनामा संक्रमण पुष्टि भएको छ । जसका कारण अस्पतालले रुटिङ शल्यक्रिया तत्कालका लागि रोकेको छ । अन्य सेवा भने यथावत् छन् । अस्पतालको कोभिड आइसोलेसनमा जनशक्ति अभाव खड्किएको छ । अस्पताल आफैंले थप जनशक्ति पूर्ति गर्न सक्दैन, मौजुदा जनशक्तिले संक्रमितको उपचार गर्न सम्भव छैन, भेरी अस्पतालका मेसु डा प्रकाश थापाले भने, त्यसका लागि प्रदेश र संघीय सरकारसँग जनशक्ति व्यवस्थापनको पहल गर्न भनेका छौं । आइसोलेसनमा एउटै नर्स ५७ जना बिरामी हेर्न बाध्य छन् । एक नर्सिङ स्टाफले एक बिरामीलाई मात्रै हेर्नुपर्ने हो । अन्य बिरामी भएको भए एउटै नर्सिङ स्टाफले १५२० जनासम्म बिरामी हेर्न सक्थे, अस्पतालका फिजिसियन डा संकेत रिसालले भने, तर कोभिडका बिरामी संवेदनशील हुन्छन् । उनीहरूलाई अक्सिजन दिइरहनुपर्छ । सुईबाट औषधि दिनुपर्ने हुन्छ । ज्वरो मापनदेखि शरीरमा अक्सिजनको मात्रासमेत निगरानी गरिरहनुपर्छ । त्यो एउटै व्यक्तिबाट सम्भव छैन । डा रिसालका अनुसार आइसोलेसनमा हाल ९० संक्रमित छन् । तीमध्ये ४७ जनाको अवस्था गम्भीर छ । ८ जना भेन्टिलेटरमा छन् । बाँकी लक्षणसहितका संक्रमितको उपचारमा ४७ जना स्वास्थ्यकर्मी खटिएका छन् । भेरी अस्पतालको आइसोलेसन लुम्बिनी प्रदेश सरकार मातहत छ । यहाँ प्रदेश सरकारले अस्थायी र करार सेवामा ४७ जना स्वास्थ्यकर्मी खटाएको छ, जसमा ३९ जना नर्स, ६ जना मेडिकल अधिकृत र २ जना कन्सल्टेन्ट फिजिसियन छन् । प्रदेश सरकारले करारमा खटाएका जनशक्तिलाई अन्य डिर्पाटमेन्टमा परिचालन गरियो, मेसु थापाले भने, अस्पतालका दक्ष जनशक्तिलाई कोभिड आइसोलेसनमा खटाएका छौं । तैपनि जनशक्ति पर्याप्त छैनन् । उनका अनुसार अन्य भौतिक पूर्वाधार र उपकरण भने अस्पतालमा उपलब्ध छन् । सबै शय्यामा अक्सिजन पाइप जोडिएको छ । १५ वटा भेन्टिलेटर छन् । गएको वर्ष संक्रमितको संख्या बढेपछि संक्रमितकै लागि १ सय ४२ शय्या व्यवस्था गरिएको थियो । अस्पतालबाट हुने जोखिम कम गर्न सामान्य अवस्थाका सुत्केरीदेखि लक्षण नदेखिएका संक्रमितलाई स्थानीय तहमै उपचार गराउनुपर्यो, मेसु थापाले भने, अनावश्यक रूपमा अस्पताललाई भार थप्ने काम गर्नुभएन । जिल्लामा पछिल्लो एक सातामै साढे ७ सय संक्रमित थपिएका छन् । तर स्थानीय तहले अझै क्वारेन्टाइन र आइसोलेसन बनाउन चासो दिएका छैनन् । होम आइसोलेसनमा बसेकाको निगरानी गरिएको छैन । चैत ११ देखि आइतबारसम्म नाकामा भारतबाट आएकाको मात्रै परीक्षण गर्दा २६ जनामा संक्रमण पुष्टि भएको छ । कोरोना संक्रमण नियन्त्रणमा नआए बिरामीको चाप थेग्न नसकेर स्वास्थ्य प्रणाली नै फेल हुन सक्ने भेरी अस्पतालले चेतावनी दिएको छ । पछिल्लो समय शंकाका आधारमा पीसीआर परीक्षण गर्दा लगभग सबैजसोमा कोरोना देखिएपछि अस्पताल प्रशासनले यस्तो चेतावनी दिएको हो । यसैगरी संक्रमण बढ्ने हो भने अस्पतालले थेग्न सक्ने अवस्था रहँदैन । स्वास्थ्य प्रणाली नै फेल हुन सक्छ, अस्पताल प्रमुख डा प्रकाश थापाले भने । यस क्षेत्रको ठूलो र सुविधायुक्त मानिएको यो अस्पतालमा संक्रमितका लागि छुट्याइएका सबै शय्या भरिइसकेका छन् । नयाँ संक्रमितलाई भर्ना लिन छाडिएको छ । यहाँ दैनिक एक सयभन्दा बढी संक्रमित थपिँदै गएका छन् । मृत्युदर पनि बढ्न थालेपछि अस्पतालले सतर्कता अपनाउन आग्रह गरिरहेको छ । तर त्यसको पालनामा अधिकांशले चासो दिएको पाइँदैन ।"
२५ सहरका शिक्षण संस्था बन्द,"काठमाडौं (कास) देशभरका २५ सहरमा वैशाख महिनाभर विद्यालय, कलेजलगायत शिक्षण संस्था बन्द गर्ने सरकारले निर्णय गरेको छ । सोमबारको मन्त्रिपरिषद् बैठकले उक्त निर्णय गरेको हो । शिक्षा, विज्ञान तथा प्रविधिमन्त्री कृष्णगोपाल श्रेष्ठले स्वास्थ्य मन्त्रालयले सिफारिस गरेका १४ जिल्लाका विभिन्न सहरका विद्यालय बन्द गर्ने निर्णय गरिएको जानकारी दिए । वैशाख मसान्तपछि अवस्था हेरेर सरकारले थप निर्णय लिने उनले प्रस्ट्याए । सरकारले काठमाडौं, ललितपुर, भक्तपुर जिल्लाका सबै स्थानीय तह, बनेपा, धुलिखेल, भरतपुर, काँकडभिट्टा, बिर्तामोड, दमक, विराटनगर, इटहरी, धरान, वीरगन्ज, जनकपुर, राजविराज, हेटौंडा, भैरहवा, पोखरा, बुटवल, घोराही, तुलसीपुर, नेपालगन्ज, धनगढी, वीरेन्द्रनगर, भीमदत्तनगरमा शिक्षण संस्था बन्द गर्ने निर्णय गरेको हो । सरकारका प्रवक्ता एवं सूचना तथा सञ्चारमन्त्री पार्वत गुरुङले यी सहरमा वैशाख मसान्तसम्म शैक्षिक संस्था, विद्यालय, तालिम केन्द्र, ट्युसन सेन्टर बन्द गर्ने निर्णय गरिएको बताए । अब भर्चुअल माध्यमबाट कक्षा सञ्चालन गर्नुपर्ने उनको भनाइ छ । शिक्षामन्त्री श्रेष्ठले पनि विद्यालय बन्द रहे पनि वैकिल्पक तरिकाबाट कक्षा सञ्चालन गर्न आग्रह गरेका छन् । कोभिड संकट व्यवस्थापन केन्द्र (सीसीएमसी), स्वास्थ्य मन्त्रालय, संसदीय समिति, मानवअधिकार आयोगलगायतका निकायले विद्यालय बन्द गरेर अनलाइनलगायत वैकिल्पक माध्यमबाट पठनपाठन गराउन सरकारलाई सुझाव दिएका थिए । कोरोना महामारीका कारण २०७६ चैत ६ गतेदेखि देशभरका विद्यालय बन्द गरिएको थियो । २०७७ माघदेखि मात्रै पूर्णरूपमा भौतिक उपस्थितिका कक्षा सञ्चालन सुरु भएको थियो । हाल कोरोना संक्रमणको जोखिम निकै बढेकाले पुनः विद्यालय बन्द भएकाले वैकल्पिक माध्यमबाटै सिकाइ क्रियाकलापलाई निरन्तरता दिनुपर्ने अवस्था आएको हो । गतवर्ष शिक्षण संस्था महिनौं बन्द भएपछि सरकारले विद्यालय तहको शैक्षिक सत्रलाई जेठ मसान्तसम्म पर सारेको छ । अधिकांश विद्यालय परीक्षाको तयारीमा रहेका छन् । सरकारको निर्णयपछि शैक्षिक सत्र नै अन्योलमा परेको छ । शिक्षामन्त्री श्रेष्ठले स्वास्थ्य मापदण्डलाई कडाइका साथ पालना गरी परीक्षा सञ्चालन गरिने प्रस्ट्याए । जेठ मसान्तसम्म चालु शैक्षिक सत्र पूरा गरेर असारबाट नयाँ शैक्षिक सत्र सुरु गर्ने सरकारको लक्ष्य रहेको उनको भनाइ छ । विद्यालय र क्याम्पसका पूर्वनिर्धारित परीक्षाका कार्यक्रम भने सञ्चालन गर्न सकिने सरकारले जनाएको छ । हाल बालबालिकामा संक्रमण दर उच्च देखिएको छ । शिक्षा मन्त्रालयले कोरोना फैलिए विद्यालय बन्दको निर्णय सम्बन्धित स्थानीय तहले गर्न सक्ने जानकारी गराएको थियो । त्रिभुवन विश्वविद्यालयले क्याम्पस र विभागहरूलाई आफ्नो अवस्थाको विश्लेषण गरेर अनलाइनलगायत वैकल्पिक माध्यमबाट पठनपाठन गराउन आग्रह गरेको छ । शिक्षाध्यक्ष शिवलाल भुसालले भने, सरकारले निर्णय गरेका ठाउँमा भौतिक अनलाइन पठनपाठन हुन्छ, परीक्षाचाहिँ रोकिँदैन ।"
सभामुखलाई थाहै नदिई संसद् अधिवेशन अन्त्य,"प्रतिनिधिसभाको विधेयक अधिवेशनको १० औं बैठक मंगलबार हुने चैत ३० मै तय भइसकेको थियो । संसद् सचिवालयले यही बैठकमा राज्यव्यवस्था तथा सुशासन समितिले पारित गरेको कारागार विधेयकको प्रतिवेदन पेस गर्ने सम्भावित कार्यसूचीसमेत बनाइसकेको थियो । कार्यसूची सार्वजनिक नहुँदै सरकारको सिफारिसमा राष्ट्रपति विद्यादेवी भण्डारीले प्रतिनिधिसभाको अधिवेशन मंगलबार १ बजेदेखि अन्त्य गरेको घोषणा गरेकी छन् ।प्रधानमन्त्री केपी शर्मा ओलीले पुस ५ मा विघटन गरेपछि त्यसको दुई महिनापछि सर्वोच्च अदालतको फैसलाबाट प्रतिनिधिसभा ब्युँतिएको थियो । जनताको प्रतिनिधिमूलक थलो मानिने प्रतिनिधिसभाको सातौं अधिवेशन सरकारले बिजनेस नदिँदा र प्रधानमन्त्रीसभामुख टकरावका कारण उपलब्धिविहीन भएको छ । प्रतिनिधिसभाले यो अधिवेशनमा बहालवाला र पूर्वसांसद गरी १९ जनाको निधनमा शोक प्रस्ताव पारित गरेको छ । सबैभन्दा बढी शोक व्यक्त गरेको भएकाले प्रतिनिधिसभाको यो अधिवेशनलाई सांसदहरूले नै शोक अधिवेशन को संज्ञा दिएका छन् । संसद्को विधेयक अधिवेशन यसपालि बैठकको एजेन्डा के बनाउने भन्ने अन्योलमै टुंगियो । सरकारले बेवास्ता गर्दा प्रतिनिधिसभा बैठकमा संसदीय समितिका केही प्रतिवेदन टेबुल गर्ने, शून्य र विशेष समय सञ्चालन गर्नेबाहेक काम हुन सकेनन् ।फागुन २३ बाट सुरु भएको सातौं अधिवेशन आफूसँग सल्लाह नै नगरी अन्त्य गरेको सभामुख अग्निप्रसाद सापकोटाले बताए । अधिवेशन अन्त्य गर्ने विषयमा जानकारी नै थिएन, उनले भने । संसद्देखि डराएर प्रधानमन्त्री केपी शर्मा ओलीले अधिवेशन अन्त्य गरेको सांसदहरूको आरोप छ । संसद् बैठक बोलाइसकिएको थियो, बैठक अन्त्य गर्नु थियो भने अघिल्लो बैठकमै संसद्लाई किन जानकारी गराइएन ? राज्यव्यवस्था समितिकी सभापति शशि श्रेष्ठले भनिन्, अधिवेशन अन्त्यको जानकारी कसैलाई पनि दिइएको छैन । संसद्लाई सरकारको अंगका रूपमा प्रयोग गर्न खोजिएको थियो, नसकेपछि आफूखुसी अधिवेशन अन्त्यको निर्णय गरेको देखिन्छ । राष्ट्रपति कार्यालयले अधिवेशन अन्त्य गरेपछि श्रेष्ठ र माओवादी केन्द्रकी सांसद रेखा शर्मा सभामुखसँग छलफल गर्न सोमबार सिंहदरबार पुगेका थिए ।माओवादी केन्द्रले सरकारलाई दिएको समर्थन फिर्ता लिन सक्ने र प्रधानमन्त्रीविरुद्ध अविश्वास प्रस्ताव आउन सक्ने आशंकामा सरकारले समय नै तोकेर अधिवेशन अन्त्य गरेको सांसदहरूको आकलन छ । माओवादी केन्द्रले मंगलबार १ बजे स्थायी कमिटी बैठक बोलाएको थियो । बैठकमा सरकारलाई दिएको समर्थनको विषय छलफलको एजेन्डा हुन सक्थ्यो तर बैठकअघि नै संसद् अधिवेशन अन्त्य गरेर डराएको देखियो, श्रेष्ठले भनिन्, अविश्वास प्र्रस्तावबारे कसैले सोचेको पनि थिएन । कांग्रेस सांसद दिलेन्द्रप्रसाद बडूले प्रतिनिधिसभा बैठक हठात् अन्त्य गर्नुका पछाडि सरकारलाई समर्थन दिइरहेको दल माओवादी केन्द्रले विश्वासको मत फिर्ता लिने र कांग्रेसलगायतका दल वैकल्पिक समीकरणको नजिक पुग्नु रहेको बताए । सरकारका प्रवक्ता तथा सञ्चार तथा सूचना प्रविधिमन्त्री पार्वत गुरुङले यसमा कुनै सत्यता नभएको दाबी गरे । मन्त्रिपरिषद्का निर्णयबारे जानकारी दिन आयोजित सोमबारको पत्रकार सम्मेलनमा प्रतिनिधिसभा अधिवेशन अन्त्य अविश्वास प्रस्तावको डरले गर्दा नभएको बताए । उनले सांसदहरूले नै बिजनेस नभएको प्रतिनिधिसभा अधिवेशन अन्त्य गर्न आग्रह गरिरहेकाले उक्त निर्णय लिइएको बताए । हामी अरूलाई चाहिँ २५ जनाभन्दा बढी बस्न नपाइने भन्ने, अनि सांसदचाहिँ लाइन लागेर फेरि पनि बस्ने भएकाले स्थिति फरक हुन सक्छ, उनले भने, समयको माग, सबैको चाहना, संसद्को बिजनेस नभएको र नयाँ सरकार बनाउन हतारो गर्नेहरूको पनि कुनै गतिविधि नभएकाले सरकारले अहिलेको अधिवेशन अन्त्य गरेको हो । अविश्वास प्रस्ताव आउँछ भनेर छल्नका निम्ति भागेको होइन । ४४ दिनको अवधिमा प्रतिनिधिसभाका ९ वटा बैठक १२ घण्टा २५ मिनेट बसेको सचिवालयले जनाएको छ । प्रधानमन्त्री ओली र सभामुख सापकोटाबीचको आपसी मनमुटावको असर संसद्मा प्रत्यक्ष परेको थियो । यतिसम्म कि संसद्को पहिलो अधिवेशनमा पेस गर्नुपर्ने ७ वटा अध्यादेशसमेत सदनमा पेस हुन सकेनन् । विधेयक पारित गर्नुपर्ने यो अधिवेशनमा कुनै पनि विधेयक पारित गर्नर् ुत के, छलफलसमेत हुन सकेन । प्रतिनिधिसभाको चालु अधिवेशनमा कुनै पनि नयाँ विधेयक दर्ता भएन तर यस अधिवेशनमा सभाका अघिल्ला अधिवेशनहरूबाट विभिन्न चरणमा ३६ वटा विधेयक प्राप्त भएका थिए, सचिवालयले भनेको छ ।पहिलो बैठकमा संवैधानिक परिषद्सम्बन्धी अध्यादेशलाई लिएर सत्तारूढ दलको बहिष्कार र प्रतिपक्षको बेल घेराउ बाट सुरु भएको अधिवेशनको अन्त्य पनि सुखद रहेन । सभामुखले प्रतिनिधिसभाको अधिवेशनमा भएगरेका काम अन्तिम बैठकमा सुनाउने र त्यसपछि अधिवेशन अन्त्य हुने परम्परा थियो तर सापकोटा सभामुख भएर आएदेखिका अधिवेशनमा त्यसो हुन सकेको छैन । सरकारले सभामुखसँग सल्लाह नगरी अधिवेशन अन्त्य गर्दै आएको छ ।प्रधानमन्त्री ओलीले संसद्प्रति देखाएको व्यवहारले प्रतिनिधिसभाले काम गर्न नसकेको कांग्रेस सांसद बडूले बताए । प्रतिनिधिसभा हाम्रा प्रधानमन्त्रीका लागि अनवान्टेड संस्था भइरहेको देखिन्छ, संसद् भंग गरेर मुलुकलाई नयाँ जनादेशमा लाने भन्नुभयो तर त्यसको सुनिश्चितता थिएन, उहाँ संसद् र संविधानमाथिको खतरा हो, उनले भने । सर्वोच्च अदालतले प्रतिनिधिसभा ब्युँताएपछि राजीनामा दिनुपर्नेमा प्रधानमन्त्रीले सामान्य नैतिकतासम्म नदेखाएको उनले बताए । एमालेका मुख्य सचेतक विशाल भट्टराईले प्रतिनिधिसभा अधिवेशनको समीक्षा गर्दा विधेयक पास गर्न नसकिएको, प्रतिनिधिसभाका सदस्य र पूर्वसांसदको मृत्युमा शोक मनाउनेबाहेक काम नभएकाले उपलब्धिपूर्ण नरहेको बताए । पहिलो दिन नै सभामुख सापकोटाले अध्यादेश टेबुल गर्ने वातावरण नबनाउँदा समस्या सुरु भएको भट्टराईले बताए । अध्यादेश, विधेयक, एमसीसीलगायतका सन्धिसम्झौता अघि बढाएको भए उपलब्धिपूर्ण हुन सक्ने उनले बताए । प्रतिनिधिसभाको अहिलेको अवस्थाका लागि प्रमुख कारक सभामुख सापकोटाको भूमिका रहेको भट्टराईको आरोप छ । माओवादी, कांग्रेस र अन्य दलका सांसदले भने प्रधानमन्त्रीकै कारण सातौं अधिवेशन उपलब्धिविहीन भएको आरोप लगाए ।"
राष्ट्रिय सभा निर्वाचन जेठमा गर्न प्रस्ताव,"लेखापरीक्षण नबुझाउने दललाई स्पष्टीकरण आयोगले लगातार तीन वर्षको आयव्यय विवरणसहितको लेखापरीक्षण प्रतिवेदन नबुझाएका ४६ राजनीतिक दललाई सोमबार स्पष्टीकरण सोधेको छ । आयोगले ती दललाई ७ दिनभित्र लेखापरीक्षण प्रतिवेदन नबुझाउनुको सफाइ पेस गर्न भनेको छ । संविधान तथा राजनीतिक दलसम्बन्धी ऐनले प्रत्येक राजनीतिक दलले वार्षिक रूपमा आफ्नो आय र व्ययको वास्तविक हिसाबकिताबको लेखापरीक्षण गरी आयोगमा प्रतिवेदन बुझाउनुपर्ने भनेको छ तर आयोगको अभिलेखअनुसार ४६ वटा दलले तीन वर्षदेखि लेखापरीक्षण प्रतिवेदन बुझाएका छैनन् । आयोगले पटकपटक सूचना जारी गर्दा पनि प्रतिवेदन नबुझाएका दललाई कानुनअनुसार स्पष्टीकरण सोधिएको प्रवक्ता श्रेष्ठले बताए । लगातार तीन वर्षसम्मको प्रतिवेदन नबुझाउने दललाई ५० हजार रुपैयाँसम्म जरिवाना गर्न तथा ६ महिनाभित्र त्यस्ता कामकारबाही सच्याउन आयोगले आदेश दिन सक्छ । आयोगले दिएको समयावधिभित्र कामकारबाही नसच्याएमा त्यस्ता दललाई तत्काल हुने निर्वाचनमा भाग लिनबाट आयोगले रोक्न सक्ने राजनीतिक दलसम्बन्धी ऐनमा व्यवस्था छ । आयोगबाट स्पष्टीकरण मागिएका दलमा संघीय संसद्, प्रदेशसभा वा स्थानीय तहमा निर्वाचनबाट प्रतिनिधित्व भएका दल परेका छैनन् ।"
प्रतिनिधिसभा अधिवेशन अन्त्य गर्ने निर्णयको भर्त्सना,"काठमाडौं (कास) प्रमुख प्रतिपक्ष कांग्रेसले अप्रत्याशित रूपमा प्रतिनिधिसभा अधिवेशन अन्त्य गर्ने सरकारको निर्णयको भर्त्सना गरेको छ । कांग्रेस केन्द्रीय कार्यसमितिको सोमबारको बैठकले सरकारको यस्तो कदमलाई स्वेच्छाचारी प्रवृत्ति भन्दै विरोध जनाएको हो ।वैशाख ७ गते बैठक बस्ने निर्धारित कार्यक्रम र छलफल गर्नुपर्ने जनसरोकारका कैयौं महत्त्वपूर्ण विषय रहेको अवस्थामा त्यसलाई नजरअन्दाज गरेर संसद्बाट भाग्ने काम लोकतान्त्रिक मूल्य, मान्यता र संसदीय पद्धति बर्खिलाप रहेको ठहर बैठकले गरेको छ, बैठकपछि जारी विज्ञप्तिमा उल्लेख छ । कोरोना महामारीको पछिल्लो चरणमा बढ्दो प्रतिकूलतालाई दृष्टिगत गरेर जनताको जीवन रक्षाका लागि अविलम्ब विशेष कार्ययोजना निर्माण गर्न र त्यसलाई गम्भीरतापूर्वक कार्यान्वयन गर्न सरकारसँग कांग्रेसले माग गरेको छ । विश्वबजारमा उपलब्ध भइसकेको भ्याक्सिन पर्याप्त रूपले आयात गरेर हरेक नागरिकलाई भ्याक्सिन हरेक नागरिकको सुरक्षा को द्रुत अभियान सञ्चालन गर्न बैठकले सरकारसमक्ष माग गरेको छ । सदस्यता बुझाउने अन्तिम मिति वैशाख १५ कांग्रेसले पार्टीको आसन्न महाधिवेशनका लागि सुरु मतदाताका रूपमा रहेका क्रियाशील सदस्यताको अन्तिम सूची बुझाउन स्थानीय तहलाई वैशाख १५ सम्मको समयसीमा तोकेको छ । एक वर्षदेखि सदस्यता वितरण र नवीकरणको कार्य थालनी गरे पनि अहिलेसम्म टुंगोमा पुग्न सकेको छैन । कांग्रेसले वेबसाइटमा वैशाख १५ गतेसम्म सदस्यताको सूची इन्ट्री भइसक्नुपर्ने र राति १२ बजेपछि कम्प्युटर सिस्टम स्वतः बन्द हुने जानकारीसमेत गराएको छ । क्रियाशील सदस्यतासम्बन्धी नवीकरण र वितरण पार्टीको विधान, नियमावली, केन्द्रको परिपत्रबमोजिम तत्काल सम्पन्न गरी वडा, पालिका, प्रदेशसभा क्षेत्र, प्रतिनिधिसभा क्षेत्र, जिल्लासम्मका सबै कार्यसमितिका निर्णयको प्रतिलिपि, सदस्यता शुल्क र लेबी रकमलगायत कागजातसहित जिल्लाको प्रतिवेदन वैशाख १७ सम्म पार्टी केन्द्रीय कार्यालयमा बुझाउनुपर्ने निर्णय गरेको छ ।"
वाग्मतीमा सत्ताप्रतिपक्ष दूरी बढ्दै,"वाग्मती प्रदेशमा सत्ता पक्ष र प्रतिपक्षी दलबीच दूरी बढेको छ । लगातार चार पटकसम्म एउटै कित्तामा उभिएर प्रदेशसभा बैठकमा अवरोध गरेका प्रतिपक्षी दलहरूले मंगलबार मुख्यमन्त्री डोरमणि पौडेलले आह्वान गरेको सर्वदलीय बैठक पनि बहिष्कार गरेका छन् ।ललितपुरस्थित प्रदेश सुशासन केन्द्रमा बसेको सर्वदलीय बैठक वाग्मती प्रदेशको प्रमुख प्रतिपक्षी दल माओवादी केन्द्र, प्रतिपक्षी दल नेपाली कांग्रेस र विवेकशील साझा पार्टीले बहिष्कार गरेका हुन् । मुख्यमन्त्रीले विद्युतीय बस खरिद प्रक्रिया, मदन भण्डारी फाउन्डेसनलाई ५० लाख रुपैयाँ उपलब्ध गराउने मन्त्रपरिषद्को निर्णय, आर्थिक वर्षको अन्त्यमा आफूखुसी सरकारले बजेट वितरण गरेको आरोप लगाउँदै प्रतिपक्षी दलहरूले सदन अवरुद्ध गरिरहेको सन्दर्भमा सर्वदलीय बैठक आह्वान गरेका थिए ।सर्वदलीय बैठकमा विपक्षी दल राष्ट्रिय प्रजातन्त्र पार्टीकी सांसद रीता माझी, नेपाल मजदुर किसान पार्टीका सुरेन्द्रराज गोसाईं सहभागी भएका थिए । बैठकमा नेकपा एमालेका माधव नेपाल समूहका नेताहरूलाई समेत बोलाइएको थिएन । मुख्यमन्त्रीसहित आर्थिक मामिला तथा योजनामन्त्री कैलाश ढुंगेल, भौतिक पूर्वाधारमन्त्री रामेश्वर फुयाँल, मुख्य सचेतक केशवराज पाण्डे सहभागी थिए ।माओवादी केन्द्रले बैठकको एजेन्डा थाहा नभएको र ढिलो सूचना भएको भन्दै बहिष्कार गरेको थियो । हामीले उठाएका विषयमा बैठकमा छलफल नहुने भएपछि सहभागी नभएका हौं, सरकारले सहमति खोजेको भए प्रदेशसभाको बैठकमै जवाफ दिँदा जिम्मेवारपूर्वक प्रस्तुत हुने थियो, माओवादी केन्द्रका संसदीय दलका नेता शालिकराम जम्मकट्टेलले भने । उनले सरकारविरुद्ध प्रतिपक्षीहरू एक भएर लाग्नुको विकल्प नभएको बताए । माओवादी केन्द्र बैठकमा सहभागी नहुने भएपछि आफूहरू पनि नगएको कांग्रेस सांसद छिरिङ दोर्जे लामाले जानकारी दिए । सदनमा माओवादीको अवरोध छ, यस्तो अवस्थामा माओवादीबिनाको सर्वदलीय बैठकबाट कुनै ठोस निष्कर्षमा पुग्न सकिँदैन, त्यसैले बैठक सार्न मुख्यमन्त्रीलाई हामीले आग्रह गरेका थियौं, लामाले भने ।विवेकशील साझा पार्टीका सांसद रमेश पौड्यालले आधिकारिक रूपमा मुख्यमन्त्रीबाट खबर नआएको र एजेन्डाबारे जानकारी नै नगराएका कारण बैठकमा सहभागी नभएको जानकारी दिए । बैठकका एजेन्डाका विषयमा जानकारी नै दिइएन, त्यसकारण सहभागी हुन सकिएन, उनले भने ।सत्तारूढ नेकपा एमालेका मुख्य सचेतक केशवराज पाण्डेले बैठकमा सदनको अवरोध खुलाउने, कोरोना नियन्त्रण र रोकथाम तथा आगामी नीति तथा कार्यक्रम र बजेटका विषयमा छलफल भएको बताए । उनले तत्काल दलहरूबीच सहमति नभएको खण्डमा प्रदेशसभाको सातौं अधिवेशन अन्त्य गरेर जेठ दोस्रो साता बजेट अधिवेशन बोलाउने सम्भावना रहेको जानकारी दिए ।"
मेलम्चीको १७ करोड लिटर उपत्यकामा,"काठमाडौं (कास) मेलम्ची खानेपानी आयोजनाले दैनिक १७ करोड लिटर पानी वितरण सुरु गरेको छ । गत १५ चैतमा साढे ४ करोड लिटरबाट वितरण सुरु गरेको आयोजनाले सोमबारदेखि पूर्ण क्षमतामा पानी दिन थालेको हो । पूरै पानी छोड्दा खासै समस्या नभएको आयोजनाका प्रमुख त्रिरेशप्रसाद खत्रीले बताए । अब समस्या छैन, पूरै पानी आपूर्ति गर्छौं, उनले भने । मीनभवन, खुमलटार, अनामनगर, बालाजु, महाराजगन्ज, बाँसबारी र महाकाललगायतका वितरण केन्द्रमार्फत अहिले पानी वितरण भइरहेको उनले बताए ।खत्रीका अनुसार भक्तपुर, कीर्तिपुरलगायत क्षेत्रमा पनि केही दिनभित्रै पानी वितरण गर्न लागिएको छ । पाइप सफा गर्दै छौं, उनले भने, अब पोखरीमा पानी हालेर वितरण सुरु हुन्छ । आयोजनाले गत फागुनमा परीक्षणका लागि सुरुङमा पानी पठाएको थियो । त्यसपछि सुन्दरीजलसम्म पानी आइपुगेको थियो । हाल काठमाडौं उपत्यका खानेपानी लिमिटेड (केयूकेएल) ले पुरानै वितरण प्रणालीबाट पानी वितरण गर्दै आएको छ । अनामनगरमा भने नयाँ पाइपबाट पानी दिइएको छ । करिब ७ सयभन्दा बढी नयाँ धाराबाट अनामनगर क्षेत्रका उपभोक्ताले पानी पाएको केयूकेएलले जनाएको छ ।केयूकेएलका कार्यकारी निर्देशक मिलन शाक्यले १ लाख ५१ हजार ग्राहकको घरमा पानी वितरण भरहेको बताए । काठमाडौंका केही स्थानमा वितरणमा आएको समस्या छिटै समाधान हुने उनको भनाइ छ । महाराजगन्ज, चुनदेवीलगायतका क्षेत्रमा पानी नआएको गुनासो छ, उनले भने, टोली नै खटाएर समाधान गर्दै छौं । पहिलेको वितरण प्रणाली धेरै पुरानो हुँदा समस्या आएको उनले बताए ।"
जसले बेंसी झरेर सहकारी खोले,"जन्म ठाउँ छाड्न बाध्य लेकका मानिसहरू चितवनको फाँटमा यस्तो बह पोख्ने गरेको इन्द्रसिंह गुरुङले पनि सुनेका थिए । उमेरले ९० पुगेका ईन्द्रसिंह किशोर हुँदा जन्मथलो तनहुँ पुलिमराङबाट चितवन झरे । त्यतिबेला तनहुँ, लमजुङ र गोरखाबाट चितवन झर्नेको लर्को लागेको थियो ।विसं २०११ मा बाढीपहिरोको वितण्डाले पहाडमा बस्न नसकेर उनीहरू चितवन झरेका हुन् । कम्तिमा खान दुख हुँदैन, खेती गर्ने जमिन पाइन्छ भनेर नै पहाडबाट धमाधम चितवन ओइरिएका थिए । हाल ९१ वर्ष भएका गोरखा सिरानचोक सिम्लेका कृष्णमान गुरुङको उद्देश्य पनि यही थियो । चितवन आएको मिति सम्झन उनलाई गाह्रो छ । तर फ्याट्ट भन्छन्, यहाँ आएर ६४ बाली खाइयो । यसका लागि झाडी फाँड्नु पर्यो । पैसा नहुँदा मल, बीउ, हलो कोदालो किन्न सास्ती पाउनु परेको उनी सम्झन्छन् ।त्यही सास्ती कम गर्न भनेर उनीहरूले सहकारी संस्था खोलेका थिए । २०१३ चैत २० मा दर्ता भएको बखानपुर ऋण सहकारीका संस्थापक ६० जनाभित्र पर्छन् इन्द्रसिंह गुरुङ र कृृष्णमान गुरुङ । यो सहकारी नेपालमा दर्ता भएको पहिलो हो । प्रतिव्यक्ति १० रुपैयाँ शेयर पुँजी संकलन गरेर गठन भएको सहकारीका हाल जीवित शेयर सदस्य पनि यी दुई जना मात्रै हुन् । पहाडमा पहिरोले सवै लगेपछि यहाँ आएका हौं । त्यो बेला जमिन त पाइयो तर खन्न खोस्रन हलो कुटो चाहिन्थ्यो । त्यो किन्ने धन सम्पति पनि थिएन । जे जति आएका थियौं ति मिलेर समूह खोलौं, पैसा जम्मा गरौं भन्ने निर्णय भयो, कृष्णमानले त्यो बेलाको सहमति सम्झिए । पुलिमराङका बखानसिंह गुरुङ नेपाली सेनाका चल्तापुर्ता अफिसर थिए । राजनीतिमा पनि उनको रुचि थियो । २००८ मा सेनाको जागिर छाडेपछि उनी चितवन झरे । त्यो बेला राजा त्रिभुवनसँग नै उनको सम्बन्ध, सम्पर्क थियो । चितवनमा व्यवस्थित बस्ती बसाल्ने निधो गरेर २००९ मा क्षेत्रपुरमा आएर बसेको बखानसिंहका नाति चन्द्रध्वज गुरुङ बताउँछन् । एक वर्षपछि उनी पश्चिम चितवनतर्फ लागे । हाल शारदानगर भन्ने ठाउँमा उनले बस्ती बसाए । जसलाई पञ्चायतअघि बखानपुर भन्ने गरिन्थ्यो ।२०१३ मा सरकारले राप्तीदून विकास परियोजना सञ्चालन गरेर पहाडका मानिसलाई चितवनमा बस्न प्रेरित गर्न थाल्यो । बखानसिंह यो काममा जुटे । नयाँ ठाउँमा आएका मान्छेलाई ऋण सापटको आपत् नहोस् भन्न बखानसिंहकै नेतृत्वमा सहकारी संस्था गठन भयो । त्यही सहकारीका जीवित सेयर सदस्य कृष्णमान र इन्द्रसिंह पहिलो पटक गत वैशाख ३ मा सहकारी विभागबाट सम्मानित भएका छन् । ४०५० रुपैयाँ ऋण वा सापटी आवश्यक भए दिन सक्ने मान्छे वरपर भेटिन गाह्रो थियो । त्यसैले बाजेले सहकारी खोल्नु भयो । ६ सय रुपैयाँ जम्मा भयो । त्यो भनेको ठूलो रकम हो त्यो बेला, नाति चन्द्रध्वजले भने । बखान सहकारीका उनी हाल संरक्षक पनि हुन् । सहकारी विभागका उपरजिस्ट्रार सुरेन्द्रराज पाण्डे २०१३ को चैत २० मा एकै दिन १३ वटा सहकारी दर्ता भएको बताउँछन् ।त्यसैले चैत २० लाई हामी राष्ट्रिय सहकारी दिवसका रुपमा मनाउँछौं । त्यस दिन दर्ता भएका १३ सहकारीमध्ये बखान सहकारी पहिलो नम्बरमा छ । त्यसैले यसलाई पहिलो सहकारी मानिएको हो । यो आधिकारिक हो, उपरजिष्ट्रार पौडेलले भने । यो पटकको राष्ट्रिय सहकारी दिवसमा पहिलो सहकारीका जीवित संस्थापकलाई सम्मान गरिएको उनले बताए । हाम्रो मुल कार्यक्रम काठमाडौंमा सम्पन्न भयो । उहाँहरूको उमेर र कोरोना महामारीले गर्दा उहाँहरूलाई काठमाडौं लैजान सकिएन । त्यसैले बखान सहकारीमा नै आएर सम्मान अर्पण गरेका हौं, उनले भने ।सहकारीका जीवित संस्थापक सेयर सदस्यले राज्यबाट पाएको यो सम्मान पहिलो भएको पौडेलले बताए । उनका अनुसार हाल देशभर सहकारी संस्थाहरूको सख्या २९ हजार ९ सय ८६ पुगेको छ । शेयर पुँजी एक खर्ब र बचत संकलन ५ खर्ब रुपैयाँ भएको छ । ७३ लाख शेयर सदस्यहरू छन् । यसको सबैभन्दा सुरुवाती जगमा बसेकाहरूलाई सम्मान गर्न पाउनु अहोभाग्य हो । उहाँहरूको सोच आज यसरी फैलिएको छ । केही विकृतिहरू पनि बढेका छन् । तर निराकरण गर्दै सहकारी अभियान अगाडि बढ्छ, उनले भने भने ।"
युद्धकालीन हतियार जम्मा गर्दै सेना,"सिन्धुली (कास) युद्ध संग्रहालयका लागि नेपाली सेनाले युद्धकालीन हतियार संकलन थालेको छ । सिन्धुलीको कमलामाई नगरपालिका३ स्थित सिन्धुलीगढीमा निर्माणाधीन संग्रहालयका लागि ऐतिहासिक सामग्री संकलन थालिएको हो ।यस क्रममा सेनाले तत्कालीन गोर्खा फौज र ब्रिटिस सेनाबीचको युद्धमा प्रयोग भएका सात थान खुँडाखुकुरी र एक थान धनुवाण संकलन गरिसकेको छ । कमलामाई नगर प्रमुख खड्गबहादुर खत्रीले युद्धकालीन घरेलु हतियार सेनालाई हस्तान्तरण गरे । नेपाल एकीकरणका क्रममा विसं १८२४ मा गोर्खाली सेना र कप्तान किनलोकको नेतृत्वमा आएको अंग्रेज सेनाबीच सिन्धुलीगढीमा भएको युद्धमा गोर्खाली सेनाले प्रयोग गरेका दुई थान भाले खुँडा र एक थान तरबार खत्रीले सेनाको ९ नं बाहिनीका सहायक रथी धुव्रल प्रकाश शाहलाई हस्तान्तरण गरेका हुन् । पुर्खाले जोगाएर राखेको ऐतिहासिक घरेलु हतियार मेरो हजुरबुबा, बुबा हुँदै संरक्षणको जिम्मा मलाई आएको थियो, यो सबैको सम्पत्ति ठानेर हस्तान्तरण गरेको छु, उनले भने । सिन्धुलीगढी युद्धका योद्धा वंशुधर थापाका सन्तान साबिक भद्रकाली गाविसका अध्यक्ष हरिबहादुर थापाको घरमा रहेको खुँडा खत्रीले घरमै पुगेर ल्याएका थिए । उक्त हरियारसमेत सेनालाई हस्तान्तरण गरेका छन् । अन्य ऐतिहासिक घरेलु हतियारको पनि खोजी भइरहेको उनले सुनाए । सहायक रथी शाहले संग्रहालय निर्माण अन्तिम चरणमा पुगेको बताए । मुख्य चुनौतीको रूपमा रहेको तत्कालीन युद्धको समयमा प्रयोग भएका हतियार र युद्धसँग सम्बन्धित सामग्रीहरू संकलन कार्य भइरहेको छ, उनले भने । नागरिक सहयोग अभियानअन्तर्गत सिन्धुलीगढीमा गत वर्ष माघदेखि नेपालमै पहिलो युद्ध संग्रहालय निर्माण सुरु गरिएको हो । संग्रहालय निर्माणको जिम्मा सिन्धुलीमाढीस्थित सेनाको बर्द्धबहादुर गणले पाएको छ । संग्रहालय बनाउन चार करोड १७ लाख रुपैयाँ लागत लाग्ने अनुमान छ ।"
स्मार्ट पार्किङ सम्झौता रद्द,"ललितपुर (कास) ललितपुर महानगरपालिकाले ठेकेदार कम्पनी डिस्कभर सिटीसँग पार्किङ सञ्चालनसम्बन्धी सम्झौता रद्द गरेको छ । आम्दानीको ८० प्रतिशत ठेकेदार र २० प्रतिशत मात्र महानगरलाई जाने गरी सम्झौता गरेको भन्दै महानगरवासीको व्यापक विरोधपछि सोमबार बसेको कार्यपालिका बैठकले रद्द गरेको हो । पार्किङ शुल्क पनि धेरै महँगो भएको गुनासो आएको थियो । महानगरले बिनाटेन्डर २०७६ माघ १६ मा प्रतिघण्टा दुई पांग्रेको २० र चार पांग्रेको ५० रुपैयाँका दरले शुल्क उठाउने गरी ५ वर्षका लागि कम्पनीसँग सम्झौता गरेको थियो । सम्झौताअनुसार डिस्कभरले कुमारीपाटी, लगनखेल, पाटन अस्पताल, बटुकभैरव, कनिबहाल, महालक्ष्मी स्थान, भनिमण्डल र जावलाखेलमा पार्किङ शुल्क उठाएको थियो । ठेकेदारले साउनयता चैत १७ सम्म महानगरलाई २० प्रतिशतका दरले १४ लाख ६६ हजार रुपैयाँ बुझाएको छ । महानगरका प्रवक्ता राजु महर्जनले जनगुनासो आएपछि सम्झौता रद्द गरेको बताए । अब कानुनी प्रक्रियाअनुसार अगाडि बढिनेछ, उनले भने ।"
बेपत्ता युवकको मोबाइल भेटियो,सिन्धुपाल्चोक (कास) चार महिनादेखि बेपत्ता भोजपुर हतुवागढी६ का २५ वर्षीय पुजन राईको मोबाइल फोन शनिबार बेलुकी प्रहरीले काभ्रेपलाञ्चोकका एक युवकबाट फेला पारेको छ । बेपत्ता भएको साता दिनपछि राईको मोबाइल फोन काभ्रेको ज्याम्दी र ६० घर पलाञ्चोकमा लोकेसन देखिएको थियो । लगत्तै प्रहरीले मोबाइलको लोकेसन ट्रेस गरिरहेको थियो । जिल्ला प्रहरी नायब उपरीक्षक प्रकाश सापकोटाका अनुसार शनिबार बेलुका राईको मोबाइलको लोकेसन पाएलगत्तै मोबाइल लिने काभ्रेपलाञ्चोकका विष्णु लामालाई नियन्त्रणमा लिइएको हो । लामाले प्रहरीलाई माछा मार्न जाँदा भोटेकोसी नदी किनारछेउ ढुंगाले थिचिएको र टर्च बलिरहेको अवस्थामा फोन भेटाएको बताए । महिना दिनअघि राईको मोटरसाइकल र जुत्ता भेटिएको भोटेकोसी नदी बसेरी ढुंगा खानी क्षेत्रबाट ५० मिटर पर भेटिएको मोबाइललाई तीन दिनदेखि प्रयोगमा ल्याएको विष्णुले प्रहरीलाई बयान दिएका छन् । बाह्रबिसे नगरपालिका९ स्थित प्राथमिक स्वास्थ्य केन्द्रमा कार्यरत राई गत कात्तिक २८ गते सीमाक्षेत्र चाकु बजारबाट हराएका थिए । उनको महिना दिनअघि भोटेकोसी बसेरी ढुंगा खानीमा मोटरसाइकल र जुत्ता भेटिएको थियो ।
बज्रबाराहीको मूर्ति प्रतिस्थापन,"ललितपुर (कास) चोरी भएर भेटिएपछि ५२ वर्षदेखि राष्ट्रिय संग्रहालय छाउनीको संरक्षणमा रहेको बज्रबाराहीको मूर्ति सोमबार चापागाउँ ल्याइएको छ । गोदावरी नगरपालिका, बज्रबाराही खः गुठी र पुरातत्त्व विभागको संयुक्त पहलमा मूर्तिलाई मन्दिरमा फर्काइएको हो । संग्रहालयबाट मूर्ति गोदावरी१२ ठेचो पुर्याई त्यहाँबाट बाजागाजासहित लगेर चापागाउँस्थित आगँ छेँ (आँगम घर) मा प्रतिस्थापना गरिएको छ । बर्सेनि हुने बज्रबाराही देवी जात्रा यस पटक वैशाख १३ मा परेको छ ।"
मिस तामाङ वर्ल्ड २०२१ हुने,"काठमाडौं (कास) मिस तामाङ वर्ल्ड २०२१ सौन्दर्य प्रतियोगिता हुने भएको छ । साधना कला केन्द्रले सोमबार हात्तीसारमा गरेको कार्यक्रममा अध्यक्ष मिलन मोक्तानले प्रतियोगितामा मुलुकभित्र र बाहिरका सहभागी रहने बताए । अविवाहित, १२ कक्षा उत्तीर्ण १६ देखि २८ वर्षसम्मका तामाङ समुदायका युवतीहरूले प्रतियोगितामा सहभागिता जनाउन वैशाख १५ सम्ममा आवेदन दिन सक्ने जानकारी उनले दिए । प्रतियोगिताको विभिन्न चरणपछि फाइनल भने जेठ १२ गते बुद्ध जयन्तीका दिन हुने जानकारी कार्यक्रममा दिइयो ।"
दाउपेचको भुमरीमा सरकार,"ओलीकै नेतृत्वमा चुनावमा जान नहुने पक्षमा माओवादी मात्रै होइन, कांग्रेस र जसपाका नेताहरूसमेत छन् । सत्ताका सबै अवयवहरू नियन्त्रणमा लिई ओलीले निष्पक्ष निर्वाचन गराउनेमा अन्य दलका नेताहरूलाई आशंका छ । जसपाका एक नेताका अनुसार निर्वाचनमा पनि जाने र ओलीलाई पनि हटाउन सकिने विकल्प संविधानको धारा ७६ (५) मा पुगेपछि रहन्छ । उनका अनुसार अल्पमतको सरकार बनाउने ठाउँसम्म ओलीलाई साथ दिनुपर्छ । अल्पमतको सरकारले विश्वासको मत नपाउनासाथ सरकार निर्माणका लागि संविधानको धारा ७६ (५) आकर्षित हुन्छ । त्यतिबेला तीन दल मिलेपछि ओलीलाई हटाउन र निर्वाचनमा पनि जान सकिन्छ । उक्त धाराअन्तर्गतको बनेको सरकारले विश्वासको मत नपाएपछि प्रतिनिधिसभा स्वतः विघटन हुन्छ । मुख्य खेल नै संविधानको धारा ७६ (५) मा पुगेपछि हुन्छ, त्यतिबेला ओलीलाई हटाउन तीन दल एक ठाउँमा आउन सक्ने अवस्था छ, पूर्वराजपा पृष्ठभूमिका जसपाका एक शीर्ष नेताले भने, निर्वाचित सरकार अर्को बन्ने सम्भावना रहन्छ । ओलीले भने संविधानको धारा ७६ (५) मा नपुग्दै प्रतिनिधिसभा विघटन गर्ने छनक दिइसकेका छन् । उनले केही दिनअघि एक पत्रिकासँगको अन्तर्वार्तामा आफ्नो नेतृत्वको गठबन्धन सरकारले विश्वासको मत नपाए त्यसपछि बन्ने अल्पमतको सरकारले विश्वासको मत लिने काम नाटकमात्रै हुने भन्दै चुनावमा जाने संकेत गरेका थिए । पहिला त उनी सत्ता टिकाउनै केन्द्रित हुनेछन् । सत्ता टिकाउन नसक्ने अवस्थामा ओलीको रोजाइ पनि चुनाव नै हो । माओवादीले सरकारबाट समर्थन फिर्ता नलिए सरकार केही दिन लम्बिन्छ । जसपाले साथ दिएन भने सरकारको नीति तथा कार्यक्रम पारित गराउने बेलामा ओली नेतृत्वको सरकार संकटमा पर्ने देखिन्छ । नीति तथा कार्यक्रम पारित हुन नसके उनले प्रतिनिधिसभा विघटन गर्ने बाटो लिन सक्छन् । कथम् तीन दल मिलेर अविश्वास प्रस्ताव ल्याउने सहमति जनाएमा त्यसअघि नै ओली आफैंले संसद्मा विश्वासको प्रस्ताव राखेर पनि प्रतिनिधिसभा विघटन गर्ने बाटो रोज्न सक्छन् ।"
प्रदेश १ मा फेरि अविश्वास प्रस्तावको तयारी,"गण्डकीमा विशेष अधिवेशन आह्वानकास्की गण्डकी प्रदेशसभाको विशेष अधिवेशन वैशाख १३ देखि सुरु हुने भएको छ । प्रदेश प्रमुख अमिक शेरचनले सोमबार अधिवेशन आह्वान गरेका हुन् । आफूविरुद्ध अविश्वास प्रस्ताव ल्याउने तयारी गरेको थाहा पाएपछि मुख्यमन्त्री पृथ्वीसुब्बा गुरुङको सरकारले हिउँदे अधिवेशन बैशाख १ गते मध्यरातिबाट लागू हुनेगरी अन्त्य गरेको थियो । वैशाख २ मा मुख्यमन्त्री गुरुङविरुद्ध अविश्वास प्रस्ताव दर्ता गराएका कांग्रेस, माओवादी केन्द्र र जनता समाजवादी पार्टीले सोही दिन प्रदेश प्रमुखसमक्ष प्रदेशसभाको विशेष अधिवेशनको माग गरेका थिए । तीन दलको लिखित मागअनुसार प्रदेश प्रमुख शेरचनले विशेष अधिवेशन बोलाएका हुन् । प्रदेशसभा सचिवालयका सचिव हरिराज पोखरेलले वैशाख १३ गते दिउँसो २ बजेका लागि अधिवेशन आह्वान गरिएको पत्र प्राप्त भएको बताए । संविधानको धारा १८३ को उपधारा ३ अनुसार प्रदेशसभाका एक चौथाइ सांसदले विशेष अधिवेशन माग्दै निवेदन दिएमा प्रदेश प्रमुखले मिति र समय तोक्ने व्यवस्थाअनुसार अधिवेशन बोलाइएको हो ।चैत २५ मा सुरु भएको हिउँदे अधिवेशन २६ र २७ मा पनि चलेको थियो । वैशाख ६ का लागि बोलाइएको अर्को बैठक अविश्वास प्रस्ताव आउने भएपछि १ गते राति नै अन्त्य गरिएको थियो । गण्डकीमा विशेष अधिवेशन बोलाइएको यो दोस्रो पटक हो । यसअघि कांग्रेस र जनता समाजवादी पार्टीले कोरोनालगायत विषय उठाउँदै गत मंसिर ३० मा विशेष अधिवेशन माग गरेका थिए । उक्त मागअनुसार प्रदेश प्रमुखले पुस २१ मा विशेष अधिवेशन आह्वान गरेका थिए । माघ ६ सम्म चलेको उक्त अधिवेशनमा जरुरी महत्त्वको प्रस्ताव र साझा संकल्प प्रस्ताव पारित भएको थियो ।"
ओली अवसरवादी हुन् : देउवा,"काठमाडौं (कास) कांग्रेस सभापति शेरबहादुर देउवाले प्रधानमन्त्री केपी ओलीलाई हटाउन आफूले चाहे पनि माओवादी केन्द्रले सरकारलाई दिएको समर्थन फिर्ता नलिएको र जनता समाजवादी पार्टी (जसपा) ले प्रधानमन्त्री केपी शर्मा ओलीलाई साथ दिन चाहिरहेका कारण सम्भव नभएको बताएका छन् । ओलीलाई हटाउन चाहन्छु । किन चाहन्नँ मैले ? नेविसंघको स्थापना दिवसका अवसरमा सोमबार राजधानीमा आयोजित कार्यक्रममा बोल्दै उनले भने, सल्लाह हुँदै छ । अहिले म केही भन्ने अवस्थामा छैन । प्रचण्डको पार्टीले समर्थन फिर्ता लिएको छैन । समर्थन फिर्ता नलिएसम्म बहुमतको सरकार हो । प्रचण्डले फिर्ता लिए पनि जसपाले सपोर्ट गर्ने भनिरहेको छ । कार्यक्रममा देउवाले प्रधानमन्त्री ओली राष्ट्रवादी नभएको बताए । राष्ट्रवादको नारा लगाएर निर्वाचन जिते पनि ओली अहिले भारतको टाङमुनि छिरिसकेको आरोप लगाए । सबैभन्दा राष्ट्रवादी भन्ने ओली अहिले भारतको टाङमुनि छिरेका छन्, इन्डियाको त्वम् शरणम् भइसकेका छन्, उनले भने, ओली राष्ट्रवादी होइनन् । केही होइनन् । अवसरवादी हुन् । राजनीति सबै खालको सम्भावनाको खेल भएको भन्दै देउवाले परिस्थितिलाई आफूले नजिकबाट हेरिरहेको बताएका छन् ।"
सुदूरपश्चिमका सांसद बोहरा पदमुक्त,धनगढी (कास) नेकपा माओवादी केन्द्रबाट निर्वाचित सुदूरपश्चिम प्रदेशसभा सदस्य झपटबहादुर बोहरा सोमबार पदमुक्त भएका छन् । सभामुख अर्जुनबहादुर थापाले प्रदेशसभा बैठकमा संविधानको धारा १८० तथा राजनीतिक दलसम्बन्धी ऐन र प्रदेशसभा नियमवाली २०७४ बमोजिम उनी पदमुक्त भएको जानकारी गराएका हुन् ।माओवादी केन्द्रको सुदूरपश्चिम संसदीय दलले बिहीबार बोहरा दलमा नरहेको जानकारीसहितको पत्र प्रदेशसभामा दर्ता गराएको थियो । अछाम १ (ख) बाट निर्वाचित बोहरा यसअघि आर्थिक मामिला तथा योजना मन्त्रीसमेत थिए । साविक नेकपामा फाटो आएसँगै एमालेको ओली पक्षमा लागेका उनले मन्त्री पदबाट राजीनामा दिएका थिए । लेखराज भट्टनिकट बोहरा आफ्नो पार्टी छाडेर ओली समूहमा लागेपछि माओवादी केन्द्रका सुदूरपश्चिम प्रदेश सचिव नेपबहादुर चौधरीले यसअघि नै २४ घण्टे स्पष्टीकरण सोधेका थिए । ५३ सदस्य रहेको सुदूरपश्चिम प्रदेशमा माओवादी केन्द्रका तर्फबाट १४ सदस्य थिए । अब १३ जनामात्रै छन् ।
संसद्को तेजोवध,"सरकारले संसद् र राजनीतिक दलहरूसित कुनै सल्लाह नगरी र सभामुखलाई समेत जानकारी नदिई सोमबार प्रतिनिधिसभाको अधिवेशन अन्त्य गरेको छ । मन्त्रिपरिषद्को सिफारिसमा राष्ट्रपतिले संसद् अधिवेशन अन्त्य गर्नु विधिवत् रूपमा अन्यथा नभए पनि यसबारे सरोकारवालालाई थाहै नदिनुलाई भने शोभनीय मान्न सकिँदैन । सरकारको यस्तो रवैयामा लोकतान्त्रिक तथा संसदीय संस्कारको सर्वथा अभाव देखिन्छ । कार्यपालिकाको असहयोगकै कारण प्रतिनिधिसभाको यो अधिवेशनले कुनै ठोस प्रगति गर्न सकेको पनि थिएन । प्रधानमन्त्री केपी शर्मा ओली र सभामुख अग्निप्रसाद सापकोटाबीचको राजनीतिकव्यक्तिगत टकरावका कारण सिंगो संसद्लाई अनुत्पादक बनाइनु मुलुकले अपनाएको व्यवस्थाप्रतिको बेइमानी मात्र होइन, सांसदहरूलाई चुनेर पठाउने जनताप्रतिकै घात हो । गत वर्षयताका घटनाक्रम नियालेको र सामान्य सुझबुझ भएको जोकोहीले भन्न सक्छ यसबीचमा सरकारले संसद्लाई निकम्मा नै बनाउन चाहिरह्यो । सत्तामा रहेकाहरूप्रति विरोधी भाव हुनैपर्दैन, सरकारका पदचिह्नहरूका आधारमा जोसुकैले यस्तो निर्क्योल निकाल्न सक्छ । गएको वर्षे अधिवेशनदेखि नै सरकारमा संसद्प्रति एक किसिमको वितृष्णा देखिन थालिसकेको थियो । गत असार १८ मा उसले २ महिना पनि नचलेको संसद् अधिवेशनको यसै गरी हठात् अन्त्य गरिदिएको थियो, त्यति बेला पनि न दलहरूलाई थाहा दिइएको थियो न त सभामुखलाई नै । हिउँदे अधिवेशन सुरु हुनुअघि त सरकारले असंवैधानिक ढंगले प्रतिनिधिसभा नै विघटन गरिदियो । सर्वोच्च अदालतले त्यसलाई बदर गरेपश्चात् गत फागुन २३ गते प्रतिनिधिसभाको अधिवेशन त सुरु भयो, तर बिजनेस नै नदिएर एक हिसाबले यसको तेजोहरण गरियो । सरकारमा रहेकाहरूमा संसद्प्रति जति नै अरुचि भए पनि उनीहरूले यति सामान्य सुझबुझचाहिँ राख्नैपर्छ जनप्रतिनिधिमूलक सर्वोच्च थलोलाई अनादर गर्नु भनेको प्रत्यक्ष रूपमा आफूलाई जिताई पठाएका जनताकै अपमान गर्नु हो । उल्लेख गरिरहनु परोइन, संसदीय लोकतन्त्रमा जुनसुकै सरकार संसद्मार्फत जनताप्रति उत्तरदायी हुन्छ । आवधिक चुनावमा मात्रै जनताले कार्यसम्पादन वैधताको छिनोफानो गरेकै भरमा संसदीय लोकतन्त्र जीवन्त हुन सक्दैन, त्यसो हुने भएदेखि संसद् अधिवेशनहरूको मूल्य स्थापित हुने नै थिएन । लोकतन्त्र स्वयंमा निरन्तर प्रक्रिया र अभ्यासको विषय हो । संसदीय लोकतन्त्रमा संसद्का अधिवेशनहरू जति जीवन्त हुन्छन्, त्यति नै नागरिक र सरकारबीच अन्तर्सम्बन्ध र अन्तर्संवाद स्थापित हुन्छन् । र, लोकतान्त्रिक प्रक्रिया पनि त्यही रूपमा खारिँदै जान्छ । तर कति कारणले हो, वर्तमान सरकारलाई भने यसबारे तथ्यबोध भएको पाइएन, जुन चिन्ताको विषय हो । संसदीय लोकतन्त्र भनेको आवधिक चुनावहरूको योग मात्र होइन । एउटा चुनावदेखि अर्को चुनावसम्म पनि नागरिकसरकार संवाद भैरहनुपर्छ । यस अवधिमा जनताका आवाज शासकलाई सुनाउने वैधानिक थलो यही संसद् हो । नागरिक तथा देशलाई चाहिने आवश्यक कानुन बनाउनु त संसद्को अहम् दायित्व हुँदै हो । तर, यो पक्षलाई बिलकुल नजरअन्दाज गरी यसबीचमा जनप्रतिनिधिमूलक सर्वोच्च थलोको हुर्मत लिने काम भएको छ । नागरिकतादेखि निजामती कर्मचारीसम्मका महत्त्वपूर्ण विधेयकहरू त्यसै थन्किएका छन् । कतिसम्म भने, प्रतिनिधिसभाले आफ्नै उपसभामुख पनि चुनेको छैन, न त यसबीचमा प्रधानमन्त्री नै कुनै बैठकमा उपस्थित भए । यसरी राज्यका दुई अंगका प्रमुखको मनोमालिन्यको मारमा सम्पूर्ण संसद्लाई पार्नु तथा परिणामविहीनको अवस्थामा पुर्याउनु खासमा सम्बन्धित सबैलाई लाज लाग्नुपर्ने विषय हो । शंकै छैन, सम्बद्ध व्यक्ति तथा शक्तिहरूमा विद्यमान राजनीतिक विवेकहीनता, लोकतान्त्रिक संस्कारशून्यता र संसदीय मूल्यहीनताको समष्टिगत उपज हो यो अवस्था । तर, यहाँ कसलाई छ र यो चिन्ता ? यसबीचमा कम्तीमा प्रतिनिधिसभा बैठक चलेकै थियो, संसद्मा प्रतिनिधित्व गर्ने राजनीतिक दलहरू छँदै थिए । तर न राजनीतिक गतिरोधको अन्त्य भयो, न संसद्ले आफ्नो नियमित कामकाज गर्न सक्यो । परिणाम, संसदीय विकासका दृष्टिले मुलुक गत असार १८ अघिमै सीमित रह्यो । यसमा प्रमुख दोषी अवश्य पनि सरकार हो, तर उसलाई मात्र आरोप लगाएर अरूलाई पूरापूर उन्मुक्ति दिन भने किमार्थ मिल्दैन । संसदीय गतिरोध अन्त्यका लागि सभामुखले पनि आफ्नातर्फबाट कुनै रचनात्मक भूमिका त खेल्न सकेनन् नै, प्रमुख प्रतिपक्षी दललगायतका संसदीय शक्तिहरू पनि यसबीचमा जसरी अन्यमनस्क अवस्थाबाट गुज्रिए, त्यसबाट समेत संसदीय मर्ममाथि नै प्रहार भएको तीतो यथार्थ भुल्न मिल्दैन । संसद्लाई जीवन्त बनाउन उनीहरू मात्रै सक्रिय भैदिएका भए सरकार यसरी गैरजिम्मेवार भइरहन पाउँदैनथ्यो, सरकार चाहेर पनि संसद्बाट भागिरहन सक्दैनथ्यो । यस अर्थले सरकार गतिछाडा हुनुमा शासकीय अहम्को अंश जति जिम्मेवार छ, त्यति नै दोषी छन् प्रतिपक्षी दलहरू पनि । यसै पनि कर्तव्यबोध नभएको सरकारलाई प्रतिपक्षले पनि बेलगाम छाडिदिएकैले यति विघ्न उन्मुक्ति मिलेको हो । निश्चय पनि, आफैंले विघटन गरेको प्रतिनिधिसभामा प्रभावकारी उपस्थिति जनाउन सरकारलाई नैतिक संकट पर्यो होला । तर, संसद् विघटन गर्दाको गल्ती बोध गरेर आगामी दिनमा सच्चिएर अघि बढ्ने प्रतिबद्धता सरकारले संसद्बाटै गर्नुपर्थ्यो । मुखले भने पनि नभने पनि सरकारले आफ्नो लाज राख्नकै लागि व्यवहारबाटै संसद्लाई प्रभावकारी बनाउन पर्याप्त भूमिका खेल्नुपर्थ्यो । सभामुखप्रतिको प्रतिशोधका कारण सरकारले जनप्रतिनिधिमूलक थलोलाई ठप्पप्रायः बनाउनु कदापि हुँदैनथ्यो । यो अधिवेशन त यत्तिकै बितिहाल्यो, अब अर्को सत्रमा यही नियति नदोहोर्याउन सम्बद्ध सबै सचेत रहनुपर्छ । नीति तथा कार्यक्रम, प्रिबजेट छलफल तथा बजेट प्रस्तुत गर्नका लागि वर्षे अधिवेशन अब छिट्टै डाक्नु नै पर्नेछ । जेठ १५ मै बजेट ल्याउनुपर्ने संवैधानिक प्रावधानका कारण यसो गर्नु अपरिहार्य छ । कामना गरौं, त्यति बेला संसदीय मूल्यमान्यताको यसै गरी अपमान हुनेछैन ।"
वामपन्थीका लागि अस्तित्ववादी प्रश्न,"नेपालीे वामपन्थी इतिहासको वर्तमान अब यस्तो अनिवार्य आकस्मिकताको अन्तरालमा पुगेको छ, एउटा विशुद्घ विवेचनाको प्रयोजनका लागि यसलाई वामपन्थी आन्दोलन लेख्नसमेत असहज लागेको छ । अब नेपाली वामपन्थभित्र आन्दोलन र अभियानहरू त बाँकी छैनन्, तर पनि देशमा वामपन्थी पार्टीहरू मात्र छैनन्, सरकार नै छ । कसैले आफूलाई के भनाउन चाहन्छ अथवा आफ्नो नाम के राख्ने भन्ने विषय त व्यक्ति वा संस्थाको आफ्नो कुरा भयो; त्यसमा बाहिरकाले गरेको प्रश्नले धेरै अर्थ राख्दैन । त्यसै पनि नेपालका वामपन्थी र आफूलाई प्रगतिशील भन्ने समूह र व्यक्तिलाई कुनै वाम राजनीतिक प्रश्न गर्नुको सान्दर्भिकता हराइसकेको छ । यस्ता धेरै प्रश्न उनीहरूले धेरैपहिले पचाइसके । त्यसैले अलिकति प्राज्ञिकजस्तो सुनिने भए पनि, आफूलाई आफैंले अझै पनि वामपन्थी वा प्रगतिशील समूहको मान्छे भनेर बुझ्ने हरेक व्यक्तिसँग अब केवल एउटा अस्तित्ववादी प्रश्न मात्र बाँकी छ । त्यो प्रश्न के हो र त्यो अब किन बिझाउने प्रश्न भएको हुनुपर्छ भनेर सोध्ने त वर्तमानमा सक्रिय वामपन्थी समुदायलाई नै हो । त्यहाँ आउनुभन्दा अगाडि, सन्दर्भ सरल बनाउनका लागि, सानो सैद्धान्तिक पृष्ठभूमि र इतिहासको स्मरण आवश्यक छ । मान्छे वयस्क हुँदै जाँदा उसका कस्ता धार्मिक वा सांस्कृतिक आस्थाझुकाव बन्छन् भन्ने बुझ्न सजिलो छ । हामी जुन धार्मिक समुदायमा जन्मिन्छौं, सांस्कृतिक पहिचान र आस्था आम रूपमा त्यतैतिरको हुन्छ । तर कोही व्यक्ति किन वामपन्थी बन्छ भन्ने विषय मानिसको जन्मसँग होइन, पछि विकसित हुने उसको चेतना र विवेकसँग जोडिएको हुनुपर्ने हो । त्यो चेतनाको आडमा, पहिले त एउटा व्यक्तिले आफ्नो समाजदेशसंसारका बारेमा केही कुरा नमिल्दो छ, जसलाई राजनीतिक रूपमा सम्बोधन गर्नुपर्छ भन्ने सोच्न थाल्छ । त्यो सोच्ने क्रममा त्यति बेला आफूले वरिपरि सुनेकाबुझेका राजनीतिक विचारधारावादसिद्घान्ततरिकामध्ये एउटातिर उसको झुकाव हुन थाल्छ । समुदायमा संगठन गर्न आएका अग्रजको प्रशिक्षणको प्रभावमा कोही व्यक्ति एउटा विचारधारातर्फ आकर्षित हुन्छ, कोही अर्कातिर । साधारण झुकावबाट सुरु हुने धेरैको यो यात्रा कसरी अगाडि बढ्छ भन्ने कुरा व्यक्तिका विभिन्न संयोगले निर्धारण गर्छन् । तीमध्येका कोही नेता नै बन्छन्, कोही कार्यकर्ता, कोही समर्थक मात्र र कोही पछि क्रान्तिका गद्दार ।२०१७ सालमा राजा महेन्ıले पञ्चायत नामको निरंकुशता लादेपछिका २९ वर्षमा समाजका नयाँ पुस्ताका सचेत सदस्यको ठूलो समूह कसरी प्रजातान्त्रिक र वामपन्थी आन्दोलनमा सरिक भएको थियो भन्ने विषय वास्तवमै रोमाञ्चक छ । २०४६ सालसम्म जो वामपन्थी भएका थिए, ती वामपन्थी हुनकै लागि वामपन्थी भएका थिए । पछि जनयुद्ध भनिएको माओवादी आन्दोलन पनि उक्त वैचारिक कालखण्डकै सशस्त्र अभिव्यक्ति थियो, जुन पछि तीव्र रूपमा विसर्जनको एउटै भँगालोमा मिसिन पुग्यो । अब मूल प्रश्न र विषयतर्फ आऔं । देशमा अहिले चौतर्फी वामपन्थी मात्रै छन्, वामपन्थ खासै कतै छैन । तर पनि किन यति धेरै मान्छेले आफूलाई अझै वामपन्थी वा प्रगतिशील भनाउँछन् ? राजावादी हुँदा पनि आफूलाई वामपन्थी नै भन्न मन गर्ने; हिन्दुवादी हुँदा पनि, दक्षिणपन्थी हुँदा पनि र सार्वजनिक रूपमै दलाल पुँजीवादी आदिइत्यादि सबै हुँदा पनि किन उनीहरू आफूलाई वामपन्थी नै भन्न रुचाउँछन् ?अझै पनि केही कम्युनिस्ट नेताले कम्युनिस्ट बिग्रियो भने यस्तो हुन्छ, उस्तो हुन्छ भनेको सुनिन्छ । त्यस्तो टिप्पणी सुन्दा के बुझिन्छ भने, कतिपय वामपन्थी नेताहरू अझै पनि वामपन्थी हुनु भनेको छुट्टै चरित्रको मान्छे हुनु हो भनेजस्तो मान्छेको आधारभूत चरित्रलाई नै एकांगी रूपमा विश्लेषण गर्दा रहेछन् । मानौं भ्रष्टाचार गर्ने एक खालका विचारधाराका मान्छेले हो । मानौं असंवैधानिक काम गर्ने, बिग्रियो भने बढी बिग्रिने कुरा वामपन्थीमा लागू हुन्छ । आफूलाई वैज्ञानिक सोचको भन्नेहरूको यो बुझाइ समाज विज्ञानको हिसाबले अति अवैज्ञानिक छ । एउटा सिद्घान्तबाहेक अरू सबै अवैज्ञानिक हुन् भनेर सोच्नु नै (समाज) विज्ञानविरोधी तर्क हो । कुनै पनि मान्छे जति पनि बिग्रन सक्छ र ऊ जति आदर्शवान् पनि हुन सक्छ । त्यसका लागि ऊ वामपन्थी भए यति बिग्रन्छ, लोकतान्त्रिक भए उति भन्नु भनेको हिन्दु भए मान्छेको चरित्र यस्तो हुन्छ वा गोरा जातिको भए यस्तो हुन्छ भन्नुजस्तो रेसिस्ट बुझाइ हो । तर यस कुरालाई उनीहरूको बौद्धिक ग्रन्थि बन्दै गर्दा घोकेको टेक्स्टबुक वामपन्थ को ह्याङओभर भनेर अहिलेका लागि माफ गर्न सकिन्छ । तर योभन्दा बढी गहन विषय अर्को छ, जो नेपालको अहिलेको राजनीतिको विवेकशून्यतासँग प्रत्यक्ष जोडिएको छ । ठोस प्रतिशतमा भन्न त राम्रै सर्भे गर्नुपर्ला, तर सहजै के अनुमान गर्न सकिन्छ भने, अहिले देशमा उपस्थित वामपन्थी कार्यकर्ता र समर्थकहरूका अधिकांश समूह वामपन्थी बन्नुको पछाडि त्यहाँ कुनै वामपन्थी कारण नै छैन । जसरी कोही हिन्दु समाजमा जन्मेको व्यक्ति आफैं हिन्दु भइहाल्छ, २०४६ सालपछि वयस्क भएर वामपन्थी भएका अधिकांशको हकमा त्यही लागू हुन्छ । उनीहरू वामपन्थी दर्शनबाट प्रभावित भएर त्यता लागेका होइनन् । परिवारको कोही सदस्य वामपन्थी थियो, उसको प्रभाव पर्यो, नाताकुटुम्ब र टोलछिमेकमा, अनि ती सबै स्वतः वामपन्थी भए । राजनीतिक चेतना र विवेक प्रयोग गर्न सक्ने भएर, विभिन्न विचारधारालाई केलाएर र तुलना गरेर वामपन्थी मिसनमा लाग्नेको संख्या बहुदलीय प्रजातन्त्र सुरु भएको कालखण्डमा अति कम छ । यो प्रश्न केलाउन किन महत्त्वपूर्ण छ भने, अहिलेका पार्टी र तिनका नेतृत्व जति नै भ्रष्ट र अयोग्य भए पनि किन कार्यकर्ता सधैं चुप लाग्छन् वा एउटा वा अर्को नेतासँग टाँसिइरहन्छन् भन्ने सवालको जवाफ पाउन यसले सघाउँछ । पञ्चायतकालमा लोकतान्त्रिक वा वामपन्थी कुनै समूहतर्फ केवल समर्थन मात्र देखाउनु पनि ठूलो जोखिमको कुरा थियो । एक तहको प्रतिबद्धता र समर्पण नभई वामपन्थी वा कांग्रेस केही हुन पनि गाह्रो थियो । तर २०४६ सालको प्रजातान्त्रिक परिवर्तनपछिको उभार यस्तो थियो, आफू राजनीतिक रूपमा निस्फिक्री जता लाग्न पनि पाइने मात्र भएन, अलिकति पढेलेखेकाजति सबैजसो कि प्रजातान्त्रिक कि वामपन्थी कित्तातर्फ लाग्ने फेसन नै बन्यो । क्याम्पसमा भर्ना हुन एउटा विद्यार्थी संगठनलाई समात्नुपर्ने, अस्थायी जागिर पाउन होस् वा भएको जागिरमा सरुवा मिलाउन वा गाउँटोलमा आफ्नो परिचय बनाउन कि एकातिरको हुनुपर्ने कि अर्कातिरको । त्यस क्रममा आफ्नो परिवारको कोही जता थियो, प्रायः त्यतै लागे । किन लागेको भन्ने सन्दर्भमा कुनै राजनीतिक आदर्श वा आस्थाको खासै सम्बन्ध थिएन । केही बौद्घिक मनोवृत्तिका र वामपन्थी हुनका लागि थोरै भए पनि वामपन्थी आदर्श कायम राख्नुपर्छ भन्ने व्यक्तिहरूले सन्दर्भविशेषमा भन्ने गर्छन्, हामी वामपन्थी भएर त्यस्तो सोच्नुगर्नु हुँदैन । त्यस्तो वाक्य प्रयोग भएको सुन्दा प्रश्न उठ्छ के तिनीहरूले युवा वयदेखि प्रयोग गर्न अभ्यस्त शब्दावली स्वचालित रूपमा प्रयोग गरेका त होइनन् ? पंक्तिकारको प्रस्तावना नै के हो भने, अहिलेको नेपालमा वामपन्थी हुन र भनिनका लागि वामपन्थी हुनैपर्दैन । कुनै वामपन्थीको व्यक्तिगत चरित्र, ऊभित्रको प्रगतिशीलता, समाजका मुद्दालाई हेर्ने उसको प्रगतिशील दृष्टिकोण आदिसँग नेपाली वामपन्थको अब खासै सम्बन्ध छैन । संयोगले, विम्बात्मक रूपमा भन्दा, सुरुमा पारिवारिक अभ्यास र संगतका कारण वामपन्थी भएका र पछि जीविकोपार्जनको सवालले जोडिएकाहरूको समष्टि नै अहिलेको नेपालको बहुमत वाम जनमत हो । त्यो जनमतले विष्णु पौडेल र रामशरण महतको बजेटमा अलिकति पनि फरक किन हुँदैन भनेर कहिल्यै सरोकार राख्दैन । हो, सरोकार हुने विशेष क्षेत्र छन् । पार्टीमा आबद्ध व्यक्तिले चलाएका नाफामूलक अस्पताल, सहकारी र अन्य संस्थामा जहाँ आफ्नो जीविकोपार्जन जोडिएको छ । आफ्ना निजामतीदेखि पत्रकार हुँदै प्रगतिशील लेखकदेखि अन्य पेसागत संगठनमा कसको भाग कति पर्छ भन्नेमा उनीहरूको सरोकार छ । त्यही सरोकार जोगाउनका लागि मात्र उनीहरू त्यहाँ छन् । त्यस्ता आबद्धता भएपछि वाम राजनीतिक संरक्षण पाइहालिन्छ । र आफूलाई प्रगतिशील भनेबापत करमा बरु छुट पाइएला, बढी तिर्नुपर्ने त कुरै भएन ।नेपालका वामपन्थीहरूले अब कुनै राजनीतिक प्रश्नको जवाफ दिनुपर्ने नै छैन । अब प्रश्न एउटै मात्र छ नेपालमा वामपन्थी हुनु भनेको के हो ? एकदुईवटा कुनै त्यस्ता चारित्रिक पक्ष छन्, जसलाई बोक्यो भने उसलाई वामपन्थी भन्न सकिन्छ ? हैन भने, नेकपा (एमाले) भनेजस्तै अब भबिष्यमा अर्को कुनै पार्टी बनाए हुन्छ, जसको नाम नेकपा (कांग्रेस) हुन सक्छ । अथवा, प्रजातान्त्रिक प्राध्यापक संघले आफूलाई प्रगतिशील भन्दा केही फरक पर्छ ? वा, प्रगतिशीलवालाले आफूलाई राष्ट्रवादी भनेर ? त्यसैले आफ्ना नेता पथभ्रष्ट भए, पार्टीले बाटो बिरायो भनेर कार्यकर्ताले किन हस्तक्षेप गर्दैनन् भनेर गरिने प्रश्न एउटा नादान क्रन्दन मात्र हो । ती पार्टीका कार्यकर्ता कुनै आस्था र आदर्शका वाहक होइनन् । पार्टी कस्तो चरित्रको हुनुपर्छ भन्ने विषय तिनीहरूको चासोमै पर्दैन । तिनीहरूको चासो बस पार्टीमा छ, कस्तो पार्टी भन्नेमा छैन । त्यसैले हामी वामपन्थी, हामी प्रगतिशील भनेर अझै पनि टेक्स्टबुक वामपन्थको प्रभाव अवचेतनमा बोकेकाहरूले त्यो भनेको के हो भनेर आफैंलाई सोधे अलिकति आफैंसँग लाज लाग्ने थियो कि ? र उनीहरू आफैंले अलिकति लाज मानेर त्यस्ता शब्द सार्वजनिक रूपमा प्रयोग गर्न बन्द गरिदिए त्यो सुनेर लाज मान्नुपर्ने सार्वजनिक सरोकारलाई केही न्याय हुन्थ्यो कि ?"
बन्दपछि पनि पठनपाठन नरोकियोस्,"सोमबार बसेको मन्त्रिपरिषद् बैठकले सहरी क्षेत्रका विद्यालय वैशाखभरि बन्द गर्ने निर्णय गरेको छ । कोरोना संक्रमण बढ्दै गएपछि विद्यालय बन्द गर्ने कि नगर्ने चर्चा चलिरहेको थियो । स्वास्थ्य सुरक्षाको ख्याल नगरी केही विद्यालय सञ्चालन भइरहेकाले पनि बालबालिकामा संक्रमणको दर बढ्दै गएको छ । अहिले परिस्थिति विषम छ, तर पूर्णरूपमा नियन्त्रण बाहिर छैन । शिक्षण संस्थाहरूले स्वास्थ्य मापदण्डका न्यूनतम उपायहरू अपनाउने कठोर नीति अवलम्बन गरे मात्र विद्यार्थीहरू सुरक्षित हुन्छन् । छिमेकी भारतमा संक्रमण दर बढ्दो छ, नेपालमै पनि संक्रमण दर दिनानुदिन उकालो लागिरहेको छ । तर के बन्द मात्र समस्याको समाधान हो त ? बन्दले लाखौं विद्यार्थी प्रत्यक्ष पठनपाठनबाट वञ्चित हुन्छन् । निजी विद्यालयहरूका हजारौं शिक्षकको रोजगारी संकटमा पर्छ । सामुदायिक विद्यालयहरू राज्यको ढुकुटीबाट चल्ने भएकाले यस विषयले खासै महत्त्व राख्दैन । संकटमा जनताले सरकारको खोजी गर्ने हो, सरकारले सहरी क्षेत्रमा विद्यालय बन्द गर्ने निर्णय गर्दा अभिभावक ढुक्क पनि भए । तर, पठनपाठन कसरी अघि बढाउने भन्नेबारे सरकार प्रस्ट नभए जस्तो देखिन्छ । स्थानीय, प्रदेश र संघीय सरकारबीच समन्वय हुन सकेमा मात्र शिक्षासम्बन्धीका निर्णयको सफल कार्यान्वयन हुन्छ । सुरुमा कोरोना महामारीबाट अति प्रभावित स्थानको पहिचान गर्नु आवश्यक छ । सहरकै पनि सबै शिक्षण संस्थालाई एउटै मापदण्डभित्र राख्दा पुनः गल्ती हुन जान्छ । नेपालको संविधानले नै विद्यालय तहको शिक्षाको जिम्मेवारी स्थानीय सरकारलाई दिएकाले सम्बन्धित स्थानको सही मूल्याङ्कन गरी संक्रमणबाट बच्ने र पठनपाठनलाई पनि निरन्तरता दिन ठोस योजना सरकारबाट आउनुपर्छ । उच्च शिक्षाका विद्यार्थीहरू विद्यालय तहका बालबालिकाभन्दा बढी परिपक्व हुने भएकाले भर्चुअल पद्धतिको प्रयोगबाट लाभान्वित हुन सक्छन् । तैपनि प्रयोगात्मक र लिखित परीक्षाहरूलाई निरन्तरता दिनैपर्छ । यसो गर्न सकिएन भने विद्यार्थीहरूको शैक्षिक सत्र खेर जान्छ र प्रयोगात्मक अभ्यास पाठ्यक्रम अनुसार गर्न सकिएन भने विद्यार्थीहरूको सीप तथा गुणस्तरमा हास आई थप समस्या सिर्जना हुनसक्छ । यसैले विश्वविद्यालयहरूले कोभिड संक्रमणको बढ्दो प्रभावबाट शैक्षिक सत्र खेर नफाली के कस्ता उपायहरू अवलम्बन गर्न सकिन्छ, सो सन्दर्झमा अन्तर्त्रिया तथा छलफल गरी एउटा निष्कर्षमा पुग्नु उपयुक्त होला । जीवन प्रकाश शर्मा, धापासी, काठमाडौंकोरोनाको दोस्रो लहर मडारिँदै गर्दा यतिबेला सबैले तारो शिक्षण संस्थालाई मात्रै बनाइरहेका छन् । राजनीतिक दल तथा सरकारका कार्यक्रममा हुने भीडभाड, उपत्यकाका जात्राहरू र सहरी क्षेत्रका हुलमुलतर्फ कसैको ध्यान छैन, मानौं त्यस्ता भीडमा भाइरस नै हुँदैन जसरी लिइन्छ । गत वर्ष ६ महिनाभन्दा बढी शैक्षिक संस्था बन्द भए, देश पूरै ठप्प भयो । तर त्यसले सकारात्मक प्रतिफल दिन सकेन । यति देख्दादेख्दै पनि बन्दलाई नै समस्याको समाधान किन ठानियो ? विद्यालय बन्द गर्दा कोरोनाको जोखिम झनै बढ्ने निश्चित छ । चञ्चले स्वभावका बालबच्चा घरभित्रै बसिरहन सक्दैनन् । डुलिरहन्छन् । आफ्ना बालबच्चालाई घरमै राख्नुपर्नाले कतिपय अभिभावकले रोजगारीसमेत गुमाउनुपर्ने अवस्था आउन सक्छ । अभिभावक कार्यालय वा मजदुरी गर्न गएकै हुन्छ र साँझ घर फर्किएपछि उही बालबच्चासँगै बस्न बाध्य हुन्छ । यसरी बालबालिका सङ्क्रमित हुने जोखिम उत्तिकै देखिन्छ । सवारीमा जोरबिजोर प्रणाली, व्यापारिक केन्द्रका लागि निश्चित समय निर्धारण गर्ने जस्ता कार्यले महामारीको जोखिम झनै बढ्ने देखिन्छ । जोरबिजोर प्रणाली अपनाउँदा यात्रुले झनै कोचिएर यात्रा गर्नुपर्ने हुन्छ भने निश्चित समयको खरिदबिक्रीमा उपभोक्ताको भीड पनि सो अवधिमा बढ्छ । अनलाइनको माध्यमबाट विद्यार्थीको पढाइ कस्तो हुन्छ भन्ने पनि हामीले गतवर्षै देखिसक्यौं, अनलाइन पढाइले विद्यार्थी सुध्रने होइन, झनै बिग्रिएको पाइयो । कोरोना भाइरस ठ्याक्कै यति समयपछि हराउँछ भन्ने कुनै ग्यारेन्टी छैन । वैशाखभरि स्कुल बन्द गरिए पनि त्यसपछि के गर्ने भन्ने कुनै योजना छैन । कोरोनाकै कारण अब कुनै पनि संस्था बन्द गर्नु ठीक हो जस्तो लाग्दैन । बरु अरूबेलाको जस्तै साधारण अवस्थामै छोडिदिएर आफैंले सावधानी अपनाउनु नै ठीक होला कि ! सुजन देवकोटा, पालुङ्टार४, गोरखा विराटनगरमा एक सातायता मात्र ७१४ वर्ष उमेरका २१ बालबालिकामा कोरोना संक्रमण देखिएको खबरसँंगै पछिल्लो २४ घन्टामा ९ वर्ष सम्मका १७ र १०१९ का ७२ जनासहित ८९ संक्रमित भएको तथ्यांकबाट बालबालिका खतरामा रहेको संकेत गरेको छ । जतिसुकै निर्देशन र सुरक्षाका साधन उपलब्ध गराए पनि उमेरगत मनोविज्ञानका कारण सहपाठी र साथीसँंग खेल्न, चल्न, सामान खोसाखोस र साटासाट गरिरहेका हुन्छन् । यस्ता क्रियाकलापबाट संक्रमण साथीभाइमा मात्र सीमित नरही शिक्षक हुँदै घरपरिवारसम्म तीव्र गतिमा सर्ने सम्भावनालाई नकार्न सकिन्न । हालसम्म संकलित तथ्यांकको विश्लेषण गर्दा संक्रमित बालबालिकामध्ये निजी विद्यालयका विद्यार्थीहरूको संख्या बढी रहेको छ । यसै सन्दर्भमा सरकारले वैशाखभरि सहरी क्षेत्रका विद्यालय बन्द गर्नु सकारात्मक छ । महेन्द्रसिंह बम, टीकापुर१, कैलाली"
रोजगारी गुम्ला कि !,"कोरोना संक्रमणको ग्राफ जति उकालो लाग्दैछ, आमनागरिकको चिन्ता उति नै बढ्दो छ । सरकारले पहिलेजस्तै लामो लकडाउन गरे, रोजगारीको अवस्था कस्तो हुने हो, परिवारका लागि दुई छाकको प्रबन्ध कसरी गर्ने र भाइरसले भेटाइहाले कसरी उपचार गर्ने भन्ने चिन्तामा नागरिकहरू छन् । यस्ता समस्याको समाधान कसरी गर्ने भनेर यतिबेला नागरिकमा छटपटाहट चलिरहेको छ । सरकारी जागिरे वा नेताहरूलाई राज्यले जसरी पनि भरणपोषण गर्छ नै । दैनिक ज्यालादारीमा काम गर्नेहरू, सडकमा सामान बेच्नेहरू, अस्थायी कर्मचारीहरू र सवारी मजदुरहरूको जीवनका बारेमा कसले सोच्ने ? नागरिकको जिम्मेवारी नलिने सरकारी प्रवृत्तिका कारण अघिल्लो लकडाउनमा धेरैले आत्महत्या गरेका थिए । परिस्थिति पुनः खराब बन्दै छ, यदि यसपालि पनि सरकार बेलैमा सचेत नहुने हो भने नागरिकको ज्यान फेरि पनि जान सक्छ । शीर्ष नेता र मन्त्रीहरू सरकार बनाउने अंकगणितको खोजीमा व्यस्त छन् । पद अस्थायी हो । कोरोनाको ग्राफ उकालो लागिरहेको यो भयानक बेलामा सरकारले यसको नियन्त्रण र रोकथामका लागि काम गर्नुपर्छ । नागरिककोसुरक्षा सरकारको पहिलो प्राथमिकतामा पर्नुपर्छ । रामकृष्ण बराल, जोरपाटी ५, काठमाडौंवर्षौं भो जनताहरूले महंगीबाट बच्नका लागि अनेक उपाय सरकारलाई दिँदै आइरहेको । जनताले व्यवस्था फेरिएसँगै दैनिक आवश्यक वस्तुहरू सहजै जोह गर्न सकिने आशा गरेका थिए । जति नै सरकारहरू बने पनि जनताका लागि काम गर्न सकेका छैनन् । राजनीतिक दलहरू आपसी भागबण्डामै व्यस्त भइदिँदा जनता अन्योलमा छन् । अहिले कोरोना संक्रमणको दोस्रो लहर पनि आइरहेको छ । जनता महामारीको डर, त्रासमा छन् । अघिल्लो वर्ष कोरोनाका कारण जनता भोकभोकै बस्नु परेको थियो । यो पटक यस्तो नहोस् भन्नका लागि स्थानीय सरकारले दैनिक उपभोग्य सामाग्रीहरूका लागि निम्न आय भएकाहरूलाई राशन कार्डको व्यवस्था गर्नु पर्छ । संघ र प्रदेश सरकारले पनि यसका लागि आवश्यक योजना बनाउनु जरूरी छ । महामारीको बेला कोही पनि व्यक्ति भोकभोकै मर्नु नपरोस्, सरकारले यस्तो हुन दिनु पनि हुन्न । त्यसैले जति सक्दो छिटो सरकारले राशन कार्डको व्यवस्था गरेर देशमा गणतन्त्रिक व्यवस्था भएको महसुस गराउनुपर्छ । बलराम थापा, क्षेत्रपाटी, काठमाडौं"
संघको डढेलो प्रदेशमा,"नेपालमा संघीय प्रणाली सुरु हुनुअघि सर्वसाधारणले अमेरिका, स्वीटजरल्यान्डको जस्तो शासकीय स्वरूप, प्रदेशको समृद्धि, सुशासनबाट मुलुक रूपान्तरण हुने विश्वास लिएका थिए । पहिलेदेखि कार्लमार्क्स, लेनिन, माओत्सेतुङका सिद्धान्तलाई कम्युनिस्ट नेताहरूले गीताको हरफभन्दा बढी महत्त्व दिँंदै आएका पनि हुन् । तीन वर्षअघि संघीय, प्रादेशिक र स्थानीय सरकार गठन भएपछि पनि शीर्ष नेताबाट वाद, सिद्धान्तको विषयमा भाषणहरू हामीले धेरैपटक सुन्यौं, देख्यौं । यतिबेला नेताका मीठा शब्द माछालाई फसाउने जालभन्दा फरक रहेनछ भनी बुझ्न थालेका छौं, जनतालाई भुलाउन नेतृत्वले झूटको खेती बाहेक केही नगर्ने रहेछ भन्ने अनुभव गरिसकेका छौं । संघदेखि पालिका स्तरसम्म मुलुकप्रतिको जिम्मेवारी र जवाफदेहिता नेतृत्वमा देखिंँदैन । केही पुराना नेताहरूले मुलुकको सार्वभौमिकता, अखण्डता र स्वतन्त्र अस्तित्वप्रति देखाएको निष्ठा, देशप्रेम, समर्पणभाव अविस्मरणीय रहेको महसुस हुनथालेको छ, अचेल । चाहे बीपी हुन् वा गणेशमान सिंह, कृष्णप्रसाद भट्टराई, मनमोहन अधिकारी नै किन नहुन्, उहाँहरूको निःस्वार्थ भाव र राष्ट्रिय चिन्तनको उचाइलाई कसैले भुल्न सक्दैन, अभिभावकत्वको भूमिका खेल्न दत्तचित्त रहने अन्तरनिहित स्वभावमाथि कसैले नजरअन्दाज गर्न सक्दैन । अहिले मुलुक अभिभावकविहीन बनेको बेला देशमाथि घात गर्न पल्केका नेताहरूले जबर्जस्ती भित्र्याएको वाद, नीति, सिद्धान्तलाई क्रोधको ज्वालाले भष्म पारिसकेका छन् । संघको डढेलो प्रदेशमा पनि सरेको छ । गण्डकी र प्रदेश५ का मुख्यमन्त्रीहरू धरमराइरहँदा कर्णालीमा प्रधानमन्त्री केपी शर्मा ओलीको दमनकारी, अहंवादी र प्रतिगमनकारी शैलीबाट कुण्ठित प्रकाश ज्वालासहितका एमालेकै नेताहरूले फ्लोर क्रस गरेर प्रदेश सरकार जोगाएका छन् । प्रदेशमा सक्रियता बढाउन थालेका कांग्रेस, जसपा, माओवादी केन्द्रले खुलेरै प्रधानमन्त्री ओलीविरुद्ध खनिन थालेपछि एमाले सरकारहरू धरमराएको छ । भुवनेश्वर शर्मा, चन्द्रागिरि२, काठमाडौं"
"सार्क, भाँडाकुटी र मानव समूह","नो छँदा हिउँद महिनाको छुट्टीमा हामी वल्लोपल्लो गाउँका भुराभुरी मिली भाँडाकुटी खेल्थ्यौं । कसैले दाउरापानी, कसैले भाततरकारी र कसैले खीरलड्डु पकाएर एकार्कालाई खुवाउँथ्यौं । सबै कुरा काल्पनिक हुन्थ्यो, समय बिताउन र मज्जा गर्नलाई भाँडाकुटी खेल्थ्यौं । तथापि ठूलो सपना देख्थ्यौं ठूलो भएपछि आफ्नै घर हुन्छ, भान्साघर हुन्छ, धनी हुन्छौं, टेबलचौकीमा बस्छौं र आरामदायी जीवन बिताउँछौं । यति मात्रै कहाँ हो र, छरछिमेकीसँग मनतनधनको आदानप्रदान गर्छौं र सबै मिली सुखशान्तिको जीवन बसाउँछौं र जीविकोपार्जन गर्छौं ! ठन्डा महिना सकिन लाग्दा, अब स्कुल खोल्न लागे भन्दा ती भाँडाकुटी थन्क्याइदिन्थ्यौं, एक वर्षका लागि । अर्को हिउँद आउन्जेल गाउँले भुराभुरीको मीठो सपना पनि ठन्डा महिनाका लुगाफाटासँगै कुम्लोभित्र कसिदिन्थ्यौं ।दक्षिण एसियाका आठ राष्ट्र अफगानिस्तान, बंगलादेश, भारत, भोटाङ, माल्दिभ्स, नेपाल, पाकिस्तान र श्रीलंकाद्वारा सन् १९८५ मा स्थापित दक्षिण एसियाली क्षेत्रीय सहयोग संगठन (सार्क) को अवस्था देख्दा सानोमा भाँडाकुटी खेलेको याद आउँछ । यस क्षेत्रीय संगठनलाई मैले अति नै नजिकबाट हेर्न पाएँ । भारत सरकारको प्रतिनिधि भई यस संगठनका कतिपय प्रतिष्ठित कमिटीहरूमा बसेर, अध्ययन गरेर र फेरि जवाहरलाल नेहरू विश्वविद्यालयको दक्षिण एसिया केन्द्रमा विभिन्न व्यक्ति, समूह, नेता, नीतिनिर्धारक र संस्थाहरूसँग विचारविमर्श गर्दा सार्कको गहिराइ, विस्तीर्ण रूप र उचाइ सबैसँग धेरथोर अवगत हुन पाएँ । अर्थात्, सार्क के हो, कसरी चल्छ, कसले चलाउँछ र कतातिर जाँदै छ भन्ने कुराहरू नजिकबाट देखें र बुझें पनि ।मन छुने, सबैलाई अँगाल्ने र विकास गर्ने लक्ष्यहरू बोकेको यो संगठनको उद्देश्य दक्षिण एसियाका मानव समूहलाई शान्ति, स्थिरता र वैभवको उच्चस्तरमा मात्रै नपुर्याएर यो सम्पूर्ण क्षेत्रलाई नै विश्वका यस्ता क्षेत्रीय संगठनहरूसँग दाँजो गर्ने स्थितिमा उकास्नु पनि हो । सार्कले विकास र सहयोगको कुनचाहिँ क्षेत्रलाई छोएको छैन ? कृषि, मौसम, ऊर्जा, पारवहन, सञ्चार, विज्ञान, शिक्षा, स्वास्थ्य, पर्यावरण, खेल, पर्यटन, प्रौद्योगिकी, अर्थव्यवस्था, व्यापार, वाणिज्य, पुँजीनिवेश, पानी सबैसबै सार्कको एजेन्डामा निहित छ । काठमाडौंमा सचिवालय स्थापित गरिएको सार्कमा द्विदेशीय मुद्दा र विवादित विषयमा छलफल गर्न नपाइने प्रावधानबाहेक सबै नीति निर्णय सर्वसम्मतिसँग गरिनुपर्ने सिद्धान्त पनि राखिएको छ । टेक्निकल कमिटीदेखि तलबाट सुरु भएको यस संगठनको आधिकारिक बनोटमा विदेशसचिवहरूको स्ट्यान्डिङ कमिटी, विदेशमन्त्रीहरूको परिषद् र टुप्पोमा सरकारराष्ट्रका राष्ट्रपतिप्रधानमन्त्रीको शिखर सम्मेलनको प्रावधान पनि छ ।सार्कका कार्यहरूलाई मूलतः पाँचवटा विशेष ढाँचामा राखिएको छ । प्रथमतः सातवटा टेक्निकल कमिटी अन्तर्गत कृषिग्रामीण विकास, सञ्चारपारवहन, सामाजिक विकास, पर्यावरणमौसम विज्ञानवनजंगल, विज्ञानप्रौद्योगिकी, मानव संसाधन विकास अनि ऊर्जा आदि क्षेत्रहरूमा नयाँ क्षेत्रीय सोच, परियोजना र विकासका स्रोतहरू खुट्याइएका छन् । दोस्रो, दसवटा क्षेत्रीय सम्झौता गरिएका छन्, जसमा खाद्य सुरक्षा, आतंकवाद, लागूपदार्थ, महिलाचेलीहरूको तस्करी, दक्षिण एसियाली विश्वविद्यालय, ऊर्जा आदानप्रदानव्यापार आदि सामेल छन् । तेस्रो, चार प्रमुख कार्यहरू अघि राखिएका छन्, जसमा गरिबी उन्मूलन, विघ्नबाधारहित व्यापारवाणिज्य, सामाजिक चार्टर, सार्क विकास कोष र क्षेत्रीय पारवहन अति नै महत्त्वपूर्ण मानिन्छन् । चौथो, सार्कले विभिन्न सदस्यराष्ट्रमा धेरै क्षेत्रीय संस्था गठन गरेको छ, जस्तै नेपालको भक्तपुरमा क्षयरोग केन्द्र, पाकिस्तानको इस्लामाबादमा ऊर्जा केन्द्र, बंगलादेशको ढाकामा कृषि सूचना केन्द्र आदि । अनि पाँचौं, विभिन्न क्षेत्रमा विशेष कार्यक्रमहरू सञ्चालन गरिएका छन्, जस्तै विश्वविद्यालयहरूमा सार्कको चेयर, क्षेत्रीय कमिटीहरू, रेडियोटेलिभिजन कार्यक्रम, क्षेत्रीय खेल आदि ।छत्तीस वर्ष पुग्यो सार्क । जनसमूहलाई देखाउनुपर्ने र दक्षिण एसियाले गर्व गर्नुपर्ने कार्यहरू लटरम्मै फुल्नुपर्ने हो, फल पनि दिनुपर्ने हो, तर लथालिंगै छ संस्था नै । दिशाहीन छन् डोर्याउने नेतृत्व नै र पीडित छन् जनसमूह । र नै कतिले सार्कलाई गफसफ गर्ने मञ्च, कतिले कागजको बाघ, कतिले नोकरशाहीको पिंजडा र खोर, कसैले चिप्लेसिँगाने कीरा भन्छन् । पहाडी क्षेत्रमा मिलिटरी गाडीहरूको लस्करमा जो धीमा गतिमा हिँड्छ, त्यसले नै अरू गाडीको रफ्तार तय गर्छ भनेझैं, सार्कको पनि हिँड्नै नमान्ने गाडीले सबैलाई डोर्याउँछ । हुन पनि हो, सार्कका कार्यहरूमध्ये जेलाई टिपे पनि सिँगानेकीरा टाउको लुकाएर नचलमलाई बसेको जस्तो लाग्छ । सन् १९८७ मै आपत्कालीन स्थितिमा अन्न वितरणका निम्ति खाद्य सुरक्षा भण्डारको घोषणा गरियो अनि लगभग २१ वर्षपछि खाद्य बैंक बनाएर ४८६ लाख टन खाद्यान्न रहने घोषणा पनि गरियो । त त्यो बैंक कहाँ छ, कसले चलाउँछ, कुन गाडीवाहनले ल्याउँछ, कति पैसामा पाउन सकिन्छ र कुन संस्थाले परिचालन गर्छ, कसैलाई अत्तोपत्तो छैन । श्रीलंकाको सुनामी, पाकिस्तानको बाढी, बंगलादेशको तुफान र नेपालको भुइँचालो कहीं पनि पुगेन यो खाद्यान्नको सुविधा ।यसरी नै सन् १९८७ मा आतंकवादलाई रोक्न क्षेत्रीय सम्झौता गरियो । के छैन यो सम्झौतामा ? सूचना र गुप्त जासुसी, कालोधन र लागूपदार्थको खेला, आतंकवादीलाई अर्को देशमा सुम्पने कुरो र फेरि राष्ट्रराष्ट्रबीच आतंकवादसम्बन्धी समन्वयसहयोग । तर आज ३४ वर्षपछि पनि कुनै राष्ट्रले यो सम्झौता लागू गरेन । आतंकवादले पाकिस्तानलाई खाँदा पनि, यसले यो क्षेत्रीय सम्झौतासुहाउँदिलो आफ्नो राष्ट्रिय कानुन नबनाएकैले सम्झौता कार्यान्वयन नै भएन । वास्तवमा यो सम्झौता भएपछि त आतंकवाद र यसको रासलीला अझै भयानक र द्रुत गतिमा बढ्यो । क्षेत्रीय सम्झौतालाई यसरी उत्ताने मुसोले खनेको दुलोमा हालियो ।नेपालका भूतपूर्व प्रधानमन्त्री कृष्णप्रसाद भट्टराईको नेतृत्वमा गठन भएको गरिबी आयोगले सन् १९९२ मा रिपोर्ट बुझायो । रिपोर्टमा सन् २००२ सम्ममा सम्पूर्ण दक्षिण एसियाबाटै गरिबी उन्मूलन गरिनुपर्छ र सकिन्छ भन्दै एउटा लक्ष्य राखियो । सार्कका राष्ट्रिय नेतृत्वहरूले सन् २००२ भित्रमा गरिबीको नामनिसान राख्दैनौं भन्दै हरेक शिखर सम्मेलनमा प्रस्ताव पारित गरे, कामचाहिँ केही गरेनन्, दक्षिण एसियाको गरिबी रूपरेखासम्बन्धी एउटा प्रकाशनबाहेक । सबैले पर्खे, सन् २००२ मा चाहिँ यी नेताहरूले के भन्ने र गर्ने रहेछन् भनी । यही वर्ष काठमाडौंमा आयोजित एघारौं शिखर सम्मेलनमा भने फेरि गरिबी उन्मूलन गर्छौं भन्ने खोक्रो प्रतिबद्धता नजनाएर लाजै नमानी अर्को गरिबी उन्मूलन आयोगको पो घोषणा गरे ! आज गरिब र गरिबी त सायद जिब्रोदेखि पनि चिप्लेर बाहिर निस्किसके, सार्कका नेतागणको शिखर सम्मेलनबाट ।सार्कको नियम पुस्तिका अनुसार हरेक वर्ष शिखर सम्मेलन हुनुपर्छ तर ३४ वर्षमा केवल अठारवटा भए । सन् १९१४ मा काठमाडौंमा अठारौं शिखर सम्मेलन भएपछि सात वर्षको अन्तरालमा पनि उन्नाइसौं शिखर सम्मेलन हुने छाँटकाँट छैन । कारण, अर्को सम्मेलन पाकिस्तानमा हुनुपर्छ र त्यस राष्ट्रले भारतभित्र गरेको आतंकवादी हमलाको भारतले विरोध गरेपछि र अन्य सदस्यराष्ट्रले पनि शिखर सम्मेलनमा भाग नलिने तय गरेपछि आज पनि नेपाल नै सार्कको अध्यक्षका रूपमा रहनुपरेको छ । केही कामै नगरी अध्यक्षको पद सम्हाल्दा र थाप्दा नेपालले पनि आफू भीरको चिन्डो भएको महसुस गर्नु स्वाभाविक हो ।दक्षिण एसियाको मोठ क्षेत्रमा ७३ प्रतिशत, मोठ जनसंख्या ७७ प्रतिशत, घरेलु आयमा ७६ प्रतिशत र कारखानासम्बन्धी उत्पादनमा ८० प्रतिशत अंश ओगट्ने भारतले सार्कको यो हालत हुने र बनाउने प्रक्रियामा खेलेको नकारात्मक भूमिकाबारे धेरैले लेखेका छन् । भारत बहुदेशीय वा क्षेत्रीय खेलाडी होइन, द्विपक्षीय सम्बन्ध र कूटनीतिमा विश्वास राख्ने राष्ट्र हो भन्नेहरू पनि धेरै छन् । प्रश्न गर्छन् लौ, सार्कमा त पाकिस्तान भएका कारण भारतको कटिबद्धताको कमी देखियो तर अन्य क्षेत्रीय संगठन बिम्स्टेक, बीबीआईएन र आयोआर्कमा त पाकिस्तान नहुँदा पनि भारतले खेल्नुपर्ने अहम् भूमिकाचाहिँ कहाँ गयो ? अर्कोतिर, भारतभित्रै रहेको दक्षिण एसियाली विश्वविद्यालयको खस्किँदो हालत र सार्क डकुमेन्टेसन सेन्टर पूर्णतया बन्द हुनुमा पनि त भारतको कटिबद्धताको कमी झल्कन्छ ! सार्क अघि बढ्न नसकेका मूल कारणहरूमा सबैभन्दा घतलाग्दो कारणचाहिँ यसलाई पनि दक्षिण एसियाका सरकारहरूले अर्को सरकारी परियोजना बनाउनु हो । यसभित्र सरकारबाहेक कोही छैन । सार्कको सचिवालय नै यसको सग्लो उदाहरण र नमुना हो । विशेषज्ञ, ज्ञाता, निजी क्षेत्र र गैरसरकारी संस्था, बुद्धिजीवी कसैलाई त्यहाँ राखिँदैन, पर्बाह पनि गरिंँदैन । चकमन्न छ सचिवालय, कोरोनाअघिको कालमा, कोरोनापछिको कालमा, युद्ध नहुँदानहुँदैको स्थितिमा पनि शान्तिको खोजमा !सार्कको मूल मन्त्रलाई अघि बढाउने साधन नै भएन । अर्थात्, मोडल नै फेल भयो । दक्षिण एसियाको इतिहास, आपसी मतभेद, भारतकेन्द्रित आकारको ख्यालै नगरी सार्कमा विकसित राष्ट्रहरूको बजार व्यवस्थामाथि आधारित मोडल जबर्जस्ती थोप्ने प्रयास गरियो । युरोपियन युनियनबाट ल्याइएको यस मोडलमा सबैभन्दा ठूलो भूमिका नै व्यापारवाणिज्यको हुन्छ । प्रिफरेन्सियल व्यापारबाट सुरु गरिएर फ्री व्यापार, एउटै कस्टम्स युनियन, साझा मार्केट हुँदै आर्थिक युनियनमा आधारित यो मोडल दक्षिण एसियामा ल्याउँदा पोखरा, चटगाउँ र छपरामा सबै छोडी रकेटको कारखाना खोल र रकेटको व्यापार गर भनेझैं भयो । फेल खान्छ नै । र नै आज पनि यी आठ राष्ट्रको विश्वसँग गरिने मोठ व्यापारको केवल ५ प्रतिशतचाहिँ आआफ्ना छिमेकी राष्ट्रहरूसँग हुन्छ । सन् १९९५ मा दक्षिण एसिया प्रिफरेन्सियल व्यापारको सम्झौता र सन् २००६ मा फ्री व्यापारको सम्झौता भएपछि पनि आपस्तको व्यापार टुक्रे नै बस्यो । उता, टाढाको राष्ट्र र सार्कको सदस्य पनि नरहेको चीनसँग भने दक्षिण एसियाको व्यापार सयौं गुणा बढेर गयो । सन् १९९० देखि सन् २०१८ सम्ममा चीनको पाकिस्तानसँगको व्यापार ५७४ करोड डलरदेखि बढेर १६०५ करोड डलर पुग्यो, बंगलादेशसँग १७ करोडदेखि १३६८ करोड, श्रीलंकासँग ९ करोडदेखि ४४१ करोड डलर, भारतसँग २७ करोडदेखि ९०१५ करोड डलर र नेपालसँग ४७ करोडदेखि १४२ करोड डलर पुग्यो । यसको सीधा अर्थ हो सार्कका राजनीतिक शक्तिहरूमा राजनीतिक प्रतिबद्धता नै छैन ।यसो भन्दाभन्दै पनि सार्क मात्रै यस्तो मञ्च हो, जहाँ दक्षिण एसियाका आठै राष्ट्र भेट्न सक्छन् र क्षेत्रीय वातावरण सुधार्न सक्छन् । यो मात्रै यस्तो मञ्च हो, जसले अटल बिहारी वाजपेयी र नवाज सरिफलाई आणविक (न्युक्लियर) परीक्षण गरेपछिको भयानक वातावरणबाट सन् १९९८ को कोलम्बो शिखर सम्मेलनमा भेटघाट गरायो अनि केही महिनापछि वाजपेयी लाहोर गई एउटा सग्लो मैत्रीभावको घोषणा गरे । सार्कले विश्वव्यवस्थामा कुनै पनि छलफलमा अति नै महत्त्वपूर्ण भूमिका निभाउन सक्छ, मौसम परिवर्तनको विषयवस्तुदेखि अमेरिकाले कोरोना खोपबारे लगाएको प्याटेन्ट अधिकारसम्म र विश्वको ऋण नीति एवं व्यापारको नियमसम्म ।सानै राष्ट्र भए पनि नेपालभोटाङले सार्कभित्र अहम् भूमिका खेल्न सक्छन् । पर्वतीय बन्दरगाह (माउन्टेन पोर्ट) को सोचलाई अघि बढाउँदै यस्ता पोर्टमा व्यापारवाणिज्य, पारम्परिक ओखतीमूलोको ज्ञान, तीर्थयात्रा, मौसम परिवर्तनका आघात र अनुभव बाँड्ने विशेष केन्द्र अनि संस्थाहरू निर्माण गरेर दक्षिण एसियामा मात्रै होइन, सम्पूर्ण विश्वमै नयाँ क्षेत्रीयतावादको दुन्दुभि बजाउन सक्छ । सार्कलाई राजनीतिले होइन, आर्थिक, मानवीय र पर्यावरणीय मुद्दाहरूले घेर्नुपर्छ । सार्कलाई मिलिटरी सुरक्षाको दृष्टिकोणमा होइन, मानव सुरक्षाको सोचमा रुमलिने बनाउनुपर्छ । भारतकेन्द्रित होइन, दक्षिण एसियाकेन्द्रित बनाउनुपर्छ ।"
विनाशको विकास,"वनव्यवस्था र शासकहरूको मतिसाढे दुई सय वर्षअघिसम्म पनि मल्लकालीन राजाहरूले आफ्नो राज्य, सहरसँगै प्रजालाई बचाउन गढ, खाई, पोखरी र जंगलले घेरिएका बस्ती बसाएका तथा प्रजाको जीवन निर्वाहका लागि पानी र वनसम्बन्धी विशेष व्यवस्था लागू गरेका उदाहरणहरूको कमी छैन । सन् १६०९१६३६ को कालखण्डमै गोर्खाका राजा राम शाहले पनि बाटामा रूख पाल्नुपर्ने, गौचर राख्नुपर्ने र रूख काट्नेलाई ५ रुपैयाँ दण्ड दिने लिच्छवि र मल्लकालीन कानुनी व्यवस्थालाई अनुकरण गरेका थिए, पध्यारामा वन पालनु रुष न भया देषी जैले षोज्यो तैले पानि रहंदैन सुकी जान्छ वन ढेरै फाडिया पैरो पनी जान्छ ढेरै पैरो गया उपधाहा चल्छ उपधाहाले षेत पनि लैजान्छ वन न भया गृहस्तिको कौनै काम पनि चल्दैन तसर्थ पध्याराको वन जो काटला तेसलाई ५ रुपैञा दंड गरि लिनु भन्या थिति बांधि बक्सनु भयो ।शाह र राणाकालमा पनि वन पाल्नु र जोगाउनुपर्ने तथा जलाशय बनाउनु र फैलाउनुपर्ने सनद र ऐनकानुनको फेहरिस्त कम लामो छैन । पहिलेका शासकहरू धर्म, नीति र मूल्यले बाँधिएर वन, जमिन, नदी र वातावरण बचाउँथे र आफू पनि बाँच्थे; पछिल्ला शासकहरू भने वनजंगल, खनिज, नदीनाला, जमिनलाई निजी हित र स्वार्थका लागि भरपूर उपभोग गर्छन् । हरियो वन, शासकको धन नेपाली शासकहरूको त्यस्तो गुह्य सूत्र हो, जसले उनीहरूलाई देशको कुनै पनि प्राकृतिक स्रोतको दोहन, गरिखाने जनताको शोषण र राज्यको ढुकुटीको लुटका लागि उद्यत गर्छ । कोरोनाको महाव्याधिकाल होस् या वायु प्रदूषणको आपत्काल, हाम्रा शासकहरूका लागि देश, जनता र प्रकृतिको संकटकाल खासमा सहकाल नै हो । उनीहरूका निम्ति प्रकृति होस् या संस्कृति, स्रोतसाधन होस् या सम्पदासभ्यता, वन होस् या वायु, सब उपभोग्य र बिक्रीयोग्य माल मात्रै हुन् । यस्ता भक्षकबाट जीवनदायी शक्तिको सुरक्षा र विस्तार हुन्छ भनी कल्पनासम्म गर्न सकिँदैन । यस्तो आपत्कालमा फाइबरको सखुवा उमार्ने स्थानीय सरकारको प्रतिरोधमा सखुवागाछीका युवाले जस्तै सखुवाको रूख नै रोप्नेदेखि फाइबर र सिमेन्टको कमलको फूल ठड्याउने नगरपितालाई चेताउने हदसम्मको नागरिक हस्तक्षेप जरुरी भइसकेको छ । लिच्छवि र मल्लकालमा बाह्य शत्रुले हमला गर्दा वनदुर्गमा लुकेर प्रतिरोध गर्ने, वन पैदावारबाट जीवन चलाउने नेपाली जुक्तिलाई वायु प्रदूषणको आपत्कालका बेला ज्यान जोगाउन प्रकृति र जीवनतिर जाने अनि वातावरणीय न्याय प्राप्त गर्ने खालको सचेतसंवेदनशील अभियानमा रूफान्तरण गर्न सके बेस हुन्छ । ट्वीटर :"
अस्पतालसँग सम्झौता गर्दै कोष,"योगदानमा आधारित सामाजिक सुरक्षा कोषका योगदानकर्ताले उपचारबापत लागेको खर्च अस्पतालमा आफैंले नगदमा भुक्तानी गर्नु नपर्ने भएको छ । अस्पतालले उपचार सेवा दिएर खर्च कोषसँग दाबी गर्नेछ ।अस्पतालसँग सम्झौता गर्दै कोषले योगदानकर्ताको उपचारमा लाग्ने खर्च भुक्तानीको प्रबन्ध मिलाएको हो । यसका लागि कोषले सम्झौता भएका अस्पतालसँग सफ्टवेयर सिस्टम जोड्ने काम गरिरहेको छ । मुलुकका एक सय ५ वटा अस्पतालसँग यसबारे सम्झौता भइसकेको कोषका प्रवक्ता विवेक पन्थीले बताए ।सम्बन्धी योजनाअन्तर्गत पाउने सुविधाको सीमाभित्र तोकिएको खर्च योगदानकर्ताले अब नगदै आफैंले भुक्तानी गर्नु पर्दैन । अहिलेसम्म अस्पतालका बिल जम्मा गरेर भुक्तानीका लागि कोषमा आउनुपर्थ्यो, अब त्यो झन्झट गर्नु पर्दैन, उनले भने, हामीले एउटा अस्पतालमा पाइलट प्रोजेक्टका रूपमा काम थालेका छौं । यसलाई हेरेर सबै अस्पतालमा लागू हुनेछ । कोषले प्रत्येक प्रदेशमा १० वटा अस्पतालसँग सम्झौता गरेको उनले बताए । वैशाख ५ सम्म औषधि उपचार, स्वास्थ्य तथा मातृत्व योजनाअन्तर्गत १ हजार ४ सय ४५ जनाले झन्डै ३ करोड रुपैयाँ भुक्तानी पाइसकेका छन् । यसमा २ हजार ३ सय १ जनाले दाबी गरेका छन् । यो योजनाका लागि योगदानकर्ताबाट कोषमा १६ करोड ६८ लाख रुपैयाँ जम्मा भइसकेको छ । दुर्घटना तथा अशक्तता सुरक्षा योजनाअन्तर्गत ७२ जनाले १९ लाख १४ हजारले भुक्तानी पाइसकेका छन् । यसमा एक सय ६ जनाले दाबी गरेका छन् । यो योजनाका लागि योगदानकर्ताबाट २३ करोड ३५ लाख रुपैयाँ जम्मा भइसकेको छ । कोषमा १३ हजार ७ सय २८ वटा रोजगारदाता र ती रोजगारदातासँग आबद्ध १ लाख ९८ हजार दुई सय १० जनाबाट कोषमा नियमित योगदान भइरहेको छ । कोषमा कुल ५ अर्ब १० करोड रुपैयाँ संकलन भएको छ । जसमा रोजगारदाताका तर्फबाट २० प्रतिशत र श्रमिकका तर्फबाट न्यूनतम तलबको ११ प्रतिशत गरी ३१ प्रतिशत रकम कोषमा जम्मा गर्नुपर्छ ।पन्थीका अनुसार कोषले औषधोपचारको ८० प्रतिशत र दुर्घटनाबापतको उपचारको शतप्रतिशत खर्च व्यहोर्नेछ । औषधोपचार, स्वास्थ्य तथा मातृत्व सुरक्षा योजनाअन्तर्गत योगदानकर्ताले चिकित्सकको परामर्श सेवा, अस्पताल भर्ना तथा शल्यक्रियाबापतको शुल्क, रोगको परीक्षण तथा उपचारबापतको खर्च, औषधिको बिलबमोजिमको खर्च पाइनेछ । पुरुष योगदानकर्ताका पत्नी वा महिला योगदानकर्ता गर्भवती भई नियमित परीक्षण गराउँदाको खर्च, अस्पताल भर्ना भई प्रसूतिसम्बन्धी शल्यक्रिया वा उपचार गराउँदाको खर्च, अस्पतालमा सुत्केरी हुँदाको खर्च, सुत्केरी भएको ६ हप्तासम्मको सम्बन्धित उपचार खर्च तथा तीन महिनासम्मको शिशुको उपचारबापतको खर्च पाइनेछ, कोषको कार्यविधिमा उल्लेख छ । योगदानकर्ताका लागि वार्षिक एक लाख रुपैयासम्मको खर्च कोषले अस्पताललाई सिधै भुक्तान गर्ने प्रवक्ता पन्थीले बताए ।"
दिल्लीमा एक साता लकडाउन,"नयाँदिल्ली (कास) कोरोना संक्रमण फैलने क्रम तीव्र बनेपछि भारतको राजधानी दिल्लीमा एक साताका लागि लकडाउन गरिएको छ । दिल्ली सरकारले हिजो राति १० बजेदेखि लागू लकडाउन आगामी सोमबार बिहान ५ बजेसम्म जारी रहने जनाएको छ । दिल्लीका मुख्यमन्त्री अरविन्द केजरीवाल र उपराज्यपाल अनिल बैजलबीच सोमबार बिहान भएको छलफलपछि एक साता लामो लकडाउनको निर्णय गरिएको हो । सोमबार मध्याह्न आयोजित भर्चुअल पत्रकार सम्मेलनमा केजरीवालले आफूहरूले बाध्य भएर लकडाउनको निर्णय लिएको बताएका छन् । कुनै विकल्प नभएपछि यो निर्णय लिएका हौं । हामीलाई निर्णय लिन सहज थिएन, केजरीवालले भनेका थिए, हामीलाई थाहा छ, लकडाउनका बेला मानिसको रोजगारी गुम्छ, कमाइ सकिन्छ । खासगरी गरिबहरूका लागि त निकै मुस्किल हुन्छ, अझ ज्यालादारीमा काम गर्नेका लागि निकै कठिन हुन्छ । लकडाउनका बेला अत्यावश्यक सेवा भने खुला रहने जनाइएको छ । त्यसैगरी अन्तरराज्य बस सेवा पनि सञ्चालनमा रहनेछ । विगत केही दिनयता भारतमा कोरोना संक्रमणले प्रत्येक दिन नयाँ रेकर्ड बनाइरहेको छ । पछिल्लो २४ घण्टामा मात्र २ लाख ७३ हजार जनामा संक्रमण पुष्टि भएको छ । भारतमा एकै दिन २ लाखभन्दा बढीलाई संक्रमण पुष्टि भएको यो लगातार चौथो दिन हो । त्यसैगरी उक्त अवधिमा १ हजार ६ सय १९ जनाको भाइरस संक्रमणका कारण मृत्यु भएको भातरको स्वास्थ्य तथा परिवार कल्याण मन्त्रालयले जनाएको छ । २४ घण्टाको अवधिमा ज्यान गुमाउनेको संख्या पनि यो हालसम्मकै उच्च हो । विगत केही दिनयता भारतका दिल्लीलगायत प्रमुख राज्यमा कोरोना संक्रमण तीव्र रूपमा फैलिएको छ । दिल्लीमा एकै दिन २५ हजार ४ सय ६२ नयाँ संक्रमित थपिएका छन्, जुन कोरोना महामारी सुरु भएयताकै सबैभन्दा बढी हो । दिल्लीमा स्वास्थ्य परीक्षण गरिएका तीनमा एक जनालाई संक्रमण देखिएको भारतीय सञ्चार माध्यमले उल्लेख गरेका छन् । दिल्ली सरकारले संक्रमण रोक्न भन्दै शनिबार र आइतबार पनि कर्फ्यु लागू गरेको थियो । त्यसैगरी दिल्लीमा ६ अप्रिल ६ देखि आगामी अप्रिल ३० सम्मका लागि घोषणा गरिएको रात्रिकालीन कर्फ्यु कायमै छ तर पनि संक्रमण रोकिने छनक नदेखिएपछि दिल्ली सरकार लकडाउन गर्न बाध्य भएको हो । दिल्लीका मुख्यमन्त्री केजरीवालले आइतबार साँझ एक ट्वीट गर्दै अस्पतालहरूमा अक्सिजनको चरम अभाव भएको बताएका थिए ।एक साता लामो लकडाउन घोषणासँगै दिल्लीका बस र रेल स्टेसनहरूमा आआफ्नो गाउँ फर्कन चाहने प्रवासी मजदुरहरूको भीड उर्लिएको छ । लकडाउन थप लम्बिन सक्ने र गत वर्षको लकडाउनमा जस्तै कठिनाइ भोग्नु नपरोस् भनेर प्रवासी मजदुरहरू घर फर्कन लागेका हुन् । यो छोटो लकडाउन हो । त्यसैले दिल्ली छाडेर नजानुस् । आउनजानमै तपाईंहरूको समय र पैसा खर्च हुन्छ । मलाई विश्वास छ, लकडाउन थप बढाउन पर्दैन । सरकारले तपाईंहरूको पूरै ख्याल गर्छ । ममाथि भरोसा गर्नुस्, केजरीवालले भनेका छन् । भारतमा बढ्दो कोरोना महामारीकै कारण बेलायतका प्रधानमन्त्री बोरिस जोन्सनको भारत भ्रमण रद्द भएको छ । जोन्सनले अप्रिल २५ देखि भारत भ्रमण गर्ने तय भएको थियो । कोरोना महामारीका कारण सिर्जित पछिल्लो परिस्थितिलाई ध्यानमा राख्दै दुवै पक्ष बेलायतका प्रधानमन्त्रीको आगामी साता हुने भनिएको भारत भ्रमण स्थगत गर्ने निर्णयमा पुगेका छन्, भारतको विदेश मन्त्रालयले विज्ञप्तिमार्फत जनाएको छ साथै दुवै पक्षले आगामी दिनमा भर्चुअल बैठकमार्फत भारतबेलायत सम्बन्धलाई नयाँ ढंगले अघि बढाउन नयाँ कार्यक्रम ल्याउनेसमेत मन्त्रालयले जनाएको छ ।"
अस्ट्रेलियान्युजिल्यान्ड हवाई उडान सुरु,"अस्ट्रेलिया (कास) अस्ट्रेलिया र न्युजिल्यान्डबीच सोमबारदेखि हवाई उडान सुरु भएको छ । एक वर्षभन्दा लामो समयपछि सुरु भएको हवाई उडानमार्फत यात्रा गर्नेहरू क्वारेन्टाइनमा भने बस्न पर्ने छैन । हवाई सेवा सुरु गर्नका लागि दुई देशले केही समय पहिले नै सहमति गरेका भए पनि अस्ट्रेलियामा कोरोना भाइरसको दोस्रो लहर देखिएपछि स्थगित गरिएको थियो । तर न्युजिल्यान्डबाट आउने यात्रुलाई भने अस्ट्रेलियाका केही क्षेत्रमा यात्रा गर्न यसअघि नै अनुमति दिइएको थियो । उडानमार्फत एकअर्का देशमा पुग्न चाहने हजारौं यात्रुले टिकट बुक गरेका बीबीसीले जनाएको छ । लकडाउनका कारण क्वारेन्टाइनविहीन यात्रा गर्न नपाएका दुवै देशका हजारौं यात्रुले उक्त निर्णयको स्वागत गरेका छन् । दुई देशबीच उडान बन्द भएपछि कैयौं नागरिकले अर्को देशमा रहेका आफन्तलाई समेत भेट्न पाएका थिएनन् । उडान सुरु हुने निर्णयसँगै सोमबार यात्रुहरू विमानस्थल खुल्नुभन्दा अगावै पुगिसकेका थिए । अधिकांशले लामो समयपछि खुला रूपमा यात्रा गर्न पाएकोमा खुसी व्यक्त गरेका छन् । म आज कति भावुक भएँ भन्नेबारे आफैंलाई थाहा भएन, अस्ट्रेलियाको सिड्नी विमानस्थलमा एक यात्रु डाउन ट्राटलाई उल्लेख गर्दै बीबीसीले जनाएको छ । पछिल्लो निर्णयअनुसार अर्को देश जान चाहने यात्रु कम्तीमा दुई साता उक्त देशमा बसेको हुनुपर्ने उल्लेख छ । त्यसका साथै उनीहरूमा कोरोना भाइरस संक्रमित नभएको वा भाइरससँग सम्बन्धित कुनै लक्षण नदेखिएको हुनुपर्ने छ । ट्रान्स तास्मान बबल नाम दिइएको यो निर्णयबाट दुवै देशको पर्यटन क्षेत्रसमेत लाभदायी हुने विश्वास अधिकारीहरूको छ । स्थानीय सञ्चारमाध्यमका अनुसार पछिल्लो निर्णयको दुवै देशका पर्यटन व्यवसायी तथा संघसंस्थाले स्वागत गरेका छन् ।"
मंगल ग्रहमा उड्यो हेलिकप्टर,वासिङ्टन (एजेन्सी) अमेरिकी अन्तरिक्ष संस्था नासाले मंगल ग्रहमा पहिलो पटक सफलतापूर्वक हेलिकप्टर उडाएको छ । इन्जिनियुटी नामक सानो हेलिकप्टर सोमबार मंगल ग्रहमा एक मिनेटभन्दा कम समय उडाउन नासा सफल भएको हो । नासाका अनुसार उक्त हेलिकप्टर उडानपश्चात् सुरक्षित रूपमा मंगल ग्रहको सतहमा अवतरण गरेको छ । उक्त हेलिकप्टरले नेपाली समय सोमबार अपराह्न ४ बजे उडान गरेको हो । त्यसबारेको सूचना मंगल ग्रहमा भएको स्याटेलाइटमार्फत प्राप्त भएको जनाइएको छ । नासाले पृथ्वीबाट नियन्त्रण गरेर अन्य ग्रहमा पहिलो पटक यान उडाउने सफलता मिलेको भन्दै खुसी मनाएको बीबीसीले उल्लेख गरेको छ । अन्तरिक्ष संस्था नासाले आगामी दिनमा थप साहसीपूर्ण उडानहरू गरिनेसमेत जनाएको छ ।
यूएन मिसनमा नेपालको योगदान,"काठमाडौं (कास) परराष्ट्रमन्त्री प्रदीपकुमार ज्ञवालीले नेपालले संयुक्त राष्ट्रसंघ (यूएन) को शान्ति मिसनमा विभिन्न तरिकाबाट योगदान गरिरहेको बताएका छन् । इस्टिच्युट अफ साउथ एसियन स्टडिज (आईएसएएस), कोनार्ड एडेनउर स्टिफटङ (कास) र कनसर्टियम अफ साउथ एसियन थिंक ट्यांक (कोसाट) को आयोजनामा सोमबार काठमाडौंमा भएको संयुक्त राष्ट्रसंघको शान्ति मिसनमा नेपालको योगदान विषयक कार्यक्रममाथि बोल्दै उनले विश्व शान्तिमा नेपालको महत्त्वपूर्ण योगदान रहेको बताए । विभिन्न अन्तर्राष्ट्रिय वार्तामा नेपालले शान्ति स्थापनाका लागि मार्ग निर्देशन गर्ने आधारभूत संरचना निर्माणमा योगदान गरेको चर्चा गर्दै मन्त्री ज्ञवालीले यूएनलाई आर्थिक सहयोग पनि पुर्याएको बताए । नेपाली सैन्यको प्रयोगबाट पनि योगदान भएको उनको भनाइ थियो । नेपालका सुरक्षाकर्मीले यूएनको अनुरोधमा विश्वमा शान्ति स्थापनाका लागि सहभागिता जनाइरहेका छन्, उनले भने । नेपाल यूएनको आह्वानमा विश्व शान्ति स्थापना कार्यका लागि फौज पठाउने मुलुकमध्ये चौथो नम्बरमा छ । सन् २०२० को जनवरीदेखि चौथो नम्बरमा उक्लिएको हो । शान्ति स्थापनामा विश्वका १ सय २२ देशबाट सुरक्षाकर्मीले भाग लिँदै आइरहेका छन् । पहिलो पटक सन् १९५८ मा यूएन परिवेक्षक समूहका रूपमा लेबनान मिसनमा नेपाली सेनाका तर्फबाट ५ जना सैनिक पर्यवेक्षक सहभागी थिए । हालसम्म नेपालबाट एक लाख २९ हजार ८ सय ९९ सैनिकले शान्ति स्थापना कार्यमा भूमिका निर्बाह गरिसकेका छन् । कार्यक्रममा अवकाश प्राप्त रथी तथा राष्ट्रिय सुरक्षा विश्वविद्यालयका प्रमुख बालानन्द शर्माले यूएन मिसनको अपरेसनल स्तरमा विकासोन्मुख मुलुकहरूको सहभागिता रहेको तर पछिल्लो पदमा भने विकसित देशका पदाधिकारी रहँदै आएको बताए । जेनेभाका लागि नेपालको स्थानीय प्रतिनिधिका रूपमा समेत काम गरिसकेका पूर्वराजदूत तथा कूटनीतिक विज्ञ दिनेश भट्टराईले यूएनमा टप टु डाउन शैलीमा काम हुने उल्लेख गर्दै त्यसलाई बटम टु अप मोडलमा काम गर्दा प्रभावकारी हुने बताए । कार्यक्रममा सुरक्षाविद् चिरनजंग थापाले नेपालको शान्ति मिसनको विषयमा परराष्ट्र मन्त्रालयले ओनरसिप नलिएको बताए ।"
सगरमाथासहित ६ हिमाल सफा गर्दै सेना,"नेपाली सेनाको नेतृत्वमा ६ वटा हिमालको सफाइ गरिने भएको छ । सरकारको सफा हिमाल अभियान अन्तर्गत सेनाले पहिलोपटक एकसाथ ६ वटा हिमाल सफाइको नेतृत्व लिएको हो । अभियानअन्तर्गत सगरमाथा, ल्होत्से, पुमोरी, आमादब्लम, मकालु र धौलागिरि हिमाल सफाइ गरिनेछ । त्यसका लागि सेनाको टोली राजधानीबाट हिँडिसकेको छ ।सन् २०१९ मा सगरमाथा सफाइ गर्न सेना खटिएको थियो । सगरमाथा प्रदूषण नियन्त्रण समिति (एसपीसीसी) सँगको सहकार्यमा त्यसबेला १० टन फोहोर र ४ वटा शव संकलन भएको थियो । यस वर्ष सेनाले ह्यान्डलिङ एजेन्सीका रूपमा पिक प्रमोसन प्रालिलाई छनोट गरेको छ । वन तथा वातावरण मन्त्रालयले अघिल्ला वर्षहरूमा हिमाल सफाइका लागि बजेट विनियोजन गरे पनि खर्च नभई फर्कने गरेको थियो । यस वर्ष सेनालाई सफाइ अभियानका लागि सोझै १० करोड रुपैयाँ उपलब्ध गराइएको थियो । त्यसपछि सेनाले विभिन्न स्रोत जुटाएर कुल १२ करोड ५५ लाख रुपैयाँमा अभियान अघि बढाएको सेनाका तर्फबाट सगरमाथा, ल्होत्से र पुमोरी सफाइको नेतृत्व लिएका सेनानी आदित्य कार्कीले बताए । सेनाले ६ हिमाल सफाइ गर्न ४ वटा टोली बनाएर खटाएको छ । सगरमाथा, ल्होत्से र पुमोरी सफाइका लागि १३ जनाको टोली खटिएको छ । आमादब्लम, मकालु र धौलागिरिमा १०१० जना गरी ३० जना सैनिक कार्यस्थल पुगिसकेका छन् । अघिल्लोपटक सगरमाथा सफाइ गर्दा सेनाको उपस्थिति आधार शिविर व्यवस्थापनमा मात्र थियो, अभियानका फोकल पर्सनसमेत रहेका कार्कीले भने, यस वर्ष आधार शिविर व्यवस्थापन र फोहोर उठाउने अन्तिम ठाउँसम्म अनुगमन गरी प्रमाणीकरण गर्ने काम सेनाले गर्छ । उनका अनुसार फोहोर संकलन, रुट फिक्सिङ र हिमाल चढ्ने काम ह्यान्डलिङ एजेन्सी का रूपमा रहेको पिक प्रमोसनका कामदारहरूले गर्नेछन् । सेनाले प्रत्यक्ष अनुगमन र प्रमाणीकरण गरी संकलित फोहोरलाई आधार शिविरदेखि ल्याउनेछ ।सफाइ अभियानमा सैनिक र शेर्पा गरी १ सय १२ जना खटिने उनले जनाए । यसमध्ये ४३ जना सैनिक र ६९ जना शेर्पा छन् । आरोहणबाट रित्तो फर्किने अन्य कम्पनीका शेर्पाहरूलाई पनि फोहोर संकलन गरी आधार शिविर ल्याएबापत फोहोरको परिमाण हेरी पारिश्रमिक दिने व्यवस्थासमेत गरिएको सेनाले जनाएको छ । सफाइ अभियानको टोली मे २९ (वसन्तकालीन आरोहणको अन्तिम दिन) सम्म आधार शिविरमै बसेर फोहोर संकलनमा खटिनेछ ।"
दीर्घकालीन व्यवस्थापनको साटो भोटको एजेन्डा,"सुधारका उपाय आयोगले लाभान्वित वर्गको संख्या र सुरक्षाको मूल्य गणना गर्न कठिन भएकाले भविष्यमा सरकारले व्यहोर्नुपर्ने दायित्वसमेत गणना गर्न कठिन भएको भन्दै तत्काल सुधार गर्न सुझाव दिएको थियो । सामाजिक सुरक्षासम्बन्धी एकीकृत नीति तयार गरी हालसम्मका सबै कार्यक्रम समावेश गरी लागू गर्नुपर्छ । यस्तो नीतिअन्तर्गत सबै नेपालीले जीवन निर्बाहका लागि आवश्यक रकम सामाजिक सुरक्षा कार्यक्रममार्फत पाउने सुनिश्चितताको योजना लागू गर्न आवश्यक छ, सुझावमा भनिएको छ, छरिएर रहेका दोहोरोतेहेरो हिसाबले वितरण भएका कार्यक्रमलाई एकीकृत गर्दा व्ययभार नथपिने देखिन्छ । यसबाट अनौपचारिक क्षेत्रमा कार्यरत मजदुर वर्गसमेत सुरक्षा जालोमा आई लाभान्वित हुनेछन् । सामाजिक सुरक्षाको कार्यका लागि सामाजिक सुरक्षा केन्द्र स्थापना गर्न आयोगले सरकारलाई सुझाव छ । जसको कार्यालय प्रधानमन्त्री तथा मन्त्रिपरिषद् मातहत राखी सामाजिक सुरक्षासम्बन्धी मात्रै काम गर्ने व्यवस्था गर्नुपर्ने सुझाव छ । सामाजिक सरक्षाको सुविधा प्राप्त गर्ने हरेक नागरिकलाई छुट्टै परिचय हुने गरी नम्बर दिने व्यवस्था गर्नुपर्दछ, आयोगले दिएको सुझावमा भनिएको छ, सो नम्बर अनिवार्य रूपमा भुक्तानी गर्ने समयमा जनिने गरी खर्च लेख्ने व्यवस्था गर्नुपर्दछ । सफ्टवेयर निर्माण गर्ने र उक्त नम्बर सफ्टवेयरमा अन्तरसम्बन्धित गर्न पनि सुझाइएको छ । अशक्तताको अवस्थामा बाहेक सामाजिक सुरक्षाको सुविधा प्राप्त गर्ने प्रत्येक नागरिकले क्षमता र सीपले भ्याएसम्म सम्बन्धित काम नगरी यस्तो रकम लिन नहुने नैतिक शिक्षा दिने व्यवस्था गर्नुपर्छ, सुझावमा भनिएको छ, सामाजिक सुरक्षाका कार्यक्रमहरूलाई उत्पादन, उत्पादकत्व वृद्धि र दिगो रूपमा जीवनस्तरमा उकास्नमा मद्दत हुने गरी आबद्ध गर्ने नीतिगत व्यवस्था गरिनुपर्दछ ।"
एनआरएनए फन्ड ५० अर्बको बनाउने लक्ष्य,"नेपालीका लागि नेपालीबाट अभियानका रूपमा यसलाई सुरुवात गरिएको फन्डका प्रमुख कार्यकारी अधिकृत (सीईओ) अनलराज भट्टराईले बताए ।२०७५ चैत १६ मा नेपालमा भएको लगानी सम्मेलनमा १० अर्ब लगानी भित्र्याउन गैरआवासीय नेपाली संघले नेपाल सरकारसँग समझदारी गरेको थियो । लामो प्रयासपछि सरकार र एनआरएनएको संयुक्त कम्पनी २०७७ चैत ३० मा दर्ता भएको हो । संघ प्रवर्द्धक रहेको कम्पनीमा ३ अर्बको वैदेशिक लगानीको प्रतिबद्धता प्राप्त भइसकेको छ । कोषबाट नेपालका उद्यम, व्यवसाय, यातायात, पूर्वाधार क्षेत्रमा लगानी गर्ने कम्पनीको मुख्य उद्देश्य रहेको संघले जनाएको छ । गैरआवासीय नेपालीलाई लक्ष्य गरी छिट्टै प्राथमिक सेयर (आईपीओ) निष्कासन गरिने संघले बताएको छ ।"
चोभार बन्दरगाहको प्रगति ७६ मात्र,"व्यापारिक लागत घटाउन भन्दै सरकारले २०७५ माघ पहिलो साता चोभारमा सुक्खा बन्दरगाह निर्माणको शिलान्यास गर्यो । विश्व बैंकसँग जुन ११, २०१३ मा सम्झौता गरेको उद्योग वाणिज्य तथा आपूर्ति मन्त्रालयले त्यसको ५ वर्षपछि शिलान्यास गरेको थियो ।डेढ वर्षभित्र सुक्खा बन्दरगाह तयार हुन्छ । त्यसपछि आर्थिक क्रियाकलाप र गतिविधि पनि बढ्छन्, शिलान्यासका बेला प्रधानमन्त्री केपी शर्मा ओलीले भनेका थिए, रोजगारी सृजना हुन्छ । यसबाट समग्र जनजीवनमा सकारात्मक प्रभाव पर्छ । शिलान्यासपछि करिब डेढ वर्षमा निर्माण सक्ने दाबी गरिए पनि हालसम्म करिब ७६ प्रतिशत मात्रै काम सकिएको छ । समयमै काम नसकिँदा बन्दरगाहको लागत खर्च पनि बढेको छ ।हालसम्म १ अर्ब रुपैयाँ खर्च भइसकेको नेपाल इन्टरमोडल यातायात विकास समितिका निर्देशक एवं प्रोजेक्ट म्यानेजर युवक डंगोलले बताए । कुल १ अर्ब ४४ करोडको प्रोजेक्ट हो, उनले भने, डिजाइन र भौगोलिक कारणले लागत खर्च थप करिब १२८३ प्रतिशतले बढेको छ । सुक्खा बन्दरगाहको क्षेत्रफल २६० रोपनी हो । बन्दरगाहका लागि ६६ महिना गरी दुई पटक म्याद थपिएको थियो । त्यसको म्याद पनि अप्रिल २६ वैशाख १३ मा सकिँदै छ । अहिले ठेकेदारले पुनः म्याद थपको माग गरिरहेको समितिका कार्यकारी निर्देशक आशिष गजुरेलले जानकारी दिए । स्थानीयको अवरोध र छलफलका क्रममा करिब ६ महिना र कोभिडका कारण ६ महिना काममा अवरोध भएपछि एक वर्षको म्याद थपिएको थियो । त्योबाहेक काम हुँदाहुँदै पनि समयमै सम्पन्न हुन सकेन, गजुरेलले भने, अब ठेकेदारले पुनः २ महिनाको म्याद मागिरहेको छ । शिलान्यासका क्रममा पनि स्थानीयहरूले कालो झन्डा देखाएर विरोध गरेका थिए । उनीहरूले प्राकृतिक सौन्दर्य बिगार्नुका साथै धार्मिक क्रियाकलापमा प्रभाव पर्ने भन्दै प्रदर्शनसमेत गरेका थिए । सुक्खा बन्दरगाह निरीक्षणमा आएका वाणिज्य तथा आपूर्ति सचिव दिनेश भट्टराईले पनि ठेकेदारले थप दुई महिना समयअवधि मागेको बताए । प्राविधिकहरूले निरन्तर रुपमा हेरिरहनुभएको छ । यसलाई समयमै सकाएर कार्यान्वयनमा ल्याउनुपर्नेछ । न्यूनतम समय तर काम गर्न पुग्ने गरी केही महिना थप्नुपर्ने देखिन्छ, उनले भने । बन्दरगाहका लागि दुई कम्पनी सान्सीआशिष जेभी र लुम्बिनीकोसी एन्ड न्यौपाने जेभीले ठेक्का सम्झौता गरेका छन् । अबको दुई महिनामा सबै निर्माण सम्पन्न गर्ने ठेकेदारका प्रतिनिधि शेरबहादुर केसीको दाबी छ । एक दिन ढिलाइ गर्दा १२१५ लाख खर्च हुन्छ । यहाँसम्म आएर काम रोक्नु, होल्ड गर्नु भनेको प्रोजेक्टलाई नोक्सान हो । त्यही भएर सकेसम्म चाँडै सक्ने प्रयत्नमा छौं, उनले भने । बन्दरगाह निर्माणमा दिनहुँ १७० देखि २०० कामदार खटिएका छन् ।"
अर्ना बन्यो लन्डन बियर प्रतियोगिताको उपविजेता,"काठमाडौं (कास) लन्डनमा आयोजित लन्डन बियर कम्पिटिसन २०२१ मा अर्ना ८ र अर्ना लाइट बियरले क्रमशः रजत र कांस्य पदक प्राप्त गरेका छन् । गत मार्च १७ मा आयोजित प्रतियोगितामा यती ब्रुअरी प्रालिको अर्ना बियरले तीन फरक विधामा उच्च अंक प्राप्त गरी विशिष्ट श्रेणीको उक्त पदक जितेको हो ।अर्ना बियरले गुणस्तर, उपयोगिता र प्याकेजिङमा उच्च अंक प्राप्त गरी उक्त सम्मान पाएको कम्पनीको भनाइ छ ।"
८ इन्चको हुलास ट्युबमिल,काठमाडौं (कास) दिवाकर गोल्छा कर्पअन्तर्गतको हुलास स्टिल इन्डस्ट्रिजले नयाँ ८ इन्चको हुलास ट्युबमिल सञ्चालनमा ल्याएको छ । कम्पनीले आधुनिक हट डिप गाल्भानाइजिङ फ्यासिलिटी र वेस्ट ट्रिटमेन्ट प्लान्टसहितको नयाँ ८ इन्चसम्मको ट्युबमिल सुरु गरेको जानकारी दिएको छ । कम्पनीले हट डिप गाल्भानाइजिङ सन् १९८६ मा र ८ इन्च ट्युबमिल सन् १९९९ मा सुरु गरेको थियो ।
सुबिसुको इन्टरनेट मस्त जीवन स्वस्थ योजना,काठमाडौं (कास) सुबिसु केबल नेट प्रालिले नयाँ वर्षको अवसरमा इन्टरनेट मस्त जीवन स्वस्थ योजना ल्याएको छ । यो योजनाअनुसार ग्राहकले एक लाख रुपैयाँसम्मको निःशुल्क स्वास्थ बिमा प्राप्त गर्नेछन् । कम्पनीले इन्टरनेट र क्लियर टीभी सेवाको नयाँ तथा नवीकरणमा उक्त योजना प्रदान गर्ने जानकारी दिएको छ । यो योजना २० एमबीपीएसभन्दा माथिको ब्यान्डविथमा लागू हुने कम्पनीले बताएको छ ।
कुवेत उवासंघमा मालाकार,"काठमाडौं (कास) नेपालकुवेत उद्योग वाणिज्य संघको अध्यक्षमा सुरेन्द्रवीर मालाकार निर्वाचित भएका छन् । संघको वरिष्ठ उपाध्यक्षमा पुष्पदास श्रेष्ठ चुनिएका हुन् । संघका उपाध्यक्षहरूमा मीनबहादुर गुरुङ, सकुन्तलाल हिराचन र कुशप्रसाद मल्ली निर्वाचित भएको संघले जानकारी दिएको छ । संघको महासचिवमा रामराजा आचार्य, कोषाध्यक्षमा सुरेन्द्रकुमार श्रेष्ठलगायत सदस्य छन् । संघमा सबै पदमा सर्वसम्मतले निर्वाचित भएको जनाइएको छ ।"
ईएसएल केहीको स्वार्थमात्रै,"युरोपेली फुटबल आइतबार ठूलै संकटमा फस्यो, युरोपेली सुपर लिग (ईएसएल) को योजना अगाडि आएपछि । इंग्ल्यान्डका ६ क्लब म्यानचेस्टर सिटी, म्यानचेस्टर युनाइटेड, लिभरपुल, आर्सनल, चेल्सी र टोटेनहम यस विद्रोही लिगसँग आबद्ध भएका छन् । यसमा इटाली र स्पेनका तीनतीन क्लब पनि जोडिनेछन् । घोषणाको भोलिपल्ट सोमबार अझ नाटकीय रह्यो । बेलायती प्रधानमन्त्री बोरिस जोन्सनसँगै फ्रान्सेली राष्ट्रपति इमानुल म्याक्रों दुवैले यसको विरोध गरिसकेका छन् । उनीहरू मात्र के र, लगभग सबैले यस लिगको विरोध गरिरहेका छन् । तर ईएसएलको आयोजक भन्छन्, अगस्टबाट यो प्रतियोगिता सुरु हुनेछ । यो प्रतियोगिता साँच्चै भयो भने विश्व फुटबलको कार्यक्रममा ठूलो फेरबदल हुनेछ, अनि यसले पुरातन फुटबल ढाँचालाई गम्भीर आघात पुर्याउनेछ । इंग्लिस प्रिमियर लिगले भने ६ क्लबलाई भनेको छ, केही ठूलो समस्या आउन अगाडि नै यो प्रतियोगिता छोड्नु निको हुनेछ, त्यो पनि तुरुन्तै । तर ईएसएल भने यस्तो भन्छ, युरोपका ठूला १२ क्लबले मध्यसाता हुने नयाँ लिगको घोषणा गर्छ र यो यिनै संस्थापक सदस्यले चलाउनेछ । इंग्ल्यान्डका ६ क्लबबाहेक यसमा अहिलेसम्म इटालीबाट इन्टर मिलान, एसी मिलान र युभेन्ट्स छन् । अनि स्पेनबाट रियल म्याड्रिड, बार्सिलोना र एटलेटिको म्याड्रिड । प्रतियोगिता सुरु हुँदासम्म थप तीन क्लब यसमा आबद्ध हुने पनि भनिएको छ । यसका आयोजकले प्रतियोगिताबारे यूईएफए र फिफासँग थप छलफल गर्ने पनि भनेको छ ।ईएसएल खेल्ने क्लबले पनि आआफ्नो घरेलु लिग भने खेलिरहनेछन् र उसले भनेको छ, घरेलु खेल तालिका क्लबका लागि उत्तिकै महत्त्वपूर्ण रहनेछ । अपेक्षाअनुसार यूईएफए र प्रिमियर लिगले ईएसएलको चर्को विरोध गरेका छन् । अझ यूईएफएले भनेको छ, यो त खालि केही क्लबको स्वार्थले चल्ने योजना मात्र हो । यूईएफए र प्रिमियर लिगको समर्थन स्पेन र इटालीका लिग आयोजक अगाडि आइसकेका छन् । अनि यूईएफएले भनिसकेको छ, ईएसएल खेल्ने खेलाडीको घरेलु, युरोप र विश्वस्तरमा बहिष्कार गरिनेछ ।पेरिस सेन्ट जर्मेन र बायर्न म्युनिकले ईएसएलमा आबद्ध भइनसकेको जनाएका छन् । उनीहरूले विश्वकप खेल्न नपाउने डरले खेलाडी बाहिरिने डर पोखेका छन् । विद्रोही लिगका अध्यक्ष रियल म्याड्रिडका अध्यक्ष फ्लारेन्टिनो पेरेज रहेका छन् । उपाध्यक्षमा म्यानचेस्टर युनाइटेडका जोएल ग्लेजर र युभेन्ट्सका आन्द्रे एनगेली छन् । पेरेजले भनेका छन्, हामी सबै स्तरको फुटबललाई सहयोग गर्न तयार छौं । हामी चार अर्ब फुटबल प्रशंसक र क्लबप्रति जिम्मेवार छौं ।उनीहरूको यो योजनाको एक प्रखर विरोधीका रूपमा अगाडि आएका छन्, म्यानचेस्टर युनाइटेडका पूर्वव्यवस्थापक एलेक्स फर्गुसन । उनले भनेका छन्, यो प्रतियोगिता हुने हो भने यसले युरोपेली क्लबको ७० वर्ष लामो इतिहास भत्काउनेछ । मेरो समयमा म्यानचेस्टरले चार च्याम्पियन्स लिग फाइनल खेलेकामा ती सबै सम्झनालायक रहे । अहिले म क्लबमा धेरै आबद्ध छैन, त्यसैले म्यानचेस्टरको निर्णयबारे ठ्याक्कै यस्तै हो भनेर भन्न सकिन्न । सम्भवतः सबैभन्दा कडा शब्द युरोपको फुटबल समर्थकको संघले भनेको छ । उसले भनेको छ, ईएसएल गैरकानुनी र गैरजिम्मेवार छ । यसमा चर्को प्रतिस्पर्धा हुने सम्भावना नै छैन । यसले युरोपेली फुटबललाई मृत्युको शय्यामा पुर्याएको छ । यो लोभको सोचले अगाडि सारिएको प्रतियोगिता हो । यसमा खेल्ने क्लब पक्कै धनी छन्, तर तिनको प्रदर्शन आफ्नो घरेलु लिगमा राम्रो छैन । यो प्रतियोगिता यस्तै केही धनी क्लबको प्रतियोगिता मात्र हुनेछ ।"
नेपालको लगातार जित,नेपालका करण केसी विकेट लिएपछि । तस्बिर : हेमन्त श्रेष्ठकान्तिपुर
नेपालको गतिलो प्रदर्शन,"अहिलेको परिस्थिति र उपलब्ध सुविधाअनुसार हाम्रो तयारी राम्रो भएको थियो । खेल सुरु नभएसम्म टिम कस्तो छ भन्ने थाहा हुँदैन । अहिलेसम्म खेलेको २ खेलमा हाम्रो प्रदर्शन बलियो रह्यो । कुशल र आसिफबीच एक स्थानका लागि संघर्ष चलिरहेको थियो । तर १२ साताको तयारीपछि उनीहरू दुवै राम्रा खेलाडी हुन् भनेर प्रमाणित गरे । सम्भव भएसम्म उनीहरू निश्चित रूपमा नेपालको १५ सदस्यीय टोलीमा पर्थे । अझ भनौं उनीहरू प्लेइङ११ मा पनि पर्न लायक खेलाडी हुन् । पारस खड्का घाइते भएपछि दुवै जना खेल्ने निश्चित भएको हो । मैले उनीहरूलाई दिमाग लगाएर, आत्मविश्वासी भएर खेल्नु भनेको मात्र थिएँ । विकेट पनि राम्रो थियो, हाम्रो ब्याटिङ लाइन पनि बलियो भएकाले यी खेलाडीमा आत्मविश्वास बढेको छ । हामी आउने खेलका लागि पनि आत्मविश्वासी छौं । नेदरल्यान्ड्ससँगको खेलमा हामीले दुईवटा कुरा याद गर्नुपर्छ । पहिलो उनीहरू पूर्ण टोली होइनन् । उनीहरूका कतिपय राम्रा खेलाडी काउन्टी क्रिकेट खेलिरहेका छन् । दोस्रो, उनीहरू अति नै चिसो स्थानबाट आएका हुन् र उनीहरू नेपाल आउने समयमा नेदरल्यान्ड्समा हिउँ परिरहेको थियो । त्यसकारण यहाँ उनीहरूलाई केही गाह्रो हुनु स्वाभाविक हो । नेदरल्यान्ड्सले दोस्रो खेलमा आइपुग्दा धेरै राम्रो खेल्न लागिसकेको थियो । नेदरल्यान्ड्ससँगको अब हाम्रो खेल धेरै गाह्रो हुने अनुमान लगाउन सकिन्छ । तर हामीले जसरी जितिरहेका छौं, त्यसमै खुसी छौं ।"
दर्शकबिनाको खेल,"काठमाडौं (कास) कोरोनाको नयाँ भेरियन्ट फैलिएपछि सरकारले काठमाडौं उपत्यकासहित देशका विभिन्न जिल्लाका सहरहरूमा विद्यालय तथा भीडभाड हुने गतिविधि वैशाख महिनाभरि बन्द गर्ने निर्णय गरेपछि खेलकुदमा त्यसको सिधा असर देखिने भएको छ ।सोमबार बिहानको मन्त्रिपरिषद् बैठकको निर्णय साँझ सुनाउँदै सरकारका प्रवक्ता तथा सञ्चारमन्त्री पार्वत गुरुङले दर्शकसहितको रंगशाला बन्द हुने जानकारी दिए । यसको अर्थ पूर्वघोषित खेलकुद गतिविधि दर्शकबिना सञ्चालन गर्न पाइनेछ ।खेलकुदमा दर्शक वा समर्थकलाई अतिरिक्त खेलाडीको मान्यता दिइन्छ । वैशाख महिनामा क्रिकेट र फुटबलका दुई ठूला प्रतियोगिता आयोजना भइरहेकाहुँदै छन् । नेपाल क्रिकेट संघ क्यानको आयोजनामा नेदरल्यान्ड्स र मलेसिया सम्मिलित त्रिदेशीय ट्वान्टी२० क्रिकेट सिरिज त्रिवि क्रिकेट मैदान कीर्तिपुरमा भइरहेको छ । वैशाख ११ गतेदेखि नेपालमै पहिलोपल्ट अक्सनमा आधारित फ्रेन्चाइज फुटबल प्रतियोगिता आयोजना हुँदै छ । युवा तथा खेलकुद मन्त्रालयका प्रवक्ता मधुसूधन बुर्लाकोटीले सरकारी निर्देशनलाई पालना गर्नु सबैको दायित्व हुनाले दर्शकरहितको खेल गतिविधि पनि स्वास्थ्य सुरक्षा मापदण्ड पालना गरी सञ्चालन गर्न अनुरोध गरे । यद्यपि उनले आधिकारिक रूपमा निर्देशन आइनसकेको प्रस्ट पारे ।त्रिदेशीय क्रिकेट प्रतियोगितामा मंगलबारदेखिको खेल दर्शकरहित रंगशालामा खेलाइने नेपाल क्रिकेट संघ क्यानले जानकारी दिएको छ । सरकारको निर्देशन हामीले पालना गर्नु बाध्यकारी हुन्छ, उनले कान्तिपुरसँग भने, त्यसैले अबका खेलहरू दर्शकबिना सञ्चालन हुनेछन् । प्रतियोगिताको बीचमा अप्रत्याशित आएको निर्णयका कारण ती खेलहरूको टिकट जारी भइसकेको रहेछ भने हामी टिकेटिङ पार्टनरसँग सल्लाह गरेर उचित विकल्पमा जानेछौं । त्रिदेशीय क्रिकेटका लागि क्यानको टिकेटिङ पार्टनरका रूपमा प्रभु पेले टिकट बिक्री गरिरहेको छ । नेपाल सुपर लिग (एनएसएल) को आयोजक नेपाल स्पोर्ट्स एन्ड इभेन्ट म्यानेजमेन्टका सीईओ सुदीप शर्माले सरकारी निर्णयअनुसार दर्शकबिनाको रंगशालामा एनएसएलका खेलहरू आयोजना हुने बताए । सात सहरका नामबाट स्थापित फ्रेन्चाइज टोलीहरू बीचको प्रतियोगिता वैशाख ११ गतेदेखि काठमाडौंको दशरथ रंगशालामा आयोजना हुने तालिका छ । दर्शक हुँदा जस्तो माहोल दर्शक नहुँदा हुने कुरा नै भएन । यसले लिगमा एक प्रकारको रौनक कम भएको छ, सीईओ शर्माले भने, हामी अन्तिम समयमा रहेको हुनाले यसलाई अगाडि बढाउनैपर्ने बाध्यतामा छौं । रंगशाला आउन नपाए पनि दर्शकलाई सबै खेल घरमै बसेर टीभीमा हेर्न पाउने व्यवस्था छँदै छ ।"
एपीएफलाई सफलता,बारा (कास) वाग्मती युवा क्लब सर्लाहीविरुद्ध अतिरिक्त समयमा २१ को कठिन जित निकाल्दै नेपाल एपीएफ फुटबल क्लब एघारौं जितपुर सिमरा गोल्डकपको सेमिफाइनल प्रवेश गरेको छ । विराट गोल्डकपको उपाधि उचालेको दुई दिनपछि सिमरा रंगशालामा खेलेको एपीएफले जितका लागि अतिरिक्त समयसम्म संघर्ष गर्नुपर्यो । जितसँगै एपीएफले सर्लाहीमा राजर्षी जनक गोल्डकपमा आयोजक वाग्मती युवा क्लबसँग व्यहोरेको हारको बदला लिएको छ ।निर्धारित ९० मिनेटको खेल ११ को बराबरीमा सकिएपछि अतिरिक्त समयको १४ औं मिनेटमा एपीएफका प्रदीप लामाले निर्णायक गोल गरे । यसअघि निर्धारित समयको ३२ औं मिनेटमा प्रदीपकै गोलबाट एपीएफले अग्रता लिएको थियो । ५२ औं मिनेटमा सर्लाहीका नीरज थापामगरले पेनाल्टीमा गोल गर्दै खेल बराबरीमा ल्याए । एपीएफको जितमा दुई गोल गरेका प्रदीप लामाले म्यान अफ द म्याच भई पाँच हजार नगद र ट्रफी पाए । मंगलबार अन्तिम क्वाटरफाइनल संकटा क्लब र हेटौंडाको विजय युथ क्लबबीच हुनेछ ।
माथागढी उपाधि आनन्दनगरलाई,"पाल्पा (कास) माथागढी४, झडेवा (नीलो) आनन्दनगर स्पोर्ट्स क्लबले माथागढी कप महिला तथा पुरुष भलिबल प्रतियोगिता जितेको छ । फाइनलमा पुरुष र महिलातर्फ दुवैतर्फको उपाधि झडेवा (नीलो) को पोल्टामा पुगेको हो । पुरुषतर्फ आइतबार सम्पन्न फाइनलमा आनन्दनगर स्पोर्ट्सले माथागढी३, कसेनीलाई सोझो सेटमा हरायो । आनन्दनगरले २५२१ र २५१६ ले सेट आफ्नो पक्षमा पार्यो । आनन्दनगरले झडेवा (रातो) लाई र कसेनीले माथागढी७, रहवासलाई हराएर फाइनल प्रवेश गरेका थिए । झडेवा (रातो) रहवासलाई २१ को सेटमा हराई तेस्रो भयो । झडेवाले १८२५, २५१३ र १५८ को सेटमा रहवासलाई पछि पारेको हो ।महिलातर्फ पनि आनन्दनगर स्पोर्ट्सले कसेनीलाई सोझो सेटमा पराजित गर्यो । आनन्दनगरले २५२० र २७२५ को सेटमा बाजी मार्यो । आनन्दनगरले झडेवालाई र कसेनीले रुप्सेलाई पछि पार्दै फाइनल प्रवेश गरेका थिए । झडेवाले माथागढी२, रुप्सेलाई सोझो सेटमा पराजित गरेको छ । झडेवाले २५१९ र २५९ को सेटमा माथागढीलाई पराजित गरी तेस्रो भयो । पुरुषतर्फ पहिलो हुनेले ७० हजार, दोस्रो हुनेले ४० हजार र तेस्रो हुनेले ३० हजार रुपैयाँ, सिल्ड, मेडल र प्रमाणपत्र पाए । महिलातर्फ पहिलो हुनेले ४० हजार, दोस्रोले ३० हजार र तेस्रोले २० हजार रुपैयाँ, सिल्ड, मेडल र प्रमाणपत्र पाए । माथागढी गाउँपालिकाका अध्यक्ष सन्तोषकुमार थापा, उपाध्यक्ष निर्मला भट्टराई, प्रमुख प्रशासकीय अधिकृत राजु नेपालले विजेतालाई पुरस्कृत गरे ।"
