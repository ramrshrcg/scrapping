शीर्षक,विवरण
'हटस्पट बाट अझै निर्बाध प्रवेश,"ॅरेडजोन मा पर्ने खतरासरकारले महामारीको हटस्पटबाट आएका भारतीयलाई नो अब्जेक्सन सर्टिफिकेट (एनओसी) बिनै तेस्रो मुलुक जान त्रिभुवन अन्तर्राष्ट्रिय विमानस्थल प्रयोग गर्न अनुमति दिएपछि जोखिम झन् बढेको छ । महामारी तीव्र गतिमा फैलिएपछि भारतलाई अमेरिका, बेलायत, साउदी अरब, न्युजिल्यान्ड, यूएई, जापान, हङकङ, फ्रान्स, अस्ट्रेलिया, सिंगापुर, इन्डोनेसिया, ओमान, क्यानडालगायत मुलुकले रेडजोन मा राखेपछि भारतीय नागरिक नेपाल हुँदै तेस्रो मुलुक जान थालेका छन् । अहिलेसम्म नेपालबाट यी मुलुकका लागि हुने आवागमन सहज छ । भारतबाट नेपाल हुँदै गएका मानिसमा संक्रमण देखिएमा ती मुलुकले पनि नेपाललाई रेडजोनमा राख्न सक्ने खतरा छ । त्यसप्रति सरकारले जोखिम मोलेर भारतीयलाई धमाधम तेस्रो मुलुक जान त्रिभुवन विमानस्थल प्रयोग गर्न दिएको छ । त्यतिमात्र होइन, अन्तर्राष्ट्रिय स्थल सीमानाकाबाट पनि भारतीय लुकीछिपी र औपचारिक नाकाबाटै निर्बाध भित्रिरहेका छन् । भारतको इन्डियन इन्स्टिच्युट अफ टेक्नोलोजी (कानपुर) ले गरेको एउटा प्रक्षेपणमा वैशाख अन्तिम साता भारतमा महामारीको असर अहिलेसम्मकै उच्च विन्दुमा पुग्ने उल्लेख छ । त्यसको असर नेपालमा पनि पर्न सक्छ । केही नाकाबाट नेपालीलाई पारिपट्टि जान कडाइ गरिए पनि त्यो अभ्यास अरू नाकामा लागू भएको छैन । बरु पारिबाट नेपाल आउनेको संख्या दैनिक बढ्दो छ । प्रदेश १, २, लुम्बिनी र सुदूरपश्चिम प्रदेश प्रहरीका अनुसार औपचारिक नाका हँॅदै भारतबाट नेपाल प्रवेश गर्नेको संख्या दैनिक १० हजारको हाराहारीमा छ । यो संख्याभन्दा लुकीछिपी भित्रिने दसौं गुणा बढी हुने अनुमान छ । चोरबाटोबाट भित्रिनेको अभिलेख र तापक्रम मापन हुँदैन । नेपालभारत करिब १ हजार ८ सय ८० किमिको खुला सिमाना छ । त्यसमध्ये अहिले ३५ नाकाबाट मात्रै औपचारिक आवागमन अनुमति दिइए पनि अन्य नाकामा उपस्थिति कमजोर हुँदा लुकीछिपी आउनेबाट संक्रमण सर्ने जोखिम थप छ । सशस्त्र प्रहरी प्रवक्ता डीआईजी राजु अर्यालले सरकारबाट जारी आदेशअनुसार तोकिएका ३५ नाकासहित ४० स्थानमा हेल्थ डेस्क राखेर आवागमन नियमन गरिँदै आएको बताए । तर, गत वर्षको तुलनामा आवागमन व्यवस्थापन र नियमनमा सशस्त्र र प्रहरीको उपस्थिति कम छ ।"
कहाँ होलान् छोरीहरू !,"पासपोर्ट बनाउँदै छोरीहरूअत्यधिक बालविवाह हुने यो गाउँमा बिहे नभएका १६ वर्षमाथिका केटीहरू ९१० जना मात्रै रहेको स्थानीय सुनाउँछन् । उनीहरूले पनि वैदेशिक रोजगारीका लागि जोर्डन जाने भन्दै पासपोर्ट बनाएर ठिक्क परेका छन् । तीन जनाले एजेन्टलाई पासपोर्ट पनि बुझाएका छन् । चिनेकै मान्छे हुन्, सुपरमार्केटमा काम लगाइदिन्छु भनेका छन्, पासपोर्ट बुझाउनेमध्येकी एक युवतीले भनिन् । तर जोर्डन जाने प्रक्रिया कस्तो हुन्छ उनीहरूलाई थाहा छैन । गाउँमा रोजगारी नभएपछि वैकल्पिक मार्गको वैदेशिक रोजगारीमा जाने युवतीको संख्या धेरै हुने गरेको स्थानीयको भनाइ छ । अहिले पनि हाम्रोमा राम्रो रोजगारी छैन, उब्जाउ गरेको अन्नले ६ महिना धान्दैन, कर्मजित तामाङले भने, त्यसैले काम गर्न विदेश जान चाहने छोरीहरू बढेका छन् । सिसिपुकै युवकहरू भने रोजगारीका लागि विदेश जान तयार देखिँदैनन् । गाउँमा वैदेशिक रोजगारबाट फर्किएका दुई जनामात्रै युवक भेटिए । उनीहरू पनि अब गाउँमै दुःख गर्ने तर विदेश नजाने अठोट गरेर आएका छन् । तर दुःख गर्नका लागि गाउँमा पर्याप्त जग्गा छैन, उब्जाउ गरेको अन्नले ६ महिना पुग्दैन ।गाउँका केही युवती भारतको दिल्लीमा रहेको ६४ नम्बर गल्ली र कोलकातामा रहेको सोनागाछीबाट फर्किएपछि नयाँ घरजम गरेर बसेका पनि छन् । उनीहरू अहिले पनि भारतीय कोठीमै रहेका र विभिन्न रोगबाट थलिएका दिदीबैनीभन्दा आफूलाई भाग्यमानी ठान्छन् । जसरी भए पनि गाउँ फर्किएर आएँ, उद्धार भएर फर्किएपछि बिहे गरीवरी तीन सन्तान जन्माइसकेकी जुनु तामाङले भनिन्, अब पुरानो कुरा सम्झिन चाहन्नँ ।(श्याम तामाङ, शिरमेन्दो तामाङ, रामबहादुर तामाङ, अम्बर तामाङ, बिना तामाङ, निर्मला तामाङ र जुनु तामाङ परिवर्तित नाम हुन्)"
ज्यान गुमाएकाको परिवारलाई रोजगारी दिइने,"(काठमाडौं)  प्रधानमन्त्री केपी शर्मा ओलीले धरहरा चढ्दा आइफल टावर चढेजस्तो अनुभूति भएको बताएका छन् । लिफ्ट चढ्ने सुविधासहितको आधुनिक धरहरा उद्घाटन गरेपछि सम्बोधन गर्ने क्रममा ओलीले भने, माथिबाट घुमेर हेरें । भव्य रमाइलो देखिन्छ । माथि भएर होला, वेगका साथ हावा चल्छ । हावाको वेगलाई कसैले रोकेको जस्तो देखिँदैन । धरहराको निर्माण पूरै नसकीकनै प्रधानमन्त्री ओलीले शनिबार उद्घाटन गरेका हुन् । धरहरा क्षेत्रको पुनर्निर्माण हुन अझै ९ महिना लाग्नेछ । धरहराको लिफ्ट, रङरोगनलगायतका काम सकिए पनि बाहिरी निर्माण बाँकी छ । बिजुलीबाट चल्ने लिफ्टबाहेक फलामको भर्याङ राख्ने योजना छ । आधुनिक धरहरामा फोटो खिच्ने ठाउँ, पानीका फोहोरा, फोहोरा हुँदै संग्रहालय जाने बाटो, पुरानो ऐतिहासिक धरहरामा भएका पुरातात्त्विक वस्तु, टक्सार विभागमा भएका सिक्का छाप्ने मेसिनलगायतका सामानको संग्रहालय, तीनतले पार्किङलगायतका संरचना निर्माण हुनै बाँकी छन् । त्यसैगरी दुई तलाको संग्रहालय, गिफ्ट सप, सानो थिएटरजस्ता पूर्वाधार पनि बन्न बाँकी छ । प्रधानमन्त्री ओलीले बीसौ तलामा रहेको भ्यु स्टेसनमा पुगेर आधुनिक धरहरा उद्घाटन गरेका थिए । यही ठाउँबाट पुष्पवृष्टिसमेत गरिएको थियो । रातदिन लगाएर धरहरा पुनर्निर्माण भयो । राति पनि काम गरेको देखेको थिएँ, ओलीले भने, यो काममा रातदिन खटेर सहयोग गर्नुहुने धन्यवादको पात्र हुनुहुन्छ । प्रधानमन्त्री ओलीले आधुनिक धरहरालाई ऐतिहासिक गौरव भएको दाबी पनि गरे । यो ऐतिहासिक गौरवलाई हामीले कायम राख्न सक्यौं, उनले भने, ऐतिहासिक गौरवलाई प्रकृतिले पटकपटक धोका दियो । भत्काइदियो । अब बलियो धरहरा बनेको छ । धरहरा क्षेत्रमा सञ्चालन हुने संग्रहालय, पार्किङ, गिफ्ट सफ, सानो थिएटरलगायत क्षेत्र सञ्चालनका क्रममा धरहरा ढल्दा मृत्यु भएकाको परिवारलाई रोजगारी दिइने प्रधानमन्त्री ओलीले बताए । प्रत्येक परिवारको एक जना पर्ने गरी रोजगारी दिन्छौं, उनले भने, यहाँ खपत गर्न नसके अन्यत्र व्यवस्था गर्छौं । २०७२ वैशाख १२ गतेको भुइँचालोले धरहरा ढल्दा ६० जनाको ज्यान गएको थियो । उद्घाटन कार्यक्रममा भूकम्पमा परेर ज्यान गुमाएकालाई सम्मान पनि गरिएको हो । राष्ट्रिय विभूति भीमसेन थापाले बनाएको धरहराको भने ठुटो नै छ । ठूटोलाई पनि संरक्षण गर्ने सरकारको योजना छ । संरक्षण कार्य सुरु नभएकाले ठुटो जीर्ण हुँदै गएको छ । आधुनिक धरहरा निर्माण हुनुभन्दा अगाडि प्राचीन धरहराको सिँढी राम्रो अवस्थामा थियो । अहिले भने सिँढी सबै भत्किएका छन् । निर्माणस्थलमा प्रयोग भएका निर्माण सामग्रीले ठुटोमा असर परेको संरक्षणकर्मीले गुनासो गरेका छन् । ओलीले धरहराको पुनर्निर्माण भने पनि पुरातत्त्वविद्ले यसलाई नवर्निर्माण भनेका छन् । नयाँ धरहरा प्राचीन धरहराजस्तै देखिए पनि फरक ठाउँमा बनाइएको, स्वरूप परिवर्तन गरेकाले नवनिर्माण भन्नुपर्ने उनीहरूको भनाइ छ । प्राचीन स्मारक संरक्षण ऐनअनुसार सम्पदाको स्थान परिवर्तन गर्न मिल्दैन । स्वरूप परिवर्तन गर्न पाइँदैन । त्यही भएर यो पुनर्निर्माण नभई नवनिर्माण हो, वास्तुकलाविद् ज्ञानेन्द्र देवकोटाले भने, यो संरक्षणको सिद्धान्तविपरीत छ । ऐतिहासिक धरहरा भनेर प्रचार गरिएको छ । यो अर्को टावर हो । धरहरा होइन । सम्पदा संरक्षण अभियन्ताले यो निर्माणले इतिहास मेटिएको तर्क गरेका छन् । आज भीमसेन थापाको इतिहास, कला, वास्तुकला नामेट पारेको दिन हो, अभियन्ता सागर थापाले भने, ऐतिहासिक र पुरातात्त्विक धरहरा उठायौं भन्नु बेइमानी हो । धरहरा त उठेकै छैन, ठुटो बनेर बसेको छ । राष्ट्रिय पुनर्निर्माण प्राधिकरणका कार्यकारी अधिकृत सुशील ज्ञवालीले अब बृहत् टुँडिखेल पार्कको काम अघि बढाइने जानकारी दिए । बृहत् टुँडिखेल पार्क कस्तो हुन्छ भनेर कार्यक्रममा देखाइएको थियो । रानीपोखरीदेखि दशरथ रंगशालासम्म जोड्ने गरी बृहत् टुँडिखेलको अवधारणा ल्याएको प्राधिकरणले जनाएको छ ।"
कस्ता छन् २२ घण्टापछि उद्धार गरिएका बालक ?,"(भक्तपुर)  २०७२ वैशाख १२ को त्रासदीका घटना सम्झिनेहरूका लागि अझै पनि एउटा घटना चिरस्मरणीय छ । त्यो हो घर भत्किएर पुरिएका चार महिनाका शिशुको २२ घण्टापछि जीवितै उद्धार । उद्धार गरिएका ती शिशु हुन् सोनिश अवाल । उनी ७ वर्ष टेकेका छन् । भक्तपुरको ब्यासीस्थित एक निजी विद्यालयमा कक्षा १ मा पढ्छन् । उनी टोल छिमेकका अरू बालबालिकासँग खेल्छन्कुद्छन् । एकै ठाउँमा बसिरहन मन पराउँदैनन् । चञ्चले छन् । उनलाई भूकम्पबारे खासै थाहा छैन । आफन्तलाई भने त्यो दिनको झझल्को आइरहन्छ ।भूकम्पको धक्काले घर भत्किएर पुरिएका उनलाई नेपाली सेनाले उद्धार गरेको थियो । पढाइका लागि वार्षिक ५० हजार रुपैयाँ सहयोग गर्दै नेपाली सेनाले उनलाई स्नातक तहसम्म अध्ययनका लागि सहयोग गर्ने प्रतिबद्धता गरेको छ । सेनाले कक्षा ६ देखि ब्याचलरसम्म सैनिक विद्यालयमा निःशुल्क पढाउने भनेको छ, आमा रश्मिलाले भनिन् । सोनिश पढाइमा अब्बल छन् । विद्यालय जान थालेपछि छोराको बुझ्ने क्षमतामा वृद्धि भएको र तेज हुँदै गएको रश्मिलाले महसुस गरेकी छन् । पढाइमा तेज छ, ए प्लस रिजल्ट ल्याउँछ, उनले भनिन् । सोनिश खेलप्रति रुचि राख्छन् । विद्यालयका कक्षाबोहकका अतिरिक्त क्रियाकलापमा भाग लिइरहन्छन् । विद्यालयमा कहिलेकाहीं भूकम्पको कुरा सुन्दा घरमा आएर त्यसबारेमा थप बुझ्ने प्रयास गर्छन् । कोठाको भित्तामा झुन्ड्याइएको सेनाले उद्धार गरेपछिको आफ्नो फोटो हेर्दै दंग पर्छन् । छोराको रुचिअनुसार पढाउने र असल नागरिक बनाउने अभिभावकको चाहना छ ।भूकम्पको धक्काले क्षतिग्रस्त घरको भग्नावशेषले २२ घण्टासम्म पुरिएका सोनिशलाई दैवले नै बचाएको रश्मिला बताउँछिन् । सेनाले उद्धार गर्दा म साह्रै भावुक भएर रोएकी थिएँ, छोरालाई हेर्दै उनले त्यो दिन स्मरण गरिन् । आशा मारिसके पनि वरिपरि खोज्दै गर्दा राति ९ बजेतिर बाबु रोएको आवाज उनले सुनेकी थिइन् । यसले उनको मनमा आशा बलियो भयो । त्यो रात निकै कष्टकर र पीडादायी बित्यो । घाइते छोरी सोनियालाई हेर्दै भग्नावशेषभित्र रोइरहेको सोनिशलाई जिउँदै उद्धार हुने झिनो आशाले आमा रश्मिला र बुबा श्याम रातभर जागा बसे । राति ११ बजेसम्म प्रयास गर्दा पनि नेपाली सेनाको उद्धार टोली सोनिश अड्किएको ठाउँसम्म पुग्न सकेनन् । उनीहरूले भोलिपल्ट बिहान ६ बजेदेखि पुनः खोज्न थाले र बिहान १० बजेतिर सोनिशको सकुशल उद्धार भयो ।घर माटोमा मिले पनि त्यस दिन रश्मिला र उनका पति श्याम अवालको संसार उजाडिनबाट जोगियो । उनीहरूले भग्नावशेषमा आफ्नो छोराछोरी गुमाउनु परेन । भूकम्पपछिको झन्डै वर्ष दिन अस्थायी टहरामा बिताएका चार जनाको परिवार अहिले भक्तपुर नगरपालिका ब्यासीमा भाडाको एउटा कोठामा जिन्दगी गुजारिरहेको छ । उनीहरूको एक कोठे डेरामा मुस्किलले दुइटा खाट अडिएको छ । दराज र केही सामान एक ठाउँ थुपारिएका छन् । कोठा बाहिरको बरन्डामा चुलो छ ।भूकम्पले भग्नावशेषमा परिणत भक्तपुर१० मूलढोकाको घर उभ्याउन सकेका छैनन् । स्वबासीको नाममा रहेको ३ पैसा क्षेत्रफल जग्गामा निर्मित ४ दाजुभाइको बहुस्वामित्वको घर थियो । घरको लालपुर्जा छैन, भएको जग्गा पनि सडकको मापदण्डमा परेको छ, सोनिशका बुबा श्याम अवालले भने, हामी सुकुम्बासी भयौं, अन्त कतै पनि जग्गा छैन ।सोनिशको परिवारलाई बासको व्यवस्था गर्ने त्यतिबेलाका सरकारले आश्वासनसमेत दिएको थियो । केपी शर्मा ओली पहिलोपल्ट प्रधानमन्त्री हुनु हुँदा नै हामीलाई घर बनाइदिने आश्वासन दिनुभएको थियो, रश्मिलाले भनिन्, हामीलाई भेटेरै उहाँले घरजग्गाको व्यवस्था गरिदिने भन्नुभएको थियो, अब त बिर्सिनुभयो होला ।सोनिशका बाबु श्याम अर्काको ट्रक चलाउँछन् । रश्मिला सिलाइकटाइको काम र छोराछोरी स्याहार गर्छिन् । हामीलाई खानाको समस्या छैन, नङ्ग्रा खियाएर पेट पाल्छौं, उनले भनिन्, हामीलाई छानोको समस्या छ । यतिबेला कोरोनाको महामारीले काम गर्न पनि समस्या भएको उनी बताउँछिन् । सोनिशकी दिदी सोनिया ९ कक्षामा पढ्छिन् । भूकम्पपछि दाताको सहयोगमा उनी पढिरहेकी छन् । भाइलाई सेनाले उद्धार गरेर बचाएकाले आफूले पनि पढेर सेनाकै नर्सिङ पेसामा जाने इच्छा रहेको उनी बताउँछिन् ।"
सेनाका सबै पृतना खारेज हुने,"(काठमाडौं)  नेपाली सेना साउनदेखि थ्री प्लस वान अर्थात् तीन जोर एक कमान्ड भएको नयाँ संरचनामा जाने भएको छ । अब सेनामा चार कमान्ड हुनेछन् । पूर्वमा कोसी नदीको बहावका आधारमा पूर्वी कमान्ड, गण्डकी नदीको बहावका आधारमा मध्य कमान्ड र कर्णाली नदीको बहावको आधारमा पश्चिम कमान्ड हुनेछन् । उपत्यकामा भने रणनीतिक महत्त्वको आधारमा उपत्यका कमान्ड हुनेछ । मन्त्रिपरिषद्ले फागुनमा सेनाको नयाँ संरचना कार्यान्वयनमा लान स्वीकृति दिएपछि नयाँ संरचना बन्न लागेको हो ।अहिले सैनिक मुख्यालयपछि सात प्रदेशमा सात पृतना र उपत्यकामा एउटा पृतना गरी आठ पृतना छन् । अब सबै पृतना खारेज हुनेछन् । पृतनाको नेतृत्व दुईतारे जर्नेल (उपरथी) ले गरिरहेका छन् । अब कमान्डको नेतृत्व पनि उपरथीले नै गर्नेछन् । सेनाले आन्तरिक रूपमा नयाँ संरचनाअनुसार जान समायोजनका काम गरिरहेको छ, सैनिक प्रवक्ता सन्तोषबल्लभ पौडेलले भने, आउने आर्थिक वर्षबाट पूर्णरूपमा नयाँ संरचना कार्यान्वयन ल्याउने योजनामा छौं । अब प्रदेश सरकारसँगको समन्वयको दायित्व सम्बन्धित प्रदेशमा पर्ने वाहिनी हेडक्वार्टरहरूले गर्नेछन् । वाहिनी कमान्डअन्तर्गत हुन्छन् । वाहिनीको नेतृत्व एकतारे जर्नेल (सहायक रथी) ले गर्छन् । अहिले प्रदेश सरकारसँगको समन्वय पृतनाले गरिरहेको छ । अब हेडक्वार्टरले आफूअन्तर्गत रहेका वाहिनी र गणहरूलाई कमान्ड गर्छ । कमान्डअन्तर्गत बढीमा ५ वटा वाहिनीसम्म हुन सक्छन् । सैनिक मुख्यालय रणनीतिक हिसाबले भन्दा बढी अपरेसनल काममा व्यस्त छ । पहिला पृतना हुँदा जंगी अड्डा अलि बढी अपरेसनल काममा देखिन्थ्यो । अब कमान्डले अपरेसनल जिम्मा लिन्छ । वाहिनी र गणले चाहिँ आफूअन्तर्गत ट्याक्टिकल जिम्मा लिन्छन् । जंगी अड्डा अब राष्ट्रिय तथा रणनीति विषयमा मात्र केन्द्रित हुन्छ, सैनिक प्रवक्ता पौडेलले प्रस्ट पारे । सेनाले पश्चिम कमान्डको हेडक्वार्टर सुर्खेत र उपत्यका कमान्डको हेडक्वार्टर अहिले उपत्यका पृतना रहेकै स्थान नारायणहिटी राजदरबारको उत्तरगेटमा राख्ने निर्णय गरिसकेको छ । पूर्वी कमान्ड र मध्य कमान्डको हेडक्वार्टर कहाँ राख्ने भन्ने सम्बन्धमा निर्णय भइसकेको छैन । सेनाको पूर्वी हवाई बेस इटहरीमा, मध्य काठमाडौंमा र पश्चिम हवाई बेस सुर्खेतमा छ । लोकतन्त्र स्थापनासँगै अन्य निकायमा जस्तै सेनालाई पनि पुनःसंरचना गर्नुपर्ने मुद्दा उठेको थियो । तत्कालीन उपप्रधान तथा रक्षामन्त्री भीम रावलले २०७२ मा पूर्वरक्षा सचिव वामनप्रसाद न्यौपानेको नेतृत्वमा ५ सदस्यीय कार्यदल गठन गरे । कार्यदलले नयाँ संरचनाको अवधारणासहितको प्रतिवेदन २०७३ मन्त्रालयलाई बुझायो । उक्त कार्यदलको खाकामा महत्त्वपूर्ण पद रथीको संख्यामा वृद्धि गर्दै दुई विकल्पसहित सेनाको पुनःसंरचनाको प्रस्ताव थियो । नयाँ संविधानअनुसार पृतनाको संख्या घटाई त्यसलाई सञ्चालन तथा निर्देशन गर्न प्रधानसेनापति मातहतमा अपरेसन कमान्ड हेडक्वार्टरको प्रस्ताव गरिएको थियो । कार्यदलको पहिलो विकल्पमा प्रधानसेनापति मातहत ४ रथी रहने व्यवस्था थियो भने दोस्रोमा ३ रथी रहने प्रस्ताव थियो । प्रस्तावमा पृतना र कमान्ड पनि हुने तथा थप रथीहरूको पद बढ्ने भन्ने थियो । अहिले सरकारले स्वीकृत गरेको नयाँ संरचनाअनुसार रथीको पद पनि थप्न नपर्ने, पृतना भंग हुने, कमान्ड रहने र कमान्डको नेतृत्व उपरथीले नै गर्ने व्यवस्था छ । सेनाको संख्या करिब ९६ हजार छ । यो संख्या १० वर्षे (२०५२०६२) सम्मको द्वन्द्वकालमा बढाइएको हो ।"
कतार प्रहरीमा रोजगारी अझै अवरुद्ध,"(काठमाडौं)  श्रम, रोजगार तथा सामाजिक सुरक्षा मन्त्रालयले कतारको प्रहरी सेवामा नेपालीलाई पठाउन हुनेनहुने विषयमा गृह, रक्षा, परराष्ट्र र कानुन मन्त्रालयसँग सुझाव मागेको छ । चारवटै मन्त्रालयबाट सुझाव आएपछि मात्रै निर्णय गर्ने तयारी श्रमले गरेको छ । कतारको आन्तरिक मन्त्रालयका तर्फबाट म्यानपावर कम्पनीले त्यहाँको प्रहरी सेवामा भर्ना गर्न मागपत्र प्रमाणीकरणका लागि पेस गरेपछि कतारस्थित दूतावासले उपयुक्त निर्णय गर्न आग्रह गर्दै श्रम मन्त्रालयलाई पत्र पठाएको थियो । कतार प्रहरी सेवामा काम गर्नेलाई सैनिक कानुन आकर्षित हुने करारपत्रमा उल्लेख छ । यो विषयमा दूतावास आफैंले निर्णय गर्न सक्तैन । यसका लागि श्रम मन्त्रालयकै निर्णय चाहिन्छ, नेपाली दूतावासका एक अधिकारीले कान्तिपुरलाई भने, के गर्ने भनेर हामीले श्रमको सुझाव मागेका हौं । सरकारको स्पष्ट निर्देशन नआएसम्म मागपत्रमा प्रमाणीकरण हुँदैन ।दूतावासमा दुई महिनाअघि नै झन्डै दुई सय नेपाली ल्याउन मागपत्र पेस गरिएको छ । श्रमका अधिकारीहरूका अनुसार सबै मन्त्रालयबाट सुझाव प्राप्त भएपछि मात्रै निर्णय हुनेछ । परराष्ट्र मन्त्रालयले भने श्रम स्वीकृतिको अधिकार श्रम मन्त्रालयकै क्षेत्राधिकार भएकाले आफैं उपयुक्त निर्णय गर्न सुझाव पठाएको छ । तत्काल दुई सय नेपाली लैजाने प्रक्रिया रोकिएपछि कतारको आन्तरिक मन्त्रालयले थप मागपत्र बनाउन अनिच्छा देखाएपछि दूतावासले छिटो निर्णय गर्न सरकारलाई अनुरोध गरेको छ । १० हजार नेपालीलाई प्रहरी सेवामा भर्ना गर्ने कतारको योजना थियो । नेपालले सुरक्षा क्षेत्रमा नेपाली लैजान सरकारसरकारबीच सम्झौता हुनुपर्ने अडान राखेको छ । कतारले भने लेबनान, प्यालेस्टाइन, सुडान, ट्युनिसियालगायत देशका नागरिकलाई व्यावसायिक मोडल अन्तर्गतको कार्यविधिअनुसार प्रहरी सेवामा भर्ना गरिसकेको छ । कतारले बहुदेशीय प्रहरी निर्माण गर्न खोजेको हो । त्यही ढाँचाबाट सबै देशबाट युवा ल्याइरहेको छ । नेपालका लागि मात्रै अर्को ढाँचाबाट ल्याउने अवस्था छैन, दूतावासका ती अधिकारीले भने । काठमाडौंस्थित कतारी दूतावासले सन् २००५ मै नेपालसँग बृहत् श्रम सम्झौता भइसकेको भन्दै थप सम्झौता आवश्यक नपर्ने जनाएको छ ।"
उठ्यो आस्था,"२०७२ वैशाख १२ मा गएको भूकम्पका कारण ढलेको भक्तपुरको वात्सलादेवी मन्दिरको भग्नावशेष (बायाँ) र पुनर्निर्माणपछि पुनः उठेको मन्दिर (दायाँ) । भूकम्पले उपत्यकाका धार्मिक सांस्कृतिक सम्पदामा समेत क्षति पुर्याएको थियो । भूकम्प गएको ६ वर्षमा धरहरा, रानीपोखरी, दरबार हाइस्कुल, पाटन दरबार स्क्वायर, वसन्तपुरको गद्दी बैठकलगायत संरचना पुरानै स्वरूपमा पुनः उभ्याइएका छन् । तस्बिर ः किरण पाण्डेकान्तिपुर"
रहेनन् चित्रकार सुवाल,"काठमाडौं (कास) नेपाली ललितकला सिर्जनामा पाँच दशकभन्दा लामो समय बिताएका चित्रकार शंकरराज सिंह सुवालको ७३ वर्षको उमेरमा निधन भएको छ । कोरोना संक्रमण भएका सुवालको शुक्रबार टेकुस्थित शुक्रराज ट्रपिकल तथा सरुवा रोग अस्पतालमा उपचारका क्रममा निधन भएको चित्रकार जीवनराज उपाध्यायले जानकारी दिए । उपाध्ययका अनुसार सुवाल मुटुका रोगीसमेत थिए । काठमाडौंको टेकुमा २००५ सालमा जन्मिएका सुवालले नेपालमा आधुनिक चित्रकलाको विकासदेखि हालको नेपाल ललितकला प्रज्ञा प्रतिष्ठानको स्थापनामा महत्त्वपूर्ण भूमिका खेलेका थिए । उनले ललितकलाको अध्यापन, सिर्जना र विकासमा अमूल्य योगदान पुर्याएर आफूलाई एक अग्रज स्रष्टाको रूपमा उभ्याएको उपाध्यायले सुनाए । उनले भने, आधुनिक कलामा उहाँको विशेष देन छ । हिन्दु तथा बौद्ध धर्ममा आधारित कला, अमूर्त तथा अर्ध अमूर्त कलामा उहाँको दखल थियो । भारतको एमएस विश्वविद्यालय बरोदाबाट चित्रकलामा स्नातकोत्तर सुवालका नेपालसहित भारत, बंगलादेश, चीनलगायतका देशहरूमा एकल चित्रकला प्रदर्शनी भइसकेका छन् । प्रिन्ट मेकिङ विधाको चित्रकलामा पोख्त सुवालले जर्मनीबाट ग्राफिक आर्ट्समा अध्ययन पूरा गरेका हुन् । चित्रकार लालकाजी लामाले सुवाललाई एक आदर्श र मिलनसार कला गुरु र कला साधकका रूपमा स्मरण गर्दै भने, उहाँसँग मैलै थोरै समय भएपनि प्रिन्ट मेकिङ कलाबारे अध्ययन गर्ने मौका पाएँ । सुवाल सरको अध्यापन असाध्यै मिहिन थियो ।"
हटाउन थालियो फुटपाथका अवरोध,"दृश्य ३ हरिहरभवन कृष्णगल्ली र झम्सीखेल सडकका फुटपाथमा हिँड्नै नमिल्ने गरी झाडी थियो । सफाइ गर्ने क्रममा झाडी हटाएपछि फुटपाथ सुचारु भएको छ ।माथिका केही दृश्य ललितपुर महानगरले फुटपाथ व्यवस्थित गर्ने क्रममा देखिएका हुन् । शनिबार पुल्चोकमा निर्माणाधीन महानगरीय प्रहरी प्रभाग भवन अगाडि फुटपाथमा थुपारिएको निर्माण सामग्री हटाइएको छ । त्यस्तै, नगर प्रहरीले केही महिनादेखि फुटपाथ नै ओगटेर व्यवसायीले थुपार्ने गरेका सामान र विद्युत् पोल हटाउँदै आएका छन् । फुटपाथ क्लियरसँगै विशेष गरी ज्येष्ठ नागरिक, अपांगता भएका व्यक्ति, दृश्यविहीन, बालबालिकालाई बढी राहत पुगेको छ ।ललितपुर महनगरका नगर प्रहरी प्रमुख सीताराम हाछेथुले फुटपाथ ओगटेका सबै संरचना हटाउने बताए । अटेर गर्नेलाई डोजर लगाएर भए पनि हटाइनेछ । जावलाखेल, कुमारीपाटीमा विद्यालय क्षेत्र पर्छ । फुटपाथ सहज गरेसँगै त्यहाँका विद्यार्थी जोखिम मोलेर सडकबाट आवतजावत गर्नुपर्ने बाध्यता हटेको छ, उनले भने ।महानगरभित्र पुल्चोक, भैंसेपाटी, नख्खु, ज्वागललगायत स्थानमा गरेर १ सय ४३ वटा मोटरसाइकल वर्कसप छन् । अधिकांश वर्कसपले फुटपाथमै सर्भिसिङ गर्ने गर्छन् । महानगरले वर्कसप व्यवसायीलाई बोलाएर फुटपाथमा गतिविधि नगर्न जानकारी गराइएको छ । फुटपाथ र सडकमा सामान थुपार्दा बाटो अवरोध हुने मात्र नभई सहर नै असभ्य देखिने गरेको हाछेथुले बताए । घर निर्माण गर्नेले राति ९ देखि बिहान ७ बजेभित्रमा सामान लगिसक्नुपर्छ । निर्माण सामग्री थुपार्नुपरेमा महानगरबाट स्वीकृति लिनुपर्छ, उनले भने, नियम नमानेमा कारबाहीको भागीदार हुनेछ ।जथाभागी सडकमा सामान थुपार्नेलाई ललितपुर महानगर स्थानीय राजपत्र भाग २ मा फोहोरमैला व्यवस्थापन ऐन, २०७५ अनुसार कारबाही हुने व्यवस्था छ । ऐनको परिच्छेद८ दफा २३ मा घर, कम्पाउन्ड वा परिसरको फोहोरमैला सडक वा अन्य सार्वजनिक स्थलमा जथाभावी राख्ने, फाल्ने वा थुपार्नेलाई कसुर र दण्ड सजायको व्यवस्था छ । दफा २४ अनुसार नियम उल्लंघन गर्नेलाई ५ हजारदेखि ५० हजार रुपैयाँसम्म जरिवानाको व्यवस्था छ । स्थानीय सरकार सञ्चालन ऐन, २०७४ को दफा ११ अनुसार पनि कारबाही हुने व्यवस्था छ ।"
विधेयकबिनै सकियो हिउँदे अधिवेशन,"(मकवानपुर)  वाग्मती प्रदेशको हिउँदे अधिवेशन पूर्णतः अनुत्पादमूलक साबित भएको छ । आवश्यक कानुनको अभाव भएको दाबी गरिरहेको प्रदेश सरकारले यस अवधिमा एउटा पनि विधेयक प्रदेशसभामा ल्याउन सकेन । विधेयक अधिवेशनको रूपमा चित्रण गरिने हिउँदे अधिवेशनमा एउटै विधेयक दर्ता नहुँदा प्रदेशसभा पूर्ण रूपमा बिजनेसविहीन बनेको थियो ।सातौं आधिवेशनमा छ बैठक मात्र बस्यो । यसमा चारवटा बैठकमा प्रमुख प्रतिपक्षी दल नेकपा माओवादी केन्द्रले अवरोध गरेपछि स्थगित भयो । हिउँदे अधिवेशनको पहिलो २ वटा बैठक अविश्वासको प्रस्ताव वरिपरि बित्यो । माघ ७ गते बाध्यात्मक अवस्थामा हिउँदे अधिवेशन बोलाएको प्रदेश सरकारले माघ ९ गते दोस्रो बैठक बसेपछि ७४ दिनसम्म बैठक नै बोलाएन । यसबीचमा प्रतिनिधिसभाको पुनःस्थापना भयो । नेकपा एकता खारेज भएर एमाले र माओवादी पूर्ववत् अवस्थामा पुगे । सुरुआतमा सबैभन्दा धरमर अवस्थामा रहेको वाग्मती प्रदेश सरकार सबैभन्दा स्थितिमा पुग्यो ।गणितीय रूपमा सरकारको अवस्था सहज भएपछि बोलाइएको बैठकमा प्रमुख प्रतिपक्षीले लगातार अवरोध गरिरह्यो । लगातारको अवरोध छिचोल्न नसकेपछि प्रदेश सरकारले अधिवेशन अन्त्य गर्ने सिफारिस गर्यो । यसबीच एउटा पनि विधेयकमाथि छलफल भएन । नयाँ विधेयक त आउन सकेन नै, प्रदेशसभाको समितिमा छलफल भएर टुंगिएको विधेयकले पनि पास हुनका लागि प्रदेशसभामा प्रवेश पाएन ।कानुन निर्माण गर्ने थलोमा कानुनकै विषयमा मात्रै छलफल हुनुपर्ने सत्रमा एउटा पनि विधेयकमाथि छलफल नहुनु निकै लज्जास्पद विषय भएको विपक्षी दलहरूले टिप्पणी गरेका छन् । सरकार टिकाउने र गिराउने खेलमा यो अधिवेशन सकियो । यो बीचमा हुनै पर्ने अन्य महत्त्वपूर्ण छलफलहरू पनि हुन सकेन । छलफलको विषय सत्ताकै वरिपरि केन्द्रित रह्यो, कांग्रेसका सचेतक छिरिङदोर्जे लामाले वैशाख ७ सम्म तीन महिना चलेको हिउँदे अधिवेशनमा जम्मा ६ वटा बैठक मात्रै बस्नु झनै लज्जाको विषय भएको टिप्पणी गरे ।अविश्वासको प्रस्ताव दर्ता भएपछि सरकार संसद्बाट भागिरह्यो । यसमा सभामुखको भूमिका पनि शंकाको घेरामा परेको छ । प्रदेश सरकार गठनको तीन वर्ष पूरा भएको छ । बाँकी रहेको २ वर्षमा धेरै काम गर्न सकिन्थ्यो । प्रदेशसभाको सातौं अधिवेशन पूरै अनुत्पादक रह्यो । यसमा न कानुनको विषयमा छलफल भयो, न त जनताका मुद्दाहरू सांसदहरूले उठाउन पाए । विपक्षी विवेकशील साझाका सांसद रमेश पौड्यालले भने, सरकारको जवाफदेहिता पनि संसद्प्रति रहेन । सरकार आफै संसद्बाट भागिरह्यो ।"
शिक्षासेवी राजवंशीको निधन,"काठमाडौं (कास) शिक्षासेवी तथा दोस्रो संविधानसभाका सदस्य लक्ष्मण राजवंशीको शनिबार निधन भएको छ ।उनी काठमाडौंस्थित सिद्धार्थ वनस्थली स्कुलका संस्थापकसमेत हुन् । गत चैत ३० गते घरको भर्याङमा चिप्लिएर लडेपछि ८६ वर्षीय राजवंशीलाई उपचारका लागि नर्भिक अस्पताल भर्ना गरिएको थियो । उपचारका क्रममा शनिबार बिहान निधन भएको सहकर्मी तथा एलआरआई स्कुल कलंकीका सञ्चालक शिवराज पन्तले जानकारी दिए ।वामपन्थी पृष्ठभूमिका राजवंशी नेपालको शिक्षा क्षेत्रमा निजीकरण भित्र्याउनेमध्येका एक हुन् । उनको शनिबार नै अन्त्येष्टि गरिएको परिवारले जनाएको छ । उनका श्रीमती, २ छोरा र १ छोरी छन् ।"
रूखले किचेर कांग्रेस नेताको मृत्यु,चरिकोट (कास) नेपाली कांग्रेस दोलखाका पूर्वसभापति देवी न्यौपानेको रूखले किचेर मृत्यु भएको छ । तामाकोसी गाउँपालिका३ निवासी ६९ वर्षीय न्यौपानेको बिहीबार रूख काट्ने क्रममा रूखले किचेर मृत्यु भएको प्रहरी हो । न्यौपानेको घटनास्थलमै मृत्यु भएको प्रहरीले जनाएको छ । २०६२०६३ को जनआन्दोलनदेखि २०६७ सालसम्म न्यौपाने दोलखाको कांग्रेस सभापति थिए । कांग्रेसमा न्यौपाने वैचारिक र सालीन नेताका रूपमा चिनिन्छन् ।
७ सिकारी पक्राउ,"सिन्धुली (कास) वन्यजन्तुको सिकार गर्ने सात सिकारीलाई सिन्धुलीको कमलामाई नगरपालिका१४ चुरे जंगलबाट वनरक्षकको टोलीले पक्राउ गरेको छ । रानीवासस्थित सब डिभिजन वनकार्यालयबाट गस्तीमा गएको सशस्त्र वनरक्षक टोलीले ती सिकारीलाई पक्राउ गरेको हो । पक्राउ पर्नेहरूमा स्थानीय काले कुमर, लक्ष्मीकुमर, मोहनकुमर, शम्भु कुमर, बरमकुमर, शम्भु चौधरी र ईश्वर कुमर रहेका सहायक वन अधिकृत सक्षम मिश्रले जानकारी दिए । पक्राउ परेकाहरूबाट चार थान पासो (जाली), खुकुरी र करिब पाँच केजी मासु बरामद भएको छ । बरामद गरेको मासु मृग वा दुम्सी केको हो भन्ने खुल्न नसकेकाले परीक्षणका लागि विधि विज्ञान प्रयोगशाला काठमाडौंमा पठाइएको छ । पक्राउ परेकाहरूलाई राष्ट्रिय निकुन्ज तथा वन्यजन्तु संरक्षण ऐन २०२९ अनुसार आवश्यक कारबाही हुने अधिकृत मिश्रले बताए ।"
१० श्रष्टा पुरस्कृत,"हेटौंडा (कास) साहित्य संगम मकवानपुरले १० जना स्रष्टालाई सम्मानसहित पुरस्कृत गरेको छ । गत वर्ष कोरोनाको कारण स्रस्टा सम्मान गर्न नपाएकाले २०७७ सालको सम्मानसहितको पुरस्कार शनिवार वितरण गरिएको थियो । व्यंग्यकार गणेशप्रसाद लाठलाई २१ हजार १ सय ११ रुपैयाँसहितको भैरव स्मृति व्यंग्य सम्मान प्रदान गरिएको छ भने २० हजार रुपैयाँसहितको गोपालप्रसाद रिमाल स्मृति सम्मान कवि गोपालप्रसाद पराजुलीलाई दिइएको छ । यसैगरी १५ हजार ५ सय राशिको श्यामप्रसाद शर्मा स्मृति साहित्य सम्मान आरसी रिजालले दिइयो भने समान राशिको भेषनाथ स्मृति साहित्य सम्मानवाट साहित्यकार भुवनहरि सिग्देल सम्मानित भएका छन । डा अरुणा उप्रेती पारिजात स्मृति सम्मान, साहित्कार अप्सरा तिम्सिनालाई मरोणान्त मकवानपुर साहित्य श्री सम्मान, मुना अर्याल मंगलादेवी श्रेष्ठ स्मृति नारी साहित्य, र राम वर्तौला शुभद्रादेवी मदन मुडभरी स्मृति साहित्य पुरस्कारवाट पुरस्कृत भएका छन । उज्ज्वल बराल र प्रसन्ना चौलागाई पनि पुरस्कृत गरिएको साहित्य संगम मकवानपुरका अध्यक्ष निमेष निखिलले बताए ।"
चतुर्मुखी शिवलिंग गुपचुप जिम्मा,"(काठमाडौं)  पशुपति मन्दिर परिसरबाट ३८ वर्षअघि हराएर अमेरिकाको सिकागोमा भेटिएको लिच्छविकालीन चतुर्मुखी शिवलिंग आर्ट इन्स्टिच्युट अफ सिकागो ले गोप्य रूपमा वासिङ्टनस्थित नेपाली दूतावासमा बुझाएको छ । दूतावासमा गत साता बुझाइएको यो सम्पदाको स्रोत र संकलनकर्ता आपसी सहमतिअनुसार खुलाउन नमिल्ने प्रतिक्रिया आर्ट इन्स्टिच्युट र दूतावासका अधिकारीले दिएका छन् । अमेरिकाबाट प्रकाशन हुने कलासम्पदासम्बन्धी जर्नल आर्टन्युज ले यो सूचना बाहिर ल्याएपछि सम्पदाविद्हरूले भने नेपालबाट चोरिएको सम्पदालाई वर्षौंसम्म प्रदर्शनीमा राखेर प्रतिष्ठा बटुलेको म्युजियमले सम्पदा चोरी र अपराधीकरणमा बल पुग्ने काम गरिरहेको टिप्पणी गरेका छन् । अन्वेषक लैनसिंह वाङ्देलको सन् १९८९ मा प्रकाशित स्टोलन इमेजेज अफ नेपाल पुस्तकमा यो शिवलिंग मूर्ति पशुपति पञ्चदेवल बाहिरपट्टि रहेको विवरणमा उल्लेख छ । यो मूर्ति सन् १९८४ जुलाईमा हराएको थियो । मूर्ति संकलनकर्ता मार्लिन ब्रुडर एल्सडर्फको २०१९ अगस्ट १ मा अमेरिकामा मृत्यु भएपछि मात्रै शिवलिंग मूर्ति नेपालको रहेको र यसलाई नेपाल फर्काउनू भनेर लेखिएको इच्छापत्र सार्वजनिक भएको हो । श्रीमान् जेम्स डब्लू एल्सडर्फको सन् १९९० अप्रिल २४ मा ७६ वर्षको उमेरमा निधन भएपछि कला सम्पदाको संकलकका रूपमा मार्लिन अघि सरेकी थिइन् । अर्बपति व्यापारी तथा लगानीकर्ता जेम्स डब्लू एल्सडर्फ स्वयं सन् १९७५ देखि ७८ सम्म आर्ट इन्स्टिच्युट अफ सिकागोको बोर्ड अध्यक्ष थिए । उनले अमेरिकाको सांस्कृतिक मामिला समितिको सूचना एजेन्सीमा पनि तत्कालीन राष्ट्रपति रोनाल्ड रेगन र त्यसपछि जर्ज बुस (सिनियर) बाट नियुक्ति पाएका थिए ।प्रमाणीकरण (कन्ट्री अफ ओरिजिन) जुटेपछि बाध्य भएर सिकागो म्युजियमले नेपाली सम्पदा दूतावासलाई बुझाएको हो । लिच्छविकालीन सभ्यताको उत्कर्षमा छैटौं शताब्दीमा सिर्जना गरिएको चतुर्मुखी शिवलिंग कसरी चोरियो भन्ने विवरण कहींकतै नखुले पनि सन् १९७७ सम्म लन्डनको क्रिस्टिज कलेक्सनमा बिक्रीमा रहेको पाइएको छ । त्यसपछि अमेरिकाका अर्बपति जेम्स डब्लू एल्सडर्फ र मार्लिन ब्रुडर एल्सडर्फको संग्रह (जेम्स डब्लू एन्ड मार्लिन एल्सडर्फ कलेक्सन) ले उक्त मूर्ति सिकागो म्युजियममा पुर्याएको थियो । न्युयोर्कस्थित जोनजे कलेजमा आर्ट क्राइम विषय प्राध्यापन गर्ने एरिन एल थोम्सनले यो चतुर्मुखी शिवलिंग नेपालको सम्पदा रहेको र यसलाई फिर्ता पठाउनुपर्ने भन्दै लबिइङ गर्दै आएकी थिइन् । सिकागो म्युजियमले नेपालबाट चोरिएर ल्याइएको प्राचीन सम्पदाको संकलनकर्ताबारे केही भन्न नचाहनुले उसले यस्ता सम्पदाको चोरीतस्करीको अन्तर्राष्ट्रिय मामलालाई प्रश्रय दिन चाहेको देखिन्छ, प्राध्यापक थोम्सनले भनिन्, जेम्स डब्लू एन्ड मार्लिन एल्सडर्फ कलेक्सनले अरू पनि थुप्रै यस्ता सम्पदाको संग्रह गरेको सूची पनि सार्वजनिक भइसकेको छ । यसरी चोरिएका र खरिदबिक्री भएका ऐतिहासिक महत्त्वका सम्पदा केकसरी संग्रहकर्ता अथवा म्युजियमसम्म आइपुगेका हुन् भन्ने कारण पहिल्याउन पनि म्युजियम पारदर्शी बन्नैपर्ने हुन्छ ।मूर्ति मेरो मृत्युपछि नेपाललाई बुझाउनू भन्ने इच्छापत्र लेखेका जेम्सको मृत्यु भएको ३० वर्षसम्म पनि त्यसबारे केही नबताइएकामा प्राध्यापक थोम्सनले आश्चर्य मानिन् । म्युजियमले जेम्सकी श्रीमती मार्लिनको पनि मृत्यु नभइन्जेल नेपालको सम्पदालाई आफ्नो प्रतिष्ठाको चीज बनाइरहन चाहेको बुझिन्छ, उनले भनिन्, सम्भवतः श्रीमती मार्लिन पनि आफ्ना श्रीमान्ले कतैबाट चोरिएका सम्पदाको संग्रह गरेको इतिहासबारे बोल्न चाहन्थिन् । तर आज यो घटनाको प्रमाण र साक्षीसमेत नरहेको अवस्थामा केही पनि बताउन नचाहने म्युजियमको नियतै शंकास्पद देखिन्छ । संकलनकर्ता जेम्सले आफ्नो संग्रहबाट केही म्युजियमलाई स्वेच्छाले उपहार प्रदान गरेको विषयमा अमेरिकी आर्ट जर्नलमा सूचना आइसकेको छ । प्राध्यापक थोम्सनले सिकागो आर्ट इन्स्टिच्युटमै नेपाललाई कन्ट्री अफ ओरिजन मानिएको आठ हात भएको नृत्यरत गणेशको काठको मूर्ति (सोह्रौं शताब्दी), नागराजा मुचालिन्दबाट घेरिएका बुद्ध (बाह्रौं शताब्दी) र योग स्वरूपमा बसेकी ब्रह्मायनी (बाह्रौं शताब्दी) पनि अझै रहेको जानकारी दिइन् । यी ३ वटै सम्पदा संकलनकर्ता जेम्स डब्लू एल्सडर्फले उपहारस्वरूप सिकागो आर्ट इन्स्टिच्युटलाई दिइएको विवरण इन्स्टिच्युटकै वेबसाइटमा उल्लेख छ । यसैगरी, लिच्छविकालीन (नवौं शताब्दी) को काँसको वज्रपाणी मूिर्त पनि सन् १९८४ अक्टोबरसम्म न्युयोर्कको कपुर ग्यालरीमा रहेको देखिन्छ । त्यसपछि न्युयोर्ककै क्रिस्टिज कलेक्सनमा यो मूर्ति छ । वेबसाइटमा यो सम्पदाको मूल्य न्यूनतम ६० हजार डलर र अधिकतम ८० हजार डलर तोकिएको छ । यो मूर्ति पनि जेम्स डब्लू एल्सडर्फको संकलनबाट लिइएको जनाइएको छ । सम्पदा खरिदबिक्रीको एजेन्सी क्रिस्टिजमा पनि संकलनकर्ता जेम्स डब्लू एल्सडर्फका धेरै संग्रह रहेको र यसमा काठमाडौं उपत्यकाका कतिपय सम्पदासमेत रहेको पाइएको छ । अब यी सम्पदा काठमाडौं उपत्यकाबाट के, कसरी, कहिले सिकागो म्युजियममा आइपुगेका हुन् भनेर म्युजियम स्वयंले नभनेर कसले भन्ने ? प्राध्यापक थोम्सनले भनिन्, चोरी भएर वा खरिदबिक्रीबाट आएका करोडौं मूल्यका यी सम्पदा आज पनि म्युजियमहरूमा विशिष्ट संग्रहको दर्जामा बसिरहेका छन्, यसबेला योभन्दा लाज लाग्ने कुरा के हुन सक्छ ? सम्पदाविद् रवीन्द्र पुरीले पनौतीमा बनाउँदै गरेको म्युजियम अफ स्टोलन आर्ट मा भने चोरिएका सम्पदाको विवरण, इतिहास र चोरिएको अवस्था वा कारणबारे भिज्युअल सामग्रीसमेत राख्ने भएका छन् । हाम्रो सभ्यता र इतिहास झल्काउने सम्पदा केकिन र कसरी चोरिएका वा हराएका हुन् भन्ने विवरण खुलाउन सकिएन भने अबको पुस्ताले न यी सम्पदाको महत्त्व बुझ्न सक्छन्, न आफ्नो सम्पदामा अपनत्व राख्नै सक्छन्, पुरीले भने, वासिङ्टनस्थित नेपाली दूतावासमा गुपचुप बुझाइएको भनिएको चतुर्मुखी शिवलिंगको पनि अवस्थिति र इतिहास खोज्ने काम भइरहेको छ । एक वर्षभित्रमा म्युजियम अफ स्टोलन आर्ट सञ्चालनमा आएपछि सम्पदा चोरीका धेरै रहस्यमयी इतिहास खुल्दै जाने आशा गरेको छु ।"
सीमामा नियन्त्रण अपरिहार्य,"कोभिड१९ का कारण भारतले पछिल्लो समय जुन रूपमा स्वास्थ्य संकट झेलिरहेको छ, नेपाललाई पनि त्यही स्थितिमा पुग्न नदिन सरकारले देशभित्र फैलिरहेको संक्रमणविरुद्ध उचित प्रतिकार्य गर्न त जरुरी छँदै छ, भारतसितको सीमालाई पनि व्यवस्थित ढंगले नियन्त्रण गर्न अपरिहार्य भैसकेको छ । सरकार अहिलेकै शैलीमा मात्रै अघि बढिरहे भारतबाट नेपाल प्रवेश गरेका संक्रमितमार्फत नै यहाँको अवस्था भयावह बन्ने खतरा उच्च छ । तसर्थ, सरकारले मुलुकलाई जानीजानी जोखिमको बाटो हिँडाउनु हुन्न । नाका कसीकसाउमा चुकेर मुलुकभित्र संक्रमणको पारो अझ अकासिन दिनु हुन्न । यसको मतलब, घर फर्कन चाहने नेपाली नागरिकका लागि ढोका थुन्नुपर्छ भन्ने होइन, त्यसो गरिनु पनि हुन्न । तर अहिलेको जस्तो निर्बाध आवागमनचाहिँ रोक्नैपर्छ । घर फर्किने नेपालीका हकमा स्वास्थ्य सतर्कताका सम्पूर्ण मापदण्डको पूर्ण पालनामा तीनै तहका सरकारहरू सक्रिय हुनुपर्छ । र, दैनिक रूपमा हुने स्थानीय किनमेललगायत अन्य किसिमका आवतजावत भने ठप्पै पारिनुपर्छ । पछिल्लो समय भारतमा संक्रमितको संख्या दैनिक ३ लाख नाघिरहेको छ । बिहीबार एकै दिन ३ लाख १४ हजार संक्रमित भए, जुन त्यतिन्जेलको विश्व रेकर्ड थियो । त्यसयता यो रेकर्ड दिनहुँ तोडिँदै छ । शुक्रबार यो संख्या ३ लाख ३२ हजार नाघ्यो भने शनिबार त करिब साढे ३ लाख नै पुगेको छ । सिकिस्त भएर अस्पताल जानेहरू पनि बढिरहेका छन् । जताततै शय्या अभाव भइरहेको देखिन्छ । दिल्ली, मुम्बईजस्ता महानगरमै अक्सिजनको हाहाकार छ । बाँच्न सक्ने बिरामीले पनि अक्सिजन अभावमै ज्यान गुमाउनुपरेको दृश्य दर्दनाक छ । शनिबार मात्रै त्यहाँ २ हजार ६ सयभन्दा बढीले ज्यान गुमाएका छन् । स्वास्थ्य प्रणाली नै एक किसिमले तहसनहस भएको छ । मृत्यु हुनेहरू बढेपछि घाटहरूमा समेत स्थान अभाव भइरहेको देखिन्छ । खासमा, यति बेला सम्पूर्ण भारत रोइरहेको प्रतीत हुन्छ । यसको प्रत्यक्ष असर १ हजार ८ सय किलोमिटरभन्दा बढी खुला सीमा भएको नेपालमा नपर्ने कुरै छैन, जसको प्रारम्भिक संकेत देखा पर्न थालिसकेको छ । तसर्थ, थप ढिलो हुन नपाउँदै नेपालमा संक्रमण रोकथामका खातिर उपयुक्त निर्णय र व्यवस्था गरिहाल्नुपर्छ । अहिले पश्चिम नेपालका सीमावर्ती सहरहरूमा देखिएको स्वास्थ्य संकटले यो अवस्था अन्यत्र पनि फैलन सक्ने खतराको संकेत दिइसकेको छ । नेपालगन्जका अस्पतालहरू भरिभराउ भइसकेका छन् । शय्या अभावमा संक्रमितहरूलाई फर्काउन थालिएको छ । संक्रमित स्वास्थ्यकर्मीले नै भर्ना पाएका छैनन् । अर्कातिर, कुरुवा पनि संक्रमितसँगै सुत्न बाध्य छन् । आफन्तको स्वास्थ्यको चिन्ता मात्रै होइन, आफैं संक्रमित हुने भय पनि छ उनीहरूमा । बिरामीलाई स्वास्थ्यकर्मीले उचित ध्यान नदिएकाले पानी खुवाउन पनि आफूहरू बस्नुपरेको कुरुवाको गुनासो छ । जनशक्तिको र पूर्वाधारको चरम अभाव भएको अस्पतालको आफ्नै दुखेसो छ । जस्तो, ६ जना बिरामीलाई मात्र अक्सिजन दिन सक्ने क्षमता भएको भेरी अस्पतालमा सयभन्दा बढी बिरामी भेन्टिलेटरमा राख्नुपर्ने अवस्थाका छन् । अस्पताल व्यवस्थापनका अनुसार एकै नर्सले ६० भन्दा बढी बिरामी हेर्नुपर्ने बाध्यता छ । यस्तै, ४२ संक्रमितको उपचार गरिरहेको दाङको बेलझुन्डीस्थित ३५ शय्याको कोरोना विशेष अस्पतालले छिट्टै शय्या नबढाइए र आवश्यक सामान नकिनिए अवस्था भयावह हुन सक्ने चेतावनी दिइसकेको छ । बेलझुन्डीलाई प्रदेशस्तरको अस्पताल मानेर वरपरका जिल्लाका बिरामी राख्ने योजना बनाइएको भए पनि अहिले दाङकै बिरामी अटाउन सकेका छैनन् । अरू सीमावर्ती सहरका अस्पतालको पनि अवस्था यस्तै छ । त्यसैले, अहिले देखिएको खतराको घण्टीबाट निर्णयकर्ताहरू नब्युँझिएको खण्डमा मुलुकले चुकाउनुपर्ने मूल्य महँगो पर्न सक्ने निश्चित छ । पछिल्लो साता औपचारिक नाकाबाट मात्रै दैनिक औसत १० हजार नेपाली देशभित्र आइरहेका छन् । तीमध्ये परीक्षण भएका कतिमा संक्रमण पाइएको छ । तर सबैको परीक्षण हुने गरेको छैन । गत वर्षजस्तो यसपालि संस्थागत क्वारेन्टिन हरू पनि बनाइएका छैनन् । उनीहरू नाकाबाट घरसम्म कसरी पुग्छन् र त्यहाँ पुगेर निश्चित अवधिसम्म अलग्गै बस्छन् कि बस्दैनन् भन्ने पनि निगरानी भएको पाइँदैन । तसर्थ, तीनै तहका सरकारहरूले यी पक्षमा उचित ध्यान दिनैपर्छ । सर्वप्रथम त, अनौपचारिक सीमानाकाहरू सम्पूर्ण रूपमा बन्दै गरिनुपर्छ । औपचारिक नाकामा पनि पर्याप्त जनशक्ति परिचालन गरेर बिनाभीडभाड स्वास्थ्य मापदण्ड पालना गरेर मात्रै नेपालीलाई मुलुक प्रवेश गर्न दिइनुपर्छ । हरेक नाकाबाट प्रवेश गर्नेका लागि होल्डिङ सेन्टर तथा क्वारेन्टिन हरू तत्काल बनाइनुपर्छ । नजिकै घर भएका तथा स्वास्थ्य मापदण्डका दृष्टिले सुरक्षित तवरमा गन्तव्यसम्म पुग्न सक्नेहरूलाई मात्रै होमक्वारेन्टिन मा बस्ने सर्तमा जान दिइनुपर्छ । हरेकको अभिलेख अनिवार्य रूपमा राख्नुपर्छ र सम्बन्धित पालिका तथा वडाहरूले उनीहरूले नियम पालना गरेनगरेको निगरानी गर्नुपर्छ । बाँकीलाई भने निश्चित अवधिसम्म वा स्वास्थ्य परीक्षणबाट संक्रमित भएको पुष्टि नभएसम्म संस्थागत क्वारेन्टिनमै राख्ने व्यवस्था मिलाइनुपर्छ । त्यसपछि पनि उनीहरूलाई सुरक्षित तवरमा घर पुग्ने प्रबन्ध मिलाइनुपर्छ । व्यवस्थित कार्ययोजना बनाएर नाकास्थित सरकारी संयन्त्र, पालिकालगायत संघ र प्रदेश सरकारबीच उचित समन्वय हुन सकेमा संक्रमण उल्लेख्य काम हुन सक्छ । मुलुक फर्कनेबाट समुदायमा संक्रमण नसरोस् भनेर उल्लिखित व्यवस्थाहरू गर्नुको विकल्प छैन । यस्तै कडाइ हवाई मार्ग भएर भारतबाट आउनेका हकमा पनि हुनुपर्छ । यदि हामीले मुलुकभित्र देखिएको संक्रमण रोक्न उचित पहल गर्यौं र खुला सिमाना रहेको भारतबाट आएका संक्रमितमार्फत अरूलाई सर्नबाट रोक्न सक्यौं भने मात्रै नेपाल सम्भावित विकराल अवस्थाबाट जोगिन सक्छ । त्यसैले सीमानाकालाई कडाइ गर्ने विषयमा अविलम्ब निर्णय लिन अन्य कुनै पनि कारणबाट सरकार चुक्नु वा हच्किनु हुन्न । सीमा नियन्त्रणका अतिरिक्त, मुलुक प्रवेश गर्ने नेपालीका लागि स्वास्थ्य मापदण्ड पालनासम्बन्धी व्यवस्थापनका निम्ति पूर्वाधार, प्रक्रिया र जनशक्तिका पक्षमा पनि त्यत्तिकै ध्यान दिइनुपर्छ । यो विषयमा अब पनि ढिलाइ गर्यौं भने, पछि ठूलै समस्या भोग्नुपर्ने निश्चित छ, त्यसैले यसबारे सरकार बेलैमा संवेदनशील बन्न जरुरी छ ।"
मौलाउन नसकेको लोकतन्त्र,"सामान्यतः १५ वर्षमा कुनै पनि बिरुवाले ठूलो वृक्षको आकार ग्रहण गरिसकेको हुन्छ, फल पनि दिन थालिसकेको हुन्छ । तर, नेपालमा पन्ध्र वर्षअगाडि रोपिएको लोकतन्त्रको बिरुवाले अहिलेसम्म दुई पात पनि हाल्न सकेको छैन । तत्कालीन सात दल मिलेर रोपेको यो बिरुवालाई रोपिएदेखि नै पटकपटक निमोठ्ने काम भइरहेको छ । त्यसैले यसले पात हाल्न सकेको छैन । विशेषतः २०६२०६३ मा उदाएका सात राजनीतिक दलमा जागृत भएको स्वार्थ, सत्तालिप्सा र अहंकार निहित राजनीतिको पलायन हुन नसकेरै लोकतन्त्रले वास्तविक आकार ग्रहण गर्न नसकेको हो । देशमा लोकतन्त्र आउनुमा तत्कालीन माओवादीको मुख्य भूमिका भए पनि पछि उसैले त्यसलाई हुर्काइबढाइ गर्न त्यति चासो देखाएन वा चाहँदाचाहँदै पनि गर्न सकेन । मुख्यतः सात दलको साझेदारीमा रोपिएको बिरुवा भएकाले एकले अर्कालाई देखाएर सबै पन्छिएको जस्तो गरिरहेका छन् । राजसंस्थाको अन्त्य गर्नुपर्ने माग माओवादीको भए पनि अन्ततः परिस्थितिले त्यसमा सहमत जनाउन अन्य दललाई बाध्य पारेको थियो । लोकतन्त्रले जन्माएको मुख्य सन्तान संविधान र संघीयता हो । मुलुक संघीयतामा त गयो तर त्यसले आफूखुसी कार्यसम्पादन गर्नै सकेन वा भनौं त्यसलाई संविधानले दिएको कार्यमा पनि रोक लगाइयो । संघीयतामा प्रवेश गरेपछिको पहिलो शासक नै लोकतन्त्र र संघीयताविरोधी हुन पुगेकाले लोकतन्त्र जसरी संस्थागत हुनुपर्ने थियो, त्यसरी हुन सकिरहेको छैन । त्यसो त, त्यसभन्दा पहिलेका शासकहरूले पनि लोकतन्त्रलाई त्यति फलदायी बनाउन सकेका होइनन् । खासगरी २०६२०६३ पछि परिवर्तित अवस्था भए पनि व्यवस्थामा खासै परिवर्तन हुन सकेन । सत्ता बनाउने र लडाउने खेल मात्रै मौलाइरह्यो । यसैबाट आजित भएका आमजनताले संविधान निर्माणमा सरकारबाट धेरै अपेक्षा गरेका थिए तर अपेक्षकृत नतिजा हासिल हुन सकेन । वार्षिक अर्धवार्षिक सरकारले हत्तु भएका नेपाली जनतालाई ओली सरकार भएपछि धेरै आशा थियो तर यो त झन् पहिलेको भन्दा पनि अस्थिर भयो । सरकारबाटै संविधानमाथि पटकपटक प्रहार भइरह्यो । पाँचवर्षे कार्यकालको सरकार आधा कार्यकाल नपुग्दै लथालिङ्ग भयो । सरकारबाट लोकतन्त्र र संघीयतामाथि प्रहार हुने सम्भावना कायममै छ । डेढ दशक पार गरिसक्दा पनि दुई पात हाल्न नसकेको लोकतन्त्र यत्तिकै सुक्ने हो कि भन्ने शंका लाग्न थालेको छ । सुजन देवकोटा, पालुङ्टार४, गोरखा"
कांग्रेससामु सुवर्ण अवसर,"एउटा कथन छ, बाघको मुख खाए पनि रातै नखाए पनि रातै । ठीक त्यस्तै परिस्थिति अहिले नेपाली कांग्रेसमा आएको छ । कांग्रेस यसै पनि मुख्य प्रतिपक्षमा छ र अविश्वास प्रस्ताव फेल भए पनि उही प्रतिपक्षको बेन्चमै बस्ने हो । त्योभन्दा तल जाने होइन । जब त्योभन्दा तल जाने बाटो नै छैन भने किन कांग्रेसले माओवादी केन्द्रसँग मिलेर ओली सरकारविरुद्ध अविश्वास प्रस्ताव दर्ता गरिरहेको छैन ? बुझ्न नसकिरहेको कुरा यही हो । कांग्रेस र देउवालाई के कुराले डर लागिरहेको छ ? होइन भने यतिका दिन बित्दासमेत किन अविश्वास प्रस्ताव पेस नभएको ? अन्य युद्धमा जिते हस्तिनापुरको राज र हारे चपरीमुनिको बास हुन्छ । तर, अहिलेको अविश्वास प्रस्तावमा जिते सरकारको नेतृत्व र हारे उही मुख्य प्रतिपक्षमै विराजमान हुने न हो । क्षति हुने त केही पनि छैन । यस्तो जान्दाजान्दै पनि कांग्रेसले अविश्वास प्रस्ताव नल्याउनु ठूलो रहस्य बनेको छ । माओवादीले हाकाहाकी र माधव नेपाल समूहले भित्रभित्रै फ्लोर क्रसबाट सरकार बनाउन साथ दिन्छौं भन्दा पनि कांग्रेस र शेरबहादुर देउवा अघि नबढ्नु आठौं आश्चर्यको हो । अविश्वास प्रस्ताव दर्ता गर्न संसद्को एकचौथाइ सभासदको हस्ताक्षर चाहिन्छ । माओवादीको साथले त्यो संख्या सहजै पुग्छ । जब प्रस्ताव निणयार्थ अवस्थामा पुग्छ त्यो बेला जसपाले साथ नदिए पनि नेपाल समूहले फ्लोर क्रस गरे ओली सरकार सोही दिन ढल्छ । यस्तो सुवर्ण अवसर आउँदा पनि कांग्रेस अकर्मण्य बन्नु प्रतिपक्षको धर्म निर्वाह नगर्नु हो । कांग्रेसले अविश्वास प्रस्ताव दर्ता नगरी ओलीको प्रतिगामी सरकारलाई साथ दिइरहेको छ । किन ? जनतालाई कांग्रेसले प्रस्ट पारोस् । गोपाल देवकोटा, जोरपाटी, काठमाडौं"
मौलाउन नसकेको लोकतन्त्र,"सामान्यतः १५ वर्षमा कुनै पनि बिरुवाले ठूलो वृक्षको आकार ग्रहण गरिसकेको हुन्छ, फल पनि दिन थालिसकेको हुन्छ । तर, नेपालमा पन्ध्र वर्षअगाडि रोपिएको लोकतन्त्रको बिरुवाले अहिलेसम्म दुई पात पनि हाल्न सकेको छैन । तत्कालीन सात दल मिलेर रोपेको यो बिरुवालाई रोपिएदेखि नै पटकपटक निमोठ्ने काम भइरहेको छ । त्यसैले यसले पात हाल्न सकेको छैन । विशेषतः २०६२०६३ मा उदाएका सात राजनीतिक दलमा जागृत भएको स्वार्थ, सत्तालिप्सा र अहंकार निहित राजनीतिको पलायन हुन नसकेरै लोकतन्त्रले वास्तविक आकार ग्रहण गर्न नसकेको हो । देशमा लोकतन्त्र आउनुमा तत्कालीन माओवादीको मुख्य भूमिका भए पनि पछि उसैले त्यसलाई हुर्काइबढाइ गर्न त्यति चासो देखाएन वा चाहँदाचाहँदै पनि गर्न सकेन । मुख्यतः सात दलको साझेदारीमा रोपिएको बिरुवा भएकाले एकले अर्कालाई देखाएर सबै पन्छिएको जस्तो गरिरहेका छन् । राजसंस्थाको अन्त्य गर्नुपर्ने माग माओवादीको भए पनि अन्ततः परिस्थितिले त्यसमा सहमत जनाउन अन्य दललाई बाध्य पारेको थियो । लोकतन्त्रले जन्माएको मुख्य सन्तान संविधान र संघीयता हो । मुलुक संघीयतामा त गयो तर त्यसले आफूखुसी कार्यसम्पादन गर्नै सकेन वा भनौं त्यसलाई संविधानले दिएको कार्यमा पनि रोक लगाइयो । संघीयतामा प्रवेश गरेपछिको पहिलो शासक नै लोकतन्त्र र संघीयताविरोधी हुन पुगेकाले लोकतन्त्र जसरी संस्थागत हुनुपर्ने थियो, त्यसरी हुन सकिरहेको छैन । त्यसो त, त्यसभन्दा पहिलेका शासकहरूले पनि लोकतन्त्रलाई त्यति फलदायी बनाउन सकेका होइनन् । खासगरी २०६२०६३ पछि परिवर्तित अवस्था भए पनि व्यवस्थामा खासै परिवर्तन हुन सकेन । सत्ता बनाउने र लडाउने खेल मात्रै मौलाइरह्यो । यसैबाट आजित भएका आमजनताले संविधान निर्माणमा सरकारबाट धेरै अपेक्षा गरेका थिए तर अपेक्षकृत नतिजा हासिल हुन सकेन । वार्षिक अर्धवार्षिक सरकारले हत्तु भएका नेपाली जनतालाई ओली सरकार भएपछि धेरै आशा थियो तर यो त झन् पहिलेको भन्दा पनि अस्थिर भयो । सरकारबाटै संविधानमाथि पटकपटक प्रहार भइरह्यो । पाँचवर्षे कार्यकालको सरकार आधा कार्यकाल नपुग्दै लथालिङ्ग भयो । सरकारबाट लोकतन्त्र र संघीयतामाथि प्रहार हुने सम्भावना कायममै छ । डेढ दशक पार गरिसक्दा पनि दुई पात हाल्न नसकेको लोकतन्त्र यत्तिकै सुक्ने हो कि भन्ने शंका लाग्न थालेको छ । सुजन देवकोटा, पालुङ्टार४, गोरखा"
तीव्र संक्रमण र हाम्रो तयारी,"नेपालमा कोभिड खोप लगाउन सुरु गरेको बेला घट्दो अवस्थामा रहेको कोभिड संक्रमण दर, हाल दिन प्रतिदिन बढ्दो क्रममा छ । कोभिड विषाणुको फेरिएको रूप अति डरलाग्दो छ, यसको संक्रमण दर सात गुणा बढी भएकाले देशको अगाडि सामना गर्न चुनौतीको विशाल पहाड छ । छिमेकी मुलुक भारतमा दिनहुँ तीन लाखका दरले संक्रमित हुन थालेका छन् । हाम्रो भारततर्फको सीमानाकामा आवतजावत निर्बाध चलेकै छ । रोजगारीका लागि गएका हाम्रा दाजुभाइ अत्तालिँदै स्वदेश फर्किने क्रममा पनि दिन प्रतिदिन बढोत्तरी हुँदै छ । विगतमा भन्दा अहिलेको संक्रमणको गति तीव्र भएकाले हाम्रा प्रादेशिक अस्पतालहरूसमेत भरिभराउ भएका छन् । विज्ञहरू भन्छन्, संक्रमितमध्ये ९० प्रतिशतलाई भर्ना अवस्थामै अक्सिजन चाहिने स्थिति छ, जबकि गत वर्ष ६० प्रतिशतमा यस्तो अवस्था देखिन्थ्यो । साधनस्रोत सम्पन्न भारतमा अक्सिजन नपाएर मृत्यु हुनेको संख्या बढ्दै छ, कोरोना उपचारमा अत्यावश्यक रेम्डेसिभर औषधिको अभाव भएको छ, बेड नपाएर संक्रमित र बिमारीहरू छट्पटिएका छन्, त्यहाँको स्वास्थ्य सेवा फेल प्रायः अवस्थामा पुगेको छ । यस्तो बेला नेपाल सरकारले आफ्नो संयन्त्रलाई अझै चुस्तदुरुस्त बनाउन, साधन जोहो गर्न जरुरी छ । हामी नागरिकले महामारी संकटकालबाट जोगिन पूर्ण सुरक्षाका उपायहरू अपनाउने र राष्ट्रलाई आवश्यक सहयोगका लागि सेवा गर्न तम्तयार रहनु पनि त्यत्तिकै जरुरी रहेको छ । पहिले भारतबाट फर्केकाहरूलाई कमसेकम जरो नापिन्थ्यो, क्वारेन्टिनमा राखिन्थ्यो । अहिले हामीले यो सबै उपायलाई महत्त्व दिइरहेका छैनौं । सीमानाकाहरूबाट सीधै गाउँ प्रवेश गरिरहेका छन्, उनीहरू । यसले समुदायस्तरमा झनै संक्रमण फौलाइरहेको छ । संक्रमण रोक्नका लागि सरकारले सामान्य पूर्वतयारी समयमै गरे, धेरै नागरिकको ज्यान जोगिन्थ्यो । महेन्द्रसिंह बम, टीकापुर१, कैलाली"
"आक्रामक क्वाड, सशंकित चीन","कमजोर गठबन्धनको उपमा पाएको अमेरिका, जापान, भारत र अस्ट्रेलिया सम्मिलित क्वाड्रिल्याटरल सेक्युरिटी डायलग (क्वाड) ले जो बाइडेन प्रशासनको गम्भीरतासँगै सक्रियता बढाउन थालेको छ । सन् २००७ मा अस्तित्वमा आएको यस गठबन्धनलाई चिनियाँ विज्ञहरू चीनविरुद्ध लक्षित एसियन नेटो भन्ने गर्छन् । चिनियाँ चुनौतीलाई सम्बोधन गर्न भन्दै अमेरिकी प्रशासनले अगाडि सार्न लागेका विभिन्न संयन्त्रमध्ये क्वाडको उपयोगितालाई अमेरिकी प्रशासनले उच्च महत्त्व दिएको छ । तर क्वाडको सक्रियतासँगै यसले क्षेत्रीय शान्ति र स्थिरतामा पुर्याउन सक्ने असर र शक्तिराष्ट्रहरूबीच उत्पन्न हुन सक्ने अविश्वास, बेमेल र तनावलाई चाहिँ क्वाडमा संलग्न मुलुकहरूले नजरअन्दाज गरेको स्पष्ट देख्न सकिन्छ । गत मार्च १२ मा सम्पन्न क्वाड सम्मेलनमा सहभागी नेताहरूले विश्वका नवीनतम् चुनौतीहरूसँग जुध्न साझा संकल्प गरेका छन् । क्वाड सम्मेलनबाट बढी उत्साहित भारतीय प्रधानमन्त्री नरेन्द्र मोदी देखिन्थे, जबकि लामो समयसम्म भारत क्वाडलाई नयाँ ऊर्जा दिने सन्दर्भमा अनिर्णीत देखिएको थियो । नयाँ युगमा क्वाड प्रवेश गरेको छ, मोदीले भने । सम्मेलनमा भएका छलफलहरू, घोषणापत्र एवं नेताहरूको आत्मविश्वास हेर्दा क्वाड अबउप्रान्त कमजोर गठबन्धन रहनेछैन भन्ने सन्देश प्रवाह गर्न खोजेको बुझ्न सकिन्थ्यो । अमेरिकी मिडियाहरूले क्वाड सम्मेलनलाई उच्च महत्त्व दिएका थिए । शान्ति र स्थिरताका लागि सामूहिक योगदान दिन सक्ने उदार मुलुकहरूको समूह क्वाड भएको अमेरिकी मिडियाहरूको निष्कर्ष थियो । क्वाड घोषणापत्रले इन्डोप्यासिफिक र बाँकी विश्वमै खुला र उदार व्यवस्थाको प्रवर्द्धन, विधिको शासन, विवादको शान्तिपूर्ण समाधान, सामुद्रिक सुरक्षा र हित, लोकतन्त्रको प्रवर्द्धन लगायतका महत्त्वपूर्ण प्रतिबद्धताहरू गरेको छ । क्वाड नेताहरूले चिनियाँ चुनौती भनेर सीधै उल्लेख नगरे पनि छलफलका विषयहरूको उठान र गहिराइ हेर्दा चीनप्रति नै लक्षित रहेकामा दुईमत छैन । चीनसँगको सम्बन्धमा बाइडेन नरम हुन नसक्ने लगभग देखिइसकेको छ । गत महिनाको अलास्का बैठकमा दुवै मुलुकका प्रतिनिधिहरूबीचको खुला वादविवादले पनि अमेरिका र चीन ओल्ड नर्मल मा फर्किने अवस्था देखिँदैन । चीनको बढ्दो आर्थिक एवं सामरिक तागतलाई अमेरिकी प्रशासनले ठूलो चुनौतीका रूपमा स्वीकार गरेको स्थिति छ । यसबाट पनि अमेरिका चीनलाई कसरी घेराबन्दी गर्न, एक्ल्याउन र कमजोर तुल्याउन सकिन्छ, त्यस किसिमका संयन्त्रहरूको खोजीमा तल्लीन देखिन्छ । गत मार्चमा बाइडेन प्रशासनले अन्तरिम राष्ट्रिय सुरक्षा नीति सार्वजनिक गर्दै राष्ट्रिय स्वार्थ अनि उत्पन्न भएका र हुन सक्ने चुनौतीहरूबारे धारणा सार्वजनिक गरेको छ । यस्तैगरी, अमेरिकाको गत साता सार्वजनिक वार्षिक इन्टेलिजेन्स रिपोर्टले चीनको विश्वशक्ति बन्ने महत्त्वाकांक्षा सबैभन्दा कडा चुनौती भएको उल्लेख गरेको छ । चीन आर्थिक, सैन्य र प्रविधिका क्षेत्रमा अमेरिकाको सबैभन्दा नजिकको प्रतिस्पर्धी रहेको उक्त रिपोर्टमा उल्लेख छ । यतिखेर क्वाडका सबै सदस्यसँग चीनको द्विपक्षीय सम्बन्ध थप खराब भएको छ । चीन र भारतबीचको तनाव गत वर्षयता अझै शान्त हुन सकेको छैन । चीनअस्ट्रेलिया, चीनजापान होस् वा चीनअमेरिका सम्बन्ध कोभिड१९ महामारीबीच पनि सामान्य हुन सकेन । ती दुवै अवसर पाएसम्म एकअर्कालाई पाठ सिकाउने गरी प्रस्तुत भए । चिनियाँ मिडियाहरूले क्वाडलाई चीनविरुद्ध लक्षित गठबन्धनका रूपमा चित्रण गर्दै आएका छन् । चीनले बीआरआईमार्फत अन्तर्राष्ट्रिय साझेदारीलाई बढाएपछि अमेरिकी प्रशासन चीनविरुद्ध योजनाबद्ध रूपमा अगाडि बढेको छ । चीनसँगको गत सालको सीमा तनाव र मानवीय क्षतिपश्चात् भारतले चीनविरुद्ध कडा कदम चालिरहेको छ । क्वाडमा भारतको सक्रिय भूमिकालाई चिनियाँ विज्ञहरू भारतले लामो समयदेखिको रणनीतिक स्वायत्तताको नीतिलाई परित्याग गरेर चीन र रुसलाई चिढ्याउने काम गरेको टिप्पणी गरेका छन् । भारतले रणनीतिक स्वायत्तताको धारमा आधारित रहेर अमेरिका, जापान लगायतसँग नजिक रहँदै पनि सांघाई कोअपरेसन अर्गनाइजेसन, ब्रिक्स, एसियन इन्फ्रास्ट्रक्चर इन्भेस्टमेन्ट बैंक, न्यु डेभलेपमेन्ट बैंक लगायतका संगठन एवं संरचनाहरूमा सक्रिय सहभागिता एवं साझेदारी बढाएको थियो । यसले रुस, चीन र भारतबीचको सहकार्यलाई गहन बनाउँदै लगेको देखिन्थ्यो । तर क्वाडमा भारत खुलेर देखिने अवस्था र इन्डोप्यासिफिकमा अमेरिकी सुरक्षा साझेदारका रूपमा देखिएपछि पुरानो साझेदार रुसलाई समेत चिढ्याउने काम गरेको छ । अमेरिकी रणनीति चीनलाई एक्ल्याई कमजोर पार्ने मात्र नभई रुसचीन साझेदारी तोड्ने र रुसलाई थप कमजोर पार्ने रहेको छ । भारतीय नेतृत्व यसबारे जानकार पक्कै छ, तर पनि कूटनीतिक धारलाई समयानुकूल बनाउने नाममा क्षेत्रीय तनाव बढाउने खालका गतिविधिमा संलग्न हुने स्थितिले भारतका पुराना मित्रराष्ट्रहरूलाई आश्चर्यमा पारेको छ । चार दशकयताको सुधार तथा खुलापनको नीतिले चीनलाई हाल दोस्रो अथर्तन्त्रमा पुर्याएको छ भने चाँडै पहिलो अर्थतन्त्र बन्दै छ । यसबीच चीनले निरपेक्ष गरिबीको समूल अन्त्य गरेको छ । चीनले अर्थतन्त्रको ढाँचालाई आन्तरिक खपत बढाई आर्थिक वृद्धिलाई टेवा पुर्याउने गरी पुनर्निर्माण गरेको छ । आन्तरिक लगानी बढाउने पनि यसै रणनीतिभित्र उल्लेख छ, जसलाई न्यु डेभलेपमेन्ट प्याटर्न एन्ड डुअल सर्कुलेसन रणनीति नामकरण गरिएको छ । कतिपय पश्चिमा विज्ञहरूले डुअल सर्कुलेसन रणनीतिमार्फत चीन बीआरआईबाट पछि हट्न लागेको भनी टिप्पणी गरे पनि चिनियाँ विज्ञहरूचाहिँ चीन आन्तरिक र बाह्य दुवै धारमा विकास सहकार्यलाई अगाडि बढाउन लागिपर्ने स्पष्ट पारेका छन् । हाल चीन १०० भन्दा बढी मुलुकहरूको प्रमुख व्यापारिक साझेदार हो । अमेरिकाचाहिँ करिब ५५ मुलुकसँग प्रमुख साझेदार छ । अमेरिकाले अन्तर्राष्ट्रिय सहयोग र साझेदारी घटाउँदै लगेको छ भने चीनले बीआरआईमार्फत साझेदारी थप बढाउँदै लगेको छ । चिनियाँ कम्युनिस्ट पार्टी (सीपीसी) का नेता चाङ तोङतोङ चीनले दक्षिणपूर्वी एसियाली मुलुकहरूसँगको साझेदारी थप बढाएर र एसियाली आर्थिक सहकार्यलाई थप गति दिएर क्वाडलाई निस्तेज पार्नुपर्ने बताउँछन् । क्वाडको खास उद्देश्य नै चीनलाई प्रहार गर्नु रहेको उनको कथन छ । तर पनि स्थापनादेखि कमजोर धरातलमा उभिएको क्वाडबारे चिनियाँ अधिकारी होऊन् वा रुसीहरू, पर्ख र हेरकै अवस्थामा रहेको बुझ्न सकिन्छ । क्वाडको पछिल्लो सक्रियतालाई लिएर कसरी प्रस्तुत हुने भन्नेमा चिनियाँहरूको खास कुरा अझै आइसकेको छैन । अलास्का बैठकमा चिनियाँ वार्ताकारहरूले प्रस्टसँग अमेरिकी हैसियत बताइदिएका थिए, सार्वजनिक रूपमै ।शक्तिराष्ट्रहरूबीच तनाव बढिरहँदा विश्वका साझा चुनौतीहरूलाई सम्बोधन गर्न थप कठिनाइ भइरहेको छ । फरेन अफेयर म्यागजिनमा प्रकाशित लेखमा दुई अमेरिकी यथार्थवादी प्राध्यापकहरू एवं पूर्वकूटनीतिज्ञहरू रिचार्ड एन ह्यास र चार्ल्स ए कुपचनले सबै धारका शक्तिराष्ट्रहरू अटाउने ग्लोबल कन्सर्टको प्रस्ताव गरेका छन् । अठारौं शताब्दीको कन्सर्ट अफ युरोप जस्तै नयाँ ग्लोबल कन्सर्टले सबै शक्तिलाई एकै टेबलमा ल्याउने र साझा चुनौतीहरू सम्बोधन गर्न सहयोग पुर्याउनुका साथै तनाव कम गरी शान्ति र सहकार्यमा योगदान दिने उनीहरूको दाबी छ । तर पूर्वअमेरिकी रक्षामन्त्री जेम्स मटिस लगायतका हार्डलाइनरहरूचाहिँ क्वाडलाई थप बलियो बनाउँदै र अन्य इच्छुक मुलुकहरूलाई समेत समेट्दै अगाडि बढ्नुपर्ने बताउँछन् । क्वाड सुरक्षा क्षेत्रमा मात्र केन्द्रित नभई सप्लाई चेन, प्रविधि सहकार्य र लोकतन्त्र संवर्द्धनमा सक्रियतापूर्वक लाग्नुपर्ने उनीहरूको सुझाव छ । क्वाड प्लसको अवधारणालाई तत्काल अगाडि बढाउन अमेरिकी हार्डलाइनर यथार्थवादी विज्ञहरूले सुझाव दिएका छन् । अमेरिकी प्रशासनले स्पष्ट बुझेको कुरा के हो भने अहिले चीन र रुस पुनः बलियो अवस्थामा आइपुगेका छन् । नयाँ शीत युद्ध को अवस्था भनेर अमेरिकीहरूले स्थितिलाई असहज बनाउन कोसिस गरे पनि चीन र रुस दुवैले अमेरिकी चालबाजीको प्रतिकार गर्दै आएका छन् । रुसी राष्ट्रपति भ्लादिमिर पुटिनसगँको बाइडेनको फोनवार्ताले पनि दुवै मुलुक आफ्ना राष्ट्रिय स्वार्थमा कत्ति पनि असर पर्न नदिन कति सजग छन् भन्ने स्पष्ट देखायो । अमेरिकी व्यवहारले रुसलाई आक्रामक बन्नुपर्ने अवस्थामा पुर्याएको रुस समर्थक लेखकहरूले उल्लेख गरेका छन् । गत हप्ताको वार्षिक सम्बोधनमा पुटिनले पश्चिमाहरूको रुसविरुद्धको अमैत्री कदमहरूको कडा प्रतिकार गर्ने बताएका छन् । रुसविरुद्ध गतिविधि गर्नु पश्चिमाहरूको एक प्रकारको नयाँ खेल जस्तो भएको भन्दै पुटिनले व्यंग्य गरेका छन् । विभिन्न चुनौतीका बाबजुद समय र परिस्थिति चीनको अनुकूल रहेको आफ्ना कमरेडहरूसँगको कुराकानीमा चिनियाँ राष्ट्रपति सी चिनफिङले बताएका छन् । तर नयाँ सन्दर्भमा नयाँ चुनौतीहरू देखापर्ने हुँदा आत्मविश्वास र प्रतिबद्धताका साथ अगाडि बढ्न उनले निर्देशन दिएका छन् । कोभिड१९ को असरका कारण अधिकांश मुलुकमा एक किसिमको अन्योल देखिए पनि चीनभित्र चाहिँ आमजनतामा आत्मविश्वास उच्च देखिएको छ । यसको मूल कारण सरकारले सम्बोधनका लागि देखाएको सक्षमता र सामान्य बनेको सामाजिक परिवेश नै हो । चीनविरुद्ध पश्चिमाहरूको घेराबन्दी बढेपछि चीनभित्र पनि चीन कमजोर छैन, कडा रूपमा प्रस्तुत हुन सक्नुपर्छ भन्ने आमधारणा पाइएको छ । मुख्यगरी हङकङ, ताइवान, सिनजियाङ, तिब्बत, दक्षिणी चीन सागर लगायतका मुद्दाहरूको उठान गर्दै चीनविरुद्ध प्रस्तुत हुँदै आएका छन् पश्चिमाहरू । चीनले चाहिँ आफ्नो आन्तरिक मामिलामा हस्तक्षेप सह्य नहुने बताउँदै आएको छ । डोनाल्ड ट्र्रम्प प्रशासनले डिक्लासिफाइड गरेका डकुमेन्टहरूमा इन्डोप्यासिफिक लगायतका क्षेत्रमा अमेरिकी रणनीतिक आधिपत्य कायम गर्न चालिने कदमहरूबारे उल्लेख छ, जसमा भारतको भूमिकालाई उच्च महत्त्व दिइएको छ भने चीनको प्रभावलाई हरतरहले रोकिने उल्लेख छ । गत साता सम्पन्न बोआवो फोरममा चिनियाँ राष्ट्रपतिले सारा विश्वका लागि कुनै एक वा एकै धारका देशहरूले नियम बनाउने र अरूमाथि थोपर्ने अभ्यास स्वीकार्य नहुने स्पष्ट पारेका छन् । साथै चीनले कहिल्यै आधिपत्य नखोज्ने र सैन्य होडबाजीमा नलाग्ने उनको स्पष्टोक्ति छ । केही समयअघि एटलान्टिक काउन्सिलले प्रकाशित गरेको अज्ञात लेखकको चर्चित द लंगर टेलिग्राम लेखले चिनियाँ विद्वान् एवं मिडियाहरूलाई आक्रोशित बनाएको थियो । उक्त लेखले अमेरिका आफ्ना गठबन्धन मुलुकहरूको साथ लिएर चीनविरुद्ध लामो संघर्षमा लाग्नुपर्ने र वैचारिक मुद्दालाई केन्द्रमा राखेर चीनलाई कमजोर बनाउनुपर्ने सुझाव दिएको थियो । विधिको शासनमा आधारित उदार अन्तर्राष्ट्रियवादको संरक्षणमा लोकतान्त्रिक मुलुकहरू पुनः दरिलोसँग उभिनुपर्ने उक्त लेखले सुझाएको थियो । तर वर्तमान विश्वसंरचनामा चीन र रुस जस्ता शक्तिशाली मुलुकहरूसँग, त्यो पनि अमेरिका आन्तरिक रूपमा विभाजित भएको अवस्थामा, मुठभेडमा जान खोज्नु कत्तिको प्रभावकारी हुन्छ भन्नेमा लेखकले उल्लेख गरेका छैनन् । चीनविरुद्ध मोर्चाबन्दी गर्ने भनेर मात्र समाधान निक्लँदैन । अमेरिका मात्र होइन, दोस्रो ठूलो अर्थतन्त्र चीन पनि बाँकी विश्वका अधिकांश मुलुकसँग विविध सहकार्यमा जोडिएको छ । अमेरिका स्वयंको चीनसँगको आर्थिक, सामाजिक एवं प्राविधिक सहकार्यको जालो कम्ती प्रगाढ छैन । त्यस कारण पनि गठबन्धन बनाउँदैमा चीनलाई साइजमा ल्याइहालिन्छ भन्नु वर्तमान चीनको खास सामर्थ्यलाई न्यूनतम रूपमा पनि बुझ्न नसक्नु हो । चीनको वास्तविक सामर्थ्यबारे बढ्ता जानकार त बरु अमेरिकी इन्डोप्यासिफिक कमान्डरहरू नै हुन सक्छन् । द ब्युटिफुल कन्ट्री एन्ड द मिडल किङ्डम ः अमेरिका एन्ड चाइना, १७७६ टु द प्रिजेन्ट का लेखक एवं पत्रकार जोन पोम्फ्रेटले अमेरिकाले अझै बुझ्न ढिलाइ गरे पनि चीनले अमेरिकालाई वैचारिक दुस्मनकै रूपमा लिएको उल्लेख गरेका छन् । अमेरिकाबारे चीन प्रस्ट भए पनि अमेरिकी अधिकारीहरू अझै अन्योलमा रहेको उनको भनाइ छ । अमेरिकाका प्राध्यापक एर्नी वेस्तादका अनुसार, चीनसँग जुध्ने भनेर मात्र अमेरिकालाई पुग्दैन, बरु अहिलेको शक्तिशाली चीनभन्दा कुनकुन पक्षमा आफू अब्बल छु भनेर विश्वलाई अमेरिकाले आश्वस्त पार्न सक्नुपर्छ । अहिलेको चीन हिजोको सोभियत संघभन्दा हरआयाममा सशक्त रहेका कारण मुकाबिलाका लागि पनि त्यही किसिमको तयारी जरुरी रहेको उनको टिप्पणी छ । ह्वाइट हाउसमा बाइडेनको आगमनपश्चात् पनि अमेरिकाचीन सम्बन्धमा सामान्यीकृत हुने स्थिति देखिएको छैन, बरु तनाव थप बढ्ने देखिँदै छ । ट्रम्प प्रशासनका चीनविरुद्ध लक्षित कार्यक्रमहरूलाई नै निरन्तरता दिइनुले बाइडेन चीनप्रति कडा रूपमा प्रस्तुत हुन र अलाइड मित्रहरूको साथ लिएर अगाडि बढ्न खोजेको देखिन्छ । तर यो स्थितिले विविध चुनौतीले थलिएको विश्वमा सहकार्य र समझदारीको ढोका बन्द हुन जाने हुँदा थप अशान्ति, अविश्वास र तनाव बढ्न जाने निश्चित छ । मुख्यगरी अमेरिका र चीनले प्राध्यापक ग्राहम अलिसनले सुझाए जस्तै थुसिडिडिज ट्राप को जोखिममा नपरी गहन वार्ता र संवाद गरेर विश्वशान्ति, समृद्धि र स्थिरताका लागि योगदान दिन सक्नुपर्छ । यही नै विश्व समुदायको पहिलो र दोस्रो अर्थतन्त्र मुलुकहरूबाट अपेक्षा पनि हो । शर्मा चीनको सिचुवान प्रान्तस्थित लसान नर्मल विश्वविद्यालयका सहप्राध्यापक एवं सेन्टर फर ट्रान्स हिमालय स्टडिजका सिनियर रिसर्च फेलो हुन् ।"
पूर्वतयारी नै उत्तम विकल्प,"हिमालको उचाइ घट्यो स्याटलाइटले रेकर्ड गरे अनुसार गोरखा भूकम्पले काठमाडौंलाई करिब १ मिटरमाथि लगेको र उच्च हिमाली क्षेत्रलाई करिब १ मिटर तल सारेको देखिएको छ । भूकम्पका कारण उच्च हिमालहरूको उचाइ घटेको देखिए पनि भूकम्पपछिको अवस्थामा इन्डियन प्लेटको गतिका कारण हिमालहरूको उचाइ नियमित रूपमा बढ्दै जानेछ । उपर्युक्त केही तथ्य गोरखा भूकम्पपछि गरिएका अध्ययनका आधारमा लेखिएका हुन्, तर गोरखा भूकम्पकै बारेमा अझै पनि धेरै अध्ययन भैरहेका छन् । हरेक भूकम्प फरक प्रकारको हुन्छ र कुनै एउटालाई आधार मानेर अब आउने भूकम्पहरू पनि उस्तै खाले हुन्छन् भनेर सामान्यीकरण गर्नु उपयुक्त मानिँदैन । तर हरेक नयाँ भूकम्पले केही नयाँ कुरा सिकाएको भने पक्कै हुन्छ । भूकम्प शनिबार बिहान मानिसहरू प्रायः घरबाहिर हुने बेला जानु, धेरै क्षति गर्ने तरंग काठमाडौंमुनिबाट नभई काठमाडौंभन्दा उत्तरबाट जानाले उपत्यकामा क्षति कम हुनुजस्ता कारणले गोरखा भूकम्पलाई भाग्यशाली पनि भन्न सकिन्छ । तर सबै भूकम्प यसरी नै जाँदैनन् । पूर्वतयारी नै भूकम्पबाट बच्ने एकमात्र उत्तम विकल्प हो । स्विट्जरल्यान्डको लुजान विश्वविद्यालयमा अनुसन्धानरत सुवेदीले भूकम्प विज्ञानमा विद्यावारिधि गरेका छन् ।"
घरको खाजा देखाउन केको लाज !,"छिटो र पेट भरिने खाजाहुन त, छोराछोरीलाई स्वस्थ खानेकुरा खानका लागि तयार पार्नु ठूलो चुनौती जस्तो हुन्छ । यो चुनौतीलाई कम गर्न सकिन्छ । घरमै सबैजना सँगै काम गरेर रमाइलो गर्दै खानेकुरा बनाउन सकिन्छ । बिहानै बिहानै चनाअण्डा, दाल खाए दिउँसोसम्म काम गर्न ऊर्जा मिल्छ । खाजामा सिमी, हरियो मकै, उसिनेको अण्डा, रोटी खान सकिन्छ । सेतो पाउरोटीको सट्टा विभिन्न अन्न हालेको पाउरोटी राम्रो हुन्छ । स्वस्थ मुटुका लागि हरियो तरकारी, दालहरू खानुपर्छ । स्वादिष्ट र स्वास्थ्यवर्धक पनि । यी सबै खानेकुरा बच्चाहरूले विद्यालयमा खान मान्दैनन् वा उनीहरूलाई लाज लाग्छ भने त्यो आमाबुबाको गल्ती हो ।"
कर्णालीमा अक्सिजन अभाव,"सुर्खेत (कास) कोरोना संक्रमितको संख्या बढ्दै जाँदा कर्णाली प्रदेश अस्पतालमा अक्सिजनको अभाव हुन थालेको छ । यहाँको कोरोना विशेष अस्पतालमा हाल अक्सिजन चलाउनुपर्ने १९ जना बिरामी छन् । तीमध्ये ४ जनालाई भेन्टिलेटरमा राखिएको छ । कोरोना फोकल पर्सन डा केएन पौडेलका अनुसार भेन्टिलेटरमा राखिएका बिरामीलाई २३ घण्टामा एउटा अक्सिजन सिलिन्डर फेर्नुपर्छ । अहिलेसम्म त पुगनपुग भएकै छ, जटिल अवस्थाका संक्रमित थपिए भने धान्न मुस्किल हुने देखिन्छ, उनले भने, धेरै बिरामीलाई उपचार गर्न सक्ने अस्पतालमा क्षमता पनि छैन । अस्पतालमा कोरोनाका लागि २५ आईसीयू र ८ भेन्टिलेटर बेड छन् । सबैमा गरेर ४० वटा अक्सिजन सिलिन्डर छन् । एक साताभित्र अक्सिजन प्लान्ट सञ्चालन गर्ने गरी थप ४० वटा सिलिन्डर खरिद गर्न लागिएको अस्पतालले जनाएको छ । अस्पताल निर्देशक डा डम्बर खड्काले अक्सिजन प्लान्ट सुरु भएमा संक्रमितको उपचारमा केही राहत हुने बताए । अस्पतालले अक्सिजनको ३० लाख रुपैयाँ तिर्न बाँकी छ । सामाजिक विकास मन्त्रालयले रकम भुक्तानी नगर्दा अक्सिजन आपूर्तिमा समस्या भएको डा खड्काले बताए । सल्यानमा पनि अक्सिजन अभाव देखिएको छ । अहिले एउटा मेसिनबाट पाइप जडान गरेर दुई संक्रमितलाई अक्सिजन दिनुपरेको अस्पतालका प्रमुख डा भीमकान्त जैशीले बताए । उनका अनुसार दैनिक ३ जना अक्सिजन दिनुपर्ने कोरोनाका बिरामी आउने गरेका छन् । अस्पतालमा रहेका तीनमध्ये दुईवटा मात्र सञ्चालनमा छन् । अक्सिजन लगाउन पनि पालो कुर्नुपर्ने अवस्था आउन सक्छ, त्यतिबेला निकै गाह्रो हुनेवाला छ, उनले भने, सरकारसँग समयमै सहयोग मागिए पनि बेवास्ता हुँदा समस्या देखिएको छ । अस्पतालले अक्सिजन प्लान्ट राख्ने प्रक्रिया सुरु गरे पनि कहिलेसम्म सञ्चालन हुन्छ भन्न नसकिने उनले बताए ।स्वास्थ्य कार्यालय सल्यानका कोरोना फोकल पर्सन रिखाराम पुनका अनुसार वैशाखयता मात्र ४० संक्रमित थपिएका छन् । तीमध्ये २ जनाको मृत्यु भएको छ । स्थानीय तहलाई कोरोना परीक्षण गर्ने जिम्मेवारी दिए पनि चासो नदिएको उनले बताए । कोभिड संक्रमितको उपचार गर्ने जुम्लास्थित कर्णाली स्वास्थ्य विज्ञान प्रतिष्ठानमा भने अक्सिजनको समस्या छैन । त्यहाँ ३ सय बेडका लागि अक्सिजन प्लान्ट जडान गरिएको प्रतिष्ठानका रजिस्ट्रार विश्वराज काफ्लेले बताए । सुर्खेतका प्रमुख जिल्ला अधिकारी छविलाल रिजालले पछिल्लो समय जटिल अवस्थाका संक्रमितको संख्या बढ्दै गए पनि उपचारको प्रबन्ध भने भरपर्दो नभएको बताए । कतिपय बिरामीले हामीलाई समेत फोन गरेर हारगुहार गर्ने गरेका छन्, तर अस्पतालमा अक्सिजनलगायत अन्य उपचारको अभाव झन् खड्किँदै गएको छ, उनले भने, कर्णालीको प्रवेशद्वार र केन्द्र भएकाले हामीले सुर्खेतमा पूर्वाधार विकासमा जोड दिने योजना बनाएका छौं ।"
६५ माथिकालाई दोस्रो मात्रा असारमा,"काठमाडौं (कास) कोरोनाविरुद्धको खोपको पहिलो मात्रा लगाएका ६५ वर्षमाथिका ज्येष्ठ नागरिकले असार पहिलो सातासम्म दोस्रो मात्रा लगाउन पाउने भएका छन् । गत फागुन २३ देखि कोभिसिल्ड खोपको पहिलो मात्रा ६५ वर्षमाथिकालाई दिइएको थियो । पहिलो मात्रा लगाएको ८ देखि १२ साताभित्र दोस्रो मात्रा दिनुपर्छ । नेपालमा यो उमेर समूहको जनसंख्या करिब १७ लाख ९२ हजार छ । स्वास्थ्य मन्त्रालय, परिवार कल्याण महाशाखाका निर्देशक डा तारानाथ पोख्रेलले कान्तिपुरसँग भने, सिरमसँग खरिद गरेको र आपूर्ति हुन बाँकी रहेको १० लाख मात्रा खोपबाटै यो उमेर समूहका व्यक्तिलाई दोस्रो मात्रा दिइनेछ । सिरमसँग सम्झौता भई नेपालले १० लाख मात्राको पनि रकम भुक्तानी गरिसकेकाले जेठ अन्तिम सातासम्म खोप आइपुग्ने मन्त्रालयको दाबी छ ।यसअघि ६५ वर्षमाथिका ९ लाख ४४ हजार ४ सय ३२ जनाले कोभिसिल्ड खोपको पहिलो मात्रा लगाएका थिए । यो संख्या जनसंख्याको ३१२ प्रतिशत हो । हालसम्म नेपाललगायत विश्वका अन्य मुलुकमा पनि कोरोना संक्रमणको जटिलता, मृत्युको तथ्यांकअनुसार सबैभन्दा बढी यही उमेर समूह नै प्रभावित देखिन्छ । स्वास्थ्य मन्त्रालयका सहायक प्रवक्ता डा समीरकुमार अधिकारीका अनुसार मुलुकमा हालसम्म संक्रमितमध्ये ७७२ प्रतिशत ६५ वर्षमाथिका छन् । तर हालसम्म कोरोनाले ज्यान गुमाएकामा ५३ प्रतिशत हिस्सा ६५ वर्षमाथिकाको छ ।"
दिल्लीमा नेपालीको हारगुहार,"(नयाँदिल्ली)  दिल्लीमा बस्दै आएका गुल्मी, छत्रपुर गाउँपालिकाका ५५ वर्षीय जेएल शर्मालाई साता दिनअघि कोरोना संक्रमण पुष्टि भयो । परिवारले अस्पताल भर्ना गर्न निकै दौडधुप गर्यो । कतै खाली बेड पाइएन । शर्माको स्वास्थ्य थप बिग्रँदै गयो । त्यसपछि परिवारले दूतावाससम्म गुहार्यो । सामाजिक सञ्जालमार्फत पनि हारगुहार गर्यो । आफ्नै जिल्लावासी परराष्ट्रमन्त्री प्रदीपकुमार ज्ञवालीले व्यक्तिगत रूपमै चासो देखाएपछि भने शर्मा बिहीबार अस्पताल भर्ना भएका छन् । हाल उनी द्वारकाको वेन्कटेस अस्पतालको आईसीयूमा छन् । चिकित्सकले तत्काल प्लाज्मा व्यवस्था गर्न भनेका छन् । परिवारले प्लाज्माका लागि सहयोग गरिदिन सामाजिक सञ्जालमा अनुरोध गरेको छ । भारतमा कोरोना महामारी विकराल बनिरहँदा बेड र उपचारका लागि गुहार लगाउने शर्मा एक्लो नेपाली होइनन् । रोजगारीका सिलसिलामा भारतमा रहेका बेला कोरोना संक्रमित भएर समयमा उपचार पाउन नसकेका नेपाली कामदारको संख्या दिनहुँ बढिरहेको छ । केही उपाय नलागेपछि उनीहरूले सामाजिक सञ्जालमार्फत सहयोगको याचना गरिरहेका छन् । संक्रमित भएका नेपालीले विशेष गरी प्लाज्मा, औषधि, बेड र अक्सिजनको चरम अभाव खेप्नुपरेको छ । दिल्ली, महाराष्ट्र, उत्तरप्रदेश, गुजरात, मध्यप्रदेशलगायत राज्यमा अक्सिजनको संकट छ । प्रवासी नेपाली संगठनहरूका अनुसार एक सातायता सहयोगका लागि नेपाली कामदारले भारतभरिबाट याचना गरिरहेका छन् । अक्सिजन, बेड र औषधि चाहियो भनेर फोन आइरहेको छ । स्थिति भयावह छ, अखिल भारत नेपाली एक समाजका आरबी खड्काले भने, पोहोर खाना चाहियो भन्थे, यसपालि हामीलाई बचाउनुपर्यो भनेर रुँदै फोन गर्छन् ।प्रवासी संगठनहरूका अनुसार भारतमा करिब २० लाख नेपाली कामदार छन् । बढीजसो नेपाली कामदार दिल्ली, गुजरात, महराष्ट्र, मध्यप्रदेश, उत्तरप्रदेश, तमिलनाडु र केरलामा छन् । यिनै राज्यमा केही सातायता कोरोना संक्रमण उच्च छ । यी राज्यमा नेपाली संक्रमित हुनेक्रम पनि बढ्दो छ । खड्काका अनुसार दिल्ली, गुजरात र महाराष्ट्रमा रहेका नेपाली कामदार बढी संक्रमित छन् । दिल्लीएनआरसी क्षेत्रका फरिदावाद, गाजियावाद, रोहिणी, वसन्त कुञ्जमा रहेका नेपालीले अस्पतालमा बेड पाउन मुस्किल परिरहेको छ । बेड पाइहाले पनि अक्सिजन उपलब्ध नहुँदा धेरै नेपालीको मृत्यु भएको खबर आफूहरूले पाइरहेको खड्काले जानकारी दिए । तर कोरोना संक्रमणका कारण कति नेपालीको मृत्यु भयो भन्ने यकिन तथ्यांक प्रवासी संगठनहरूसँग छैन न दिल्लीस्थित नेपाली दूतावाससँग नै छ । जनसम्पर्क समिति भारतका अध्यक्ष बालकृष्ण पाण्डेले नेपाली केकति संख्यामा संक्रमित भए भन्ने यकिन तथ्यांक नभए पनि सकेसम्म उपचारका लागि पहल गरिरहेको बताए । दिल्ली, मुम्बई, पुनेलगायत ठाउँमा धेरै संक्रमित भएको खबर आइरहेको छ र हाम्रो संगठनको सञ्जालमार्फत उपचारको व्यवस्था मिलाउन प्रयास गरिरहेका छौं, उनले भने । संक्रमित नेपालीले बेडका लागि अस्पतालहरूको चक्कर लगाउनु त परिरहेको छ नै, पहुँच लगाएर अस्पताल भर्ना भएका नेपालीले महँगो उपचार शुल्कको मारसमेत खेप्नुपरेको छ । महामारीको मौका छोप्दै कतिपय बिरामीलाई पहिले एउटा शुल्क भन्ने र डिस्चार्ज हुनेबेला कैयन् गुणा बढी शुल्क तिराउन बाध्य पार्ने गरिएको गुनासो छ । दिल्लीको पञ्चशीलमार्गमा बस्दै आएका राजु परियार कोरोना पुष्टि भएपछि केही दिनअघि रोतकको एउटा निजी अस्पतालमा भर्ना भए । सुरुमा उनलाई करिब ७० हजार भारतीय रुपैयाँ जति खर्च लाग्छ भनिएको थियो । उपचार सुरु भइसके पछि भने अस्पतालले पाँच लाखको बिल दिएको छ । कहाँबाट ल्याएर दिने त्यति पैसा ! राजुकी पत्नी सुनिता परियारले भनिन् ।घरमै आइसोलेसनमा बस्ने नेपालीको संख्या त गनिसाध्य नभएको खड्काले बताए । नेपाली कामदार सामान्यतया एउटा कोठामा धेरै जना बस्ने गर्छन् । संक्रमणको आशंका भएर परीक्षण गराउँदा रिपोर्ट आउन एक साता लाग्ने गर्छ । त्यतिन्जेलमा अरू पनि संक्रमित हुने सम्भावना बढी हुने गरेको छ । जेएलकी पत्नी सुमित्रालाई पनि कोरोना संक्रमण भएको छ । उनको भने स्वास्थ्य सामान्य रहेको ज्वाइँ दीपक पौडेलले बताए । मैले चिनेकै थुप्रै नेपालीलाई संक्रमण भएको छ, निकै डरलाग्दो अवस्था छ, उनले भने । कोरोनाबाहेकको स्वास्थ्य समस्या देखिएकालाई पनि अस्पतालले भर्ना लिन छाडेको गुनासो नेपालीबाट आउन थालेको छ । दिल्लीको सरायमा बस्दै आएका कञ्चनपुरका ललित थापालाई नौ दिनअघि ज्वरो आयो । परीक्षण गर्दा रगतमा संक्रमण देखियो । उनले अस्पताल भर्ना हुन निकै दौडधुप गरे । केही उपाय नलागेपछि नजिकैको क्लिनिकमा सोधेर औषधि खान थालें । अस्पतालमा बेड नपाएपछि औषधि किनेर खुवायौं, अहिले ठीक हुँदै गएको छ, ललितकी पत्नी सीता थापाले कान्तिपुरसँग भनिन् । भारतमा बढ्दो संक्रमणबाट बच्न नेपाल फर्कन चाहनेहरूका लागि पनि सहज छैन । हवाई टिकटको मूल्य अकासिएको छ । जोखिम मोलेरै रेल र बसबाट जान खोज्नेहरूले पनि टिकट पाइरहेका छैनन् । पाइहाले पनि पाँच गुणासम्म बढी मूल्य तिर्नुपर्ने बाध्यता छ । भारतमा रहेका नेपालीले उपचार व्यवस्था मिलाइदिन दिल्लीस्थित दूतावासलाई पनि भन्ने गरेका छन् । पूरै स्वास्थ्य क्षेत्र नै अस्तव्यस्त बनेका कारण दूतावास आफैं सहयोग गर्न सक्ने अवस्थामा छैन । राजदूत नीलाम्बर आचार्यले भने आफूहरूले सकेसम्म सहयोग गरिरहेको दाबी गरे । परिस्थिति निकै डरलाग्दो छ, यो यथार्थ सबैले बुझ्नुपर्छ । त्यसका बाबजुद हाम्रोतर्फबाट प्रयास गरिरहेका छौं, उनले भने । समस्यामा परेका नेपालीलाई दूतावासको सम्पर्कमा आउन उनले आग्रह गरे । स्वास्थ्यसम्बन्धी निकायलाई भेदभाव नगरी नेपालीलाई खोप लगाइदिन पनि आग्रह गरेको राजदूत आचार्यले जानकारी दिए ।राजदूत आचार्यले भारत सरकारलाई अक्सिजनको आपूर्ति नियमित राख्न भारतलाई आग्रह गरेको बताएका छन् । कोरोना संक्रमण तीव्र बनेसँगै भारतमा अक्सिजनको हाहाकार मच्चिएकाले नेपालका लागि हुँदै आएको अक्सिजन निर्यातमा रोक लाग्ने आशंका गरिँदै आएको छ । हामीले औपचारिक रूपमै रेम्डेसिभिर र अक्सिजनलगायत अत्यावश्यक स्वास्थ्य सामग्रीको आपूर्ति पूर्ववत् रूपमै गर्न अनुरोध गरेका छौं, राजदूत आचार्यले भने । नेपालमा औद्योगिक प्रयोजन र अस्पतालमा प्रयोग गरिने अक्सिजन भारतबाट समेत आयात हुने गरेको छ । संक्रमण बढेसँगै नेपालमा पनि अक्सिजनको माग बढेको छ ।"
ज्वरोपछि होस्टलमै विद्यार्थीको मृत्यु,संविधानसभा सदस्यको मृत्युनेपालगन्ज कोरोना संक्रमणबाट तत्कालीन संविधानसभा सदस्य ६५ वर्षीया मोहम्मद सिद्दिकीको मृत्यु भएको छ । पहिलो संविधानसभामा कांग्रेसका तर्फबाट सदस्य रहेकी सिद्दिकीको शनिबार बेलुकी भेरी अस्पतालमा मृत्यु भएको हो । संक्रमणपछि १४ दिनयता उनी अस्पतालमा उपचाररत थिइन् ।
तरकारी र कुखुराको मूल्य अनियन्त्रित,"तर तरकारी कतिमा ल्याएको, कतिमा बिक्री भएको यकिन छैन । ढुवानीकर्ताले बताएका आधारमा कालीमाटी बजारमा पुग्दा मूल्य अचाक्ली लिने गरिएको भेटिएको विभागको निष्कर्ष छ ।किसानबाट सस्तोमा उठाइएको छ । तर बिल भर्पाइ केही छैन, सेढाईंले भने, बिल बीजकको विषय राजस्वले हेर्नुपर्ने हो । तर त्यता ध्यान पुगेको छैन । किसान र उपभोक्ता मारमा परेका छन् । ढुवानीकर्ता र उपभोक्तासम्मको तह हेर्दा पनि बजार मूल्यमा धेरै अन्तर रहेको जनाइएको छ । ढुवानीकर्ताले करेला प्रतिकिलो ११ रुपैयाँ किसानलाई दिएको अनुगमनमा सहभागी उपभोक्ता अधिकार अनुसन्धान मञ्चका अध्यक्ष माधव तिमिल्सिनाले बताए । तर सोही दिन (शुक्रबार) कालीमाटीमा होलसेल मूल्य ५५ रुपैयाँ थियो । कालीमाटीमा लौका ३५ रुपैयाँ, घिरौंला ६० रुपैयाँ र कटहरको प्रतिकिलो मूल्य ७० रुपैयाँ तोकिएको छ । होलसेलमै दोब्बर बढी भएपछि खुद्रामा पनि सोहीअनुसार मूल्य बढाएर बिक्री भएको छ । तरकारी ढुवानीकर्ता नै बिचौलिया देखिए । व्यवसायीहरूले तरकारी पर्याप्त बताए पनि बजारमा चर्को मूल्य देखियो, अध्यक्ष तिमिल्सिनाले भने, विभिन्न तह र बिचौलियाका कारण सर्वसाधारण मारमा परे ।विभागका प्रवक्ता सेढाईंले पनि किसानबाट प्रतिकिलो १०१२ रुपैयाँमा किनिएको तरकारी बजारमा ५० देखि १०० रुपैयाँसम्ममा बिक्री भइरहेको बताए । तरकारीको ढुवानी भाडा पनि मनलागी रहेको उनको भनाइ छ । धादिङबाटै ल्याइएको तरकारीको भाडामा पनि मनलागी देखियो, सेढाईंले भने, जति सक्यो लुट्ने काम भएको छ । कसरी भाडादर निर्धारण गर्ने केही टुंगो छैन । जताततै बेथिति छ । यसअघि विभागले गरेको अनुगमनमा पनि यस्तै प्रकृतिका कैफियत देखिने गरेका थिए । कालीमाटी बजार व्यवस्थित गर्ने दायित्व कृषि तथा पशुपन्छी विकास मन्त्रालयको हो । मूल्यको नियामक भने वाणिज्य आपूर्ति तथा उपभोक्ता संरक्षण विभाग हो । तरकारीसँगै कुखुराको मूल्यमा पनि यस्तै बेथिति देखिएको विभागले जनाएको छ । ढुवानीकर्ताले किसानलाई प्रतिकिलो कुखुरालाई २ सय ७५ देखि २ सय ८० रुपैयाँसम्म दिने गरेका छन् । खुद्रा बजारमा भने प्रतिकिलो ४ सय ५० रुपैयाँभन्दा बढी पर्छ । मूल्यसँगै क्वारेन्टाइन व्यवस्थापन पनि प्रभावकारी नभएको विभागले जनाएको छ ।बारामा क्वारेन्टाइन गरेको कुखुरा धादिङमा लोड गरेको देखिएको विभागका महानिर्देशक प्रकाश पौडेलले बताए । तरकारी र कुखुराको अनुगमन गर्दा मध्यस्थकर्ताले बढी खाएको पाइयो, उनले भने ।राष्ट्रिय कुखुरा बिक्री व्यवसायी संघले भने उत्पादनमा आएको कमीका कारण मूल्य बढेको बताएको छ । तर संघको भनाइमा विभाग सहमत छैन । कुखुराको उत्पादन संख्या घटेको छैन । उत्पादन थोरै भएर मूल्य बढेको होइन, महानिर्देशक पौडेलले भने, ढुवानीकर्ता, दाना व्यवसायी वा चल्लाका कारण पनि मूल्य बढेको हुन सक्छ । त्यता पनि अनुगमन हुन्छ । अनुगमन टोलीलाई किसानको तरकारी बारीसम्म पठाइने उनले जानकारी दिए । बजार मूल्यमा धेरै ग्याप देखियो । अब उत्पादन गर्ने ठाउँबाट अनुगमन गरेर किसानले पाउने मूल्य लागत पनि बुझ्छौं, उनले भने, किसान र उपभोक्तामारा बिचौलियालाई कारबाही गर्छौं ।"
हिमालमा 'नक्कली आरोहण को धन्दा,"कारबाही स्थगितसन् २०१९ को वसन्तकालीन मौसममा भारतीय पर्वतारोही नाहिता मन्जुरलाई सगरमाथा आरोहण गरेको प्रमाणपत्र दिएको थियो । सम्पर्क अधिकृत डिल्लीबहादुर थापा थिए । उनी नेपाल प्रहरीका निरीक्षक हुन् । मन्जुरको टोलीमा ११ सदस्य थिए । स्नो होराइजन कम्पनीमार्फत उनीहरू आरोहणका लागि गएका थिए । सोही समयमा यूएईका एक आरोहीले पनि सगरमाथा आरोहण गरेको दाबी गरे पनि नक्कली आरोहणको आशंकामा प्रमाणपत्र दिइएन । यो घटनाको छानबिनका लागि पर्यटन मन्त्रालयका सहसचिव घनश्याम उपाध्यायको संयोजकत्वमा समिति गठन भएको थियो ।घटनाको छानबिनपछि कारबाहीका लागि सबै कागजात मन्त्रालयमा पठाइसकेको तर त्यहाँबाट कारबाही प्रक्रिया अघि नबढेको पर्यटन विभागकी निर्देशक मीरा आचार्यले बताइन् । आरोहण विवादमा मुछिएका ३५ जनाभन्दा बढी सम्पर्क अधिकृतलाई समेत विभागले कारबाहीको सिफारिस गरेको उनले जानकारी दिइन् । हामीले सिफारिस गरेर पठाइसकेका छौं, उनले भनिन्, बाँकी काम मन्त्रालयले गर्नुपर्ने हो । पर्यटन ऐनको दफा ३८ मा रहेको दण्ड सजायसम्बन्धी उपदफा ४ मा पर्वतारोहणसम्बन्धी प्रबन्ध मिलाउने कुनै संस्थाले यो ऐन वा यसअन्तर्गत बनेको नियममा लेखिएको पर्वतारोहणसम्बन्धी कुनै कुराको उल्लंघन गरे वा उल्लंघन गर्न कसैलाई दुरुत्साहन गरे त्यस्तो संस्थालाई नेपाल सरकारले एक वर्षदेखि पाँच वर्षसम्म पर्वतारोहणसम्बन्धी कुनै किसिमको प्रबन्ध मिलाउन नपाउने गरी रोक लगाउन वा दस हजार रुपैयाँदेखि ५० हजार रुपैयाँसम्म जरिवाना वा दुवै सजाय गर्न सक्नेछ भनिएको छ ।प्रमाणित भएका धेरै घटनामा सम्बन्धित कम्पनी र व्यक्तिहरूलाई कारबाही गरिएको पर्यटन विभागकी निर्देशक आचार्यले बताइन् । कारबाही भएको समाचारचाहिँ बाहिर सुनिँदैन र कारबाही भएन भन्ने हल्ला बढी सुनिन्छ, उनले भनिन्, कानुनअनुसार सिफारिस गरिएका केही घटनामा भने मन्त्रालयबाट कारबाही हुन बाँकी छ । तर, ऐनमा उल्लेख भएअनुसार सम्बन्धित कम्पनीलाई विभाग र मन्त्रालयले कारबाही नगरेको केही पर्यटन व्यवसायीको गुनासो छ । पाँच वर्षसम्म पर्वतारोणसम्बन्धी कुनै कामको प्रबन्ध मिलाउन नपाउने सजायबाट भने पर्यटन मन्त्रालयले मिलेमतोमा जोगाउने गरेको उनीहरू बताउँछन् । ऐनलाई व्याख्या गर्ने हो भने पनि जरिवाना र कम्पनीलाई प्रतिबन्ध दुवै गराउन सकिने गम्भीर त्रुटि प्रमाणित भएका घटना छन्, नाम नखोल्ने सर्तमा एक आरोहण कम्पनी सञ्चालकले भने, तर हालसम्म उनीहरूलाई नगद जरिवाना मात्र गरिनुले यसमा मिलेमतो हुने स्पष्ट देखिन्छ ।यस्ता काममा लाखौं डलरको चलखेल हुने गरेको स्वयं पर्यटन विभागमा काम गरिसकेका कर्मचारीहरू स्विकार्छन् । मन्त्री नै किनिदिन्छन्, कारबाहीको के कुरा गर्नुहुन्छ ? हिमालमा सम्पर्क अधिकृतका काम गरिसकेका एक निजामती कर्मचारीले भने, केही कम्पनीहरू विभाग र मन्त्रालयका कर्मचारीभन्दा शक्तिशाली छन् । नक्कली आरोहण रोक्न जीपीएस (ग्लोबल पोजिसनिङ सिस्टम) ट्र्याकिङमार्फत अनुगमन गर्ने चर्चा चलेको धेरै वर्ष बितिसकेको छ । तर हालसम्म यो प्रणाली लागू भएको छैन । जीपीएस ट्र्याकिङलाई यस वर्ष नमुनाका रूपमा प्रयोग गर्ने तयारी पर्यटन विभागको छ । एकै पटक सबै आरोहीलाई जीपीएस ट्र्याकिङ प्रयोग गर्न खर्चिलो हुने भएकाले यसै वर्ष सम्भव नहुने विभागकी निर्देशक मीरा आचार्यले बताइन् ।"
६६ अर्ब पुनर्कर्जा लगानी हुन बाँकी,"बैंक तथा वित्तीय संस्थाले भने ९२ अर्ब ३८ करोड रुपैयाँ पुनर्कर्जा प्रवाह गरेका छन् । यो उनीहरूले प्रवाह गर्न पाउने अधिकतम सीमाभन्दा कम हो । कार्यविधिअनुसार बैंक तथा वित्तीय संस्थाले एकमुष्ट रूपमा १ खर्ब ४८ अर्ब रुपैयाँ पुनर्कर्जा प्रवाह गर्न पाउँछन् । गत सातासम्म लघुवित्त वित्तीय संस्थाले १० अर्ब २३ करोड रुपैयाँ पुनर्कर्जा प्रवाह गरेका छन् । यो पनि उनीहरूले प्रवाह गर्न पाउने अधिकतम सीमाभन्दा कम हो । कार्यविधिअनुसार लघुवित्त वित्तीय संस्थाले २१ अर्ब २५ करोड रुपैयाँ पुनर्कर्जा प्रवाह गर्न पाउँछन् ।पुनर्कर्जा सबैभन्दा धेरै प्राप्त गर्नेमा कोभिड१९ बाट बढी प्रभावित होटल र पर्यटन क्षेत्र अघि देखिएका छन् । ग्राहक ऋणीअन्तर्गत ग्राहक मूल्यांकनका आधारमा राष्ट्र बैंकमार्फत प्रवाह हुने उक्त कर्जामा ती क्षेत्रले सबैभन्दा धेरै कर्जा प्राप्त गरेको देखिएको हो । गत सातासम्म राष्ट्र बैंकले प्रवाह गर्ने ग्राहक ऋणी पुनर्कर्जाअन्तर्गत सबैभन्दा धेरै कर्जा सुविधा होटलले पाएका छन् । गत सातासम्म यो पुनर्कर्जाअन्तर्गत ४३ अर्ब ७१ करोड रुपैयाँ कर्जा प्रवाह भएको छ । यसमध्ये १९ अर्ब ८८ करोड रुपैयाँ बराबरको पुनर्कर्जा होटलले प्राप्त गरेका छन् । यो राष्ट्र बैंकले प्रवाह गरेको कुल ग्राहक ऋणी पुनर्कर्जाको ४५४९ प्रतिशत हो । धेरै पुनर्कर्जा लिनेमध्ये दोस्रोमा म्यानुफ्याक्चरिङ, तेस्रोमा निर्माण, चौथोमा स्वास्थ्य तथा औषधि र पाँचौंमा शिक्षा क्षेत्र छ ।पुनर्कर्जा सुविधाका लागि कार्यविधिमा तोकिएका मापदण्ड पूरा गर्नुपर्छ । मापदण्ड पूरा गर्न कोभिडबाट अति र मध्यम स्तरको पीडित हुनैपर्छ । होटल र पर्यटन क्षेत्र बढी भएकै कारण ती क्षेत्रका ऋणीले धेरै कर्जा सुविधा पाएको हुन सक्ने राष्ट्र बैंकले जनाएको छ । कार्यविधिअनुसार ग्राहकले लघु घरेलु तथा साना उद्यम, विशेष र साधारण गरी तीन प्रकारका पुनर्कर्जा पाउँछन् । यसअघि नै बैंक तथा वित्तीय संस्थाबाट ऋण लिएका ऋणीले पाउने कर्जा नै पुनर्कर्जा हो । ती कर्जामा ग्राहकले ३ देखि ५ प्रतिशत मात्र ब्याज भुक्तानी गरे पुग्छ । बैंक तथा वित्तीय संस्थाले प्रतिव्यक्ति बढीमा ५ करोड रुपैयाँ मात्र पुनर्कर्जा प्रवाह गर्न पाउँछन् ।कार्यविधिअनुसार वार्षिक औसत २० प्रतिशतभन्दा बढी सेयरधनीको प्रतिफल (आरओई) आर्जन गर्ने उद्योगले पुनर्कर्जा सुविधा नपाउने व्यवस्था छ । उद्योग सञ्चालन अवस्था राम्रो रहेको, पछिल्लो तीन वर्षको मुनाफा हेर्दा औसत प्रतिवर्ष पुँजीमा प्रतिफल २० प्रतिशतभन्दा बढी रहेका उद्योग व्यवसायले पुनर्कर्जा सुविधा नपाउने व्यवस्था छ । यस्तै चुरोट, बिँडी, सिगार, सुर्ती, खैनी र गुट्खा लगायत सुर्तीजन्य उद्योग व्यवसाय र मदिरा तथा मदिराजन्य उद्योग व्यवसायलाई प्रवाह भएका कर्जामा पनि पुनर्कर्जा सुविधा छैन ।कुनै उद्यमका लागि नभई व्यक्तिगत प्रयोजनका लागि प्रवाह भएको ओभरड्राफ्ट कर्जा, घरजग्गा कर्जा, सवारी कर्जा, घरायसी सामग्री कर्जा, मार्जिन कर्जा, सुनचाँदी कर्जा, सामाजिक कर्जा तथा व्यक्तिगत नाममा वा व्यक्तिगत उपभोगका लागि लिइएका कर्जाले पुनर्कर्जा सुविधा पाउँदैनन् । ब्याज अनुदान प्राप्त सहुलियतपूर्ण कर्जालगायतका अन्य अनुदान प्राप्त कर्जा पाएका ऋणीले पनि यो सुविधा नपाउने प्रावधान छ ।"
लम्ब्याइँदै मदन भण्डारी लोकमार्ग,"(काठमाडौं)  सरकारले मदन भण्डारी लोकमार्गको लम्बाइ बढाएर १ हजार ३ सय ६० किलोमिटर पुर्याउने भएको छ । हाल १ हजार २ सय ६० किमि लामो यो लोकमार्गलाई थप सय किमि लम्ब्याउने तयारी गरिएको भौतिक पूर्वाधार तथा यातायात मन्त्रालयले जनाएको छ । गुल्मीको रिडीदेखि प्यूठान, रोल्पा हुँदै सुर्खेतसम्मको केही खण्डलाई लोकमार्गमा थप्न लागिएको मन्त्रालयका एक उच्च अधिकारीले बताए । केही दिनभित्रै यो निर्णय हुँदै छ, उनले भने । २०७५ जेठ ६ मा सरकारले चुरे तथा भित्री मधेसका उपत्यकालगायत मुलुकका प्रमुख सहर धरान, गाईघाट, हेटौंडा, भरतपुर, घोराही, सुर्खेत हुँदै डडेलधुराको रूपालमा गएर टुंगिने गरी लोकमार्ग बनाउन थालेको थियो । हेटौंडापूर्वको अधिकांश खण्डको काम सकिने चरणमा रहेको मदन भण्डारी सडक आयोजनाले जनाएको छ । हाल लोकमार्गको ४ सय ९३ किमि सडक विभाग र ७ सय ७७ किमि आयोजनाले निर्माण गरिरहेको आयोजना प्रमुख उमेशविन्दु श्रेष्ठले बताए । पुल निर्माण, ठेक्का, कालोपत्र गर्ने काम धमाधम भइराखेको छ, उनले भने, पश्चिम खण्डको विस्तृत अध्ययन प्रतिवेदन (डीपीआर) तयार भइरहेको छ ।चुरे तथा भित्री मधेसमा रहेका बस्ती विकासका लागि सडक यातायात पुर्याउन सरकारले यो लोकमार्ग बनाउन थालेको थियो । पूर्व मेचीदेखि पश्चिम महाकालीसम्मको चुरे क्षेत्रलाई औद्योगिक करिडोरका रूपमा विकास गर्न आवश्यक देखिएपछि लोकमार्गको योजना बनेको हो, उनले भने । सडक बनेपछि चुरे क्षेत्र आसपासका चुनढुंगा, कोइला, फलामलगायत खानी सञ्चालनको प्रशस्त सम्भावना रहनेछ । प्रमुख सहर जोडिने भएकाले त्यहाँका उत्पादित वस्तुले बजार पाउनेछन् । ती सहरमा औद्यौगिकलगायत आर्थिक गतिविधि बढ्ने उनको दाबी छ ।अब झापाको बाहुनडाँगीबाट सुरु भई डडेलधुराको रूपालसम्म करिब १ हजार ३ सय ६० किमि सडक हुने उनले बताए । यो लोकमार्गले धरान, चतरा, उदयरपुरको गाईघाट, कटारी, सिन्धुलीको सिन्धुलीमाढी, मकवानपुरको हेटौंडा, पूर्वी नवलपरासीको गैंडाकोट, पाल्पाको रामपुर, गुल्मीको रिडी, रोल्पा, प्यूठान हुँदै सुर्खेत जोड्नेछ । गुल्मीको तम्घास, सिमलटारी, प्यूठानको बागदुला, देवीस्थान, दाङको घोराही, तुलसीपुर, पुरनधारा, सुर्खेतको बोटेचौर, बड्डीचौर, डोटीको सिमचौर, बीपीनगर, कैलालीको सहजपुर, बुडर, जोगबुढा हुँदै रूपालसम्म पुग्नेछ ।दुई लेन प्रस्ताव गरिएको यो सडक निर्माणको लागत ५ अर्ब रुपैयाँभन्दा बढी अनुमान गरिएको छ । सडक ठाउँठाउँमा मध्यपहाडी, पूर्वपश्चिम राजमार्ग र धरानचतरा राजमार्गका विभिन्न खण्डमा जोडिनेछ । प्रमुख श्रेष्ठका अनुसार धरानचतरागाईघाटसिन्धुलीमाढीहेटौंडा खण्ड निर्माणकार्य तीव्र पारिएको छ । हेटौंडादेखि गैंडाकोटसम्म पूर्वपश्चिम राजमार्ग नै प्रयोग हुनेछ । गैंडाकोटबाट पाल्पाको रामपुर हुँदै लोकमार्गले गुल्मी जोड्नेछ । यो खण्ड कालोपत्र भइसकेको छ । सिन्धुलीहेटौंडा खण्डको १ सय २ किमि र ३३ वटा पुलको पनि निर्माण भइसकेको छ । धरानझापा खण्डमा ४९ वटा पुल नेपाल सरकारले निर्माण गरे पनि विश्व बैंकबाट रकम शोधभर्ना हुने गरी बनाइएको हो । आयोजनाका अनुसार लोकमार्गअन्तर्गत ६६७ किमि सडक कालोपत्र भइसकेको छ ।केही खण्डमा डीपीआर बाँकी रहे पनि यसै वर्ष काम सुरु हुने आयोजनाले जनाएको छ । केही खण्डमा नयाँ ट्र्याक खोल्नुपर्नेछ । केही खण्डमा स्तरोन्नति मात्रै गरे पुग्ने श्रेष्ठले बताए । पश्चिम क्षेत्रअन्तर्गत विभिन्न खण्ड निर्माणका लागि कार्यालय स्थापना गरी निर्माणको प्रक्रिया थालिएको छ । लोकमार्गअन्तर्गत विभिन्न खण्डमा अहिले पनि सवारी साधन चलिरहेका छन् ।"
माथिल्लो चाकुको बिजुली राष्ट्रिय प्रसारण लाइनमा,"सिन्धुपाल्चोक (कास) भोटेकोसी गाउँपालिका४ फुल्पिङकट्टी सिल्डुङमा निर्माणाधीन २२ दशमलव २ मेगावाट क्षमताको माथिल्लो चाकु ए जलविद्युत् आयोजनाले निर्धारित समयभन्दा चार वर्षपछि व्यावसायिक विद्युत् उत्पादन सुरु गरेको छ । आयोजनाबाट उत्पादित ३ दशमलव ५ मेगावाट बिजुली बिहीबारबाट राष्ट्रिय प्रसारण लाइनमा जोडिएको छ । भोटेकोसी गाउँपालिका४ चन्द्रखुस्थित बाँधबाट दुई हजार पाँच सय मिटर लामो सुरुङमार्फत चाकुखोला छिराएर उत्पादनगृहमा पुर्याइएको छ । २०७३ सम्म सक्ने गरी २०६९ साउन ३० मा आयोजना निर्माण सुरु गरिएको थियो । आयोजनाबाट उत्पादित बिजली २२ किलोमिटर दूरीमा रहेको बलेफी गाउँपालिकाको लामोसाँघुस्थित विद्युत् प्राधिकरणको स्वामित्वको सुनकोसी जलविद्युत् केन्द्रको सबस्टेसनमार्फत केन्द्रीय प्रसारण लाइनमा जोडिएको शिवश्री हाइड्रोपावर कम्पनी लिमिटेडका अध्यक्ष बच्चु पौडेलले जानकारी दिए । प्राधिकरणले हिउँदमा प्रतियुनिट सात र बर्खामा चार रुपैयाँ तिरेर बिजुली खरिद गरिरहेको छ । उत्पादित विद्युत् बिक्रीबाट महसुलबापत वार्षिक ५० देखि ६० करोड आम्दानी गर्ने देखिएको छ, उनले भने ।"
भारतमा कोरोना 'सुनामी,"अक्सिजन आपूर्ति अवरुद्ध हुँदा थप २० बिरामीको मृत्युदिल्लीको एउटा अस्पतालमा अक्सिजन आपूर्ति अवरुद्ध हुँदा २० बिरामीको मृत्यु भएको छ । दिल्लीको जैपुर गोल्डन अस्पतालमा शुक्रबार राति अक्सिजन आपूर्ति पर्याप्त नहुँदा कोरोनाले सिकिस्त बिरामीको मृत्यु भएको भारतीय सञ्चारमाध्यमहरूले जनाएका छन् । शनिबार बिहान एक घण्टाका लागि मात्र अक्सिजन रहेकाले २ सयभन्दा बढी बिरामीको ज्यान खतरामा परेको भन्दै अस्पताल प्रशासनले तत्काल सहयोगका लागि सरकारसँग अनुरोध गरेको बताइएको छ । शुक्रबार मात्र दिल्लीकै गंगाराम अस्पतालमा पर्याप्त अक्सिजन आपूर्ति नहुँदा गएको २४ घण्टामा पच्चीस सिकिस्त बिरामीको ज्यान गएको थियो । कोरोना महामारीको दोस्रो लहरसँगै भारतका दिल्लीलगायत विभिन्न सहरमा अक्सिजनको चरम अभाव देखिएको छ । राज्य र केन्द्र सरकारले अक्सिजन आपूर्तिका लागि पहल गरेको दाबी गरे अक्सिजनको चरम अभाव अझै हट्ने संकेत देखिएको छैन । केही अस्पतालले सीमित समयका लागि अक्सिजन रहेको भन्दै सामाजिक सञ्जालमार्फत सहयोगका लागि हारगुहार गर्न थालेका छन् । दिल्लीकै मूलचन्द अस्पतालले शनिबार बिहान अक्सिजन आपूर्तिका लागि ट्वीटमार्फत अनुरोध गरेको थियो । शनिबार बिहान ट्वीट गर्दै अस्पतालले दुई घण्टाका लागि मात्र अक्सिजन बाँकी रहेको जनाएको थियो । तत्काल सहयोग चाहियो । अब दुई घण्टालाई पनि नपुग्ने अक्सिजन बाँकी छ । हामीलाई सबैजसो अधिकारीहरूलाई सम्पर्क गर्ने प्रयास गर्यौं तर सफल भएनौं । अस्प्तालमा अझै पनि १ सय ३५ जना कोरोना बिरामी लाइफ सपोर्टमा राखिएको छ, अस्पतालले ट्वीटमा भनेको छ । दिल्लीका प्रमुख अस्पतालहरूले महामारीका कारण अक्सिजनको चरम अभाव हुन थालेपछि सरकारलाई आपूर्तिको व्यवस्था मिलाइदिनका लागि आदेश जारी गर्न माग गर्दै दिल्ली उच्च अदालतमा रिटसमेत दायर गरेका छन् । अदालतले तत्काल आपूर्ति व्यवस्था सहज बनाउन केन्द्र सरकारका नाममा निर्देशनात्मक आदेश जारी सकेको भए पनि अक्सिजनको अभाव कायमै छ । अदालतले शनिबार अक्सिजनको आपूर्तिमा अवरुद्ध गर्नेलाई फाँसीसम्मको सजाय हुन सक्ने चेतावनी पनि दिएको छ । यदि कसैले पनि अक्सिजन आपूर्तिमा अवरोध गर्छ भने त्यसलाई फाँसी दिन सक्छौं, दिल्लीका प्रमुख अस्पतालहरूले अक्सिजन आपूर्ति मिलाउन सरकारका नाममा आदेश जारी गर्न माग गर्दै दायर रिटमा अदालतले त्यस्तो भनेको हो ।"
म्यान्मारका सेना प्रमुख जाकार्ता पुगे,"जाकार्तायांगुन (एजेन्सी) म्यान्मारका सेना प्रमुख मिन आङ ह्लाइङले सैनिक कु पछि पहिलो पटक विदेश भ्रमण गरेका छन् । ह्लाइङ दक्षिण पूर्वी एसियाली देशहरूको संगठन (आसियान) को सम्मेलनमा भाग लिन शनिबार इन्डोनेसियाको राजधानी जाकार्ता पुगेका हुन् । म्यान्मारको सेनाले सन् २०२० को नोभेम्बरमा भएको चुनावमा धाँधली भएको दाबी गर्दै गत फेब्रुअरीमा सत्ता कब्जा गरेको हो । त्यसयता भएका प्रदर्शनहरूमा सेनाले चरम दमन गरेपछि कम्तीमा ७ सय जनाको ज्यान गइसकेको छ । सैनिक शासनको विरोध गर्दै आएका म्यान्मारका प्रदर्शनकारीले लोकतन्त्रको पुनर्बहाली र पक्राउ परेका नेता तथा कार्यकर्ताको रिहाइको माग गरेका हुन् । जाकार्तामा हुने वार्तामा ह्लाइङले आफ्नो देशभित्र जारी संकट र आफ्नो कदमबारे अन्तर्राष्ट्रिय मञ्चमा बचाउ गर्ने अनुमान गरिएको छ । अधिकारवादीहरूले सेना प्रमुख जाकार्तामा ह्लाइङको विरोधमा प्रदर्शनहरू गर्न आह्वान गरेका बीबीसीले उल्लेख गरेको छ । मलेसियाका प्रधानमन्त्री मोहिउद्दिन यासिनले म्यान्मारको हिंसा अन्त्य गर्न तथा राजनीतिक बन्दीलाई बिनासर्त रिहा गरिनुपर्ने बताएका छन् । म्यान्मारमा जारी दयनीय अवस्था तत्काल रोकिनुपर्छ, उनले संवाददाताहरूसँग भने । त्यसैगरी इन्डोनेसियाका राष्ट्रपति जोको विडोडोले म्यान्मारको अवस्था अस्वीकार्य भएको जनाउँदै हिंसा अन्त्य हुनुपर्ने बताएका छन् ।"
गोर्खा ब्वाइज विजेता,भोजपुर (कास) गोर्खा ब्वाइज स्पोर्ट्स क्लब रूपन्देही चौथो अन्तर्राष्ट्रिय आमन्त्रण भोजपुर गोल्डकप फुटबलमा च्याम्पियन बनेको छ । शनिबार स्थानीय टुँडिखेलमा सम्पन्न फाइनलमा गोर्खा ब्वाइजले अफ्रिकन रुट्स एसोसियएन क्यामरुनलाई १० ले हरायो ।निर्धारित समयमा दुवै टिमबाट गोल हुन नसकेपछि अतिरिक्त समयमा गोर्खा ब्वाइजले गोल गरेको हो । थपिएको छैटौं मिनेटमा गोर्खा ब्वाइजका पेपेले गरेको गोल नै निर्णायक भयो । प्रतिस्पर्धात्मक खेलमा दुवै टिम आक्रामक शैलीमा मैदान उत्रिएका थिए । दुवै टोलीबाट कुनै पनि प्रहार गोलमा परिणत हुन सकेन । संघर्षरत अफ्रिकन रुट्सले अतिरिक्त समयमा अवसर पाए पनि गोल फर्काउन नसकेपछि हार टार्न सकेन । म्यान अफ द म्याच पेपे भए ।गोर्खा ब्वाइजले ५ लाख र उपविजेता अफ्रिकन रुट्सले ३ लाख रुपैयाँ पुरस्कार पाए । जिल्ला फुटबल संघ भोजपुरको आयोजना र भोजपुर नगरपालिकाको प्रायोजन रहेको प्रतियोगितामा ८ टिमको सहभागिता थियो । जिल्लाकै शर्वाधिक पुरस्कार राशिको फुटबल प्रतियोगिता बैशाख ५ गते बाट सुरु भएको थियो ।
घरेलु भूमिमा ११ वर्षपछि च्याम्पियन,"(काठमाडौं)  कुशल भुर्तेलको ब्याटिङ प्रभाव कायमै रहँदा नेपालले उच्च स्कोर बनाउनुका साथै सबैभन्दा ठूलो विजय हात पार्दै बजाज पल्सर त्रिकोणात्मक ट्वान्टी२० अन्तर्राष्ट्रिय शृंखलाको उपाधि जितेको छ । नेपालले शनिबार फाइनलमा नेदरल्यान्ड्सलाई १ सय ४२ रनले पराजित गर्दै सानदार शैलीमा उपाधि जितेको हो ।कुशलले ७७ रन बनाएपछि टस हारेर ब्याटिङमा आएको नेपालले त्रिवि क्रिकेट मैदान कीर्तिपुरमा ३ विकेट गुमाई २ सय ३८ रन बनायो । ट्वान्टी२० अन्तर्राष्ट्रियमा नेपालको उच्च स्कोरको जवाफमा आएको नेदरल्यान्ड्स १७२ ओभरमा ९६ रनमै समेटियो ।नेपालको जगमगाउँदो ब्याटिङले फाइनलसम्म निरन्तरता पायो । कुशल मल्लले अर्धशतक बनाए भने दीपेन्द्रसिंह ऐरीले ४८ रनको अविजित इनिङ्स खेले । कप्तान ज्ञानेन्द्र मल्लले ३३ रनको ठोस इनिङ्स खेल्नुअघि आसिफ शेखले सुरुआतमै २ छक्का प्रहार गर्दै १६ रन बनाएका थिए । जहिले पनि जित्दाको अनुभूति राम्रो हुन्छ, तर खेलाडीले जुन हिसाबले उपाधि जिते त्यसले मलाई आश्चर्यमा पारेको छ । यस्तो लाग्यो उनीहरूले आफ्नो उत्कृष्ट खेल फाइनललाई साँचेर राखेका थिए, नेपालको प्रशिक्षकका रूपमा पहिलो प्रयासमै उपाधि जितेपछि डेव ह्वाटमोरले भने, नेपाली खेलाडीले निकै राम्रो खेलेका छन्, उनीहरू ठूला खेलका लागि तयार छन् ।रनको हिसाबमा नेपालले ट्वान्टी२० अन्तर्राष्ट्रियमा सबैभन्दा ठूलो जित हात पारेको हो । सन् २०१९ को दक्षिण एसियाली खेलकुदमा नेपालले यसअघि भुटानमाथि १ सय ४१ रनको जित हात पारेको थियो । सोही खेलमा बनाएको २ सय ३६ रन नेपालको ट्वान्टी२० अन्तर्राष्ट्रियमा यसअघिको उच्च स्कोर थियो । नेदरल्यान्ड्सले पनि रनको हिसाबमा सबैभन्दा ठूलो हार भोगेको हो । नेपालले २०१० पछि घरेलु मैदानमा पहिलो उपाधि हात पारेको हो । नेपालले पछिल्लो पटक घरेलु मैदानमा ११ वर्षअगाडि विश्व क्रिकेट लिग डिभिजन ५ जितेको थियो । नेपालका कप्तान ज्ञानेन्द्र मल्ल आफ्ना खेलाडीहरूले जसरी खेले, उपाधि जिते त्यो निकै उत्साहप्रद रहेको र उपाधि बोनसजस्तै भएको बताउँछन् ।विकेट राम्रो भएकाले पनि हुनसक्छ, नेपालले सुरुदेखि सकरात्मक क्रिकेट खेल्यो । ब्याटिङ, बलिङ, फिल्डिङ सबै राम्रो थियो, ज्ञानेन्द्रले भने, टोलीमा धेरै युवा खेलाडी छन् । यसले आउने दिनमा उनीहरूले नेपाली क्रिकेटलाई राम्रो सन्देश दिएका छन् । उनीहरूलाई राम्रोसँग ग्रुम गर्ने हो भने नेपाली क्रिकेट अझ माथि पुग्न सक्छ ।नेदरल्यान्ड्सलाई सानो स्कोरमा समेट्नेक्रममा करण केसीले ३, कमलसिंह ऐरी र सन्दीप लामिछानेले २२ विकेट लिए । करणले ३ ओभरमा ११, कमलले ४ ओभरमा २२ र सन्दीपले ४ ओभरमा २६ रन खर्चे । अविनाश बोहराले १ विकेट लिए । नेदरल्यान्ड्सका माथिल्लोक्रमका दुई ब्याट्सम्यान टोबाइस भिसे र बास डे लिडलाई नेपाली फिल्डरले रनआउट गरे ।नेदरल्यान्ड्सबाट सेबास्टियन ब्राटले २६ रन बनाई अविजित रहे । म्याक्स ओडाड २० र कप्तान पिटर सिलार १३ रनमा आउट भए । कुशल भुर्तेलको क्याच १२ रनमा छाडेपछि कुनै पनि समय खेल आफ्नो पक्षमा नआएको नेदरल्यान्ड्सका कप्तान सिलारले बताए । नेपालले त्यसपछि उत्कृष्ट ब्याटिङ गर्यो । फाइनलमा २ सय ३९ रनको लक्ष्य निकै चुनौतीपूर्ण हो । नेपालले विगतभन्दा ट्वान्टी२० खेल्ने शैली नै परिवर्तन गरेको छ ।नेपालले सुसन भारीको स्थानमा अविनाशलाई प्लेइङ ११ मा राख्दै ४ तीव्र गतिका बलर खेलाएको थियो । स्पिन विशेषज्ञका रूपमा सन्दीप लामिछानेमात्र खेलेका थिए । नेपाललाई लगातार तेस्रो खेलमा २ सय रनभन्दा माथिको स्कोरमा उभ्याउँदा कुशलले ५३ बलको इनिङ्समा ८ चौका र ३ छक्का प्रहार गरे । ज्ञानेन्द्रले १९ बल खेल्दै ३ चौका र २ छक्का प्रहार गरे । कुशल मल्ल २४ बलमा ५० र दीपेन्द्रसिंह ऐरी १८ बलमा ४८ रन बनाई अविजित रहे । कुशल मल्लले २ चौका र ५ छक्का तथा दीपेन्द्रले ५ चौका र ३ छक्का प्रहार गरे ।"
एपीएफलाई अध्यक्ष कप,"सिन्धुपाल्चोक (कास) एपीएफ क्लबले भोटेकोसी गाउँपालिका अध्यक्ष कप राष्ट्रिय महिला भलिबलमा उपाधि जितेको छ । शनिबार फाइनलमा एपीएफले न्यु डायमन्ड एकेडेमीलाई २५१६, २५२२, २५१४ को सोझो सेटमा हरायो ।एपीएफकी सरस्वती चौधरीले उत्कृष्ट प्रदर्शन गरी स्पाइकमार्फत २४ अंक जोड्दा ब्लक र सर्भिसमा ११ अंक जोडिन् । रेश्मा भण्डारी र पूजा चौधरीले समान ७ अंक बटुले । न्यु डायमन्डकी प्रतिभा मालीले उत्कृष्ट प्रदर्शन गरे पनि टिमलाई हारबाट बचाउन सकिनन् । प्रतिभाले स्पाइकबाट १८ अंक जोड्दा ब्लक र सर्भिसमा समान एक अंक जोडेकी थिइन् । उनले १० नेगेटिभ अंक दिइन् । न्यु डायमन्डकी झरना श्रेष्ठ र बाल्मिका आचार्यले समान ६ अंक बटुले ।एपीएफले ३ लाख र न्यु डायमन्डले २ लाख रुपैयाँ पुरस्कार पाए । एपीएफकी सरस्वती चौधरी उत्कृष्ट खेलाडी भइन् । उनले २० हजार प्राप्त गरिन् । सरस्वतीलाई हिमालय सीमापार वाणिज्य संघका अध्यक्षले सम्मानस्वरुप थप ५० हजार प्रदान गरे । विधागत पुरस्कारतर्फ आर्मीकी शान्ती थारु स्पाइकर, आर्मीकै सुनीता खड्का ब्लकर, न्यु डायमन्डकी प्रतिभा माली सर्भर, सलिना श्रेष्ठ डिफेन्स र एपीएफकी विनीता बुढाथोकी सेटरमा उत्कृष्ट भए । एपीएफका महेश चौधरी उत्कृष्ट प्रशिक्षक भए । उत्कृष्ट सबैले जनही ७ हजार पाए ।न्यु डायमन्डको खेलबाट प्रभावित भएर सृजनशील आमा समूहले २५ हजार र रिवन ट्रान्सपोर्टले प्रशिक्षक कुमार राईलाई २० हजार प्रदान गरे ।तेस्रो स्थानका लागि त्रिभुवन आर्मीले पुलिस क्लबलाई २६२४, २५२१, २५२३ ले हरायो । शान्ति थारू प्लेयर अफ द म्याच भइन् र २ हजार रुपैयाँ हात पारिन् । आर्मीले १ लाख र पुलिसले ५० हजार प्राप्त गरे ।"
महामारीमा दर्शकसहित खेल !,"चौधरी ग्रुपका प्रबन्ध निर्देशक निर्वाण चौधरीको कम्पनी नेपाल स्पोर्ट्स एन्ड इभेन्ट्स म्यानेजमेन्ट (एनएसईएम) ले आयोजना गरेको नेपाल सुपर लिगमा दर्शकबिना खेल सञ्चालन गर्ने बताइएको थियो । कोभिड१९ संक्रमण बढेका कारण सरकारले २५ जनाभन्दा बढी भेला हुन बन्देज लगाएको छ । त्यसैले एनएसएलका खेल क्लोज्ड डोर मा हुनेछ, अघिल्लो दिन एनएसएलका निर्देशक श्रेयांश कार्कीले भनेका थिए, सरकारको निर्देशन पूर्ण रूपमा पालना गर्ने छौं । उद्घाटन खेलमा शनिबार टिकट बिक्री गरिएको थिएन । गेटबाट प्रवेश गर्नेबित्तिकै सेनिटाइजर पनि राखिएको थियो । तर, दशरथ रंगशालाभित्रको माहोल कार्कीले भनेजस्तै दर्शकरहित भने थिएन ।सरकारले तोकेको २५ जनासम्म होइन, सयौंको संख्या भीआईपी प्यारापिटमा देखियो । करिब १५ हजार दर्शक क्षमताको साधारण प्यारापिट खाली नै थियो । सेतो जर्सीमा ठूलै संख्यामा आएका काठमाडौं रेजर्सका समर्थक झन्डा हल्लाउँदै गो रेजर्स, गो रेजर्स भन्दै हुटिङ गरेर आफ्नो टिमलाई हौसला दिइरहेका थिए । ललितपुरको आक्रमणमा उसका मालिकसहित ठूलै संख्यामा आएको समूहले पनि प्यारापिटबाट साथ दिइरहेका थिए ।यो महामारीमा सरकारको नियम उल्लंघन गर्ने गरी दर्शकसहितको एनएसएलको उद्घाटनमा राष्ट्रिय खेलकुद परिषद्का सदस्यसचिव रमेशकुमार सिलवाल र एन्फाका अध्यक्ष कर्माछिरिङ शेर्पा पनि अतिथिको रूपमा साक्षी बन्न पुगेका थिए । टेलिभिजनमा प्रत्यक्ष प्रसारणको समय तोकिए पनि १२ मिनेटपछि मात्रै खेल सुरु गरिएको थियो । प्रतिस्पर्धा चलिरहेकै बेला दोस्रो हाफमा मैदानमा दुई कुकुरको प्रवेशले पनि व्यवस्थापनलाई चुनौती दिएको थियो । एनएसएलको प्लेयर लिस्ट मा एन्फाका केन्द्रीय सदस्य विजय घलेको नाम जनरल कोअर्डिनेटरमा लेखिएको थियो । तर उनी रंगशाला परिसरमा उपस्थित नै भएनन् ।"
बुटवल लुम्बिनीमा विराज,"काठमाडौं (कास) नेपाली राष्ट्रिय टिमका पूर्वकप्तान विराज महर्जनलाई नेपाल सुपर लिग (एनएसएल) क्लब बुटवल लुम्बिनी एफसीले लिएको छ । अक्सनमा अनसोल्ड उनलाई बुटवल लुम्बिनीले डिफेन्डर सुरज विक घाइते भएपछि भित्र्याएको हो ।बुटवल लुम्बिनीका महाप्रबन्धक राजुकाजी शाक्यले भने, सुरजलाई तिघ्रामा चोट लागेको छ । उनलाई डाक्टरले दुईतीन साता आराम गर्न भनेका छन् । उनले सुपर लिग गुमाउने भएपछि विराजलाई लिइएको हो । आक्रामणमा पनि जानसक्ने डिफेन्डर भएकाले विराजको अनुभवले हाम्रो टिमलाई राम्रो गर्ने आस छ । सुरज सेन्टरब्याक हुन् । विराज डिफेन्समा राइट र लेफ्ट दुवै साइडमा खेल्छन् ।मार्की प्लेयर रहेका गोलकिपर विशाल श्रेष्ठको कप्तानीमा बुटवल लुम्बिनीले पहिलो खेलमा आइतबार पोखरा थन्डर्सविरुद्ध प्रतिस्पर्धा गर्नेछ । चैत ६ मा भएको अक्सनमा बुटवल लुम्बिनीले ९ लाख ६० हजार रुपैयाँ खर्च गरेको थियो, जुन न्यूनतम १० लाख तोकिएभन्दा ४० हजार कम थियो । ए क्याटगोरी बाट सुरजलाई १ लाख (बेस प्राइस) मा लिएको थियो । त्यही क्याटगोरीमा भए पनि ३१ वर्षीय विराजलाई एनएसएलका कुनै पनि टिमले बोली लगाएनन् ।"
चितवनलाई लिनिङको साथ,काठमाडौं (कास) नेपाल सुपर लिग (एनएसएल) को फ्रेन्चाइज टोली एफसी चितवनलाई बहुराष्ट्रिय खेल पोसाक उत्पादन कम्पनी लिनिङले जर्सी प्रायोजन गरेको छ । राजधानीमा शनिबार एफसी चितवनको सञ्चालक कम्पनी गेमअन स्पोर्ट्सका प्रबन्ध निर्देशक सचिन ढकाल र लिनिङ नेपालका प्रबन्धक कृतराज महर्जनलगायतले जर्सी सार्वजनिक गरे । सम्झौताको आर्थिक पक्षबारे केही खुलाइएको छैन । जर्सी पनि भिडियोद्वारा सार्वजनिक गरिएको हो । लिनिङले यसअघि जावलाखेल युथ क्लब र मध्यपुर युथलाई प्रायोजन गरिसकेको छ । आईएमई समूहअन्तर्गत गेमअनद्वारा सञ्चालित एफसी चितवनका प्रायोजकहरू पनि सार्वजनिक गरिएको छ । प्रशिक्षक मेघराज केसीले व्यवस्थापन र टिमको उत्कृष्ट संयोजन मिलेको दाबी गर्दै सफलता हासिल गर्न प्रयासरत रहने बताए ।
