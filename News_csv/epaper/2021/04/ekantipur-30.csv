शीर्षक,विवरण
मृत्यु र संक्रमण दर हालसम्मकै उच्च,"यो अत्यन्तै जटिल अवस्था हो, सहप्रवक्ता डा अधिकारीले भने, सबैले अत्यन्त कडा रूपमा स्वास्थ्य सुरक्षाको मापदण्ड नअपनाए र निषेधाज्ञालाई पालना नगरे स्थिति सहज हुन धेरै गाह्रो हुने देखिएको छ । हाल उपचारमा रहेका कोभिड संक्रमित २४ जिल्लामा धेरै देखिएका छन् । ६ वटा जिल्लामा हजारभन्दा बढी संक्रमित उपचारमा छन् । काठमाडौंमा ११ हजार १ सय ८५, बाँकेमा ३ हजार ६ सय ३५, रूपन्देहीमा २ हजार ६ सय ३१, ललितपुरमा २ हजार २ सय ३, भक्तपुरमा १ हजार २ सय १० र दाङमा १ हजार १ सय ३६ जनाको उपचार भइरहेको छ ।"
विभाजनको डिलमा जसपा,"त्यही विषयलाई लिएर केन्द्रमा अध्यक्ष यादव आक्रोशित थिए । सरकारमा सहभागी चारै जनालाई कारबाही गर्न र केन्द्रमा प्रधानमन्त्री ओलीविरुद्ध कांग्रेस, माओवादी र जसपा मिलेर संयुक्त अविश्वास प्रस्ताव लैजानेबारे निर्णय लिन केन्द्रीय कार्यकारिणी समितिको बैठक बोलाउनसमेत यादवले अध्यक्ष ठाकुरसँग आग्रह गरेका थिए । मंगलबार बसेको पदाधिकारी बैठकमा यादव पक्षले केन्द्रीय कार्यकारिणीको बैठक बोलाउन माग गरे पनि अर्का अध्यक्ष ठाकुरले मानेका थिएनन् । तर बुधबारको केन्द्रीय कार्यकारिणी समितिको निर्णयअनुसार चार प्रदेश सांसदको पद खारेजी भएको निर्णय बिहीबार सार्वजनिक भएको थियो । लुम्बिनी प्रदेशका ६ सांसदमध्ये ५ जना पूर्वसमाजवादीका हुन् भने एक जना कल्पना पाण्डे मात्रै पूर्वराजपाकी हुन् । ६ सांसदमध्ये ४ जनालाई आफ्नो पक्षमा ल्याएर एमालेको सरकार बचाउने भूमिका त्यसै क्षेत्रबाट प्रतिनिधित्व गर्ने केन्द्रीय नेता सर्वेन्द्रनाथ शुक्लले खेलेको नेताहरू बताउँछन् । शुक्ल अध्यक्ष ठाकुरले सरकारसँग वार्ताका लागि बनाएको कार्यदल सदस्यसमेत हुन् ।अध्यक्ष यादव पक्षले बिहीबार गरेको एकपक्षीय निर्णयका आधारमा लुम्बिनी प्रदेशसभा सचिवालयले चारै सांसदको पद खारेज गरिएपछि ठाकुर पक्षले पार्टी विभाजनको बीजारोपण भएको प्रतिक्रिया दिएको छ । सन्तोषकुमार पाण्डेय, विजयकुमार यादव, सुमन शर्मा रायमाझी र कल्पना पाण्डे पदमुक्त भएका हुन् । यादव पक्षले केन्द्रीय कार्यकारिणी समितिको निर्णय भनेर प्रदेशसभा सचिवालयमा पत्र दर्ता गर्ने सुइँको पाएपछि अध्यक्ष ठाकुरले पनि त्यसलाई रोक्न छुट्टै पत्र इमेलमार्फत पठाएका थिए । पार्टी अध्यक्ष ठाकुरले सचिवालयलाई लुम्बिनी प्रदेशसभाका सदस्यहरूलाई कुनै कारबाही नगरिएको जानकारी इमेलमा पठाएका थिए । ठाकुरले प्रदेशसभाको संसदीय दललाई नै प्रदेशसभासम्बन्धी आवश्यक सम्पूर्ण निर्णय लिने अधिकार रहेको पत्रमा उल्लेख गरेका थिए । यादव पक्षले भौतिक उपस्थितिमा पत्र दर्ता गराएपछि ठाकुरको पत्रलाई बेवास्ता गर्दै प्रदेशसभा सचिवालयले त्यसैका आधारमा सांसदहरूलाई पदमुक्त गरिएको हो । सबैलाई थाहा छ, पार्टी कार्यकारिणी समितिको बैठक बसेको छैन, जसले त्यस्तो पत्र पठाएको छ, त्यो फर्जी हो, ठाकुरले भने, फर्जी कामको विषयमा सोधखोज नगर्ने, सिधै कारबाहीमा उत्रिने सभामुख कस्तो मान्छे हो ? लुम्बिनी प्रदेशका सभामुख माओवादी केन्द्रका हुन् ।यादवपक्षीय नेता रामसहाय यादव पार्टीको कार्यकारिणी समितिको बहुमत सदस्यको उपस्थितिमा सर्वसम्मति निर्णयबाट प्रदेशसभा सदस्यलाई कारबाही गर्ने निर्णय गरिएको दाबी गर्छन् । लुम्बिनी प्रदेशका चार सदस्य संसदीय दलको निर्णयविपरीत सरकारमा सहभागी भएकाले कारबाहीको निर्णय गरिएको उनले बताए । पार्टीले निर्णय गरेर पठाएको पत्रकै आधारमा प्रदेशसभा सचिवालयले उनीहरूलाई पदमुक्त गरेको हो, उनले भने । यादवले कार्यकारिणी समितिको बैठक बसेको दाबी गरे पनि मंगलबार बसेको पार्टी पदाधिकारी बैठकमा पार्टी अध्यक्ष ठाकुरले तत्कालै कार्यकारिणी बैठक बोलाउन अस्वीकार गरेका थिए । स्रोतका अनुसार ठाकुरले बैठक बोलाउन अस्वीकार गरेपछि यादव पक्षले बहुमत सदस्यको हस्ताक्षर बटुलेर निर्णय लेखेको हो । पदाधिकारी बैठक बसेको वैशाख १४ गतेकै मितिमा कार्यकारिणी समितिको बैठक बसेको नेता यादवले बताए ।पार्टी एकीकरणका क्रममा तत्कालीन राजपाका २६ र समाजवादीका २५ जना गरी ५१ सदस्यको केन्द्रीय कार्यकारिणी समिति गठन गरिएको थियो । पूर्वराजपाको अध्यक्ष मण्डलका सदस्यसमेत रहेका महेन्द्रराय यादव पछिल्लो समय यादव पक्षमा पुगेको स्रोतको दाबी छ । केन्द्रीय कार्यकारिणी समितिमा उनीसहित उनको पक्षमा तीन सदस्य छन् । उनले आफ्नो पूर्वराजपा धार छाडे अध्यक्ष यादव पक्षमा बहुमत पुग्छ । तर, पूर्वसमाजवादी नेता रामसहाय यादवले केन्द्रीय कार्यकारिणी समितिमा भएको उपस्थिति संख्या बताउन चाहेनन् । उपस्थिति बहुमत संख्याको सर्वसम्मतिबाट निर्णय भएको छ, उनले भने ।जसपाका केन्द्रीय कार्यकारिणी समिति सदस्यसमेत रहेका पूर्वराजपा नेता मनीष सुमनले बैठक नै नबसी केन्द्रीय कार्यकारिणीको भनेर घरघरमा हस्ताक्षर गर्दै गरिएको निर्णय अलोकतान्त्रिक भएको र यसले पार्टी विभाजन गर्न सक्ने खतरा उत्पन्न भएको बताए । बहुमतको निर्णय पनि बैठक बसेर हुन्छ, घरघरमा गएर हस्ताक्षर गरेर हुँदैन, उनले भने, यसरी नै अघि बढ्ने हो भने पार्टी विभाजन हुने खतरा छ । केन्द्रमा प्रधानमन्त्री ओलीविरुद्ध अविश्वास प्रस्ताव ल्याउन कांग्रेस र माओवादी तयार भए पनि जसपा अनिर्णीत हुँदा अघि बढ्न सकेका छैनन् । ठाकुर र महतोसहितको पूर्वराजपाको बहुमत धार प्रधानमन्त्री ओलीलाई तत्काल सत्ताबाट नहटाउने पक्षमा छ । ओली नेतृत्वको सरकारले मधेस र थरुहट आन्दोलनमा परेका पार्टीका कार्यकर्तालाई रिहाइ र मुद्दा फिर्ता प्रक्रिया अघि बढाइसकेको जनाउँदै उनीहरू अविश्वास दर्ता गर्न मानेका छैनन् । तर, अर्का अध्यक्ष यादव र संघीय परिषद् अध्यक्ष बाबुराम भट्टराई पक्षले भने प्रधानमन्त्री ओलीलाई तत्कालै हटाउन चाहेको छ । ठाकुर र महतो तयार नभए बहुमतको निर्णय भन्दै अविश्वास प्रस्तावमा हस्ताक्षर गर्ने तयारीसमेत यादव पक्षले गरेको जसपा नेताहरूले बताएका छन् । अविश्वास प्रस्तावसम्बन्धी निर्णय भए तपाईंहरूलाई जानकारी गराउँछौं तर अहिले चार जना सांसदलाई कारबाही मात्रै गरिएको छ, नेता रामसहायप्र्रसाद यादवले भने, प्रतिगामी ओली नेतृत्वको सरकारलाई निरन्तरता दिने पक्षमा जसपा छैन । उनलाई राख्नु भनेको प्रतिनिधिसभा विघटन गर्ने, संघीयता फाल्ने र अन्ततः संविधान नै फाल्ने काम हो । तत्काल उनलाई हटाउनुपर्छ भन्नेमा हामी प्रस्ट छौं । जसपाका वरिष्ठ नेता महतोले भने मधेस र थारूको मुख्य मुद्दा सम्बोधन भएको भन्दै ओलीविरुद्ध अविश्वास प्रस्ताव ल्याउने काम जसपाले नगर्ने दाबी गरे । मन्त्रिपरिषद् बैठकले मधेस र थरुहट आन्दोलनमा परेका स्थानीय तहका १ सय २० जनाविरुद्धका १५ वटा फौजदारी मुद्दा फिर्ता लिने निर्णय गरिसकेको छ । बाँकी मुद्दा पनि फिर्ता लिने चरणमा छ । पहिलाका सरकारले धोका मात्रै दिएका थिए । ओली नेतृत्वको सरकारले काम गरेरै देखाएको छ । यसलाई सकारात्मक रूपमा लिनुपर्छ, महतोले भने, सरकारले सहयोग गरेपछि हामीले पनि सहयोग गर्नुपर्छ । उनका अनुसार तत्काल ओली नेतृत्वको सरकार हटाउने पक्षमा जाँदा मधेस र थरुहट आन्दोलनका नेता तथा कार्यकर्तामाथि ठूलो बेइमानी हुनेछ ।विश्लेषकहरू पछिल्लोपटक जसपाभित्र बढ्दै गएको सत्ता ध्रुवीकरणले पार्टी जोखिममा पर्ने देख्छन् । राजनीतिक विश्लेषक प्राध्यापक विजयकान्तलाल कर्णले अहिलेको खिचातानीले जसपालाई दीर्घकालीन रूपमा नकारात्मक असर पार्न सक्ने बताए । यस्तै राजनीतिक ध्रुवीकरण बढ्दै गए पार्टी विभाजनको अवस्थासम्म पुग्न सक्छ, उनले भने । मौकामा नेगोसिएसन र बार्गेनिङ गरेर फाइदा लिन खोज्ने ठाकुर र महतोको कदमलाई उनी जायज नै मान्छन् । तर, ओलीलाई हेर्ने दृष्टिकोणमा अर्का अध्यक्ष यादवको फरक अडान कायम रहेकाले त्यसले सरकारका विषयमा निर्णय लिनका लागि पार्टीलाई एक ठाउँमा उभिन कठिन रहेको उनले बताए । केही लिन खोजेपछि दिनु पनि पर्छ, स्वाभाविक रूपमा गिभ एन्ड टेक कै राजनीति महन्थजीहरूले गर्दै हुनुहुन्छ । त्यो भनेको कुनै न कुनै रूपमा ओलीलाई सहयोग पुग्ने निर्णयको पक्षमा उहाँहरू उभिनुपर्छ, त्यो अवस्था उपेन्द्रजीलाई स्वीकार्य हुनेछैन, उनले भने, त्यो परिस्थिति भनेको समग्रमा पार्टीमा दीर्घकालीन असर पर्नु नै हो ।"
खोप बेच्न ४ कम्पनीको प्रस्ताव,"रुसले आगामी डिसेम्बरसम्ममा नेपाललाई ८० लाख डोज खोप किन्न दिने प्रतिबद्धता जनाएको छ । स्वास्थ्य तथा जनसंख्यामन्त्री त्रिपाठी र मस्कोबाट आएको उच्चस्तरीय टोलीबीच गत बुधबार भएको छलफलमा खोप बिक्रीको प्रतिबद्धता आएको हो । छलफलका क्रममा मन्त्री त्रिपाठीले ४० लाख डोज खोप तत्काल आवश्यक पर्ने जानकारी गराएका थिए । रुसी खोप ल्याउने करिबकरिब तय भइसकेको छ, दुईचार दिनमा यो विषयमा टुंगो लाग्छ, मन्त्री त्रिपाठीले गत साता भनेका थिए ।अन्य तीन खोप उत्पादक कम्पनीले पनि नेपाली एजेन्ट नियुक्त गरी उनीहरूमार्फत खोप बिक्रीको प्रस्ताव गरेका हुन् । स्वास्थ्य स्रोतले उपलब्ध गराएअनुसार भारतको कोभ्याक्सिनले प्रतिडोज २६ सय रुपैयाँमा प्रस्ताव गरेको छ । सबैभन्दा महँगो यही हो । त्यसपछि चिनियाँ खोप सिनोभ्याक्स प्रतिडोज २१ सय रुपैयाँमा दिन सक्ने गरी प्रस्ताव गरेको छ । रुसको स्पुतनिक५ प्रति डोज १७२० रुपैयाँमा दिन सक्ने प्रस्ताव आएको छ, स्रोतले भन्यो, भारतकै कोभिसिल्डले भने ७५० रुपैयाँमा एक डोज खोप उपलब्ध गराउने गरी प्रस्ताव गरेको छ । उक्त मूल्य नेपाल सरकारलाई उपलब्ध गराउने गरी पेस भएको हो । रुसी खोपको मूल्यका विषयमा नेपालस्थित रुसी दूतावासले प्रस्ताव पेस गरेको हो । स्थानीय एजेन्टका रूपमा नियुक्त लोमस फर्मास्युटिकल्सले खोप आएपछि व्यवस्थापनको काम गर्ने गरी अनुमति पाएको हो ।सबै खोपको प्रस्तावित मूल्यमा ढुवानी भाडा र एजेन्ट कमिसन पनि जोडिएको छ, स्रोतले भन्यो, यही मूल्यमा सरकारले वार्ता गर्नेछ र घटाउने प्रयास हुनेछ । यसअघि सरकारले कोभिसिल्ड खोप (दुई डोज) ४ अमेरिकी डलर (करिब ४७६ रुपैयाँ) मा खरिद गरेको थियो । भारत सरकारको मध्यस्थतामा खरिद गर्दा २० लाख डोज ल्याउने सम्झौता भएको थियो तर हालसम्म १० लाख डोज मात्रै नेपाललाई दिएको छ । बाँकी १० लाख डोज ल्याउने समय भने अन्योलमा परेको छ । भारतको सिरम इन्स्टिच्युट अफ इन्डियासँग भएको सम्झौताअनुसार गत फेब्रुअरीभित्र १० लाख र मार्च महिनाभित्र बाँकी १० लाख डोज खोप ल्याउने भन्ने थियो । पहिलो मिति फेब्रुअरीभित्रै १० लाख डोज ल्याए पनि बाँकी १० लाख डोज आउने मिति अनिश्चित छ ।सिरमबाट खोप ल्याउनका लागि मन्त्रिपरिषद्ले सार्वजनिक खरिद ऐनमा भएको बैंक ग्यारेन्टी, अग्रिम भुक्तानी र भुक्तानीसम्बन्धी व्यवस्थाहरू निलम्बन गरेको थियो । त्यसपछि सरकारले सिरमलाई सोझै करिब ९३ करोड रुपैयाँ अग्रिम भुक्तानी थियो । स्वास्थ्य सचिव लक्ष्मण अर्यालका अनुसार मन्त्रालयले विभिन्न विकल्पहरूमा छलफल गरिरहेकाले छिट्टै त्यसमा निर्णय हुनेछ । हामीले चार मात्रै होइन, धेरै कम्पनी र देशहरूसँग छलफल गरिरहेका छौं, अमेरिकालाई नै ३० देखि ५० लाख डोज खोप दिन आग्रह गरेका छौं, उनले भने, कोभ्याक्सलाई १ करोड २० लाख डोज उपलब्ध गराउन भनेका छौं भने युनिसेफलाई पनि सहयोग गर्न भनेका छौं । सचिव अर्यालले सुपथ मूल्यमा खोप आपूर्तिको ग्यारेन्टी गर्छ भने मन्त्रालय कुनै पनि खोप खरिद गर्न तयार रहेको बताए । मूल्य र गुणस्तरमा कुरा मिल्न पर्यो, अब यो वा त्यो भनेर हेरेर बस्नु हुन्न भन्ने अन्तर्राष्ट्रिय मान्यता नै बनिसकेको छ, उनले भने, त्यस्तै परे निजी क्षेत्रले ल्याएर हामीले भनेको मार्जिनमा बिक्री गरे पनि हुन्छ । हामीले त्यसलाई पनि रोकेका छैनौं ।हालसम्म नेपालमा चार खोपले मात्रै आपत्कालीन प्रयोग अनुमति पाएका छन् । तीमध्ये चीनको सिनोभ्याक्स खोप ८ लाख डोज अनुदानका रूपमा प्राप्त भइसकेको छ । भारतको कोभिसिल्ड १० लाख डोज भारत सरकारले अनुदानका रूपमा दिएको थियो । १० लाख खरिद गरेर ल्याइएको हो । पछि कोभ्याक्समार्फत ३ लाख ४८ हजार डोज कोभिसिल्ड पनि नेपालमा भित्रिएको थियो । यस्तै भारतीय सेनाले नेपाली सेनालाई पनि सहयोगस्वरूप १ लाख डोज कोभिसिल्ड खोप नै दिएको थियो । भारतको कोभ्याक्सिन र रुसको स्पुतनिक५ खोप हालसम्म नेपालमा आएको छैन । रुसबाहेक तीनवटै खोपका लागि विश्व स्वास्थ्य संगठनले आपत्कालीन परीक्षण अनुमति दिइसकेको छ । स्पुतनिक५ लाई भने विश्व स्वास्थ्य संगठनले अनुमति दिएको छैन ।सरकारले निजी क्षेत्रलाई समेत खोप ल्याउन खुला गरिदिइसकेको छ तर निजी क्षेत्रले सोझै ल्याउन सकेका छैनन् । सरकारले खरिद गर्ने र निजी क्षेत्रले आयात गर्ने विषयमा सरकारले छुट्टै मापदण्ड बनाइसकेको छ । मापदण्डअनुसार निजी क्षेत्रलाई खोप ल्याउन कर छुटदेखि आयात अनुमतिको नीतिगत निर्णय भइसकेको छ तर सार्वजनिक गरिसकिएको छैन । खोपको कारोबारमा निजी क्षेत्रले १० प्रतिशतभन्दा बढी नाफा लिन पाउने छैन । नेपालमा खोप आयात अनुमति दिँदा खोपको एकाइ मूल्य निर्धारणका लागि एक्स फ्याक्ट्री मूल्य, ढुवानी, भण्डारण, सम्बन्धित मुलुकको कर र सेवा शुल्क विश्लेषण गरी मुनाफा १० प्रतिशतभन्दा बढी नहुने गरी तोक्ने, मन्त्रिपरिषद्ले तय गरेको मापदण्डमा भनिएको छ ।साथै खोप आयात र स्थानीय रूपमा बिक्रीवितरण गर्दा कर, महसुल र शुल्क छुट दिने निर्णय पनि छ । खोपको प्रयोगबाट कुनै प्रतिकूल असर पर्न गएमा उत्पादक, वितरक तथा दातृ निकायसँग क्षतिपूर्तिको कुनै माग दाबी नगर्ने, मापदण्डमा भनिएको छ । हालसम्म नेपालमा कोभिसिल्ड खोपको पहिलो डोज १८ लाख १९ हजार ४ सय ३६ जनाले लगाइसकेका छन् भने दोस्रो डोज ३ लाख ६२ हजार १ जनाले लगाएका छन् । यस्तै चिनियाँ खोप भेरोसेलको पहिलो डोज २ लाख ७२ हजार ७५ जनाले लगाएका छन् ।"
मन्त्री बने मनाङे,"(पोखरा)  स्वतन्त्र सांसद राजीव गुरुङ (दीपक मनाङे) गण्डकी प्रदेशको खेलकुद तथा युवामन्त्री नियुक्त भएका छन् । बिहीबार मन्त्री नियुक्त भएका उनले शपथग्रहण गरीवरी पदभारसमेत सम्हालेका छन् । मुख्यमन्त्री पृथ्वीसुब्बा गुरुङको उपस्थितिमा उनलाई प्रदेश प्रमुख अमिक शेरचनले शपथ खुवाएका थिए ।मुख्यमन्त्रीविरुद्ध अविश्वासको प्रस्ताव आएका बेला सामाजिक विकास मन्त्रालय टुक्र्याएर उनलाई मन्त्री बनाइएको हो । माओवादी केन्द्रका मन्त्रीले राजीनामा दिएपछि आन्तरिक मामिला तथा कानुन मन्त्रालय र भूमि व्यवस्था, कृषि तथा सहकारी मन्त्रालय खाली नै छन् । कानुन मन्त्रालयको जिम्मा भौतिक पूर्वाधार विकासमन्त्री रामशरण बस्नेतलाई दिइएको छ भने कृषि मन्त्रालय मुख्यमन्त्री गुरुङले आफैंले राखेका छन् ।नवनियुक्त मन्त्री गुरुङले प्रदेश सरकार दुई साता पनि नटिक्ने थाहा हुँदाहुँदै मन्त्री हुन तयार भएको बताएका छन् । यो सरकारको कामै छैन, दुई हप्तामा जान सक्छ, शपथपछि पदभार ग्रहण गर्दै उनले भने, जति समय बस्छु, परिवर्तन गरेर देखाउँछु । उनले राम्रो खेलकुद नीति बनाएर छाड्ने दाबी गरे । मलाई मनाङवासीले सांसद बनाएर पठाएका हुन्, मन्त्री बनाउनलाई होइन, उनले भने, म २ वर्ष मन्त्री हुन्छु भनेर मन्त्री भएको पनि होइन । पोलिसी बनाएर छाडेपछि अर्को आउने मन्त्रीले त्यसैलाई टेकेर काम गर्न पाउँछन् । उनले आफू मन्त्री हुनेबारे बिहीबार बिहान मात्रै थाहा भएको बताए ।पार्टी मन परेर भन्दा पनि मुख्यमन्त्री पृथ्वीसुब्बा गुरुङको गुन तिर्न एमालेको पक्षमा उभिएको उनको भनाइ थियो । एमाले र माओवादी केन्द्र मिलेर बनेको नेकपाको नाम मन परेर पहिले आफू नेकपा प्रवेश गरेको उनले बताए । एमाले र माओवादी छुट्टिएपछि म कतै पनि लागिनँ, उनले भने, एमालेसँग मिलेर चुनाव जितेको हुँ । मुख्यमन्त्रीको गुन तिर्न पनि उहाँको पक्षमा उभिएँ । विदेशी नेता कार्ल मार्क्स, भीआई लेनिन र माओत्सेतुङलाई आदर्श मान्ने पार्टी आफूलाई मन नपर्ने उनले बताए । बुधबार मुख्यमन्त्रीविरुद्धको अविश्वासको प्रस्तावमाथि मतदान गर्ने तय भएको दिन संसद् बैठकमा उपस्थित नभएको सन्दर्भमा उनले भने, जनमोर्चाले हालेपछि (अविश्वास प्रस्तावको समर्थनमा) हाल्छु भनेको थिएँ, उनीहरू नै आएनन् । कांग्रेसको समर्थनमा मतदान गर्दा करोडौं रुपैयाँ खाएको आरोप लाग्ने भएकाले कतैतिर मतदान नगर्ने मुड बनाइरहँदा संसद् स्थगित भएपछि आफूलाई सजिलो भएको उनको प्रतिक्रिया थियो । युवालाई स्वरोजगार बनाउन र खेलाडीको आम्दानी वृद्धि गर्न सरकारी जग्गा उपयोग गर्ने योजना उनले सुनाए ।उनी मनाङको प्रदेश ख बाट स्वतन्त्र सांसदका रूपमा विजयी भएका हुन् । उनी केही समयपछि नेकपामा प्रवेश गरेका थिए भने हालै आफू स्वतन्त्र सांसद भएको भन्दै छुट्टै कुर्सीको व्यवस्था गर्न र पार्टीलाई बुझाएको लेबी फिर्ता गर्न प्रदेशसभा सचिवालयमा निवेदन दिएका थिए । २०७६ असार १९ मा उनलाई मुख्यमन्त्री एवं तत्कालीन नेकपाका स्थायी कमिटी सदस्य पृथ्वीसुब्बा गुरुङले पार्टी प्रवेश गराएका थिए । सर्वोच्च अदालतबाट ज्यान मार्ने उद्योगमा सजाय तोकिएको हुनाले उनको पार्टी प्रवेशलाई लिएर नेकपाभित्र तीव्र विरोध भएको थियो । ज्यान मार्ने उद्योगका अभियुक्तसर्वोच्च अदालतले २०७४ माघमा राजीव गुरुङलाई ज्यान मार्ने उद्योगमा ५ वर्ष जेल सजाय गर्ने तत्कालीन पुनरावेदन अदालतको फैसला सदर गरेको थियो । उनले अभियुक्तकै रूपमा प्रदेशसभा चुनाव लडेका थिए । त्यसबेला एमालेले आफ्नो उम्मेदवारी फिर्ता लिएर उनलाई समर्थन गरेको थियो । निर्वाचित भएपछि अदालतले जेल सजाय सुनाएकाले उनी केही समय फरार रहेका थिए । उनलाई २०७५ वैशाखमा पक्रेर जेल चलान गरिएको थियो । त्यसपछि करिब ८ महिना जेल बसे । ५ वर्षसम्म कैद सजाय पाएका व्यक्तिले जमानत बुझाएर थुनाबाहिरबाटै मुद्दा लड्न पाउने मुलुकी संहिताको सुविधा प्रयोग गर्दै उनी जेलबाट छुटे ।ज्यान मार्ने उद्योगमा उनलाई जिल्ला अदालतले दुई वर्ष, पुनरावेदन (हाल उच्च) अदालत पाटनले ५ वर्ष जेल सजायको फैसला गरेको थियो । अरू मुद्दा नभए जेलबाहिरबाटै मुद्दा लड्न पाउने सर्वोच्चको आदेशपछि उनी २०७५ पुस ६ मा जेलबाट छुटेका हुन् । २०७५ माघ १४ मा उनले प्रदेश सांसदको शपथ लिएका थिए । गुन्डा नाइके मिलन गुरुङ चक्रे लाई खुकुरी हानेको विषयमा राजीव गुरुङविरुद्ध जिल्ला अदालत काठमाडौंमा कर्तव्य ज्यान मुद्दा दर्ता भएको थियो । जिल्ला अदालत काठमाडौंले कर्तव्य ज्यान नभई कुटपिट भएको ठहर गर्दै उनलाई डेढ वर्ष जेल सजाय सुनाएको थियो । कुटपिटभन्दा पनि ज्यान मार्ने नै उद्योग भन्दै सरकारी वकिलको कार्यालय पुनरावेदन अदालत पाटनमा पुनः मुद्दा दर्ता गरेको थियो । पाटन अदालतले २०६९ मा ज्यान मुद्दा ठहर गरेको थियो । राजीव गुरुङ २०७३ पुस २८ गते राप्रपामा प्रवेश गरेका थिए । राप्रपा र राप्रपा नेपाल एकीकरण भएपछि उनी मनाङको राप्रपा जिल्ला अध्यक्ष पनि बनेका थिए । १५ करोड रुपैयाँ बराबरको अकुत सम्पत्ति जम्मा गरेको आरोपमा सम्पत्ति शुद्धीकरण विभागले उनीविरुद्ध विशेष अदालतमा मुद्दासमेत हालेको थियो । पछि उनले सफाइ पाए । चक्रे मिलनलाई खुकुरी प्रहार गरेर घाइते बनाएको आरोपमा उनी २०६० पुस ११ गते पक्राउ परेका थिए । सोही आरोपमा जेल बसेर छुटेका गुरुङ २०६५ फागुन र २०७० फागुनमा पुनः पक्राउ परेका थिए । २०७० मा नेपाली सेनाका एक मेजरलाई कुटपिट गरेको आरोपमा पक्राउ परेर उनी १ वर्ष ६ महिना जेल बसेर छुटेका थिए । २०७६ माघ ७ मा उनले कास्की जिल्ला फुटबल संघका अध्यक्ष मिलन गुरुङमाथि हातपात गरेका थिए । पोखराको भण्डारढिक रंगशालामा गण्डकी प्रदेशस्तरीय मुख्यमन्त्री कप लिग फुटबल प्रतियोगिताको उद्घाटनमा उनले मिलनलाई मुक्का प्रहार गरेका थिए । मिलनले मनाङेविरुद्ध माघ ८ मा मुलुकी अपराध संहिता २०७४ को दफा ११८ अनुसार सार्वजनिकस्थलमा अभद्र व्यवहार गरेको भन्दै जाहेरी दरखास्त दिएपछि माघ ९ मा कास्की प्रहरीले पोखराबाट मनाङेलाई पक्राउ गरेर हिरासतमा राखेको थियो । उनी ६ हजार रुपैयाँ धरौटी बुझाएर माघ १२ मा रिहा भएका थिए । प्रदेश सभाको अर्थ तथा विकास समितिको सदस्य रहेका उनले गत वर्ष असार ८ मा समितिमा राजीनामा बुझाएका थिए । २०७४ असोजमा उनी एमालेमा प्रवेश गरेका थिए । सुरुमा एमालेबाट प्रदेशमा उम्मेदवारसिफारिस भए पनि टिकट नपाएपछि उनी स्वतन्त्र उठे ।प्रदेशसभा बैठक कहिले ?कास्की मुख्यमन्त्री पृथ्वी सुब्बा गुरुङविरुद्ध पेस भएको अविश्वास प्रस्तावमाथि मतदान हुने दिन राष्ट्रिय जनमोर्चाका सांसद हराए पछि स्थगन गरिएको गण्डकी प्रदेशसभाको अर्को बैठक कहिले हुन्छ भने यकिन भएको छैन । आफ्नो पार्टीका सांसद खिमविक्रम शाही हराएको भन्दै राष्ट्रिय जनमोर्चाकी सचेतक पियारी थापाले जीवनरक्षाको माग गर्दै निवेदन दिएपछि बुधबार सभामुखले बैठक अनिश्चितकालका लागि स्थगन गरेका छन् । मतदानका बेला मोबाइल स्वीच अफ गरी सम्पर्कविहीन भएका सांसद शाही पोखराकै चरक मेमोरियल अस्पतालको आईसीयूमा भेटिएका थिए । प्रदेशसभा सचिवालयले कार्यव्यवस्था परामर्श समितिको बैठक पछिमात्रै अर्को बैठकबारे टुंगो लाग्ने जनाएको छ । दलरूका अनुसार विशेष अधिवेशन सरकारले आफूखुसी अन्त्य गर्न पाउँदैन । अधिवेशन विषयवस्तु टुंगो लगाएर मात्र अन्त्य हुन्छ, कांग्रेस संसदीय दलका उपनेता मेखलाल श्रेष्ठले भने । संसद्मा अविश्वासको प्रस्ताव पास हुने अवस्था नआए तीनवटै दलले फिर्ता लिन सक्ने र पास हुने अवस्था आए अगाडि बढाउने उनले बताए । अविश्वास प्रस्ताव फेल भए एक वर्षसम्म अर्को प्रस्ताव लैजान पाइँदैन, उनले भने, पास हुने अवस्था नआए फिर्ता लिनुपर्ने हुन्छ । तर हामीले फिर्ता लिने विषयमा केही सोचेका छैनौं । उनले अविश्वासको प्रस्ताव फिर्ता लिए पनि फेरि तत्काल दर्ता गर्न सकिने बताए ।मुख्यमन्त्री गुरुङविरुद्ध कांग्रेस, माओवादी केन्द्र र जनता समाजवादी पार्टीले अविश्वास प्रस्ताव पेस गरेका हुन् । यसको पक्षमा राजमोले पनि मतदान गर्ने निर्णय गरेको छ । माओवादी केन्द्रका सांसद दीपक कोइरालाले कार्यव्यवस्था परामर्श समितिको बैठकमा छलफल गरेपछि मात्र प्रक्रिया अघि बढाइने बताए । उनले सांसद शाहीलाई सत्तापक्षले नियतवश लुकाएको आरोप लगाए । संसद्मा शाहीको अवस्था र राजमोको निर्णय सार्वजानिक नभएसम्म बैठक अगाडि नबढ्ने उनको भनाइ छ । जसपाका सांसद हरिशरण आचार्यले पनि राजमोकै विषयवस्तु प्रस्ट हुनुपर्ने बताए । सांसद एकाएक बेपत्ता हुनुको कारण सार्वजानिक गर्न छानबिन समिति बनाउनुपर्छ र यथार्थ बाहिर ल्याउनुपर्छ । वैचारिक रूपमा दरो मानिएको राजमोलाई अप्ठ्यारो भएको छ, उनले भने, व्यक्ति पार्टी बाहिर गएका हुन् या कारण अर्कै हो बुझ्न जरुरी छ ।राजमो संसदीय दलका नेता कृष्ण थापाले भने बुधबारै मतदान प्रक्रिया अघि बढाउन भने पनि सभामुखले रोकेको बताए । उनले अविश्वासको प्रस्तावमाथि नै मतदान गर्ने पार्टीको निर्णय परिवर्तन नभएको बताए ।"
लुम्बिनीमा जसपाका चार सांसद निष्कासित,"(रूपन्देही)  जनता समाजवादीका चार सांसद प्रदेशसभा सदस्यबाट निष्कासन भएसँगै लुम्बिनी प्रदेशको सत्ता राजनीति पुनः तरंगित भएको छ । प्रदेशसभा सचिवालयले बिहीबार सूचना टाँस गर्दै जसपाको केन्द्रीय कार्यकारिणी समिति र प्रदेश संसदीय दलले निष्कासन गरेको जानकारी गराएकाले प्रदेशसभा नियमावली २०७४ को नियम १९१ बमोजिम सन्तोषकुमार पाण्डेय, विजय यादव, कल्पना पाण्डेय र सुमन शर्मा रायमाझीलाई प्रदेशसभा सदस्यबाट निष्कासन गरिएको जनाएको छ ।जसपाको केन्द्रीय समिति र प्रदेश संसदीय दलले मुख्यमन्त्री शंकर पोखरेलविरुद्धको अविश्वास प्रस्तावमा हस्ताक्षर गरेर लगत्तै मन्त्री बनेका चार जनालाई प्रदेशसभा सदस्य र पार्टी सदस्यबाटै निलम्बन गरेको जानकारी प्रदेशसभालाई गराएका थिए । प्रदेश सरकारमा सन्तोषकुमार पाण्डेय भौतिक पूर्वाधार विकासमन्त्री, यादव भूमि व्यवस्था, कृषि तथा सहकारीमन्त्री, कल्पना पाण्डेय शिक्षा तथा सामाजिक विकासमन्त्री र रायमाझी भौतिक पूर्वाधार विकासमन्त्री छन् । जसपाका ६ सांसदमध्ये ४ जनालाई मन्त्री बनाएर मुख्यमन्त्री पोखरेलले सरकारमा बहुमत जुटाएका थिए । चारै जना कारबाहीमा परेपछि अब उनी एमालेमा एकल बहुमतमा पुगेका छन् ।पोखरेल नेतृत्वको सरकारविरुद्ध नेपाली कांग्रेस, नेकपा माओवादी केन्द्र, जनता समाजवादी पार्टी र राष्ट्रिय जनमोर्चाले वैशाख ६ गते अविश्वास प्रस्ताव दर्ता गराएका थिए । बिहान अविश्वास प्रस्तावमा हस्ताक्षर गरेका उनीहरू सोही दिन बेलुका साढे ४ बजे मन्त्री नियुक्त भएका थिए । बिहान अविश्वासको प्रस्तावमा हस्ताक्षर गरेर दिउँसो मन्त्री बन्नु पार्टी संसदीय दलको ह्वीप उल्लंघन भएकाले कारबाही गरिएको संसदीय दलका नेता सहसराम यादवले बताए । बिहान बैठक बसेर सर्वसम्मत निर्णय भएको हो, उनले भने, पार्टीको निर्णय र दलको ह्वीप उल्लंघन गरिएपछि केन्द्रीय कार्यकारिणी समितिको बहुमत सदस्यबाट र संसदीय दलले पनि प्रदेशसभा सदस्य र पार्टी सदस्यबाट निष्कासन गरिएको उनले बताए ।सचिवालयका सचिव दुर्लभकुमार पुनले प्रदेशसभामा सूचना टाँस गर्दै जसपा नेपालको केन्द्रीय कार्यकारिणी समितिले राजनीतिक दलसम्बन्धी ऐन, २०७३ को दफा ३२ को उपदफा ५ एवं दफा ३४ को उपदफा १ बमोजिम पार्टीको प्रदेशसभा सदस्य र पार्टी सदस्य पदबाट निष्कासन गरिएको पत्र प्रदेश संसदीय दलले प्रदेशसभामा दर्ता गराएको उल्लेख गरेका छन् । प्रदेशसभाको बैठक चालु अवस्थामा नरहेकाले सूचना टाँस गरिएको उनले बताए । त्यसको जानकारी आइतबारको बैठकमा सभामुखले दिनुहुनेछ, उनले भने, अन्य प्रक्रिया कानुनअनुसार नै अघि बढ्छ । विपक्षी दलले अविश्वासको प्रस्तावका लागि हस्ताक्षर संकलन सुरु गरेपछि मुख्यमन्त्री पोखरेलले चैत १८ गतेबाट सुरु भएको प्रदेशसभाको बैठक चैत २४ गते नै अचानक अन्त्य गरेका थिए । वैशाख ६ गते नेपाली कांग्रेस, माओवादी केन्द्र, जसपाका गरी ४१ सदस्यले हस्ताक्षर गर्दै अविश्वास प्रस्ताव दर्ता गरेका थिए । अविश्वास प्रस्तावमा नेकपा माओवादी केन्द्रका नेता कुलप्रसाद केसीलाई मुख्यमन्त्री प्रस्ताव गरिएको थियो । जसपाका ४ सांसद कारबाहीमा परेसँगै लुम्बिनी प्रदेशको राजनीतिक सत्ता समीकरण पनि फेरिएको छ । मुख्यमन्त्री पोखरेल सत्ता समीकरणमा एमालेको मात्र एकल बहुमतमा पुगेका छन् । लुम्बिनी प्रदेशमा एमालेका मात्र ४१ सांसद छन् । ८७ सदस्यीय लुम्बिनी प्रदेशमा माओवादी केन्द्रले दधिराम न्यौपाने र दिनेश पन्थीलाई कारबाही गरेको थियो । अहिले जसपाले चार जनालाई कारबाही गरेपछि एमाले एकल बहुमतमा पुगेको हो । मुख्यमन्त्री पोखरेललाई अब सरकार जोगाउन ४१ सांसदको मत आवश्यक छ । जुन एमालेको मात्र छ । तर दुई सांसद माधवकुमार नेपाल पक्षका रहेकाले मुख्यमन्त्री पोखरेललाई ढुक्क हुने अवस्था छैन । नेपाली कांग्रेसका १९, नेकपा माओवादी केन्द्रका १८ (सभामुखसहित), जसपाका बाँकी २ र राष्ट्रिय जनमोर्चाका १ गरी सरकारको विपक्षमा ४० सांसद छन् । नेकपाका प्रमुख सचेतक भूमिश्वर ढकालले कारबाहीको औपचारिक जानकारी नआएको बताए । पूर्ण जानकारी आएको छैन, महन्थ ठाकुरले पनि पत्र पठाउनुभएको छ भन्ने जानकारी आएको छ, उनले भने, कारबाही भए पनि अब एमालेको एकल बहुमत पुग्छ । तर सचिवालय स्रोतका अनुसार पार्टी नेताले पठाएको पत्रले प्रदेशसभा सचिवालयमा कुनै अर्थ राख्दैन । संसदीय दलकै पत्र आधिकारिक हुने भएकाले त्यहीअनुसार कानुनी प्रक्रिया पूरा गरेर निष्कासन गरिएको पत्र दर्ता भएको स्रोतले बतायो । कारबाही गरिएको पत्रमा अध्यक्ष उपेन्द्र यादवले हस्ताक्षर गरेका छन् । त्यस्तै अर्का अध्यक्ष महन्थ ठाकुरले लुम्बिनी प्रदेशका कुनै पनि प्रदेशसभा सदस्यलाई कारबाही नगरिएको पत्र सभामुखलाई सम्बोधन गरेर बिहीबारै पठाएका छन् । यसअघि लुम्बिनी प्रदेश सरकार र मन्त्रिपरिषद्प्रति विश्वास छैन भन्ने जसपाको लुम्बिनी प्रदेश समितिको चैत २६ गतेको बैठकको निर्णय र वैशाख ६ गतेको संसदीय दलको बैठकमा उपस्थित भएर हस्ताक्षर गरेको निर्णय किन उल्लंघन गरेको भन्दै संसदीय दलले स्पष्टीकरण सोधेको थियो । चित्तबुझ्दो जवाफ नआएपछि कारबाही गरिएको संसदीय दलका नेता यादवले बताए । मन्त्री सन्तोष पाण्डेयले भने आफू सर्वसम्मत संसदीय दलको नेता चुनिएकाले अल्पमतले कारबाही गर्नै नसक्ने बताए । हामीलाई कसरी कारबाही हुन्छ ? उनले भने, जबकि बहुमत सांसद हामीसँगै छन् । निर्णयका विरुद्ध आफूले कानुनी लडाइँ लड्ने उनले बताए । जसपाका प्रदेशसभा सदस्य सन्तोषकुमार पाण्डेय रूपन्देही३ (१), विजय यादव बाँके२ (१) र कल्पना पाण्डेय एवं सुमन शर्मा रायमाझी समानुपातिकबाट निर्वाचित हुन् ।"
अस्पतालकै सेटिङमा आईसीयूमा राखेको आरोप,"पोखरा (कास) जनमोर्चाका प्रदेश सांसद खिमविक्रम शाहीलाई राखिएको पोखराको चरक मेमोरियल अस्पतालको भूमिकामाथि कांग्रेस, माओवादी केन्द्र र जनता समाजवादी पार्टी (जसपा) ले प्रश्न उठाएका छन् । मुख्यमन्त्री पृथ्वीसुब्बा गुरुङविरुद्धको अविश्वास प्रस्तावमा मतदान हुने तय भएको दिन बुधबार सांसद शाहीलाई अस्पतालकै सेटिङ मा आईसीयूमा राखिएको तीन दलको आरोप छ ।तीन दलले बिहीबार भएको संयुक्त बैठकपछि विज्ञप्ति जारी गर्दै अस्पतालको सीसीटीभी हार्डवेयरको जाँच गरी सम्पूर्ण फुटेज सार्वजनिक गर्न माग गरेका छन् । कांग्रेस संसदीय दलका नेता कृष्णचन्द्र नेपाली, माओवादी केन्द्रका हरिबहादुर चुमान र जसपाका हरिशरण आचार्यले संयुक्त विज्ञप्ति जारी गरेका हुन् । सांसद शाही चरक अस्पतालमा पैदल प्रवेश गरेको सीसीटीभी फुटेजमा कैद दृश्यले मञ्चन गरिएको नाटकलाई पर्दाफास गर्ने भएका कारण त्यसको हार्डवेयरमा समेत चलखेल गरिएको छ, विज्ञप्तिमा भनिएको छ, यो योजनामा चरक अस्पतालसमेत संलग्न रहेको देखिन्छ ।वैशाख १५ गते दिउँसो २ बजेसम्म फोनमा संवाद गरिरहेका सांसद उक्त दिन मध्याह्न १२ बजे पार्टी, संसदीय दल र प्रदेशसभा सचिवालयलाई समेत जानकारी नगराई आईसीयूमा भर्ना गरिएको भन्नुलाई तीन दलले अस्वाभाविक कथन भनेका छन् । पार्टीका नेताले भेट्न खोज्दा पनि अस्पताल प्रशासनले भेट्न नदिनु र दुर्व्यवहार गर्नु खेदजनक रहेको जनाइएको छ । स्वास्थ्यजस्तो मर्यादित क्षेत्रमा पनि आपराधिक प्रवृत्ति मौलाएको सर्वत्र आशंका गरिएको छ, विज्ञप्तिमा छ, चरक मेमोरियल अस्पताल र त्यहाँका जिम्मेवार चिकित्सकको व्यवहार गैरजिम्मेवार र अविश्वसनीय छ । अस्पताल परिसरमा ठूलो संख्यामा सादा पोसाकमा सुरक्षाकर्मी परिचालित गर्नुको कारण रहस्यमय रहेको तीन दलको ठहर छ । सांसदको स्थिति अज्ञात भएको र उनको जीवन रक्षाको पहल गरिदिन सम्बन्धित पार्टीले अनुरोध गर्दासमेत तत्कालै अवस्था सार्वजनिक नगरी अस्पताल प्रशासनले बन्दी बनाएको तीन दलको आरोप छ ।गण्डकी प्रदेशसभामा मुख्यमन्त्री पृथ्वीसुब्बा गुरुङविरुद्ध अविश्वास प्रस्तावमा हस्ताक्षर गर्ने आफ्ना सांसदको सुरक्षाको सुनिश्चितता गर्नसमेत तीन दलले माग गरेका छन् । तीन दलले सभामुखको समेत सुरक्षा सुनिश्चितताको माग गरेका छन् । प्रदेशसभा सदस्यलाई धम्की र प्रलोभन दिने व्यक्ति र समूहलाई कानुनको कठघरामा ल्याउन माग गरिएको छ । तीन दलले जनमोर्चाका सांसद खिमविक्रम शाहीको पीसीआर रिपोर्ट र प्रयोगशालाको विश्वसनीयतामाथि नै प्रश्न उठाएका छन् । सांसद शाहीले पोखराको न्युरोडमा रहेको लाइफकेयर डाइग्नोस्टिक प्रयोगशालामा वैशाख १४ गते साँझ ४ बजे स्वाब दिएको रेकर्ड छ । जबकि त्यति नै बेला सांसद शाही प्रदेशसभा परिसर नदीपुरमै स्वाब दिइरहेका थिए । एक व्यक्ति एउटै समयमा दुई स्थानमा उपस्थित हुन कसरी सम्भव छ ? तीन दलको प्रश्न छ, एक स्थानमा स्वाब दिइसकेपछि त्यही दिन अर्को स्थानमा स्वाब दिनुपर्ने कारण के पर्यो ?प्रदेश सरकारअन्तर्गत रहेको प्रदेश जनस्वास्थ्य प्रयोगशालाले पीसीआर रिपोर्ट नेगेटिभ देखाउनु तर करिब आधा घण्टाको फरकमा सार्वजनिक गरिएको रिपोर्टमा निजी ल्याबले पोजिटिभ देखाउनु रहस्यमय र अस्वाभाविक रहेको तीन दलको ठहर छ । सांसद शाहीको पीसीआर रिपोर्ट र प्रयोगशालाहरूको विश्वसनीयताको जाँच गर्नुपर्ने उनीहरूले माग गरेका छन् ।चरक अस्पतालका अध्यक्ष डा बद्री पौडेल र प्रबन्ध निर्देशक कपिल पोखरेल एमालेनिकट हुन् । दस दिनअघि एमाले नेता महेश बस्नेतसमेत पोखरा आएर अस्पतालको निरीक्षण गरेका थिए । प्रदेश सांसद राजीव पहारीले बस्नेतलाई चरक अस्पताल पुर्याएका थिए ।"
'अचानक बिरामी भएर बेहोस भएँ,"राष्ट्रिय जनमोर्चाका गण्डकी प्रदेश सांसद खिमविक्रम शाहीले अविश्वासको प्रस्तावमा मतदान गर्न सदनमा जान लाग्दा अचानक बिरामी भएको बताएका छन् । बिहीबार विज्ञप्ति जारी गर्दै शाहीले उपचारका लागि भाइले अस्पताल लैजाँदै गर्दा बेहोस भएको जनाएका छन् । अस्पतालले शाहीलाई कोरोना संक्रमण भएको भने पनि उनले आफ्नो विज्ञप्तिमा भने त्यसबारे कतै उल्लेख गरेका छैनन् ।उनले पार्टी निर्णयप्रति आफ्नो प्रतिबद्धता कायमै रहेको बताएका छन् । पोखराको चरक मेमोरियल अस्पतालमा उपचाररत उनले पार्टीको निर्णय र संसदीय दलको बैठकमा गरिएको निर्णयमा आफ्नो पनि सहभागिता रहेका कारण ती निर्णयप्रति सहमति रहेको जनाएका हुन् । उनले बुधबार मुख्यमन्त्री पृथ्वीसुब्बा गुरुङविरुद्धको अविश्वासको प्रस्तावमाथि छलफल र मतदान हुने दिन सदनमा जाने तयारी गरेको अवस्थामा अचानक बिरामी भएको विज्ञप्तिमा उल्लेख गरेका छन् । मेरो भाइ (जुनविक्रम शाही) लाई सम्पर्क गरेर आफ्नो स्वास्थ्य उपचारका लागि अस्पताल लैजाने क्रममा म बेहोस भएछु, विज्ञप्तिमा उनले भनेका छन्, म अहिले उपचाररत छु । हाल मेरो स्वास्थ्यमा क्रमिक सुधार आएको महसुस गरेको छु । म थप स्वस्थ भएपछि मेरोबारेमा उठेका कैयौं प्रश्नको बारेमा स्पष्ट गर्ने नै छु ।गण्डकी प्रदेशका मुख्यमन्त्री पृथ्वीसुब्बा गुरुङविरुद्ध अविश्वास प्रस्तावमाथि मतदान गर्ने दिन बुधबार उनी संसद्मा अनुपस्थित भए । जनमोर्चाले अविश्वासको प्रस्तावका पक्षमा समर्थन गर्ने निर्णय गरिसकेको अवस्थामा सांसद शाही मोबाइल स्विच अफ गरी सम्पर्कविहीन भएपछि खैलाबैला मच्चिएको थियो । जनमोर्चाकी सांसद पियारी थापाले बुधबारै आफ्ना सांसदको अवस्था अज्ञात रहेकाले सार्वजनिक नहुँदासम्म सदनको काम कारबाही नचलाउन संसद् सचिवालयमा निवेदन दिएकी थिइन् । सभामुख नेत्रनाथ अधिकारीले अनिश्चितकालका लागि संसद् स्थगित गरेका थिए ।"
नेपालगन्जका घरघरमा संक्रमित,"(बाँकेरूपन्देही)  कोरोना संक्रमणको दोस्रो लहरले बाँकेको नेपालगन्जलाई चपेटामा पारेको छ । सीमावर्ती सहरका घरघरमै संक्रमित बढिरहेका छन् । प्रत्येक दिन परीक्षण गरिएका स्वाबका नमुनामध्ये ८० प्रतिशतसम्ममा संक्रमण पुष्टि भइरहेको हो । दिनहुँ ठूलो संख्यामा संक्रमित थपिन थालेपछि यहाँका सरकारी र निजी अस्पतालले बिरामीको चाप थेग्न सकेका छैनन् । अधिकांश संक्रमित होम आइसोलेसनमा छन् । यहाँस्थित प्रयोगशालाका अनुसार संक्रमितमध्ये धेरै सहरकै छन् । नेपालगन्ज उपमहानगरका भृकुटीनगर, कोरियनपुर र कारकाँदोका घरघरमै संक्रमित छन् । यी प्रमुख आवास क्षेत्र हुन् । यहीँ बसोबास गरिरहेका व्यक्ति संक्रमणको सिकार हुन थालेपछि स्थानीयमा त्रास बढेको छ । स्थानीयले संक्रमण भुसको आगो झैं फैलिरहेको बताएका छन् ।संक्रमितको सम्पर्कमा आएका र कोरोनासँग मेल खाने लक्षण देखिएपछि बिहीबार भेरी अस्पतालको प्रयोगशालामा २ सय ८८ जनाको स्वाब परीक्षण गरिएको थियो । तीमध्ये २ सय १४ जनामा संक्रमण देखियो । बिहीबार परीक्षण गरिएकामध्ये साढे ७४ प्रतिशतमा संक्रमण देखिएको हो । नयाँ संक्रमितमध्ये १ सय ३२ पुरुष र ८२ महिला छन् । १ सय ९२ जना नेपालगन्ज उपमहानगरका मात्रै छन् । प्रयोगशालाका अनुसार अधिकांश संक्रमित नेपालगन्ज१० भृकुटीनगर, नेपालगन्ज१२ कोरियनपुर र नेपालगन्ज१८ कारकाँदोका छन् । बर्दियाका १२ र सुर्खेतका ३ जना छन् । संक्रमितमध्ये २० देखि ५० वर्ष उमेर समूहका १ सय ३७ जना छन्, जुन कुल पहिचान भएको संख्याको ६४ प्रतिशत हो ।गत वैशाख १३ गते ३६ घण्टामा २ सय ८८ नमुनाको परीक्षण गर्दा २ सय ३३ जनामा संक्रमण पुष्टि भएको थियो । परीक्षण गरिएकामध्ये करिब ८१ प्रतिशतमा संक्रमण देखिएको हो । तीमध्ये १ सय ३९ जना पुरुष र ९४ जना महिला थिए । संक्रमितमध्ये बाँकेका मात्रै २ सय ८ जना थिए । तिनमा १ सय ८२ जना नेपालगन्ज उपमहानगरका थिए । बर्दियाका १३, कैलालीका २, दाङका २ र अन्य जिल्लाका ८ जना थिए । कुल संक्रमितमध्ये २० वर्षदेखि ५० वर्ष उमेर समूहका १ सय ७४ जना छन् । जुन कुल संख्याको ७५ प्रतिशत हो । गत वैशाख १२ गते ४ सय ७६ नमुना संकलन गरिएकामा ३ सय ८३ जनामा संक्रमण पुष्टि भएको थियो । संक्रमितमध्ये नेपालगन्जका २ सय ३६, कोहलपुरका २५ जना थिए भने बर्दियाको बारबर्दियाका २१ जनामा संक्रमण देखिएको थियो । उमेर समूहमा २० देखि ४० वर्षका सबैभन्दा प्रभावित देखिन्छन् । २० वर्षभन्दा कम उमेर समूहका ५२ जनामा संक्रमण भेटिएको अस्पतालले जनाएको छ ।यो तथ्यांकले नेपालगन्जका घरघरमा कोरोना संक्रमण भेटिएको सहजै अनुमान गर्न सकिन्छ । लक्षण देखिएकाको मात्रै परीक्षण गर्दा पनि ठूलो संख्यामा संक्रमण पुष्टि हुन थालेको प्रयोगशालाले जनाएको छ । पछिल्लो दुई सातामा बाँकेमा ३ हजार १ सय ७४ जना सक्रिय संक्रमित छन् । तीमध्ये २ हजार ५ सयभन्दा बढी नेपालगन्जका छन्, नेपालगन्ज उपमहानगरका स्वास्थ्य शाखा प्रमुख रामबहादुर चन्दले भने, नेपालगन्जका घरघरमा कोरोनाका बिरामी हुन सक्छन् । परीक्षण नगरिएको मात्रै हो । गत वैशाख ११ गते २४ घण्टामा २ सय ८८ नमुना संकलन गरिएकामा २ सय ४ जनामा संक्रमण पुष्टि भएको थियो । तिनमा बाँकेका १ सय ६१, बर्दियाका १२ र अरू बाँकी जिल्लाका रहेका थिए । त्यस्तै, वैशाख १० गते शुक्रबार २४ घण्टामा भेरीमा २ सय ६९ नमुना परीक्षण गरिएकामा २ सय ५० जनामा संक्रमण भेटिएको थियो । तीमध्ये बाँकेका २ सय ३ जना रहेका थिए । बर्दियाका २२ र बाँकी अन्य जिल्लाका थिए । परीक्षणको दायरा बढाउने हो भने अझै पनि संक्रमितको संख्या बढ्न सक्छ, उपमहानगरका स्वास्थ्य शाखा प्रमुख चन्दले भने ।संक्रमण घरघरसम्म पुग्नुको प्रमुख कारण भने लापरबाही भएको चिकित्सक र सरोकारवालाले बताएका छन् । सरकारले गत वर्ष समुदायमा संक्रमण फैलिएका बेला पीसीआर परीक्षण बन्द गरेको थियो । परीक्षण रोकिएपछि नेपालगन्जमा कोरोना संक्रमितको संख्यामा कमी आएको थियो । त्यसले संक्रमण नियन्त्रणमा आएको भ्रम सर्वसाधारणलाई भयो । स्थानीय प्रशासनले पनि भेरी अस्पतालको कोभिड वार्डमा आठ जना मात्रै कोरोनाका बिरामी रहेको र केही दिनमै घर फर्किने जनाएको थियो । कोरोना नियन्त्रणमा आएको भन्दै सावधानी अपनाउन छाडिएको थियो । तर पछिल्लो समय लक्षणसहितका बिरामी अस्पताल भर्ना हुन थालेपछि परीक्षण फेरि सुरु गरिएको हो । परीक्षणपछि यहाँको अवस्था भयावह देखिएको छ । भेरी अस्पतालले जटिल अवस्थाका बिरामीबाहेक भर्ना बन्द गरेको छ । दुई सय संक्रमितको उपचार क्षमता भएको भेरीमा मात्रै बिहीबार २ सय १४ जना कोरोनाका बिरामी भर्ना छन् । हामीले कोरोनाको महामारीबारे बारम्बार सचेत गराइरहँदा पनि लापरबाही भयो, जसका कारण समुदायमा कोरोना फैलिसक्यो, भेरी अस्पतालमा कोरोना उपचारमा संलग्न फिजिसियन डा राजन पाण्डेले भने, अहिलेको अवस्था हेर्दा कोरोना संक्रमण नियन्त्रणबाहिर गइसकेजस्तो देखिन्छ ।उनका अनुसार बाँकेमा गत वर्षको भन्दा कोरोनाको फरक भेरियन्ट रहेको देखिएको छ । कोरोनाको दोस्रो लहर चलेको दुई साता भयो, यसपटक जटिल खाले बिरामी बढी देखिन थालेपछि ठीक हुनेको संख्या पनि पहिलेभन्दा कम भएको छ, उनले भने, क्रिटिकल बिरामीलाई ठीक हुन समय लाग्छ तर यति नै प्रतिशत हो भन्ने एनालाइसिस गर्न भ्याएका छैनौं ।चिकित्सकहरूका अनुसार नेपालगन्जमा बढी परीक्षण गरिएको संक्रमणको दर धेरै देखिएको छ । अन्य पालिकाहरूमा कोरोनाको परीक्षण र कन्ट्याक्ट ट्रेसिङ नगरिएका कारण संक्रमित कम देखिएका हुन् । जिल्लाभरि परीक्षण गर्ने हो भने कोरोना संक्रमितको संख्या थेग्नै नसक्ने देखिने चिकित्सकले बताए । भेरी अस्पतालका चिकित्सकका अनुसार बाँकेमा भारतबाट फर्किएकाभन्दा बढी यहीँ बसोबास भएका व्यक्तिमा संक्रमण देखिएको छ । नेपालगन्जको जमुनाह नाकास्थित इलाका प्रहरी कार्यालयका प्रमुख असई विष्णु गिरीले वैशाखयता करिब ४ हजार नेपाली भारतबाट फर्किएका छन् । तीमध्ये ७७ जनामा कोरोना देखिएको छ । जिल्ला स्वास्थ्य कार्यालयका अनुसार एक वर्षको अवधिमा बाँकेमा ८ हजार १ सय १३ जना संक्रमित भइसकेका छन् ।सहरी क्षेत्रमा बढीरूपन्देहीको तिलोत्तमा६ का ७४ वर्षीय पुरुषलाई एक सातादेखि ज्वरो आउने, खोकी लाग्ने भइरहेको थियो । उनले मौसमी फ्लु ठानेर वास्ता गरेनन् । बिस्तारै खोकी लाग्न थाल्यो । खोकी बढ्दै गएपछि गत बुधबार पीसीआर परीक्षण गर्दा कोरोना संक्रमण पुष्टि भयो । जटिल स्वास्थ्य समस्या केही नभए पनि खोकी लागिरहेको परिवारका एक सदस्यले बताए । घरबाहिर काम गर्ने भएकाले नियमित मानिसको सम्पर्कमा रहनु हुन्थ्यो, उनले भने, कोरोनाले छोएछ । आफूहरूले घरमै सक्दो हेरचाह गरिरहेको र श्वासप्रश्वासमा समस्या नभएकाले नआत्तिएको उनले बताए । तिलोत्तमाकै ३४ वर्षीय पुरुष कोरोना संक्रमण पुष्टि भएपछि आत्तिएका छन् । पहिले अरूलाई हुँदा जोगिएँ भन्ने लागेको थियो, उनले भने, अहिले आफैं संक्रमित भएँ । रोजगारीका सिलसिलामा धेरै जनासँग सम्पर्कमा रहेकाले संक्रमण भएको हुन सक्ने उनले बताए । होम आइसोलेसनमा रहेका उनलाई धेरै स्वास्थ्य समस्या देखिएको छैन । तर डर लागिरहेको छ, उनले भने । स्वाबको नमुना परीक्षण नगरुन्जेल परिवारको नियमित सम्पर्कमै रहेको उनले बताए । उनी संक्रमित भएपछि परिवारका सदस्यमा त्रास देखिएको छ । आफूहरूमा लक्षण नदेखिएकाले जाँच नगरेको परिवारका एक सदस्यले बताए । तिलोत्तमा नगरपालिकाका २ र ३ नम्बर वडामा सक्रिय संक्रमितको संख्या धेरै रहेको स्वास्थ्य शाखाले जनाएको छ । पहिलेको भाइरस मान्छेको थुकका छिटा परेपछि सर्ने गरे पनि यसपटक कसैले खोकेर गएको ४ घण्टासम्म भाइरस सक्रिय रहने भएकाले संक्रमणको सम्भावना बढी रहेको तिलोत्तमाका कोरोना फोकल पर्सन केशव भट्टराईले बताए । किनमेल, व्यवसाय, यात्राका क्रममा संक्रमण फैलिएको आकलन गरेको उनले बताए । यसपटक दोस्रो भेरियन्ट नै भएको बुझिएको छ, उनले भने ।तिलोत्तमा नगरपालिकामा बिहीबार १ सय ८८ संक्रिय संक्रमित फेला परेका थिए । नगरमा अहिलेसम्म कुल २ हजार २ सय ७९ संक्रमित छन् । तीमध्ये ५ सय ७८ सक्रिय संक्रमित छन् । तिलोत्तमामा बिहीबारसम्म ३५ जनाको कोरोनाका कारण मृत्यु भएको छ । घना र ठूलो सहर बुटवल उपमहानगरपालिका८ का ६३ वर्षीय पुरुषमा संक्रमण देखापरेको पाँच दिन भयो । उनीसँगै दुई छोरा पनि संक्रमित छन् । होम आइसोलेसनमा बसिरहेका उनलाई ज्यान दुख्ने गरेको छ । जेठा छोरालाई खोकी लाग्ने र कान्छालाई ज्वरो आइरहेको छ । कसरी लाग्यो भन्ने थाहा नै भएन, उनले भने, घरमै बसेर हेरचाह गरिरहेका छौं । अस्पताल जान परे पनि बेड नपाइने अवस्था रहेकाले कसरी हुन्छ मनोबल उँचो राख्ने र पोषिलो खानेकुरा खाइरहेको उनले बताए । उपमहानगरपालिकामा अहिलेसम्म ४ हजार ९ सय ४१ संक्रमित छन् । तीमध्ये १ हजार १ सय ३७ सक्रिय संक्रमित हेका छन् । बुटवल८ मा अन्य वडामा भन्दा संक्रमितको संख्या धेरै भएको उपमहानगरको स्वास्थ्य शाखाले जनाएको छ । बुटवल११ जनसंख्याकै आधारमा ठूलो क्षेत्र भएकाले वडा ८ मा रहेको १ सय ९५ सक्रिय संक्रमित संख्या अन्यको तुलनामा धेरै भएको उपमहानगरले जनाएको छ । बुटवल८ मा धेरै विद्यालय, कलेज रहेकाले १५ देखि ३० वर्षभित्रकै संक्रमित दर बढी भएको उपमहानगरका स्वास्थ्य महाशाखा प्रमुख मित्रमणि खनालले बताए । समुदायमै बसिरहेका व्यक्तिमा संक्रमण देखापरेको छ, उनले भने, ९० प्रतिशत संक्रमितमध्ये ८० प्रतिशतको अवस्था सामान्य छ । १० प्रतिशतलाई निगरानी गर्ने, स्वास्थ्यबारे बुझ्ने गरिरहेका छौं । अहिले उपमहानगरले घरमा बसेका संक्रमितका लागि अक्सिजन आवश्यक परे सिलिन्डरको व्यवस्थापन गर्ने गरी तयारी अवस्थामा राखेको उनले बताए । सिद्धार्थनगर नगरपालिकामा ३ सय १ जना सक्रिय संक्रमित रहेका छन् । १ सय ३ जना डिस्चार्ज भए । चार जनाको मृत्यु भयो । वडा १, ८, १२ र १९ मा बढी संक्रमित रहेको स्वास्थ्य शाखाले जनाएको छ । संक्रमण हुनेमा १५ देखि ३० वर्षका धेरै छन् ।जिल्लाको तथ्यांकले बिहीबार देखापरेका ४ सय ४७ संक्रमितमध्ये सैनामैनामा १ सय २१, देवदहमा ८२ र अन्य पालिकामा क्रमैसँग केही कम रहेको देखाएको छ । संक्रमणको दर र लक्षणलाई हेर्दा नयाँ भेरियन्ट हो कि भन्ने लागेको बुटवलस्थित कोरोना विशेष अस्पतालका फोकल पर्सन डा नन्दु पाठकले बताए । अहिले निमोनिया, ज्वरो, घाँटी खसखस, टाउको दुखाइ, पखालाजस्ता लक्षण छन्, उनले भने, बिरामी भेन्टिलेटरमा पुगेपछि फर्काउनै गाह्रो भइरहेको छ । अहिले निको हुने दर एकदमै कम रहेको उनले बताए ।"
सिकिस्त भएर अस्पताल पुग्दा जोखिम,"(वीरगन्ज)  कोरोना संक्रमणको दर उच्च भइरहँदा लक्षण शंका हुनेबित्तिकै उपचार थाल्नुको साटो सिकिस्त भएपछि मात्रै अस्पताल पुग्ने बिरामीको मृत्यु भइरहेको छ । गम्भीर अवस्थामा ल्याइएका बिरामीलाई हरसम्भव प्रयास गर्दा पनि बचाउन गाह्रो परिरहेको नारायणी अस्पतालको कोरोना उपचार केन्द्रका चिकित्सकहरूले बताएका छन् । यहाँ बुधबार मात्रै ५ जना संक्रमितको मृत्यु भएको छ । यसअघि मंगलबार ४ र सोमबार ३ जना संक्रमितको मृत्यु भएको थियो । अस्पतालका कोरोना उपचार संयोजक डा सरोजरोशन दासका अनुसार गत चैत १५ यता नारायणीमा भर्ना भएका १ सय १३ संक्रमितमध्ये हालसम्म १९ जनाको मृत्यु भएको छ । यो अवधिमा ४१ जना निको भएर घर फर्किएका छन् । सुरुवाती चरणमा ज्वरो आउने, टाउको दुख्ने, रुघाखोकीजस्ता लक्षण हुँदा मौसमी रोग भनेर लापरबाही गर्दै अन्तिम समयमा अस्पताल आइपुग्नेलाई बचाउन गाह्रो परिरहेको हो । रौतहट माधव नारायण नगरपालिकाको पिप्रारजवाडा निवासी ५० वर्षीय महिलालाई श्वासप्रश्वासमा समस्या देखिएपछि परिवारले उनलाई बुधबार बिहान वीरगन्जको नारायणी अस्पताल ल्याए । कोरोनासँग मिल्दोजुल्दो लक्षण देखिएकाले अस्पतालमा उनको कोरोना एन्टिजेन टेस्ट गरियो । नतिजा पोजिटिभ आएपछि करिब पौने १२ बजेको समयमा ती महिलालाई आइसोलेसन कक्षमा भर्ना गरी उपचार थालियो । भर्ना भएको दुई घण्टामै उनको मृत्यु भयो । अस्पतालका कोरोना उपचार संयोजक डा सरोजरोशन दासका अनुसार ती महिलामा कडा खालको निमोनियासमेत देखिएको थियो । बुधबार नै नारायणी अस्पताल पुर्याएकी वीरगन्ज२७ बगहीकी ६० वर्षीय महिलाको भर्ना भएको केहीबरमै मृत्यु भयो । सिकिस्त भएपछि परिवारले बुधबार बिहान उनलाई अस्पताल ल्याएका थिए । लक्षणबाट चिकित्सकले कोरोनाको शंका गरेका थिए । एन्टिजेन परीक्षणमा पोजिटिभ रिपोर्ट आएको थियो । स्वास्थ्यकर्मीका अनुसार दम, मधुमेह र उच्च रक्तचापको पुरानै समस्या भएकी उनलाई श्वासप्रश्वासमा गाह्रो परिरहेको थियो । परीक्षणमा उनमा निमोनिया पनि देखिएको थियो । गम्भीर बिरामी अन्तिम समयमा अस्पताल आइपुग्ने गरेकाले उपचारमा समस्या भएको छ, डा दासले भने । नारायणी अस्पतालमा उपचार गराइरहेका सर्लाहीको धनगढी४ का ४३ वर्षीय संक्रमित पुरुषको बुधबार दिउँसो मृत्यु भयो । कडा खालको निमोनिया भएका उनी मंगलबार अस्पताल भर्ना भएका थिए । श्वासप्रश्वासमा समस्या भएपछि आफन्तले उनलाई नारायणी अस्पताल ल्याएका थिए । गत सोमबार कोरोना पोजिटिभ पुष्टि भएपछि नारायणी अस्पताल भर्ना भएकी बाराको सुवर्ण७ की ३० वर्षीया महिलाको बुधबार बिहान मृत्यु भयो । डा दासका अनुसार उनमा पनि श्वासप्रश्वास र कडा खालको निमोनिया देखिएको थियो । गत आइतबार नारायणीको आइसोलेसनमा भर्ना भएका वीरगन्ज७ रामटोलका ४५ वर्षीय पुरुषको पनि बुधबार मृत्यु भएको छ । कोरोना संयोजक डा दासका अनुसार श्वासप्रश्वास र कडा निमोनियाबाट ग्रसित उनको उपचारका क्रममा मृत्यु भएको हो । कोरोनाको दोस्रो लहर उकालो लागिरहँदा मृत्युदरसमेत बढेको छ । मान्छेले अझै पनि मलाई कोरोना हुन सक्छ भनेर स्विकार्न सकिरहेका छैनन्, नारायणी अस्पतालका वरिष्ठ फिजिसियन डा नीरज सिंहले भने, घरमै उपचार गर्ने र ढिला भएपछि मात्र अस्पताल आउनेलाई बचाउन गाह्रो हुने गरेको छ । उनका अनुसार सिकिस्त भएर आउने संक्रमितलाई हाई फ्लो मा अक्सिजन दिनुपर्छ, त्यो सफल भएन भने बचाउन कठिन हुन्छ ।"
शय्या नपाएर छटपटिँदै,"(धनगढी)  सास फेर्न गाह्रो भएपछि मंगलबार धनगढीको सारथि अस्पतालको जनरल वार्डमा भर्ना भएका बाजुराका एक युवक बिहीबार साँझसम्म त्यहीं छटपटाइरहेका छन् । कोरोना संक्रमण पुष्टि भएका उनको शरीरमा अक्सिजनको मात्रा ४२ पुगेको छ ।४८ घण्टाभन्दा बढी समयदेखि मृत्युसँग जुधिरहेको भए पनि परिवारजनले उनलाई उपचार गर्ने ठाउँ पाएका छैनन् । डाक्टरहरूले तत्काल आईसीयूमा राख्न सुझाव दिएका छन् तर ठाउँ छैन, बिरामीको हेरचाहमा जुटेका छिमेकी चेतराज रेग्मीले भने, सेती प्रादेशिक अस्पतालमा भर्नाका लागि भएभरको सोर्सफोर्स लगाइसक्यौं तर ठाउँ अभावले कुनै उपाय निस्केको छैन । जुनसुकै बेला जे पनि हुन सक्छ भन्ने डरले भयभीत भएर समय गुजारिरहेका छौं । बिहीबार साँझसम्म उनलाई अन्य बिरामीसरह सारथि अस्पतालकै जनरल वार्डमा राखिएको छ । चार दिनअघि बाजुरा मार्तडीकी एक महिलालाई धनगढीमा अस्पताल चहार्दाचहार्दै आईसीयू नपाएर नेपालगन्ज लगिए पनि ढिलो भएकाले उनको मृत्यु भएको थियो । अहिले कतिपय सिकिस्त बिरामीको अवस्था त्यस्तै भएको सर्वसाधारणले बताएका छन् । यता, सेती प्रादेशिक अस्पतालमा चिकित्सक र नर्सहरू हैरान छन् । आँखैअगाडि बिरामीको मृत्यु हुन थाल्यो, हामीले केही गर्न सकिरहेका छैनौं, प्रत्यक्ष रेखदेखमा रहने नर्सिङ स्टाफहरू हायलकायल भइसक्नुभएको छ, अस्पतालका कन्सल्ट्यान्ट फिजिसियन डा नीराजनदत्त शर्मा पौडेलले भने, आईसीयू र भेन्टिलेटरको त कुरै छाडौं, अक्सिजनको अभावले बिरामीहरूको उपचार गर्न सकिएको छैन । यतिबेला सेती प्रादेशिक अस्पतालमा अक्सिजनको अभावले सेवा प्रभावित भएको छ । अक्सिजनको प्रेसर पुगिरहेको छैन, यसो हुँदा आईसीयू, भेन्टिलेटर र अक्सिजन सपोर्टबाट कुनै पनि संक्रमितको उपचार गर्न सकिएको छैन, उनले भने । यसैबीच कैलालीका प्रमख जिल्ला अधिकारी खगेन्द्रप्रसाद रिजालले घरमा राखिएका अक्सिजन सिलिन्डरहरू ट्रेसिङ गरेर जफत गर्न निर्देशन दिएका छन् । प्राइभेट हस्पिटलमा आवश्यकताभन्दा बढी मौज्दात राखिएका सिलिन्डरसमेत झिकाएर सेती अस्पतालमा उपलब्ध गराउन निर्देशन गरिएको प्रजिअ रिजालले बताए । सुदूरपश्चिममा अक्सिजनको कृत्रिम अभाव सिर्जना भएको छ । स्थानीयले घरघरमा सिलिन्डर राख्ने गर्नाले समस्या भएको स्वास्थ्यकर्मीहरूले औंल्याएका छन् ।कोरोना अस्पताल रहेको सेती प्रादेशिक अस्पतालमा पनि संक्रमितको चाप बढेर राख्ने ठाउँ छैन । ५५ शय्या रहेको कोभिड अस्पतालमा बिहीबार ५७ जना बिरामी छन् । अधिकांशको अवस्था जटिल रहेको नर्सिङ इन्चार्ज सीमा शर्माले बताइन् । धेरैजसोलाई आईसीयू र भेन्टिलेटरमा राख्नुपर्ने अवस्था भए पनि भेन्टिलेटर आईसीयूको अभाव छ । अस्पतालमा ३ वटा भेन्टिलेटर र ११ वटा आईसीयू मात्र छन् । उपचाररत बिरामीमध्ये ९ जना आईसीयू र ३ जना भेन्टिलेटरमा रहेको अस्पतालका सूचना अधिकारी दिलीप श्रेष्ठले बताए ।बिहीबार सुदूरपश्चिममा ११ जना संक्रमितको मृत्यु भएको छ । यो संख्या हालसम्मकै उच्च हो । मृत्यु हुनेमा कैलालीका ६, कञ्चनपुरका ३, अछाम र बझाङका एकएक जना गरी ११ जना संक्रमित छन् । कैलालीको सेती प्रादेशिक अस्पतालमा उपचाररत धनगढी३ बस्ने ४५ वर्षीया महिलाको मृत्यु भएको थियो । कैलाली लम्कीचुहा२ का ३३ वर्षीय पुरुष, घोडाघोडी१० का ६० वर्षीय पुरुष, धनगढी ४ का ४० बर्षीय पुरुष र घोडाघोडी१२ का २८ वर्षीय संक्रमित पुरुषको मृत्यु भएको अस्पतालका सूचना अधिकारी दिलीपकुमार श्रेष्ठले बताए । कैलालीकै गोदावरी नगरपालिकाकी ८७ वर्षीया महिलाको होम आइसोलेसनमा मृत्यु भएको हो । यसैगरी, महेन्द्रनगरस्थित महाकाली अस्पतालमा बुधबार राति दुई जना र बिहीबार बिहान १ जनाको मृत्यु भएको छ । यस्तै, अछामको बान्नीगढी जयगढ गाउँपालिका५ का ७७ वर्षीय पुरुषको मृत्यु भएको छ । उनको नेपालगन्जबाट अछाम ल्याउँदै गर्दा बर्दियामा मृत्यु भएको बताइएको छ । बिहीबार जिल्ला अस्पताल बझाङमा उपचाररत एक जना कोरोना संक्रमितको उपचारको क्रममा मृत्यु भएको छ ।"
अक्सिजन पाउनै मुस्किल,"(दाङ)  घोराही उपमहानगरपालिका१५ का ६२ वर्षीय टुर्नबहादुर बस्नेतलाई कोरोना संक्रमण भएपछि अक्सिजनको मात्रा बिस्तारै घट्न थाल्यो । उनी वैशाख १ गते कोरोना विशेष अस्पताल बेलझुन्डीमा भर्ना भए । अस्पतालमा नियमित अक्सिजन चढाउँदा चढाउँदै पनि उनको १० गते राति मृत्यु भयो । उनका छोरा राजीव बस्नेतलाई गम्भीर बिरामी परेपछि बुबाको मृत्यु हुनुभन्दा एक दिनअघि काठमाडौं लगियो । उनको पनि अक्सिजन चढाएर उपचार गरिँदै थिए । उनले किरिया बस्न पनि पाएनन् । घोराही१७ बेलभारका ४१ वर्षीय दामोदर अधिकारी चैत २७ मा कोरोना संक्रमित भए । राप्ती स्वास्थ्य विज्ञान प्रतिष्ठान घोराहीमा एक साता उपचार गर्दा पनि अक्सिजनको मात्रा मिलेन । त्यसपछि उनलाई हेलिकप्टरमा काठमाडौं लगियो । उनको काठमाडौंमै उपचारका क्रममा मृत्यु भयो । अक्सिजनको मात्रा घट्दै गएपछि बेलझुन्डीस्थित कोरोना विशेष अस्पतालमा उपचाररत दुई कोरोना संक्रमितलाई थप उपचारका लागि सोमबार हेलिकप्टरबाट काठमाडौं लगियो । सुरुमा ५ लाख रुपैयाँ जम्मा गरेर मात्रै हेलिकप्टर आउँछ । ज्यान बचाउन हेलिकप्टरबाट काठमाडौं लैजाने क्रम चलिरहेको छ । कोरोना विशेष अस्पतालमा सोमबार तुलसीपुर उपमहानगरपालिका७ का ४० वर्षीय पुरुषको मृत्यु भयो । आइतबार घोराही उपमहानगरपालिका१५ का ५७ वर्षीय पुरुषको ज्यान गयो । जिल्लामा दिनहुँजसो कोरोना संक्रमितको मृत्यु भइरहेको छ ।कोरोना विशेष अस्पतालमा भर्ना भएकामध्ये हालसम्म १२ जनाको मृत्यु भइसकेको छ । उनीहरूको अक्सिजन चढाएर उपचार गर्दागर्दै मृत्यु भएको हो । अस्पतालमा अहिले ५ आईसीयू र ३७ एचडीयू शय्यामा ४२ जनाको उपचार भइरहेको व्यवस्थापक दोर्ण वलीले बताए । अस्पतालमा भर्ना भएका सबैलाई अक्सिजन दिनुपरेको उनले बताए । दिनमा १ सय २० सिलिन्डर अक्सिजन खपत भइरहेको र अक्सिजन पाउन कठिन हुन थालेको उनले बताए । अक्सिजनको मात्रा कम भएकै कारण थप बिरामीलाई भर्ना गर्न नसकिएको उनले बताए । अक्सिजन चाहिने बिरामी राखिदिनुपर्यो भनेर दिनमा २० जनासम्मको फोन आइरहेको छ । हामीसँग थप बिरामी राख्न सक्ने गरी अक्सिजन छैन, वलीले भने, एकछिन अक्सिजन अभाव भयो भने बिरामीको ज्यान जान्छ । दिनदिनै नेपालगन्जबाट भरेर अक्सिजन ल्याउने गरेका छौं । एक घण्टा मात्रै बाटोमा गाडीले ढिला गरे बिरामीको ज्यान जान सक्छ । अस्पतालमा अक्सिजन प्लान्ट नहुँदा उपचारमा समस्या भइरहेको राप्ती स्वास्थ्य विज्ञान प्रतिष्ठानकी उपकुलपति डा संगीता भण्डारीले बताइन् । अक्सिजन प्लान्ट जडान भएको छैन । सिलिन्डरको अक्सिजन पाउन गाह्रो भएको छ, उनले भनिन्, पीसीआर परीक्षण गरेका ७० प्रतिशतमा कोरोना संक्रमण देखिएको छ । अधिकांश अक्सिजन चाहिने खालका छन् । हामीसँग पर्याप्त अक्सिजन छैन । कोरोना संक्रमण र मृत्युदर उच्च रहेकाले समस्या बढ्दै गएको उनले बताइन् । जिल्ला कोभिड संकट व्यवस्थापन केन्द्रको मंगलबार घोराहीमा बसेको बैठकले बेलझुन्डीस्थित कोरोना विशेष अस्पतालमा एचडीयू स्तरका ४२ शय्यालाई बढाएर ६५ बनाउने, राप्ती स्वास्थ्य विज्ञान प्रतिष्ठान घोराहीमा एचडीयू स्तरका २७ शय्यालाई बढाएर १ सय पुर्याउने र गाउँपालिकाले कम्तीमा २० तथा उपमहानगर र नगरपालिकाले ४० शय्याका अक्सिजनसहितका आइसोलेसन सेन्टर तयार गर्ने निर्णय गरेको छ । आइसोलेसन बनाउन खोजे पनि अक्सिजन अभाव भएकाले अस्पताल सञ्चालन गर्न कठिन भएको तुलसीपुर उपमहानगरपालिका प्रमुख घनश्याम पाण्डेले बताए । बजारमा सिलिन्डरको अभाव भएपछि अटो व्यवसायीसँग भएका सिलिन्डर खाली गरी तुलसीपुर उपमहानगरपालिकालाई हस्तान्तरण गर्न थालेको अटोभिलेज व्यवस्थापन समिति तुलसीपुरका अध्यक्ष पदम पोख्रेलले बताए । कतिपयले सिलिन्डर किनेर घरमा राख्न थालेका छन् तर बिरामी परे घरमा राखेको एउटा सिलिन्डरले एक दिन पनि पुग्दैन । दिनमा एक बिरामीलाई कम्तीमा तीनवटा सिलिन्डर आवश्यक पर्ने गरेको कोरोना विशेष अस्पताल बेलझुन्डीका डा कमल खड्काले बताए ।"
दृष्टिविहीनलाई छाककै समस्या,"(काठमाडौं)  उपत्यकामा बिहीबारबाट निषेधाज्ञा लागू भएपछि दैनिक काम गरी गुजारा गर्ने दृष्टिविहीनलाई फेरि दुई छाक खानाको समस्या भएको छ । निषेधाज्ञा जारी गर्ने निर्णयसँगै काठमाडौं, कीर्तिपुर र ललितपुर महानगरको कार्यपालिका बोर्ड बस्यो । अपांगता भएका व्यक्तिहरूको हकमा भने तीन नगरले केही निर्णय लिएनन् । यसले विशेषगरी दृष्टिविहीनहरू पिरोलिएका छन् ।सुर्खेतका दृष्टिविहीन सीता न्यौपाने टुहुरा हुन् । भक्तपुर सानोठिमी बस्ने उनी दिदीको सहारामा अगरबत्तीको मार्केटिङ गरेर कमाएको पैसाबाट जीविको पार्जन गर्थिन् । अहिले उनलाई निषेधाज्ञाले व्यापार सुक्ने भएपछि खानाको चिन्ताले सताएको छ । उनी भन्छिन्, घर फर्कौं परिवार कोही छैनन् । पहिला सरकारी र मनकारी व्यक्ति तथा संघसंस्थाले दिएको राहतबाट बाँचें । अहिले के खाएर बाँच्नु ?पोखराका दृष्टिविहीन तुल्सी आर्चाय पद्मकन्या क्याम्पसमा अध्ययरत विद्यार्थी हुन् । कीर्तिपुर बस्ने उनी अगरबत्तीको मार्केटिङ गरेर कमाएको पैसाबाट जीविको पार्जन गर्थिन् । निषेधाज्ञाले व्यापार सुकेसँगै खानलाउन समस्या त भयो नै उनलाई । अहिले भोकसँगै बासको पनि चिन्ताले सताउन थालेको छ । अहिलेसम्म कोठा भाडा तिरेको छैन । तिरिहाल्नुपरेमा पैसा पनि छैन, साथीसँग कोठामा बस्ने उनी भन्छिन्, दैनिक मजदुरी गर्नेका लागि मासिक ३ देखि ५ हजार कोठा भाडा तिर्नु पनि ठूलो रकम हो ।सिन्धुलीका दृष्टिविहीन अमृत तामाङ पनि अगरबत्ती बेचेर गुजारा चलाउँछन् । उनलाई निषेधाज्ञा लम्बिनेमा चिन्ता छ । डोटीका दृष्टिविहीन टेकबहादुर बमलाई भने सरकारीप्रति अर्कै गुनासो छ । उनका अनुसार कोभिड१९ महामारीको पहिलो चरणका बेला सरकारले कोठा भाडा छुट दिन गरेको निर्णयले केही राहत मिलेको थियो । तर, निर्णय कार्यान्वयनमा फितलो देख्दा दुःख लाग्यो । अहिले यस्तो नदोहोरियोस् ।उनीहरू जस्तै उपत्यकामा भाडामा बस्ने दृष्टिविहीन, अपांगता भएका व्यक्ति र दैनिक ज्यालामजदुरी गर्नेलाई खाना, बस्नको समस्या छ । राष्ट्रिय अपांग महासंघका अध्यक्ष मित्रलाल शर्माले पहिला अपांगता भएका व्यक्तिहरू बसिरहेको स्थानमा पुगेर राहत वितरण गरेको भए पनि अहिले हुन नसकेको बताए । काठमाडौं महानगरका प्रवक्ता ईश्वरमान डंगोलले तत्काल राहत दिने विषयमा निर्णय भइनसकेको जनाए । निषेधाज्ञा लम्बिएमा स्थिति हेरेर निर्णय गर्छौं, उनले भने । ललितपुर महानगरका प्रवक्ता राजु महर्जनले बोर्ड बैठकमा प्रस्ताव लैजाने सुनाए । कीर्तिपुर नगरपालिकाका उपमेयर सरस्वती खड्काले अहिले प्रशासनको निर्णय मात्र प्रभावकारी ढंगबाट पालना गर्ने बारेमा निर्णय भएको बताइन् ।पहिलो चरणको लकडाउनका बेला कामविहीन भएका कोहीले सडकमा मागेर पेट पालेका थिए । कोही राहत त केहीले ऋण गरेर घर खर्च चलाए । केही गर्दा पनि सीप नलागेकाहरू भने पैदल हिँडेर आफ्नो थातथलो फर्केका थिए । यस पटक सरकारले घर फर्कन चाहनेलाई ध्यानमा राखेर निर्णय गरेको तीन दिनपछि निषेधाज्ञा गरेको थियो ।"
आइसोलेसन निर्माणमा जुटे स्थानीय तह,"(भक्तपुर)  कोरोना भाइरसको दोस्रो लहरले समुदायमा महामारीको रूप लिएपछि स्थानीय तह आइसोलेसन व्यवस्थापनमा जुटेका छन् । चाँगुनारायण नगर प्रमुख सोमप्रसाद मिश्रका अनुसार नगरपालिकाले नेपाल इन्जिनियरिङ कलेज दुवाकोटमा १ सय शय्याको आइसोलेसन केन्द्र व्यवस्थापन गरेको छ । नगरपालिकाले बिहीबार चाँगुनारायण अस्पताललाई कोभिड अस्पताल का रूपमा सञ्चालन गर्ने निर्णय गरेको उनले बताए । हाल १७ शय्याको चाँगुनारायण अस्पताललाई ३० शय्यासम्म वृद्धि गर्ने र नगरपालिकाले कोभिड विशेष शव वाहन, एम्बुलेन्स सञ्चालनलाई निरन्तरता दिएको जनाएको छ । होम आइसोलेसनमा बस्न सक्ने वातावरण नभएका कोरोना संक्रमितका लागि आइसोलेसन केन्द्र सञ्चालनमा ल्याएको नगर प्रमुख मिश्रले बताए । कोभिड१९ संक्रमण न्यूनीकरण प्रयासका क्रममा भक्तपुर नगरपालिकाले बिहीबारदेखि सामान्य संक्रमितहरूका लागि ५० शय्याको आइसोलेसन केन्द्र र जटिल बिरामीहरूको उपचारका लागि २५ शय्याको हाई डिपेन्डेन्सी युनिट (एचडीयू) सञ्चालनमा ल्याएको छ । त्यस्तै, मध्यपुर थिमि नगरपालिकाले पीसीआर ल्याब सञ्चालनलाई निरन्तरता दिँदै ७ भेन्टिलेटरसहित ९ शय्याको आईसीयू, १४ शय्याको एचडीयू, अक्सिजन प्लान्ट, बोडेस्थित कृषि विकास बैंकको तालिम केन्द्रमा ७० शय्याको आइसोलेसन सुचारु गरेको छ । यसअघि कोरोनाको पहिलो लहरको महामारीमा नगरपालिकाले सोही केन्द्रमा ५० शय्याको आइसोलेसन सञ्चालन गरेको थियो । कोरोनाको नयाँ भेरियन्ट पहिलेको तुलनामा कडा र बढी संक्रामक भएका र जटिल तथा गम्भीर प्रकृतिका बिरामीको संख्या बढेकाले एचडीयूसहितको आइसोलेसन शय्या बढाएको नगर प्रमुख मदनसुन्दर श्रेष्ठले बताए ।भक्तपुर अस्पतालले २५ शय्याको हाइकेयर युनिटसहित ६८ शय्याको आइसोलेसन कक्ष सञ्चालन सुरु गरेको छ । अस्पतालकी मेडिकल सुपरिन्टेन्डेन्ट डा सुमित्रा गौतमका अनुसार आइसोलेसन कक्षमा ६ शय्याको आईसीयू, २५ शय्याको हाइकेयर र ३७ शय्याको जनरल युनिट रहन्छ । हाल अस्पतालको आइसोलेसनमा ३० संक्रमित छन्, जसमध्ये ४ जना आईसीयू उपचाररत छन् । आवश्यकताअनुसार अस्थायी संरचना निर्माण गरेर आइसोलेसन कक्षको संख्या बढाउन सकिने उनले बताइन् ।कोरोना कहरकै अवधिमा प्रदेश अस्पतालहरूमा उत्कृष्ट अस्पताल बनेको भक्तपुर अस्पताल २ सय शय्या क्षमतामा विस्तार गर्ने लक्ष्य छ । अस्पतालकी मेडिकल सुपरिन्टेन्डेन्ट डा अनुसार चालु आर्थिक वर्षभित्र ७५ शय्याको अस्पताललाई २ सय शय्यामा विस्तार गर्ने तयारी छ ।श्री चन्द्रलोक डिस्पेन्सरी को नामबाट १९६१ मा स्थापित १५ शय्याको अस्पताल २०६० देखि ७५ शय्या सञ्चालित छ । दिन प्रतिदिन बिरामीको चाप बढ्दै गएकाले अस्पताल प्रशासनले २ सय शय्या क्षमता विस्तारको तयारी थालेको जनाएको छ । अस्पताल सञ्चालनको १ सय १६ वर्षपछि भक्तपुर अस्पतालमा आईसीयू सेवा दिन सुरु भएको छ । कोभिड१९ संक्रमण महामारीकै अवधिमा ६ वटा भेन्टिलेटरसहित आईसीयू सेवा सञ्चालन गर्न सुरु भएको मेडिकल सुपरिन्टेन्डेन्ट डा गौतमले बताइन् । वाग्मती प्रदेशद्वारा सञ्चालित भक्तपुर अस्पतालमा ७५ शय्याको एचडीयू, बालबालिकाका लागि ६ शय्याको एनआईसीयू सञ्चालन तथा ल्याप्रोस्कोपी, सिस्टेस्कोपी, हिस्टेस्कोपी, अर्थोस्कोपी, इन्डोस्कोपीलगायत सेवा विस्तारको तयारी रहेको जनाएको छ । नाककानघाँटी, मुटु रोगको ओपीडी सेवा र मुख्यमन्त्री जनता स्वास्थ्य परीक्षण कार्यक्रमलाई परिमार्जनसहित सञ्चालनमा ल्याउने डा गौतमले बताइन् ।"
"दुई संक्रमितको मृत्यु, प्रभावित क्षेत्रमा निषेधको तयारी","(काभ्रे)  कोरोना संक्रमण पुष्टि भएका जिल्लाका दुई जनाको मृत्यु भएको छ । पनौती१० का ५२ वर्षीया महिला र धुलिखेलका ८२ वर्षीय पुरुषको बुधबार राति मृत्यु भएको हो ।५२ वर्षीया महिलाको एक्कासि स्वास्थ्यमा समस्या आएपछि अस्पताल लगेर परीक्षण गर्दा कोरोना संक्रमण पुष्टि भएको थियो । कोरोनासँग मिल्दोजुल्दो लक्षण भएको उनलाई भेन्टिलेटरमा राखेर उपचार गर्नुपर्ने भए पनि वैशाख १० गते जिल्लाका धुलिखेल अस्पताल र शिर मेमोरियल अस्पतालमा सम्भव नभएपछि काठमाडौं लगिएको थियो । गणेशमान सिंह मेमोरियल हस्पिटल एन्ड रिसर्च सेन्टरमा उपचारका क्रममा उनको मृत्यु भएको हो ।बुधबार बिहान स्वास्थ्यमा समस्या भएपछि धुलिखेल अस्पताल ल्याइएका ८२ वर्षीय पुरुषको पनि मृत्यु भएको जिल्ला कमान्ड पोस्टले जनाएको छ । कोरोना संक्रमणको दोस्रो लहर सुरु भएपछि मृत्यु भएको यो पहिलो घटना हो । यसअघि कोरोना संक्रमणका कारण जिल्लामा ६३ जनाको मृत्यु भइसकेको छ । जिल्लाका ४५ जना र जिल्ला बाहिरका १८ जनाको धुलिखेल अस्पतालमा उपचारका क्रममा मृत्यु भएको थियो ।खोपासी क्षेत्र सिलएउटै बस्तीका २९ जना कोरोना संक्रमण पुष्टि भएपछि पनौती१० खोपासी क्षेत्र सिल गरिएको छ । कन्ट्याक ट्रेसिङका आधारमा मंगलबार २४ जनाको स्वाब परीक्षण गर्दा १७ जना र बुधबार २३ जनाको परीक्षण गर्दा थप १२ जनामा कोरोना संक्रमण पुष्टि भएको थियो ।नगरपालिकाले चारकिल्ला तोकेर उक्त क्षेत्र सिल गर्दै निषेधित क्षेत्रमा अत्यावश्यक कामबाहेक हिँडडुल नगर्न सूचना जारी गरेको छ । त्यस्तै, उद्योगधन्दा, कलकारखाना बन्द गर्न, विवाह, व्रतबन्ध, सप्ताह, सभा, समारोह जस्ता कार्यक्रममा भेलासहभागी नहुने, दुग्ध डेरीमा जमघट नगर्न, पाहुना बन्न नजान तथा पाहुना बोलाउन पनि प्रतिबन्ध लगााएको सूचनामा उल्लेख छ । उपत्यकासँग सिमाना जोडिएको काभ्रेमा सक्रिय संक्रमितको संख्या दुई सय नाघेपछि जिल्ला कोभिड१९ संकट व्यवस्थापन केन्द्रले जिल्लाको सहरी तथा प्रभावित क्षेत्रमा निषेध आदेश गर्ने तयारी गरेको छ ।बिहीबार बसेको केन्द्रको बैठकले स्थानीय तहको समन्वयमा सहरी क्षेत्र तथा संक्रमण प्रभावित क्षेत्रमा सिल गर्ने तथा निषेध आदेश जारी गर्ने निर्णय गरेको प्रमुख जिल्ला अधिकारी शिवराम पोखरेलले जानकारी दिए । शुक्रबार नै स्थानीय तहहरूसँग बैठक राखेर निषेध आदेशबारे निर्णय गर्छौं, पोखरेलले भने । अरनिको र बीपी राजमार्ग हुँदै उपत्यका प्रवेश गर्ने प्रमुख नाका काभ्रेमा बुधबार नै सक्रिय संक्रमितको संख्या दुई सय १ पुगिसकेको छ । सरकारले पहाडी जिल्लामा सक्रिय संक्रमितको संख्या दुई सय नाघे निषेधाज्ञालगायत निर्णय गर्ने अधिकार प्रमुख जिल्ला अधिकारीलाई दिएको छ ।"
१८ जिल्लामा अत्यावश्यकबाहेकका सेवा बन्द,"कहाँकहाँ निषेधाज्ञा ?बाँके (वैशाख १३२०)सुर्खेत (वैशाख १४२१)काठमाडौं, भक्तपुर, ललितपुर (वैशाख १६२९)कास्की (वैशाख १५२१)कैलाली, कञ्चनपुर, पर्सा (वैशाख १६२२)दाङ (वैशाख १७२५)पाल्पा, सुनसरी (वैशाख १७२४)चितवन (वैशाख १६३१)रुपन्देही (वैशाख १६३०)सल्यान (वैशाख १९जेठ २)बागलुङ, कालीकोट र बर्दिया (वैशाख १३१९)"
नाकामा एन्टिजेन किट अभाव,"कञ्चनपुर (कास) भारतमा कोरोना संक्रमण तीव्र गतिमा बढिरहेका कारण घर फर्किनेको संख्या बढ्दो छ । त्यसमा अधिकांश संक्रमित पाइएका छन् । तर, नाकामा स्वास्थ्य जाँचलगायतको व्यवस्थापन भने अस्तव्यस्त छ । उनीहरूलाई सामान्य तापक्रम जाँचकै भरमा घरतर्फ पठाइने गरिएको छ । गड्डाचौकी नाकाबाट दिनमा करिब ७८ सय नेपाली घर फर्किरहेका छन् । उनीहरूमध्ये अधिकांश भारतमा कोरोनाको उच्च जोखिम भएको क्षेत्रबाट फर्किरहेका हुन् । बिहीबार मात्रै गड्डाचौकीबाट ७ सय ३ जना भित्रिए । न जाँच, न कुनै स्वास्थ्य मापदण्ड, नाकाबाट फर्किएका बैतडीका रामदत्त जोशीले भने, यस्तो भीडभाडमा कोरोना नभएकालाई पनि संक्रमण हुने जोखिम छ । उनी दिल्लीबाट घर फर्किएका हुन् । बिहीबारदेखि नै भारतबाट फर्किनेलाई नाकाबाटै सम्बन्धित जिल्लातर्फ पठाउन थालिएको छ । नाकामा होल्डिङ सेन्टर निर्माण गर्ने भनिए पनि ठाउँ अभावका कारण बनाउन सकिएको छैन । भारतबाट फर्किनेलाई दशगजामै रोकेर बस तथा अन्य सवारीसाधनमा घरतर्फ पठाउन लागिएको हो । यसअघिसम्म उनीहरू सोझै महेन्द्रनगर पुगेर सार्वजनिक यातायातमा घरतर्फ जाने गरेका थिए । बिहीबार भित्रिएकामध्ये ५१ जनाको मात्रै एन्टिजेन परीक्षण गरिएको छ । जसमा चार जनामा संक्रमण पाइएको छ । एन्टिजेन किट अभाव भएका कारण कञ्चनपुरका स्थानीयको मात्रै परीक्षण गरिएको हो । बुधबारसम्म भारतको जोखिमग्रस्त क्षेत्रबाट आएका र लक्षण देखिएकाको एन्टिजेन परीक्षण गरिन्थ्यो । बुधबारसम्म दिनमा दुईअढाई सयको परीक्षण गर्दा ३०३५ जनामा संक्रमण पाइएको थियो । एन्टिजेन किट अभावका कारण कञ्चनपुर घर भएकाको मात्रै परीक्षण गर्न थालेका छौं, गड्डाचौकीस्थित हेल्थ डेस्कका इन्चार्ज आकाश बारुडीले भने, अन्य जिल्लाको हकमा सम्बन्धित जिल्लाले नै व्यवस्था गर्नेछ । जिल्लाका विभिन्न पालिकामा पनि एन्टिजेन अभाव भएको छ । जिल्ला स्वास्थ्य कार्यालय कञ्चनपुरका निमित्त प्रमुख नरेन्द्र कुँवरका अनुसार विभिन्न स्थानीय तहबाट माग भए पनि पठाउन सकिएको छैन । गड्डाचौकी नाकासंँगै महाकाली अस्पतालमा पनि न्यून मात्रामा एन्टिजेन किट पठाइएको उनले बताए । गड्डाचौकी नाकाबाट फर्किनेलाई अहिले पनि सोझै घर पठाउने गरिएको छ ।"
राष्ट्रिय सभा उपनिर्वाचनमा ५ दलले भाग लिने,"काठमाडौं (कास) वाग्मती प्रदेशबाट रिक्त भएको राष्ट्रिय सभा सदस्य उपनिर्वाचनमा ५ राजनीतिक दलले प्रतिस्पर्धा गर्ने भएका छन् । उपनिर्वाचन प्रयोजनका लागि निर्वाचन आयोगले तोकेको समयसीमाभित्र एमाले, कांग्रेस, माओवादी केन्द्र, राष्ट्रिय प्रजातन्त्र पार्टी र नेपाल मजदुर किसान पार्टीले मात्रै दल दर्ता गराएका छन् । आयोगले बिहीबार उनीहरूलाई निर्वाचन चिह्नसमेत प्रदान गरेको छ । माओवादी केन्द्रबाट राष्ट्रिय सभा सदस्यमा निर्वाचित रामबहादुर थापालाई पार्टीले कारबाही गरेपछि उनको पद रिक्त हुन पुगेको हो । त्यही रिक्त पद पूर्तिका लागि जेठ ६ गते मतदान हुँदैछ । वाग्मती प्रदेशसभाका सदस्य १ सय १० जना, गाउँपालिका अध्यक्ष, उपाध्यक्ष तथा नगरपालिका प्रमुख, उपप्रमुख २ सय ३८ जना गरी ३ सय ४८ जना मतदाताले उपनिर्वाचनमा मतदान गर्नेछन् ।"
कर्णालीमा १ अर्बको कोरोना कोष,"(सुर्खेत)  कर्णाली प्रदेश सरकारले कोरोनाको दोस्रो लहरलाई लक्षित गरी कोरोना कोषमा १ अर्ब रुपैयाँ राख्ने निर्णय गरेको छ । तत्काल उक्त कोषमा विकास खर्चबाट ५० करोड रकमान्तर गरिएको छ ।सरकारकी प्रवक्तासमेत रहेकी आर्थिक मामिला तथा योजनामन्त्री विमला केसीले उक्त कोषबाट कोरोना रोकथाम, उपचार र प्रतिकार्यको काम हुने बताइन् । कोरोना नियन्त्रण तथा स्वास्थ्य पूर्वाधार सुदृढीकरणका लागि तत्काल कर्णाली प्रदेश अस्पताललाई २२ करोड र चौजहारी सामुदायिक अस्पताल, जिल्ला अस्पताल र अन्य रणनीतिक अस्पताललाई १२ करोड रुपैयाँ निकासा गरिएको उनको भनाइ छ । कोषको आधा रकम तयारी अवस्थामा राखिनेछ, बाँकी रकम निकासा प्रक्रिया सुरु भइसकेको छ, उनले भनिन्, कोरोना कहर पहिलेभन्दा अझ तीव्र भएकाले कोषलाई प्रभावकारी रूपमा खर्च गर्ने व्यवस्था मिलाइएको छ ।प्रदेश अस्पतालका अस्पताल निर्देशक डा डम्बर खड्काले बजेट अभावका कारण कोरोना उपचार कार्य प्रभावित भइरहेकोमा केही राहत मिलेको बताए । समयमै बजेट निकासा नआउँदा अक्सिजन, आइसोलेसन र स्वास्थ्य उपकरणको रुपैयाँ तिर्न बाँकी छ, उनले भने, अब बजेट आएपछि उधारो तिरेर उपचार कार्य थप सुदृढ गर्नुपर्ला । जटिल खालका बिरामीको संख्या बढिरहेकाले उपचार सेवालाई व्यवस्थित र प्रभावकारी बनाउन पहल गरिने उनले बताए ।प्रदेश सरकारले कोरोनाको पहिलो लहर चलेका बेला गत वर्ष ५० करोड रुपैयाँको कोष स्थापना गरेको थियो । उतिबेला क्वारेन्टाइन तथा आइसोलेसन निर्माण, पीसीआर परीक्षण, पीसीआर मेसिन, आईसीयू तथा भेन्टिलेटरजस्ता स्वास्थ्य उपकरण खरिद, भारतबाट आउनेहरूको उद्धार, विपन्नलाई राहत वितरणजस्ता काममा रकम खर्च भएको थियो । दोस्रो लहर सुरु भएपछि भने अस्पतालहरूमा उपचारको अवस्था सुदृढ गर्नेतर्फ जोड दिइएको मन्त्री केसीले बताइन् । उनका अनुसार हाल कर्णालीका अस्पतालमा ३४ वटा भेन्टिलेटर, ६२ आईसीयू, ५० एचडीयू र १ हजार ९ सय ५० आइसोलेसन बेड तयार छन् । कर्णाली प्रदेश अस्पताल र कर्णाली स्वास्थ्य विज्ञान प्रतिष्ठानमा अक्सिजन प्लान्ट ल्याइनुका साथै अन्य अस्पतालमा अक्सिजन प्लान्टका लागि ४० लाखको दरले बजेट व्यवस्था गरी काम सुरु भइसकेको मन्त्री केसीको भनाइ छ । प्रदेशभर ४ सय वटा ठूलो अक्सिजन सिलिन्डर रहेका र संघीय सरकारको मापदण्डबमोजिम अस्पतालमा सिलिन्डर आपूर्तिको व्यवस्था मिलाइएको उनले बताइन् । गरिब तथा विपन्नका लागि कोरोना उपचारमा आवश्यक पर्ने औषधि रेम्डेसिभिर निःशुल्क व्यवस्था गरिनेछ, उनले भनिन्, सडकको पहुँच भएको स्थानमा एम्बुलेन्स र विकट क्षेत्रका लागि हवाई उद्धारको व्यवस्थापन गर्न पहल थालिएको छ ।कर्णाली प्रदेश अस्पतालमा सिकिस्त बिरामी थपिने क्रम भने बढेको छ । बिहीबारसम्म अक्सिजन दिनुपर्ने अवस्थाका ३५ बिरामी भर्ना भएका छन् । तीमध्ये ५ जना गम्भीर रहेको अस्पतालका कोरोना फोकल पर्सन डा केएन पौडेलले बताए । गम्भीर प्रकृतिका संक्रमित थपिँदै जाँदा उपचारको प्रबन्ध मिलाउन पनि समस्या पर्न थालेको छ । कोरोना विशेष अस्पतालमा ३५ बेड रहेका सबै भरिएका छन् ।"
रेम्डेसिभिरमा कालोबजारी,"(काठमाडौं)  कोरोना संक्रमणसँगै स्वास्थ्यमा जटिलता देखिएपछि भक्तपुर बोडेका सञ्जय श्रेष्ठले भाइ मनोजलाई बिहीबार सिनामंगलस्थित काठमाडौं मेडिकल कलेज भर्ना गरे । चिकित्सकहरूले संक्रमितलाई रेम्डेसिभिर इन्जेक्सन लगाउनुपर्ने भएकाले खोजेर ल्याउन भने । सञ्जय बिहीबार मध्याह्नको झरीको बेवास्ता गर्दै निस्किए । हारगुहार गरेर बल्लतल्ल अस्पतालले भाइलाई भर्ना त लियो तर उपचारका निम्ति आवश्यक पर्ने रेम्डेसिभिर उपलब्ध गराएन, उनले भने, खोज्दाखोज्दै सास्ती भोग्नुपर्यो ।संक्रमित सिकिस्त बिरामीलाई लगाइने रेम्डेसिभिर खोज्न सञ्जय कहाँकहाँ मात्रै पुगेनन् । ३ बजेतिर सुन्धारामा रहेको यति केम डिस्ट्रिब्युटर नामक औषधि सप्लायर्स कम्पनीको अफिससम्म पुगेका थिए । तर अफिस बन्द थियो । कम्पनीबाहिर भेटिएका सेक्युरिटी गार्डले बिहानदेखि २५ जनाभन्दा धेरै बिरामीका आफन्त रेम्डेसिभिर खोज्न आइपुगेको बताए । सञ्जयले बल्लतल्ल साँझतिर २ डोज रेम्डेसिभिर १० हजार ७ सयमा पाए । उनले भने, लकडाउनमा औषधि खोज्दाको सास्ती भएको छ । अब बाँकी ४ डोज औषधि मैले कहाँबाट कसरी जुटाउने ? पाँच दिनअघि कपनका डिकबहादुर थापामगर कोरोना संक्रमित भएपछि सिनामंगलकै काठमाडौं मेडिकल कलेजमा भर्ना भएका थिए । उनका दाजु हस्तबहादुरले बुधबार मात्रै ५ हजार ३ सय ६० रुपैयाँको दरमा दुई डोज रेम्डेसिभिर चढाए । थप ४ डोज भने अस्पतालमा नभएको भनेपछि हस्तबहादुर बिहीबार रेम्डेसिभिर खोज्न निस्किए । वीर अस्पताल, त्रिवि शिक्षण अस्पताल र टेकुस्थित शुक्रराज ट्रपिकल तथा सरुवा रोग अस्पताल छेउछाउका सबै औषधि पसल चहारेर थाकेका उनले भने, पैसा तिरेर औषधि किन्न नपाइने यस्तो अवस्था पनि हुन्छ ? रेम्डेसिभिर नपाएर आत्तिएका उनले उस्तै कथा भएका अन्य तीन जनालाई औषधि व्यवस्था विभागमै गएर धर्ना बस्नुपर्छ कि क्या हो भनेर आक्रोश पोखे । डिकका निम्ति औषधि खोज्न दिनभर पाटनदेखि वीर अस्पतालसम्मका पसलपसल चहारेका साथी नगेन्द्र पाण्डले दिनभर घुम्दा पनि औषधि नपाइएको बताए । उनले भने, यो औषधि खोज्न हिँड्ने त कति हो कति, कसैले पाएको देखिनँ ।बुधबारसम्म शिक्षण अस्पतालभित्रकै औषधि पसलमा उपलब्ध रेम्डेसिभिर बिहीबार भने थिएन । अस्पतालका डेपुटी कन्ट्रोलर रामविक्रम अधिकारीले रेम्डेसिभिर सकिएको बताए । केही बिरामीका आफन्तले बाहिरबाट खोजेर ल्याए पनि केहीले त्यो पनि पाएनन् । शिक्षण अस्पतालमै संक्रमितको उपचार गराइरहेका एक जनाले आफूले सातदोबाटोस्थित एक क्लिनिकमा १२ हजारमा एक डोज रेम्डेसिभिर बेचिरहेको सूचना पाएको बताए । उनले भने, सजिलैसँग नपाइने भएपछि बिरामीका आफन्त कालोबजारीमा जति भने पनि मूल्य तिर्न बाध्य भइरहेका छन् ।तीनकुनेस्थित कान्तिपुर अस्पतालमा उपचाररत संक्रमितका आफन्त विजयप्रसाद चौरासियाका लागि रेम्डेसिभिर खोज्न निस्केका थिए, रौतहट बीपी चौकका रामसागर भगत । उनले बिहानदेखि कैयौं ठाउँ चहारे पनि रेम्डेसिभिर नपाइएको बताए । लौ न हजुर कतै मिल्छ भने मिलाइदिनुस्, उनले भने, जति पैसा भए पनि खर्चिन्छौं । विजयकी छोरी प्रियाले एक डोज रेम्डेसिभिर अस्पतालबाटै किनेर लगाए पनि थप डोज सजिलै किन्न नपाइएको बताइन् । उनले कतैकतैबाट ६ डोज औषधि ९० हजारमा बेच्ने गरेको सुनाइन् । उनले भनिन्, काठमाडौंमा सजिलै नपाइने भइसकेछ ।कोरोनाका सिकिस्त बिरामीका निम्ति भन्दै औषधि व्यवस्था विभागले यती केमसहित तीन सप्लायर्सलाई नेपालमा रेम्डेसिभिर औषधि ल्याउने अनुमति दिएको छ । बिहीबार यती केमको बागडोलस्थित कार्यालय पुग्दा रेम्डेसिभिरको खोजीमा पुगेका बिरामीका आफन्त निराश भएर फर्किरहेका थिए । कम्पनीले मुख्य गेटमै यहाँ रेम्डेसिभिर छैन । अर्को ठाउँबाट व्यवस्था गर्नुहोला लेखिएको सूचना टाँसेको थियो । नेपाल भित्रिने यो औषधिको मूल्यमा एकरूपता नभए पनि एक डोजको ५ हजारभन्दा बढी पर्दैन । शुक्रराज ट्रपिकल सरुवा रोग अस्पतालका निर्देशक सागरराज भण्डारीले दुई दिनयता अस्पतालमै रेम्डेसिभिरको स्टक सकिएको बताए । उनले बंगलादेशबाट ल्याउने प्रक्रिया भइरहेको सुनेको र केही दिनमा रेम्डेसिभिर नेपाल आइपुग्ने सुनाए । अहिले त हामीकहाँ सघन उपचार भइरहेका बिरामीकै निम्ति पनि रेम्डेसिभिर नपुग्ला भन्ने भइसक्यो । अरू अस्पतालका बिरामीलाई दिन सक्ने अवस्था नै छैन, उनले भने । औषधि व्यवस्था विभागका महानिर्देशक भरत भट्टराईले बंगलादेशका दुई कम्पनीलाई ३० हजार डोज रेम्डेसिभिर ल्याउने अनुमति दिइसकिएको बताए । बजारमा देखिएको अभाव छिट्टै पूर्ति हुने उनको भनाइ छ । उनले भने, सम्भवतः आइतबारसम्म ५ हजार डोज रेम्डेसिभिर नेपाल आइपुग्छ ।"
खोपको गति किन सुस्त ?,"कैयौं देशमा अझै कोभिडविरुद्धको खोप पुगेकै छैन । यस मानेमा नेपाललाई भने भाग्यमानी मान्नुपर्छ, अहिलेसम्म करिब ४ लाखले सिरम इन्स्टिच्युट अफ इन्डियाले उत्पादन गरेको कोभिसिल्ड खोप दुवै मात्रा लगाइसकेका छन् । तैपनि माघ दोस्रो साता नै सुरु भएको खोप अभियान जुन गतिमा अघि बढ्नुपर्थ्यो, त्यसो हुन सकेको छैन । पहिलो डोज लगाएका ६५ वर्षमाथिकै करिब १२ लाख जना दोस्रो मात्राको पर्खाइमा छन् । अहिले त, निषेधाज्ञासँगै सरकारले खोप कार्यक्रम नै स्थगित गरेको छ । त्यसो त, पछिल्लो समय १८ देखि ५९ वर्षसम्मका लागि लगाउन थालिएको चिनियाँ खोप भेरोसेलको मात्रा त्यति धेरै पनि छैन । त्यसैले, निषेधाज्ञा अन्त्य भएपछि यो अभियानलाई तीव्र बनाएर बढीभन्दा बढी जनताको जीवन जोगाउन आवश्यक मात्रामा खोप किन्ने बन्दोबस्त तुरुन्त मिलाउनुपर्छ । अहिलेसम्म भारत र चीनबाट गरी करिब साढे ३१ लाख मात्रा खोप नेपाल ल्याइएको छ । भारतबाट अनुदानको १० लाख मात्रा र सिरम इन्स्टिच्युटसँग किनेको १० लाख मात्रा आएको छ । चीनले ८ लाख मात्रा अनुदान दिएको छ । कोभ्याक्स अभियानबाट पनि करिब साढे ३ लाख मात्रा अनुदानमा ल्याइएको छ । सिरम इन्स्टिच्युटसँग किन्ने सम्झौता गरिएको १० लाख खोप अझै आएको छैन । अवश्य पनि, भारत आफैं यो बेला महामारीबाट महाप्रभावित छ, तर उसको जनसंख्याको अनुपातमा हामीलाई चाहिने खोपको मात्रा धेरै कम हो । त्यसैले हामीले चाहेको परिमाणमा थप खोप ल्याउन केही ढिलाइ भए पनि पैसा तिरेको मात्राको हकमा सरकारले निरन्तर ताकेता गर्नुपर्छ । सिरमसित ५० लाख डोज किन्न खोजे पनि उत्पादकको स्थानीय बिचौलियाको सक्रियताका कारण सफल हुन नसकेको स्वास्थ्यमन्त्री हृदयेश त्रिपाठीले सार्वजनिक रूपमै दाबी गरेका छन् । यदि त्यस्तो हो भने बिचौलियाको जालोलाई पन्छाएरै सोझै कम्पनीसित खोप किन्ने प्रयास मन्त्रालयले जारी राख्नुपर्छ । अनि, भारत र अनुदानमा आउने कोभ्याक्सको मात्रै भर नपरी अन्यत्रबाट पनि खोप किन्न अग्रसरता लिनुपर्छ । कोभ्याक्सबाट अर्को मात्रा जेठ दोस्रो सातापछि मात्र आउने बताइएको छ, त्यो पनि लक्षित सबै नागरिकलाई नपुग्ने भएकाले सरकारले अन्यत्र प्रयास बढाउनैपर्छ ।कोरोना भाइरसविरुद्ध खोप किन महत्त्वपूर्ण छ भने, संक्रमणको यो लहर कहिले टुंगिन्छ भन्ने थाहा छैन । हामीले यथोचित सावधानी नअपनाउँदा फेरि अर्को लहर नआउला भन्न सकिन्न । पछिल्लो समय भाइरसको प्रजाति पनि बढी संक्रामक र घातक देखिएको छ । यस्तो अवस्थामा संक्रमण सर्न नदिन वा कोही संक्रमित भइहाले पनि जटिल अवस्थाको सामना गर्नु नपरोस् भन्नका लागि कोभिडविरुद्धको खोप एउटा प्रभावकारी उपाय हो । त्यसैले, सरकार यसप्रति अग्रसक्रिय भएर भिड्नैपर्छ । कोरोना भाइरसविरुद्ध यति बेला सबै मोर्चामा युद्ध लड्नुपरेको छ । त्यसमध्ये एउटा प्राथमिकता खोप अभियानलाई पनि दिन जरुरी छ । सरकारले १० प्रतिशतभन्दा बढी नाफा खान नदिने भनेकाले हुन सक्छ, निजी क्षेत्रले सुरुमा रुचि देखाए पनि पछि खोप ल्याउन पहल गरेको पाइँदैन । उनीहरूलाई पनि प्रोत्साहन गर्न सकेका खण्डमा यसबाट राज्यकै बोझ हल्का हुन सक्छ । औषधि व्यवस्था विभागले अनुमति दिइसकेका खोपमध्ये जुन सहजै सम्भव र उपयुक्त हुन्छ, त्यही किन्ने प्रयास गर्नुपर्छ । विभागले सिरमको कोभिसिल्ड, भारत बायोसिल्डले उत्पादन गरेको कोभ्याक्सिन, चीनको सिनोफार्मको बीबीआईबीपीकर्भ र रुसको स्पुतनिकफाइभलाई आपत्कालीन प्रयोगका लागि अनुमति दिइसकेको छ । माइनस ७० डिग्री सेल्सियसमा भण्डारण गर्नुपर्ने खालका खोप हाम्रा लागि उपयुक्त नहोलान् तर अरू ल्याउन अलमलिरहनु जरुरी छैन । रुसबाट आएको उच्चस्तरीय टोलीले स्वास्थ्यमन्त्रीसित बुधबार भएको भेटमा आगामी मंसिरपुससम्ममा ८० लाख डोज खोप बेच्ने प्रतिबद्धता जनाएको बताइएको छ । रुस खोप बेच्न तयार रहनु खुसीको कुरा हो, तर उसलाई समयसीमा छोट्याउन आग्रह गरेर छिट्टै ल्याउने प्रयास गरिनुपर्छ । यस्तै, २० लाख डोज खोप दिने प्रतिबद्धता जनाएको बेलायतलाई पनि यसका निम्ति घचघच्याइरहनुपर्छ । भारत, चीन, रुस, बेलायतबाहेक अक्सफोर्डएस्ट्राजेनेका खोप नै उत्पादन गरिरहेको दक्षिण कोरियासित पनि सरकारले कूटनीतिक लबिइङ गर्नुपर्छ । भारतीय खोप कोभिसिल्डका तुलनामा चिनियाँ र रुसी खोप अलि महँगा देखिन्छन् । यस्तोमा निश्चय पनि उपलब्ध हुने खण्डमा हाम्रो प्राथमिकता कोभिसिल्ड नै हुनुपर्छ तर त्यो नपाउँदा अन्यत्रबाट तत्काल खोप उपलब्ध हुने अवस्थामा सरकारले पैसाको मुख हेर्नु हुन्न । खालि त्यसमा भ्रष्टाचार तथा कमिसनको खेल हुनु हुन्न । अहिले अलि महँगोमा खोप लगाए पनि नागरिकको स्वास्थ्य र आर्थिक दृष्टिकोणबाट दीर्घकालीन हिसाबले त्यो लाभदायक नै हुनेछ । त्यसैले समयमै आफ्ना नागरिकलाई कोभिडविरुद्धको खोप लगाउन सरकारले कुनै कसर बाँकी राख्नु हुँदैन ।"
वन जोगाऔं,"हिउँद सकिनै लाग्दा बर्सेनि बस्ती छेउछाउका वनमा डढेलो लाग्ने क्रम बढिरहेको छ । जनचेतनाको कमीले वनमा डढेलो लागेको हो भनौं भने टीभी, रेडियो र पत्रपत्रिकाले दिनानुदिन डढेलोबाट जोगिने उपाय बताइरहेका छन् । डढेलो र तुवाँलोका कारण धेरैलाई आँखा पोल्ने र सास फेर्न गाह्रो हुने हुन्छ । अन्य गम्भीर प्रकारका स्वास्थ्य समस्या पनि देखिने गरेका छन् । केही दिनयता अलिअलि पानी परेर र वन डढेलो निभ्दै गएर आकाश खुल्न थालेको छ । तुवाँलो हटेकाले स्वच्छ हावामा सास फेर्न पाएका छौं । स्वच्छ हावा पाउनु हाम्रा लागि ठूलो उपलब्धि भएको छ । अब वन डढेलो नियन्त्रणका योजना सरकारले ल्याउन ढिला गर्नु हुन्न । जनताले पनि जथाभावी वनमा, बारीमा आगो लगाउनु भएन । लगाए पनि त्यसलाई निभाउन सक्ने वा क्षति नहुने गरी लगाउँदा हुन्छ । गाईवस्तुलाई पर्याप्त घाँस पलाउने आसमा जानीजानी आगो लगाउने अनि आगो नियन्त्रणबाहिर गएर जनधनको ठूलो क्षति गर्यो भने सरकारलाई दोष लगाउने चलन हाम्रोमा छ । सरकारले यो गरेन, त्यो गरेन, पीडितलाई क्षतिपूर्ति दिएन आदि इत्यादि भन्न छाडौं । सभ्य नागरिक बनौं । हरियो वन, नेपालको धन नारालाई सार्थक बनाउन सबैले आआफ्नो क्षेत्रका वनजंगल जोगाउन पहल गर्नुपर्छ । उत्पल देवकोटा, आँबुखैरेनी३, तनहुँ"
अध्ययनशील शिक्षक आवश्यक,"मधु राईको पुस्तकबाट टाढिँदै शिक्षक लेख वास्तविकतामा आधारित छ । यो लेख पढेपछि धेरै कुरा मेरो दिमागमा घुम्न थाले । शैक्षिक विकास अभियानमा लामो समय काम गर्दा मैले धेरै शिक्षकसँग संगत गर्ने मौका पाएको छु । तर, अधिकांश शिक्षक विद्यार्थीका नजरमा असल मार्गनिर्देशक बन्ने खालका भन्दा पनि जागिरे र रूढिवादले ग्रस्त मानसिकताका फेला परेका छन् । समाजमा भइरहेको परिवर्तन नबुझ्ने र नयाँ कुरा सिक्न कोसिसै नगर्ने परम्परावादी शिक्षकहरूले पस्किएको बासी र असान्दर्भिक भइसकेका पाठ्यपुस्तकमा आधारित घोकन्ते शिक्षाले भोलिको समाजलाई दिशानिर्देश गर्न सक्दैन । कोरा र नीरस शिक्षाले समाजमा विकराल समस्याहरू देखापर्न थालेका छन् । मानवीय मूल्य र मान्यतासँगै समाजका हरेक क्षेत्रमा भइरहेको क्षयीकरणलाई शिक्षा क्षेत्रले सम्बोधन गर्न नसक्नु गम्भीर चिन्ताको विषय हो । अध्ययनशील र रचनात्मक कौशल नभएका जागिरे मानसिकताका शिक्षकहरूले जबसम्म विरालो बाँधेर श्राद्ध गर्ने शैक्षिक परिपाटीलाई यथावत् राख्छन् तबसम्म त्यो नाम मात्रको शिक्षाले यो देशलाई गुणात्मक रूपमा फड्को मार्ने परिवेश निर्माण गर्दैन । यो समस्या समाधानका लागि सरकारले ढिला गर्नु हुँदैन । कृष्ण कुम्पुरे, आदमटार, धादिङ"
प्रचारमुखी प्रवृत्ति,"भीमसेन स्तम्भका रूपमा चिनिएको धरहराले पटकपटक महाभूकम्पको सामना गरे पनि आफ्नो अस्तित्व जोगाउन सफल भएको छ । रानीपोखरी, धरहराजस्ता ऐतिहासिक र पुरातात्त्विक महत्त्वका सम्पदाको पुनर्निर्माणमा सरकारले देखाएको तत्परताको प्रशंसा गर्नैपर्छ । धरहरा या रानीपोखरी पुनर्निर्माणमा जनताकै रकम खर्च गरिएको हो । निर्माण प्रक्रिया र बजेट सम्बन्धमा उठेका प्रश्नहरूलाई एकै छिन बिर्सने हो भने यसले नेपालीको शिर उचो पारेको छ । धरहराको बाहिरी अवरण जुरुक्क उठेको छ, यद्यपि भित्री सजावट र अन्य काम सकिन अझै समय लाग्ने देखिन्छ । वैशाख ११ गते लोकतन्त्र दिवसमा प्रधानमन्त्री केपी शर्मा ओलीबाट निर्माण नसकिए पनि तामझामका साथ धरहराको उद्घाटन भयो । ढोका वा इतिहासमै पनि मैले धरहरा बनाएँ भनेर नाम लेखाउन निर्माण सम्पन्न नभई यसको उद्घाटन गरिएको हो । प्रचारको भोक र तृष्णामा प्रधानमन्त्री किन यति धेरै लालायित भैरहेका छन् ? भीमसेन थापाको नाममा दर्ज भएको धरहरा १९९० सालको भूकम्पछि पुनर्निर्माण भएकै हो, फेरि पनि यो भीमसेन स्तम्भकै रूपमा ठडियो । २०७२ को भूकम्पले भत्काएको धरहराको उद्घाटन ओलीले गर्दै गर्दा पनि त्यो भीमसेनस्तम्भ नै हो । निर्माण सम्पन्न हुनुपूर्व नै धरहराको उद्घाटन गर्नुले प्रधानमन्त्रीको प्रचारमुखी प्रवृत्तिलाई उजागर गर्छ । उत्तम पुडासैनी, जोरपाटी, काठमाडौं गोरखा भूकम्पले ढालेको धरहरा उठाउन प्रधानमन्त्री ओली सक्षम भएका छन् । उनको यो सफलता सबै नेपालीको सफलता हो । तर, उनको अकर्मण्यताका कारण कोरोना महामारी यसरी नै फौलिरहे भोलि जनता उठ्नै नसक्ने गरी थला पर्न सक्छन् । भारतमा कोरोनाको दोस्रो लहरले आमनागरिक विक्षिप्त भइरहँदा हाम्रो सरकार भने कोरोनाले भेट्दैन तातोपानी, अम्बाको पात खाए सबै ठीक हुन्छ भनिरहेको छ । यही भनेर महामारी रोकथाम तथा नियन्त्रण गर्ने समय खेर गइरहेको छ । यस्तो कहालीलाग्दो समयमा पनि सरकार, प्रतिपक्षी दलहरू सत्ताको अंकगणित मिलाउन व्यस्त छन् । सरकार ढाल्ने र टिकाउने रणनीतिमा नेताहरू लागिरहँदा महामारीका कारण जनताको दैनिकी कष्टकर बनिरहेको हेक्कै राखेका छैनन् । नागरिकको रोदनले उनीहरूलाई कति पनि छोएको छैन । के नेपालीले यस्तै नियति भोग्नुपर्ने हो ? मुलुक कोरोनाको दोस्रो लहरले आक्रान्त बनिरहँदा पनि सरकारले जिम्मेवार भएर स्वास्थ्य पूर्वाधारमा ध्यान दिएको छैन । भारतमा जस्तै अक्सिजन नपाएर मानिसहरूको मृत्यु हुन थाल्यो भने हाम्रो अवस्था कस्तो होला ? धरहरा जहिल्यै बनाए पनि हुन्छ, तर अक्सिजन अहिल्यै चाहिन्छ । नागरिकको जीवन फेरि फिर्ता ल्याउन सकिन्न । त्यसैले अहिलेको प्राथमिकताका आधारमा सरकारले काम गर्न जरुरी छ । रामकृष्ण बराल, जोरपाटी५, काठमाडौं"
सरकार टिकाउन मुद्दा फिर्ता,"सधैं किचलोमा रुमलिएका प्रधानमन्त्री केपी शर्मा ओलीले सरकार टिकाउन फेरि अर्को गल्ती गर्दै छन् । जसपालाई मनाउन उक्त दलका नेता तथा कार्यकर्ताहरूमाथि लागेका विभिन्न अभियोगको पनि वास्ता नगरी उनीहरूको मुद्दा फिर्ता लिने निर्णय गरेका छन् । प्रधानमन्त्री ओलीसँग जसपाले रेशम चौधरीलगायत आफ्ना नेता तथा कार्यकर्तामाथि लागेका मुद्दा फिर्ता लिन बार्गेनिङ गरिरहेको छ । माओवादी केन्द्रको समर्थनमा ओली सरकार अस्तित्वमा छ । तर, माओवादी ओलीलाई जसरी पनि प्रधानमन्त्रीबाट हटाउने पक्षमा छ । नेपाली कांग्रेस ओलीकै नेतृत्वमा चुनाव गर्ने कि आफ्नैमा भन्नेमा लामो समय अलमलियो । तर, अहिले माओवादीसँग मिलेर सरकार बनाउनेमा स्पष्ट छ । उता ओली जसपालाई आफ्नो पक्षमा पारेर प्रधानमन्त्रीमा रहिरहने ध्याउन्नमा छन् । प्रधानमन्त्री पदका लागि आपराधिक कार्यमा संलग्न ठहर भएर अदालतमा मुद्दा खेपिरहेकाहरूलाई छुटाउने निर्णय गर्नु ओली सरकारको बेइमानी हो । दोषी ठहर भई अदालतमा मुद्दा चलिरहेकाहरूलाई कारत्राही नै नगरी छुट दिने परिपाटीले समाजमा दण्डहीनता मौलाउनुका साथै अन्तर्राष्ट्रिय समुदायमा पनि राम्रो सन्देश जाँदैन । कानुनको पालनाका लागि खबरदारी गर्ने, नियमन गर्ने, गलत प्रवृत्तिलाई निरुत्साहित गरेर समाजमा कानुनी राजको प्रत्याभूति गराउने कार्यपालिका वा प्रधानमन्त्री आफैंले फौजदारी अभियोग लागेकाहरूको मुद्दा फिर्ता लिने निर्णय गर्नु, के कानुनी रूपमा ठीक हो ? यो गम्भीर सवालको जवाफ सरकारले दिनैपर्छ । जबजब शासकलाई सत्ताको मात चढ्छ तबतब समाजमा दण्डहीनताले प्रश्रय पाउँछ । हिटलरी प्रवृत्तिको उदय हुने बाटो खुल्छ । ओलीको एकपछिको अर्को अराजक निर्णयहरूले यसलाई पुष्टि गरिरहेका छन् । शक्तिको दुरुपयोग गरेर पद टिकाउनु कत्तिको न्यायसंगत हो ? ओलीको व्यवहारले उनमा राजनीतिक इमानदारी छँदै छैन भन्ने देखाएको छ । अदालतले दोषी ठहर गरेपछि त्यसलाई अपराध नै मानिन्छ । कानुनको पंन्जाबाट त्यस्ता दोषी ठहर गरेकाहरूलाई उम्काउनु उल्टै अपराध हो । कानुनभन्दा माथि सरकार हुँदैन । आफैंले कानुनको खिलाफका काम गर्ने अनि अरूलाई कानुन पालनामा सरकारले कसरी कडाइ गर्न सुहाउँछ ? प्रधानमन्त्री पद धरापमा परे सरकारले जस्तोसुकै निर्णय पनि गर्न सक्ने बुँदा कुन कानुनमा व्यवस्था गरिएको छ, जनतालाई थाहा हुनुपर्छ । गोविन्द विक, बूढानीलकण्ठ१२, काठमाडौं"
महामारीको मनोवैज्ञानिक असर,"नेपालमा कोभिड१९ संक्रमणको दोस्रो लहरले आमजनमानसलाई भयाक्रान्त बनाएको छ । कोरोना महामारीका कारण चारैतर्फ नकारात्मकताको माहोल बनेको छ । पत्रपत्रिका, टेलिभिजन र सामाजिक सञ्जालमा कोरोनासम्बन्धी समाचार मात्र देखिन्छ । गम्भीर बिरामीलाई अस्पतालमा शय्याको अभाव छ, अक्सिजनको कमी छ । दिनानुदिन संक्रमितको ज्यान गइरहेको छ, छिटै आर्यघाटमा पार्थिव शरीरको लाइन लाग्ने सम्भावना छ । स्वास्थ्य व्यवस्था संक्रमितभन्दा अगाडि नै हतप्रभ भएको छ । यी तमाम कारण कैयौं व्यक्ति अवसादको सिकार भइरहेका छन् । कसैलाई जागिर जाने तनाव छ त, कसैलाई आफ्नो परिवार र बालबालिकाको चिन्ता । दैनिक ज्यालादारीमा जीविका चलाउने मजदुरलाई निषेधाज्ञा भएपछि कसरी भोजनको जोहो गर्ने भन्ने चिन्ताले पिरोलेको छ । कतिपयलाई आत्महत्यासम्मको विचार उत्पन्न हुने खतरा छ । कोरोना महामारीको मनोवैज्ञानिक असर बढी छ । महामारीको दौरान उत्पन्न अवसाद, नकारात्मकता र डरको कडा प्रतिकार आवश्यक छ । यस महामारीबाट मृत्युको जुन भय पैदा भएको छ, त्यसबाट बच्नु जरुरी छ । महामारीबाट बच्न सरल छ तर त्यसका कारण उत्पन्न हुने भयबाट जोगिन कठिन । मानिस महामारीबाट भन्दा पनि यसले उत्पन्न गरेको मृत्यु भयका कारण बढी त्रसित छन् । डरभन्दा खतरनाक भाइरस संसारमै कुनै छैन । भाइरसबाट जोगिन प्रशासनिक आदेश, सरकारको निर्देशन र स्वास्थ्य मापदण्डको अक्षरशः पालन गरौं । भयबाट जोगिन भने अतिरिक्त सृजनात्मक कार्यमा ध्यान केन्द्रित गरौं । साहित्य, संगीत, कला, योग, ध्यान यस समयमा हाम्रा असल मित्र बन्न सक्छन् । यस सन्दर्भमा बौद्ध धर्मग्रन्थमा उल्लिखित प्राचीन कथा प्रासंगिक छ । एक पटक भारतको वैशालीमा ठूलो महामारी फैलिएको थियो । जताततै मानिसको मृत्यु भइरहेको थियो । इतिहासमा कहिल्यै वर्णित नभएको मृत्युको ताण्डव नृत्य भइरहेको थियो । यस्तो विकराल रूप मानिसले कहिल्यै देखेका, सुनेका थिएनन् । सबै उपाय निरर्थक भइसकेका थिए । कुनै मार्ग नदेखेर लिच्छवि राजा राजगृहले भगवान् बुद्धलाई वैशालीमा ल्याए । भगवान् बुद्धको उपस्थितिले मात्र मृत्युको नांगो नाच बिस्तारै शान्त भएको थियो । कथाले ध्यानका कारण महामारीसँग लड्ने क्षमताको प्रादुर्भाव हुनेतर्फ संकेत गरेको छ । र, अहिलेको परिस्थितिमा पनि हामीले मनलाई शान्त बनाउनुपर्छ । माधव अधिकारी, काठमाडौं"
भारतमा बढेको भय,"एक महिनाअघि झन्डैझन्डै कोरोना कहर सकियो भन्ने निष्कर्षमा पुगेको भारतमा पछिल्ला दिनहरूमा कोरोनाको सुनामी नै आएको छ । प्रतिदिन ३ हजारभन्दा बढी मानिसको मृत्यु र करिब ४ लाख नयाँ संक्रमण भइरहँदा त्यहाँ बेड, प्राण वायु अर्थात् अक्सिजन र जीवनरक्षक औषधिको चरम अभाव भएको छ । अक्सिजनको त हाहाकार नै छ । दक्षिण एसियामा अपेक्षाकृत राम्रो स्वास्थ्य संरचना भएको भनिएको देशको स्वास्थ्य सेवा नै तहसनहस भएको छ । शवदाहस्थलहरू भरिएकाले पार्कहरूमा समेत शवहरूको दहन भइरहेको छ । भारतको अवस्था आज उसका शत्रुका पनि आँखा रसाउने गरी दर्दनाक छ । महिनादिनअघिको भारत आज छैन । सार्कका अधिकांश मुलुकका साथै अफ्रिकी र दक्षिणपूर्वी एसियाका मुलुकसम्मलाई सहयोगस्वरूप कोरोनाविरुद्ध रोगप्रतिरोधी खोप दिने भारत आफैं यस विश्वव्यापी संक्रामक रोगका कारण थलिने अवस्थामा पुगेको छ । अरूलाई के दिनु, उसैलाई खोपको अभाव भएको छ ! विश्वकै ठूलो औषधि उत्पादकका रूपमा परिचित देश आफूले थेगिनसक्नु दबाबले थिचिएको छ । डिसेम्बर २०१९ मा चीनको वुहानमा देखा परेर जनवरी २०२० मै संयुक्त राज्य अमेरिका पुगेको कोरोना २०२० भर डुलिरह्यो र २०२१ मा अर्को उत्पात मच्चाइरहेको छ । बेलायतलगायत युरोपलाई तहसनहस पार्ने गरी फैलिएको कोरोना धेरैलाई यता आउँदैन भन्ने लागेको थियो तर त्यस्तो भएन ।यता त कतिसम्म भने, दक्षिण एसियाका मानव शरीरधारीहरू स्वतः रोगप्रतिरोधी छन् भन्नेहरूसमेत भेटिएका थिए । तिनकै अग्रपंक्तिमा नेपालका प्रधानमन्त्री खड्गप्रसाद शर्मा ओली छन् । उनले धेरैपटक कोरोनासँग निस्फिक्री हुन गलत बाटो सुझाएका हुन् । उनले बेसार खाए कोरोना लाग्दैन त भने नै, हाच्छिउँसाच्छिउँ गरे आफैं भाग्छसम्म भन्न भ्याएका हुन् । पछिल्लो पटक उनको आयुर्विज्ञानचाहिँ कोरोना भगाउन अम्बाको पात उमालेर खानु भन्ने हो । यस्तै अर्का प्राणी भारतको उत्तराखण्डका मुख्यमन्त्री तीरथसिंह रावतसमेत हुन् । हरिद्वारको कुम्भ संक्रमण वृद्धि गर्दै थामिनसक्नु विस्तारको माध्यम हुन सक्छ भन्दा उनले त्वरित् जवाफ दिँदै भनेका थिए, गंगाको पानीमा यति शक्ति छ कि यसले एक त कोरोना लाग्न दिँदैन, स्वतः भगाइदिन्छÙ लागेकै भए पनि पखालिदिन्छ । वास्तवमा महामारीमा सतर्कता अपनाउन सुझाव दिनु त परै, उच्चस्थानमा आसीन व्यक्तिहरूले सुरुदेखि नै यस्ता मनोगत प्रचार गरेकाले आज भयावह अवस्था निम्तिन सहयोग पुगेको हो । तिनैमध्ये हुन् प्रधानमन्त्री ओलीका साथै अमेरिकाका पूर्वराष्ट्रपति डोनाल्ड ट्रम्प र ब्राजिलका राष्ट्रपति जायर बोल्सेन्यारो ।भारतको दुरवस्था आज त्यहाँको मात्र होइन, पूरै जगत्कै चिन्ताको विषय भएको छ । भारतसितको सान्निध्य र संक्रमण दर हेर्दा नेपालको अवस्थासमेत सम्हालिनसक्नु हुन सक्छ भनेर चिकित्सकहरूले चेतावनी दिएका र दिइरहेका छन् । यस्तो अवस्थामा समेत राजनीति गर्नेहरू कति गैरजिम्मेवार छन् भने, आफ्नो सत्ता बचाउन कोरोनाकै गलत रिपोर्ट बनाएर खेला गरिरहेका छन् । गण्डकी प्रदेशमा भइरहेको तमासा हेर्नुहोस् त, एकै दिनका जाँचमा दुई थरी रिपोर्ट आएका छन् । अनैतिक सत्ताका अधमहरूबाहेक अरूले यस्तो गर्न त परै, सोच्नसम्म सक्दैन । निकट छिमेककै त्यो दुर्दशा र यहाँ पनि त्यस्तै अवस्थाका संकेतहरू आइरहँदासमेत बुद्धिमा बिर्को लागेका सत्तान्धहरूले केकस्तो दुर्गति निम्त्याउने हुन्, त्यसको कल्पना मात्रै पनि कहालीलाग्दो छ । सबैलाई आज भारतको विभीषिका यता फैलिने सन्त्रास छ, फगत अधम राजनीतिकर्मी र ती राजनीतिकर्मीको सेवामा लागेका द्रव्यपिशाचहरूबाहेक । यो अवस्था भनेको, कसरी हुन्छ मृत्युको विभीषिका अरू फैलिन नदिनमा राज्यको सम्पूर्ण ध्यान केन्द्रित हुनुपर्ने बेला हो । अनुमान र समझ गलत भयो भने भनिरहनु नपर्ला, गलत समझ र गलत अनुमानका कारण भारतको सुध्रिँदै गरेको अवस्था सम्हालिनसक्नु भएको हो । फलस्वरूप, भारत एक्लैले देशमा फैलिएको महामारी नियन्त्रण गर्न सक्ने सामर्थ्य नभएकैले विश्वसामु मद्दतको याचना गर्नुपर्ने अवस्था उपस्थित हुन गएको हो । निश्चय नै आशा र कामना के गरिएको थियो भने, यो कहर सन् २०२० भरको हो, २०२१ अपेक्षाकृत सहज हुनेछ । तर त्यस्तो भएन । सबै गरी विश्वमा तेह्र किसिमका खोप बने तर ती खोपहरू गरिब देशका धनीहरू र धनी देशका धेरैजसोलाई सुलभ भयो । खोपमा सर्वसाधारणको सहज पहुँच हुनुपर्नेमा त्यस्तो भइरहेको छैन । खोप उत्पादनको क्षमता भएका देशहरूले सबैभन्दा पहिला आफैंलाई प्राथमिकतामा राखे, त्यसो गर्नु अस्वाभाविक होइन । तर खोपकै प्रभावकारिताबारे प्रश्न उठिरहँदा र मानिसलाई आश्वस्त पार्न नसक्दा खोप भईभई नलगाउने त छँदै नै छन्, कतिपय पश्चिमा धनी देशहरूले गरिब देशका जनतालाई मर्न छाडिदिएर आफूले खोप भण्डारण गरेर राखेका छन् । जस्तै, अमेरिकाले नै अस्ट्राजेनेका खोप भण्डारण गरेर राखेको बताइँदै छ । सन् २०२१ को चौथो महिनासँगै भारतमा कोरोना सर्वध्वंसी यमदूतका रूपमा प्रस्तुत भएको र पछिल्लो तथ्यांकअनुसार यसले त्यहाँ २ लाखभन्दा बढी मानिसको ज्यान लिइसकेको छ । २०२० मा धेरै हदसम्म रोग फैलिन नदिन उच्च सतर्कता अपनाउने र त्यसैअनुसार उपचार व्यवस्थित गर्न सक्ने भारतले पछिल्लो संक्रमणमा ब्राजिल र संयुक्त राज्य अमेरिकालाई नै पछाडि पारेको छ । मृत्यु हुनेमा पनि भारत यिनैलाई पछ्याउँदै छ । नियन्त्रणनजिक पुगेको भारतमा सुनामीजस्तै भएर किन उर्लियो कोरोना, यसमा विज्ञहरूले तीन कारण बताएका छन् । पहिलो कारण, भारतमा राजनीतिज्ञहरूबाट कोरोना नियन्त्रणमा आयो भन्ने अपरिपक्व सन्देश गयो, यसले गर्दा मानिसले अवस्था सामान्य भइसक्यो भन्ने अर्थमा लिए । दोस्रो, भारतका पाँच राज्यमा भइरहेको निर्वाचनमा भीड भेला गर्ने प्रतिस्पर्धा । तेस्रो, कमजोर स्वास्थ्य सुरक्षा प्रबन्धअन्तर्गत कुम्भ र मेलामहोत्सवहरूको आयोजना । यी तीन गलत आकलन र ढंग संक्रमण तीव्रतम रूपमा फैलाउने कारक हुन्, अर्थात् सुपर स्प्रेडर हुन् ।पहिलो लहरमा आन्तरिक प्रवासी मजदुरहरू र नेपालबाट भारतमा काम गर्न गएका कामदारहरूको व्यवस्थापनमा कमजोरी देखिएको थियो । तर यसपाला सर्वत्र नै व्यवस्थापन चौपट छ । स्वास्थ्य संरचनाले नथेगेर परिस्थिति अत्यासलाग्दो भएको छ । धेरै हदसम्म थामिनसक्नु दुरवस्थाका कारण मानिसको ज्यान गइरहेको छ । अक्सिजन आपूर्तिको अवस्था वास्तवमा पानी पर्न थालेपछि भिज्दै छाता किन्न दगुर्नेको जस्तो छ । यता मानिस घिटीघिटी भइरहँदा बिरामीलाई अलपत्र छोडेर परिजन अक्सिजन खोज्न भौंतारिइरहेका छन् । यस्तो दुरवस्था भारतीयहरूका आधुनिक समयको ज्ञात स्मृतिमा छैन, दुर्दशा अकल्पनीय रूपमा घटित भइरहेको छ । अब प्रश्न उठ्छ, किन यस्तो भयो र भइरहेको छ । कोरोनाको नयाँ प्रकार ज्यादै घातक भएका कारण मात्र यस्तो चरम दुरवस्था उपस्थित भएको हो कि माथि उल्लेख गरिएका तीन कारणका अतिरिक्त यसमा मानवीय र पद्धतिगत त्रुटि पनि छ भन्ने विषयमा भारतमै र विश्वका धेरै ठाउँमा अनुसन्धान र विश्लेषण भइरहेको छ । यसकारण यस विषयमा यहाँ पनि विमर्श आवश्यक छ । आवश्यक किन पनि छ भने, नेपाली र भारतीयहरूको बानीब्यहोरा र बनोट कतिपय प्रसंगमा नछुट्टिने गरी समान छ । दुवै देशमा (भलै नेपालका तुलनामा भारतमा स्वास्थ्य संरचना राम्रो छ) तर स्वास्थ्य सेवा सुलभ छैन, अर्थात् सार्वत्रिक (युनिभर्सल) छैन । प्रभाव र पैसा हुनेले उपचार पाउँछन्, सर्वसाधारण सास फेर्ने अक्सिजन नपाएर फडफडाउँदै मर्छन् । मरिरहेका छन् । निजी अस्पतालको खर्च धान्न नसक्ने र सरकारी अस्पतालमा व्यवहार र उपचार दुवै नपाउने अवस्था उन्नाइसबीस फरक परे पनि यताउता उस्तै छ ।सरकारी होस् कि निजी, अस्पतालमा राज्यका विशिष्ट र अति विशिष्टका लागि साधन सुरक्षित छन् तर सर्वसाधारणलाई निम्न कोटिमा हेरिन्छ र उनीहरूलाई पर्दा सास फेर्ने अक्सिजन र जीवनरक्षक औषधि त दुर्लभ हुन्छ नै, उनीहरूले विशिष्टबाट उब्रे औषधि, साधन पाउने हुन् । ठूलाबडा कसैको पनि अक्सिजन नपाएर मृत्यु हुँदैन, अक्सिजनमै मर्छन् । भए पनि विरलै होला । अक्सिजनबिना मर्ने मध्यम र निम्न वर्गका हुन् । अत्यधिक निम्न वर्गका मर्दै छन् र यस दुर्दशाले भारतको पद्धतिलाई नै उदांगो पारेको छ । नेपाल पनि यसमा अपवाद हुँदैन । जसको स्रोतसाधनमा खटन छ, उसले अरूको भाग कटौती गरेर आफ्नो भाग चुल्याएको छ, साधनमाथि कब्जा गरेको छ । अमेरिकादेखि भारतलगायत नेपालसम्म कोभिडका कारण कसको ज्यान कसरी गयो भन्ने तथ्य हेर्ने हो भने, प्रभाव र पहुँच हुने व्यक्ति अथवा समूहको कम तर प्रभाव र पहुँच नभएकाहरूकै अत्यधिक ज्यान गएको छ । स्याहार नै प्रभाव र पैसाबापत पाउने भएकाले नहुनेको दर्दनाक मृत्यु भइरहेको मात्र होइन, शवदाहका दृश्यसमेत दर्दनाक छन् । मैले यहाँ उठाउन खोजेको विषय केवल महामारीको होइन, महामारीले उदांग्याएका विभेदकारी व्यवस्थाको हो । लोकतन्त्रको नाम जपीजपी मानिसलाई कित्ताकित्तामा बाँड्ने, प्रभाव र पैसासँग जीवन दाँज्ने क्रूरतालाई केकसरी वैधता मिलिरहेको छ भन्ने हो । त्यसैले भन्नैपर्छ, यी व्यवस्थाहरूमा कहीँ नराम्रो त्रुटि छ । यहाँ पनि, त्यहाँ पनि निर्वाचनले सत्तान्धतालाई वैधता दिएजस्तो भएको छ । समय छउन्जेल आफ्नै दुनो सोझ्याएर बस्ने कर्मलाई वैधता दिन संविधान लेखिएको होइन, राजनीति गर्नेलाई मालिक बनाउन प्रणाली निर्धारण गरिएको होइन भनिरहिए पनि अर्थचाहिँ त्यही नै लागिरहेको छ । भयावह स्थितिभित्रका कारण हेर्ने हो भने भारतकै प्रणालीमा समेत असंवेदनशीलताको चरम देखिन्छ । भारतको वर्तमान दुरवस्थामा माथि उल्लिखित कारणका साथै त्यसैले त्यहाँको प्रणालीको अक्षमता पनि परिलक्षित हुन्छ ।"
सेनामाथि संसदीय निगरानीको गुणस्तर,"नेपाली सेनाले एउटा हातमा बन्दुक र अर्कामा खन्ती बोकी काठमाडौंतराई मधेस द्रुतमार्ग बनाउँदै छ । यसमा ठूलै आर्थिक मामिला मिसिएको जगजाहेर छ । त्यसैले अपेक्षित रूपमा यसप्रति राज्यका अन्य निकायको पनि नेत्राकर्षण भएको छ । परिणामतः सेनाका अन्य ठूला गैरप्रतिरक्षा परियोजनाजस्तै द्रुतमार्ग पनि किचलोरहित नरहने संकेत प्रशस्त छ । यो द्रुतमार्गको सुरुङ निर्माणको दोस्रो प्याकेजको ठेक्का प्रक्रिया रद्द गर्न प्रतिनिधिसभाको सार्वजनिक लेखा समितिले रक्षा मन्त्रालयलाई हालै निर्देशन दिएको छ । संसद् भनेको जनताले सार्वजनिक संस्थामाथि आफ्नो सर्वोच्चता अभ्यास गर्न बनाएको थलो हो । नयाँ संविधान निर्माणयताको पाँचवर्षे अवधि यस्तो अभ्यासको नजिर बसाल्न सुनौलो अवसर थियो । तर हतियारधारी निकायका नीति र कार्यसञ्चालनमाथि संविधानले भनेअनुसार रेखदेख गर्न हाम्रा संसद्हरूले कति गुणस्तरीय काम गरे ? त्यसको नियमित र संयमित लेखाजोखा हुनु लोकतन्त्रको उन्नयनका लागि अपरिहार्य हुन्छ ।सशस्त्र फौजमाथिको संसदीय निगरानी लोकतन्त्र सुदृढीकरणको मूल आधार हो । यसले हतियारधारी निकाय जनताद्वारा चुनिएका प्रतिनिधिले चाहेअनुरूप चल्छ भन्ने सुनिश्चित गर्छ । सशस्त्र फौजमाथि संसद्ले प्रभावकारी निगरानी गर्न सकेका खण्डमा सुरक्षा खर्च र गतिविधि जनमुखी हुन्छन् भने, फितलो भइदिँदा लोकतन्त्रको कृष्णपक्ष सुरु हुन्छ । यसको ज्वलन्त उदाहरण म्यानमार हो, जहाँ महत्त्वाकांक्षी सैनिक नेतृत्वले जनतन्त्रलाई धुजाधुजा पारेको छ ।एसिया यसै संवेदनशील भूअवस्थामा छ, जहाँ धेरै मुलुकमा कुनै न कुनै समय सेनाले शासन गरेका थिए । बंगलादेश, थाइल्यान्ड, दक्षिण कोरिया, जापान, पाकिस्तान, इन्डोनेसिया, इराक र बर्मामा सेनाले बारम्बार महत्त्वाकांक्षी हुने यत्न गरेका थिए । यो उथलपुथलको केन्द्रविन्दु एसियाका माझमा हामी अझै लोकतन्त्रको शैशवकालमा छौं । जनताद्वारा स्थापित संस्थाहरू जनताकै इच्छाअनुसार चलाउने अभ्यासलाई हामीले तन्दुरुस्त बनाउनै बाँकी छ । नेपाली सेनाको आर्थिक स्वास्थ्य रेखदेख गर्ने यस्तै एउटा प्रक्रिया थियो, द्रुतमार्गमाथिको संसदीय बहस ।द्रुतमार्गको सुरुङ निर्माणको दोस्रो प्याकेजको ठेक्का प्रक्रियामा एउटा मात्र कम्पनी पूर्वछनोट (प्रिक्वालिफिकेसन) मा योग्य दरिएपछि लेखा समितिको मनमा चिसो पसेको थियो । यसले प्रतिस्पर्धालाई प्रश्रय नदिने भनी समितिले त्यही प्रक्रिया पुनः सुरु गर्न भन्यो । यद्यपि उही प्रक्रियाले फरक नतिजा कसरी दिन्छ भनी समितिले प्रस्ट्याएन । मानौं कि सेनाका सबै प्रक्रिया विधिसम्मत थिए । त्यसबाट निष्पक्ष रूपमा एक मात्रै कम्पनी छनोटमा परेको हो भने उस्तै दोस्रो प्रक्रियाले फरक नतिजा आउँदैन । फरक नतिजा नै खोज्ने हो भने नयाँ बोलपत्रमा काम र कबुलवालाको योग्यता नै परिवर्तन गर्नुपर्छ । अहिले लेखा समितिको बहसका दुई मात्र अर्थ हुन्छन् ः कि पहिलो प्रक्रियामा सेनाको उद्देश्यमै कैफियत थियो, कि त समितिले अबको प्रक्रियामा कमसल कम्पनीलाई पनि छान्न दबाब दिँदै छ । तर कुरा प्रस्ट नपार्दा लेखा समिति तथ्यांक र प्रमाणआधारित गहिराइमा नभई सतही बहसमै रमेको देखिन्छ ।विषयमाथि समिति सदस्यहरूको तयारी र बहसको गुणस्तर यो संसदीय अभ्यासले पटाक्षेप गरेको अर्को पाटो हो । जस्तै, एउटै कम्पनी एउटा प्याकेजमा अयोग्य र अर्कामा योग्य कसरी हुन सक्छ भन्नेजस्ता प्रश्नमा वजन देखिँदैन । फरक भूगोलमा गरिने फरक कामका लागि फरक स्तरको योग्यता चाहिनु सामान्य हो । बरु पहिलो प्याकेजमा छानिएका दुवै कम्पनी चिनियाँ देखिन्छन् । अर्थतन्त्र, सेना र राजनीति अन्योन्याश्रित भई जेलिएको मुलुकबाट आएका ती कम्पनीको एकापसमा समझदारी त थिएन भन्ने प्रश्न पनि केलाउन सकिन्थ्यो ।यसको तात्पर्य सेनालाई दूधले नुहाइदिनुपर्छ भन्ने होइनÙ समितिको बहसमा दुई प्याकेजका विशेषता, आवेदक कम्पनीका योग्यता र सेनाले दिएको नतिजाबीचको तादात्म्यबारे प्रमाणआधारित बहस देखिएन भन्ने हो । तथ्यगत छलफल भएको भए सायद यो रद्द गर्नुपर्ने प्रक्रिया मात्रै हैन, अख्तियारको अनजान प्रयोग (वा, दुरुपयोग) नै ठहर्थ्यो । त्यसको सैनिककानुनी उपचार वा प्रणाली सुधारका उपाय खोज्न सकिन्थ्यो ।सेनालाई ठेक्कापट्टाबाट बाहिर राख्नुपर्ने तर विकासनिर्माण का काममा भने प्रयोग गरिरहनुपर्ने भन्ने समितिको बहस पनि विरोधाभासी छ । निर्माणका काम र ठेक्कापट्टा पर्याय हुन् । कुनै न कुनै तहको ठेक्काबिना निर्माण कार्य असम्भवप्रायः हुन्छ । विकल्प सेनालाई प्रतिरक्षामै लगाउने र सडक निर्माण सडक विभागलाई गर्न लगाउने हो । तर यो प्रक्रियामा सुरुदेखि नै नागरिक समाजका तार्किक आवाजलाई सिंहदरबारले फिटिक्कै सुनेन, बन्दुक बोक्ने सेनालाई कुटो र खन्ती भिराएर द्रुतमार्ग बनाउने जिम्मा दिइयो । अहिले यो मार्गमा हामी यति लामो हिँडिसक्यौं कि, सेनाबिना यो निल्नु न ओकल्नु भइसकेको छ ।रक्षासचिवले भने सर्टलिस्टमा नपरेको कुनै पनि कम्पनीले उजुरी नदिएको तर मिडियाबाजी गर्दै हिँडेको आरोप लगाएका छन् । यो निकै फितलो प्रतिरक्षा हो । प्रक्रिया विधिसम्मत थियो भने विरोधी स्वरदेखि चिढिनुपर्थेन । विधि नमिलेको भए सच्याउन आवेदकहरूको उजुरी पर्खिनैपर्दैन । दोष अरूका थाप्लामा सारिदिएजस्तै हो यो । नागरिकका आलोचनालाई तथ्य वा तथ्यांकले सम्बोधन गर्नु सरकारको जिम्मेवारी हो । प्रवक्तामार्फत आवश्यक विषयमा प्रस्टीकरण दिनु भीमढुंगो उचाल्नुजस्तो गाह्रो काम पनि होइन । सार्वजनिक नीतिसम्बन्धी हाम्रा बहस तथ्यआधारित हुनुभन्दा विषयगत आक्षेपले कसरी रंगिन्छन् भन्ने यो अर्को उदाहरण हो ।जनताले कर तिरेर जम्मा गरेको राज्यकोषको पैसा तिनले नै चाहेअनुसार खर्च होस् भन्ने सुनिश्चित गर्न संसदीय समितिहरूमार्फत जनआवाज मुखरित हुन्छन् । स्वास्थ्य सामग्री खरिद गर्दा पनि सेनाको आर्थिक अनुशासन बहसको विषय बनेको थियो । अहिले द्रुतमार्गको ठेक्कापट्टामा सेनाको बदनियती हुन सक्ने आशय लेखा समितिको छलफलमा झल्कन्छ । तर समितिले यो हाकाहाकी भनेको छैन । सेनाले पनि आफूले सार्वजनिक खरिदको नियमभित्रै रही काम गरेको दाबी गरेको छ ।सरकारले द्रुतमार्ग बनाउने ठेक्का सेनालाई दिने निर्णय गरेका बेला, २०७४ सालमै, यो प्रक्रियामाथि संसदीय नियन्त्रणको अभ्यास गर्ने उच्चतम मौका थियो । तत्कालीन व्यवस्थापिकासंसद्ले त्यही बेला यो प्रक्रिया कम जटिल बनाउन सक्थ्यो । त्यति बेला संसद्ले त्यो मौका उपयोग गरेन वा शक्ति समीकरणका विविध आयामबीच त्यस्तो बाटोतर्फ मोडिन चाहेन । फलस्वरूप त्यो मौका संसद्ले चुकायो । यो गल्तीलाई आत्मसात् संसद् हाँकेका दलहरूले पनि गर्नुपर्छ ।हतियारधारी निकायका आर्थिक अनुशासनमाथि संसद्ले निरन्तर प्रश्न गर्नु राम्रो हो । यस्ता प्रक्रियाबाट ती निकायले पनि शंकाका बादल हटाउने मौका पाउँछन् । तर, संसद् वा संसदीय समितिमा राजनीतिक र विधिगत मामिलामा ओजपूर्ण बहसको अभाव हुनु संसद्को निगरानी क्षमताको अपूर्णता र अपरिपक्वताको द्योतक हो । समिति सदस्यको क्षमता अभिवृद्धिमा दलहरूको तदारुकता र संसद् सचिवालय (विशेषतः संसदीय अध्ययन तथा अनुसन्धान महाशाखा) को पनि गुणस्तरीय सक्रियताको खाँचो पर्छ । अनुसन्धानआधारित र तथ्यपरक बहसका लागि सामग्री जुटाउने प्रारम्भिक भूमिका यिनको पनि हो । समितिहरूको यही शैलीले संसद् वस्तुगत र कार्याभिमुखी (प्रोएक्टिभ) भन्दा विषयगत र प्रतिक्रियामुखी (रिएक्टिभ) बढी हुन्छ ।"
खाना अनुशासन,"ए उटा अन्तर्राष्ट्रिय अध्ययनअनुसार, ४ अर्ब मानिससँग भए बराबरको सम्पत्ति विश्वका आठ धनाढ्यसँग छ । छिमेकी मुलुक भारतमा झन्डै ४० करोड मानिसले दुई छाक खान पाउँदैनन्, खुला आकाशमुनि रात काट्नेहरू पनि निकै छन् । भोकमरी र कुपोषण विश्वव्यापी समस्या हो । हाम्रै देशमा पनि दुई छाकको जोहो गर्न नसक्ने नागरिक कति होलान् ? पेटमा पटुका बाँधेर भोकै रात कटाउनेहरूको तथ्यांक कतै पाइन्न । प्रायः राजनीतिज्ञ तथा व्यापारीहरूका खातामा अकूत पैसा छ । समाजप्रति उत्तरदायी हुनुभन्दा आफ्नो दुनो सोझ्याउनतिर लागेकाहरूमा तल्लो वर्गका लागि केही असल काम गरौं भन्ने सोच हुँदैन । हुन त मानिस खानका लागि मात्र जन्मेको होइन तर जीवन चलाउन खाना अति आवश्यक छ । बिनाखाना हाम्रो शरीर चल्दैन । मानव जीवनलाई चलायमान बनाउन खानाको निकै महत्त्वपूर्ण भूमिका भए पनि विश्वभरि नै हुनेखाने हरूले खाना खेर फाल्ने गर्छन् । एउटा अध्ययनअनुसार, खेर फालिएको खानाको सदुपयोग गर्ने हो भने, दैनिक ६ करोड हुँदा खाने हरूको छाक टर्न सक्छ । कोरोना महामारी तीव्र नभएको भए अहिलेको मौसम भोजभतेरको हो । हाम्रोमा हुने भोजभतेरलाई खाना फाल्ने अवसरका रूपमा लिँदा हुन्छ । प्रायः भोजभतेरमा के खाने, के नखाने, रोजीछाडी खानाका विभिन्न परिकार हुन्छन् । भोजमा मीठोमसिनो खाइन्छ । भोज भन्नेबित्तिकै हामी मुस्कुराउँछौं । तर, हामीमा खाना अनुशासन छैन । आए बाउको, गए साहूको पारामा भोजभतेरको खानालाई लिन्छौं । पेटमा कति अट्छ भन्ने थाहा हुँदाहुँदै पनि खानै नसकिने गरी टन्नै लिन्छौं, कहिल्यै खान नपाएझैं गरी । अनि थोरै खान्छौं, धेरै फाल्दिन्छौं । खाना बनाउन कसैको श्रम परेको छ भन्ने सोच्दै सोच्दैनौं । भोज दिनेले आफ्नो मिहिनेत र पसिना खर्च गरेर आफन्तजनलाई तृप्त पार्न निमन्त्रणा गरेको हुन्छ । यदि फालेको खाना बराबरको अन्न कोही गरिबको मुखमा परे, ऊ आनन्दले निदाउँथ्यो होला वा कुपोषणबाट छुटकारा पाउँथ्यो । कसै न कसैको त भलाइ हुन्थ्यो । यसरी सारा भोजभतेरमा फालिने खानाले कति गरिबको पेट भरिन्थ्यो होला ! यहाँ गरिबले जुठो खाओस्, खानुपर्छ भन्ने पंक्तिकारको आशय होइन, तर खाना पकाउनुपूर्व नै व्यवस्थापन गर्न सकियो भने खाद्य पदार्थ जोगिन्थ्यो कि ! खाना खेर फाल्ने अवस्था आउँदैनथ्यो कि ! खाना खाने, फाल्ने र बचाउने चर्चा भइरहँदा, हाम्रो कृषि प्रणाली कस्तो छ, किसानले कति मिहिनेत गरेर अन्न उब्जाउँछन् भन्ने पनि थाहा पाउनु जरुरी छ । जबजब देशमा बेरोजगारी र भोकमरीको समस्या पर्छ, तबतब कृषि क्षेत्रलाई सम्झने गरिन्छ । हाम्रोमा कृषिमा गाउँका निरक्षर वर्ग, जो सहरबजार आउन सक्दैनन्, त्यस्ताले समय, श्रम खर्च गर्छन् भनिन्छ । आफ्नै खेतीपातीबाट जीवन धानिरहेकाहरूलाई हेला गरिन्छ । परम्परागत कृषि प्रणाली भएको हाम्रोजस्तो मुलुकमा किसानको शारीरिक श्रममै उब्जनी निर्भर हुन्छ । बोल्न जति सजिलो, काम गर्न कहाँ छ र ! किसानले घामपानी, जाडोगर्मी, साँझबिहान, धूलोहिलो, अँध्यारोउज्यालो केही भन्न पाउँदैनन् । भनेको समयमा नुहाउन पनि पाइँदैन । जति नै सफासुग्घर भए पनि माटोमा काम गर्दा लुगा मैलो देखिन्छ । अनुहार सधैं घामले डढ्छ । त्यसैले पढेलेखेकाहरू परम्परागत खेतीमा लाग्न रुचाउँदैनन् । जुन बेला मानिसको आहार गाउँमै उत्पादन हुन्थ्यो, त्यस बेला अहिलेको जसरी विदेश पलायन हुनुपर्दैनथ्यो । परम्परागत ग्रामीण कृषि आत्मनिर्भर अर्थतन्त्रको जग थियो । जब सडक र सहर बन्न थाले, तब मानिसहरूले सुख, सुविधा, कमाइ र बालबालिकाको पढाइलेखाइका लागि गाउँ छोडे । फलतः गाउँहरू रित्तिन थाले, सहर भरिन । देशका उपत्यकाहरूमा सहरीकरण हुन थालेको केही दशक मात्र हुँदै छ । यसैका कारण सहर बनिरहेका क्षेत्रहरूमा कृषियोग्य जमिन साँघुरिँदै छ । पहाडको जमिन पनि बाँझै बस्न थालेकाले कृषिजन्य उत्पादन घट्दो छ । उन्नत बीउ र प्रविधिले अझै गाउँ प्रवेश गरेको छैन । माटोसुहाउँदो उब्जनी गर्न कतैबाट कुनै पहल भएन । आकाशे पानीकै भरमा ग्रामीण कृषि चलिरहेको छ । थुप्रै गाउँमा सिँचाइ सुविधा विस्तार हुन सकिरहेको छैन । किसानलाई सहजै ऋण दिन खासै पहल गरिएन । अरू त अरू, कृषि क्षेत्रलाई दिने भनिएको सरकारी अनुदानमा पनि वास्तविक किसानभन्दा टाठाबाठा जागिरेकै हालीमुहाली छ । कृषि मन्त्रालयले धान पाकिसकेपछि पनि मल ल्याउन सक्दैन । यस्तो परिस्थितिले गर्दा अन्न उब्जाउन निकै गाह्रो छ । हाम्रो धर्म दर्शनले खाद्यान्नलाई देवी अन्नपूर्णाको अंश मानेको छ । त्यही भएर खाना पकाइसकेपछि श्रद्धापूर्वक पितृ र देवीदेवताका नाउँमा चढाउने चलन छ । खानालाई आदर गर्ने परम्पराबाट हुर्केकाहरूले नै अहिले यसको महत्त्व बिर्सेका छन् । खाना फाल्नु हुन्न भनेर परिवार र विद्यालयले पनि सिकाउन सकेनन् । नभुलौं, बढ्दो भोकमरी र खाद्य संकटबाट बच्न उपभोग्य सामग्रीलाई खेर जान दिनु हुन्न ।"
रैथाने ज्ञान : आफैंलाई बुझ्ने आधार,"हाम्रा बाउबाजेहरू आकाशमा बादलको रङ, दिशा र आकार हेरेर मौसमको अनुमान गर्थे । आकाशमा ताराहरू गन्थे । हावाको बहाव पढ्थे । चराचुरुंगीको चिरबिर सुन्थे, तिनीहरूका गतिविधि अवलोकन गर्थे । जनावर वा कीराफट्याङ्ग्राका व्यवहार र क्रियाकलाप नियाल्थे । बोटबिरुवा हेर्थे । दिन र चाडपर्वहरू सम्झन्थे । यसैका आधारमा मौसम, समाजमा आउन सक्ने घटनाबारे अनुमान गर्थे । उनीहरूका अनुमानहरू सही साबित हुन्थे पनि । त्यसैले त समाजमा कहावत थियो, कुरा सुन्नु बूढाको, आगो ताप्नु मुढाको । अहिले मुढालाई ग्यास, हिटरलगायतले विस्थापित गरे भने बूढा लाई पश्चिमा मोडलले । समय बदलियोÙ हामी बदलियौं, सुखभोगी बन्यौं । भौतिक विलासितामा रमाउन थाल्यौं । हामीले आफूलाई जल, जंगल, जमिनबाट अलग गर्न थाल्यौं । डोजरे विकासमा रमाउन थाल्यौं । जीवन निर्वाहका पद्धतिहरू बदल्यौं । समय र बदलिएको पर्यावरण र जीविकोपार्जनसँगै पुर्खाहरूले प्रकृतिलाई अवलोकन गरेर जन्माएका ज्ञानको अथाह भण्डार पनि बिस्तारै पुर्दै लग्यौं । अहिले हामीले आफ्ना धार्मिक, सामाजिक र आर्थिक मान्यताहरू मात्र परिवर्तन गर्दै गएका छैनौं, पर्यावरणसँग जोडिएका पुर्ख्यौली ज्ञानका भण्डारहरू पनि रित्त्याउँदै गएका छौं । परम्परागत वा रैथाने पद्धति र प्रविधिहरूलाई मास्दै गएका छौं । पुर्ख्यौली ज्ञानलाई ज्ञान नमान्ने हाम्रो पश्चिमकेन्द्रित विज्ञानले गर्दा, प्रकृतिसँग पौंठेजोरी खेलेर हाम्रा पुर्खाले जन्माएको यो ज्ञान निसासिएर मर्दै छ । केही वर्षअघिको कुरा हो, जलवायु परिवर्तन र त्यसले कृषि प्रणालीमा ल्याएको परिवर्तनबारे काठमाडौंको कीर्तिपुरमा म केही बूढापाकासँग गफिँदै थिए । वैशाखको महिना थियो । कागले बचेरा कोरल्नका लागि गुँड लगाउने बेला थियो । हामीनजिकै एउटा काग गुँड बनाउनका लागि झिँजाहरू टिपिरहेको थियो । बूढापाकाहरूमध्येकै एक जनाले कागको गतिविधिलाई सूक्ष्म रूपमा हेरिरहेका रहेछन् । जब काग झिँजा चुच्चाले समातेर उड्यो, उनले भने, यो वर्ष त पानी असारको सुरुआततिरै पर्छ । मैले आश्चर्य मान्दै सोधें, कसरी थाहा पाउनुभयो ? उनले भने, कागले गुँड बनाउन चुच्चोको दायाँबाट झिँजा उठाएमा असारको सुरुमै पानी पर्न थाल्छ, बायाँबाट उठाएमा असारको अन्तिममा मात्र पानी पर्न थाल्छ र माझबाट उठाएमा मध्यअसारबाट पानी पर्न थाल्छ । उनले भनेझैं त्यो वर्ष पानी असारको सुरुआतमै पर्यो । ती बूढामान्छेको अनुभव र उनमा रहेको ज्ञानलाई मैले मानवशास्त्रीय नजरले हेर्न थालें । म मानवशास्त्री नभएर विशुद्ध प्राकृतिक विज्ञानको विद्यार्थी भएको भए ती बूढामान्छेले फुइँयाँको कुरा गरे भन्थें होला । सायद मैले मानिस, प्रकृति र स्थानीय पशुपन्छीबीचको अन्तरसम्बन्धलाई हेर्न सक्ने थिइनँ । मानवशास्त्रीय ज्ञानले मलाई बूढामान्छेको भनाइमा मानिस, प्रकृति र स्थानीय पशुपन्छीबीचको अन्तरसम्बन्धबाट जन्मिएको पुर्ख्यौली ज्ञानको भण्डारलाई बुझ्न राम्ररी सघायो । तर आज यी ज्ञानहरू नासिँदै गइरहेका छन् । यसको अर्थ हो मानिस बिस्तारै आफूलाई वातावरणबाट अलग्याउँदै गइरहेको छ । अझ पश्चिमा शिक्षा प्रणाली, आधुनिक प्रविधिको विकास, विस्तार र प्रयोग, युवापुस्तामा परम्परागत जीवन निर्वाहमा आएको विचलनले मानिसप्रकृति अन्तरसम्बन्ध र त्यसले जन्माएका रैथाने ज्ञानलाई झन् कमजोर बनाउँदै लगेको छ । परिणामतः हामी जलवायु परिवर्तनजस्ता वातावरणीय समस्याको सिकार बन्दै छौं ।युरोपेलीहरूको उपनिवेशवादबाट निर्देशित विकासे मोडलले रैथाने ज्ञानलाई कहिल्यै प्रमाण वा तथ्यांकका रूपमा बुझेन । उसले जे भन्यो, हामीले त्यही पत्यायौं । उसले कुनै बेला रैथाने ज्ञानलाई विकासविरोधी भन्यो, हामीले मान्यौं । उसले यसलाई रूढिवादी मानसिकताको पक्षपोषक भन्यो, हामीले मान्यौं । उसले पछ्यौटेपनको विम्ब भन्यो, हामीले पत्यायौं । उसले ज्ञान भनेको तथ्यांक मात्र हो भन्यो, हामीले स्वीकार गर्यौं । उसले ज्ञान प्रविधिले मात्र उत्पादन र पुनरुत्पादन गर्न सक्छ भन्यो, हामीले मान्यौं । उसले ज्ञान भनेको तथ्यांक मात्र हो भन्यो, हामीले विश्वास गर्यौं । हामीले आफ्ना गुणात्मक कुरालाई बिर्सियौं, गुणात्मक तथ्यांकमा जोडिएको रैथाने ज्ञानलाई चटक्कै भुल्यौं ।सन् १९८० को दशकमा आइपुग्दा चाहिँ पश्चिमा विकासे मोडलले रैथाने ज्ञानलाई प्राकृतिक स्रोतहरूको व्यवस्थापन गर्ने राम्रो मोडलका रूपमा व्याख्या गर्न थाल्यो । त्यो पनि उसले भनेपछि मात्र हामीले पत्यायौं । उसले समाजको दिगो विकास र पर्यावरण वा जैविक विविधताको संरक्षणका लागि रैथाने ज्ञान महत्त्वपूर्ण र अपरिहार्य छ भन्यो, हामीले होमा हो मिलायौं । अहिले रैथाने ज्ञान सिद्धान्त मात्र होइन रहेछ, यो त इतिहासलाईआफैंलाई बुझ्ने आधार पनि रहेछ भन्दै छ ऊÙ हामी बल्ल विश्वास गर्दै छौं ।पश्चिमा चक्षुले जे देख्यो र भन्यो, हामीले पनि आफ्ना चक्षुले नहेरी पत्याउँदै आयौंÙ त्यसैलाई पछ्याउँदै गयौं । हामीले कहिल्यै पश्चिमा दृष्टिकोणमाथि प्रश्न उठाएनौं । हामीले आफ्नो चिन्तनशैलीलाई औपनिवेशिक मानसिकता, सामाजिक दासता र मानसिक दरिद्रताबाट बाहिर निकाल्नुपर्छ भनी कहिल्यै सोचेनौं । हामीले आफ्नो विचारलाई औपनिवेशवादी चिन्तनबाट माथि उठाएनौं । पश्चिमा मोडलले उत्पादन गरेको तथ्यांकलाई मात्र प्रमाणका रूपमा हेर्न थाल्यौंÙ पर्यावरणसँग जोडिएका आफ्ना पुर्ख्यौली ज्ञानका भण्डारहरूलाई ज्ञान र प्रमाणका रूपमा हेर्ने कोसिस गरेनौं । सन् १९७५ देखि विश्वमा ज्ञानलाई इम्प्याक्ट फ्याक्टर का आधारमा मापन गर्न थालिएको हो । यसमा अहिले पनि केही मानिस, वर्ग र क्षेत्रको मात्र पहुँच वा वर्चस्व छ । तर स्थानीय मानिसका अनुभव र ज्ञानले इम्प्याक्ट फ्याक्टर भएका समीक्षात्मक अनुसन्धानमा आधारित रचनाहरूमा स्थान पाउन मुस्किल छ । विश्व पुँजीवादबाट निर्देशित ज्ञान र त्यसलाई मात्र शाश्वत मान्ने जगत्ले मौलिक ज्ञान र पद्धतिलाई अहिले पनि बृहत् बौद्धिक समाजमा अनुपस्थित गराई आफ्नो वर्चस्व वा अधिनायकत्व स्थापित गर्न लागिपरिरहेकै छ । यसको एउटा उदाहरणका रूपमा मौसम अनुमान गर्ने रैथाने ज्ञानलाई लिन सकिन्छ । त्यसैले अहिले विश्वमा भइरहेका ज्ञानमाथि हुने बहस एकपक्षीय देखिन्छ, युरोपकेन्द्रित देखिन्छ, जसका बारेमा सोच्ने बेला आएको छ । मौसम अनुमान गर्ने आधुनिक प्रविधिको विकास, प्रयोग र विस्तार हुनुअघि मानिसहरू रैथाने ज्ञानका माध्यमबाट त्यो काम गर्थे । विश्वमा मौसमको प्रक्षेपण गर्ने प्रविधिको पहुँच नपुगेका समुदायहरूका लागि अतिवृष्टि, अनावृष्टि, खडेरीजस्ता विपत् आदिले निम्त्याउने सम्भावित जोखिमलाई न्यूनीकरण गर्ने मुख्य स्रोतका रूपमा प्रकृतिमा आधारित रैथाने ज्ञान र पद्धतिलाई नै लिएका थिए । अहिले पनि मौसम अनुमान गर्ने प्रकृतिमा आधारित परम्परागत वा रैथाने ज्ञान कृषि तथा पशुपालनमा आश्रित विश्वका धेरैजसो समुदायमा जीवितै छ । तसर्थ हाम्रा समुदायहरूमा प्रचलित मौसम अनुमान गर्ने स्थानीय रैथाने ज्ञान र पद्धतिलाई वैज्ञानिक ज्ञानसँग गाँस्न आवश्यक छ, नीति निमार्णसँग जोड्न आवश्यक छ । नेपाली समाजमा मौसम अनुमान गर्ने ज्ञानमा स्थान र संस्कृतिपिच्छे फरकफरक रहेको पाइन्छ । यी रैथाने गुणात्मक ज्ञानहरूलाई विभिन्न क्षेत्रबाट अभिलेखीकरण गरिएको कमै पाइन्छ । यिनलाई अभिलेखीकरण गर्न सकेमा स्थानीय, प्रादेशिक, क्षेत्रीय, राष्ट्रिय तहमा बन्ने नीतिनिर्माण र योजना तर्जुमामा पनि महत्त्वपूर्ण योगदान पुग्न सक्ने देखिन्छ । तसर्थ रैथाने ज्ञानलाई आधुनिक पश्चिमा ज्ञान वा पद्धतिको प्रतिद्वन्द्वीका रूपमा नलिई यी दुई ज्ञानलाई एकअर्कामा जोड्न आवश्यक छ । अहिले समाजभित्र दुई ध्रुवमा विभाजित ज्ञान र पद्धतिजस्तै विश्व ज्ञान र स्थानीय ज्ञान, बृहत् ज्ञान र सूक्ष्म ज्ञान, तथ्यांकीय ज्ञान र गुणात्मक ज्ञान, प्राकृतिक विज्ञान र सामाजिक विज्ञानलाई विभाजित नगरीकन एक ठाउँमा ल्याउन जरुरी छ । यसो गर्न सकेमा अहिले प्रचलित ज्ञान झन् सम्पूर्ण र सशक्त बन्ने देखिन्छ । दुर्भाग्य, अहिले पनि स्थानीय मौलिक वा परम्परागत ज्ञानलाई नीतिनिर्माताहरूले बेवास्ता गर्न छाडेका छैनन् ।"
भारतमा एकै दिन पौने ४ लाख संक्रमित,"रोकिएन चुनाव भाइरसको महामारी डरलाग्दो भए पनि भारतको पश्चिम बंगालमा भने मतदान भएको छ । बिहीबार भएको पश्चिम बंगाल विधानसभाअन्तर्गतको अन्तिम चरणको चुनावमा ७६०७ प्रतिशत मत खसेको भारतीय सञ्चारमाध्यमले जनाएका छन् । स्वास्थ्यविद्हरूले चुनावका क्रममा भएको भीडभाड र स्वास्थ्य मापदण्डको बेवास्थाका कारण पश्चिम बंगाल अर्को संक्रमणको केन्द्र हुने चेतावनी दिएका छन् । पश्चिम बंगाल राज्यमा मात्रै पछिल्लो २४ घण्टामा १७ हजार भन्दा बढी संक्रमित थपिएका जनाइएको छ । पश्चिम बंगाल विधानसभामा प्रधानमन्त्री नरेन्द्र मोदीको बहुमत छैन । त्यसैले यो चुनावमार्फत सरकार गठन गर्ने मोदीको ध्याउन्नले पनि संक्रमण तीव्र बन्ने निश्चित प्रायः छ । चुनावअघि मोदीको दल भारतीय जनता पार्टी (भाजपा) ले बृहत् सभा र र्यालीको आयोजना गरेपछि चर्को आलोचना भएको थियो । तीमध्ये कतिपयमा मोदी आफैं सहभागी भएका थिए । ती कार्यक्रममा निकै ठूलो संख्यामा मानिसहरू उपस्थित भएका र अधिकांशले मास्क नलगाएका बीबीसीले उल्लेख गरेको छ । अमेरिकाद्वारा नागरिकलाई भारत छाड्न उर्दी भारतमा संक्रमण फैलने क्रममा कुनै कमी नआएपछि अमेरिकाले आफ्ना नागरिकलाई भारत छाड्न भनेको छ ।अमेरिकाले स्वास्थ्य सेवाको अत्यन्त अभाव हुन थालेकाले अमेरिकी विदेश मन्त्रालयले चौथो तहको ट्राभल एड्भाइजरी जारी गर्दै नागरिकलाई सक्दो चाँडो भारत छाड्न आग्रह गरेको हो । चौथो तहको ट्राभल एडभाइजरीलाई निकै गम्भीर प्रकृतिको मानिन्छ । अमेरिकी नागरिकलाई भारत भ्रमण नगर्न र सकेसम्म चाँडो भारत छाड्न आग्रह गरिन्छ, अमेरिकी विदेश मन्त्रालयद्वारा जारी एड्भाइजरीमा उल्लेख छ । मन्त्रालयले भारतका केही सहरहरूमा अमेरिकी नागरिकले अस्पतालमा भर्ना नपाएको समेत उल्लेख गरेको छ । मन्त्रालयले ट्वीट गर्दै महामारीका कारण स्वास्थ्य सेवाको पहुँच अत्यन्त सीमित बन्दै गएकाले भारत छाड्न चाहने अमेरिकी नागरिकहरूले हाल उपलब्ध विभिन्न विकल्पहरू प्रयोग गर्न पनि सुझाव दिएको छ ।अमेरिकाको सेन्टर फर डिजिज एन्ड प्रिभेन्सन (सीडीसी) ले खोपको मात्रा पूरा गरेका नागरिकलाई पनि तत्काल भारत नजान चेतावनी दिएको थियो । भारतमा विकसित नयाँ स्वरूपको भाइरसको संक्रमणले थप जोखिम बढेको भन्दै सीडीसीले उक्त निर्णय लिएको जनाएको हो । संक्रमण स्तरको हिसाबले सीडीसीले भारतलाई चौथो तहमा राखेको थियो । यसको अर्थ भारतमा संक्रमणको जोखिम निकै बढी छ भन्ने हो । बेलायत, अस्ट्रेलियालगायत देशहरूले महामारीकै कारण देखाएर भारतबाट हुने उडान बन्द गरिसकेका छन् भने केहीले भारतीयहरूको आगमनमा रोक लगाएका छन् ।"
विदेशमा फसेकालाई उद्धार गर्न टोली,"(काठमाडौं)  कोरोना भाइरसको दोस्रो लहरबाट खाडी तथा मलेसियामा अप्ठ्यारोमा परेका नेपाली श्रमिकलाई तत्काल उद्धार गर्न श्रम, रोजगार तथा सामाजिक सुरक्षा मन्त्रालयले र्यापिड रेस्पोन्स टिम (द्रुत उद्धार टोली) बनाएको छ । श्रम, रोजगार तथा सामाजिक सुरक्षामन्त्री गौरीशंकर चौधरीले वैदेशिक रोजगार विभागका महानिर्देशक कृष्णप्रसाद दवाडीको संयोजकत्वमा टोली बनाएका हुन् । टोलीको बैठकले भने उद्धारका लागि सरोकार मन्त्रालयसँग समन्वय र सहजीकरण गर्न श्रम सहसचिवको नेतृत्वमा अर्को उच्चस्तरीय टोली बनाउन मन्त्रालयलाई अनुरोध गरेको छ । श्रमिकको उद्धारका लागि परराष्ट्र, पर्यटनलगायत मन्त्रालयसँग नियमित समन्वय गर्नुपर्छ । मेरो नेतृत्वको टिमले सूचना संकलन गर्छ । मन्त्रालयकै संयोजकत्वमा उच्चस्तरीय उद्धार टोली बनाउन आवश्यक देखियो, दवाडीले कान्तिपुरलाई भने ।बैठकले वैदेशिक रोजगार व्यवसायी (म्यानपावर कम्पनी) लाई आफूलाई पठाएका श्रमिकको यथार्थ विवरण पेस गर्न लगाउने निर्णय गरेको छ । म्यानपावरमार्फत गएका श्रमिकको जानकारी म्यानपावरबाटै लिने र व्यक्तिगत हिसाबले गएका श्रमिकको जानकारी दूतावासमार्फत लिने निर्णय भएको छ, दवाडीले भने । उनले श्रमिकको उद्धारका लागि खर्चको प्रबन्ध वैदेशिक रोजगार बोर्ड, अर्थ मन्त्रालय र अन्तर्राष्ट्रिय दातृ निकायमार्फत बन्दोबस्त गर्ने तयारी भइरहेको बताए । गत वर्ष बोर्डले १० हजार श्रमिकलाई उद्धार गर्ने तयारी गरेको थियो । तर, बोर्डको खर्चबाट तीन सय २७ जना मात्रै उद्धार गरिएको थियो ।कोरोना संक्रमणको पहिलो लहरका बेला वैदेशिक रोजगारमा गएकामध्ये झन्डै एक लाख १० हजार जना फर्किएका छन् । खाडी तथा मलेसियास्थित नेपाली दूतावासका अनुसार फर्किएकामा श्रमिक रोजगार करारपत्र नवीकरण नगर्नेहरू बढी छन् । गन्तव्य देशका राजदूतहरूका अनुसार कोरोना संक्रमण बढे पनि पहिलाजस्तो श्रमिकहरूलाई तत्काल उद्धार गर्नुपर्ने अवस्था देखिएको छैन । पहिलाजस्तो भयग्रस्त वातावरण छैन । साउदीमा कोरोना नियन्त्रणमा आइसकेको थियो । अहिले फेरि संक्रमितको संख्या दिनमा हजार नाघिरहेको छ । तैपनि पहिलाजसरी श्रमिकहरू आत्तिएका छैनन् । खोप सहजै उपलब्ध भइरहेको छ, नाम लेखाएको दुईतीन दिनभित्र खोप लगाउन पाइन्छ । अक्सिजनको अभाव छैन, साउदीका लागि नेपाली राजदूत महेन्द्रसिंह राजपुतले कान्तिपुरसँग भने, भारत र पाकिस्तानबाट श्रमिक आउन रोक लगाइएको छ । नेपालबाट निर्बाध रूपमा श्रमिक आइरहेका छन् ।गत वर्ष कोरोनाको संक्रमण नियन्त्रण गर्न अन्तर्राष्ट्रिय उडानमा प्रतिबन्ध लगाइँदा स्वदेश फिर्न श्रमिकले नेपाली दूतावासमा नाम दर्ता गर्नुपरेको थियो । नाम दर्ता गरेकालाई प्राथमिकताका आधारमा दूतावासले चार्टर उडानमार्फत स्वदेश पठाउनुपरेको थियो । संयुक्त अरब इमिरेट्स (यूएई) मा ५० हजार, साउदी अरबमा २१ हजार, कतार २० हजार र मलेसियामा १७ हजार नेपाली श्रमिकले नाम दर्ता गराएका थिए । त्यसको झन्डै ९५ प्रतिशत श्रमिक स्वदेश फर्किए । नियमित उडान भएपछि खाडी तथा मलेसियास्थित नेपाली दूतावासले स्वदेश फिर्न चाहने नेपाली श्रमिकले अनुमति लिनुपर्ने व्यवस्था हटाएको थियो ।मलेसियाका लागि नेपाली राजदूत उदयराज पाण्डेले अब भने पहिलाजसरी स्वदेश फिर्न दूतावासमा नाम नै दर्ता गर्नुपर्ने अवस्था नआउने बताए । मलेसियाले कोरोना संक्रमण नियन्त्रण गर्न स्वास्थ्य संकटकाल लगाएको छ । यहाँ स्वास्थ्य मापदण्ड अपनाइएको छ । संक्रमितको संख्या बढे पनि श्रमिकलाई अप्ठ्यारो परिस्थिति आउने देखिएको छैन, उनले भने । उनले जबर्जस्ती काम गर्न बाध्य बनाउने कम्पनीलाई मलेसिया सरकारमार्फत कारबाही भइरहेको पनि जानकारी दिए ।"
अन्तरिक्षमा स्टेसन बनाउन चीनद्वारा रकेट प्रक्षेपण,बेइजिङ (एजेन्सी) चीनले स्थायी अन्तरिक्ष स्टेसन निर्माण गर्ने महत्त्वाकांक्षी कार्यक्रमका लागि आवश्यक सामग्रीको केही अंश बिहीबार प्रक्षेपण गरेको छ । स्टेसन निर्माणका लागि अन्तरिक्ष यात्रुहरूको बासस्थान रहने तिन्हे अंश वेनचाङ् अन्तरिक्ष प्रक्षेपण केन्द्रबाट लङ मार्च५बी रकेटमार्फत बिहीबार प्रक्षेपण गरिएको हो । चीनले सन् २०२२ सम्ममा अन्तरिक्षमा आफ्नै नयाँ स्टेसन सञ्चालनमा ल्याउने बताइसकेको छ । अहिले अन्तरिक्षमा एक मात्र स्टेसन छ । उक्त अन्तर्राष्ट्रिय अन्तरिक्ष स्टेसनमा चीनलाई सहभागी गराइएको छैन । अन्तर्राष्ट्रिय अन्तरिक्ष स्टेसन सन् २०२४ मा बन्द हुने बताइएको छ । त्यसपछि अन्तरिक्षमा चीनको मात्र स्टेसन हुने सम्भावना छ । अन्तरिक्ष अन्वेषणसम्बन्धी कार्यमा अमेरिकी र रुसको तुलनामा चीन निकै पछाडि छ । चीनले सन् २००३ मा मात्रै अन्तरिक्षमा आफ्नो पहिलो यात्री पठाएको थियो । अमेरिका र रुस (तत्कालीन सोभियत संघ) ले त्यसभन्दा निकै अघि अन्तरिक्षमा यात्री पठाएका थिए । चीनले हालसम्म परीक्षणका रूपमा अन्तरिक्षमा पठाएका दुइटा स्टेसनमा छोटो समयका लागि यात्रीहरू रहन सक्छन् । तिन्हे स्टेसन अन्तरिक्षमा कम्तीमा १० वर्ष सञ्चालनमा रहने चिनियाँ अधिकारीको भनाइ छ । पृथ्वीबाट ३४० देखि ४५० किलोमिटरको दूरीमा रहने स्टेसनका लागि चीनले कम्तीमा अन्य १० वटा अंशहरू पठाउने जनाएको छ । यसअघि चीन र रुसले संयुक्त रूपमा चन्द्रमाको सतहमा अन्तरिक्ष स्टेसन बनाउने घोषणा गरेका थिए । अन्तरिक्ष कार्यक्रममा ठूलो खर्च गरेको चीन सन् २०१९ मा चन्द्रमाको पछिल्लो भागमा मानवरहित यान पठाउने पहिलो देश हो ।
पोन्डीचरीमा विद्यार्थीलाई होस्टल छाड्न आदेश,"(नयाँदिल्ली)  दक्षिण भारतको पोन्डीचरी विश्वविद्यालयले कोरोना महामारीको कारण देखाउँदै आवासीय विद्यार्थीहरूलाई शुक्रबारसम्म होस्टल छाड्न भनेको छ । विश्वविद्यालयले गत साता नै सूचना जारी गर्दै होस्टल खाली गर्न भनेको थियो । विद्यार्थीलाई होस्टल छाड्नका लागि कर्मचारीहरूले धम्कीसमेत दिएका छन् ।होस्टल छाड्ने आदेश र धम्कीका कारण ६ जना विदेशी विद्यार्थी तनावमा छन् । तिनमा नेपाल, बंगलादेश, श्रीलंका, जिम्बाबेबाट एकएक जना र दुई जना अफगानिस्तानका छन् । गत वर्ष पनि होस्टल खाली गराइएको थियो तर विदेशी विद्यार्थीहरूलाई बस्न दिइएको थियो । यसपटक पनि त्यस्तै होला भनेर ढुक्क थियौं । यसपटक धम्की नै दिइएको छ जसले गर्दा हामी सबै तनावमा छौं, अन्तर्राष्ट्रिय मामिला विषयमा स्नातकोत्तर अध्ययनरत विभु लुइँटेलले भनिन् । उनले बुधबार दुई जना कर्मचारीहरू अनुमति नलिई कोठामा छिरेको र दुई दिनमा होस्टल छाड् भनेर धम्की दिएको बताइन् । म बाथरुम गएका बेला नसोधी सिधै कोठामा आए अनि शुक्रबारसम्म नछाडे पानी र बिजुली बन्द गरिदिन्छु भन्ने धम्की दिएर गए, उनले भनिन् ।लुइँटेलले महामारीका कारण विद्यार्थीहरू आफैं तनाव र त्रासमा रहेका बेला विश्वविद्यालयले होस्टल छाड्न भन्दै अमानवीय व्यवहार गरेको बताइन् । बाहिर डेरा पनि पाइँदैन, नेपाल जान पनि यहाँबाट सहज छैन, उनले भनिन् । साथै उनले विश्वविद्यालयमा अझै पनि धेरै कर्मचारी बसिरहेको तर विद्यार्थीलाई मात्र जबर्जस्ती होस्टल छाड्न भनिएको आरोप लगाइन् । अझै पनि धेरै कर्मचारी यहाँ बसिरहेका छन् तर हामीलाई मात्र यस्तो व्यवहार गर्नु खेदजनक हो, उनले भनिन् ।विश्वविद्यालयको होस्टल खाली गराउने र कर्मचारीले होस्टल छाड्न धम्की दिएको प्रति त्यहाँको विद्यार्थी काउन्सिलले पनि गम्भीर चासो प्रकट गरेको छ । अहिलेको कठिन समयमा विद्यार्थीलाई अलपत्र नपार्न र महामारीको स्वास्थ्य मापदण्ड पालना गर्ने गरी होस्टलमा बस्न आवश्यक प्रबन्ध मिलाउन अनुरोध गर्छौं, परिषद्ले विश्वविद्यालयलाई लेखेको पत्रमा भनेको छ । साथै परिषद्ले विद्यार्थीलाई कर्मचारीहरूले होस्टल छाड्न धम्की दिइएको प्रति पनि चासो प्रकट गर्दै त्यस किसिमका गतिविधिले विद्यार्थीको जीवन नै खतरा पार्ने भन्दै चिन्ता व्यक्त गरेको छ । होस्टल छाड्न धम्की दिइएको विषयमा दिल्लीस्थित नेपाली दूतावासले पनि चासो देखाएको छ । भारतका लागि नेपाली राजदूत नीलाम्बर आचार्यले यस विषयमा विश्वविद्यालय प्रशासनलाई पत्राचार भइसकेको र विश्वविद्यालयले विद्यार्थीलाई होस्टलबाट नहटाउने प्रतिबद्धता जनाएको बताए । विश्वविद्यालयले लिखित पत्र मागेको थियो, हामीले पठायौं । र, अब नहटाउने जानकारी दिएको छ, उनले भने ।राजदूत आचार्यले त्यसो भने पनि नेपाली विद्यार्थी लुइँटेलले कान्तिपुरसँग विश्वविद्यालयले अझै पनि होस्टल छाड्न दबाब दिइरहेको बताइन् । दूतावासले पत्र लेखेर आग्रह गरे पनि मलाई विश्वविद्यालयका निर्देशकले नै होस्टल जसरी पनि छाड्नुपर्छ भनेका छन्, उनले भनिन् । यसअघि दिल्लीस्थित साउन एसियन युनिभर्सिटी (साउ) ले पनि आवासीय विद्यार्थीलाई १० मेभित्र होस्टल छाड्न भनेको थियो । जसले गर्दा होस्टलमा रहेका २० नेपाली कोरोना त्रासकै बीच घर जाने चिन्तामा परेका छन् ।"
ठेक्का रद्द गर्न सेनालाई लेखा समितिको निर्देशन,"यता नेपाली सेनाका प्रवक्ता एवं सहायक रथी सन्तोषबल्लभ पौडेलले भने समितिले पठाएको चिठी पाइएको जानकारी दिए । समितिले पठाएको पत्र प्राप्त भएको छ, उनले भने, पत्रमा सोधिएअनुसार प्रतिक्रिया पठाउँछौं, उनले भने । राष्ट्रिय गौरवको आयोजनाको काम आर्थिक वर्ष २०८०८१ सम्म सक्नुपर्नेछ । तर अहिलेसम्म भौतिक प्रगति १२ प्रतिशतभन्दा बढ्न सकेको छैन । मुख्य सुरुङ र पुल निर्माणको काम नै सुरु भएको छैन ।यसरी काम रोकिइरहने हो भने आयोजना पछि धकेलिने निश्चित छ, एक सैनिक अधिकृतले भने, पीक्यू रद्द नै भयो भने पनि लागत अनुमान नयाँ बनाउनुपर्छ । झन् बढी लागत लाग्छ । यसले उल्टै सरकारलाई घाटा हुन्छ । अहिले २०७७ सालको लागत अनुमानअनुसार काम भएको छ । अब आर्थिक वर्ष २०७८७९ अनुसार स्टिमेट बनाउनुपर्छ, ती अधिकृतले भने, आयोजना एक वर्ष पछि धकेलिनेबित्तिकै लागत बढ्छ । सात दिनको समय दिएर सेनाले आशयपत्रको सूचना निकालेको थियो । उजुरी दिन पाउने भनिए पनि अहिलेसम्म कसैको उजुरी नपरेको सेनाले जनाएको छ । समय १८ सम्म छ । उजुरबाजुर नआए सात दिनपछिको १५ दिनभित्र ठेक्का सम्झौता हुने जनाइएको छ । यता रक्षा मन्त्रालयका प्रबक्ता कृष्णप्रसाद ज्ञवालीले भने सेनालाई समितिले सीधै चिठी पठाएकोबारे आफूहरूलाई जानकारी नभएको बताए । प्रतिनिधिसभाको विकास तथा प्रविधि समितिमा पनि सांसद गणेश पहाडीको संयोजकत्वमा गठित उपसमितिले फास्ट ट्र्याकको अध्ययन गरिरहेको छ । दुई महिनाको समय भए पनि त्योभन्दा अघि नै काम सक्ने पहाडीको भनाइ छ । नेपाली सेनाको निर्माण व्यवस्थापन रहेको फास्ट ट्र्याकमा छोक्रेडाँडादेखि धेद्रे खोलासम्म २१ र धेद्रेदेखि लेनडाँडासम्म २२ वटा निर्माण कम्पनी सुरुङ निर्माणको पीक्यू प्रक्रियामा सहभागी भएका थिए । यसमध्ये १४ वटा कम्पनीले दुवै प्याकेजमा बोलपत्र हालेका थिए । तर थोरै निर्माण कम्पनी मात्र छानिएपछि ठेक्का विवादित बनेको हो । २०७४ वैशाखमा मन्त्रिपरिषद्बाट सेनालाई आयोजना हस्तान्तरण गरिएको हो ।"
खाद्यान्न ढुवानी गर्ने सवारी दिनभर सडकमा,"तरकारी खाद्यान्नलगायत अत्यावश्यक उपभोग्य वस्तु ढुवानी गर्ने सवारीसाधनमा परिचय र प्रयोजन खुल्ने ब्यानरका साथ तोकिएको मापदण्ड पूरा गरी सवारी सञ्चालन गर्न सहजीकरण गर्ने, उत्पादन आपूर्ति तथा वितरण प्रणालीमा आउन सक्ने अवरोधलाई तत्काल सम्बोधन गर्न गृह मन्त्रालय, कृषि तथा पशुपन्छी विकास मन्त्रालयसहितको सहभागितामा पदाधिकारी र्यापिड रेस्पोन्स टिम गठन गरेको छ ।मन्त्रालयले र्यापिड रेस्पोन्स टिम गठन गरे पनि नामको मात्र भएको व्यवसायी बताउँछन् । मन्त्रालयले खाद्यान्नको ढुवानीमा समस्या हुँदैन भन्दै आएको छ । आपूर्ति मन्त्रालयका सहसचिव प्रेमकुमार श्रेष्ठलाई भेटेरै पनि हामीले भनेका थियौं, सभापति श्रेष्ठले भने, मन्त्रालयले ब्यानेर राखेपछि ढुवानी गर्न सकिने बताए पनि कार्यान्वयन भएन ।मन्त्रालयले सहसचिव श्रेष्ठलाई निषेधाज्ञाका क्रममा आपूर्ति व्यवस्थापनको जिम्मा दिएको छ । खुद्रा व्यापार संघका महासचिव अमुलकाजी तुलाधरले पनि सामान ढुवानीका क्रममा व्यवसायीले समस्या भोगेको सुनाए । कर्मचारी जानआउनमै पनि समस्या भएको संघका अध्यक्ष राजकुमार श्रेष्ठले गुनासो गरे । बिहान पसल खोल्न दिन्छ । तर बन्द गरेर जान अवरोध गरिन्छ, उनले भने । इन्धन बोकेर काठमाडौं आउन लागेका १५ ट्यांकरलाई प्रहरी प्रशासनले कुरिनटारमै रोकेको पेट्रोलियम ढुवानी व्यवसायी महासंघका महासचिव विश्व अर्यालले जानकारी दिए । बाटोमा ट्यांकर रोकिएपछि नेपाल आयाल निगमका कार्यकारी निर्देशक सुरेन्द्रकुमार पौडेललाई अर्यालले जानकारी गराएका थिए । केही घण्टापछि बल्ल ट्यांकर चल्न दिइएको उनले बताए । ग्यास उद्योगका कर्मचारी लिन जाने सवारीलाई पनि प्रहरीले रोकेको नेपाल एलपी ग्यास उद्योग संघका अध्यक्ष गोकुल भण्डारीको भनाइ छ । सवारी चालकसँग नेपाल ग्यासको पास थियो, पास हुँदा पनि कर्मचारी लिन जाने क्रममा सोह्रखुट्टेमा प्रहरीले रोक्यो, नेपाल ग्यासका सञ्चालकसमेत रहेका भण्डारीले भने । कर्मचारी लिन जाने सवारी प्रहरीले ८ बजे नियन्त्रणमा लिएपछि कर्मचारी गाडी त्यत्तिकै छाडेर कार्यालय पुगेका थिए । प्रहरीले ४ बजे मात्रै सवारी छाडेको भण्डारीले बताए ।वाणिज्य आपूर्ति तथा उपभोक्ता संरक्षण विभागका महानिर्देशक प्रकाश पौडेलले भने ढुवानीआपूर्तिका क्रममा हुने अवरोधलाई स्थानीय प्रशासनले सहजीकरण गर्न जिम्मा लिएको जानकारी दिए । खाद्यान्नलगायत अत्यावश्यक वस्तुको ढुवानीका क्रममा समस्या भए छलफल गरेर समस्या समाधान गर्न सकिने उनले बताए । पहिलो दिनमा केही समस्या देखिए सल्लाह गरेर समाधान गर्छौं । पासको व्यवस्था पनि गर्न सकिन्छ, उनले भने ।"
आफूखुसी मास्कको मूल्य तोक्दै व्यवसायी,"(काठमाडौं)  कोभिड१९ को दोस्रो लहर तीव्र बनेसँगै बजारमा व्यापारीहरूले आफूखुसी मास्कको मूल्य बढाएका छन् । ५० थान हुने सर्जिकल मास्कको प्रतिप्याकेट मूल्य २ सय ५० पर्नेमा उनीहरूले अहिले ३ सय ५० देखि ४ सय रुपैयाँसम्म लिन थालेका छन् । सरकारले काठमाडौं उपत्यकामा बिहीबारदेखि निषेधाज्ञा गरेसँगै मास्कको मूल्य एकाएक बढाउन थालिएको हो । निषेधाज्ञामा अत्यावश्यकबाहेकका सेवा बन्द हुने र सर्वसाधारण खुला रूपमा हिँड्न नपाउने भएकाले मास्क किनेर स्टकमा राख्ने ग्राहकसमेत बढेको व्यवसायी बताउँछन् । कोभिडको दोस्रो लहरको संक्रमण नेपालमा पनि तीव्र रूपमा फैलिएकाले सरकारले बाहिर निस्कँदा अनिवार्य मास्कको प्रयोग गर्न भनेको छ । त्यसैले उपभोक्ताले महँगोमै भए पनि मास्क किनिरहेका छन् । केही व्यापारीहरूले मास्कको कृत्रिम अभाव देखाई आफूखुसी मूल्य बढाएर उपभोक्ताहरूलाई महँगोमा मास्क बिक्री गरिरहेको रसायन तथा मेडिकल आपूर्ति संघ नेपालका अध्यक्ष सुरेश घिमिरेले बताए । माग बढेकाले केही व्यापारीहरूले आफूखुसी मूल्य बढाएका हुन सक्छन्, उनले भने, थोकमा प्रतिगोटा मास्क ३५ रुपैयाँसम्म पर्छ । चिनियाँ मेल्टब्लोन फिल्टर पेपर भएका सर्जिकल मास्कको मूल्य पहिलाको तुलनामा बढेको सर्जिकल व्यवसायी शिव खनालले स्विकारे । माग बढेकाले बजारमा मास्क महँगिएको छ, उनले भने, हामीलाई प्रतिगोटा मास्कमा ५० पैसादेखि १ रुपैयाँसम्म महँगो परिरहेको छ । सामान ढुवानी बढेकाले समेत मास्कको मूल्यमा प्रभाव परेको उनले सुनाए । ठूला व्यापारीहरूबाट २३ ठाउँबाट सामान लिनुपर्दासमेत लागत बढ्ने भएकाले मास्कको मूल्य बढेको उनको भनाइ छ ।सरकारले निषेधाज्ञा लगाउने भनेपछि मास्क आपूर्तिमा समस्या भइरहेको छ, न्युरोडका एक फार्मेसी सञ्चालकले आफ्नो परिचय नखुलाउने सर्तमा भने, हामीलाई पनि सप्लायर्सले जति मूल्य लगाउँछन्, त्यहीअनुसार बिक्री गर्छौं । उनका अनुसार मंगलबार ३ सय ५० रुपैयाँसम्ममा बिक्री गरिरहेको मास्क बुधबार चार सय रुपैयाँ पुगेको छ । पुरानै स्टकमा भएकाहरूले मात्र मास्क ५० थान हुने एक प्याकेट मास्क मूल्य २ सय ५० रुपैयाँसम्ममा बिक्री गरिरहेको उनले सुनाए । आफ्नो नाम नखुलाउन चाहने अर्का फार्मेसी सञ्चालकले भने स्टकमा रहेको मास्क २ सय ५० रुपैयाँमा बिक्री गरिरहेको जानकारी दिए । मसँग पुरानै स्टक भएकाले पहिलेकै दरमा बिक्री गरिरहेको छु, उनले भने, नयाँ मास्क आएपछि ३ सय ५० रुपैयाँ जति पुग्छ । केही व्यापारीले भने स्टकमा रहेका मास्क नै मूल्य बढाएर बिक्री गरिरहेको उनको भनाइ छ ।पहिलो पटक चीनमा कोभिड१९ संक्रमण देखिएसँगै नेपालमा मास्क अभाव भएको थियो । त्यतिबेला पनि केही व्यवसायीले उपभोक्ताहरूलाई महँगोमा मास्क बिक्री गरेका थिए ।"
माथिल्लो तामाकोसीको सुरुङमा पानी खसाइयो,"(चरिकोट)  बहुप्रतीक्षित ४ सय ५६ मेगावाटको माथिल्लो तामाकोसी आयोजनाको मुख्य सुरुङमा पानी भर्न सुरु भएको छ । आउँदो जेठ दोस्रो साताबाट व्यावसायिक उत्पादन गर्ने गरी बिहीबारबाट पानी भर्न सुरु गरिएको हो । आयोजनाको बाँधस्थलको पानी डिसेन्डर अर्थात् बालुवा थिग्य्राउने बाँधमा पानी पठाइएको छ । सञ्चार तथा सूचना प्रविधिमन्त्री पार्वत गुरुङ र भौतिक पूर्वाधार तथा यातायातमन्त्री वसन्त नेम्वाङले पालैपालो स्विच थिचेर बिहीबार पानी डिसेन्डरमा पठाए ।सुरुङमा पानी पठाएपछि कुनै समस्या नआए केही दिनमा टर्वाइन परीक्षण सुरु हुने र त्यसमा पनि कुनै समस्या नदेखिए जेठ १० देखि १५ भित्र पहिलो युनिटबाट विद्युत् उत्पादन सुरु गरिने आयोजनाका अध्यक्ष तथा नेपाल विद्युत् प्राधिकरणका कार्यकारी निर्देशक हितेन्द्रदेव शाक्यले जानकारी दिए ।डिसेन्डर भरिएलगत्तै सुरुङमा पानी पठाइने आयोजनाका प्रवक्ता गणेश न्यौपानेले जानकारी दिए । सुरुङमा पानी भर्न १० दिन लाग्छ, न्यौपानेले भने, त्यसपछि उत्पादन परीक्षण सुरु हुन्छ, वैशाख २९ सम्म सुरुङ भरिन्छ । वैशाख अन्तिममा सुरुङ र पेनस्टकमा पानी भरिसकिने उनले बताए । त्यसपछि पहिलो युनिटबाट त्यसको दुई सातामा विद्युत् उत्पादन हुने आयोजनाका प्राविधिकले जानकारी दिएका छन् ।तामाकोसीले पहिलो युनिटबाट ७६ मेगावाट विद्युत् उत्पादन गर्नेछ । तामाकोसीको मुख्य चुनौती यही घडीमा छ, न्यौपानेले भने, सुरुङ र पेनस्टकमा कतै खोट देखिए मर्मत गर्नुपर्छ । पेनस्टक र सुरुङमा खराबी भए तत्काल मर्मत गरेर आयोजनाले उत्पादन थाल्ने प्राविधिकहरूले बताए । आयोजनाको काम लगभग सकिएकाले बाँधस्थल भरिएको छ । तामाकोसी जलाशयमा २२ लाख घनमिटर पानी भरिसकिएको छ । सुरुङ परीक्षणका लागि एकैपटक धेरै पानी पठाउन नसकिएकाले पानीको प्रवाह बढाउँदै सुरुङमा शुक्रबारबाट पानी पठाउने योजना छ । कुनै पनि बहानामा आयोजनाको उत्पादन मिति तलमाथि नगर्न आयोजनाका कर्मचारीलाई सञ्चार तथा सूचना प्रविधिमन्त्री गुरुङले निर्देशन दिए । आयोजनाबाट वार्षिक २ अर्ब २८ करोड युनिट बिजुली उत्पादन हुनेछ । आयोजनाले विद्युत् बिक्रीबाट वार्षिक ९ अर्ब रुपैयाँ आम्दानी गर्ने लक्ष्य छ । ३५ अर्ब ३३ करोड रुपैयाँमा सम्पन्न गर्ने भनिएको आयोजनाको लागत बढेर ८० अर्ब पुग्ने अनुमान छ । २०७२ मा निर्माण सक्ने भनेर २०६५ मा सुरु गरिएको आयोजनाको म्याद पटकपटक संशोधन हुँदै आएको छ ।आयोजनामा भइरहेको ढिलाइप्रति प्रधानमन्त्री केपी शर्मा ओलीले समेत चासो दिने गरेका छन् । प्रधानमन्त्री ओलीले वैशाख २ मा सार्वजनिक कार्यक्रममै माथिल्लो तामाकोसीमा भइरहेको ढिलाइ अस्वाभाविक भएको टिप्पणी गरेका थिए । ढिलाइकै कारण प्रतिदिन प्रत्यक्ष रूपमा ५ करोड रुपैयाँ घाटा भइरहेको भन्दै उनले अब पनि आयोजनामा ढिलाइ भए अमान्य हुने धारणा राखेका थिए । अत्यन्तै अस्वाभाविक ढंगले माथिल्लो तामाकोसीको काममा ढिलासुस्ती भइरहेको छ, प्रधानमन्त्रीको टिप्पणी थियो, यस्तो ढिलासुस्ती अब मान्य हुँदैन । केही महिनायता प्रधानमन्त्री तथा मन्त्रिपरिषद् कार्यालयले निर्माण कार्यलाई गति दिन आयोजना व्यवस्थापनलाई ताकेता गरिरहेको छ । आयोजना पूर्ण रूपमा सञ्चालनमा आए वर्षायाममा दैनिक ५ सय मेगावाट विद्युत् भारतीय बजारमा बिक्री गर्न सकिने प्राधिकरणको अनुमान छ । वर्षायाममा नेपालमा उत्पादित विद्युत् खपत हुन नसकी खेर जाने भन्दै प्राधिकरणले भारतीय बजारमा बिक्रीको तयारी गरिरहेको छ । भारतको केन्द्रीय विद्युत् प्राधिकरणले पनि आफूसँग ऊर्जा व्यापार सम्झौता भएका छिमेकी मुलुकबाट आफ्नो देशमा विद्युत् आयात गर्न सकिने गरी अन्तरदेशीय विद्युत् व्यापार कार्यविधि जारी गरिसकेको छ ।"
सुपारी आयात फुकुवाबारे छानबिन,"(काठमाडौं)  सुपारीमा लगाइएको परिमाणात्मक बन्देज हटाई निश्चित व्यापारीलाई फाइदा पुग्ने गरी आयात अनुमति दिइएको भन्दै राष्ट्रिय सभाको दिगो विकास तथा सुशासन समितिअन्तर्गतको उपसमितिले छानबिन थालेको छ । कार्यविधि वा मापदण्ड नबनाई आफूले चाहेको व्यापारीलाई आयात अनुमति दिइएको भन्दै उपसमितिले छानबिन थालेको हो । उपसमितिले भन्सार विभागलाई पत्र पठाएर तत्काल सुपारी आयात रोक्न भनेको छ । मन्त्रिपरिषद्ले गरेको निर्णय र यसको कार्यान्वयनमा देखिएको बेथितिको अनुसन्धान भइरहेको भन्दै बुधबार बसेको उपसमितिको बैठकको निर्णयअनुसार आयात रोक्नुपर्ने व्यहोराको पत्र विभागलाई पठाइएको हो । उपसमितिले पठाएको पत्र प्राप्त भए पनि यसको निर्णय भने उद्योग वाणिज्य तथा आपूर्ति मन्त्रालयले गर्ने भन्सार विभागका महानिर्देशक यमलाल भुसालले बताए । यसअघि उद्योग तथा वाणिज्य र श्रम तथा उपभोक्ता हित समितिले छानबिन गरिरहेकोमा अहिले सुशासनले पनि चासो दिएको हो । मन्त्रिपरिषद्ले गत फागुन २५ मा चालु आर्थिक वर्षमा २५ हजार टन सुपारी आयात गर्ने अनुमति खुला गरेको थियो । मन्त्रिपरिषद्को निर्णयले सीमित व्यापारीलाई फाइदा पुग्ने भदै सांसद रमेशजंग रायमाझीको संयोजनमा ५ सदस्यीय उपसमिति गठन गरेर छानबिन सुरु गरेको छ । उपसमितिले झापा, मोरङ र सुनसरीको भ्रमण गरेर तेस्रो मुलुकबाट हुने सुपारीको आयात, नेपालमा हुने उत्पादन क्षमता, उद्योगले गर्ने खपतलगायत विषयमा विस्तृत जानकारी लिने भएको छ । सरकारले २०७६ चैत २४ गते राजपत्रमा सूचना प्रकाशन गरेर सुपारी, हरियो केराउ, मरिच, छोकडाको आयातमा पूर्ण बन्देज लगाएको थियो । गत फागुनमा यी सबै वस्तुको परिमाणात्मक बन्देजसहितको आयात अनुमति दिने निर्णय गरेको हो । पछिल्लो निर्णयअनुसार उद्योग विभागमा दर्ता भएको २ सय ५६ वटा निवेदनमध्ये केहीलाई छनोट गरेर सुपारी आयात अनुमति दिइएको छ । उपसमितिले प्रधानमन्त्री तथा मन्त्रिपरिषद् कार्यालयका सचिव वैकुण्ठ अर्याललाई बोलाएर सुपारी आयातसम्बन्धी जानकारी मागेको छ । बैठकमा अर्यालले माग र आवश्यकताका आधारमा आयात खुला गरेको जानकारी दिए । सुपारीको प्रयोग धेरैजसो गुट्खा उद्योगमा हुने गरेको छ । बैठकमा कुन व्यापारीलाई केका आधारमा आयात अनुमति दिइएको हो भनी सांसदहरूले प्रश्न गरे । हालसम्म ५ जना व्यापारीलाई सुपारी आयातको अनुमति दिइएको स्रोतको दाबी छ । मन्त्रालयबाट प्राप्त विवरणबारे अध्ययन भइरहेको समितिका सचिव इन्द्रविलास पौडेलले बताए । मन्त्रालय र विभागले विवरण उपलब्ध गराउन अनाकानी गरेपछि उपसमितिले लिखित रूपमा विवरण मागको थियो । अनुमति पाएकाहरूले मेची भन्सारबाट गत दुई सातदेखि सुपारी आयात थालिसकेका छन् । यस अवधिमा ३ लाख ६० हजार किलो सुपारी आयात भएको मेची भन्सार प्रमुख ध्रुव विश्वकर्माले जानकारी दिए । मुलुकमा माग भएभन्दा बढी परिमाणमा तेस्रो मुलुकबाट सुपारी आयात गरेर भारततिरै तस्करी हुने गरेको सरोकारवालाहरू बताउँछन् । सुपारी मुख्यतया इन्डोनेसिया, मलेसिया, थाइल्यान्डलगायत मुलुकबाट आयात हुने गरेको छ ।"
इन्टरनेटको माग धान्न समस्या छैन : सेवा प्रदायक,"(काठमाडौं)  कोभिड१९ नियन्त्रणका लागि निषेधाज्ञा सुरु भएलगत्तै इन्टरनेटको खपत बढ्ने अनुमान गरिएको छ । तर बढेअनुसार माग धान्न समस्या नभएको सेवा प्रदायकहरू बताउँछन् । दुई साता लामो निषेधाज्ञा सुरु भएपछि इन्टरनेट ब्यान्डविथको माग १५ देखि २० प्रतिशतसम्म बढ्न सक्ने इन्टरनेट सेवा प्रदायक संघ नेपाल (आइस्पान) अध्यक्ष सुधीर पराजुलीले जानकारी दिए । यसअघिको लकडाउनमा जस्तो यसपटक ब्यान्डविथ व्यवस्थापनको समस्या हुन्न, उनले भने । सेवा प्रदायकहरूले खपत भइरहेको भन्दा करिब २० प्रतिशत बढी ब्यान्डविथ आयात गरिहेकाले व्यवस्थापनका लागि समस्या नहुने उनले बताए । अहिले सेवा प्रदायकले नेपालमा ८ सय जीबीपीएस हाराहारीमा अन्तर्राष्ट्रिय ब्यान्डविथ भित्र्याइरहेका छन् । दिउँसो ब्यान्डविथको माग कम र साँझ ६ देखि १० बजेसम्म बढी हुने गरेको छ । सरकारले २०७७ चैत ११ देखि गरेको पहिलो चरणको लकडाउनमा इन्टरनेट ब्यान्डविथको माग २५ देखि ३० प्रतिशत बढेको थियो । बिहीबारदेखि निषेधाज्ञा सुरु भए पनि इन्टरनेट ट्राफिकमा बढोत्तरी नभएको नेपाल इन्टरनेट एक्सचेञ्जको तथ्यांकले देखाउँछ । नेपाल दूरसञ्चार प्राधिकरणका अध्यक्ष पुरुषोत्तम खनाल पनि यसअघिको लकडाउनमा ब्यान्डविथको माग धान्न चुनौतीपूर्ण भए पनि यो पटक त्यस्तो अवस्था नआउने दाबी गर्छन् । अहिलेको निषेधाज्ञामा धेरै कार्यालय सञ्चालन भइरहेका छन्, उनी भन्छन्, पहिलेको अवस्थाबाट सेवा प्रदायकले पनि पाठ सिकिसकेकाले ब्यान्डविथ व्यवस्थापनमा चुनौती हुँदैन । निषेधाज्ञामा इन्टरनेट व्यवस्थापनका विषयमा प्राधिकरणले नजिकबाट अनुगमन गरिरहेको र कुनै समस्या देखिए सेवा प्रदायकलाई प्राधिकरणले निर्देशन दिने उनी बताउँछन् ।२०७६ चैतमा लकडाउन सुरु भएयता इन्टरनेट सेवा प्रदायकका ग्राहक पनि ३ लाख बढेका छन् । २०७६ चैतमा इन्टरनेट सेवा प्रदायकका कुल ग्राहक ११ लाख ५ हजार रहेकोमा गत फागुनसम्म ग्राहक संख्या बढेर १४ लाख नाघेको छ ।"
टीसीएलको वाइफाईबाट चल्ने एयर कन्डिसनर,"काठमाडौं (कास) टीसीएलले बजारमा गर्मीका लागि वाइफाईबाट चल्ने एयर कन्डिसनर ल्याएको छ । वाइफाईमार्फत चल्ने टीसीएल इन्भर्टर एयर कन्डिसनरमा २४ घण्टाको टाइमर, अटो रिस्टार्ट, इन्डिपेन्डेन्ट डिह्युमिडिफिकेसन, अटो प्रोटेक्सनलगायत विशेषता रहेको कम्पनीले जानकारी दिएको छ । यो एयर कन्डिसनरको कम्प्रेसरमा पाँच वर्षको वारेन्टी छ । फेडेरल एक्सचेन्ज र सिटी एक्सप्रेसको कारोबार काठमाडौं (कास) यूएईको फेडेरल एक्सचेन्ज र सिटी एक्सप्रेस मनी ट्रान्सफरबीच रेमिट्यान कारोबार सुरु भएको छ । यससँगै यूएईमा रहेका नेपालीले फेडेरल एक्सचेन्जबाट सिटी एक्प्रेसमार्फत नेपालमा रकम पठाउन सक्नेछन् । उक्त कारोबारसम्बन्धी सिटी एक्सप्रेसका प्रबन्ध निर्देशक चन्द्र टन्डन र फेडेरल एक्सचेन्जका महाप्रबन्धक रजाह आरआर लियानेजले सम्झौतापत्रमा हस्ताक्षर गरे ।"
सीईडीबी हाइड्रोपावरको साधारण सेयर,काठमाडौं (कास) सीईडीबी हाइड्रोपावर डेभलपमेन्ट कम्पनीले शुक्रबारबाट साधारण सेयर निष्कासन गरेको छ । कम्पनीले प्रतिकित्ता सय रुपैयाँ अंकित दरको २५ लाख १८ हजार २ सय ३० कित्ता साधारण सेयर निष्कासन गरेको हो । यसमध्ये कम्पनीको २३ लाख ४१ हजार ९ सय ५४ कित्ता सेयरमा सर्वसाधारणले आवेदन दिन सक्ने जनाइएको छ । बाँकी ५० हजार ३ सय ६५ कित्ता सेयर कर्मचारी र १ लाख २५ हजार ९ सय ११ कित्ता सेयर म्युचुअल फन्डलाई छुट्याएको छ ।
कालोबजारी नगर्न अनुरोध,"काठमाडौं (कास) निर्यात व्यवसायी महासंघ नेपालले कोभिड१९ को महामारीबीच व्यवसायीहरूलाई कालोबजारी नगर्न अनुरोध गरेको छ । महासंघले बिहीबार जारी गरेको विज्ञप्तिमा भनिएको छ, कोभिडको दोस्रो लहरले देशको अर्थतन्त्रमा पुनः असर पर्ने देखिएको छ । कोभिडको चेनलाई तोड्दै अर्थतन्त्रलाई चलायमान बनाउनमा सरकार, जनता र निजी क्षेत्रको दायित्व छ । सरकारले लिएको निर्णयप्रति महासंघले सहयोगी रहने प्रतिबद्धतासमेत जनाएको छ ।"
पराजुलीलाई उत्कृष्ट उद्यमी पुरस्कार,"काठमाडौं (कास) श्रम, रोजगार तथा सामाजिक सुरक्षा मन्त्रालयले कतारबाट फर्केर स्वदेशमा धारा उत्पादन गर्न थालेका रुपन्देहीका शिव पराजुलीलाई बिहीबार उत्कृष्ट उद्यमी राष्ट्रिय पुरस्कारबाट सम्मान गरेको छ । उनले एक लाख रुपैयाँ पाएका छन् । वैदेशिक रोजगारबाट फर्केर स्वदेशमा उद्यम गरेकामध्ये पराजुलीलाई उत्कृष्ट उद्यमीको रूपमा मन्त्रालयले पुरस्कृत गरेको हो । मन्त्रालयले हरेक वर्ष विदेशबाट फर्की उद्यमी गरेकालाई पुरस्कृत गर्दै आएको छ । १२ वर्ष कतारमा काम गरी फर्केका पराजुलीले झन्डै तीन करोड रुपैयाँ लगानीमा रुपन्देहीको देवदह नगरपालिकामा सूर्या इन्डस्ट्रिज स्थापना गरेका छन् । उद्योगमा ६८ जना श्रमिकले काम गरिरहेका छन् ।"
कामनालाई अन्तर्राष्ट्रिय परिचय अंक,काठमाडौं (कास) कामना सेवा विकास बैंकले अन्तर्राष्ट्रियस्तरको परिचय अंक इन्टरनेसनल सेक्युरेटिज आइडेन्टिफिकेसन नम्बर (आईएसआईएन) प्राप्त गरेको छ । बैंकले १० वर्ष अवधि तथा वार्षिक ९ प्रतिशत ब्याजदर भएको ऋणपत्रले उक्त नम्बर प्राप्त गरेको जानकारी दिएको छ ।
"आवश्यकता एकातिर, प्राथमिकता अर्कै","उपयोगविहीन उपकरण इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनी उपकरण खरिदलाई मात्र प्राथमिकता दिनुलाई बेठीक मान्छन् । उपकरण खरिदमा कमिसन हात पर्छ । त्यही भएर आवश्यकता पहिचान नगरी उपकरण खरिदमा बढी जोड दिइएको हुनुपर्छ, उनले भने, उपकरण आवश्यकताअनुसार मात्र खरिद गर्नुपर्छ । खरिद गरिएका पनि पूर्ण रूपमा उपयोगमा ल्याइनुपर्छ । डा मरासिनीले सरकार कोरोना भाइरस रोकथाममै चुकेको बताउछन् । सीमाको व्यवस्थापन राम्रोसग हुन नसक्दा भारतबाट आएकाहरूबाट संक्रमण समुदायमा फैलियो, उनले भने, लकडाउनका बेला नेपालीलाई भित्रिन दिनुपर्थ्यो । भारतीयलाई उता जान दिनुपर्थ्यो । तर त्यस्तो भएन । धेरै नेपालीलाई सीमा क्षेत्रमै संक्रमण भयो । अहिले पनि जोखिम कायमै रहेकाले परीक्षणको दायरा बढाउनुपर्ने उनले बताए । प्रदेश सरकारको सामाजिक विकास मन्त्रालयले प्रदेशका नौवटै जिल्लामा आईसीयू सेवा सञ्चालनका लागि ५ करोड रुपैयाभन्दा बढी खर्च गरिसकेको छ । प्रादेशिक अस्पताल र जिल्ला अस्पतालसगै टीकापुर अस्पतालमा दुईदुई बेडको आईसीयू सञ्चालनका लागि उपकरण खरिदमा उक्त रकम खर्च भएको हो । सबै जिल्लामा दुईदुई बेडको आईसीयू सञ्चालनमा आउने क्रममा छ, स्वास्थ्य निर्देशनालयको प्रदेश आपूर्ति केन्द्रका निमित्त प्रमुख पदमराज विष्टले भने, प्रदेशभरि २० बेडको आईसीयू चलाउन उपकरण खरिद गरिएको हो । तर जनशक्ति अभाव र अक्सिजनको दिगो व्यवस्थापन हुन नसक्दा पहाडी जिल्लामा आईसीयू सेवा सञ्चालन हुन नसकेको प्रदेश स्वास्थ्य निर्देशनालयका प्रमुख डा अवस्थी बताउँछन् । प्रतिबेड आईसीयू सञ्चालनका लागि महिनामा २५ देखि ३० हजार रुपैयाँसम्म (जनशक्तिबाहेकमा) खर्च हुने स्वास्थ्य प्राविधिकहरू बताउँछन् । आईसीयूका लागि एक बेडबराबर एक नर्स र पाँच बेडबराबर एक चिकित्सक आवश्यक पर्छ । तर सुदूरपश्चिमका सुगम मानिएका कैलाली र कञ्चनपुरका अस्पतालमै त्यसअनुसार जनशक्ति छैन । सुदूरपश्चिममा धनगढी, अछाम र डडेलधुरामा मात्र आईसीयू जडान गरेर व्यवस्थित ढंगले सञ्चालन गर्न सके प्रभावकारी हुन्छ, डा मरासिनीले भने । महाकाली अस्पतालमा हालसम्म पनि संक्रमितका लागि छुट्टै भेन्टिलेटर तथा आईसीयू जडान हुन सकेको छैन । अस्पतालका डा धर्मानन्द जोशीले तालिमप्राप्त जनशक्ति अभावले संक्रमितलाई आईसीयूमा राख्ने अवस्था नरहेको बताए । सुदूरपश्चिम सरकारले स्थापना गरेको कोरोना भाइरसको जोखिम नियन्त्रण तथा उपचार व्यवस्थापन कोषमा ४४ करोड २८ लाख २१ हजार ९ सय ४६ रुपैयाँ १४ पैसा जम्मा भएको थियो । जसमध्ये पुस १० सम्ममा ४२ करोड ८८ लाख ३४ हजार ५ सय ५० रुपैयाँ खर्च भइसकेको छ । कोषबाट सामाजिक विकास मन्त्रालयलाई १५ करोड ३० लाख, ८८ वटै स्थानीय तहलाई १५ करोड २६ लाख, नौवटै जिल्ला प्रशासन कार्यालयलाई ४५ लाख, चारवटै सुरक्षा निकायलाई ५५ लाख रुपैयाँ प्रदान गरिएको थियो । सामाजिक विकास मन्त्रालयले त्यही रकम उपकरण खरिद र व्यवस्थापनमा खर्च गरेको छ । स्थानीय तहहरूले क्वारेन्टाइन र आइसोलेसन व्यवस्थापनका साथै राहत वितरणमा खर्च गरेको आन्तरिक मामिला मन्त्रालयले जनाएको छ ।(नेपाल इन्भेस्टिगेटिभ मल्टिमिडिया जर्नालिज्म नेटवर्क)"
फापेन ललितपुरलाई पेनाल्टी,"चोटले समस्यानिरन्तर एक दिन बिराएर प्रतिस्पर्धा गर्नुपरेकाले खेलमा असर परेको धनगढीका मुख्य प्रशिक्षक युगलकिशोर राईले बताए । आठ दिनभित्र चौथो खेलको रूपमा धनगढीले शनिबार चितवनविरुद्ध प्रतिस्पर्धा गर्दैछ ।रिकोभरी टाइम एकदम गाह्रो छ, प्रशिक्षक राईले भने, हामीमात्रै होइन, प्रतिस्पर्धीलाई पनि उस्तै भइरहेको छ । यस्तो कुन टिमलाई भन्ने होइन । चोट र मांसपेसीमा समस्या सबैलाई छ । हामीलाई एकदम असर गरेको छ । रिकोभरीको टाइम जबसम्म हुँदैन, तबसम्म राम्रो हुँदैन । धनगढीका डिफेन्डर ताम्पी अर्नेस्ट र मिडफिल्डर योगेश गुरुङले चोटका कारण एनएसएलका बाँकी खेल गुमाउने भएका छन् । योगेशको स्थानमा अक्सनमा बिक्री नभएका फरवार्ड निशान लिम्बु ल्याइसकेको छ । उनले ललितपुरविरुद्ध दोस्रो हाफमा खले पनि । ताम्पीको स्थानमा ल्याइएका टैला फ्रांकलिन चितवनविरुद्ध उपलब्ध हुने बताइएको छ ।"
"छनोट सम्पन्न, अन्तिम तयारी सुरु","(काठमाडौं)  अखिल नेपाल फुटबल संघ (एन्फा) ले जेठमा गर्ने तय भएको ए डिभिजन फुटसल लिग २०७७ का लागि देशभर छनोट प्रतियोगिताबाट टिम तयार गरिएको छ । सबै प्रदेशको प्रतिनिधित्व हुने गरी छनोट भएका टिमहरूले तयारी सुरु गरेका छन् ।जेठ १ देखि २४ गतेसम्म नेपालमै पहिलोपल्ट फुटसलको राष्ट्रिय लिग हुँदै छ । फुटसलको नियमन पनि विश्व फुटबल महासंघ (फिफा) बाट नै भइरहेकाले एसियाली फुटबल महासंघ (एएफसी) को कार्यक्रमअन्तर्गत एन्फाले राष्ट्रिय फुटसल लिग गर्न लागेको छ । राष्ट्रिय लिग पहिलोपल्ट आयोजना भए पनि फुटसल नेपालमा निकै नै लोकप्रिय छ । दुई वर्षअघि नै नेपालले राष्ट्रिय टिम तयार गरी एएफसीको अन्तर्राष्ट्रिय प्रतियोगितामा सहभागितासमेत जनाइसकेको छ । छनोट प्रतियोगिता देखिएको उत्साहपूर्ण सहभागिताले नेपालमा फुटसलको लोकप्रियता पुष्टि गरेको छ । चैत १ देखि वैशाख ५ सम्म देशभर भएका छनोट प्रतियोगितामा प्रदेश १ बाट २, वाग्मती प्रदेशबाट ४, गण्डकी प्रदेशबाट २ र लुम्बिनी, कर्णाली र सुदूरपश्चिम गरी तीन प्रदेशको संयुक्त सहभागिताबाट १ टोली छनोट गरिएको छ । १० टोली सहभागी रहने प्रतियोगितामा बाँकी एउटा टोली एन्फाले छनोट गर्नेछ । प्रदेश २ बाट कुनै पनि टिमको सहभागिता नरहेपछि छनोट प्रक्रिया स्थगित गरिएको थियो । इटहरीको पाथीभरा फुटसलमा आयोजित प्रदेश १ छनोट प्रतियोगितामा प्रदेशका ८ टोलीको सहभागिता रहेको थियो । फाइनलमा पुगेका सुनसरी धरानमा दुई टोली फुटसल ५ र राइजिङ युवा क्लबले राष्ट्रिय प्रतियोगितामा स्थान बनाउन सफल रहे । फाइनलमा फुटसल ५ ले राइजिङलाई पेनाल्टी शुटआउटमा ५४ गोलले पराजित गरेको थियो । निर्धारित समयमा ५५ को बराबरी भएपछि खेल पेनाल्टीमा पुगेको थियो । प्रदेश १ को छनोटमा राइजिङ युथका सुदीप गुरुङले सर्वाधिक ६ गोल गरेका थिए । लुम्बिनी, कर्णाली र सुदूरपश्चिमका टोली समेटेर आयोजना गरिएको छनोट प्रतियोगितामा पनि ८ टोलीले नकआउटका आधारमा प्रतिस्पर्धा गरेका थिए । प्रतियोगितामा सुदूरपश्चिम प्रदेशबाट कुनै पनि टोलीको सहभागिता रहेन । लुम्बिनीको रूपन्देहीबाट ७ र कर्णालीको जुम्लाबाट १ टोलीको सहभागिता रह्यो । फाइनलमा झरना स्पोर्ट्स क्लब रूपन्देहीलाई ७२ गोलले पराजित गरी लुम्बिनी फुटसल रूपन्देही राष्ट्रिय प्रतियोगिताका लागि छनोट भयो । झरनाका जितेश गुरुङ र लुम्बिनी फुटसलका रुपेन बराइलीले समान ७ गोल गरी संयुक्त रूपमा सर्वाधिक गोलकर्ता बने । काठमाडौंमा भएको वाग्मती प्रदेशको छनोट प्रतियोगितामा २३ टोलीको सहभागिता थियो । पेप्सीकोलास्थित बैजन्ती फुटसलमा आयोजित छनोट प्रतियोगितामार्फत ढुकु फुटसल क्लब, शंखमूल फुटसल क्लब, स्काई गोल्स र प्रभातफेरी युथ क्लबले राष्ट्रिय प्रतियोगितामा स्थान सुरक्षित गरे ।सेमिफाइनलमा पुगेका यी चार टोलीबीचको खेलमा ढुकुले स्काई गोल्सलाई ४० ले हराउँदा शंखमूलले प्रभातफेरीलाई ६२ ले पराजित गरेको हो । फाइनलमा भने ढुकुले शंखमूललाई ८२ ले हराएर छनोट प्रतियोगिताको उपाधि उचाल्यो । ढुकुका आदिल हामिदले प्रतियोगिताभर सर्वाधिक १३ गोल गरे । उनी राष्ट्रिय फुटसल टोलीका सदस्य तथा सहिद स्मारक बी डिभिजन लिगमा दोस्रो भएको खुमलटार युवा क्लबका डिफेन्डर हुन् । प्रतियोगितामा आदिलपछि ढुकुकै अभय रानाले १० र स्काइ गोल्सका अनिल खड्काले ९ गोल गरेका थिए । गण्डकी प्रदेशको छनोट प्रतियोगिता पोखरास्थित स्पोटर््स क्यासल र पैयूँ स्पोर्ट्स सेन्टरमा आयोजना गरिएको थियो । प्रतियोगितामा ८ टोलीको सहभागिता रहेकामा स्पोटर््स क्यासल र सविन मेमोरियल फुटसल टोली फाइनल पुगेर राष्ट्रिय प्रतियोगिताका लागि छनोट भए । फाइनल प्रतिस्पर्धा पनि निकै रोमाञ्चक बन्यो । निर्धारित समयमा दुवै टोलीले २२ गोलको बराबरी खेलेपछि गरिएको पेनाल्टी शुटआउटमा स्पोर्ट्स क्यासल ३२ ले विजयी रह्यो । सविन मेमोरियलका सरोज गुरुङले प्रतियोगितामा सर्वाधिक ६ गोल गरेका थिए ।"
नेपालले इराकविरुद्ध खेल्ने,(काठमाडौं)  नेपालले इराकसँग अन्तर्राष्ट्रिय मैत्रीपूर्ण फुटबल खेल खेल्ने भएको छ । इराकले मे २९ मा हुने खेलमा नेपालको आतिथ्यता गर्न लागेको हो । अखिल नेपाल फुटबल संघ (एन्फा) ले बिहीबार यो खेल हुने औपचारिक जानकारी दिएको छ । खेल बासरा रंगशालामा हुनेछ र यो दक्षिणी सहर बासरमा रहेको छ । यो नेपाली टिमका नयाँ प्रशिक्षक अब्दुल्लाह अल मुताइरी आएयता टिमले खेल्ने पहिलो खेल हुनेछ । नेपालले हालै काठमाडौंमा भएको थ्री नेसन्स कपपछि उनको नियुक्ति घोषणा गरेको थियो । कुवेती मुताइरी हाल काठमाडौंमा छन् । उनले नेपाल सुपर लिगको समाप्तिसँगै मैत्रीपूर्ण खेलको तयारी गर्नेछ । यो विश्वकप छनोटका नेपालले खेल्न बाँकी खेलको तयारी पनि हुनेछ । नेपालले अहिलेसम्म इराकविरुद्ध तीन खेल खेलेको छ । त्यसमध्ये सन् १९८२ को भारतमा भएको एसियाली खेलकुदमा पहिलो खेल खेलेको थियो । यो नेपालले खेलेको पहिलो औपचारिक प्रतियोगिता हो र नेपालले त्यहाँ खेलेको आफ्नो दोस्रो खेलमा इराकको सामना गरेको थियो । त्यसमा नेपाल ३० ले पराजित रह्यो । त्यसपछि सन् २००२ को विश्वकप छनोटका दुई खेलमा नेपालले इराकसँग खेलेको थियो । त्यसमध्ये पहिलो खेलमा नेपाल ९१ ले पराजित भएको थियो । त्यसमा नीराजन रायमाझीले एक गोल गरेका थिए । दोस्रो खेलमा नेपाल ४२ ले हारेको थियो । त्यसमा भने हरि खड्का र नीराजनले गोल गरेका थिए । इराक पूर्व एसियाली च्याम्पियन हो । इराकलाई एसियाली फुटबलको महाशक्ति पनि मानिन्छ ।
पीएसजीमाथि सिटीको सनसनी,"पेरिस (एएफपी) म्यानचेस्टर सिटीले उत्कृष्ट पुनरागमन रच्दै युरोपेली च्याम्पियन्स लिग सेमिफाइनल पहिलो लेगमा बुधबार पेरिस सेन्ट जर्मेन (पीएसजी) लाई २१ ले पराजित गरेको छ । पीएसजीको भूमिमा प्राप्त जितपछि सिटीका व्यवस्थापक पेप ग्वार्डिओलाले आफ्ना खेलाडीको खुलेर प्रशंसा गरेका छन् । खेलको दोस्रो हाफमा सिटीको प्रदर्शन उल्लखेनीय रह्यो । यसमै ग्वार्डिओला खुसी हुनुपर्ने कारण बनेको हो । त्यसमाथि जित फ्रान्सेली भूमिमा प्राप्त भएको हो । ग्वार्डिओलाले खेलपछि भने, हामीले पहिलो हाफमा खुलेर खेल्न सकेनौं । सबै खेलाडीले सुरक्षित रहेर खेल्न खोजे । त्यसैले पहिलो हाफमा हाम्रो टिमको वास्तविक खेल देखिएन । तर खेलको अन्तिम १५ मिनेटमा हामी निकै राम्रो रह्यौं । हाम्रो खेल निकै आक्रामक रह्यो, अझ बल आफ्नो नियन्त्रणमा नभएको बेला सबैले डटेर खेले । तर हामीले आधा काममात्र पूरा गरेका हौं । अब फाइनल पुग्ने समीकरण स्पष्ट छ, हामीले फेरि एकपल्ट दोस्रो लेगमा खुलेर खेल्नुपर्नेछ । खेलको १५ औं मिनेटमा मारक्विन्होको गोलमा पीएसजीले अग्रता लिएको थियो । यो गोलले ग्वार्डिओलाको सिटी दबाबमा आउने संकेत देखिएको थियो । तर सिटीले दोस्रो हाफमा दुई गोल फर्काउन सफल रह्यो । यो दुई लेगको टाइमा निकै महत्त्वपूर्ण अवे गोल साबित हुन सक्नेछ । खेलको ६४ औं मिनेटमा केभिन डी ब्रुयनले सिटीका लागि बराबरी गोल गरे । रियाद महारेजले ७१ औं मिनेटमा दोस्रो गोल थपे । यसपछि सिटी फाइनल प्रवेशका लागि बलियो प्रत्याशी बनेको छ । खेलको अन्त्यतिर पीएसजी दस खेलाडीमा समेटिएको थियो । इड्रिस गुयेलाई रातो कार्ड देखाइएको थियो । अब एक सातापछि सिटीले आफ्नो घरेलु मैदानमा पहिलो लेगमा प्राप्त अग्रता जोगाउने प्रयास गर्नेछ । गत वर्ष फाइनल खेलेको पीएसजीले भने अब त्यस्तै सफलता दोहोर्याउन इतिहादमा आफू पछाडि परेको स्थिति उल्टाउन संघर्ष गर्नुपर्नेछ । तर ग्वार्डिओला भने पीएसजीले तेर्स्याउन सक्ने चुनौतीमा सचेत छन् । उनी मान्छन्, दोस्रो लेगको खेल पनि सजिलो हुने छैन । उनले भनेका छन्, दोस्रो लेगका खेल एक प्रकारले पूर्णतः फरक हुनेछ, किनभने माउरिसियो पोचेटिनो रणनीति तयार पार्न माहिर छन् । उनी अहिलेको स्थितिबाट सिकेर टिमलाई खेलाउने छन् । हाम्रा लागि वास्तवमै खुसीको पक्ष के हो भने यो जितबाट खेलाडीको अनुहारमा खुसी देखियो । अब हामीले विना तनाव प्रिमियर लिगमा क्रिस्टल प्यालेसको सामना गर्न सक्छौं । त्यसपछि हाम्रो लक्ष्य दोस्रो लेग राम्रो गरेर फाइनल पुग्नु नै हुनेछ ।पीएसजीका पोचेटिनो पनि मान्छन्, सिटी पहिलो लेगको समाप्तिमा बलियो स्थितिमा छ । तर दोस्रो लेगमा सबै प्रकारका सम्भावना खुला छन्, फुटबलमा यस्तै विश्वासले खेल्ने गरिन्छ । तर कम्तीमा पहिलो लेगमा सिटीले राम्रो खेलेको तथ्य स्विकार्नु नै पर्छ । सिटीले आक्रामक भएर खेलेको थियो, त्यसैले हामीलाई गाह्रो भयो । हामीले जसरी दुई गोल खायौं, त्यो निराशाजनक नै छ । तर फुटबलमा यस्तो हुन्छ, विशेषतः सेमिफाइनल स्तर पुगेपछि ।"
दिल्लीको एकतर्फी जित,"अहमदाबाद (एजेन्सी) दिल्ली क्यापिटल्स बिहीबार इन्डियन प्रियमर लिग (आईपीएल) क्रिकेटको दोस्रो स्थानमा उक्लेको छ । पृथ्वी श र शिखर धवनले १ सय ३१ साझेदारी गरेपछि दिल्लीले कोलकाता नाइट राइडर्समाथि ७ विकेटको सहज विजय हात पारेको हो । दिनको अर्को खेलमा मुम्बई इन्डियन्सले राजस्थान रोयल्सलाई पनि ७ विकेटले नै हराएको थियो । दिल्लीको सातौं खेलमा यो पाँचौं जित हो । दिल्ली, चेन्नई सुपर किंग्स, रोयल च्यालेन्जर्स बेंग्लोरको समान १० अंक छ । तर नेट रनरेटका कारण चेन्नई शीर्षस्थानमा छ । कोलकाताले सातौं खेलमा पाँचौं हार बेहोरेको हो । मुम्बई ६ अंकसहित चौथो स्थानमा छ । दिल्लीले १ सय ५५ रनको लक्ष्य १६३ ओभरमा पूरा गरेको हो । पहिलो ओभरमै शिवम् माभीलाई ६ चौका प्रहार गरेका शले ४१ बलमा ८२ रन बनाए । १८ बलमै अर्धशतक पूरा गरेका उनले ११ चौका र ३ छक्का प्रहार गरे । जारी प्रतियोगितामा सर्वाधिक रन बनाइरहेका धवन १४ औं ओभरमा ४६ रन बनाई आउट भए । ४७ बल खेलेका उनले ४ चौका र १ छक्का प्रहार गरे । ऋषभ पन्त ८ बलमा १६ रन बनाई आउट भए । दिल्लीको सबै तीन विकेट प्याट कमिन्सले लिए । यसअघि जितसँगै क्विन्टन डी कक फर्ममा आउनु मुम्बईका लागि ठूलो उपलब्धि रह्यो । दक्षिण अफ्रिकी आक्रामक ब्याट्सम्यान डी ककले अविजित ७० रन बनाएपछि मुम्बईले १ सय ७२ रनको लक्ष्य ९ बलअगाडि नै पुरा गरेको थियो । पछिल्लो ४ खेलमा उनले ४७ रनमात्र बनाउन सक्दा मुम्बईको चिन्ता बढ्दो थियो । तर यी ओपनरले दिल्लीमा ५० बल खेल्दै ६ चौका र २ छक्का प्रहार गरे । म्यान अफ द म्याच डी ककले कप्तान रोहित शर्मासँग पहिलो विकेटमा ६ ओभरमा ४९ र सूर्यकुमार यादवसँग दोस्रो विकेटमा ३४ रनको साझेदारी गरी मुम्बईको जित आधार बनाएका थिए । शर्मा १७ बलमा १४ रनमात्र बनाई क्रिस मोरिसको बलमा आउट भए । सूर्यकुमारलाई पनि १६ रनमा मोरिसले नै आउट गरे । डी ककले क्रुनाल पाण्ड्येसँग तेस्रो विकेटमा ६३ रनको साझेदारी गरेपछि मुम्बई जित नजिक पुग्यो । पाण्ड्येले २६ बलमा ३९ रन बनाउनेक्रममा २ चौका र २ छक्का प्रहार गरे । उनी मुस्ताफिजुर रहमानको बलमा आउट भए । किइरन पोलार्ड ८ बलमा २ चौका र १ छक्का प्रहार गरी १६ रनमा अविजित रहे । राम्रो सुरुआत गरे पनि राजस्थान रोयल्स पुनः एक पटक ठूलो स्कोर बनाउन असमर्थ भयो । ओपनरद्वय जोस बटलर र यशस्वी जैसवालले पहिलो विकेटमा ८ ओभरभित्र ६६ रनको साझेदारी गरेका थिए । बटलरले ३२ बल खेल्दै ३ चौका र ३ छक्कासहित ४१ रन बनाए । अर्को ओभरमा राहुल चहारले जैसवाललाई आफ्नै बलिङमा क्याच गराए । जैसवालले २० बलमा २ चौका र २ छक्का प्रहार गर्दै ३२ रन बनाए । कप्तान सन्जु सामसनले २७ बल खेलेर ५ चौकासहित ४२ र शिवम दुबेले ३१ बल खेलेर २ चौका र २ छक्कासहित ३५ रन बनाए । डेविड मिलर ७ र रियान प्राग ८ रनमा अविजित रहे । चहारले ४ ओभरमा ३३ रन खर्चेर २ तथा ट्रेन्ट बोल्ट र जसप्रित बुमराहले ११ विकेट लिए । बुमराहले ४ ओभरमा १५ रनमात्र खर्चे । राजस्थान ६ खेलमा २ विजय हात पार्दै सातौं स्थानमा छ ।"
