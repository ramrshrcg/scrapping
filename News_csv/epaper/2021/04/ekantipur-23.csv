शीर्षक,विवरण
नाकाहरूमा अनियन्त्रित आवागमन,"देवनारायण साह (मोरङ), पर्वत पोर्तेल (काँकडभिट्टा), भूषण यादव (वीरगन्ज), रूपा गहतराज (नेपालगन्ज), सन्जु पौडेल (लुम्बिनी), मनोज पौडेल (कपिलवस्तु) र अर्जुन शाह (धनगढी)"
अक्सिजन भारततिर,"पहिले साता एउटा अक्सिजन कन्सन्ट्रेटर बिक्री हुन्थ्यो । अहिले २३ दिनमै २ वटासम्म बिक्री हुन्छ, उनले भने । नेपालमा अक्सिजन कन्सन्ट्रेटर चीन र भारतबाट आउने श्रेष्ठले जानकारी दिए । चीनबाट त्यहीँ बनेको कन्सन्ट्रेटर आउँछ । यसको मूल्य ६५८५ हजार रुपैयाँ पर्छ, उनले भने, अमेरिकामा बनेको चाहिँ भारतबाट आउँछ, यसको १ लाख रुपैयाँभन्दा माथि पर्छ । उनका अनुसार दमलगायतका श्वाससम्बन्धी समस्या भएकाहरूका लागि पहिले अक्सिजन खपत बढी हुन्थ्यो । अहिले कोभिडका सिकिस्त बिरामीलाई पनि अक्सिजन चाहिने देखिएकाले बजारमा माग बढेको छ । कतिपयले स्टकका लागि भनेर किनिरहेका छन्, उनले भने, पहिला जस्तै लकडाउन भएर मेडिकल सामान आयात गर्न समस्या भयो भने अक्सिजन ग्यास अभाव हुन सक्छ । भक्तपुरस्थित जयश्री इन्द्रेणी अक्सिजन ग्यास सप्लायर्सका सञ्चालक रामचन्द्र देशेमरुले कोभिडका संक्रमितहरू बढेसँगै अक्सिजनको माग बढेको बताए । अहिले त फ्याक्ट्री (अक्सिजन उत्पादक) ले नै मागअनुसार अक्सिजन सिलिन्डर दिन सकेका छैनन्, समस्या होला जस्तो छ, उनले भने, पहिले विज्ञापन गर्दै पसलपसल आउँथे । अक्सिजन अभाव हुन सक्ने भएकाले सरकारले बेलैमा ध्यान दिनुपर्नेमा उनले जोड दिए । त्रिपुरेश्वरका सर्जिकल व्यवसायी शिव खनालले पनि केही दिनयता अक्सिजन सिलिन्डरको माग बढेको जानकारी दिए । म अक्सिजन बिक्री गर्दिनँ तर यसमा चाहिने रेगुलेटर धेरै बेचिसकें, उनले भने, अभाव हुने अनुमानमा पनि स्टक गर्न मानिसले किनिरहेका छन् । मास्कमा जस्तै कालोबजारी हुन नदिन सरकारले सावधानी अपनाउनुपर्ने उनको भनाइ छ ।"
फेरि आआफ्नै सुर,"हाम्रो काम छँदै छ, अब कमिटीहरू बनाउँछौं, संगठन विस्तार गर्छौं र अगाडि बढ्छौं, उपमहासचिव घनश्याम भुसालले भने, जेठ २ मै जाऊँ भन्नुको अर्थ त ओलीले यो पार्टीलाई आफ्नो जिम्दारी बनाएको कुराको विरोध हो तर उहाँले त्यही अस्वीकार गर्दा व्यक्तिगत रूपमा पनि मान्छेहरूले आत्मसमर्पण गरेर ओलीको रैती हुन स्वीकार गर्ने भन्ने प्रश्न आयो नि, हामी त्यसो हुन दिन्नौं ।बालुवाटार फर्किएपछि अध्यक्ष ओलीले पनि आफ्ना निकटस्थहरूसँग भेटबारे ब्रिफिङ गरेका थिए । उनको ब्रिफिङ सुनेका नेताहरूले पनि छलफल हुनुबाहेक अरू केही पनि कुरा सकारात्मक नभएको बताए । हामीले एकताबद्ध पार्टीका लागि प्रयास गरिरहने हो, दुई दिन निरन्तर बाहिर गईगई छलफल गर्नु भनेको पार्टी एकताका लागि धेरै सकारात्मक कुरा हो, ओलीको ब्रिफिङ सुनेका एक नेताले कान्तिपुरसँग भने, तर माधव कमरेड त वार्तासार्ता गरेर जनकपुर जानुभयो । यहाँ यस्तो छ, पार्टीमा स्पष्टीकरण सोधिएको छ । भोलि बैठक छ, उहाँ जनकपुरतिर चल्दिनु हुन्छ । तपाईं आफैं भन्नुस् न, पार्टी एकताका लागि को जिम्मेवार छ ? स्थायी कमिटी सदस्य सुवास नेम्वाङले अहिले छलफल हुनु सकारात्मक भए पनि कुनै निष्कर्ष भने ननिस्किएको बताए । ओलीगौतम भेटनेकपा विभाजनपछि कतै नलागेका र सर्वोच्चको फागुन २३ को फैसलापछि सुषुप्त अवस्थामा रहेका एमाले उपाध्यक्ष वामदेव गौतमले प्रधानमन्त्री ओलीसँग भेटेका छन् । बिहीबार साँझ प्रधानमन्त्री निवास बालुवाटार पुगेका उनले पार्टी एकताका लागि लिइएको पहलकदमीले आफू खुसी भएको बताएका थिए । उसो त बुधबार प्रधानमन्त्री ओलीलाई भेट्न जानुअघि नेपालले पनि गौतमसित परामर्श गरेका थिए । गौतमसँगको भेटमा पनि ओलीले नेपालसँगको छलफल त्यति सकारात्मक नभएको बताएका थिए । गौतमले भने सकेसम्म एक हुनै सुझाव दिएको उनीनिकट स्रोतले बतायो । एमाले मुख्य सचेतक विशाल भट्टराईका अनुसार भेटपछि गौतमले केपी ओलीसँगको आफ्नो सम्बन्ध जमानादेखिको भएको र अटुट रहने बताएका छन् । केपी ओली देशको प्रधानमन्त्री हो, नेकपा (एमाले) को अध्यक्ष हो तर उहाँसँगको मेरो सम्बन्ध पदका कारणले बनेको होइन, जमानादेखिको हो र अटुट रहिरहनेछ, भट्टराईले उल्लेख गरेका छन् । पार्टी एकताका लागि अभियान चलाइरहेका गौतम पछिल्लो समय भने छायामा छन् ।ॅएमालेमा रहन नदिन अनेक दाउपेचप्रधानमन्त्री ओलीको विसर्जनवादी कदमका कारण पार्टी एकता टुट्न लागेको भन्दै खनालनेपालपक्षीय १५ नेताले एकताका लागि कार्यकर्तालाई अपिल गरेका छन् । नेकपा स्थापना दिवसका अवसरमा बिहीबार अपिल जारी गर्दै उनीहरूले आफूहरूलाई एमालेमा रहन नदिन अनेक दाउपेच गरिएको बताएका छन् । फागुन २८ को गुट भेलालाई नै पार्टी केन्द्रीय कमिटीको बैठक मान्ने कुराले त्यही देखाउँछ तर हामी पार्टी एकता जोगाउन चाहन्छौं, त्यसैले हामीले नेकपा (एमाले) को एकतालाई बचाऔं, कम्युनिस्ट आन्दोलनको रक्षा गरौं भनेका छौं, नेताहरूको अपिलमा छ, त्यसका निम्ति फागुन २८ र तत्पश्चात् भएका कथित बैठक र तिनका अवैध निर्णय सबै रद्द गरिनुपर्छ र २०७५ जेठ २ गते जुन केन्द्रीय कमिटी थियो, त्यसको पूर्ण बैठक बसेर अब कसरी अगाडि बढ्ने भन्ने सम्बन्धमा निर्णय गर्नुपर्छ । त्यसो भयो भने नेकपा (एमाले) को एकता जोगिन्छ । एमालेको एकता जोगिए कम्युनिस्ट आन्दोलनको रक्षा गर्ने आधार जोगिने उनीहरूको भनाइ छ । कमरेड केपी ओलीले हाम्रो पार्टी नेकपा एमालेलार्ई जुन दिशामा लैजाँदै हुनुहुन्छ, त्यो पार्टीको विभाजन र विघटनको दिशा र अन्ततः कम्युनिस्ट आन्दोलनकै विसर्जनको दिशा हो । यसरी पार्टी अध्यक्षका गलत वैचारिक तथा सैद्धान्तिक दिशा र उहाँको व्यक्तिवादी अहंकारविरुद्ध उभिनु, त्यसको सामना गर्नु र पार्टी एकताको पक्षमा दृढतापूर्वक उभिनु हरेक पार्टी सदस्य, शुभचिन्तक र समर्थकको ऐतिहासिक कर्तव्य हुन गएको छ, हामीले चैत ४ र ५ गतेको राष्ट्रिय भेलाबाट पार्टीको एकता र कम्युनिस्ट आन्दोलनको रक्षाका लागि संगठित अभियान सुरु गरेका छौं, अपिलमा छ, पार्टी अध्यक्षसँग अनेकौं विषयमा हाम्रा असहमति छन् र हामीसँग उहाँका पनि अनेक असहमति हुन सक्छन् । जसका बारेमा पार्टी केन्द्रीय कमिटीको विधिवत् बैठकबाट समाधान गर्न सकिन्छ । त्यसका लागि २०७५ जेठ २ को बिन्दुबाट पार्टी जीवन आरम्भ गर्नॅपर्छ भन्ने हाम्रो माग हो, दाबी हो ।उनीहरूले ओलीको व्यक्तिवादी तथा विसर्जनवादी कदम तथा अदालतले न्यायिक दायरा नाघेर गरेको निर्णयले पार्टी विभाजित भएको बताएका छन् । पार्टी अध्यक्ष तथा प्रधानमन्त्रीका व्यक्तिवादी तथा विसर्जनवादी कदमहरूले आफैंले निर्माण गरेको संविधानमाथि आक्रमण गरेर संसद् विघटन गर्नुभयो, पार्टी एकतालाई भत्काउनुभयो र संसद्को बहुमत गुमाउनुभयो । र, अदालतले न्यायिक दायरा नाघेर गरेको राजनीतिक निर्णयले एकीकृत पार्टीलाई विभाजन गरेपछि बाँकी रहेको नेकपा एमालेलाई समेत विभाजन गर्न र कम्युनिस्ट आन्दोलनलाई विसर्जन गर्न पार्टी अध्यक्ष स्वयं नै सुनियोजित रूपले अगाडि बढिरहनुभएको छ, अपिलमा छ, राजनीतिक घटना र कारणलाई हेर्दा नवौं महाधिवेशनले नीति र नेतृत्वमा गरेका विरोधाभासपूर्ण निर्णयको परिणामका रूपमा आज पार्टीले यो दुर्भाग्य बेहोर्दै छ भन्ने स्पष्ट छ ।ओलीको स्पष्टीकरणमा सांसदहरूको जवाफप्रधानमन्त्री ओलीले स्पष्टीकरण सोधेका २७ मध्ये अधिकांश संघीय सांसदले समस्याको कारक स्वयं ओली नै रहेको उल्लेख गर्दै जवाफ पठाएका छन् । स्पष्टीकरणपत्रमा सबै सांसदको जवाफको सार आफूहरू पार्टी विभाजनमा नलागेको भन्ने छ । पार्टीभित्र भइरहेका विधानविपरीतका कार्यको विरोध गरेको विषयलाई लिएर सांसद पद खारेज गर्ने विषयसँग जोड्नु असंवैधानिक हो, वरिष्ठ नेता नेपालको स्पष्टीकरणमा छ, संविधानअनुसार दल त्याग गरे, राजनीतिक दलसम्बन्धी ऐनको दफा ३१ मा नयाँ दल गठन गरेमा सांसद रहन नसक्ने व्यवस्था रहेकामा पार्टीभित्रका विवादमा बोलेको कुरालाई जोड्नु कानुनसम्मत र युक्तिसंगत छैन । आफूले संविधानविपरीत कुनै काम नगरेको, नयाँ राजनीतिक दल नखोलेको, खोल्न नलगाएको, नचलाएको वा चलाउन नलगाएको नेपालको भनाइ छ । पार्टीको राजनीतिक प्रतिवेदन, विधान र नियमावलीविरुद्ध गरिएका काम सच्याउनका लागि आफूले उठाएको आवाजलाई ओलीले आपराधिक देख्नु आफैंमा पार्टीविरुद्धको आपराधिक चिन्तन भएको नेपालको भनाइ छ । उनले फागुन २८ को ओली समूहको निर्णय विधानविपरीत रहेकाले त्यसलाई रद्द गर्नॅपर्ने माग गरेका छन् । अध्यक्ष ओलीले पार्टीमा अनुशासन र अराजकता बढेको भन्दै तीन दिनभित्र जवाफ पेस गर्न नेपालपक्षीय सांसदलाई स्पष्टीकरण सोधेका थिए । त्यसैको जवाफ उनीहरूले बिहीबार दिएका हुन् । जवाफ दिँदै उपमहासचिव घनश्याम भुसालले भनेका छन्, हाम्रो पार्टीको नवौं महाधिवेशनमा बदलिँदो नेपाली समाजको चरित्रलाई ठम्याउने र त्यसअनुसार पार्टीको कार्यदिशा र सिद्धान्तहरू निर्माण गर्ने कुरामा बहस तथा विवाद थिए । मसमेत रहेको पक्षका विचारहरू महाधिवेशनले पारित गरेकै कारणले ममाथि विभिन्न किसिमका आरोप लगाउने काम भइरहेको तथ्य विभिन्न हिसाबले स्थापित नै छ । उनले आफूले पार्टी विभाजन हुने गरी कुनै पनि गतिविधि नगरेको पत्रमा उल्लेख गरेका छन् । कर्णालीका ४ एमाले सांसदले फ्लोर क्रस गरेर मुख्यमन्त्री महेन्द्रबहादुर शाहीका पक्षमा मतदान गरेपछि ओलीसहितका नेताहरू त्यसको झिल्को अन्त पनि सल्किन्छ कि भनेर सशंकित छन् । संघीय सरकारमा पनि गठबन्धन सरकार बनाउँदा एमालेका नेताहरूले सहयोग गर्न सक्ने शंकासहित उनले शंकास्पद सांसदहरूलाई स्पष्टीकरण सोधेका हुन् । स्पष्टीकरण सोध्नुअघि पनि सांसदहरूसँग फोनमा कुरा गरेका अध्यक्ष ओलीले त्यसपछि पनि एकएक भेटेर आफूतिर तान्ने कोसिस गरिरहेका छन् । स्थायी कमिटी सदस्य सुरेन्द्र पाण्डेले ओलीले हाल चालिरहेका कदम पार्टी विधानविपरीत र नेपालको कम्युनिस्ट आन्दोलन समाप्त पार्ने प्रकृतिको भएको टिप्पणी गरेका छन् ।"
भारतीय अभिनेताको सहयोगमा नयाँ जीवन,"अनि भेटिए सोनुमधुको तत्कालै दुवै हिपरिप्लेसमेन्ट गर्नुपर्ने भयो तर यति संवेदनशील र महँगो उपचार पद्धतिका लागि खर्चको जोरजाम भएको थिएन । आफन्तजनसँग ब्याजमा खोजेको थोरै पैसा लिएर पोखराबाट दिल्लीसम्म गएका मधु र गोविन्दका लागि नेपाली हिसाबमा ८ लाख रुपैयाँभन्दा बढी लाग्ने यो शल्यक्रिया आफैंमा मुस्किलको कुरा थियो । घरमा बुबाआमासँग पैसा माग्ने अवस्था थिएन । त्यसपछिको चरणमा आर्थिक सहयोग र भरथेगको खोजी गर्दै मधुले भारतीय अभिनेता सोनु सुदको कल्याणकारी अभियानमा भर परेर सहयोगको पुकारा गरेका थिए । मधुले गत फेब्रुअरी १३ मा ट्वीटरमा सोनु सुद र उनको फाउन्डेसनलाई सम्बोधन गर्दै लेखेका थिए, हेलो सर, म मधु पौडेल, नेपालबाट हुँ । विगत १० वर्षदेखि एंकाइलोजिङ स्पोन्डिलाइटिस रोगसँग लडिरहेको छु । मैले कक्षा १० देखि स्कुल पनि छाड्नुपर्यो । एम्सका डाक्टरहरूले मलाई सर्जरी गर्नुपर्ने सल्लाह दिएका छन् तर मसँग पैसा छैन । के तपाईं मेरो मद्दत गर्न सक्नुहुन्छ ?यही पुकाराको सुनुवाइ गर्दै सुदले मधुको उपचारका लागि आर्थिक सहयोग गर्ने बचन दिएका थिए । यो खर्चको विवरणबारे सोनु सुद फाउन्डेसनले केही नखुलाए पनि गत मार्च १ मा सुदले ट्वीटरमा लेखेका थिए, अतिथि देवो भवः हिंदुस्तान से अपने देश नेपाल बिना लाठी के दौडते हुए जाओगे । कोरोना महामारीका माझ सोनु सुदले हजारौं बिचल्लीमा परेका र देशविदेशमा रहेका भारतीय सर्वसाधारणलाई उद्धार र सहयोग गर्दै आएका छन् । भारतभित्रै पनि आर्थिक अभावका कारण स्वास्थ्य उपचार नपाउनेलाई सुदले सहयोग गरेका छन् ।"
संक्रमितको अवस्था जटिल,"(धनगढीकञ्चनपुर)  सुदूरपश्चिममा उपचाररत कोरोना संक्रमितहरूको अवस्था जटिल रहेको चिकित्सकहरूले बताएका छन् । संक्रमण दर बढिरहेकाले नयाँ बिरामीले भर्ना नपाउने अवस्था सिर्जना भएको छ । सेती प्रादेशिक अस्पतालअन्तर्गत ५० शय्याको कोरोना अस्पतालमा बिहीबार ३७ जना संक्रमित उपचाररत छन् । अधिकांशको अवस्था जटिल रहेको सूचना अधिकारी दिलीप श्रेष्ठले बताए । उनका अनुसार ३ जना भेन्टिलेटरमा र १० जना आईसीयूमा छन् । १० जनालाई अक्सिजन दिनुपरेको छ । सामान्य अवस्थाका विरामीलाई भर्ना लिनै नसक्ने अवस्थामा पुगेका छौं, उनले भने । भर्नारत बिरामीमध्ये ६ जनामात्र ५० वर्ष उमेर पुगेका छन् भने सबै ४० वर्षमुनिका छन् । बिरामीको संख्या दिनदिनै बढ्दै गएको छ, श्रेष्ठले भने, बिरामीको संख्या बढेर कुन दिन सेवा नै अस्तव्यस्त होला भन्ने चिन्ता भइसक्यो । धनगढीस्थित सेती प्रादेशिक अस्पतालका कन्सल्ट्यान्ट फिजिसियन डा नीराजनदत्त शर्मा पौडेल अहिलेको संक्रमण निकै जटिल रूपमा देखापरेको बताउँछन् । अधिकांश बिरामीमा निमोनिया देखिएको र फोक्सोको तल्लो भागमा बढी असर पुगेको उनले बताए । हेल्थ सिस्टम नै कोल्याप्स हुने अवस्था आइसक्यो, डा पौडेलले भने, संक्रमितको उपचारमा कठिनाइ भइरहेको छ । जनशक्ति र भौतिक पूर्वाधारको निकै कमी छ । यो अस्पताल सुदूरपश्चिममा रेफरल सेन्टरका रूपमा रहेको छ । चिकित्सकहरूका अनुसार सम्बधित निकायले समयमै पूर्वतयारी नगर्दा अवस्था भयावह हुन सक्ने जोखिम बढेको छ । अक्सिजन प्लान्ट, आईसीयू र भेन्टिलेटर सञ्चालन गर्न सक्ने जनशक्ति व्यवस्थापन, पर्याप्त बेडलगायतका पूर्वाधार समयमै तयारी गर्नुपर्ने थियो, डा पौडेलले भने, हेलचेक्र्याइँ बढी भयो, अधिकांशले मास्क लगाउनै छाडे, भ्याक्सिन लगाएपछि कोरोना हुँदैन भन्ने भ्रम भयो धेरैलाई । खुला सीमा भएकाले भारतमा दोस्रो चरणको लहर सुरु हुन लाग्दा हामीले पर्याप्त ध्यान दिनैपर्ने थियो । त्यो हुन नसक्दाको परिणाम अहिले भयावह अवस्था आउँदै छ । बिहीबारसम्म सुदूरपश्चिममा सक्रिय संक्रमित संख्या ४ सय २० पुगेको छ । १ सय ९८ जना आइसोलेसनमा छन् । हालसम्म ५९ जनाको संक्रमणबाट मृत्यु भएको स्वास्थ्य निर्देशनालयले जनाएको छ । प्रदेशमा रहेका १८ वटा सरकारी स्वास्थ्य संस्थामा भेन्टिलेटर २७ र आईसीयू ३७ रहेका छन् । तीमध्ये १५ आईसीयू र १० वटा भेन्टिलेटर संख्या सेती अस्पतालमा छन् । पहाडी जिल्लाका अस्पतालमा आईसीयू र भेन्टिलेटर सञ्चालन गर्ने जनशक्ति अभाव छ । संक्रमण बढेसँगै प्रदेश सरकारले सेती प्रादेशिक अस्पतालमा ५० शय्याको कोरोना अस्पताल निर्माण गर्ने प्रक्रिया अघि बढाएको जनाएको छ । यसअघि धनगढी र महेन्द्रनगरमा ५० शय्याको अस्पताल निर्माण भएको छ । सामाजिक विकास मन्त्रालयका प्रवक्ता नरेन्द्रसिंह कार्कीका अनुसार धनगढीमा ५० शय्याको अर्को कोरोना अस्पताल निर्माण सुरु गरिएको छ । अक्सिजनको अभाव हुन सक्ने सम्भावनालाई ख्याल गर्दै नौवटै जिल्ला अस्पतालमा अक्सिजन प्लान्ट स्थापना गर्ने प्रक्रिया थालिएको मन्त्रालयले जनाएको छ । कार्कीका अनुसार भारतसँग सीमा जोडिएका कैलाली, कञ्चनपुर र बैतडीमा जिल्ला अस्पतालअन्तर्गत आइसोलेसन निर्माण कार्य सुरु गरिएको छ । सुदूरपश्चिममा हाल धनगढी, महेन्द्रनगर र डडेलधुरामा मात्रै अक्सिजन प्लान्ट छ । प्रदेशका चार जिल्लाका सीमा नाकाबाट दैनिक एक हजारभन्दा बढी भित्रिइरहेका छन् । कैलालीको गौरीफन्टा, कञ्चनपुरको गड्डाचौकी, बैतडीको झुलाघाट, दार्चुलाको पुलघाट सीमा नाकाबाट बिहीबार १ हजार २ सय ४२ जना भित्रिएका छन् । तीमध्ये ६ सय २० जनाको एन्टिजेन परीक्षण गर्दा ७६ जनामा कोरोना देखिएको स्वास्थ्य निर्देशनालयका तथ्यांक सहायक डीएन गिरीले बताए । अस्पताल र आइसोलेसन केन्द्र भरिएसंक्रमितको संख्या बढ्दै गएपछि कोभिड अस्पताल र आइसोलेसन केन्द्र भरिन थालेका छन् । महेन्द्रनगरस्थित महाकाली अस्पतालमा रहेको कोभिड अस्पताल र महेन्द्रनगरमै स्वास्थ्य कार्यालयले व्यवस्थापन गरेको आइसोलेसन केन्द्र दुवै भरिएका छन् । महाकाली अस्पतालको कोभिड अस्पतालमा ३३ र आईसीयूमा ५ गरी ३८ जना संक्रमितको उपचार भइरहेको छ । महेन्द्रनगर बजारमै रहेको अर्को आइसोलेसन केन्द्रमा ५४ जना संक्रमितलाई राखिएको छ । यहाँ ६० बेडको क्षमता हो । कोभिड अस्पताल र आइसोलेसन केन्द्र दुवै भरिइसकेका छन्, जिल्ला स्वास्थ्य कार्यालय कञ्चनपुरका जनस्वास्थ्य निरीक्षक सिद्धराज भट्टले भने, संक्रमणको दर हेर्दा अब बिरामी राख्ने ठाउँ छैन । उनका अनुसार अहिले कञ्चनपुरमा एन्टिजेन परीक्षण गरेका सक्रिय संक्रमित २ सय ७४ र पीसीआर परीक्षण गराएका सक्रिय संक्रमितको संख्या १ सय ९ छ । अधिकांश संक्रमित होम आइसोलेसनमा छन्, भट्टले भने, लक्षण देखिएका संक्रमित बढी देखिन थालेकाले आइसोलेसन केन्द्र र कोभिड अस्पतालमा ठाउँ नहुँदा झनै समस्या हुन सक्छ । गत वर्षझैं नाकाबाट सोझै क्वारेन्टाइन र एन्टिजेन पोजिटिभ देखिएकालाई सम्बन्धित स्थानीय तहको आइसोलेसनमा राख्ने व्यवस्था गर्न सके केही सहज हुने उनले बताए । कञ्चनपुरमा बिहीबार ५४ जनामा संक्रमण पुष्टि भएको छ । गड्डाचौकी नाकामा मात्रै २ सय ३ जनाको एन्टिजेन परीक्षण गर्दा २१ जनामा संक्रमण देखिएको छ । महाकाली अस्पतालमा पीसीआर परीक्षण गराएका २४ मध्ये १३ मा संक्रमण देखिएको छ । संक्रमणको दर निकै बढी छ, तर त्यसअनुसारको व्यवस्थापन हुन सकेन, भट्टले भने । महाकाली अस्पतालमा ६ जनालाई आईसीयूमा राखेर उपचार भइरहेको छ । जसमध्ये ५ जना आईसीयूमै उपचाररतमा संक्रमण पुष्टि भएको हो । ७ जनालाई विशेष निगरानीमा राखेर उपचार भइरहेको छ । संक्रमितमा श्वासप्रश्वास र निमोनियालगायतका समस्या देखिएकाले जोखिम अझ बढी भएको स्वास्थ्यकर्मीहरू बताउँछन् । लक्षणसहितका र स्वास्थ्य समस्या भएका बिरामी बढ्दै छन्, महाकाली अस्पतालका कोभिड फोकल पर्सन डा गोविन्द रोकायाले भने, अक्सिजनको अभाव भएका बिरामी पनि धेरै छन् । कोभिडका बिरामी हेर्नेमध्ये २ जनालाई पनि संक्रमण देखिएको छ । अहिले नाकामा संक्रमित भेटिने दर १० देखि १२ प्रतिशत छ । पीसीआर परीक्षणमा कुनै दिन त शतप्रतिशतमा संक्रमण देखिन थालेको छ । भारतबाट घर फर्किनेहरू सोझै घर जाने गरेका कारण पनि समुदायमा संक्रमण तीव्र गतिमा फैलिइरहेको देखिन्छ ।"
स्थलमार्गबाट आएका भारतीयलाई तेस्रो मुलुक जान रोकिँदै,"(काठमाडौं)  भारतीय नागरिकलाई अन्तर्राष्ट्रिय स्थल नाकाबाट नेपाल प्रवेश गरी त्रिभुवन विमानस्थल हुँदै तेस्रो मुलुक जान रोक लगाइने भएको छ । कोरोना महामारीको जोखिम बढेसँगै भारतीय नागरिक स्थल नाकाहरूबाट प्रवेश गरी नेपालस्थित भारतीय दूतावासबाट नो अब्जेक्सन सर्टिफिकेट (एनओसी) लिएर विदेश जाने क्रम बढेपछि सरकारले अस्थायी रोक लगाउन लागेको हो ।यसबारे आन्तरिक छलफल भइरहेको र छिट्टै निर्णय बाहिर ल्याइने गृह मन्त्रालय स्रोतले जानकारी दियो । हवाई मार्गबाट नेपाल आएका भारतीयलाई गन्तव्य मुलुकको प्रवेशाज्ञा र राहदानीमा अध्यागमनको छाप भएमा तेस्रो मुलुक जान एनओसी नचाहिने व्यवस्था बुधबार मात्रै गरिएको थियो । वैशाख ९ देखि असार ५ सम्मका लागि एनओसी लिनुपर्ने प्रावधान हटाइएको हो । त्यसको भोलिपल्टै गृहले स्थलमार्गबाट आउने भारतीयलाई तेस्रो मुलुक जान रोक लगाउने गृहकार्य अघि बढाएको छ ।अध्यागमन विभागका महानिर्देशक नारायणप्रसाद भट्टराईले स्थलमार्गबाट नेपाल भित्रिएर विदेश जाने भारतीयको संख्या ह्वात्तै बढेपछि त्यसलाई निरुत्साहित गर्न अस्थायी रूपमा केही कडा प्रावधान ल्याउनेबारे छलफल भइरहेको बताए । छलफलमा रहेका विषयबारे भने उनी खुल्न चाहेनन् । अध्यागमनको उक्त तयारीलाई सहयोग पुग्ने गरी नेपालस्थित भारतीय दूतावासले तेस्रो मुलुक जान स्थल नाकाबाट नेपाल भित्रिएका आफ्ना देशका नागरिकलाई तत्काल एनओसी जारी नगर्ने भएको छ । एनओसी नभएकालाई विमानस्थलस्थित अध्यागमन कार्यालयले फिर्ता पठाउनेछ । दूतावासका प्रवक्ता नवीन कुमारले तत्कालका लागि स्थलमार्गबाट नेपाल भित्रिएका भारतीयलाई एनओसी जारी नगरिने स्पष्ट पारे ।तेस्रो मुलुक जान स्थलमार्गबाट नेपाल भित्रिएका भारतीयलाई दूतावासबाट एनओसी जारी नगर्ने निर्णय भएको छ, प्रवक्ता कुमारले कान्तिपुरसँग भने, कोही अत्यावश्यक व्यक्तिको हकमा अपवाद होला, त्यसबाहेकलाई अर्को निर्णय नभएसम्म एनओसी जारीलगायत कुनै पनि किसिमको सहजीकरण र समन्वय हुँदैन । महामारी रोकथाम तथा नियन्त्रणका लागि उक्त कदम चालिएको उनले स्पष्ट पारे । यसअघि सरकारबाट जारी भएका परिचयपत्र देखाएमा मात्रै भारतीय नागरिक हवाई मार्गबाट नेपाल आउन पाउँथे । गन्तव्य मुलुकको प्रवेशाज्ञा भएकाहरू नेपालबाटै तेस्रो मुलुक जान पनि सक्थे । कोभिड रोकथाम तथा नियन्त्रणकै लागि सरकारले अर्को निर्णय नभएसम्म नेपालको हवाई मार्गबाट विदेश जाने भारतीयलाई नेपाल आउँदा पनि गन्तव्य मुलुकका लागि जारी प्रवेशाज्ञा र राहदानीमा अध्यागमनको छाप अनिवार्य गरेको हो । तर, स्थलमार्गको व्यवस्थापनमा भने अझै सरकारी प्रयास अपर्याप्त छ । पछिल्लो समय भारतमा कोरोना महामारीको अवस्था भयावह बन्दै गएको छ । अन्तर्राष्ट्रिय उडान पनि कटौती गरिएका छन् । महामारी थप फैलिएपछि कतिपय मुलुकले भारतबाट जाने विदेशी नागरिकलाई अस्थायी रूपमा प्रवेश निषेध गरेपछि स्थल नाकाबाट नेपाल प्रवेश गरी हवाई मार्गबाट तेस्रो मुलुक जाने भारतीयको चाप बढेको थियो ।भारतबाट प्रदेश १, २, लुम्बिनी र सुदूरपश्चिम प्रदेशका नाका हुँदै पछिल्लो फागुनमा ९३ हजार ३ सय ८१ जना भित्रिएकामा चैतमा १ लाख १४ हजार १ सय ७३ जना थिए । वैशाखमा भारतबाट भित्रिने चैतको तुलनामा दोब्बरभन्दा बढी हुन सक्ने सीमा सुरक्षामा खटिएका एक अधिकारी बताउँछन् । अमेरिका, बेलायत, हङकङ, साउदी अरब, न्युजिल्यान्ड, संयुक्त अरब इमिरेट्सलगायत मुलुकले भारतबाट आफ्ना देशका नागरिकबाहेकलाई अस्थायी प्रतिबन्ध लगाइसकेका छन्, जसका कारण ती देश जाने भारतीयले नेपालको हवाई मार्ग प्रयोग गर्न थालेका छन् । नेपालबाट हुने आवागमनमा भने अहिलेसम्म कुनै पनि देशले रोक लगाएका छैनन् । त्यसको फाइदा लिन भारतीयले नेपालको हवाई मार्ग रोजेका छन् । नेपालबाट तेस्रो मुलुक जाने भारतीयमा त्यहाँ पुगेर संक्रमण देखिएमा नेपालमाथि पनि प्रतिबन्ध लाग्न सक्छ । त्यसलाई मध्यनजर गरेर स्थलमार्गबाट आउने भारतीयलाई तेस्रो मुलुक जान निरुत्साहित गर्न खोजिएको हो ।"
खोप ल्याउन सरकारी पहल,थपिँदै संक्रमितमुलुकभर बिहीबार १० हजार १ जनाको पीसीआर परीक्षण गर्दा २ हजार ३ सय ६५ जनामा कोरोना संक्रमण पुष्टि भएको छ । पछिल्लो २४ घण्टामा ५ जनाको मृत्यु भएको स्वास्थ्य मन्त्रालयले जनाएको छ । कुल संक्रमितको संख्या २ लाख ९२ हजार १ सय ५२ पुगेको छ ।
माग पूरा भए ओली सरकारलाई सहयोग हुन सक्छ : जसपा,"काठमाडौं (कास) जनता समाजवादी पार्टी (जसपा) का अध्यक्ष महन्थ ठाकुर पक्षले पार्टीका नेता तथा कार्यकर्ताको रिहाइ र मुद्दा फिर्ताका सम्बन्धमा सरकारले गरिरहेको गृहकार्यबारे आफूनिकट सांसदहरूलाई जानकारी दिएको छ । सिंहदरबारस्थित पूर्वराजपाको संसदीय दल कार्यालयमा ठाकुरले मुद्दा सम्बोधन गरे प्रधानमन्त्री ओलीकै नेतृत्वको सरकारलाई समर्थन गर्न सकिने धारणासमेत राखेका थिए । ठाकुरले करिब २ सय २४ नेता तथा कार्यकर्ताको रिहाइ र उनीहरूसँग जोडिएका मुद्दा फिर्तासम्बन्धी प्रक्रिया अघि बढिरहेको जानकारी गराएका थिए । वरिष्ठ नेता राजेन्द्र महतोले ठाकुर र आफूसँग केही सांसदले सरकारसँग भइरहेको छलफल र वार्ताको प्रगतिबारे जानकारी खोजेकाले बोलाएर बिफ्रिङ गरिएको बताए । उक्त बैठकमा समाजवादी पृष्ठभूमिका सांसदहरू भने उपस्थित थिएनन् । पार्टी एक भए पनि संसदीय दलको कार्यालय भने तत्कालीन राजपा र समाजवादीका कायमै छन् । गतिविधिसमेत अलगअलग हुन थालेका छन् । महतोले पहिलो चरणमा नेता तथा कार्यकर्ताको रिहाइ र मुद्दा फिर्ताको माग कार्यान्वयनमा आउने र दोस्रो चरणमा संविधान संशोधन, मधेसथरुहट आन्दोलनबारे गिरीशचन्द्र लाल नेतृत्वको आयोगको प्रतिवेदन सार्वजनिक र नागरिकता विधेयकलगायतका विषयमा छलफल हुने बताए । सरकारले माग सम्बोधन गर्यो भने सहयोग आदानप्रदान हुन्छ । माग नै सम्बोधन भएन भने दोस्ती हुने कुरा भएन । तर सरकारले हाम्रो मागलाई सकारात्मक रूपमा लिइरहेको छ, उनले भने, सम्बोधन भइहाल्यो भने विश्वासको वातावरण बन्छ । बाँकी कामका लागि आग्रह गर्नुपर्छ । पार्टीका अर्का अध्यक्ष उपेन्द्र यादव र संघीय परिषद् अध्यक्ष बाबुराम भट्टराई पक्षले भने माग पूरा गरे पनि ओली नेतृत्वको सरकारलाई समर्थन दिन नसकिने धारणा राख्दै आएको छ । यही मतभेदका कारण जसपा वैकल्पिक सत्ता समीकरणका विषयमा अनिर्णीत बन्दै आएको छ । वरिष्ठ नेता राजेन्द्र महतोले अविश्वासको प्रस्ताव वा विश्वासको प्रस्ताव संसद्मा नआउन्जेल सरकारको एजेन्डा नै नहुने बताए । निर्णय नहुँदासम्म आआफ्नो विचार प्रकट गर्न पाइने नेताहरूबीच समझदारी नै रहेको उनले बताए । कांग्रेस, एमाले र माओवादी केन्द्रको एजेन्डामा हामी किन जाने ? हाम्रो एजेन्डा नेता तथा कार्यकर्ताको रिहाइ र मुद्दा फिर्ताको हो । जुन दिन सरकारको एजेन्डा संसद्मा आउँछ, संसद्मा प्रतिनिधित्व गर्ने पार्टीले निर्णय गर्न करै लाग्छ, उनले भने, सरकारको विषयलाई लिएर पार्टी विभाजन हुनेसम्मका कुरा आएका छन् । ती सबै मिथ्या हुन् ।महतोले लुम्बिनी प्रदेशमा पूर्वसमाजवादीको प्रदेश समितिबाट जारी गरिएको विज्ञप्तिले कार्यकर्तामा अन्योल खडा गरेको उल्लेख गर्दै त्यो गलत भएको बताए । लुम्बिनी प्रदेश सरकारमा जसपाका चार सांसद सरकारमा सहभागी भएको विषयलाई लिएर प्रदेश कमिटीले कारबाही गर्ने चेतावनीयुक्त विज्ञप्ति निकालेको थियो । हाम्रो पार्टी प्रदेशमा समायोजन भएको छैन । समायोजन नभएको पूर्वसमाजवादीको प्रदेश कमिटीले कारबाही गर्ने भनेर विज्ञप्ति निकाल्नु गलत छ, उनले भने, प्रदेशहरूमा पार्टीका संरचना समायोजन नभएकाले त्यहाँको संसदीय दललाई निर्णय गर्न स्वायत्तता दिइएको छ ।"
राष्ट्रिय सभा उपनिर्वाचन जेठ ६ मा,"काठमाडौं (कास) राष्ट्रिय सभामा रिक्त एक पदका लागि आगामी जेठ ६ गते उपनिर्वाचन हुने भएको छ । वाग्मती प्रदेशबाट निर्वाचित रामबहादुर थापाको पद रिक्त भएपछि उक्त पदमा पूर्तिका लागि उपनिर्वाचन हुन लागेको हो । तत्कालीन माओवादी केन्द्रबाट निर्वाचित थापा एमालेमा प्रवेश गरेपछि कारबाहीमा परेर पद रिक्त भएको हो । निर्वाचन आयोगको सिफारिसमा सरकारले उपनिर्वाचनको मिति तोकेको हो ।राष्ट्रिय सभा निर्वाचन ऐनमा कुनै सदस्यको पदावधि ६ महिनाभन्दा बढी कायम रहँदै कुनै कारणले निजको पद रिक्त भएमा ३५ दिनभित्र चुनाव गराउनुपर्ने व्यवस्था छ । राष्ट्रिय सभा निर्वाचनमा नगरपालिकाका प्रमुख, उपप्रमुख, गाउँपालिका अध्यक्ष र उपाध्यक्ष तथा प्रदेशसभा सदस्य मतदाता हुन्छन् । आयोगले बिहीबार विज्ञप्ति जारी गरी उपनिर्वाचनसम्बन्धी आवश्यक तयारी थालिएको जनाएको छ ।"
ठडियो धरहरा,२०७२ वैशाख १२ को भूकम्पमा ध्वस्त बनेको धरहरा पुनर्निर्माणपछि यस्तो स्वरूपमा देखिएको छ । बाहिरबाट ११ तले देखिए पनि भित्र २२ तलाको रहेको पुनिर्निर्मित धरहराको शनिबार प्रधानमन्त्री केपी शर्मा ओलीले उद्घाटन गर्ने कार्यक्रम छ । तस्बिर ः इलिट जोशीकान्तिपुर
विस्थापितको बिचल्ली,"(सिन्धुपाल्चोक)  हुरीबताससँगै पानी दर्कंदा ३५ वर्षीया ठूलीमाया तामाङको पालभित्र भिजाउन बाँकी केही थिएन । हिलाम्मे भुइँमा बिहीबार गुन्द्री ओछ्याउँदै जुगल गाउँपालिका२ लिदी लामागाउँकी तामाङले जुगल १ बाँसखर्कको टेन्टभित्र सात महिने छोरो च्यापेर पानीलाई सराप्दै थिइन् । अघिल्लो रात हुरी यत्ति लाग्यो कि पाल उडायो, बल्लतल्ल पाल टाँगेर बसियो, फेरि पानीले दुःख दियो, उनले भनिन् ।दुई दिनअघि रातमा हुरी र वर्षात् एकैपल्ट चल्यो । बेजोड हावाहुरीले एक दर्जन पाललाई उडाएपछि सबै जना एउटै पालमा बसेर रात काटेको तामाङले सुनाइन् । लिदीबाट पहिरोले खेद्यो, यहाँ हावाहुरी वर्षातले खेद्दै छ, अब हामी कहाँ जाने ?, उनले प्रश्न गरिन् । गत वर्षामा लिदीको पहिरोबाट विस्थापित एक सय ७२ परिवारका लागि बाँसखर्कस्थित सामुदायिक वन क्षेत्रमा ९८ वटा पाल लस्करै टागेर अस्थायी बसोबासको व्यवस्था गरिएको छ । हावाहुरी र पानीले पालभित्र बस्न नसकिने भएपछि केही विस्थापित परिवार लिदी फर्केर टहरा हालेका छन् । एक सय ७२ परिवारका केही भने यही टहरा र पालमा छन् । त्यही पहिरोमा धेरै आफन्त गुमाए, घरजग्गा सबै बग्यो, त्यही पीडाले लिदी जान मन लाग्दैन, तर यहाँ बस्न पनि लडाइँ लड्नुजस्तै छ, जुगल२ लिदी लामागाउँका ५७ वर्षीय रेशम दोङले भने । उनले जनप्रतिनिधिले पहिरोलगत्तै दुई महिनामा सुरक्षित बासको व्यवस्था गर्ने आश्वासन दिएर पनि केही नगरेको दुखेसो गरे । राति पाल समातेर काट्नुपर्छ, कहिले सुत्न पाउनु र ?, पहिरोले ठूलो सराप दिएर गएझैं अनुभव भएको छ, उनले भने । उस्तै सास्ती बेहोरिरहेका बाह्रबिसे नगरपालिका७ घुम्थाङ नागपुजेका रघु श्रेष्ठलाई वर्षात र हुरीको वेग देख्दा डर लाग्ने गरेको छ । वर्षातले धाँजा फाटेको जमिन बढ्दै गएर पहिरो गयो र यस्तो अवस्था भयो, उनले भने, पानी रोकिए पनि यो पालमा केही सहज हुन्थ्यो । जम्बु पहिरोमा सर्वस्व गुमाएका २० भन्दा बढी विस्थापित परिवार जम्बु क्षेत्र र केही पर अझै टेन्ट र पालमै छन् । सक्नेले टहरा हाले, घर बनाए । हामी नसक्ने यही पालमा हावाबतास र वर्षात सहेर बसेका छौं, बाह्रबिसे५ गाती जम्बुकी ३६ वर्षीया सुन्तली तामाङले भनिन् । नप्रतिनिधिले संस्थामार्फत पाएको टेन्ट र केही खाद्यान्नको मात्रै व्यवस्था गरेर छोडिदिएको उनले गुनासो गरिन् ।गत बर्खामा र अघिल्लो वर्ष बाढीपहिरोबाट विस्थापित भएका परिवारको समस्या यथावत् छ । घटना भएयता जुगल गाउँपालिका र बाह्रबिसे नगरका जनप्रतिनिधिले भने सुरक्षित बासको लागि पहल गरिरहेको बताउँदै आएका छन् । जिल्लाभर बाढी र पहिरोले झन्डै एक हजार ७ सय परिवार विस्थापित भएको अनुमान छ । ती विस्थापित परिवारको अवस्था पनि उस्तै छ । दुवै स्थानीय तहका जनप्रतिनिधि विस्थापितका लागि गास र बासलगायतको व्यवस्था गरिएको भन्दै चाँडै एकीकृत बस्ती वा सुरक्षित आवासको प्रबन्ध गर्ने दाबी गर्छन् । सुरक्षित बासका लागि प्रबन्ध गर्दै छौं, एकीकृत बस्तीको अवधारणा ल्याएका छौं । त्यसका लागि पहल भइरहेको छ, जुगल गाउँपालिकाका अध्यक्ष होमनारायण श्रेष्ठले भने । बाह्रबिसे नगरकी उपमेयर सुशीला पाख्रिनले विस्थापितलाई हालै पाल र खाद्यान्नको व्यवस्था गरेको बताइन् । विस्थापितलाई जीविकोपार्जन र अन्य तालिमको व्यवस्था गरेका छौं, सुरक्षित बासकै लागि लाग्दै छौं, उनले भनिन् ।"
"निर्णय मात्रै, बढी काम न्यून","(ललितपुर)  ललितपुर महानगर जनप्रतिनिधिले सम्हालेपछि पहिलो पटक २०७४ जेठ १८ मा मेयर चिरीबाबु महर्जनको अध्यक्षतामा बैठक बस्यो । बैठकले ललितपुरलाई राजधानीको नमुना सांस्कृतिक पर्यटकीय नगरी बनाउने निर्णय लियो । लगतै जेठ २१ मा बसेको बैठकले रातो मत्स्येन्द्रनाथ, कात्तिक नाच, मतयाः जात्रा र खोकना, हरिसिद्धि, धापाखेलका शिवालय, देवालयको लगत संकलन गरी विश्व सम्पदामा सूचीकृत गर्ने निर्णय गर्यो ।सोही बैठकले ढुंगेधारालाई जीवन्तता दिने र टीकाभैरवबाट जावलाखेल हुँदै कुपण्डोलसम्म बग्ने राजकुलो सञ्चालनमा ल्याउने वाचा गर्यो । तर, निर्णयको झन्डै चार वर्ष बितिसक्दा पनि विश्व सम्पदामा सूचीकृत गर्न न अध्ययन टोली बन्यो न त सरोकारवाला पक्षहरूसँग छलफल नै गर्यो । अहिले पाटन दरबार क्षेत्रसँग सम्बन्धित लिच्छविकालीन जात्रा अझै पूर्ण रूपमा सञ्चालनमा आएको छैन् । परम्पराअनुसार महिनाभर नचाउनुपर्ने कात्तिक नाच १२ दिनमा सीमित छ । दसैंमा गोरखाबाट पाटन दरबारमा फूलपाटी भित्र्याउँदा कात्तिक नाचद्वारा स्वागत गर्ने परम्परा बन्द नै छ ।जनप्रतिनिधि भने केही नाचका लागि अक्षय कोष स्थापना र कर्मचारीको दरबन्दी रकम उपलब्ध गराउनेमा सीमित देखिन्छन् । यसले ललितपुर महानगरको कामप्रति सर्वसाधारणको गुनासो बढ्न थालेको छ । यसबारेमा महानगरको पाँचौं नगरसभामा वडा सदस्यहरूले आवाज नै उठाए । ललितपुर महानगर१६ का वडासदस्य पञ्चबज्र बज्राचार्यले बोर्ड बैठक निर्णय कार्यान्वयनको अवस्था र चालु आर्थिक वर्षको बजेट, नीति तथा कार्यक्रमको समीक्षाबिना आगामी आर्थिक वर्षको बजेट ल्याउन खोजेको भन्दै विरोध जनाए । विरोधपछि सभा नै स्थगित भयो । बज्राचार्यले समन्वय र सहकार्य नभएकाले अधिकांश निर्णय कार्यान्वयनमा फितलो भएको बताए ।ललितपुर महानगरका मेयर चिरीबाबु महर्जनले खोकनाको आफ्नै छुट्टै समस्याका कारणले विश्व सम्पदामा सूचीकृत गर्ने योजना अगाडि बढाउन नसकेको दाबी गरे । बुङमती, हरिसिद्धिलगायत अन्य ठाउँको हकमा स्थानीयको मागबमोजिम काम अगाडि बढाएका छौं, उनले भने, सबै एकै पटक कार्यान्वयन सम्भव छैन । उनले कात्तिक, हरिसिद्धि र खोकनाको रुद्रायणी नाच संरक्षण प्रवर्द्धन गर्न छुट्टै बजेट व्यवस्था गरेको बताए ।महानगरमा सवारी चाप कम गर्न ०७४ जेठ र माघमा पुल्चोककुपण्डोल, सातदोबाटो, एकान्तकुना, ग्वार्कोमा फ्लाई ओभर वृज, पाटन अस्पताल र लगनखेलस्थित साझाअगाडि आकाशे पुल बनाउने निर्णय गर्यो । यी निर्णयहरू पनि कार्यान्वयनमा आएका छैनन् । कर छली गरिरहेका ठूला धरधनी, होटल, रेस्टुरेन्ट, स्कुल कलेज, कम्प्लेक्सलाई कानुनी दायरमा ल्याउने निर्णय कार्यान्वयन पनि फितलो छ ।आर्थिक समिति संयोजक रवीन्द्र महर्जनले कोरोनाका कारण अनुगमन गर्न नसकेको दाबी गरे । कर तिर्न बाँकी केही ठूला घरधनीले किस्ताबन्दीमा तिरिरहेका छन् । कोरोनाका कारणले १० प्रतिशत छुट पनि दिएका छौं, उनले भने, २०७७ ७८ तिर्नेहरूलाई जरिवाना मिनाह गरेका छौं । मेयर महर्जन मुलुककै सबभन्दा बढी विदेश भ्रमण गर्नेको सूचीमा छन् । उनी हालसम्म १० पटकभन्दा बढी विदेश भ्रमणमा निस्किसकेका छन् । अनावश्यक भ्रमण गरेर नगरपालिकाको कोषबाट ३५ लाखभन्दा बढी रकम खर्च भइसकेको छ । मेयर महर्जनले वडाध्यक्षहरूले पनि सिकून् भनेर विदेश लैजाने गरेको बताए । विदेशीको ज्ञान सिकून् भनेर बगैंचा र शौचालयमा काम गर्ने कर्मचारीलाई पनि लैजाने योजना छ, उनले भने ।"
पशुपतिनाथ दर्शनमा रोक,"काठमाडौं (कास) पशुपति क्षेत्र विकास कोषले कोरोना संक्रमणको जोखिम रहेको भन्दै अर्को व्यवस्था नभएसम्म सर्वसाधारणका निम्ति पशुपतिनाथ दर्शनमा रोक लगाएको छ । कोषका कोषाध्यक्ष मिलनकुमार थापाले पशुपतिनाथ, गुह्येश्वरीलगायत मन्दिरमा नित्य पूजाबाहेक अन्य क्रियाकलाप गर्न नपाउने गरी व्यवस्था मिलाइएको जनाएका छन् । थापाद्वारा हस्ताक्षरित विज्ञप्तिमा नयाँ भेरियन्टसहितको कोभिड१९ संक्रमण नेपालमा समेत बढ्दै गइरहेकाले त्यसको रोकथाम तथा नियन्त्रणका लागि दर्शनमा रोक लगाउने निर्णय लिएको उल्लेख गरिएको छ ।"
उपाध्यक्ष र वडाध्यक्षलाई कैद,रामेछाप (कास) रामेछापको लिखु तामाकोसी गाउँपालिकाकी उपाध्यक्ष दिपशिखा न्यौपाने (दाहाल) र वडाध्यक्ष सुवास बोहरालाई जबर्जस्ती चन्दा असुली मुद्दामा काठमाडौं जिल्ला अदालतले एकएक वर्ष कैद र जनही १० हजार जरिवानाको फैसला सुनाएको छ । जिल्ला न्यायाधीश रामचन्द्र पौडेलको इजलासले बिहीबार उक्त फैसला गरेको हो । दाहाल र बोहराले जबर्जस्ती चन्दा मागेको र भनेजति चन्दा नदिए मार्नेसम्मको धम्की दिएको अभियोग लगाउँदै गाउँपालिकाका अध्यक्ष गोविन्दबहादुर खड्काले जाहेरी दर्ता गराएका थिए ।
कालिञ्चोक मन्दिर बन्द,"चरिकोट (कास) नित्य पूजा, ध्यान र प्रार्थनाबाहेक दर्शनार्थीका लागि कालिञ्चोक मन्दिर बन्द गरिएको छ । बुधबार बसेको कोभिड१९ संकट व्यवस्थापन समितिको बैठकले दर्शनार्थीको भीड हुने कालिञ्चोक, भीमेश्वरलगायतका मन्दिर बन्द गराएको प्रमुख जिल्ला अधिकारी वासुदेव घिमिरेले बताए । यसैबीच, दोलखाका कालिञ्चोक क्षेत्रमा हिमापत भएको छ । वैशाख दोस्रो साता कालिञ्चोक क्षेत्रमा हिमपात भएको हो । कालिञ्चोकसहित दोलखाको चेर्दुङलगायतका क्षेत्रमा पनि हिमपात भएको छ ।"
'स्टिङ अपरेसन को खारेजी र अबको अख्तियार,"केही वर्षयता अख्तियार दुरुपयोग अनुसन्धान आयोगले गर्ने मुख्य काम भनेकै स्टिङ अपरेसन जस्तो भएको थियो, त्यो पनि खासगरी न्यून तहका कर्मचारीहरूमाथि । संवैधानिक अंग भएर पनि अख्तियार सामान्य कर्मचारीहरूलाई एक हजार रुपैयाँसम्म घूस खुवाएर रंगेहात पक्राउ गर्नमै तल्लीन रह्यो । घूससहित रंगेहात पक्राउ गरेर दायर गरिने मुद्दाहरू सात वर्षयता झन्डै १० गुणाले बढेका थिए । यसरी संवैधानिक निकाय आफैंले घूस खुवाउँदै हिँड्नु न शोभनीय कुरा थियो, न त संवैधानिक तथा कानुनी रूपमा सही नै । आलोचना हुँदाहुँदै पनि अख्तियार आफ्नो नियमावलीकै भरमा यही बाटामा हिँडिरह्यो । एउटा, सस्तो लोकप्रियताका लागि र अर्को, ठूला भ्रष्टाचारमा प्रगति गर्न नसकेकोनचाहेको तथ्यबाट ध्यान मोड्नका लागि । बल्ल, सर्वोच्च अदालतले बुधबार स्टिङ अपरेसनको प्रावधान संविधान र ऐनसँग बाझिएको फैसला सुनाएर अख्तियारको यो अति लाई रोकिदिएको छ ।अति किनभने, एकाध हजार घूससहित अख्तियारको फन्दामा परेका केहीले त यसबीचमा आत्महत्या नै गरेका छन् । खासमा, अख्तियार आफैंले रकम उपलब्ध गराएर स्टिङ अपरेसन गर्ने यो काम फौजदारी न्याय प्रणालीको मान्य सिद्धान्तको प्रतिकूल थियो । यस्तो अपरेसनले निमुखा र तल्लो तहका भ्रष्टाचारीमाथि मात्रै आक्रमण गर्थ्यो, जुन एक हिसाबले मत्स्यन्याय थियो । ठूला भ्रष्टाचार र अनियमिततामा संलग्नलाई हम्मेसी नछुने तर हजारदेखि ५० हजार रुपैयाँसम्म घूस खानेलाई पक्राउ गरेर मुद्दा चलाउने कार्य कसैगरी न्यायसंगत थिएन । अख्तियार प्रमुखमा विवादास्पद पात्र लोकमानसिंह कार्कीको आगमनपछि तीव्र पारिएको एउटा हतियार थियो यो । ठूला भ्रष्टाचारका मुद्दामा कारबाही नगरे पनि आफूले भयंकरै काम गरेको देखाउन अख्तियारले यही औजार प्रयोग गरिरहेको थियो । फेरि यो विधिमा मिहिनेत पनि नपर्ने, प्रमाण पनि सजिलै जुट्ने । अनि, सहजै ठहरसमेत हुने भएकाले अख्तियारले विशेष अदालतबाट हुने फैसलाका आधारमा सफलताको प्रतिशत दर पनि देखाउन पाइरह्यो ।आफैंले धराप थापेर पासोमा पार्ने अख्तियारशैली रोकिनु अपरिहार्य थियो । किनभने, यस्तो अपरेसनमा शक्तिको दुरुपयोग पनि हुने खतरा उत्तिकै हुन्छ । फसाउने मनसाय पनि यसमा अन्तर्निहित हुन सक्छ, केही दृष्टान्तले त्यसको संकेत पनि गरेका छन् । फेरि, यस्तो कारबाहीमा संवैधानिक संस्थाले नै घूस खान उत्प्रेरित गर्छ, जुन कानुनी रूपमै गलत हो । भ्रष्टाचार निवारण ऐनको दफा ३ मा घूस लिने र दिने दुवैलाई सजाय हुने भनी सजायको मात्रा तोकिएको छ । अर्कातिर, माथि उल्लेख गरिएझैं स्टिङ अपरेसनले समेट्न सक्ने भनेकै मूलतः सेवा प्रदान गर्ने र तल्लो तहका निकाय र कर्मचारी मात्र हुन् । नीतिगत र ठूला भ्रष्टाचारमा त यति सहजै प्रमाण जुट्दैन, प्रत्यक्ष नगदमै लेनदेन पनि हुँदैन । यस्ता विषयमा दबाब र प्रभाव पनि ज्यादा हुन्छ । त्यसैले, अख्तियार स्टिङ अपरेसनमा मात्र भुल्दा संवैधानिक संस्थाको साख नै गिरेको थियो ।सर्वोच्च अदालतले संविधान र ऐनसँग बाझिएको भन्दै सार्वजनिक पदमा रहेका व्यक्तिलाई रंगेहात पक्राउ गर्न पाउने अख्तियार दुरुपयोग अनुसन्धान आयोग नियमावलीको नियम ३० को प्रावधान खारेज गरेको हो । प्रधानन्यायाधीश चोलेन्द्रशमशेर जबरासहित न्यायाधीशहरू दीपककुमार कार्की, मीरा खड्का, हरिकृष्ण कार्की र ईश्वरप्रसाद खतिवडाको इजलासले संविधान, भ्रष्टाचार निवारण ऐन र फौजदारी न्यायको सिद्धान्तसँग बाझिएको भन्ने आधारमा अख्तियारको नियमावलीमा रहेको उक्त नियम खारेज गरेको हो । सर्वोच्चको आदेशमा नियमावलीको उक्त व्यवस्था संविधानको धारा २० को उपधारा ९ मा रहेको स्वच्छ सुनुवाइसम्बन्धी प्रावधान, भ्रष्टाचार निवारण ऐन२०५९ को दफा ३ मा रहेको प्रावधानको भावना र मर्मअनुकूल देखिएन भनिएको छ । यस्तो अपरेसन फौजदारी न्यायका मान्य सिद्धान्त, कानुनको उचित प्रक्रिया तथा प्रमाण संकलनसम्बन्धी न्यायिक मान्यताका दृष्टिले समेत मनासिब र तार्किक नदेखिएको सर्वोच्चको ठहर छ । घूस माग्नेलाई रकम उपलब्ध गराउने अख्तियारको नियमावलीको प्रावधानले अनुसन्धान प्रक्रियामा नै स्वेच्छाचारिता बढेको पनि सर्वोच्चले औंल्याएको छ ।सर्वोच्चको फैसलासँगै अख्तियारको एउटा औजार खारेज भएको छ । अब सर्वोच्च अदालत र विशेष अदालतमा विचाराधीन रंगेहात घूससम्बन्धी मुद्दाको प्रमाण ग्रहणयोग्य नहुने भएका छन् । त्यसो त, रंगेहात घूसको मुद्दामा जोडिएका र अदालतमा विचाराधीन भएका आरोपितले यो फैसलाबाट स्वतः सफाइ पाउने होइनन् । उनीहरूको मुद्दामा अख्तियार आफैंले जुटाएर पेस गरेको प्रमाण मात्रै ग्रहणयोग्य नहुने भएको हो । सम्बन्धित अदालतमा रहेका मुद्दाको टुंगो नियमित प्रक्रियाबाटै हुनेछ । यो फैसलाको अर्थ, अब कुनै पनि घूस मुद्दामा अख्तियारले अनुसन्धान गर्न नसक्ने भन्ने पनि होइन । खालि प्रक्रियालाई कानुन र उचित प्रक्रियासम्मत बनाउनुपर्ने दायराभित्र अख्तियार बाँधिनैपर्ने भएको हो । अनेक नकारात्मक पक्ष हुँदाहुँदै पनि सेवा प्रदान गर्ने निकायमा हुने खुलमखुला घूसखोरीलाई रंगेहातले केही हदसम्म नियन्त्रण गरेको थियो । अब अख्तियारले आफ्नो निगरानीको संयन्त्रलाई चुस्त र प्रभावकारी बनाएर त्यस्ता घूसखोरीको चियोचर्चो गरी संलग्नहरूलाई अनुसन्धानको दायरामा ल्याउनुपर्छ । सेवाग्राहीको सक्रियतामा हुने घूसखोरी र लेनदेनको सूचनाबाट रंगेहातका कारबाहीलाई सर्वोच्चले बन्देज लगाएको छैन । वास्तवमा, सर्वोच्चको यो फैसला अख्तियारलाई सुध्रिने अवसर पनि हो । अख्तियारले के बुझ्नुपर्छ भने, यो फैसलाले उसको संवैधानिक अधिकार क्षेत्रलाई संकुचित गरेको होइन, उसलाई न्यायको सर्वमान्य सिद्धान्तको बोध गराएको मात्र हो । तसर्थ, अख्तियारले आफूलाई प्राप्त संवैधानिक अधिकारबमोजिम नै सक्रिय बनाउनु आजको आवश्यकता हो । साना माछा लाई त्रासमा राखेर ठूला माछा सँग चाहिँ त्रसित हुने यो निकायले आफ्नो संवैधानिक औचित्य पुष्टि गर्न पनि कार्यशैलीमा सुधार ल्याउनैपर्छ । संवैधानिक जिम्मेवारी पालना गर्न ठूला र नीतिगत तहका भ्रष्टाचारमाथि प्रहार गर्नुपर्छ । त्यसो हुनासाथ, सानो र तल्लो तहमा हुने घूसखोरी र भ्रष्टाचार स्वतः नियन्त्रणमा आउन थालिहाल्छन् ।"
माधव एन्ड ओली कम्पनीको शक्तिसंघर्ष,"नदीको दुई किनारमा पुगिसकेका केपी शर्मा ओली र माधवकुमार नेपालको अचानक होटल मेरियटमा भएको दुईघण्टे वार्ता वास्तवमै पार्टी पुनर्मिलनका लागि हो कि कार्यकर्तालाई देखाउने नाटक मात्र, एकदुई दिनमा पटाक्षेप हुने नै छ । शुक्रबार हुने ओली समूहको बैठकमा माधव नेपालहरू पनि सहभागी भए त्यो वार्ताले काम गरेछ भनेर मान्नुपर्ला, अन्यथा उही माछा माछा भ्यागुतो । वार्ता र संवाद हुनु नै थियो भने क्षति नहुँदै हुनुपर्थ्यो । त्यसो भएको भए न कर्णालीमा फ्लोर क्रस भई प्रदेश सरकार माओवादीको हातमा पुग्थ्यो न त गण्डकी र लुम्बिनीमै अविश्वासको प्रस्ताव दर्ता हुन्थ्यो । ओली पक्ष लचक नभए ती बाँकी प्रदेश मात्र होइन, संघीय सरकार पनि एमालेको हातबाट जाने निश्चित छ । किनकि जसपाले साथ दिए पनि यदि नेपालखनाल पक्षले कर्णालीमा झैं फलोर क्रस गरे ओलीको कुर्सी सोही दिन ढल्नेछ । नेपाल समूहका ३८ सांसदले पदको मोह त्याग्ने हो भने ओलीलाई प्रधानमन्त्रीबाट हटाउन असम्भव छैन । यही बुझेर ओलीले आफ्नो कुर्सी सुरक्षित राख्नका लागि नेपालसँग वार्ताको नाटक गरेका हुन सक्छन् । नेपाल पक्षलाई फकाएर अविश्वास प्रस्ताव सामना वा विश्वासको मत प्राप्त गरेको भोलिपल्टैदेखि ओलीले पुनः आफ्नो पुरानै रूप र प्रवृत्ति देखाउने छन् । अन्यथा, आफैंले ६ महिनाका लागि पार्टीबाट निलम्बन गरेका नेपालसँग वार्ताका लागि भनेर ओली यसरी सहज हुने थिएनन् । आफ्नो कुर्सीका लागि ओली जति पनि निहुरिन तयार हुन्छन् । अहिले महन्थ ठाकुरको चरणमा लम्पसार भइरहेका छन् । ओलीको कुनै भर छैन । यसर्थ नेपाल समूहले लिखित सहमति गरेर मात्र पार्टी मिलान गर्नुपर्छ । आफ्नै कार्यकालमा नेकपा विसर्जन गरेका ओलीले पुनः एमाले विभाजन गर्ने सम्भावना बढेको छ । तर, अझै समय छ । सबैलाई मिलाएर लगे नेकपा एमाले आउँदो चुनावमा पनि ठूलै दल बन्न सक्छ । राजनीतिले कसरी कोल्टे फेर्छ भनेर अहिल्यै भन्न सकिन्न । नेकपा एमालेको केन्द्रीय कमिटी नै अस्तित्वमा छैन । ओली एक जनालाई सनक चढेकै भरमा पार्टीको केन्द्रीय कमिटी नै भंग हुने पार्टी पनि लोकतान्त्रिक कहलाउन सक्छ ? के एमालेको विधानमा केन्द्रीय कमिटी नै नहुने व्यवस्था छ र ? छ भने देखाउनुपर्यो, छैन भने भंग गर्ने अधिकार ओलीलाई कुन विधानले दियो ? ओली गुटले प्रस्ट गर्नैपर्छ । होइन भने, ओली पार्टीलाई पनि किन हिटलरको नाजी पार्टीझैं नमान्ने ? एमालेको विधानमा १४ जना केन्द्रीय पदाधिकारी हुन्छन् । तीमध्ये हाल ८ जना नेपाल पक्षका छन् । आफू अल्पमतमा पर्ने देखेपछि नै ओलीले विधानविपरीत केन्द्रीय कमिटी भंग गरी आफ्ना आसेपासेलाई राखी महाधिवेशन आयोजक समिति गठन गरेका हुन्, जसलाई विधानले चिन्दैन । गोपाल देवकोटा, जोरपाटी, काठमाडौंएमाले फुटको डिलमा समाचार पढेपछि केही लेख्नैपर्ने भएको छ । शीर्षकै चोइटिन खोजेको हुनुपर्ने हो । मौजुदा राजनीतिक दलसम्बन्धी ऐनअनुसार पार्टी फुटाउन संसदीय दल र केन्द्रीय कमिटी दुवैमा ४० प्रतिशत चाहिन्छ । अहिले एमालेभित्र फरक गतिविधि गरिराखेका गुटसँग यी दुवै निकायमा यो नभएको थिति हो । राजनीतिको पासा यति छिटो उल्टिन्छ भन्ने ख्याल गर्न सकेका रहेनछन् माधव एन्ड कम्पनीले ! विभिन्न शक्तिशाली संयन्त्र र संसदीय समितिहरूमा बस्ने पनि यिनै हुन् । आफूसँग चालीसौं वर्ष सँगै राजनीति गरेको सहयोद्धालाई एउटा सामान्य अन्तर्विरोधमा सडकबाट साधारण सदस्यसमेत नरहने गरी कारबाही गर्ने हदमा पुग्नु (त्यो पनि पछि मिसिन आएको शंकास्पद मीत पुष्पकमल दाहालको उक्लाहटमा) नेता नेपालको आफ्नो बचेखुचेको साख पूरै समाप्त हुनुको प्रमाण बन्यो । अब त्यो साख फेरि फर्केला त ? २०७७ वैशाखदेखि तात्कालिक नेकपाको म्यादी कमिटीमा कृत्रिम बहुमत पुर्याएर ताण्डव नाचियो जस कारण ओली प्रतिनिधिसभा विघटन गर्न बाध्य भए । देख्दा दुई तिहाइ नजिकको बहुमत छ तर काम गर्न खोज्यो हरेकचोटि आफ्नै पार्टीका वरिष्ठबाट रोकेको रोक्यै ! संवैधानिक परिषद्को बैठक पूरै गणपूरक संख्या नपुगी बस्नै नपाउने कानुनी व्यवस्था ! बैठकमा सभामुख जाँदै नजाने ! दाहाल उनलाई जानबाट रोक्ने ! सबै संवैधानिक आयोगहरूमा आयुक्तहरू नियुक्त नहुनुको सार्वजनिक गालीगलौज भने प्रधानमन्त्रीले सुन्नुपर्ने ! २०७७ चैतमा महाधिवेशन गरौं, म पार्टी अध्यक्ष छोडिदिन्छु, आगामी चुनावमा प्रधानमन्त्रीको दावेदार रहने छैन भनिसकेका ओलीलाई सधैं पेलेको पेल्यै गर्नुको परिणति थियो उनको त्यो बाध्यकारी कदम ! नेपाल र माओवादी समूहले महाधिवेशनसम्म धैर्य गर्न नचाहनुको पछाडि के रहस्य थियो होला ? सम्मानित सर्वोच्चको फागुन २३ को निर्णयपछि अब टाउको दुखाउनु परेन । अब एमाले नै बनेर यात्रामा निरन्तरता दिने भनेर आएपछि फेरि यो कस्तो छलछाम हो माधव गुटको ? २०७५ जेठ २ अघिको सबै संरचना ब्युँताउनुपर्छ भन्नुको निहितार्थ के होला ? ओलीको राष्ट्रवादी अडानलाई साथ दिएका पूर्वमाओवादीहरूलाई जिम्मेवारी दिन विधान संशोधन गर्नुमा माधव पक्षको आपत्ति किन ? राजनीतिमा बफादारिताको मूल्य हुँदैन ? फेरि विधान संशोधन पनि विधानभित्रकै बाधा अड्काउ फुकाउ प्रावधानअनुसार नै भएको हो । ६ महिनामा महाधिवेशन भइहाल्छ । अहिले केन्द्रीय सदस्य छँदै छन् । हिम्मत भए त्यस बेला पदाधिकारीमा निर्वाचित हुन केले रोक्यो ? अधिवेशन आयोजक कमिटीलाई अधिवेशन सम्पन्न गराऊ भन्ने सकारात्मक माग किन राख्दैन माधव गुट ? कर्णालीमा आफ्नै पार्टीको बहुमत हुँदाहुँदै माओवादीको सरकार जोगाउन फ्लोर क्रस गर्ने, वाग्मती, लुम्बिनी र प्रदेश१ मा आफ्नो पार्टीको सरकार गिराउन प्रयासरत रहने, पत्रकार महासंघको चुनावमा ११ समूह मिलेर ओली समूहलाई हराइयो भनेर हाँस्ने, आफ्नो धोती आफैंले खुस्काएको चाल नपाउने माधव गुट अब सुध्रेला भन्ने विश्वास कसरी गर्नु ? सुशीलकुमार गौतम, पुरानो नैकाप, काठमाडौं"
कोभिड भ्याक्सिनको उपयोगिता,"नेपालले अनुदान पाएको बाहेक किनेको कोभिसिल्ड खोपको मूल्य प्रतिडोज ३ डलर हो । नेपाललगायतका गरिब देशले उत्पादनमूल्यमै यो खोप प्राप्त गरेका छन् । दुई डोज दिनुपर्ने हुनाले प्रतिव्यक्ति खोपमूल्य ६ डलर अर्थात् ७ सय रुपैयाँजति पर्न आउँछ । यो नेपालले खरिद गरेको एउटा मास्कको मूल्यभन्दा कम हो । नेपालले ओम्नीमार्फत खरिद गरेको एउटा एन९५ मास्कलाई नै ८ डलरभन्दा धेरै तिरेको थियो । एउटा स्वास्थ्यकर्मीले दिनमा ३४ वटा यस्ता मास्क प्रयोग गर्नुपर्ने हुन्छ । पन्जा, अन्य पीपीई, जुत्ताकभर, सेनिटाइजरलगायतमा दैनिक ठूलो खर्च जोडिन्छ । पीसीआर टेस्टमै प्रतिव्यक्ति एक लाखसम्म खर्च भएको त सरकारका प्रवक्ताले नै बताएका थिए । संक्रामक रोग भएकाले पहिचान, आइसोलेसन र औषधि उपचारमा धेरै ठूलो खर्च हुन्छ । यसको तुलनामा खोपको मूल्य नगन्य हो । लगभग एउटा मास्कको मूल्यमा आउने भ्याक्सिनबाट कुनै देशले टन्न पैसा कमाउँछन् भन्ने तर्कका लागि पर्याप्त तथ्य भेट्न सकिन्न । बरु भ्याक्सिन नआउन्जेल धेरै देश र कम्पनीले पीपीईलगायतका सामग्रीबाट पर्याप्त नाफा कमाउँदै आएका छन् र धेरै राजनीतिकर्मीले मोटो कमिसन खान पाएका छन् । सरकारले किनेका मास्क, सेनिटाइजर, पन्जा र पीपीई स्वास्थ्यकर्मीभन्दा पहिले नेताकहाँ पुग्ने गरेको देखिएकै हो । खोप त आफू र आफन्तलाई लगाउनेबाहेक थन्क्याउने गरी तिनको घरमा जाने सम्भावना कम हुन्छ । कोभ्याक्समार्फत धेरै गरिब देशले लाखौं डोज भ्याक्सिन निःशुल्क पाउँदै छन् । यसमा बेलायतले अर्बौं रुपैयाँ सहयोग गरेको छ । अमेरिका र रुसले सहयोग नगरे पनि अन्य थुप्रै देशले यसमा योगदान दिएका छन् । भ्याक्सिन लगाउने जतिलाई कोरोना भाइरसले नछुने भन्ने पनि होइन । ७० देखि ९५ प्रतिशतसम्म प्रभावकारिता भएका भ्याक्सिन छन् । यसको अर्थ १०० जना भ्याक्सिन लगाएका मध्ये ३० जनासम्ममा भाइरस सर्न सक्छ । तर भ्याक्सिन लगाएकाहरूमा कुनै न कुनै प्रकारको इम्युनिटी विकास हुने भएकाले संक्रमण भए पनि सिकिस्त हुने या मृत्यु हुने संभावना अत्यन्त न्यून हुन्छ । त्यसैले भ्याक्सिनको उपयोगिता झन्डै १०० प्रतिशत नै हुने मानिएको छ । यो अध्ययन र निष्कर्ष विश्वका प्रतिष्ठित विश्वविद्यालय, प्रयोगशाला र वैज्ञानिक अनुसन्धानबाट आएको हो, कुनै एउटा देशको प्रपोगन्डा होइन । खोप कुनै एउटा देश या कुनै एउटा मात्रै कम्पनीले बनाएको छैन । अब सिंगो विश्व, विश्वविद्यालय र वैज्ञानिकलाई मूर्ख मान्न पनि सजिलो छैन । तिनकै गहन अनुसन्धान र उत्पादनले गर्दा पोलियो, धनुष्टंकार र क्षयरोगजस्ता घातक बिमारीबाट आज हामी लगभग मुक्त छौं र बाँच्न पाएका छौं । नारायण गाउँले, बेलायत"
आन्तरिक लोकतन्त्रको खोजी,"बहुदलीय लोकतन्त्रको सही अभ्यास र वाञ्छित विकासक्रमका निमित्त दुई अनिवार्य पृष्ठपोषण अविच्छेद्य र अपरिहार्य हुन्छन् । ती हुन् स्वविवेकको सर्वोच्चता र पार्टीमा आन्तरिक लोकतन्त्रको व्यावहारिक उपयोग । लोकतन्त्रको पहिलो र नभई नहुने तत्त्व प्रतिनिधित्व हो जसको मर्म र अन्तर्भाग नै प्रतिनिधिको विवेक हुन्छ । हरेक प्रतिनिधिले आफ्नो क्षेत्र वा समूहको विवेकपूर्ण प्रतिनिधित्वको जिम्मेवारी लिएका हुन्छन् । विवेक कुनै विचारधारा वा व्यक्तिको विचारभन्दा माथिको कुरा हो । यो स्वतन्त्रतासम्बन्धी अधिकारको मूल स्रोत हो र त्यसैले लोकतान्त्रिक अधिकारको कुरा गर्दा यो नै सबभन्दा प्रमुख अधिकार हो । सन् १९८५ मा क्यानाडाको सर्वोच्च अदालतका प्रधानन्यायाधीश डिक्सनले भनेका थिए, सुसूचित भएर स्वतन्त्रतापूर्वक निर्णय लिने क्षमतास्थिति नै निर्णयको वैधता तथा स्वीकार्यताको पहिलो सर्त हो । प्रतिनिधि, उनीहरूको समूहको वा बहुदलीय लोकतन्त्रका सन्दर्भमा कुनै राजनीतिक पार्टीको सदैव एउटै दृष्टि, सोच वा निर्णय हुन सक्दैन । पार्टी एउटै निर्णयमा हिँड्न सक्ने अवस्था हरबखत नहुन पनि सक्छ । त्यस्तो अवस्थामा एउटै निर्णयमा हिँड्नुपर्ने अनुशासनको डोरी लोकतान्त्रिक अभ्यासको सबभन्दा महत्त्वपूर्ण तत्त्व स्वविवेकको हत्या र विवेकशून्यताको संरक्षणको कारक बन्न सक्छ । त्यस्तै, बहुदलीय लोकतन्त्रका आधारस्तम्भ राजनीतिक पार्टीहरू हुन् भने पार्टीहरूमा आन्तरिक लोकतान्त्रिक अभ्यासको सुनिश्चितता लोकतन्त्रको मुटु हो । पार्टीहरूको आन्तरिक लोकतन्त्र लोकतान्त्रिक प्रणालीलाई सही दिशामा डोर्याउने एक मात्र बाटो हो । यसले पार्टीको परिधिमा छलफलका माध्यमबाट पार्टीलाई नीति निर्धारण तथा निष्कर्षको सम्भव उपयुक्त विन्दुमा पुग्ने स्थिति सिर्जना गर्छ ।स्वविवेक प्रयोगको स्वतन्त्रता र राजनीतिक पार्टीहरूमा आन्तरिक लोकतन्त्रको अभ्यास एउटै जस्तो लागे पनि वास्तवमा त्यस्तो हुन्न । आन्तरिक लोकतन्त्र निर्णयको प्रक्रियाले लोकतान्त्रिक परिपाटीको बाटो सुनिश्चित गर्छ । तर स्वविवेकको प्रयोगले, आफू अल्पमतमा रहे पनि कुनै विषय या मुद्दाका सन्दर्भमा आफ्नो विवेकले निर्णयलाई स्विकार्न दिँदैन भने त्यसबाट अलग्गिने वा त्यसको विरोधमा खडा हुने स्वतन्त्रताको बोध गराउँछ । आन्तरिक लोकतन्त्र भने आफ्नो विचार खुलासँग राख्न सकिने र त्यसो गरेका कारण कसैको पूर्वाग्रहको सिकार नहुने सुनिश्चितता प्रदान गर्ने स्थिति हो । तर, आन्तरिक लोकतान्त्रिक अभ्यासमा स्वविवेकको सवाललाई थाती राखेर बहुमतको निर्णय स्वीकार गर्नुपर्ने हुन्छ । कतिपय राजनीतिशास्त्रीहरू पार्टीका लागि अत्यधिक आन्तरिक लोकतन्त्रको अभ्यासलाई हानिकारक पनि मान्छन् । उनीहरूका अनुसार, स्वविवेकसम्बन्धी अधिकार प्रयोगको छुट तथा अत्यधिक आन्तरिक लोकतन्त्रको अभ्यास पार्टीले निर्वाचनका दौरान जनतासमक्ष गरेका वाचाको परिपूर्तिमा बाधा खडा गर्न सक्ने अथवा आफ्नै नेतृत्वको तागत कम गर्दै जाने प्रमुख कारक पनि बन्न सक्छन् । तथापि, यसै बहानामा स्वविवेकको सर्वोच्चता र आन्तरिक लोकतन्त्रको अभ्यासलाई समाप्त गर्न सकिन्न । यसको अभावमा चुनावी वाचाको परिपूर्ति वा स्वार्थको तत्कालीन अथवा अल्पकालीन लक्ष्यका कारण देशको दीर्घकालीन हित ओझेलमा पर्न सक्ने र पार्टीको नेतृत्वमा तानाशाही प्रवृत्ति विकसित हुन सक्ने खतरा पनि हुन सक्छ । सबभन्दा महत्त्वपूर्ण कुरो त के भने, स्वविवेक र पार्टीमा आन्तरिक लोकतन्त्रको अभावले लोकतन्त्र र लोकतान्त्रिक अभ्यासको मर्म र मान्यतालाई अर्थहीन बनाउँदै अन्धकारमा धकेल्न सक्छ । आन्तरिक लोकतन्त्रको उच्चतम विन्दुमा प्रयोगले एकातिर स्वविवेकको धारा प्रवाहित रहिरहने स्थिति कायम राख्छ भने, अर्कातिर विचारविमर्श र बहसको उपयोगले पार्टीगत निर्णय प्रक्रियालाई उत्कृष्ट बनाउँछ । निर्णय प्रक्रियामा सहभागिता र भूमिकाले गर्दा प्रतिनिधित्वको प्रभावकारितामा वृद्धि भई नागरिकको आकांक्षा, साधन र तिनको क्षमताको परिपोषणसमेत हुन्छ ।कतिपय राजनीतिशास्त्रीहरू आन्तरिक लोकतन्त्रको अभ्यासलाई अवसरवादिताको प्रोत्साहनसँग जोडेर पनि हेर्ने र तिनको सहसम्बन्धलाई तौलिने गर्छन् । आन्तरिक लोकतन्त्रको अभ्यासका नाममा अवसरवाद विकसित हुनु भनेको विकृति नै हो, जसले राजनीतिक मात्र होइन, अन्य संगठन र नेतृत्व पनि कमजोर पार्छ । तर, आन्तरिक लोकतन्त्रको अभाव हुनु भनेको संगठनभित्र एकाधिकारवाद उभ्याउनु र सम्पूर्ण संगठनको प्रयोग निजी प्रयोजन तथा स्वार्थका निमित्त गर्नु हुन्छÙ नेतृत्वलाई व्यक्तिगत अवसरवादिताको खुला छुट दिनु हुन्छ । त्यसैले लोकतन्त्रको सुदृढीकरणका निमित्त यसको प्रमुख आधार राजनीतिक पार्टीहरूको आन्तरिक कार्यपद्धतिलाई अधिकतम लोकतान्त्रिक प्रक्रियाको पालनाको परिपाटीमा ढाल्दै व्यवस्थित रूपमा अगाडि बढाउनुपर्छ । यसरी राजनीतिक पार्टीहरूमा हुनुपर्ने आन्तरिक लोकतन्त्रको अभ्यास वास्तवमा लोकतन्त्रको प्रमुख आधारस्तम्भ नै हो । यसको प्रयोगका निमित्त अनुकूल, मैत्रीपूर्ण, स्वच्छ तथा नियन्त्रित वातावरणभन्दा व्यवस्थित परिस्थितिको निर्माण अपरिहार्य हुन्छ । यही कारण लोकतान्त्रिक अभ्यासमा अगाडि रहेका मुलुकहरूले राजनीतिक संगठनहरूमा आन्तरिक लोकतन्त्रको स्वीकार्यतालाई सांगठनिक कार्यविधिको नभई नहुने अंगका रूपमा विकसित गरेका छन् एवं मुद्दाको पहिचान र नीतिनिर्माणको मामिलामा भित्री खुला बहसलाई अनिवार्य बनाएका छन् । यस अभ्यासको अनिवार्यताको सन्दर्भले कति गहिरो जरो गाडेको छ भने, खुला छलफल रोक्ने कुनै पनि प्रयासले नेतृत्वको नैतिकतामाथि प्रश्न तेर्स्याउने स्थिति पैदा गर्छ, जसले नेतृत्वलाई नै खस्काउन सक्छ । यस्ता मुलुकहरूमा आन्तरिक लोकतन्त्रका नाममा अनुचित लाभ लिने वा स्वार्थवश अवसरको प्रयोग गर्नेहरूको समूह बनी उत्पन्न हुन सक्ने विकृतिलाई नियन्त्रित गर्न आवश्यक विधिको घेरा पनि खडा गरिएको छ । विधिव्यवस्थित यस्ता घेराहरू फेरि कुनै पनि हालतमा आन्तरिक लोकतन्त्रको अभ्यासविपरीत नहोऊन् भन्ने ध्यान राखेर बनाइएका छन् तथा मूलतः आन्तरिक लोकतन्त्रलाई फराकिलो पार्न एवं स्वविवेकसम्बन्धी अधिकारको सम्मान गर्न केन्द्रित छन् । परिणामतः नेतृत्वप्रति पार्टीपंक्तिको समर्थन तिनको नीति, कार्यशैली एवं मुद्दामा केन्द्रित गतिविधिहरूका आधारमा बढ्ने वा घट्ने गर्छ, न कि आफ्ना सहयोगी र सदस्यहरूलाई व्यक्तिगत नियन्त्रणमा राखिराखेर । नीति, कार्यशैली वा जनआकांक्षाअनुसार मुद्दाको पहिचानमा पछाडि परेका नेतृत्वहरू तत्कालै फेरिन्छन्Ù एउटै नेता चिरकालसम्म जमिरहँदैन । माग र आवश्यकताअनुसार नेतृत्व परिवर्तनको निरन्तरताले गर्दा संगठन सदैव गुणात्मकतातिर गतिमान भइरहन्छ । लामो समयसम्म नेतृत्व टिक्न मुद्दा र नीति जनताको मागअनुसारको हुनु आवश्यक हुन्छ ।नेपालमा लोकतान्त्रिक अभ्यासको बाटामा सबभन्दा मुख्य तगारो राजनीतिक पार्टीहरूमा स्वविवेकको सम्मान र आन्तरिक लोकतन्त्रको अभ्यास नहुनु हो । यो समस्याको दशा र परिमाण सबै राजनीतिक पार्टीहरूमा समान जस्तो देखिन्छ । पार्टीका नीति, कार्यक्रम र राजनीतिक परिदृश्यका विषयहरूमा आपसी विमर्शको संस्कारको अभाव स्पष्टै देखिन्छ । नेपालका सबै मुख्य राजनीतिक पार्टीहरूले संघर्ष र आन्दोलनबाट स्वरूप ग्रहण गरेका भए पनि यी समान धारणा, विचार र रणनीति भएकाहरूको राजनीतिक संगठनभन्दा सम्बन्धित पार्टी प्रमुखको राजनीतिक संगठनका रूपमा विकसित भएर बसेका छन् । संघर्ष वा आन्दोलनको अवधिमा विमर्श र सामूहिक नेतृत्वको स्तर सन्तोषप्रद देखिए पनि शान्तिपूर्ण मूलधारमा प्रवेशपछि अथवा परिवर्तनपछिको अवस्थामा विकसित मूल राजनीतिक धारमा भने विमर्श र सामूहिक नेतृत्वको यो स्तर सदैव ऋणात्मक नै छ, ओरालोतिरै झरेको देखिन्छ । सबै पार्टीमा नेतृत्व कब्जाका निमित्त हानथाप र सहकर्मीहरूको मानमर्दनको अस्वस्थ गतिविधिकेन्द्रित समानता यसको प्रमाण हो । सबै राजनीतिक पार्टीका नेतृत्वपंक्ति कुनै न कुनै आन्दोलनबाटै आएका भए पनि ती परिवर्तनको संवेगलाई स्थायित्व र संस्थागत स्वरूप दिन अक्षम साबित भएका छन् । आन्दोलन परिवर्तनको एउटा विन्दुमा पुगेपछि पार्टी नेतृत्वहरूले सम्पूर्ण श्रेयको दाबी गर्दै आफूलाई इतिहासको एक मात्र पात्रका रूपमा घोषित गर्न थाल्छन् । छलफल र निर्णयका माध्यमबाट अगाडि बढ्ने मानसिकता एकाएक हराउँछ र व्यक्तिपूजाको सिलसिला पहिलेझैं अगाडि बढ्न थाल्छ । यसले गर्दा विश्लेषण र विचारको प्रवाह स्वार्थको वृत्तमा सीमित भई अग्रगमनभन्दा यथास्थितिवादतिर हराउँछ । एक पटक जन्मेको राजनीतिक पार्टी उत्कर्षमा पुगेपछि ओरालो लाग्दासम्म नेतृत्व परिवर्तन विरलै हुन्छ । केही गरी परिवर्तन भए पनि सम्पत्तिको नामसारी भएसरहको अनुभूति गराइन्छ । परिणामस्वरूप, नेतृत्वको सांगठनिक गतिहीनता अन्ततः राजनीतिक पार्टीहरूको असफलताको प्रमुख कारण बन्न पुग्छ ।स्वविवेकको सम्मान र आन्तरिक लोकतन्त्रको अभ्यासका लागि सबभन्दा पहिले गर्नुपर्ने काम हो निहित स्वार्थको गोलचक्करलाई यथासम्भव निष्प्रभावी बनाउनु । पार्टीमा आन्तरिक लोकतन्त्रको अभ्यासले एकोहोरो सोच र स्वार्थप्रेरित गुटबन्दीलाई निस्तेज पारी सम्भव निकासको बाटो खोज्छ । गिरिजाप्रसाद कोइरालाको सरकारका पालामा नीति र कार्यक्रम पारित गर्ने सन्दर्भमा संसद्मा सत्ताधारी पार्टीकै सांसदहरूको अनुपस्थिति पनि आन्तरिक लोकतन्त्रको अभ्यासमा कमीको परिणाम थियो । अहिले कर्णाली प्रदेशमा भएको फ्लोरक्रस, जसलाई हामीले दलीय संसदीय अभ्यासमाथि ठूलो प्रहारका रूपमा अनुभूति गरिरहेका छौं, त्यसको पनि कारण यही हो । पार्टीभित्र फरक विचारका कारण आफ्नै सहकर्मीमाथि नेतृत्वबाट प्रहार भएपछि उत्पन्न व्यावहारिक विभाजनले गर्दा फ्लोरक्रसको बाध्यता आएको हुन सक्छ । एउटा पक्षले अर्कोसँग दलीय मान्यता अनुरूपको व्यवहार खोज्ने तर आफूले दलीय मन्थनको सिद्धान्तको अवहेलना गर्ने स्थितिमा कसैलाई चोखो मान्न सकिन्न । कर्णाली फ्लोरक्रसको घटनाले नेपालमा बहुदलीय संसदीय लोकतन्त्रमा विषवृक्ष जन्माउने काम गरेको छ, जो संघीय लोकतान्त्रिक गणतन्त्रकै निमित्त ठूलो हानिकारक घटना सिद्ध हुन सक्छ । लोकतन्त्रमा राजनीतिक पार्टी र सो अनुरूपको दलीय संस्कार नभई नहुने विषय हो । केही राजनीतिक विश्लेषकहरूले औंल्याए जस्तै चुनाव मात्रले लोकतन्त्रको प्राणप्रतिष्ठा गर्न सकिँदैन । तर, जनताले दिएको म्यान्डेटअनुरूप स्थायित्व भएन र म्यान्डेटको आधार नै खस्किएपछि वैध र जनताको स्वीकृतिप्राप्त सरकारको गठनका निमित्त चुनावको विकल्प पनि छैन । त्यस्तै, राजनीतिक पार्टीहरूमा विमर्श र आन्तरिक लोकतन्त्र अथवा विधिअनुसार चल्ने प्रतिबद्धता भएन भने पनि लोकतन्त्र सही बाटामा हिँड्न सक्दैन ।आन्तरिक लोकतन्त्रको सबलीकरणका निमित्त आवश्यक मानसिकता, प्रशिक्षणका साथै विधि र नियमनको पनि आवश्यकता हुन्छ । राजनीतिक दलहरूसम्बन्धी ऐनले अवसरवादिताको नियन्त्रण र दलबदल तथा विभाजनमाथि अंकुश लगाउने प्रयास त गरेको छ तर समस्याको अर्को पाटो आन्तरिक लोकतन्त्रको अभ्यासको मजबुतीप्रति ध्यान पुगेको छैन । राजनीतिक पार्टीहरूका विधानमा आन्तरिक लोकतन्त्रको अभ्यासबारे तथा पार्टी प्रमुखलाई हुनेदिइने अधिकारको सीमाप्रति वाञ्छनीय विधिसम्मत निर्देशनको अभाव छ । आन्तरिक छलफलको आयोजनबारे अध्ययन गर्ने हो भने सामान्य स्थितिमा खानापूर्तिका निमित्त मात्र बैठक र छलफल गरिने भए पनि विशेष र महत्त्वपूर्ण परिस्थितिहरूमा पार्टीका प्रमुखहरू भएनभएको विशेषाधिकारको प्रयोग गर्न प्रवृत्त हुने गर्छन् । ऐनकानुनमा भएको व्यवस्थाको पनि आफूअनुकूल प्रयोग वा उल्लंघन हुने गर्छ । यी सब कारणले र खास गरी हाम्रा राजनीतिक पार्टीहरूभित्र लोकतान्त्रिक परिपाटीअनुसारको कार्यविधि विकसित गर्न प्रभावकारी विधि र नियमन आवश्यक भएको छ ।"
सुनकोसीको सुसेली,"सर्वोच्च अदालतले विघटन बदर भयो भनेपछि फागुन २३ गते संसद् खुल्यो । त्यसै दिन वानेश्वर चोकमा उभिएर अनिता माझीले कविता सुनाइन् । नागरिक आन्दोलनले आयोजना गरेको कार्यक्रममा सरकार र संसद्लाई चुनौती दिँदै अनिताले आक्रोशमिश्रित स्वरमा भनिन् खोलामै बस्छ माझी, खोलामै मर्छसुनकोसीमा पौडेर हुर्केकी मझेनीअब तिम्रो शासन अस्वीकार गर्छ । सम्भवतः अनिताहरू चाहन्थे ः यो लोकतन्त्र सुनकोसीको पानीले लछप्प्रै भिजोस्, संसद्ले माझीको भाषामा संवाद गर्ने सामर्थ्य बनाओस्, सरकारले बुझोस् माझी र माछाको प्रीत ! तर सरकार अझै उस्तै छ, संसद्मा सन्नाटा छ । एक महिनापछि, २०७८ सालको वैशाख १ गते यसै अखबारमा प्रकाशित खबरले भन्छ स्थानीय तहको ठेक्का कबोल र केही क्रसरको अवैध उत्खननले सुनकोसी नदीको बहावमा असर परेको छ । बगरमा एक्स्काभेटर र टिपरका ताँती छन् । ढुंगा र बालुवाको बेपर्बाह दोहन चलेको छ । सके र भ्याएसम्म बालुवा सोहोरेर ठड्याइएका चुलीका कारण नदीको प्राकृतिक बहाव बदलिएको छ । वरपरका बस्ती बाढीको जोखिममा छन् । ठेकेदारको राइँदाइँ छ, स्थानीय जनता मनमा डर बोकेर सरकार गुहार्छन् । नगरपालिका, प्रहरी कार्यालय, जिल्ला समन्वय समिति, कहाँ धाएनन् उनीहरू ! कतै सुनुवाइ भएन । स्थानीय सुरेन्द्र माझी पत्रकारसँग भन्छन्, जनप्रतिनिधि आफैं एक्स्काभेटर र डोजरका मालिक छन् अनि कसले यो बेथिति रोक्ने ? लगत्तै वैशाख ३ गते प्रकाशित अर्को खबरले भन्छ केही समययता नदीकिनारमै क्रसर उद्योग स्थापना भएपछि सुनकोसी र इन्द्रावती तटीय क्षेत्रमा बस्ने ७ हजार माझी, १५ सय दनुवार र १ सयजति पहरी समुदायका मान्छेलाई जीवन धान्न मुस्किल छ । नदीका माछा मार्ने र बालुवा चाल्ने काम गरेर गुजारा चलाउने यी समुदायका कतिपय परिवारका घर भूकम्पले भत्काएको थियो, भएका थोरैतिनो खेतबारी भासिएका थिए । सरकारले बालुवा र ढुंगा बेचेर करोडौं आम्दानी गर्ने यो बगर माझी र दनुवारका लागि भने केवल पैसा कमाउने स्रोत होइन । बरु, समग्र जीवनपद्धति र आस्था हो । त्यसैले विघटित संसद् खुलेको दिन अनिता माझीले काठमाडौंका शासकलाई चोर औंलो तेर्स्याएर भनेकी थिइन् तिम्रो जस्तै शक्ति भएको भएघोषणा गर्थ्यौं होला, हामी नै हौं खोलाका राजारानी । उता सुनकोसी सिध्याएर ढुंगा र माटो निकालिन्छन्, यता सहरमा धरहरा जस्ता धुरी ठडिन्छन् । सडकले भेटेका डाँडामा खाँबा उभ्याइन्छन्, भ्यु टावरको फुर्ती प्रचार हुन्छ । भित्ता भेटे सिमेन्टका बुट्टा भरिन्छन्, सेल्फी डाँडाको फुइँ प्रसार हुन्छ । सबै पक्की संरचना निर्माणको स्रोत सुनकोसी जस्ता नदी हुन् । नक्कली सान देखाउन पल्केको राज्य समुदायको स्रोत खोस्छ । राज्यको यही कमजोरीमा खेलेर बजार आफ्नो रोटी सेक्छ । कुनै पनि स्रोत कि निजी हुन्छन्, नत्र सरकारी हुन्छन् भन्ने आम धारणा छ । निजी सम्पत्ति व्यक्ति वा सो सम्पत्तिको स्वामित्व लिएको समूहले आफूले चाहेबमोजिम उपयोग गर्न पाउँछन् । सार्वजनिक सम्पत्ति वा स्रोत राज्यको निर्णयअनुसार जस्तोसुकै ढंगले (दुर्) उपयोग गर्न मिल्छ भन्ने बुझाइ बलियो छ । राज्यले चाहेको खण्डमा निजी सम्पत्तिसमेतलाई कानुनबमोजिम मुआब्जा दिएर उपयोग गर्न सक्ने संवैधानिक प्रावधान छन् । यसबाहेक समुदायले आफ्नो सामूहिक हितका निम्ति सञ्चालन र भोगचलन गर्ने स्रोत हुन्छन् । यसै अवधारणाअनुरूप पछिल्ला केही दशक नेपालमा सामुदायिक वन, विद्यालय, पुस्तकालय, सम्पदा इत्यादि सञ्चालित छन् । सामुदायिक वनको सफल प्रयोगबारे संसारभर चर्चा हुने गरेको छ । चर्चा र यथार्थबीच कति फरक छ भनेर थाहा पाउन अद्यावधिक अध्ययनको खाँचो छ । निजी, सार्वजनिक र सरकारीभन्दा भिन्न अवस्थितिमा रहेका स्रोतलाई साधारणतया द कमन्स भनिन्छ । त्यस्तो स्रोत जसमा समुदायका सबैको खुला पहुँच हुन्छ तर समुदायको हित एवं अनुमतिविपरीत कसैले पनि त्यसको उपयोग गर्न पाउँदैन । नेपालका कतिपय ठाउँमा रहेका तालतलैया, पोखरी, जंगल जस्ता स्रोतहरू यस अवधारणाअन्तर्गत संरक्षित छन् । पछिल्लो समय विकास र संरक्षणका नाममा यस्ता स्रोतमाथि राज्य र बजारको दबदबा बढिरहेको छ । भारतमा यस्ता स्रोतमाथि धेरै पहिलेदेखि राज्य र बजारको दबदबा बढ्यो, अनि समुदायका हातबाट सयौं स्रोत खोसिए । थुप्रै अध्येता एवं अभियन्ताहरूले यसबारे लेखे, बोले र अभियानहरू सञ्चालन गरे । अन्य मुलुकमा पनि कमन्स संरक्षणका लागि प्रयासहरू भइरहेका छन् । नोबेल पुरस्कार विजेता इलिनोर ओस्ट्रोमले सो अवधारणालाई विस्तार गर्दै अनुसन्धान गरिन् र सन् १९९० मा गभर्निङ द कमन्स शीर्षक पुस्तक नै लेखिन् । यसै सिलसिलामा इन्टरनेसनल एसोसिएसन फर द स्टडी अफ द कमन्स जस्ता संस्था खुले र सोही नामबाट जर्नलसमेत प्रकाशित हुन थाल्यो । द कमन्स अर्थात् साझा स्रोतको यो अवधारणा जल, जंगल र जमिनमा मात्र सीमित छैन । अचेल सहरमा रहेका साझा स्रोतलाई इंगित गर्न पनि यही अवधारणाको प्रयोग गरिन्छ । पुस्तकालय, सडक, खेल मैदान, पार्कलगायत पनि कमन्स हुन् र यी सबैलाई राज्य र बजारको दबदबाबाट मुक्त राख्न समुदाय अग्रसर हुन आवश्यक छ भनिन्छ । साथै, ज्ञानका कतिपय स्रोतलाई समेत साझा मान्दै त्यसमा सबैको पहुँच सहज बनाउने प्रयासहरू भएका छन् । इन्टरनेटमा उपलब्ध सूचना, तथ्यांक र ज्ञानका अन्य स्रोतलाई सित्तैमा सबैको पहुँचमा पुर्याउने हेतु विभिन्न वेबसाइट तथा सफ्टवेयरहरू निर्माण गरिएका छन् । धेरैका लागि आवश्यक सूचनाको स्रोतका रूपमा विकास गरिएको विकिपिडिया त्यस्तै अभियानबाट सुरु भएको हो । कपिराइट का नाममा सीमित मान्छेको पहुँचमा रहेका पुस्तक, सिनेमा, सफ्टवेयर, तथ्यांक र सूचनालाई सबैका लागि साझा स्रोत बनाउने उद्देश्यले नै कपिलेफ्ट जस्ता अवधारणा अघि सारिएका हुन् । दुई महिनापहिले प्रकाशित रिइन्भेन्टिङ द कमन शीर्षक लेखमा समाजशास्त्री शिव विश्वनाथनले द कमन्स अवधारणामा सिंगो समाजविज्ञानलाई तरंगित गर्ने सामर्थ्य छ भने । उनले भनेका छन्, समाजविज्ञानका विभिन्न हाँगालाई राज्य र बजारले आफ्नो उपयोगी अस्त्रका रूपमा प्रयोग गरेर भुत्ते बनाएका बेला द कमन्सले मानवलाई कसमस को एक अंशका रूपमा स्थापित गर्छ । अहिले सीमान्तमा रहेको यस काल्पनिकीले राजनीति र अर्थका सवालसँग सरोकार राख्दा प्रकृतिको काव्यलाई सम्झन प्रेरित गर्छ । दिगो विकास जस्ता अवधारणामा प्राविधिक चातुर्य ज्यादा भएको विश्वनाथनको ठहर छ । दुनियाँले भोगिरहेका त्रासदीको उपचार गर्न त्यस्ता विकासे अवधारणाले काम नगर्ने भएकैले समाजविज्ञानमा द कमन्स जस्ता अवधारणा स्थापित गर्ने जमर्को भएको हो । प्राविधिक रूढतामा कैद लोकतन्त्रलाई जीवन्त बनाउनसमेत द कमन्सको काल्पनिकी उपयोगी हुन सक्ने उनको राय छ ।विश्वनाथनले भनेझैं अनिता माझीको कविताले राजनीति र अर्थका सवालमा प्रकृतिको काव्य मिसाउने प्रयत्न गरेको छ । कवितामार्फत माझीले सोध्न खोजेका प्रश्न सरल छन् हावा कसको स्वामित्वमा छ ? पानी कसको अधिकार क्षेत्र हो ? नदी, खोला र समुद्र कसका हुन् ? जंगल र भूमिका मालिक को हुन् ? सुनकोसी जस्ता नदीको दुर्दान्त कथाले भन्छ राज्य र बजारले कहिले प्रतिस्पर्धा गर्दै, धेरैजसो मिलेमतोमा प्राकृतिक स्रोतमा स्वामित्व दाबी गर्छन् । प्रचलित आधुनिक विज्ञान र शास्त्रले जल, वायु, भूमि र वनस्पतिलाई कारोबार गरिने वस्तुका रूपमा सोच्न प्रेरित गर्छ । यसभन्दा फरक सोच्नका लागि प्रचलित शास्त्रसँग निहुँ खोज्ने हिम्मत चाहिन्छ । विकासको करिब सर्वमान्य मान्यतामा प्रश्न उठाउने साहस चाहिन्छ । हाम्रो पृथ्वीको पुनःस्थापना गरौं भन्ने मूल उद्देश्यसाथ यस वर्षको पृथ्वी दिवस मनाउँदै गर्दा यति आँट जुटाउनैपर्छ । अभियन्ता अनिता माझी र समाजशास्त्री विश्वनाथनले त्यस्तै प्रयास गरेका हुन् । यद्यपि यो एक्लैएक्लै सुर्रिएर गरिने बहादुरी होइन । विज्ञान र समाजविज्ञानमा समेत अरू धेरैले यस्ता हिम्मतिला काम पहिल्यै गरेकाले अहिले रिइन्भेन्टिङ द कमन्स जस्ता आलेख लेख्ने साहस जुटेको हो । त्यति मात्र होइन, संसारका अनेक कुनामा किसानहरूले, माझीहरूले, शिक्षक र अभियन्ताहरूले आफ्ना कर्ममार्फत प्रचलित शास्त्र र ज्ञानलाई चुनौती दिएका छन् । त्यसैको आडमा विद्वान्हरूले नयाँ अवधारणा सुझाएका हुन् । संसार (वर्ल्ड) बनाउने नाममा पृथ्वी (अर्थ) को धुकधुकी धिमा हुन थाल्यो र महत्ता धूमिल भयो । परिणाम, संसारकै अस्तित्व संकटग्रस्त बन्यो । नासिँदै गएको पृथ्वीलाई फेरि सग्लो नबनाई संसारको अस्तित्व दिगो हुँदैन । जसले नष्ट गर्यो, उसैको प्रयत्नले पृथ्वी जीवन्त हुन सक्छ । अनिता माझीका कविता, सुनकोसीको सुसेली, माझी र माछाको प्रीत, विश्वनाथन र अरू विद्वान्ले भनिरहेका द कमन्स, सिंगो ब्रह्मान्डसँग मानवको साइनो र प्रकृतिको काव्यबाट वञ्चित नभएको शास्त्रको खोजी नहुँदा हामी हाम्रो पृथ्वीको पुनःस्थापना गर्न असफल हुनेछौं । अरू थुप्रै दिवसझैं अर्थ डे हरू पनि अर्थहीन कर्मकाण्ड साबित हुनेछन् ।"
जनता आवास बस्नु न छोड्नु,"रूपन्देहीको सैनामैना नगरपालिका, रानीकुवाकी पवित्रा परियारलाई गत वर्ष सरकारले निःशुल्क घर बनाइदिने भयो । अरूको गोठ बारेर बसेको उनको परिवारमा खुसीको सीमै रहेन । तर, जब घर बन्न थाल्यो तब पवित्रालाई निल्नु न ओकल्नु भयो । सरकारले दिएको ३ लाख ३६ हजार रुपैयाँमा घर सकिएन । तोकिएको मापदण्डमा काम नसके रकम नपाउने भएपछि उनले छिमेकीसँग डेढ लाख रुपैयाँ सापटी लिनुपर्यो । अहिले उनी ऋण तिर्ने कि परिवार पाल्ने भन्ने बिलखबन्दमा छिन् । उनका दुई छोरीले समेत पढाइ छोडेर मजदुरी थालेका छन् ।वार्षिक २० हजार घर बनाउने लक्ष्यसहित सरकारले आर्थिक वर्ष २०६६६७ देखि जनता आवास कार्यक्रम सुरु गर्यो । लोपोन्मुख, सीमान्तकृत, दलित र विपन्न मुस्लिम समुदायका आवासविहीन परिवारका लागि घर बनाइदिने लक्ष्यका साथ कार्यक्रम थालियो । तर, कार्यक्रमअनुसार बजेट, लाभग्राही छनोटको तरिका र लक्षित वर्गको आवश्यकता मेल खाएन । लक्षित समुदाय छनोटदेखि घर निर्माणसम्ममा समस्या देखा परे । यही कारण आवास निर्माण र त्यसको प्रतिफल सन्तोषजनक हुन सकेको छैन । वार्षिक २० हजारको साटो १० वर्ष पुग्दा जम्मा २० हजार घर मात्र बनेका छन् । निर्माण सुरु भएका ५ हजारभन्दा बढी घर भताभुंग अवस्थामा रहेको राष्ट्रिय योजना आयोगको तथ्यांक छ । संघीय सरकारको सहरी विकास तथा भवन निर्माण विभागले सञ्चालन गर्दै आएको यो कार्यक्रम आर्थिक वर्ष २०७५७६ देखि प्रदेश सरकारहरूलाई हस्तान्तरण गरिएको छ । त्यसयता लुम्बिनी प्रदेशमा मात्रै ७ हजार ४ सय १६ घर स्वीकृत भएका छन् । अझै ३ हजार ९ सय ८८ घर निर्माण हुन बाँकी छन् । अन्य प्रदेशको हालत पनि यस्तै छ । एकातिर लक्षित समुदायका लागि अपेक्षित घर बन्न सकेका छैनन् अर्कातिर बनेका घरले पनि अपनत्व महसुस गराउन सकेनन्, यो नै जनता आवास कार्यक्रमको सबैभन्दा ठूलो चुनौती हो ।यो कार्यक्रमले जसको आफ्नो नाममा जग्गा छ, उसलाई मात्र घर बनाइदिन्छ अर्थात् जग्गा नहुनेले घर पाउँदैनन् । तर यसका लक्षित लाभग्राही दलित, मुस्लिमलगायत अन्य विपन्न समुदायका अधिकांश परिवार जग्गाविहीन छन् । वास्तविक विपन्न सार्वजनिक जग्गा, नदी, उकास क्षेत्रलगायतमा बसेका छन् र आवास सुविधा लिनबाट वञ्चित छन् । घर बनाउन सरकारले ३ लाख ५० हजार रुपैयाँसम्म दिन्छ, जसका लागि कम्तीमा १० प्रतिशत लागत साझेदारी गर्नुपर्छ । असाध्यै गरिबले यसो गर्न सक्दैनन् । त्यसैका कारण कतिपयले घर बनाउन पाएका छैनन् । जनता आवासका लागि हिमालदेखि पहाड हुँदै तराईसम्म दुई कोठासहितका उस्तै घरको डिजाइन गरिएको छ । शौचालय आफैंले बनाउनुपर्छ । तोकिएको रकमबाट शौचालयसहितको घर बनाउन पुग्दैन । यही कारण धेरैले बनाउँदा बनाउँदै घर अधुरै छोडेका छन् । पक्की घर निर्माण हुने आशामा भएको पुरानो घर भत्काएका कतिपयको बिचल्ली भएको छ । यस्तो समस्या प्रदेश २ मा धेरै छ । सहरी विकास तथा भवन कार्यालय वीरगन्जले गरेको अध्ययनअनुसार तीन वर्षअघि बनाउन सुरु भएका त्यहाँका ५ सयभन्दा धेरै घर अहिलेसम्म भताभुंग छन् । केहीमा छाना छ, शौचालय छैन । केहीमा गारो छैन । केहीमा झ्यालढोकाका चौकस छन्, खापा छैनन् । सरकारी रकमले नपुग्ने र आफ्नो रकम लगाउन नसक्नेहरूका घरको हविगत यस्तै छ । संख्यात्मक रूपमा दलित, अल्पसंख्यक र सीमान्तकृत धेरै व्यक्ति गरिब छन् । तर, गैरदलित पनि सबै धनी छैनन् । जनता आवासले यस समुदायका विपन्नलाई समेटेको छैन । त्यस्तै, एउटै टोलमा तुलनात्मक रूपमा बढी विपन्नभन्दा कम विपन्न दलितले आवास सुविधा पाएका छन् । यसरी हेर्दा यो कार्यक्रम न्यायपूर्ण छैन । यस कार्यक्रममा लक्षित व्यक्ति छनोटदेखि निर्माण, अनुगमनसम्ममा स्थानीय तहको भूमिका खोजिएको छैन । संघले बजेट छुट्याएर प्रदेश सरकारलाई पठाउँछ र प्रदेशसभा सदस्यमार्फत घर बनाइदिने विपन्न वर्गको छनोट गरिन्छ । बिनाअनुगमन तिनै व्यक्तिलाई घर निर्माण गर्न रकम दिन्छन् । संघको बजेटमा कर्मचारी, व्यवस्थापन र अनुगमन खर्च हुँदैन । त्यसैले घर बनाउँदा प्रदेश सरकारले प्रभावकारी अनुगमन गर्ने, कमजोरी सुधार्ने, अपुग रकम थप्ने र अपनत्व लिने गरेका छैनन् । यसो नगर्दा राजनीतिक हस्तक्षेप हुने र अति विपन्नको साटो बोलवालाले घर पाउने गरेका गुनासा पनि धेरै सुनिन्छन् । संघ, प्रदेश हुँदै माथिमाथि कार्यक्रम घुम्दा लक्षित व्यक्ति छुट्ने अनि बनेका घर पनि उनीहरूको आवश्यकताबमोजिम हुँदैन । जनता आवासको प्रभावकारितामाथि प्रश्न उठेपछि राष्ट्रिय योजना आयोगले प्रदेशस्तरमा छलफल गरी आन्तरिक मूल्यांकन सुरु गरेको छ । आयोगले सुझाव मान्ने हो भने, यसको जिम्मा संघ, प्रदेशको साटो स्थानीय तहलाई दिनुपर्छ । लाभग्राही छनोटको मापदण्ड फेर्नुपर्छ । १० प्रतिशत लागत थप्न नसक्नेका लागि पनि घर बनाइदिनुपर्छ । विपन्न गैरदलितलाई पनि आवास सुविधा दिनुपर्छ । घर निर्माणका लागि छुट्याइएको रकम अपुग छ, त्यसमा थप्नुपर्छ । हिमाल, पहाड र तराईमा एकैनासे होइन, भूगोलअनुसार घरको डिजाइन बनाउनुपर्छ । वास्तविक विपन्नलाई आवास सुविधा दिने हो भने जुनजुन जग्गा उनीहरूले भोगचलन गरेका छन्, त्यसैलाई स्थानीय तहमार्फत भोगाधिकार दिएर आवास बनाइदिनुपर्छ । यसो गर्न सके मौलिक हकभित्रको आवास सुविधा सबै नागरिकले पाउनेछन् । नत्र विपन्नका नामको कार्यक्रम उनीहरूलाई नै हात्ती आयो, हात्ती आयो फुस्सा हुनेछ ।"
पदपूर्ति रोकिँदा लोक सेवा आयोगमाथि दबाब,विधेयक अलपत्र प्रतिनिधिसभामा गत चैत २३ गते प्रस्तुत संघीय निजामती विधेयक पारित नहुँदा सबै प्रदेश लोक सेवा आयोगले कर्मचारी पूर्तिको प्रक्रिया सुरु गर्न पाएका छैनन् । राज्यव्यवस्था समितिले बहुमतले पारित गरेर प्रतिवेदनसहित पेस गरेको उक्त विधेयकलाई निर्णयार्थ प्रस्तुत नगरी प्रतिनिधिसभा बैठक सोमबार अन्त्य गरिएपछि प्रदेश लोक सेवाले कर्मचारी भर्ना गर्ने बाटो फेरि छेकिएको छ । स्थानीय तह निमित्त प्रशासकीय अधिकृतका भरमा चल्दा योजना सञ्चालन र नीति निर्माण तथा कार्यान्वयनमा असर परेको कर्मचारीहरू बताउँछन् । गत असारमा राज्यव्यवस्थाबाट बहुमतले पारित गरिएको उक्त विधेयकका कतिपय प्रावधानप्रति नै सत्तारूढ पार्टीकै सांसदहरूको धारणा फरक छ । संघीय मामिला तथा सामान्य प्रशासन मन्त्रालयका प्रवक्ता वसन्त अधिकारीका अनुसार अधिकृतस्तरको पदपूर्ति नभएकाले खटनपटनमा समस्या भएको छ । प्रदेश लोक सेवाले काम गर्न पाउने हो भने स्थानीय तहमा कर्मचारी अभाव कम हुने उनले बताए । प्रशासकीय अधिकृत अहिले संघकै कर्मचारी पठाउने गरिएको छ । विधेयकमा प्रदेश लोक सेवाले नै प्रमुख प्रशासकीय अधिकृतको पदपूर्ति गर्न पाउने प्रावधान छ । संघीय निजामती विधेयक पारित नभए प्रदेशले काम गर्न कठिन हुन अधिकारीहरूको भनाइ छ । संघीय निजामती ऐनलाई मार्गनिर्देशक मानेर प्रदेश निजामती ऐन बनाउनुपर्छ । २०७६ सालमा स्थानीय तहका लागि छनोट भएका ९ हजार ४ सय कर्मचारीमध्ये ५ हजारले सरुवा खोजेपछि मन्त्रालय अन्योलमा परेको छ । यही बेला पदपूर्ति पनि रोकिएपछि यो समस्या कहिलेसम्म रहने हो यकिन गर्न नसकिने अधिकारीहरू बताउँछन् । प्रदेश निजामती ऐन नबनेकाले स्थानीय तहले कर्मचारीको भर्ना गर्न लोक सेवालाई अनुरोध गर्न पाएका छैनन् ।
राष्ट्रपति शैक्षिक सुधारको बजेट खुद्रे कार्यक्रममा,"(काठमाडौं)  शिक्षा मन्त्रालयले राष्ट्रपति शैक्षिक सुधार कार्यक्रमको ५ अर्ब ६ करोड रुपैयाँ बजेट विद्यालयका खुद्रे कार्यक्रममा सक्ने योजना तय गरेको छ । उक्त बजेट आर्थिक वर्षको अन्तिममा देशभरका ४ हजार २ सय ५० विद्यालयमा खर्च गर्न लागिएको हो ।५ अर्ब ६ करोड रुपैयाँ ४ हजारभन्दा बढी विद्यालयलाई बाँड्दा एउटा विद्यालयको भागमा करिब १२ लाख पर्न आउँछ । शिक्षा मन्त्रालयले भने एउटा विद्यालयलाई ६ लाख ५० हजारदेखि १ करोडसम्म बजेट छुट्याएको छ । स्रोतका अनुसार धेरै बजेट पाउने विद्यालय राष्ट्रपति विद्यादेवी भण्डारी, प्रधानमन्त्री केपी शर्मा ओली, शिक्षामन्त्री कृष्णगोपाल श्रेष्ठ, परराष्ट्रमन्त्री प्रदीप ज्ञवाली र सत्तानिकट पहुँचवाला नेताहरूले सिफारिस गरेका हुन् ।राष्ट्रपति भण्डारीले सिफारिस गरेको एउटै विद्यालयले भौतिक पूर्वाधार तथा शैक्षिक विकासका लागि एक करोड बजेट पाएको छ । स्रोतका अनुसार उनले पढेको भोजपुरको बेहेरेश्वर माध्यमिक विद्यालयलाई १ करोड उपलब्ध गराइएको छ । उक्त विद्यालयले १० वटा कम्प्युटर खरिद गर्न ६ लाख ५० हजार पनि पाएको छ । ५० लाख र २५ लाख पाउने विद्यालयका संख्या अत्यन्तै न्यून छ । प्रधानमन्त्री ओली, शिक्षामन्त्री श्रेष्ठ र परराष्ट्रमन्त्री ज्ञवालीलगायत नेताले भनसुन गरेका विद्यालयले ५० लाख र २५ लाख रुपैयाँ पाएका छन् । अन्यले ६ लाख ५० हजार र १८ लाखका दरले रकम पाएका हुन् ।मोरङको मदननगर आवासीय विद्यालय, जनता मावि, भगवती मावि, भोजपुरको विदोदय मावि, पञ्चकन्या मावि, काठमाडौंको बूढानीलकण्ठ मावि, गुल्मीको त्रिभुवन मावि, महेन्द्र आदर्श माविले ५० लाखका दरले बजेट पाएका छन् । कार्यक्रमको बजेट प्राप्त गर्न १ सय १९ विद्यालयले राष्ट्रपति कार्यालय, १ हजार ३ सय ४५ विद्यालयले शिक्षा मन्त्रालय र ५ हजार ५ सय ५७ विद्यालयले प्रक्रियाअनुसार शिक्षा तथा मानव स्रोत विकास केन्द्रमा आवेदन दिएका थिए । ६ हजार ९ सय २१ विद्यालयले आवेदन दिए पनि ४ हजार २ सय ५० विद्यालयले मात्र छनोट गरिएको केन्द्रका महानिर्देशक वैकुण्ठ अर्यालले बताए । आवेदन दिने सबै विद्यालयलाई १४ अर्ब ३५ करोड बजेट आवश्यक रहेको निर्देशक समितिले औंल्याएको थियो । राष्ट्रपति शैक्षिक सुधार कार्यक्रम कार्यान्वयनका लागि शिक्षामन्त्रीको अध्यक्षतामा निर्देशक समिति रहने व्यवस्था छ । निर्देशक समितिले बजेट बाँडफाँट गरेको हो ।शिक्षाविद्हरूले भने असार मसान्त नजिकिँदै गर्दा खुद्रा कार्यक्रममा रकम दुरुपयोग गर्न लागिएको भन्दै असन्तुष्टि जनाएका छन् । उनीहरूले स्थानीय तहमार्फत विद्यालयले खर्च गर्न पाउने गरी पठाइने रकम सदुपयोग हुनेमा नै आशंका गरे । शिक्षाविद् टीका भट्टराईले राष्ट्रपति शैक्षिक सुधार कार्यक्रम आवश्यक नै नरहेको औंल्याए । यो कार्यक्रम राष्ट्रपतिको कार्यकारी बन्ने रहर पूरा गर्न ल्याइएको हो, उनले भने, आवश्यकताभन्दा पनि आफूखुसी आफूनिकटका विद्यालयलाई बजेट पठाउन यस्तो कार्यक्रम लागू गरिएको हो । ६ अर्ब बजेट विनियोजन गरिए पनि केही रकम गत वर्ष वैकल्पिक कक्षा सञ्चालनमा खर्च गरिएको थियो । २०७५ मा विनियोजन रकम खर्च हुन सकेन । केन्द्रका महानिर्देशक वैकुण्ठ अर्यालले विद्यालयहरू छनोट गरेर बजेट स्थानीय तहमा पठाउने अन्तिम तयारी भइरहेको जानकारी दिए । अर्थ मन्त्रालयबाट स्वीकृति लिएर स्थानीय तहमा बजेट पठाउन लागेका छौं, उनले भने । अधिकांश विद्यालयले भवन निर्माण, बालविकास केन्द्र निर्माण, तला थप गर्न, भवन मर्मत, शौचालय, धारा निर्माण लागि योजना पेस गरेका थिए । मन्त्रालयले कक्षाकोठा निर्माण, खानेपानी, शौचालय, कम्प्युटर ल्याब, पुस्तकालय र विज्ञान प्रयोगशाला निर्माण, शिक्षामा नवीन प्रविधिको प्रवर्द्धन र सिकाइ सामग्री खरिद गर्न बजेट विनियोजन गरेको छ । विद्यालय भवन निर्माणका लागि न्यूनतम दुई कोठा र अधिकतम चार कोठासम्म प्रतिदुई कोठाका लागि १८ लाखको दरले रकम उपलब्ध गराएको छ । शिक्षाविद् भट्टराईले आवश्यक नरहेको ठाउँमा बजेट बाँडिएको बताए । भवन निर्माणको काम अन्य निकायले पनि गर्छन्, नवीन कार्यक्रममा बजेट खर्च नहुने भयो, उनले भने, धेरै पैसा काम नै नगरी खर्च गर्न पाइने ठाउँमा लगानी गर्न खोजिएको छ, कम्प्युटर किन्यो, कमिसन लिन सजिलो भयो । सीमित विद्यालयको भौतिक, शैक्षिकलगायत समग्र पक्षको सुधारमा काम देखिने गरी रकम खर्च गरेको भए कार्यक्रमको गरिमा र औचित्य पुष्टि हुने उनको तर्क छ । महानिर्देशक अर्यालले भने कार्यविधिअनुसार नै रकम विनियोजन गरिएको दाबी गरे । यसपालि कार्यविधिअनुसार नै रकम दिएका हौं, देखिने गरी काम हुँदैन कि भन्ने सुझाव आएको छ, उनले थपे, आगामी वर्षदेखि कार्यविधिमा सुधार गर्न सकिन्छ ।शिक्षा मन्त्रालयले राष्ट्रपतिले सिफारिस गरेका आधारमा विद्यालयलाई बजेट दिने गरी कार्यविधि ल्याएको थियो । विरोधपछि कार्यविधिमा सुधार गरेर प्रधानमन्त्री तथा मन्त्रिपरिषद्को कार्यालयको सिफारिसमा परेका विद्यालयलाई प्राथमिकता दिने व्यवस्था गरिएको छ । तर राष्ट्रपति कार्यालयले कार्यक्रममा हस्तक्षेप जारी राखेको शिक्षा मन्त्रालयका कर्मचारी बताउँछन् । राष्ट्रपति भण्डारीले पटकपटक शिक्षामन्त्री, शिक्षा सचिव, मन्त्रालयका सहसचिव डाकेर आफूअनुकूल कार्यक्रम कार्यान्वयन गर्न दबाब दिँदै आएकी थिइन् । शिक्षाविद् भट्टराईले राष्ट्रपतिको संस्थालाई समेत दुरुपयोग गरेर सरकारले कार्यक्रम ल्याएको जनाए ।शिक्षामन्त्रीमा श्रेष्ठ नियुक्त भएपछि अघिल्ला शिक्षामन्त्री गिरिराजमणि पोखरेलका पालामा आवेदन दिएका विद्यालयहरूको आवेदन खारेज गरिएको थियो । श्रेष्ठले चुनाव लक्षित गरेर सत्तारूढ दलनिकटका नेता र सांसदले सिफारिस गरेका विद्यालयलाई मात्र बजेट दिन मन्त्रालयका कर्मचारीलाई दबाब दिएका थिए । ३ हजार आवेदन खारेज गरेर नयाँ आवेदन मागिएको थियो । अर्थ मन्त्रालयले छनोटमा परेका विद्यालयलाई सम्बन्धित स्थानीय तहमा बजेट पठाउने व्यवस्था गरिएको छ । कार्यक्रमको पालिका, केन्द्र र प्रदेशबाट अनुगमन गर्ने र पालिकाले अनुदान निकासा गर्न कार्यविधिमा उल्लेख छ । योजना सम्पन्न भएपछि प्रतिवेदन स्थानीय तहमा बुझाउनुपर्नेछ ।"
भारतमा एकै दिन ३ लाख संक्रमित,"(नयाँदिल्ली)  भारतमा कोरोना संक्रमणले प्रत्येक दिन नयाँ रेकर्ड बनाउन थालेको छ । भारतको स्वास्थ्य तथा परिवार कल्याण मन्त्रालयका अनुसार बिहीबार थप ३ लाख १४ हजार ८ सय ३५ जनामा संक्रमण पुष्टि भएको छ । यो विश्वको कुनै पनि देशमा एकै दिन संक्रमित हुनेको हालसम्मकै बढी हो । त्यसैगरी पछिल्लो एक दिनमा २ हजार १ सय ४ जनाको संक्रमणका कारण मृत्यु भएको मन्त्रालयले जनाएको छ । विश्वमा उच्च संक्रमण भएका मुलुकमध्ये भारत अमेरिकापछि दोस्रो नम्बरमा छ । पछिल्लो दुई सातायता भारतमा महामारीको फैलने क्रम तीव्र बनेको छ । विज्ञहरूले यसलाई महामारीको दोस्रो चरण दाबी गरेका छन् । कोरोनाको दोस्रो लहर सुरु भएसँगै भारतको पूरै स्वास्थ्य क्षेत्र धर्मराएको छ । रेम्डेसिभिरजस्ता अत्यावश्यक औषधि मात्र नभएर अक्सिजन र बेडको चरम अभाव सुरु भएको छ ।सामाजिक सञ्जालहरू आफन्तका लाागि अक्सिजन र बेडका लागि गुहार लगाएका सन्देशहरूले भरिएका छन् । समयमा अक्सिजन नपाएर मृत्यु हुनेको संख्या बढ्दो छ । राजधानी दिल्लीमै अक्सिजन र बेडको हाहाकार मच्चिएपछि केन्द्र सरकारले चासो देखाए पनि अवस्थामा खासै सुधार आएको छैन । बिहीबार पनि दिल्लीका कतिपय अस्पतालका प्रमुखहरूले अक्सिजन केही बेरका लागि मात्र भएको भन्दै सरकारसँग गुहार लगाइरहेका छन् । दिल्लीको शान्ति मुकुन्द अस्पतालका प्रमुख कार्यकारी अधिकृत सुनील सग्गर त भारतीय समाचार एजेन्सी एएनआईसँग कुरा गर्दै गर्दा एक्कासि भक्कानिए । यो अवस्था दुर्भाग्यपूर्ण हो । हामी डाक्टर र अस्पतालले बिरामीलाई अक्सिजनसमेत दिन सक्दैनौं भने कस्तो अवस्था होला बिरामी मर्छन्, उनले भनेका छन् । दिल्लीबाहिरको अवस्था झनै दारुण छ । कैयन् राज्यमा अस्पतालहरूले अक्सिजन सकिएपछि सिकिस्त बिरामीहरूलाई अन्य अस्पताल पठाउन थालेका छन् । अक्सिजनको चरम अभावलाई लिएर केन्द्र सरकारको तीव्र आलोचना सुरु भएको छ । यस्तो परिस्थिति सिर्जना हुनुमा दोस्रो लहरप्रति बेवास्ता र आवश्यक पूर्वतयारीको अभावलाई नै प्रमुख कारण ठानिएको छ । केन्द्र सरकारले स्वास्थ्य क्षेत्रमा देखिएको विकराल अवस्थालाई सुधार्न पहल गरे पनि पर्याप्त देखिएको छैन । अक्सिजन ढुवानीसमेत सहज बन्न सकेको छैन । अझै पनि अक्सिजन ढुवानीमा अवरोध कायमै छ । कतिपय राज्यमा अक्सिजन बोकेका गाडीहरूलाई अन्य राज्यमा जान अवरोध गर्दै आएका छन् । अक्सिजन ढुवानी चाँडो गराउन सरकारले रेल्वेमा ग्रिन लाइन सेवा सुरु गरे पनि त्यो प्रभावकारी देखिएको छैन । अक्सिजन ढुवानीमा अवरोध नहुन दिन केन्द्रीय गृह मन्त्रालयले बिहीबार एक आदेश जारी गर्दै त्यस्तो नगर्न चेतावनी दिएको छ । मन्त्रालयले अक्सिजनको अन्तरराज्य ढुवानीमा कुनै अवरोध नपुर्याउन भनेको छ । यदि अवरोध पुगेको खण्डमा सम्बन्धित जिल्लाका प्रहरी अधिकारीमाथि कडा कारबाही गर्ने चेतावनीसमेत मन्त्रालयले जनाएको छ । कोरोना संक्रमण फैलने क्रम एकाएक बढेपछि हरियाणा, राजस्थानलगायतका राज्यमा अक्सिजन बोकेका ट्यांकर र ट्रक रोकिएका खबरहरू सार्वजनिक भएको थियो । स्वास्थ्य क्षेत्रमा देखिएको पछिल्लो अवस्थाका सम्बन्धमा अदालतले पनि गम्भीर चासो प्रकट गर्दै सरकारले महामारीलाई गम्भीरतापूर्वक नलिएको भन्दै केन्द्र उसप्रति तिखो टिप्पणी गरेको छ । दिल्ली उच्च अदालतले बिहीबार केन्द्र सरकारलाई दिल्ली तत्काल ४८० मेटन अक्सिजन आपूर्ति गर्न आदेश दिएको छ । दिल्ली उच्च अदालतको सरकारले अक्सिजनको आपूर्ति सहज गराउने प्रतिबद्धता व्यक्त गरे पनि गम्भीरतापूर्वक कार्यान्वयन हुनेमा आशंकासमेत व्यक्त गर्दै उक्त आदेश दिएको हो । साथै मुलुक भगवान् भरोसा चलेको भन्दै सरकार र उसको कामकारबाहीप्रति तिखो व्यंग्यसमेत अदालतले गरेको छ । यसअघि दिल्ली उच्च अदालतले नै बुधबार केन्द्र सरकारलाई अक्सिजनको आपूर्ति व्यवस्था मिलाउन नसकेकोमा चर्को अलोचना गरेको थियो । त्यसैगरी बिहीबार सर्वोच्च अदालतले पनि हाल संकटकालीन अवस्था देखा परेको भन्दै केन्द्र सरकारसँग कोरोना महामारी रोकथामका लागि भइरहेको तयारीको विवरण पेश गर्न आदेश दिएको छ । यसैबीच, भारतीय प्रधानमन्त्री मोदीले अक्सिजनलगायतका अत्यावश्यक स्वास्थ्य सामग्रीको अभाव र स्वास्थ्य क्षेत्रमा देखिएको पछिल्लो संकटका विषयमा छलफल गर्न शुक्रबार उच्चअधिकारीहरूसँग बैठक राखेका छन् । उनले पश्चिम बंगालको चुनावी र्यालीलाई स्थगित गर्दै बैठक राखेको भारतीय सञ्चारमाध्यमहरूले जनाएका छन् ।"
अस्ट्रेलियाद्वारा बीआरआई रद्द,"(अस्ट्रेलिया)  अस्ट्रेलियाले चीनसँग करिब दुई वर्षअघि गरेको चीनको महत्त्वाकांक्षी बेल्ट एन्ड रोड इनिसिएटिभ (बीआरआई) परियोजना सम्झौता रद्द गरेको छ । पछिल्लो निर्णयले बिग्रँदै गएको अस्ट्रेलिया र चीनबीचको सम्बन्धमा थप समस्या उत्पन्न हुने आकलन गरिएको छ । अस्ट्रेलियाको भिक्टोरिया राज्यले चीनसँग सन् २०१९ मा बीआरआई सम्झौता गरेको थियो । त्यतिबेला चीनले अस्ट्रेलियाको केन्द्र सरकारसँग नै सम्झौता गर्ने प्रयास गरेको भए पनि भिक्टोरिया राज्यले मात्र सहमति जनाएको थियो । तर अस्ट्रेलियाली विदेशमन्त्री मरिस पेइनले बिहीबार चीन, इरान र सिरियासँग गरिएका विभिन्न चारवटा सम्झौता रद्द गर्ने निर्णय लिएकी हुन् । तीमध्ये दुईवटा सम्झौता चीनको बीआरआईसँग सम्बन्धित छन् । केन्द्रीय सरकारलाई गत डिसेम्बरमा यदि बदलिँदो परिस्थितिअनुसार देशको विदेश, सुरक्षा र अर्थनीतिसँग मेल नखाने कुनै सम्झौता र सहमति राज्य सरकार, स्थानीय निकाय वा विश्वविद्यालयले गरेको भए त्यसलाई खारेज गर्न सक्ने भिटो शक्ति दिइएको थियो । विदेशमन्त्री पेइनले यो सम्झौता अस्ट्रेलियाको राष्ट्रिय हितमा नरहेका कारण खारेज गरिएको बताएकी छन् । अस्ट्रेलियाली सरकारको पछिल्लो निर्णयप्रति क्यानबेरास्थित चिनियाँ दूतावासले आक्रोश जनाएको छ । यसअघि अस्ट्रेलियाले चीनको हुवावेको पाँचौँ जेनेरेसनमाथि प्रतिबन्ध लगाएको थियो । त्यसका साथै कोरोना भाइरसको उत्पत्तिबारे स्वतन्त्र छानबिन गरिनुपर्ने विषयमा आवाज उठाएको थियो । त्यसको बदलामा चीनले अस्ट्रेलियासँगको व्यापारमा विभिन्न कर लगाइसकेको छ । अस्ट्रेलियाको पछिल्लो निर्णयले बिग्रँदै गएको सम्बन्ध झन् समस्याग्रस्त हुने सञ्चारविज्ञ डा भरतराज पौडेल सुनाउँछन् । करिब दुई वर्षदेखि क्रमिक रूपमा बिग्रिरहेको द्विदेशीय सम्बन्ध यो निर्णयले अझ बिग्रने पक्का छ, उनले कान्तिपुरसँग भने । बदलिँदो विश्व परिवेशमा चीन र पश्चिमी शक्तिबीचको द्वन्द्वमा अस्ट्रेलियाले अमेरिका र पश्चिमेली शक्तिकै पक्ष लिनुपर्ने बाध्यात्मक परिस्थिति उत्पन्न भएको उनको बुझाइ छ । चिनियाँ दूतावासले अस्ट्रेलियाको पछिल्लो निर्णयले दुई देशबीचको सम्बन्ध सुधार्न अस्ट्रेलियाले चाहेको नदेखिएको जनाएको छ । दूतावासले सरकारी निर्णयप्रति प्रतिक्रिया दिँदै यो अनुचित र उक्साउने प्रवृत्ति भएको दूतावासले जनाएको छ । अस्ट्रेलियास्थित लोवी इन्स्टिच्युटका थिंक ट््यांक प्राध्यापक रिचार्ड म्याकग्रेगर अस्ट्रेलियाका लागि यो निर्णय अपरिहार्य रहेको दाबी गर्छन् । उनले सुरुमै यो निर्णय हुन नहुने तर्क गर्दै चीनले अन्य देशका कुनै पनि सरकारसँग स्वतन्त्र सम्झौता गर्न नदिने बताएका छन् । चीनको विदेश मन्त्रालयले अहिलेसम्म कुनै कडा प्रतिक्रिया दिई नसकेको भए पनि अस्ट्रेलियाको निर्यात व्यापारविरुद्ध विभिन्न कर लगाउँदै कडा कदम चाल्ने अनुमान गरिएको छ ।"
भित्रिने लगानीभन्दा बाहिरिने लाभांश बढी,"पछिल्लो समय एनसेललगायत केही कम्पनीका विदेशी लगानीकर्ताको स्वामित्व परिवर्तन भए पनि धेरै लगानी भित्रिने राष्ट्र पनि परिवर्तन भएको जनाइएको छ । हालसम्म नेपालमा ५३ वटा राष्ट्रबाट विदेशी लगानी आएको देखिन्छ । तीमध्ये १० प्रतिशतभन्दा धेरै लगानी आउने राष्ट्र भारत, चीन र सेन्ट किट्स एन्ड नेभिस मात्र हुन् । आयरल्यान्डबाट ६३ प्रतिशत विदेशी लगानी आएको देखिन्छ । बाँकी सबै राष्ट्रबाट ५ प्रतिशतभन्दा कम मात्र लगानी आएको तथ्यांकले देखाएको छ ।नेपाल भित्रिएको कुल वैदेशिक लगानीमध्ये सबैभन्दा धेरै ५१ प्रतिशत सेवा क्षेत्रमा देखिन्छ । औद्योगिक विभाजनअनुसार प्रशोधन तथा खानी उद्योगमा सबैभन्दा धेरै २८६ प्रतिशत विदेशी लगानी छ । औद्योगिक वर्गीकरणअनुसार वित्तीय क्षेत्रमा २७४, विद्युत्, ग्यास र पानीसम्बन्धी क्षेत्रमा करिब २० प्रतिशत विदेशी लगानी रहेको प्रतिवेदनले देखाएको छ । विदेशी लगानी रहेको कुल ५ सय २२ कम्पनी विदेशी कम्पनीमध्ये १ सय ५३ वटालाई नमुना लिएर राष्ट्र बैंकले अध्ययन प्रतिवेदन तयार पारेको हो । जसमा ठूला ४९, मध्यमस्तरमा ५१ मध्ये ३७ र साना ४ सय २२ मध्ये ६७ वटा समावेश गरिएको राष्ट्र बैंकले जनाएको छ । राष्ट्र बैंकले पछिल्ला तीन वर्षयता विदेशी लगानीसम्बन्धी विस्तृत प्रतिवेदन तयार गर्दै आएको छ ।"
कवाडी कर उठाइएकामा विरोध,"नगरले गुर्जुधारामा ढाँट राखेर कर उठाउन सुरु गरेकामा समाजले आपत्ति प्रकट गरेको हो । नगरपालिकाले जबर्जस्ती कर उठाइरहेको छ । अदालतले दिएको आदेशलाई उसले पालना गरेन, समाजका अध्यक्ष रामकेवल शाह रौनियारले भने, त्यो बाटोमा हिँड्ने गाडीलाई रोकी नगरपालिकाले कर उठाउँछ । यसले अदालतको अपहेलना भयो ।अदालतको निर्णयलाई नमाने नगरपालिकाविरुद्ध आन्दोलनमा जाने उनले चेतावनीसमेत दिए । त्यो बाटोमा दैनिक ३०४० वटासम्म कवाडी बोकेका गाडी आवतजावत गर्छन्, उनले भने, एउटा गाडीबाट नगरपालिकाले १५२० हजारसम्म कर उठाउँछ ।ओम श्री सप्लायर्सका सञ्चालकसमेत रहेका रौनियारले नगरक्षेत्रभित्रको सडक प्रयोग गरेबापत कर लिएको भन्दै चन्द्रागिरि नगरपालिकाविरुद्ध २०७५ असोज २१ मा सर्वोच्च अदालतमा निवेदन दर्ता गरेका थिए । उक्त निवेदनमाथि अदालतले त्यसको भोलिपल्टै अन्तरिम आदेश जारी गरेको थियो । आदेशमा नगरक्षेत्रभित्र सडक प्रयोग गरेबापत निवेदकहरूबाट लिने गरेको कर नलिनू, लिन नलगाउनू उल्लेख थियो । त्यही वर्षको कात्तिक ११ मा सर्वोच्चले अघिल्लो अन्तरिम आदेशलाई निरन्तरता दिएको छ, समाजले जारी गरेको विज्ञप्तिमा भनिएको छ ।उक्त मुद्दा सर्वोच्चमा विचाराधीन छ । अदालतले साढे दुई वर्षअगाडि जारी गरेको अन्तरिम आदेशअनुसार कवाड व्यवसायीहरूले सामान बिक्रीका लागि नगरपालिकाको बाटो प्रयोग गरेबापत कर लिन पाउने कानुनी व्यवस्था नभएको अध्यक्ष रौनियार बताउँछन् । उक्त आदेशसँगै नगरपालिकाले कर लिन छाडेको थियो । तर आदेश छल्न नगरपालिकाले फरक शीर्षकमा कर उठाउन थालेको उनको आरोप छ । नगरले हाल कवाडी संकलन शीर्षकमा कर उठाइरहेको हो ।कवाड बोक्ने गाडीलाई बाटोमै रोकी अत्यधिक कर उठाइरहेको विषयले व्यवसायीलाई गम्भीर बनाएको छ, रौनियारले भने, कवाड व्यवसायीहरूले विभिन्न शीर्षकमा कर बुझाइरहेका छौं । यस्तोमा नगरले नियमविपरीत थप कर लगाउँदा व्यवसायी टिक्ने अवस्था रहँदैन ।चन्द्रगिरि नगर प्रमुख घनश्याम गिरी भने स्थानीय सरकार सञ्चालन ऐनअनुसार उपत्यकाका स्थानीय तहको लिखित सहमतिमा कवाडी संकलन कर उठाइएको दाबी गर्छन् । यो कर भनेको सम्बन्धित पालिकामा कवाडी संकलन गरेबापत बुझाउनुपर्ने कर हो, उनले भने, उहाँहरूले बाटोको प्रयोग गरेबापत कर उठायो भनिरहनुभएको छ । हामीले बाटो प्रयोग गरेबापत कर लिएका होइनौं । कवाड व्यवसायीहरूले यो कर नबुझाएर छली गरेको उनको भनाइ छ ।सबै पालिकाहरूको राजपत्रमा कवाडी कर संकलन बुझाउनुपर्छ भनी उल्लेख छ, उनले भने, कवाड व्यवसायीहरूले व्यवसाय कर, राजस्व र आयकर तिरिरहेका बताउँछन् । यो व्यावसायिक कुरा हो । चन्द्रगिरि मुख्य नाका रहेकाले उपत्यकाका सबै स्थानीय तहसँगको लिखित सहमतिअनुसार कर उठाउन थालेको उनले दोहोर्याए । यसरी संकलित कर संयुक्त मेयर फोरममार्फत स्थानीय तहको जनसंख्याअनुसार वितरण हुने पनि उनले जनाए ।"
लाप्राक बस्ती हस्तान्तरण,"एक सय ३० वटा लालपुर्जा तयार भइसक्यो, आचार्यले भने, बाँकीलाई पनि क्रमशः लालपुर्जा हस्तान्तरण गर्छौं । उनका अनुसार प्रतिलाभग्राही ३ आना दुई दाम बराबरको जग्गा उपलब्ध गराइएको छ । लाभग्राहीले १० वर्षसम्म घरजग्गा बेचबिखन गर्न पाउँदैनन् ।गुप्सीपाखा बस्तीका लागि ६१ करोड ४० लाख २८ हजार ३ सय १५ रुपैयाँ खर्च भएको एनआरएनएले जनाएको छ । उक्त रकममध्ये ५७ करोड ६६ लाख ४ हजार आठ सय ३६ रुपैयाँ बस्ती पुनर्निर्माणमा खर्च भएको छ । गुप्सीपाखाको एउटा घर निर्माणका लागि १० लाख रुपैयाँ खर्च भएको एनआरएनएका लाप्राक परियोजना सहसंयोजक श्याम तामाङले जानकारी दिए । एकीकृत बस्तीलाई उद्यमी गाउँका रूपमा विकास गर्ने धार्चे गाउँपालिकाका अध्यक्ष सन्तोष गुरुङले बताए । एकै ठाउँमा यति सुन्दर बस्ती पाउँदा भाग्यमानी ठानेका छौं, उनले भने, घर मात्र भएर भएन, घरसँगै जीविकोपार्जनको बाटो पहिल्याउँछौं, पर्यटक आकर्षित गर्छौं, पुरानो बस्ती र नयाँ बस्तीलाई जोडेर गाउँबेंसीको अवधारणा ल्याउँछौं ।एकदेखि डेढ वर्षमै बस्ती पुनर्निर्माण सक्ने योजना रहे पनि बर्खा र हिउँ पर्दा ढिला भएको गैरआवासीय नेपाली संघका अध्यक्ष कुमार पन्तले बताए । ढिलै भए पनि सुन्दर बस्ती बनाएर हस्तान्तरण गरिएको उनको भनाइ छ । बस्ती हस्तान्तरणपछि पनि यहाँ आउने बाटो बन्द भएको छैन, उनले भने, अहिलेसम्म बस्ती बनाउने मान्छे भएर आयौं, अब पाहुना बनेर आउँछौं । आवश्यक परे अझै सहयोग गर्छौं ।गुप्सीपाखालाई पूर्वाधारयुक्त बस्ती बनाइने पुनर्निर्माण प्राधिकरणका प्रमुख कार्यकारी अधिकृत सुशीलराज ज्ञवालीले बताए । खानेपानी, बाटो, नाली तथा पहिरो नियन्त्रणलगायत काम गर्न झन्डै २८ करोड रुपैयाँ बस्तीमा खर्चने उनको भनाइ छ । घर निर्माण भयो, केही कुरा थप गर्नुपर्ने अवस्था छ । बस्तीमा चाहिने संरचना निर्माण थाल्न कार्यक्रम अघि बढाएका छौं, ज्ञवालीले भने, सम्भवतः यही आर्थिक वर्षबाट सम्झौता गरेर काम अघि बढ्छ, तपाईंहरू पनि आफ्नो घरलाई जीवन्त बनाउनतर्फ लाग्नुस् । गुप्सीपाखा बस्तीलाई उद्यमशील गाउँका रूपमा विकास गर्न उनले सुझाए । लाप्राकवासीले घर निर्माणसँगै ढल, नाली र बाटोको प्रबन्ध हुनुपर्ने बताउँदै आएका छन् । गुप्सीपाखा बस्तीका घरप्रति पनि उनीहरू सन्तुष्ट छैनन् । घर मात्रै भएको र बाख्रापाठा राख्ने गोठ नहुँदा खेतीपातीका लागि तलको बस्ती नगई सुख नहुने स्थानीय दमिनी गुरुङले बताइन् । लाप्राकको पुरानो गाउँबाट गुप्सीपाखा आउन झन्डै दुई घण्टा लाग्छ । ५२ वर्षीया शुकमाया सुनार गत वैशाख २२ मै गुप्सीपाखाको नयाँ घरमा सरिसकेकी छन् । चार जनाको परिवारमा उनका छोरा बुहारी पुरानै बस्तीमा बस्छन् । तलको घर पनि छाडिहाल्ने अवस्था छैन, खेतीपातीका लागि पनि तल्लो बस्ती बस्नैपर्यो, उनले भनिन्, यहाँ चामल तरकारी पनि तलबाटै बोकेर ल्याउनुपर्छ, फेरि जाडोमा चिसोले बोतलको पानी पनि जम्छ । हिउँ पर्दा गुप्सीको बस्तीमा बस्न सकस पर्ने उनले बताइन् । हिउँ पर्दा तल र नपर्दा माथि बस्ने उनको भनाइ छ ।"
खेल मैदानसहितको हरित उद्यान,"काठमाडौं (कास) एनसेल आजियाटाले काठमाडौंको लैनचोरमा खेल मैदानसहितको हरित उद्यान बनाउने भएको छ । उद्यानमा मिनी फुटबल मैदान, बास्केटबल कोर्ट, खुला जिमखाना र बालबालिकाका लागि खेल्ने स्थानलगायत समावेश हुने कम्पनीले जनाएको छ । ५४ हजार ९ सय २१ वर्गफिट क्षेत्रफलको उद्यानका लागि एनसेल र काठमाडौं महानगरपालिकाको वडा नम्बर २६ ले हरित उद्यान निर्माण तथा संरक्षणका लागि सम्झैतासमेत गरेको जनाइएको छ ।"
कोकाकोलाको नयाँ प्याक,"काठमाडौं (कास) कोकाकोलाले १ सय ७५ मिलिलिटरको बोतल नेपालमा ल्याएको छ । यसको मूल्य २५ रुपैयाँ मात्र पर्ने कम्पनीले जनाएको छ । यो नयाँ ग्लासको बोतल नेपाली उपभोक्ताका लागि डिजाइन गरिएको कम्पनीले बताएको छ । कम्पनीको पेय पदार्थको श्रेणीमा उपलब्ध रिटर्नेबल ग्लास बोतल (आरजीबी) सबैभन्दा सानो बोतल हो । आरजीबी बोतल पुनः प्रयोग गर्ने मिल्ने र वातावरणमैत्री भएको कम्पनीको भनाइ छ । यो प्याक कोकाकोला, स्प्राइट र फ्यान्टामा उपलब्ध छ ।"
एक घण्टामा डिम्याट खाता,काठमाडौं (कास) एनआईसी एसिया क्यापिटल लिमिटेडले अनलाइनबाट एक घण्टामा डिम्याट खाता खोल्न सकिने योजना ल्याएको छ । कम्पनीको वेबसाइटमा रहेका विवरण भरी लिंकमा बुझाइएको जानकारीका आधारमा एक घण्टाभित्र डिम्याट खाता खोलिने बैंकले जनाएको छ ।
हिरो मोटोकर्प र गोगोरोबीच सम्झौता,काठमाडौं (कास) हिरो मोटोकर्प र गोगोरो इंकले भारतमा विद्युतीय गतिशीलता (मोबिलिटी) को दिगो परिवर्तनलाई गति दिनलाई रणनीतिक साझेदारी घोषणा गरेका छन् । मोटरसाइकल र स्कुटर निर्माता हिरो र सहरी ब्याट्री स्वापिङ तथा स्मार्ट मोबिलिटी नवप्रर्वतनको क्षेत्रमा गोगोरोबीच साझेदारी भएको हो । गोगोरो नेटवर्क एक हाइपरइफिसियन्ट ब्याट्री स्वापिङ प्लेटफर्म हो ।
खोप लगाउनेलाई चन्द्रागिरिमा छुट,काठमाडौं (कास) कोरोनाविरुद्धको दोस्रो मात्रा खोप लगाएकाहरूलाई चन्द्रागिरि केबलकार यात्रामा २५ प्रतिशत छुट दिइने भएको छ । यसका लागि खोप लगाएको कार्ड काउन्टरमा देखाउनुपर्ने कम्पनीले जनाएको छ । यो योजना जेठ १७ सम्म रहने कम्पनीले जनाएको छ ।
मोटोरोलाको 'मोटो ई७ पावर,"काठमाडौं (कास) मोटोरोलाले नेपाली बजारमा मोटो ई७ पावर मोबाइल सार्वजनिक गरेको छ । मोटो ई७ पावरमा टाइप सीको ५ हजार एमएएचको ब्याट्री छ । यसमा २ जीबी र्याम, जी२५ कोर प्रोसेसर, ६५ इन्चको डिस्प्लेलगायत विशेषता छन् । मोटो ई७ पावरमा १३ मेगापिक्सेलको क्यामेरा, फोरजी भोल्टसमेत रहेको कम्पनीले जनाएको छ । २ जीबी र्याम र ३२ जीबी रोम रहेको यो मोडेलको मूल्य १२ हजार ९ सय ९९ रुपैयाँ पर्नेछ ।"
बजाजका विजेतालाई १० लाख,काठमाडौं (कास) नेपालका लागि बजाज बाइकको आधिकारिक वितरक हंसराज हुलास चन्द एन्ड कम्पनीले नयाँ वर्षको अवसरमा ल्याएको बजाज शून्य अफर का विजेताले १० लाख रुपैयाँ प्राप्त गरेका छन् । रोशन साफीले जनकपुरबाट बजाजको पल्सर१५० बाइक खरिद गर्दा ६ वटा शून्य प्राप्त गरी १० लाख रुपैयाँ जित्न सफल भएका हुन् ।
बजारमा परस्विटको खाद्य,"काठमाडौं (कास) अद्रि ट्रेडर्सले परस्विटको खाद्य पदार्थ नेपाली बजारमा ल्याउने भएको छ । अद्रिले परस्विटका विभिन्न स्वादका फलफूलका जाम, रसबरी, गुलाब जामुन, टोमेटो केचअप, अचार, लसुन र अदुवाका पेस्टहरू उपलब्ध गराउने जानकारी दिएको हो । निकट भविष्यमा कम्पनीले अन्य उत्पादनहरूसमेत बजारमा उपलब्ध गराउने जनाएको छ ।"
रामटारमा लक्ष्मीको शाखा,काठमाडौं (कास) लक्ष्मी बैंकले सिन्धुलीको कोसी गाउँपालिकास्थित रामटारमा आफ्नो १२९ औं शाखा सञ्चालनमा ल्याएको छ । यो शाखामार्फत बैंकले ग्राहकहरूको वित्तीय आवश्यकता पूरा गर्न रिटेल बैकिङ सेवा पुर्याउने लक्ष्य राखेको जानकारी दिएको छ ।
अख्तियार र महालेखाको प्रतिवेदन बाझियो,"(काठमाडौं)  लकडाउनका कारण गत वर्ष जेठमा निजी क्षेत्र र सरकारी निकायमा गतिविधि ठप्प थियो । अख्तियार दुरुपयोग अनुसन्धान आयोगले जेठ १५ गते गणतन्त्र दिवसका दिन सुटुक्क एउटा निर्णय गर्यो । त्यस दिन नेपाल आयल निगमको जग्गा खरिदमा भ्रष्टाचार नभएको रायसहितको प्रतिवेदन आयोगका तीन पदाधिकारीले स्वीकृत गरेर फाइल तामेलीमा राखे । अवकाशको मुखमा रहेका प्रमुख आयुक्त नवीनकुमार घिमिरेको योजनामा तयार गरिएको फाइलमा आयुक्तद्वय गणेशराज जोशी र सावित्री गुरुङ थापाले सहमति जनाएका थिए ।बिचौलियाले विभिन्न ठाउँमा स्थानीय बासिन्दा र जग्गा धनीसँग जग्गा लिएर निगमलाई बेचेका थिए । उनीहरूले सस्तोमा किनेर निगमलाई महँगोमा बेचेको विवरण सार्वजनिक भएपछि विभिन्न निकायले छानबिन गरेका थिए । फरकफरक छानबिनबाट जग्गा खरिदमा अनियमितता भएको पुष्टि हुँदासमेत अख्तियारले अनियमितता नभएको प्रतिवेदन तयार पार्न लगाई संलग्नहरूलाई आरोपबाट सफाइ दिएको हो । गत जेठ १५ गतेको निर्णय अख्तियारले तीन महिनाभन्दा बढी गोप्य राखेको थियो । फाइल तामेलीमा राखेको विवरण गत भदौ २५ गते कान्तिपुर दैनिकले सार्वजनिक गरेको थियो । अख्तियारको वार्षिक प्रतिवेदनमा उल्लेख भएको व्यहोराअनुसार निगमलाई जग्गा बिक्री गर्न दिएका जग्गा धनीलाई छानबिनका क्रममा मालपोत कार्यालयमा उभ्याइएको थियो । उनीहरूले राजीनामा लिखत (जग्गा बिक्रीका लागि स्वीकृति दिने कागजात) मा उल्लेख भएको मूल्य बुझेको व्यहोरा सनाखत गरेपछि मात्रै मालपोत अधिकृतबाट जग्गा पास भएको अख्तियारको छानबिनमा उल्लेख छ । जग्गा धनीले कम मूल्य पाएको र निगमले बढी मूल्य चुक्ता गरी बिचौलियाले रकम खाई निगमलाई नोक्सान पारेको भन्न सक्ने अवस्था देखिएन, निर्णयको व्यहोरामा भनिएको छ, राजीनामा लिखतमा जति थैली राखेको हो, त्यति नै भुक्तानी गरेको देखिँदा बढी मूल्य तिरी कम मूल्यमा जग्गा पास गरी रकम दुरुपयोग गरी भ्रष्टाचार गरेको भन्ने उजुरी पुष्टि हुन आएन । २०७४ चैतमै महालेखा परीक्षकको कार्यालयले निगमको जग्गा खरिदमा अनियमितता हुनुका साथै राजस्वसमेत छलिएको ठहर गरेको थियो । उक्त विस्तृत प्रतिवेदनमा जग्गा खरिदमा १ अर्ब ३४ करोड रुपैयाँ अनियमितता भएको निष्कर्षसमेत थियो । अत्यधिक प्रज्वलनशील पेट्रोलियम पदार्थको भण्डारणका लागि उपयुक्त मानिने खोला किनारको, चिसो र ओसिलो र बस्तीबाट टाढा रहेको जग्गा मालपोतको न्यूनतम मूल्यांकनभन्दा पनि सस्तो परेको थियो । छानबिन प्रतिवेदनअनुसार व्यवसायीले आफ्नै नाममा समेत नभएको र वारेसनामा नलिएको जग्गा निगमलाई बेचेका थिए । कतिपयको त स्थायी लेखा नम्बरसमेत थिएन । निगमले इच्छुक जग्गाधनी, व्यक्ति, जग्गा खरिदबिक्री गर्ने रजिस्टर्ड कम्पनी वा फर्म वा संस्थानबाट खरिद गरिने भनी उल्लेख गरेको थियो । निगमलाई जग्गा बेचेका चार व्यवसायीले १ अर्ब ९६ करोड ३२ लाख रुपैयाँ आर्जन गरेको महालेखाको प्रतिवेदनमा उल्लेख थियो । उनीहरूले आफूलाई जग्गा उपलब्ध गराउने व्यक्ति वा किसानलाई भुक्तानी दिएको प्रमाण उपलब्ध गराएका थिएनन् । अख्तियारको दाबीअनुसार जग्गा धनीहरूले राजीनामा लिखत (जग्गा बिक्रीका लागि स्वीकृति दिने कागजात) मा उल्लेख भएको मूल्य बुझेको व्यहोरा सनाखत गरेपछि मात्रै मालपोत अधिकृतबाट जग्गा पास भएको थियो । तर महालेखा परीक्षकको कार्यालयले त्यो दाबीलाई खण्डन गर्दै व्यवसायीले आफ्नै नाममा नभएको र वारेसनामा नलिएको जग्गा बेचेको भनी प्रतिवेदनमा उल्लेख गरेको छ । महालेखाले भुक्तानी प्रक्रियालाई पनि शंकास्पद भनेको थियो । जग्गा दिन टेन्डर हालेका व्यवसायीले जग्गा धनीहरूबाट सोझै निगमको नाममा जग्गा पास गराएका थिए । निगमले व्यवसायीको खातामा भुक्तानी गरिदिएपछि उनीहरूले जग्गा धनीलाई रकम दिए । अख्तियारले राजीनामा लिखतमा जति थैली राखेको हो, त्यति नै रकम भुक्तानी गरेको देखिएको दाबी गरेको छ । तर त्यसो गरेको भए कर छलेको हुने थिएन र महालेखा परीक्षकको कार्यालयले राजस्व चुहावट भएको भन्दै असुलउपर गर्नुपर्ने भनी प्रतिवेदन दिने थिएन । महालेखाकै प्रतिवेदनलाई आधार मान्ने हो भने निगमलाई जग्गा बेच्ने चार व्यवसायीले आफूलाई जग्गा उपलब्ध गराउने व्यक्ति वा किसानलाई भुक्तानी दिएको प्रमाण उपलब्ध गराएका थिएनन् । यसरी हेर्दा महालेखा परीक्षकको कार्यालयलाई नदिएको विवरण जग्गाधनीहरूले अख्तियारलाई बुझाएको अर्थ लगाउन मिल्छ । २०७२ सालमा भारतले गरेको नाकाबन्दीका कारण पेट्रोलियम भण्डारण क्षमताले बढीमा एक सातासम्म पनि नथेग्ने भन्दै निगमले सातै प्रदेशमा जग्गा खरिद योजना बनाएको थियो । त्यहीअनुसार निगमले जग्गा खरिद गर्ने क्रममा विवादास्पद निर्णय गरेको थियो । ७१ हजार ७ सय किलोलिटर भण्डारण क्षमता भएकामा ५ लाख ३० हजार किलोलिटर पुर्याउने महत्त्वाकांक्षी योजना निगमले अघि सारेको थियो । निगमले झापा, सर्लाही, चितवन र रूपन्देहीमा जग्गा खरिद गरेको थियो । जग्गा प्राप्ति ऐनअनुसार खरिद गर्नुपर्नेमा निगमले टेन्डरमार्फत सूचना निकालेको थियो । निगमका पदाधिकारी र बिचौलियाको मिलेमतोमा व्यवसायीले सस्तोमा जग्गा किनेर निगमलाई बेचेका थिए । त्यसरी किन्दा १ अर्ब २६ करोड रुपैयाँभन्दा बढी अनियमितता भएको भेटिएको थियो ।"
मृतकविरुद्ध करणी मुद्दा,"इलाम (कास) झन्डै एक महिनाअघि मृत्यु भएका व्यक्तिविरुद्ध सरकारी वकिल कार्यालयले जबर्जस्ती करणी अभियोगमा जिल्ला अदालतमा मुद्दा दर्ता गरेको छ । फाकफोकथुम गाउँपालिका४ का गणेशकुमार बलम्पाकी मगरविरुद्ध जरिवाना, क्षतिपूर्ति र पीडित राहत कोषमा रकम जम्मा गर्नुपर्ने मागदाबीसहित अभियोग दर्ता गरिएको हो । मगरविरुद्ध फागुन १३ गते स्थानीय किशोरीमाथि जबर्जस्ती करणी गरेको आरोप लागेको हो । जबर्जस्ती करणी गरेकै विषयलाई लिएर किशोरीका आफन्तले फागुन १९ मा मगरमाथि कुटपिट गरेको प्रहरीले जनाएको छ । कुटपिटपछि घाइते भई उपचार गराएका उनको चैत १२ मा घरमै शव भेटिएको थियो । कुटपिटकै कारण उनको मृत्यु भएको परिवारको आरोप छ । प्रहरीले कुटपिटका आरोपित तीन जनालाई पक्राउ गरिसकेको छ । प्रतिवादीको मृत्यु भइसके पनि निजको जायजेथाबाट क्षतिपूर्ति र जरिवाना असुलीको माग गरिएको जिल्ला न्यायाधिवक्ता युवराज महतले बताए । अपराधीको मृत्यु भएपछि अपराध मर्छ भन्ने मान्यता रहे पनि देवानी दायित्व कायमै हुन्छ, उनले भने । बलात्कार आरोपमा गाउँपालिका अध्यक्ष पक्राउसुनसरी बलात्कार आरोपमा भोक्राहा नरसिंह गाउँपालिकाका अध्यक्ष महेन्द्रप्रसाद यादव पक्राउ परेका छन् । १७ वर्षीया किशोरी बलात्कृत भएको सूचनाका आधारमा धरानभेडेटार सडकअन्तर्गत सारंगा डाँडास्थित डुकु होटलबाट उनलाई पक्राउ गरिएको प्रहरीले जनाएको छ । प्रहरीका अनुसार यादवले ती किशोरीलाई जागिर दिने प्रलोभन देखाएर होटल पुर्याएको र बियर खुवाएपछि बलात्कार गरेको प्रारम्भिक अनुसन्धानमा पाइएको छ । किशोरीका आमा र दिदीले यादवविरुद्ध बलात्कारको उजुरी दिएका छन् ।"
फाइनललाई नेपाल तयार,"(काठमाडौं)  नेपालले बिहीबार मलेसियालाई ६९ रनले पराजित गरी पल्सर त्रिकोणात्मक ट्वान्टी२० अन्तर्राष्ट्रिय शृंखलाको फाइनललाई राम्रो तयारी गरेको छ । राउन्ड रोबिन लिगका ४ मध्ये ३ खेल जितेर नेपाल शनिबार नेदरल्यान्ड्ससँग हुने फाइनललाई तयार भएको हो । मलेसियाले टस जितेपछि ब्याटिङमा आएको नेपालले त्रिवि क्रिकेट मैदान कीर्तिपुरमा ७ विकेट गुमाई २ सय १७ रन बनायो । जवाफमा मलेसिया १९१ ओभरमा १ सय ४८ रनमै सीमित भयो । सोमपाल कामी, सन्दीप लामिछाने र ट्वान्टी२० अन्तर्राष्ट्रियमा डेब्यू गरिरहेका कमलसिंह ऐरीले ३३ विकेट लिएपछि नेपालको स्कोर मलेसियासामु पहाड बनेको थियो । मलेसियाले ४ मध्ये ३ खेलमा पराजय भोग्यो । नेदरल्यान्ड्ससँग अघिल्लो दिनको खेल मलेसियाले टाइ मा टुंग्याएको थियो । नेदरल्यान्ड्सले २ खेलमा जित हात पार्योभने एकमा पराजय भोग्यो । राउन्ड रोबिनमा नेपालले ६, नेदरल्यान्ड्सले ५ र मलेसियाले १ अंक जोडे । नेदरल्यान्ड्ससँग पछिल्लो खेलमा २ सय ६ रन बनाएर पनि नेपाल पराजित भएको थियो । पछिल्लो खेलमा कडा प्रतिस्पर्धा भएपछि हामीले निश्चित क्षेत्रमा राम्रो गर्नुपर्छ भनेर सोचिरहेका थियौं । फाइनललाई त्यहीअनुसार तयारी कसरी गर्न सकिन्छ भनेर योजना बनाइरहेका थियौं र आजको खेलमा कमललाई मौका दिएर केही परिवर्तन पनि गर्यौं, नेपालका कप्तान ज्ञानेन्द्र मल्लले भने, त्यसपछि बलर र ब्याट्सम्यानले जुन प्रदर्शन गरे, मलाई लाग्छ यो लयले फाइनलमा आत्मविश्वास पनि जगाउँछ ।कुनै ब्याट्सम्यानले अर्धशतक नबनाए पनि तल्लोक्रममा करण केसीले आक्रामक ब्याटिङ गर्दै नेपाललाई ट्वान्टी२० अन्तर्राष्ट्रियमा तेस्रोपल्ट २ सयभन्दा माथिको स्कोरमा उभ्याए । यो स्कोर ट्वान्टी२० अन्तर्राष्ट्रियमा नेपालको दोस्रो ठूलो स्कोर हो । सन् २०१९ को डिसेम्बरमा नेपालले दक्षिण एसियाली खेलकुदमा भुटानविरुद्ध कीर्तिपुरमै २ सय ३६ रन बनाएको थियो । डेब्यू का तीन खेलमा अर्धशतक बनाएर सनसनी मच्चाएका कुशल भुर्तेल बिहीबार १६ रनमै आउट भए । मोहम्मद वाफिकको अफ स्टम्पबाहिरको बललाई उनले पहिलो स्लिपमा क्याच दिन पुगे । आसिफ शेख र ज्ञानेन्द्रले दोस्रो विकेटमा ७३ रनको साझेदारी गरे । ज्ञानेन्द्रले ४१ रन बनाए । उनले २५ बल खेल्दा ४ छक्का र एक चौका प्रहार गरे । नेदरल्यान्ड्ससँग गरेको गल्ती दोहोर्याउँदै पुल शट प्रहार गर्नेक्रममा उनले डिप मिडविकेटमा क्याच दिन पुगे । उपकप्तान दीपेन्द्रसिंह ऐरीले पनि नेपालको तेज रफ्तारको ब्याटिङ लय कायमै राखे । उनले १७ बलमा ५ चौका र १ छक्का प्रहार गर्दै ३३ रन बनाए । दोहोरो स्कोर नबनाउने विनोद भण्डारी र सोमपालमात्र थिए । विनोद ८ र सोमपाल ३ रनमै आउट भए । यसबीचमा करणको ब्याट विश्व कीर्तिमान नजिक पुगेको थियो । करणले ११ बलमा ४४ रन बनाइसकेका थिए र उनले यसक्रममा ७ छक्का प्रहार गरिसकेका थिए । १२ औं बलमा अर्को एउटा छक्का प्रहार गरेको भए उनलाई ट्वान्टी२० अन्तर्राष्ट्रियमा सबैभन्दा छिटो अर्धशतक बनाउने भारतका युवराज सिंहसँगै उभ्याउँथ्यो । तर उनले अर्को बल लङअनमा १ रनमात्र प्रहार गर्न सके । लगत्तै अर्को बलमा उनी आउट भए ।करणले कुल १३ बल खेल्दै ४५ रन बनाए । उनले ७ मध्ये ४ छक्का धिभेन्द्र मोगनलाई प्रहार गरे । अन्तिम ओभरमा सैयद अजिजको बलमा उनले ब्याकवार्ड प्वाइन्टमा क्याच दिन पुगे । कुशल मल्ल १० बलमा २ छक्का प्रहार गर्दै १९ रनमा अविजित रहे । अन्तिम ओभरमा आफ्नो पहिलो ओभर बलिङ गरेका अजिजले ४ रन खर्चेर २ विकेट लिए । फित्री सामले ४ ओभरमा ३२ रन खर्चेर २ विकेट लिए । विकेट लिन नसकेका मोगनले ४ ओभरमा ६३ रन खर्चिए । म्यान अफ द म्याचमा सोमपाल चुनिए । उनले ४ ओभरमा १ मेडन राख्दै २० रन खर्चे । ट्वान्टी२० मा आफ्नो एक सय खेल खेलिरहेका लेग स्पिनर सन्दीपले ४ ओभरमा ४२ रन खर्चिएका थिए । डेब्युमा ३ विकेट लिन सफल कमलसिंहले ३१ ओभरमा १६ रन खर्चे । प्रतियोगितामा पहिलो खेल खेलिरहेका सुसन भारीले ३ ओभरमा ३५ रन खर्चेर १ विकेट लिए । मलेसियाबाट अमिनुद्दिन राम्लीले १८ बलमा १ चौका र ५ छक्कासहित ४५ रन बनाए । उनले तीन छक्का सुसनको एकै ओभरमा प्रहार गरेका थिए । १४ औं ओभरको दोस्रो बलमा सन्दीपलाई डिप मिडविकेटमा छक्का प्रहार गरेका उनलाई सन्दीपले अर्को बलमा आउट गरे । कप्तान अहमद फैजले २१ बल खेल्दै ४ चौका र १ छक्का प्रहार गरी ३१ र सामले १४ रन बनाएका थिए ।"
करणको फिटनेस राज,"करण केसी ब्याटिङ गर्न १६ औं ओभरमा क्रिजमा आएका थिए, जतिखेर नेपालको स्कोर १ सय ४८ रन थियो । नेपालले त्यसपछि २६ बलमा ६९ रन बनायो, त्यसमा करणले एक्लैले १३ बलमा ४५ रन बनाए । करणले आफ्नो इनिङ्सबारे भने, टिममा मेरो भूमिका खासमा यस्तै छ, हिटिङ गर्दै फिनिस गर्ने हो । एउटा चाहिँ बाउन्ड्री हान्छु भन्ने थियो, तर कहिलेकाहीं ब्याटमा बल कनेन्ट भएपछि लागेको लाग्यै गर्छ, आज मलाई त्यो अनुभव भयो । मैदानमा जाँदा नेपालको टिमको स्कोर कम्तीमा २ सय रन नघाउँछु भनेर गएको थिएँ ।तीव्र अर्धशतक बनाउने मौका गुमेकामा उनी चिन्तित थिएनन् । खेलिरहने हो भने अवसर पाइरहनेमा उनी विश्वस्त रहँदै दुःखी भएनन् । ७ छक्का प्रहार गरिसकेपछि उनलाई तीव्र अर्धशतकबारेमा थाहा थियो ? बाहिरबाट अब एक छकका, अब एक छक्का भनिरहँदा केही कीर्तिमानका लागि होला भन्ने अनुभूति भइसकेको थियो । हान्छु (आफूले सामना गरेको १२ औं बल) भनेर सोचेकै थिएँ । तर त्यो बल राम्रो पर्यो, प्रशिक्षक डेव ह्वाटमोरले समय लिएर खेल्न निर्देशन दिएको जनाउँदै करणले सुनाए, पछिल्लो खेलमा दोस्रो बलमै आउट भएको थिएँ । हिटिङ राम्रो छ तिमी समय लिएर खेल, ५६ बल हेरेर खेल, पछि हान्न सक्छौं भन्नुभएको थियो, आज त्यहीअनुसार खेलें । कप्तान ज्ञानेन्द्रको पनि करणबार त्यही धारणा थियो । त्यो समयमा हामी नेपालको स्कोर २ सय रन पुग्ला नपुग्ला जस्तो भइरहेको थियो । तर करणले जसरी छक्का हानेर सुरुआत दिए, त्यसले हामी २ सय रनमाथि पुग्यौं । हामीलाई उसले अझै हान्छ, तेज अर्धशतक पनि बनाउँछ जस्तो लागिरहेको थियो, दुर्भाग्य उनले सकेनन् । उसले अर्को पटक यस्तो कीर्तिमान बनाउँछ जस्तो लाग्छ । नेपालले प्रतियोगितामा जसरी ब्याटिङ गरिरहेको छ, त्यसको प्रभाव करणको ब्याटिङमा देखिएको थियो । नेपालले बिहीबार मलेसियासँग मात्र १९ छक्का प्रहार गरेको थियो । यस्तो माहोलमा माथिल्लो स्थानमा गएर ब्याटिङ गर्न मन लाग्दैन भन्ने प्रश्नमा करणले भने, टिम राम्रो भएकाले त्यस्तो सोच त आउँदैन, ६७ जना राम्रा ब्याट्सम्यान छन् टिममा । सबैले त्यस्तो सोच्यो भने ओपनिङमा जान्छु भनेर हुँदैन । सबैले राम्रो ब्याटिङ गर्दा मैले पनि माथि खेल्ने मौका पाए हुन्थ्यो जस्तो चाहिँ लाग्छ । चोटमुक्त भएर भर्खर आएकाले बलिङमा अझै पूर्ण आत्मविश्वास नआएको उनी स्विकार्छन् । ब्याटिङमा चाहिँ त्यस्तो पावर कहाँबाट आउछ ? फिटनेसले पनि हुनसक्छ, पूर्ण फिट भएको राम्रो उपयोग भइरहेको छ, उनले सोझो जवाफ फर्काए ।"
सुपर लिग जीवित रहेको दाबी,"म्याड्रिड (एएफपी) रियल म्याड्रिडका अध्यक्ष फ्लोरेन्टिनो पेरेजले बिहीबार युरोपेली सुपर लिग अझै जीवित रहेको दाबी गर्दै तत्काल त्यसको स्थिति तयारीमा रहेको बताएका छन् । उनले भनेका छन्, यो कार्यक्रम तयारी स्थितिमै छ, भलै यसमा सहभागी हुने धेरैले नाम फिर्ता लिएका छन्, तिनीहरूले प्रतियोगिता खेल्दैनौं भनेका छन् ।इन्टर मिलान, एसी मिलान र एट्लेटिको म्याड्रिडसहित ६ इंग्लिस क्लबले प्रतियोगिताबाट नाम फिर्ता लिइसकेपछि पनि पेरेजको आत्मविश्वासले भरिएको यो दाबी अगाडि आएको हो । प्रतियोगिताबारे आइतबार रातिमात्रै औपचारिक जानकारी आएको थियो, त्यसको ४८ घण्टामै यसको अस्तित्व लगभग समाप्त भएको थियो ।स्पेनी रेडियो स्टेसन काडेना सेरसँगको अन्तर्वार्तामा पेरेजले युरोपेली सुपर लिग वास्तवमा अझै जिउँदै रहेको बताए । उनले भने, हामीले अझै यो प्रतियोगितालाई लिएर काम गरिरहेका छौं । जतिबेला उपयुक्त समय आउने छ, त्यतिबेला यसबारे फेरि भन्ने छौं । रियलसँगै बार्सिलोना र युभेन्ट्स अझै प्रतियोगितामा कायम छन् ।उनले बार्सिलोनाले पनि नाम फिर्ता लिन सक्ने अनुमान गरे । भने, यो निकै निराशाजनक स्थिति छ । हामीले यसबारे काम सुरु गरेको तीन वर्ष अगाडि हो । हामीले स्पेनी फुटबलको आर्थिक पक्षबारे संघर्ष गरिरहेको पनि त्यति नै समय भयो । तर अहिले हामीमाथि सबै खनिएका छन्, त्यो पनि आक्रामक ढंगले ।पेरेजले विशेषतः युरोपेली फुटबल महासंघका अध्यक्ष र केही देशका फुटबल संघका अध्यक्ष आफूमाथि निकै आक्रामक भएको आरोप लगाए । उनले भने, केहीले निकै कडा आरोप लगाए, यसमा हामी आश्चर्यमा छौं । मैले यस्तो स्थिति आफ्नो जीवनमा कहिल्यै पनि देखेको छैन । हामीले फुटबल खेललाई नै मार्न खोजे जस्तो उनीहरूको व्यवहार छ, जबकि हामी फुटबल जोगाउन प्रयासरत छौं ।प्रतियोगिताको अबको स्वरूपमा परिवर्तन हुनुपर्नेमा सहमत हुँदै उनले प्रत्येक देशबाट चार टिम छनोट हुनुपर्ने नियम हुनसक्ने पनि बताए । उनले आफ्नो टिम खराब हुनुमा एक इंग्लिस टिम मुख्य रूपमा जिम्मेवार भएको दाबी गरे । उनले भने, इंग्लिस फुटबलको एक समूहलाई युरोपेली सुपर लिगमा कुनै रूचि छैन ।उनले त्यो इंग्लिस टिमको नाम लिएनन्, तर त्यसले प्रतियोगिता खेल्ने सहमति दिएर फेरि नाम फिर्ता लिएको आरोप लगाए । उनले थपे, युरोपेली फुटबल महासंघको व्यवहार कस्तो थियो भने हामीले अणुबम नै प्रहार गरेका थियौं जस्तो थियो । हामीलाई आफ्नो भनाइ राख्ने अवसर पनि दिइएन । खासमा यो प्रतियोगिता अहिले नहुने भएपछि हामीले धेरै गुमाएका छौं, आर्थिक रूपमा पनि ।"
सिमराको फाइनलमा संकटा,(बारा)  आहारारा गोल्डकप विजेता संकटा क्लब सिमरामा जारी एघारौं जितपुरसिमरा गोल्डकप फुटबलको फाइनलमा पुगेको छ । बिहीबार साँझ सिमरा रंगशालामा सम्पन्न दोस्रो सेमिफाइनलमा विराट गोल्डकप विजेता एपीएफ क्लबलाई ३१ ले हराउँदै संकटा उपाधि होडमा पुगेको हो । उपाधिका लागि संकटाले अफ्रिकन रुट्स एसोसिएसन (एआरए) सँगको भेट पक्का गरेको छ । एआरएले आयोजक नवजनजागृति युवा क्लब सिमरालाई २१ ले हराएको थियो । फाइनल शनिबार हुनेछ ।बिहीबार खेलको पूरै समय एपीएफलाई दबाबमा राखेको संकटाको जितमा प्रकाश बुढाथोकीले दुई र फोफाना फोडेले एक गोल गरेका थिए । एपीएफबाट प्रदीप लामाले पेनाल्टीमा गरेको गोल सान्त्वना बन्यो ।खेलको २२ औं मिनेटमा गणेश हमालको क्रसमा प्रकाश बुढाथाकीको गोल गर्दै संकटालाई अग्रता दिलाए । एपीएफका गोलरक्षक अमृतकुमार चौधरी अघि बढ्दा प्रकाशले बललाई सहजै गोलमा परिणत गरे । ३७ औं मिनेटमा प्रकाशकै गोलमा संकटाले अग्रता दोब्बर पार्यो । एपीएफका सन्तोष कटुवालले संकटाका सुभाष गुरुङलाई फाउल गरेपछि प्राप्त फ्रिकिक गोलमा परिणत भयो । झन्डै ३० यार्डबाट सुभाष गुरुङले हानेको फ्रिकिक बललाई बक्सभित्र नियन्त्रणमा लिँदै प्रकाशले गोलमा परिणत गरे । संकटाका अफ्रिकी स्ट्राइकर फोफानाले ६१ औं मिनेटमा गोल गर्दै संकटालाई ३० को अग्रता दिलाए । सुभाषको पासमा फोफानाले बक्सबाहिरैबाट गोल गरेका थिए । खेलको ७९ औं मिनेटमा प्रदीप लामाले पेनाल्टीमा गोल फर्काए पनि अन्तिम समयमा एपीएफ खेलमा फर्कन सकेन । एपीएफले कर्नर एरियाबाट हानेको फ्रिकिक नियन्त्रणमा लिने क्रममा सुमन बिकले बक्सभित्र ह्यान्ड गरेपछि एपीएफले पेनाल्टीको मौका पाएको थियो । म्यान अफ द म्याच घोषित प्रकाश बुढाथोकीले ५ हजार रुपैयाँ प्राप्त गरे ।
पुलिस र न्यु डायमन्ड भिड्ने,"काठमाडौं (कास) सिन्धुपाल्चोकको तातोपानीमा भइरहेको भोटेकोसी गाउँपालिका अध्यक्ष कप राष्ट्रिय महिला भलिबलको सेमिफाइनलमा न्यु डायमन्ड स्पोर्ट्स क्लबले पुलिस क्लबसँग खेल्ने भएको छ । एपीएफ क्लब र त्रिभुवन आर्मी क्लबबीच अर्को सेमिफाइनल हुनेछ । बिहीबारको खेलपछि आआफ्नो समूहबाट डायमन्ड र एपीएफ समूह विजेता तथा पुलिस र आर्मी उपविजेता भएर अन्तिम चारमा पुगेका हुन् । सेमिफाइनल शुक्रबार हुनेछ ।बिहीबार समूह ए मा आर्मीले ढोरपाटन स्पोर्ट्स सेन्टरलाई २५१०, २५८, २५१२ को सोझो सेटमा हराएको थियो । आर्मीकी सुनीता खड्का प्लेयर अफ द म्याच भइन् । एपीएफले पुलिसलाई २२२५, २५२१, २५२१, २५१५ को सेटमा हराएको थियो । एपीएफकी सरस्वती चौधरी प्लेयर अफ द म्याच भइन् । न्यु डायमन्डले ढोरपाटनलाई २५१२, २५१२, २५१२ ले हरायो । डायमन्डकी पनामिका राई प्लेयर अफ द म्याच चुनिइन् । म्यान अफ द म्याच सबैले समान २ हजार रुपैयाँ पाए ।"
मास्टर्स ११ विजयी,भैरहवा (कास) स्टडील्यान्ड टी१० क्रिकेटमा बिहीबार दुई खेलमा गोर्खा वारियर्स क्रिकेट क्लब र मास्टर्स११ विजयी भएका छन् । गोर्खाले बुद्ध क्रिकेट क्लबलाई ८ विकेट र मास्टर्स११ ले डीए स्पोर्ट्सलाई ५ रनले पराजित गरे ।सिद्धार्थ रंगशालामा टस हारेर ब्याटिङ गरेको बुद्धले ८ विकेट गुमाई ६२ रन बनायो । जवाफमा गोर्खा वारियर्सले ७३ ओभरमा २ विकेट गुमाई ६३ रन बनाउँदै जित निकाल्यो । दोस्रो खेलमा टस हारेर ब्याटिङ गरेको मास्टर्स११ ले ५ विकेट गुमाई ७८ रन बनायो । जवाफमा डीए स्पोटर््सले ५ विकेट गुमाएर ७३ रनमात्रै बनायो । सामोद पौडेल म्यान अफ द म्याच भए ।
धनगढीलाई कियाको साथ,ललितपुर सिटीमा सेगुनललितपुर सिटी एफसीले एनएसएलका लागि नाइजेरियाली डिफेन्डर पिटर सेगुनलाई अनुबन्ध गरेको छ । उनले पछिल्लो सिजन मछिन्द्र क्लब सहिद स्मारक ए डिभिजन लिग २०७६ च्याम्पियन हुँदा उत्कृष्ट प्रदर्शन गरेका थिए । उनी राष्ट्रिय लिग २०७१७२ को विजेता थ्रीस्टारका पनि मुख्य खेलाडी हुन् । ललितपुरले यसअघि नै क्रोएसियन फरवार्ड भिलिम पोनिस्कोभिक र अजरबैजानका एट्याकिङ मिडफिल्डर नुर्लान नोभ्रुजोभलाई भित्र्याइसकेको छ । एनएसएलको शनिबार दशरथ रंगशालामा हुने उद्घाटनमै ललितपुरले काठमाडौं रेजर्सको सामना गर्नेछ ।
