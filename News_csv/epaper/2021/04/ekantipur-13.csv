शीर्षक,विवरण
वर्षैभरि अस्थिरता र उथलपुथल,"कांग्रेसमा सभापति शेरबहादुर देउवा र जसपामा अध्यक्ष महन्थ ठाकुर पक्ष प्रधानमन्त्री ओलीकै कदमलाई भित्रभित्र साथ दिन खोजिरहेका थिए । पार्टीभित्रको आन्तरिक दबाबका कारण मात्रै यी दुई पार्टी सडक संघर्षमा एक ठाउँमा आइपुगेका हुन् । अहिले पनि यी दुई दलका नेतृत्वको भूमिका द्विविधाग्रस्त नै देखिन्छ । प्रतिनिधिसभा पुनःस्थापनापछि राजनीति ट्र्याक मा आउने आमअपेक्षा थियो । सर्वोच्च अदालतले फागुन ११ मा प्रधानमन्त्री ओलीको प्रतिनिधिसभा विघटनको कदमलाई असंवैधानिक ठहर गर्दै बदर गरिदियो । डेढ महिनाभन्दा बढी समय बितिसक्दासमेत राजनीतिले सही गन्तव्य समात्न सकेको छैन । सरकार र संसद्बीचको द्वन्द्व अझै बढ्दो छ । जनताको सरोकार मुखरित हुने जनप्रतिनिधिमूलक थलो संसद् प्रभावकारी हुन सकेको छैन । असंवैधानिक कदम सच्याउने काम सर्वोच्चले गरे पनि राजनीतिक दलका नेताहरू आफ्ना कदमलाई सच्याउन अझै तयार भएका छैनन् । आफूले संवैधानिक भनेको कदमलाई सर्वोच्चले असंवैधानिक ठहर गर्दा प्रधानमन्त्री ओलीले संसद्मा उभिएर जवाफ दिएका छैनन् न त उनले नैतिकता प्रदर्शन नै गर्न सके । बरु, आफ्नो सत्ता टिकाउने रणनीति अघि बढाइरहेका छन् ।पुनःस्थापित संसद्लाई प्रभावकारी बनाउन सरकारले चाहिरहेको छैन । संसद् प्रभावकारी हुन सरकारले बिजनेस दिनुपर्ने हुन्छ तर सरकारले दिएको छैन । पुनःस्थापनापछि बसेका बैठकमा प्रधानमन्त्री ओली सहभागी भएका छैनन् । सांसदले प्रश्न उठाए पनि सरकार त्यसप्रति उत्तरदायी बन्न सकेको छैन । राजनीतिलाई थप तरलतातिर लैजान यसैबीचमा सर्वोच्चको अर्को फैसलाले मलजल गर्यो । फागुन २३ गते नेकपाको दर्ता खारेज गर्ने निर्णय सर्वोच्चले गरेपछि एमाले र माओवादीको ब्युँतिए । सर्वोच्चले ऋषिराम कट्टेलको पार्टीसँग नाम जुधेको आधारमा नेकपा एकीकरण प्रक्रियालाई खारेज गरेको थियो । त्यस निर्णयले पार्टीभित्रको वैधानिकता विवादलाई अन्त्य गरे पनि राजनीतिक विवाद अन्त्य गर्न सकेको छैन । सर्वोच्चको फैसलापछि ब्युँतिएको एमालेभित्र आन्तरिक शक्तिसंघर्ष जारी छ । एमाले व्यावहारिक रूपमा दुई खेमामा विभक्त छ । झलनाथ खनाल र माधवकुमार नेपाल समूहले समानान्तर पार्टी सञ्चालनको अभ्यास थालेका छन् । सत्तारूढ दलभित्रै देखिएको यो हदको विवादले संसद्, सरकार र राज्य व्यवस्थाको भविष्यमाथि नै बादल मडारिएको छ । दुई तिहाइ समर्थनबाट प्रधानमन्त्री बनेका ओली यतिबेला प्राविधिक बहुमतमा सीमित छन् । व्यावहारिक रूपमा उनले बहुमत गुमाइसकेका छन् । ६६ महिनामा सरकार अदलबदलका घटनाले राजनीतिको मुहान दूषित बनाइरहेका बेला ०७४ को चुनावी परिणाम आफैंमा आशाको जग थियो । त्यसले आमनागरिकलाई राजनीतिक स्थिरता र समृद्धिको सपनासँग जोडेको थियो । ती सबै आशा र सपनालाई राजनीतिको मियोमा रहेका दुईचार जना व्यक्तिको महत्त्वाकांक्षाले धूलिसात पारेको मात्रै छैन, पुनःसंरचनागत राज्य व्यवस्था, प्रणाली र संस्थाहरूलाई समेत जर्जर बनाएको छ । नागरिक समाजका अगुवा देवेन्द्रराज पाण्डेका अनुसार संख्याको स्थिरता आफैंमा कृत्रिम हो । सरकार बनाउन आवश्यक भए पनि यसैले राजनीतिक स्थिरता दिन्छ भन्ने मान्यतालाई अहिलेका राज्य सञ्चालकहरूले खण्डित बनाएका छन् । संख्या पुग्यो भनेर मनपरीतन्त्र गर्ने, एकल ढंगले अघि बढ्ने र आत्मकेन्द्रित शासन सञ्चालनको अभ्यास गर्ने तौरतरिकाका कारण जनताले दुई तिहाइ जनमत दिए पनि मुलुकले स्थिरता पाउन सकेन । प्रणालीको विकास नभएकाले राजनीतिमा स्थिरता नहुँदा त्यसले बहुआयामिक प्रभाव छाडेको छ । जनताले परिपक्वता देखाए । पाँच वर्ष ढुक्क भएर शासन गर्न सक्ने जनमत दिए । अनावश्यक चुनौतीको सामनामै समय बिताउन नपरोस्, सामाजिक, आर्थिक, राजनीतिक र सांस्कृतिक मूल्यमान्यताको विकासलाई अघि बढाउन समय पाऊन् भनेर एउटा पार्टीलाई बलियो बनाइदिए, पाण्डेले कान्तिपुरसँग भने, त्यस अर्थमा जनता जति पाका हाम्रा नेता हुन सकेनन् ।नयाँ संविधानले पनि राजनीतिक स्थिरतालाई जोड दिएको थियो । त्यसैअनुरूप संविधानका पुराना व्यवस्था र मान्यतामा संशोधन गरिएका थिए । राजनीतिक दल विभाजन गर्नका लागि संसदीय दल र पार्टीको केन्द्रीय कार्यसमितिमा ४० प्रतिशत हुनुपर्ने, प्रधानमन्त्री बनेको सुरुका दुई वर्ष अविश्वासको प्रस्ताव राख्न नपाइने र एकपटक अविश्वासको प्रस्ताव राखिसकेपछि एक वर्षसम्म अर्को अविश्वास प्रस्ताव ल्याउन नपाइनेजस्ता व्यवस्था राजनीतिक स्थिरताका लागि नै राखिएका हुन् । प्रतिनिधिसभाले सरकारको विकल्प दिने सम्भावना रहुन्जेल संसद् विघटन गर्न नपाउने व्यवस्था संसदीय प्रणालीको नयाँ मान्यता थियो तर प्रधानमन्त्री बनेकै दुई वर्षमा ओलीले स्थायित्वका लागि राखिएका यी कानुनी मान्यताहरू भत्काउँदै अघि बढ्न थाले । अध्यादेश ल्याएर तत्कालीन जनता समाजवादी पार्टी विभाजन गर्न कोसिस गरे । विभाजनका लागि आफ्नै पार्टीका दुई सांसदसमेत परिचालन गरेको घटना बाहिरियो । विभाजनको भयले जनता समाजवादी र राष्ट्रिय जनता पार्टी (राजपा) वैशाख १० गते मध्यराति एकतामा जोडिए । यस्ता घटना र प्रवृत्तिका कारण ओली पार्टीभित्रै असुरक्षित हुँदै जाँदा उनले संसद् विघटनजस्तो अलोकप्रिय कदम उठाउन पुगेका थिए । प्रधानमन्त्रीको यो असंवैधानिक कदमलाई तत्क्षण अनुमोदन गरेर राष्ट्रपति विद्यादेवी भण्डारीसमेत विवादमा तानिइन् । संवैधानिक आयोगहरूलाई समेत ओलीले विवादमा पारे । संवैधानिक आयोगहरूमा नियुक्ति गर्न कानुनी अवरोध हटाउन उनले वैशाख ८ मै जारी गरेको संवैधानिक परिषद्सम्बन्धी अध्यादेश पुनः ल्याए । सभामुख र प्रमुख प्रतिपक्ष दलका नेताबिनै बसेको परिषद् बैठकले आयोगहरूमा रिक्त पद पूर्ति गर्ने काम गर्यो । संसदीय सुनुवाइपछि मात्रै नियुक्ति हुनुपर्ने संवैधानिक व्यवस्थाविपरीत नियुक्ति दिने र शपथ खुवाउने काम भयो ।राजनीतिशास्त्री शर्मा पछिल्ला यस्ता घटनाक्रमले राजनीति नै क्षयीकरण भएको बताउँछन् । सरकारलाई दबाब दिने, मार्गनिर्देशन गर्ने सामाजिक संघसंस्थाको भूमिकामा समेत संकुचन आएको उनको बुझाइ छ । राज्यको भूमिका बलियो भएको छ तर सामाजिक संघसंस्था र राज्य संरचनाहरू कमजोर बनेका छन्, नैतिक जवाफदेहिता हराएको छ । प्रतिपक्षले धर्म निर्वाह गरिरहेको छैन, शर्मा भन्छन्, अहिले सबै आफ्नो राजनीतिक रोटी सेक्न लागेका छन् । जनताले के पाए भन्नेतिर कसैको ध्यान गएको देखिन्न । समग्रमा राजनीतिको क्षयीकरण भएको छ । राजनीतिक विश्लेषक खगेन्द्र प्रसाईं ०७७ साललाई राजनीतिक अस्थिरताको वर्षको रूपमा चित्रण गर्छन् । उनका अनुसार एक वर्षभित्र आत्मकेन्द्रित राजनीतिले लोकतान्त्रिक मूल्यमान्यता र प्रक्रियालाई धूलिसात पारेको छ । नेतृत्वले गणितलाई जोड दिएर लोकतान्त्रिक मूल्यमान्यतालाई कमजोर बनाउने दिशा पक्डेको छ । ०७४ को चुनावी जनमत वामपन्थी सरकारलाई पूरा पाँच वर्ष चलाउन दिएको हो तर पाँच वर्ष चलाउन नसकी प्रधानमन्त्री ओलीले दुई वर्षअगावै प्रतिनिधिसभा विघटन गर्ने कदम उठाउँदा जनमतको समेत अपमान भएको छ । यसले संसद्मा अंकगणित जति बलियो भए पनि स्थिरता दिन सक्दो रहेनछ भन्ने मान्यतालाई स्थापित गरेको प्रसाईं बताउँछन् । बहुमत आएपछि स्थिरता आउँछ भन्ने बुझाइ नै भ्रमपूर्ण थियो । संसद्मा बहुमत प्राप्त गर्ने तर पार्टीभित्रकै असहमतिलाई मिलाएर लैजान नसक्ने, अंक गणितलाई प्राथमिकता दिने तर लोकतान्त्रिक मूल्यमान्यता, कानुन विधि र प्रक्रियालाई नअंगाल्ने हो भने दुई तिहाइ अंकगणितले पनि स्थायित्व दिन सक्दो रहनेछ भन्ने पुष्टि भएको छ, प्रसाईंले भने, मूल्य, मान्यता र दर्शनलाई सँगै अघि बढाउँदा गठबन्धन सरकारले पनि स्थायित्व दिन सक्छ भन्ने उदाहरण भारतमा मनमोहन सिंह नेतृत्वको सरकार नै छ । प्राध्यापक खड्ग केसी सरकारले थुप्रै उपलब्धि हासिल गरे पनि सत्ताको भोक र आत्मकेन्द्रित स्वार्थ राजनीतिका कारण मुलुक अस्थिरतातिर पुगेको बताउँछन् । यस वर्ष जलविद्युत्, पानी आपूर्ति र कनेक्टिभिटीमा राम्रा काम भएका छन् । धेरै विकास परियोजना सम्पन्न भएका छन् । यद्यपि सत्ताको भोक, आत्मकेन्द्रित, स्वार्थी राजनीतिज्ञहरूका कारण ०७७ साल निराशपूर्ण बन्न पुगेको हो, उनले भने, लोकतन्त्रमा विश्वास र सहिष्णुता हुनु आवश्यक छ, जुन राजनीतिक नेतृत्वबाट यस वर्ष महसुस गर्न सकेनौं । विश्लेषक प्रसाईंका अनुसार अहिलेको संकट अझै पर धकेलिन सक्ने सम्भावना बढ्दै गएका छन् । प्रतिनिधिसभा विघटनले लोकतान्त्रिक शक्तिलाई मात्रै नभई धर्मवादी, जातिवादी र अराजकतावादीलाई समेत स्पेस दिएको उनको भनाइ छ । राजनीतिक अस्थिरताका बीचमै यस्ता शक्तिले अझै खेल्न पाउने सम्भावना रहेको उनी देख्छन् । नेता जति सबै सत्तादेखि सत्तासम्म, शक्तिदेखि शक्तिसम्मका लागि लडेका छन् । राजनीति संविधान, कानुन, विधि, प्रक्रिया, मूल्य र मान्यताले चल्नुपर्थ्यो तर त्यसअनुसार चलेन । गुट, व्यक्तिका स्वार्थ र इच्छाहरूलाई सीधै अघि बढाउन खोजियो अनि मुलुकमा संकट उत्पन्न भयो, प्रसाईंले भने, संसद् नभएका बेला आवश्यक परेर अध्यादेश ल्याउनुपर्दा विपक्षीको पनि समर्थन लिने परम्परा छ । तर, शासकले आफ्नो राजनीतिक दाउपेचका लागि जतिबेला पनि अध्यादेश ल्याउने, विधि र प्रक्रियालाई नजरअन्दाज गर्ने काम गरियो । यसको परिणाम लोकतन्त्र संकटमा छ तर नवउदरवाद अघि बढेको छ ।"
फेरि बढ्यो जोखिम,"१८ लाखलाई खोप विश्वमा ८१ प्रकारका खोप बनेको छ । यसमध्ये १२ वटा लगाउन सुरु भएको छ । विश्व स्वास्थ्य संगठनले तीनवटा खोपलाई आकस्मिक प्रयोगका लागि अनुमति दिएको छ । स्वास्थ्य सेवा विभागले नेपालमा तीनवटा खोप लगाउन अनुमति दिएको छ । सरकारले कोरोना संक्रमण देखिएको ११ महिनामा कोरोनाविरुद्धको खोप दिन सुरु गरेको थियो । भारत सरकारले १० लाख डोज खोप अनुदान दिएपछि गत माघ १४ देखि खोप दिन सुरु भएको हो । दक्षिण एसियामा खोप लगाउनमा नेपाल दोस्रो मुलुक हो । स्वास्थ्य सेवा विभागको खोप महाशाखा प्रमुख डा झलक गौतमका अनुसार सोमबारसम्म १८ लाख ९२ हजार ७ सय ४२ जनाले खोप लगाइसकेका छन् । चीन सरकारले अनुदान दिएको ८ लाख डोज भेरोसेलमध्ये ४२ हजार १ सय ७३ जनाले खोप लगाइसकेका छन् । कोरोनाविरुद्धको खोप आपत्कालीन रूपमा ल्याउन सरकारले औषधि व्यवस्था ऐन संशोधन गर्न अध्यादेश जारी गरेको थियो । यही अध्यादेशका आधारमा भारत र चीनको खोप ल्याएको हो । तर, यही अध्यादेश संसद्मा पेस हुन सकेको छैन । सरकारले कोरोनाको उपचारमा खटिने स्वास्थ्यकर्मी, कर्मचारी, महिला स्वास्थ्य स्वयंसेविकालाई पहिलो चरणमा खोप दिइएको थियो । त्यससँगै एम्बुलेन्स, शववाहन चालक, जेलका कैदी, वृद्धाश्रममा बस्ने र उनीहरूको स्याहार गर्नेलाई कोरोनाविरुद्धको खोप दिइसकेको छ । सरकारले ६५ वर्षमाथिका नागरिकलाई स्थानीय तहमै पुगेर खोप लगाइसकेको छ । चीन सरकारले अनुदानमा उपलब्ध गराएको खोप पनि दिइरहेको छ । अब ४० देखि ५९ वर्षका नागरिकलाई दिने योजना अघि सारेको छ । त्यस्तै सार्वजनिक सवारीका चालक, दूध, पानी, औषधिजन्य सामग्री ओसार्ने र बनाउने व्यक्तिलाई पनि खोप दिन लागेको खोप शाखा प्रमुख गौतमले बताए । असारसम्म ६० लाख जनतालाई खोप दिने सरकारले योजना अघि सारेको छ । आउँदो वर्ष भने नेपालीहरूले खोप लगाइसक्ने मन्त्रालयले जनाएको छ ।"
एकै दिन १३ को मृत्यु,"कोरोनाको पहिलो लहरको दाँजोमा यस पटक जटिल अवस्थाका बिरामीहरूमा युवा र बालबालिकाको संख्या उल्लेख्य पाइएको औंल्याउँदै सशस्त्र प्रहरी अस्पतालका कन्सल्टेन्ट फिजिसियन डा रोशनकुमार झाले भने, अहिले धेरैमा निमोनिया देखिएको छ, जसमा बच्चाहरूसमेत छन् । बिरामीहरूलाई अक्सिजनको आवश्यकतासमेत पहिलेको दाँजोमा बढी परिरहेको देखिन्छ ।कोरोनाको दोस्रो लहर आउने संकेतका पछाडि भाइरसको नयाँ स्ट्रेन र डबल म्युटेन्ट भाइरस जिम्मेवार रहेको विज्ञहरूले औंल्याएका छन् । छिमेकी मुलुक भारतमा डबल म्युटेन्ट भाइरस पुष्टि भइसकेको छ । नेपालमा पनि केही व्यक्तिमा कोरोनाको बेलायती भेरिएन्ट देखिएको छ । हाल पुष्टि भएको भाइरसको नयाँ भेरिएन्ट ४ देखि ६ गुणासम्म तीव्र गतिले विस्तार हुने विभिन्न अध्ययनबाट प्रमाणित भएको डा झा बताउँछन् । उनका अनुसार नयाँ भेरिएन्टले गर्दा लक्षणसहितको संक्रमण बढ्ने देखिएको छ । पछिल्लो समय संक्रमितहरू ढिलो र जटिल अवस्था भएपछि मात्र अस्पताल आउने गरेको भन्दै स्वास्थ्य मन्त्रालयका सहप्रवक्ता डा अधिकारीले चिन्ता व्यक्त गरे । यसअघि शंका लाग्नेबित्तिकै उपचार गराउँदा समयमै रोगको पहिचान भई संक्रमण जटिलतातर्फ जाने सम्भावना कम देखिएको उनले स्मरण गरे । उनले स्वास्थ्य सुरक्षा सतर्कता अपनाउन र लक्षण देखिनेबित्तिकै उपचार गराउन सुझावसमेत दिए ।"
व्यक्तित्वमै विचलन,"(काठमाडौं)  भनिन्छ, अनिकालमा घरभित्रका भाँडा बज्न थाल्छन् तर त्यसलाई रडाको मच्चिएको ठान्नु भूल हुन्छ । मन आत्तिएका बेला गर्नेले गरेन कि भन्ने आशंका मनमा पैदा हुन सक्छ, गरेको पुगेन कि भन्ने लाग्छ, २०७७ वैशाख १ गते नयाँ वर्षको शुभकामना सन्देश दिँदै प्रधानमन्त्री केपी शर्मा ओलीले भनेका थिए, अझ छिटो, अझ राम्रो र तत्काल परिणाम आउने गरी काम गरिदिए हुन्थ्यो भन्ने लाग्न सक्छ । अन्योल र भ्रममा पर्ने वा विचलित हुने होइन, मन बलियो बनाउनु आवश्यक हुन्छ । २१ मिनेट ४२ सेकेन्डको उक्त शुभकामना मन्तव्य दिँदा ओलीमा विगतझैं दम्भ र आक्रोश थिएन, तुलनात्मक रूपमा सन्तुलित र संयमित देखिएका थिए । तर, ठ्याक्कै आठौं दिनमा उनले आफ्नो घरभित्र मात्रै होइन, छिमेकीको घरका समेत भाँडाकुँडा बज्ने गरी हलचल ल्याइदिए । वैशाख ८ गते संसद्को तेस्रो र चौथो ठूलो शक्ति राष्ट्रिय जनता पार्टी र संघीय समाजवादी पार्टीलाई फुटाउने उद्देश्यसहित दल विभाजनसम्बन्धी अध्यादेश ल्याएपछि ओलीले जबर्जस्त बनाएको व्यक्तित्व क्षयीकरणको सुरुवात भएको हो । त्यसपछिका घटनाक्रमले ओलीसँगै राजनीतिका अरू धुरन्धर खेलाडीहरूको व्यक्तित्वमा पनि क्रमशः ह्रास ल्याएको छ । वर्षको यो अन्तिम बिन्दुबाट पछाडि फर्केर हेर्दा आशा र भरोसा गरिएका नेताहरू आफ्नै व्यवहारका कारण विचलित भएका छन्, ओलीले वर्षको सुरुवातमा भनेझैं राजनीतिक परिदृश्य देखेर मन बलियो बनाउनुपर्ने आधारहरूमा अल्पविराम लागेको छ । िििओलीको छविबारे नेपाली समाज त्यति प्रस्ट थिएन तर २०७२ मा संविधान बनाउँदा लिएको अडान, नाकाबन्दीका बेला नागरिकलाई देखाएको सपना र २०७४ को प्रतिनिधिसभा चुनावमा बाँडेको आश्वासनका कारण उनलाई खास नेता मान्नेहरू बढ्दै थिए । अब मुलुकमा बाह्य हस्तक्षेप हुन्न भन्ने अपेक्षाले नागरिकको उनीमाथि भरोसा चुलिँदै थियो । त्यही भरोसाको टेकोमा उनी दोस्रोपटक प्रधानमन्त्री बने, झन्डै दुई तिहाइको समर्थनमा । स्थापनाको ७० वर्षपछि कम्युनिस्ट पार्टीको यो स्पष्ट उदयको पहिलो हकदार ओली नै थिए किनभने कम्युनिस्ट एकतादेखि निर्वाचन र सरकार गठन उनकै नेतृत्वमा भइरहेको थियो । तर अस्वाभाविक एकीकरणको प्रभाव पार्टी एकताको तेस्रो महिनाबाटै देखिन थाल्यो । वरिष्ठ नेता माधवकुमार नेपाललाई एक्ल्याउने नीति र उनले राख्न सुरु गरेको नोट अफ डिसेन्टको अन्तरसंघर्ष नै पार्टी विघटनको पहिलो आधार थियो । ओली र नेपालबीचको लडाइँमा नेकपाका अर्का अध्यक्ष दाहाल कहिले ओलीतिर, कहिले नेपालतिर लागे । जब दाहालको पनि ओलीसँग मन मर्न थाल्यो, झगडा झन्झन् झाँगिँदै आयो । त्यसको माइलस्टोन २०७६ माघमा भएको नेकपाको दोस्रो केन्द्रीय कमिटी बैठक थियो । त्यही बैठकमा आफूले जबर्जस्त आर्जन गरेको शक्ति क्षीण भएको संकेत पाएपछि ओलीले पोलिसी सिफ्ट गरेका थिए । पूर्वएमाले पक्षधरहरू एक हुनुपर्ने गरी सुरु गरेको ओली पक्षको कसरतले काम नगरेपछि २०७७ को झिसमिसेदेखि नै संसद् विघटनको अभ्यास सुरु भएको हो । राजपा र संघीय समाजवादी पार्टी विभाजन गर्ने रणनीतिबाट सुरु भएको यो वर्ष प्रतिनिधिसभा विघटन, नेकपा पार्टी विघटन हुँदै नेतृत्वको पहिलो घेराको व्यक्तित्वसमेत तीव्र क्षयीकरणको चरणमा पुग्यो । यसको ठूलो भारी ओलीको थाप्लोमा भए पनि पुष्पकमल दाहाल, शेरबहादुर देउवा, माधवकुमार नेपाल र महन्थ ठाकुरहरूको पछिल्लो भूमिकाले उनीहरू पनि शंकाको घेराभन्दा बाहिर छैनन् । िििमुलुकमा कोरोनाको दर उच्च थिएन तर लकडाउनका कारण नागरिकले पाएको सास्ती उच्च थियो । सयौं किलोमिटर टाढाको घरमा पुग्न पैदलै हिँड्न तम्सिएका मजदुरका पाइला सडकभरि असरल्ल थिए । किसानका बारीमा फलेका खाद्यान्नले बजार पाएका थिएनन्, सुकुम्बासी बस्तीका नागरिकको भान्साले खाद्यान्न । नागरिक यो पीडामा पिल्सिरहेका बेला प्रधानमन्त्री ओलीले वैशाख ८ गते दल विभाजनसम्बन्धी अध्यादेश ल्याइदिए । यसको मूल ध्येय तत्कालीन संघीय समाजवादी र राजपा फुटाउनु नै थियो । पार्टीभित्रको आफ्नो अल्पमत व्यवस्थापन गर्न अर्काको दल छिन्नभिन्न पार्ने गरी आएको यो अध्यादेशले स्वयं नेकपा पनि कुनै न कुनै बेला फुट्न सक्ने आकलन ओलीको थियो । अप्ठ्यारोमै परिएकाले हो, राष्ट्रपतिज्यूले पनि मन मिल्नेहरूको छुट्टै पार्टी गठन गर्दा हुने सुझाव दिनुभएको थियो, ओलीज्यूको ध्यान त्यतै रह्यो, ओलीनिकट एक नेताले भने । ओलीको यो कदमले उनलाई नै ब्याकफायर गर्यो । मिल्ने र नमिल्ने दोसाँधमा रहेका समाजवादी र राजपा वैशाख १२ गते एकीकृत भए । त्यही दिन ओलीले दल विभाजनसम्बन्धी अध्यादेश पनि फिर्ता गरे तर भित्रभित्रै धमिरा लाग्न सुरु भइसकेको नेकपाको समस्या फिर्ता भएन । वैशाख १७ गते सचिवालय बैठकमा प्रधानमन्त्रीबाट ओलीको राजीनामा मागियो । यो प्रकरणले उनको इगोमा ठूलो क्षति पुग्यो । आफ्नो राजीनामा मागिन्छ भन्ने जानेरै उनले संसद् विघटनका बारेमा परामर्श थालिसकेका थिए । वैशाख १५ गते राति नै ओली र प्रधानन्यायाधीश चोलेन्द्रशमशेर जबराबीच यो विषयमा लामो मन्थन भएको थियो । तर राणाले संविधानअनुसार त्यसो गर्न नमिल्ने सुझाव दिएका थिए । त्यसबेला प्रधानन्यायाधीश राणाले संविधानविपरीत जाँदा समस्या पर्ने बताए पनि ओलीले उपाय खोज्न भने छोडेनन् । त्यसपछिका घटनाक्रमको समीक्षा गर्दा उनले चौथो प्रयासमा बल्ल प्रतिनिधिसभा विघटन गरेका हुन् । पुस ५ मा यो कदम चाल्दा ओलीले प्रतिनिधिसभामात्रै हैन, आफूमाथि नागरिकले गरेको एक हदको भरोसा, मतदाताले गरेको विश्वास र २०७२ को संविधान निर्माणयता बनाएको राष्ट्रवादी छवि को पनि विघटन गरे ।संविधान निर्माण, त्यसपछि भएको नाकाबन्दीको सामना, गत जेठमा लिम्पियाधुरासहितको राजनीतिक तथा प्रशासनिक नक्सा सार्वजनिक गरेर बनाएको छविमा दाग लगाउने काम स्वयं ओलीबाटै भयो ।२०५४ असोज ४ गते नेपाल र भारत सरकारबीच भएको महाकाली सन्धिलाई संसद्को दुई तिहाइ बहुमतले पारित गर्दा तत्कालीन एमालेका संसदीय विभाग प्रमुख ओलीको भूमिका सबैभन्दा धेरै थियो । सन्धि संसद्ले अनुमोदन गर्नुभन्दा केही दिनमात्रै अघि काठमाडौंमा जिफन्टको एउटा कार्यक्रममा गरेको भाषणमा ओलीले २७ मिनेट त महाकाली सन्धिका बारेमा मात्रै बोलेका थिए । त्यतिखेरै उनले सन्धि पारित भए मुलुकमा १ खर्ब २० अर्ब रुपैयाँ भित्रिन्छ भनेर दाबी गरेका थिए । त्यसयता ओलीमाथि निरन्तर लाग्दै आएको भारतपरस्त नेताको आरोप झन्डै २० वर्षपछि २०७२ मा आएर उनी आफैंले चिरेका थिए । २०७२ मा त्यसरी बनाएको व्यक्तित्वलाई पनि ओलीले यही साल विघटन गरिदिए ।त्यसका लागि गत कात्तिक ४ गते मध्यराति ओली र भारतीय गुप्तचर संस्था रअका प्रमुख सामन्त गोयलबीच भएको संवाद उनले बिस्तारै प्राप्त गरेको राष्ट्रवादी को कार्ड फिर्ता गर्ने कडी बन्यो । त्यही संवादमा भारतले साथ दिने बताएपछि ओली प्रतिनिधिसभा विघटनमा उद्यत रहेको विश्लेषण नेपाली राजनीतिक वृत्तमा भयो पनि । प्राध्यापक कृष्ण खनाल संविधान निर्माणयता देखिएको ओलीको रूप अहिले फेरिएको बताउँछन् । व्यक्तित्व सधैंभरि एउटै हुँदैन, समय र घटनाक्रमसँगै व्यक्तिको व्यक्तित्व पनि परिवर्तनशील हुन्छ, सकारात्मक रूपमा परिवर्तन भयो भने त्यसलाई बहुआयामिक रहेछ भन्छौं, नत्र भने त्यो व्यक्तित्व सकिन्छ । अहिले नेताहरूको अवस्था त्यही छ । उहाँहरूले जति कराए पनि हामीले उहाँहरूको व्यक्तित्व सकिएको देखेका छौं, खनालले भने, प्रधानमन्त्री ओलीको व्यक्तित्व अहिले घुमिफिरी पुरानै ठाउँमा पुगेर समाप्त भएको छ । २०७२ मा संविधान बनाउँदा भएको १६ बुँदे सहमति अगाडिसम्म जे भनेर उनलाई चिनिन्थ्यो, अहिले त्यही ठाउँमा आएर सकिएका छन् । १६ बुँदेपछि देखिएको रूप उनको हैसियतअनुसारको रहेनछ । उनको व्यक्तित्व निर्माणको उचाइ आज समाप्त भएको छ ।िििओलीको इगो आफ्नो ठाउँमा छ, अरू नेताहरूको अकर्मण्यताले पनि स्थिर हुन आँटेको नेपाली राजनीतिको मियो यो वर्ष हल्लियो । ओलीसँगको आन्तरिक संघर्ष सतहमै आएर वारपारको लडाइँमा पुगे पनि रणनीतिक बन्न नसकेका तत्कालीन नेकपाको दाहालनेपाल खेमा अहिले कुहिरोको कागझैं छ । आन्तरिक विवाद चुलिँदै जाँदा ओलीले प्रतिनिधिसभा विघटन गर्ने संकेत नेकपाका अर्का अध्यक्ष पुष्पकमल दाहालसँग पटकपटक गरेका थिए । दाहालले नेताहरू माधव नेपाल र झलनाथ खनालसँग ओलीको यो भनाइबारे बारम्बार कुरा गरेका पनि हुन् तर खनाल र नेपालले संविधानमै व्यवस्था नभएका कारण ओलीले धम्कीमात्रै दिएको बताइरहेका थिए । पुस ५ मा प्रतिनिधिसभा विघटनको सिफारिस गरेर मन्त्रिपरिषद् बैठकबाट बाहिरिँदै गर्दा अध्यक्ष दाहालसँग भेट भएका बेला पनि उनले दाहालले आफ्नाविरुद्ध नेकपा सचिवालयमा पेस गरेको १९ पृष्ठ लामो आरोपपत्र फिर्ता लिए संविधान विघटनको प्रस्ताव फिर्ता गर्ने बताएका थिए । तर उक्त प्रतिवेदन फिर्ता नगर्ने अडानबाट दाहाल हल्लिएनन्, फलस्वरूप राजनीतिको स्थायित्व हल्लियो, संविधानको व्यवस्था हल्लियो र वामपन्थी एकताको आधार हल्लियो । एमाले उपमहासचिव घनश्याम भुसालले संसद् विघटन भएको त्यो दिनबारे व्याख्या गर्दै ओलीलाई पठाएको पत्रमा पनि ओलीले गर्दिनँ भनी झुक्याएर संसद् विघटन गरेको बताएका छन् । तपाईंले झूटा कुरा पटकपटक गर्दै आउनुभएको छ । उदाहरणका रूपमा ः राष्ट्रपतिकहाँ पठाइएको समावेदन फिर्ता गर्दा अध्यादेश फिर्ता गर्छु भनेर सहमति गर्नुभयो तर समावेदन फिर्ता भयो तपाईं आफैंले फिर्ता गर्छु भनेको अध्यादेश फिर्ता लिनुभएन, भुसालले स्पष्टीकरण पत्रमा लेखेका छन्, तपाईंले प्रचण्डमाधव नेपालहरूले राष्ट्रपतिमाथि महाअभियोग लगाउँदै छन् भनेर मन्त्रिपरिषद् बैठकमा गलत सूचना प्रवाह गर्नुभयो, मैले नै त्यसको असत्यता प्रमाणित गरिदिएको थिएँ । पुस ५ को मन्त्रिपरिषद् बैठकमा प्रतिनिधिसभा विघटनको प्रस्ताव निर्णय गरेर राखौं, जारी नगरौंला भन्नुभयो तर तीन घण्टा नबित्दै राष्ट्रपतिबाट घोषणा गराउनुभयो, आदि ।त्यसबेला दाहालले ओलीसँग गत फागुनदेखि आफूलाई प्रधानमन्त्री बनाउनुपर्ने र चैतमा पार्टी महाधिवेशन गरेर ओलीले पार्टीको नेतृत्व पनि छोड्नुपर्ने प्रस्ताव गरेका थिए । तर, आफ्ना दुवै हातमा भएको लड्डु गुमाउनुभन्दा ताजा जनादेश मा जानु ओलीले उपयुक्त देखे । ओली र दाहालबीच पदीय भागबन्डामा सामान्य लेनदेन मिलेको भए अहिले राजनीतिक शून्यता सुरु हुने नै थिएन । आफूलाई प्रधानमन्त्री बनाए आक्षेप फिर्ता लिने, नत्र यथावत् राख्ने दाहालको उक्त प्रस्तावमा राजनीतिक सिद्धान्त र मूल्यमान्यताको धज्जी उडाइएको तर्क ओलीपक्षीय नेताहरूको छ । उसो त १२ वर्षको सशस्त्र संघर्ष, २०६२६३ को जनआन्दोलन, त्यसपछि संविधानसभामा भएका पहिचान र अधिकारका थुप्रै मुद्दा छोड्दा नै दाहालको व्यक्तित्व बिस्तारै ओरालो लागेको थियो । २०७४ को वामपन्थी गठबन्धन, त्यसको फलस्वरूप निस्किएको चुनावी परिणाम, पार्टी एकता र स्थिर सरकार निर्माणमा खेलेको भनिएको भूमिकाले उनको उचाइ फेरि बढ्न सक्ने ठाउँहरू थिए तर पछिल्लो कालमा उनले अर्का अध्यक्ष ओलीसँग बार्गेनिङ बाहेक अर्को चीज गरेको देखिएन । ओली सरकार बनेदेखि गत पुस ५ गतेसम्म मात्रै दाहालले झन्डै ६ सय पटक खुमलटारबालुवाटार आउजाउ गरे । यो दौडधुप उनले कार्यकर्ता र जनताको तहमा गरेका हुन्थे भने परिस्थिति अर्कै बन्न सक्थ्यो तर बालुवाटरसँगको बार्गेनिङले राजनीतिक जीवनको उत्तरार्द्धतिर पुग्दा दाहालकै व्यक्तित्वमा ह्रास आयो । बालुवाटारतिर कस्ता विषयमा कुराकानी हुँदा रहेछन् भन्ने छनक ओलीसँग छुट्टिएपछि दाहालहरूले गरेको भाषणले नै दिएका थिए । ओलीले यताको कुर्सी उता सारेको, अपमान गरेको, नियुक्तिमा आफूहरूलाई ठाउँ नदिएको, सरकारका निर्णय एक्लै गरेको जस्ता गुनासो पुस ६ देखि फागुन ११ को बीचमा दाहालनेपालले सार्वजनिक ठाउँमा धेरै पटक गरेका छन् । शान्ति प्रक्रियामा आएयतै राजनीतिक गाँठो फुकाउन लचक भएर सम्झौता गर्दै आएका दाहालले पुस ५ पछि पनि आफ्नो परिपक्वता प्रदर्शन गर्न सकेनन् । विश्लेषक तथा लेखक राजेन्द्र महर्जनको बुझाइमा पहिलेदेखि नै ओरालो लागेको दाहालको छवि यसपालि खस्किनु पुरानै सिलसिलाको निरन्तरता मात्रै हो । दाहालको जुन क्रान्तिकारी छवि थियो, त्यसको स्खलन पहिलेदेखि नै भइसकेको थियो । उनले संगठनमा जुन हिसाबले एकाधिकार लामो समयदेखि कायम गरे, त्यो आफैंमा समस्या हो । त्यसले गर्दा उनले जसरी टिम बनाउने हो, त्यो बनाएनन् । उनले बोलेको कुरालाई नै पार्टी विचार बनाउन थालियो, त्यसले अर्को समस्या पैदा गर्यो, महर्जनले भने, त्यसमाथि दाहालले आफूले बोकेका मुद्दाहरू छोड्दै आए । लडेर ल्याएको परिवर्तनमा सत्ताका लागि सम्झौता गरे । त्यसले उनीमाथिको भरोसा बाँकी रहेन । त्यसैले प्रतिनिधिसभा विघटनयता उनले चालेको कदम हावामा तरबार हल्लाएजस्तो मात्रै भएको छ ।प्रतिनिधिसभा पुनःस्थापनालगत्तै ओली प्रवृत्तिलाई दण्डित गर्ने गरी रणनीतिक हुन नसक्नु दाहालको अर्को समस्या रहेको बताउँदै महर्जनले यो वर्ष उनको राजनीतिक र रणनीतिक दुवै व्यक्तित्व विघटित भएको उल्लेख गरे । अरू त अरू प्रतिनिधिसभा पुनःस्थापित भए कसरी अगाडि बढ्ने भन्ने विषयमा दाहालनेपाल समूहका बीचमा सामान्य छलफलसमेत नहुनु र ओलीले पाइपाइ हिसाब गरेर रणनीतिक कदम चाल्नु कम्युनिस्ट आन्दोलन र सिंगो राजनीतिका लागि अर्को दुर्भाग्य हो । यो दुर्भाग्य निम्तिनुमा समन्वयकारी नेताको छवि बनाएका माधव नेपालको भूमिकाले पनि ठूलो काम गर्यो । दुई अध्यक्षले गलत गर्दा बरोबरी सचेत गराउन सक्ने ताकत कोही नेतामा थियो भने ती नेपाल नै थिए तर उनी यसरी बरालिए कि आफ्नो पुरानो पहिचान नै दाउमा लगाइदिए । अधिकांश समय दाहाल र नेपालकै बीचमा समन्वय भयो । ओली एक्लिए । नेपालको पनि ओलीसँगको गुनासो सैद्धान्तिकभन्दा बेसी सांगठनिक र आफूनिकट नेताहरूलाई व्यवस्थापन गर्ने विषयमै केन्द्रित रह्यो । यसले उनले आर्जन गरेको छवि धमिल्याउनेबाहेक अर्को भूमिका खेलेन । ओलीपक्षीय नेताहरूको विश्लेषण पनि बरु दाहाललाई मिलाउन सकिन्थ्यो, नेपालले बिगारे भन्ने नै छ । ओलीले प्रतिनिधिसभा विघटन गरेपछि चाहिँ ओलीसँग बस्न सकिन्न भन्ने निष्कर्षसहित छुट्टिएर अलग पार्टीको अभ्यास गरेका दाहालनेपाललाई फागुन २३ मा सर्वोच्चले गरेको फैसलाले आआफ्नो आधार इलाका तिर फर्काइदियो । यसलाई दाहालले प्रेममा परेको जोडीलाई अदालतले जबर्जस्ती छुटाएको भनेर टिप्पणी गरेका छन् । नेपाल स्वयंले पनि ओलीसँग बस्न मन नहुँदानहुँदै अदालतले धकेलेर त्यहीं पुर्याएको बताइरहेका छन् । प्राविधिक रूपमा दाहालतिर जान नसक्ने र राजनीतिक रूपमा ओलीले नेतृत्व गरेको पार्टीमा बस्न नसक्ने परिस्थितिका बीचमा आफ्नो मात्रै होइन, अरू पार्टीलाई समेत मिलाएर लैजान सक्ने गरी बनाएको नेपालको व्यक्तित्वमा ब्रेक लाग्यो । ओलीको व्यवहारले बिलखबन्दमा परेका नेपाल अहिले आफ्नो समूहको नेतृत्व गर्दै एमालेको समानान्तर कमिटी गठनमा सक्रिय छन् । नेपालको यो गतिविधिलाई पार्टी विभाजनको पूर्वतयारी भनिए पनि त्यसैगरी अघि बढ्न उनकै समूहमा रहेका नेताहरूले पनि साथ नदिने देखिएको छ । विश्लेषक मीना पौडेलको बुझाइमा नेपालले अहिले जुन खालको व्यवहार प्रदर्शन गरेका छन्, त्यो उनले निर्माण गरेको व्यक्तित्वभन्दा बिलकुल फरक हो । माधव नेपालको छवि एउटा कम्युनिस्ट नेताका रूपमा मात्रै नभई सबैलाई मिलाउन सक्ने र समन्वयकारी भूमिका खेल्न सक्ने नेता भनेर बनेको थियो । शान्ति प्रक्रिया टुंगोमा पुर्याउने छलफलमा पनि उहाँको समन्वयकारी भूमिकालाई विद्रोहीदेखि सत्तासम्म सबैले विश्वास गरेका थिए, पौडेलले भनिन्, हिजो त्यत्रो पार्टी चलायो, दुनियाँ गर्यो, यो बेलामा आएर केको लोभ देखाएको हो त फेरि भन्ने देखिन्छ । एमालेको पुरानो फाउन्डेसनलाई जोगाउन ओली प्रवृत्तिविरुद्ध लाग्ने भन्ने उहाँको कुरा त होला तर अहिले विभाजनकै दिशामा जुन खालको कदम चाल्नुभएको छ, उहाँले आफ्नै इमानदार छविलाई धमिल्याउन खोजेको हो कि भन्ने देखिन्छ ।प्रतिनिधिसभा पुनःस्थापित हुँदा चितवनमै रहेका दाहाल र नेपालले पहिलो फोन नै कांग्रेस सभापति शेरबहादुर देउवालाई गरेका थिए । उक्त फोनमा बधाई साटासाट गरेका उनीहरू गठबन्धन सरकारको प्रस्ताव बोकेर भोलिपल्टै (१२ गते) देउवा निवास बूढानीलकण्ठ पुगे । वेटिङ प्रधानमन्त्रीका रूपमा समेत हेरिने प्रमुख प्रतिपक्षी दल कांग्रेसका सभापति देउवाको भूमिकाका कारण संसद् पहिलेदेखि नै प्रतिपक्षविहीनजस्तै थियो । ओलीले प्रतिनिधिसभा विघटन गर्दा चुनावमै जानुपर्छ भन्ने र प्रतिनिधिसभा पुनःस्थापित भएपछि अर्को सरकार निर्माणबारे ठोस पहल नगर्ने देउवाको शैलीले ओली र उनीबीच आपसी समझदारीको सम्बन्ध छ भन्ने तर्कहरूलाई पुष्टि गरिदियो । देउवाले पटक्कै मन नगरेपछि वरिष्ठ नेता रामचन्द्र पौडेलकै जोडबलमा कांग्रेसको नेतृत्वमा सरकार बनाउन पहल गर्ने निर्णय त कांग्रेसले गर्यो तर त्यसलाई देउवाले आत्मसात् गरेनन् । बरु अब परिस्थिति चुनावतिरै जाने देखिएकाले त्यसको तयारी थाल्न आफ्ना कार्यकर्तालाई निर्देशन दिइसकेका छन् । संविधानमा हुँदै नभएको व्यवस्था प्रयोग गरेर ओलीले प्रतिनिधिसभा विघटन गर्दा संविधानमाथि कु भएको देख्ने कांग्रेस उनै ओलीप्रति आफ्ना सभापति देउवाको अतिरिक्त आसक्तिका कारण अलमलमा छ । यसले देउवाको मात्रै होइन, सिंगो कांग्रेसको लोकतान्त्रिक व्यक्तित्वमाथि स्वाभाविक रूपमा प्रश्न उठेको छ । प्राध्यापक खनालको विचारमा भने देउवाको इमानदारीको राजनीति २०६२०६३ अघि नै सकिएकाले अहिले उनको व्यक्तित्व न बनेको छ न त बिग्रिएकै छ । उनको उन्नति, प्रगति, अवनति, राजनीतिक हैसियत र औचित्य त्यसअघि नै सकिएको हो, अहिले प्राविधिक लेनदेनका आधारमा र कांग्रेसको विरासतका आधारमा नेता भएका छन्, उनलाई व्यक्तिगत लाभबाहेक अरू विषयमा मतलब पनि छैन, खनालले भने ।संघीयता, लोकतन्त्र र गणतन्त्रको पक्षपाती भनेरै चिनिएका जसपा अध्यक्ष महन्थ ठाकुरको राजनीतिक निष्ठामाथि सम्भवतः पहिलोपटक यसैपालि यतिविधि प्रश्न उठ्यो । परिवर्तनका हिमायती ठाकुर यथास्थितिवादका प्रवर्तक ओलीसँग कसरी काँध मिलाइरहेका छन्, रहस्यको पर्दा खुलिसकेको छैन । तर, पुनःस्थापित संसद्लाई पूरै आयु बाँच्न दिनका लागि ठाकुरको भूमिका महत्त्वपूर्ण हुनुपर्ने हो । ठाकुर र उनको समूहको जसपालाई अहिले न ओली सरकार परिवर्तन गर्न हतारो छ न त गठबन्धनमा जाने हुटहुटी । प्रतिनिधिसभा पुनःस्थापित भएपछि ठाकुरमा परिवर्तन आउँदा उनले आफ्नो पुरानो विरासत बिर्सिएका छन् । ओलीसँगका थुप्रै असहमतिलाई किनारामा राखेका छन्, अबका दिन ओलीसँगै तालमेल हुन सक्ने संकेत छन् । यसले उनको राजनीतिक यात्रालाई अरू कति अघि बढाउँछ या पछि धकेल्छ, त्यो त यकिन छैन तर उनले बनाएको वागी व्यक्तित्वमा विचलन आएको छ र मूलतः ठाकुर सम्झौतापरस्त देखिएका छन् । उथलपुथलपूर्ण राजनीतिक परिस्थितिले नेताहरूको व्यक्तित्वमा विचलन आए तापनि उनीहरूलाई विस्थापित गर्ने गरी अर्को नेतृत्व जन्मिन सकेन । फेरि आफैं अध्यक्ष बन्ने गरी उमेर हदको व्यवस्था हटाउँदै ओलीले गरेको एमालेको विधान संशोधन, आफैं फेरि अध्यक्ष बन्ने गरी देशैभरि समानान्तर कमिटीको अभ्यास गरिरहेका नेपाल, फेरि सभापति चुनिन कांग्रेसमा दौडधुप गरिरहेका देउवा र एकल नेतृत्वमा पार्टीलाई घिसिपिटी चलाइरहेका माओवादी केन्द्रका अध्यक्ष पुष्पकमल दाहाल तत्काल नेतृत्व अर्को पुस्तालाई दिएर विश्राम लिन चाहन्नन् । छिन्नभिन्न भइसकेको आफ्नो विचार, नागरिकको चरम अविश्वास र नेताहरूको असहिष्णु राजनीतिक संस्कार मुलुकको राजनीतिक स्थिरताका लागि थप बाधक बनेको छ । यो बेला हरेक पार्टीका ठूला नेताहरूले शिरमा गच्छेअनुसारको दोष बोकेर नयाँ परिस्थितिका लागि तयार हुनुपर्ने देखिएको छ । सम्भवतः त्यो नयाँ परिस्थिति चुनावको आवरणमा प्रकट हुनेछ ।"
माओवादीका ५ प्रदेश सांसद पदमुक्त,"कर्णालीमा मुख्यमन्त्रीलाई कांग्रेस प्रमुख भरोसानयाँ वर्ष सुरुवातसँगै मुख्यमन्त्री महेन्द्रबहादुर शाही नेतृत्वको कर्णाली प्रदेश सरकारको भविष्य निर्क्योल हुने भएको छ । वैशाख ३ गते आह्वान गरिएको प्रदेशसभा अधिवेशनमा मुख्यमन्त्री शाहीले विश्वासको मत लिने तयारी गरेका छन् ।फागुन ५ गते नेकपा (एमाले) ले सरकारलाई दिएको समर्थन फिर्ता लिएपछि सरकारको भविष्य संकटमा परेको थियो । मुख्यमन्त्रीसामु पदबाट राजीनामा दिने वा संसद्बाट विश्वासको मत लिने दुईवटा विकल्प थिए । उनीनिकट सांसदका अनुसार शाहीले दोस्रो विकल्पमा जाने निर्णय लिएका छन् । राजनीतिमा अनेक सम्भावना हुन्छन्, त्यसैले मुख्यमन्त्रीले राजीनामा दिनुहुन्न, नेकपा माओवादी संसदीय दलकी प्रमुख सचेतक सीता नेपालीले भनिन्, बरु संसद्मा गएर विश्वासको मत लिनु हुन्छ । मुख्यमन्त्री शाहीले वैशाख ३ मै विश्वासको मत लिने सम्भावना रहेको उनले बताइन् ।माओवादीका सांसद रेग्मी सोमबार पदमुक्त भएपछि ४० सदस्यीय कर्णाली प्रदेशसभा ३९ सदस्यमा झरेको छ । हाल माओवादी संसदीय दलमा १२ सांसद छन् । विश्वासको मत लिन २० सांसद आवश्यक पर्छ । स्रोतका अनुसार मुख्यमन्त्री शाहीले विशेषगरी नेपाली कांग्रेसमाथि भरोसा गरेर विश्वासको मत लिन खोजेका छन् । कर्णाली प्रदेशसभामा कांग्रेसका ६ सांसद छन् । माओवादी र कांग्रेसका सांसद जोड्दा पनि आवश्यक संख्या पुग्दैन । यस्तो अवस्थामा राप्रपाका एक सांसदको समर्थन लिन र एमालेको माधव नेपाल समूहलाई फ्लोर क्रस गराउन सकिन्छ भन्ने विश्वास मुख्यमन्त्रीसँग छ, माओवादीका एक सांसदले भने, त्यसैले बाहिर देखेजस्तो गरी कर्णाली सरकार संकटमा छैन ।कर्णाली सरकारको भविष्य निर्क्योल हुने दिन नजिकिँदै गर्दा कांग्रेस संसदीय दलका नेता जीवनबहादुर शाही परामर्शका लागि काठमाडौं पुगेका छन् । पार्टी सभापति शेरबहादुर देउवा र महामन्त्री पूर्णबहादुर खड्कासँग मंगलबार भेटघाट गर्ने उनले बताए । अहिल्यै के गर्ने भन्नेबारे हामीले निर्णय लिइसकेका छैनौं, उनले भने, पार्टीसँग छलफल गरेपछि केही निष्कर्ष निस्किएला । स्रोतका अनुसार कांग्रेसले मुख्यमन्त्री शाहीलाई विश्वासको मत दिएबापत निश्चित समयपछि मुख्यमन्त्रीले राजीनामा दिएर आफ्नो नेतृत्वमा सरकार बनाउने ग्यारेन्टी खोजेको छ । यस विषयमा माओवादी, एमालेको माधव नेपाल समूह र राप्रपाबीच संवाद पनि भएको स्रोतको भनाइ छ ।एमाले एकमत भएर विश्वासको मतको विपक्षमा मतदान गरेमा नयाँ सरकार पनि उसकै बन्ने सम्भावना बलियो भएर जानेछ । प्रदेशसभामा एमालेका २० (सभामुखसहित) सांसद छन् । सभामुखले मतदान गर्न नपाउने भएकाले एमालेलाई सरकार बनाउन अन्य दलको एक मत आवश्यक पर्छ । माओवादीलाई जस्तो एमालेलाई तीनवटा पार्टीसमूहको सहयोग जुटाउनुपर्ने जटिलता छैन । एक सांसद रहेको राप्रपाको साथ पाएमा उसलाई सरकार बनाउन कठिन छैन ।"
प्रदेश १ मा फेरि बैठक अवरुद्ध,"मोरङ (कास) प्रदेश १ को सोमबारको प्रदेशसभा बैठक पनि कार्यसूचीमै प्रवेश नगरी स्थगित भएको छ । सत्तारूढ माओवादी केन्द्र र सबै प्रतिपक्षी दलले चालु आर्थिक वर्षका लागि स्वीकृत विकास निर्माणलगायत योजनामा स्रोत सुनिश्चितताको माग गर्दै विरोध जनाएपछि लगातार तेस्रोपटक प्रदेशसभा बैठक अवरुद्ध भएको हो । बिहीबार र शुक्रबार पनि बैठक अवरुद्ध गरिएको थियो ।मुख्यमन्त्री शेरधन राईले सोमबार बिहान सहमति जुटाउन सर्वदलीय बैठक बोलाएपनि निष्कर्ष निस्किएको थिएन । कांग्रेस नेता राजीव कोइरालाले मुख्यमन्त्री राईले स्रोत सुनिश्चितताका लागि उधारो आश्वासन दिन खोजेकाले सहमति नजुटेको बताए । प्रदेश सरकारका प्रवक्ता हिक्मत कार्कीले मुख्यमन्त्री राईले सदनमा उठेका सबै माग सम्बोधन गर्न तयार रहेको जनाए पनि अन्य दल सहमतिमा नआउँदा बैठक बिनानिष्कर्ष टुंगिएको दाबी गरे ।त्यसपछि प्रदेशसभा बैठकको सुरुमै बोल्दै जसपा नेता जयराम यादवले बजेट कार्यान्वयन सम्बन्धमा आफूहरूको माग सम्बोधन गर्न मुख्यमन्त्री राई सदनमा उपस्थित नहुनु समग्र प्रदेशवासीका लागि दुर्भाग्यको विषय भएको बताए । उनको प्रश्न थियो, आफैंले ल्याएको बजेटको स्रोत सुनिश्चितता गर्न नसक्ने सरकारले कुन नैतिकताले प्रदेश हाँक्न सक्छ ? उनले उक्त माग पूरा नहुन्जेल सदन चल्न नदिने जनाए । यादव बोलेपछि पुनः प्रदेशसभा सदस्यहरूले उठेर विरोध जनाएपछि उपसभामुख सरस्वती पोखरेलले वैशाख ५ सम्मका लागि बैठक स्थगित गरेकी हुन् ।"
लयविहीन शिक्षा,"(काठमाडौं)  नयाँ वर्ष २०७८ को सुरुवाती दिनमा पनि शिक्षालयहरू लयमा फर्कने संकेत देखिएको छैन । कोरोना कहरको दोस्रो लहरले पुनः शिक्षण संस्था बन्द हुने हुन् कि भन्ने संशय बढाएको छ । लाखौं विद्यार्थी, शिक्षक, अभिभावक र शिक्षण संस्थाले २०७७ साल अन्योलमा गुजारे । कोरोनाले झन्डैझन्डै गत सालभरि नै विद्यार्थी र शिक्षकको सम्पर्क टुटाइदियो । विश्वभर फैलिएको महामारीका कारण २०७६ चैत ६ बाट विद्यालयदेखि विश्वविद्यालयसम्म बन्द भए । चैत ११ देखि सरकारले देशव्यापी लकडाउन गरेपछि शैक्षिक क्षेत्र अस्तव्यस्त बन्यो । स्कुल, कलेजमा माघदेखि मात्रै औपचारिक रूपमा भौतिक उपस्थितिमा अध्ययनअध्यापन हुन थाल्यो । लथालिङ्ग बनेको शैक्षिक सत्र लयमा फर्कन नपाउँदै फेरि कोरोना संक्रमणको जोखिम बढेको छ । फाट्टफुट्ट विद्यालय बन्द हुन थालेका छन् ।शिक्षा मन्त्रालयका पूर्वसहसचिव बाबुराम पौडेलले कोरोनाको पहिलो चरणको संकट पार गरे पनि समाधानको सूत्र फेला नपरेकाले अझै चुनौतीपूर्ण दिन सामना गर्नुपर्ने औंल्याए । सिकाइ प्रक्रिया अवरुद्ध हुन पुग्यो, कोरोनासामु हाम्रा संरचना त प्रभावविहीन बने, उनले भने, जोखिम टरेको छैन । संकट त व्यहोर्यौं तर समाधानको सूत्र पहिचान गर्न सकेका छैनौं । जस्तोसुकै अवस्थामा पनि संकटसँग जुध्ने तयारीसहितका संरचना तयार नगरे भोलिका दिनमा पनि शिक्षाको गति अवरुद्ध हुन सक्ने उनले प्रस्ट्याए । शैक्षिक सत्र, पाठ्यक्रम, पाठ्यपुस्तक, विद्यार्थी भर्ना, परीक्षालगायत तपसिलका कुरा हुन्, सिकाइलाई निरन्तरता दिनु मुख्य कुरा हो, उनले भने । कोरोनाले बालबालिकादेखि उच्च शिक्षाका सिकारुका सिकाइ बर्बादीमा परेको उनको ठम्याइ छ ।गत वैशाखबाट थालनी हुनुपर्ने शैक्षिक सत्र सुरु हुनै सकेन । कक्षा १० को एसईई परीक्षालगायत विश्वविद्यालयका वार्षिक परीक्षाहरू सञ्चालन हुन सकेनन् । सरकारले वैकल्पिक कक्षा सञ्चालनको कुनै खाका ल्याउन पनि सकेन । सिकाइलाई निरन्तरता दिने, शिक्षण संस्था खोल्ने विषय सधैं अलमलमा पर्यो । २०७७ असारबाट वैकल्पिक तरिका (अनलाइन, रेडियो, टेलिभिजन, प्रिन्ट सामग्रीलगायत) बाट पढाउने चाँजो मिलाउन सर्कुलर गरियो । प्रविधिको पहुँचका कारण वैकल्पिक माध्यमको पठनपाठन पनि प्रभावकारी हुन नसकेको गुनासो बढ्दै गयो । कोरोनाले शिक्षाको गति रोकिएकाले दीर्घकालीन आघात पुगेको शिक्षा विकास तथा मानवस्रोत केन्द्रका पूर्वप्रमुखसमेत रहेका पौडेलले बताए । उनले थपे, विपद्का बेला सिकाइलाई निरन्तरता दिने पूर्वतयारी अत्यन्तै कमजोर रहेछ, समीक्षा गरेर संकट टार्ने उपाय नसोचे फेरि पनि सिकाइ पद्धति रोकिन सक्छ ।कोरोना महामारीले शिक्षक र विद्यार्थी कक्षाकोठामा जुट्न सक्ने अवस्था थिएन । शैक्षिक क्षति रोक्न वैकल्पिक विधिबाट पठनपाठन गराउने विधि रोजिएको थियो तर अधिकांश सामुदायिक विद्यालय र क्याम्पसमा समेत पूर्वाधार र जनशक्तिले साथ दिएन । निजी शिक्षण संस्थाले अनलाइनलगाय वैकल्पिक तरिकाले पठनपाठन गराए पनि शिक्षण शुल्कका विषयमा असोज अन्त्यसम्मै किचलो कायम रह्यो । शिक्षा मन्त्रालयले असोजमा सिकाइ सहजीकरण निर्देशिका जारी गरेपछि मात्रै शैक्षिक सत्र र शुल्कको विवाद टुंगिएको थियो । निर्देशिकामा वैकल्पिक सिकाइ प्रणालीलाई शैक्षिक सत्रको मान्यता दिने र निजी विद्यालयले शुल्क लिन पाउनेलगायत व्यवस्था गरेको थियो ।निर्देशिकाअनुसार वैकिल्पक सिकाइको अभियान दूरदराज र सहरी क्षेत्रको पनि कुनाकाप्चासम्म पुग्न सकेन । संविधानले माध्यमिक शिक्षासम्मको अधिकार पालिकालाई दिएको सबाल जोडतोडसँग उठ्यो । उच्च शिक्षामा अध्ययनरत विद्यार्थीको इन्टरनेटसँगको कमजोर पहुँचले पनि सिकाइ कुण्ठित नै बन्दै गयो । कात्तिक दोस्रो साता विद्यालय पुनः सञ्चालन कार्यढाँचा जारी गरेर संघीय शिक्षा मन्त्रालयले जोखिमको आकलन गरी विद्यालय खोल्न सक्ने अधिकार स्थानीय तहलाई दियो । त्यतिबेलासम्म कोरोना भाइरसको जोखिम देशभर कम हुँदै गइसकेको थियो । स्थानीय तहले अधिकार पाएपछि आलोपालोलगायत विधिबाट कक्षा सञ्चालन गर्ने लहर नै चल्यो । विश्वविद्यालयहरूले पनि अनलाइन, घरपायक परीक्षा केन्द्र र आलोपालो पद्धतिबाट रोकिएका परीक्षालगायत शैक्षिक गतिविधि अघि बढाउन थाले । विश्वविद्यालयले पनि भर्चुअल विधिबाटै परीक्षा र पढाइलाई मान्यता दिने निर्णय लिन सकेनन् । शिक्षाविद् विनय कुसियतले कोरोनाकालमा सरकारले शिक्षा क्षेत्रमा योजनाबद्ध कार्यक्रम दिन नसकेको गुनासो गरे । सरकारमा असर कम गर्ने सोच नै भएन, बजेट र कार्यक्रम पनि दिन सकेन, उनले भने । सरकारले शिक्षालाई प्राथमिकता नदिँदा त्यसको दुष्परिणाम देखिन थालेको उनले औंल्याए । केन्द्र सरकारले हचुवाका भरमा विद्यालय बन्द गर्ने र खोल्न निर्णय गरिराख्यो, उनले थपे, विद्यालयदेखि विश्वविद्यालयसम्मको शैक्षिक सत्र लथालिङ्ग हुन पुग्यो । सामुदायिक विद्यालयमा सबैभन्दा बढी असर पुग्यो । सिकाइलाई निरन्तरता दिन सरकारले विकल्प र योजना दिन नसकेको शिक्षाविद्हरूको तर्क छ । कोरोना महामारीका बेला आधा दर्जन विश्वविद्यालय उपकुलपतिसहित पदाधिकारीविहीन भए । सरकारले पदाधिकारी नियुक्ति नगर्दा विश्वविद्यालयहरू संकटसँग जुध्ने योजना बुन्न असफल भए । सरकारले खासै मतलब गरेन, स्थानीय सरकारलाई सक्रिय बनाएको भए शैक्षिक क्षति धेरै कम गर्न सकिन्थ्यो, शिक्षाविद् कुसियतले भने । अहिले फेरि अनलाइन पठनपाठनको चर्चा सुरु हुन थालेको छ तर विद्यालय र विश्वविद्यालयहरू भर्चुअल माध्यमबाट फर्केर भौतिक उपस्थितिमै कक्षा सञ्चालन गर्न सक्रिय छन् । शैक्षिक क्यालेन्डर बिग्रेर विद्यालय तहको शैक्षिक सत्रलाई आगामी जेठसम्म लम्ब्याइएको छ । विश्वविद्यालयका शैक्षिक सत्र पनि ६ महिनासम्म पर धकेलिएको छ ।कोरोनाको अवधिमा देशभरका विद्यालय केन्द्रबाटै एकैपटक बन्द गर्ने कि पालिकाले अवस्थाअनुसार निर्णय लिने भन्ने विषय सबैभन्दा विवादित बन्यो । शिक्षा मन्त्रालयले वायु प्रदूषणका बेला देशभरका विद्यालय चार दिन बन्द गर्ने निर्णय गर्दा पालिकाहरूले अवज्ञा गरे । कोरोनाको दोस्रो लहरमा पनि स्थानीय तहलाई उक्त निर्णय गर्न दिने वा केन्द्रबाटै एक पटक शिक्षण संस्था बन्द गर्न दिने विषय पेचिलो बनेको छ । केन्द्र सरकारले निर्देशन मात्रै जारी गरेको तर समस्या समाधानमा भूमिका नखेलेको पालिकाका जनप्रतिनिधिहरूको गुनासो छ ।एक वर्षको अवधिमा शिक्षा मन्त्रालय संघीय शिक्षा ऐन जारी गर्न पनि असफल रह्यो । नयाँ कानुन नबन्दा २०२८ सालको शिक्षा ऐनले नै काम चलाउनुपरेको शिक्षामन्त्री कृष्णगोपाल श्रेष्ठ स्वयं गुनासो गर्छन् । नयाँ संविधानअनुकूल कानुन नहुँदा शिक्षाका सबालहरू कार्यान्वयनमा जटिलताहरू देखिने गरेको छ । कोरोनाका कारण एसईई परीक्षाको नतिजा विद्यालयहरूको आन्तरिक मूल्यांकनकै आधारमा प्रकाशित गरियो तर शिक्षक र विद्यालयमाथि मनोमानी अंक दिएको आरोप लाग्यो । कक्षा १२ को परीक्षा पनि विद्यार्थीलाई पायक पर्ने परीक्षा केन्द्रमा सञ्चालन गरियो । कक्षा १२ को परीक्षामा प्रश्नपत्र नछाप्ने र अनलाइनबाटै प्रश्नपत्र पठाउने पद्धतिको थालनी भएको छ । प्रस्तावित विद्यालय शिक्षा, उच्चशिक्षा, प्राविधिक शिक्षालगायत ऐन जारी नहुँदा कानुनी जटिलताहरूले दैनिक कामकाजमा असर पुग्ने गरेको मन्त्रालयका अधिकारीहरू बताउँछन् । एसईई परीक्षासमेत संघ, प्रदेश कसले सञ्चालन गर्ने टुंगो लाग्न सकेको छैन । शिक्षामन्त्री श्रेष्ठले ऐन ल्याउने कामलाई प्राथमिकतामा राखेका छन् । कोरोना कहरकै बीच वर्षौंसम्म हुन नसकेको शिक्षक दरबन्दी मिलानको सुरुवात भने भएको छ ।"
भर्चुअल डिप्लोमेसी,"(काठमाडौं)  राष्ट्रपति विद्यादेवी भण्डारीले गत चैत ९ र १० गते बंगलादेशको दुईदिने राजकीय भ्रमण गरिन् । त्यसअघि परराष्ट्रमन्त्री प्रदीपकुमार ज्ञवाली माघ १ र २ गते नेपालभारत छैटौं परराष्ट्र मन्त्रीस्तरीय वार्तामा सहभागी हुन नयाँ दिल्ली पुगे । नेपालभारतबीच नयाँ नक्सालाई लिएर विवाद बढेपछि भारतीय प्रधानमन्त्री नरेन्द्र मोदीको सन्देश लिएर दिल्लीबाट खुफिया एजेन्सी रअ का प्रमुख सामन्त गोयल कात्तिक पहिलो साता प्रधानमन्त्री केपी शर्मा ओलीलाई भेट्न बालुवाटारै आइपुगे । त्यसपछि कात्तिकको चौथो साता भारतका स्थल सेनाअध्यक्ष मनोज मुकुन्द नरवणे (दुई मुलुकको सैनिक परम्पराअनुसार नेपालको मानार्थ महारथीको सम्मान लिन) र मंसिरको दोस्रो साता नेपालभारत परराष्ट्र सचिवस्तरीय वार्ता गर्न भारतीय विदेश सचिव हर्षवर्धन श्रृंगलाले नेपालको भ्रमण गरे ।नेपालचीनको ६५ औं कूटनीतिक सम्बन्ध वर्षगाँठको अवसर पारेर चीनका स्टेट काउन्सिलर तथा रक्षामन्त्री वेई फेड्हे एकदिने भ्रमणका लागि मंसिर तेस्र्रो साता काठमाडौं आए । पुस ५ मा सरकारको सिफारिसमा राष्ट्रपति भण्डारीले प्रतिनिधिसभा विघटन गरेपछि साबिकको सत्तारूढ दल नेकपा फुट्ने अवस्था आउँदा बेइजिङबाट अर्को टोली आयो । चिनियाँ राष्ट्रपति सी चिनफिङले चिनियाँ कम्युनिस्ट पार्टी अन्तर्राष्ट्रिय विभागका उपमन्त्री कुओ येचौको नेतृत्वमा रहेको चारसदस्यीय विशेष टोलीलाई पुस तेस्रो साता नेपालमा स्थलगत अध्ययन गर्न पठाएका थिए ।माथिका महत्त्वपूर्ण कूटनीतिक यात्रालाई छाड्ने हो भने नेपालको कूटनीति यस वर्ष कोरोना संक्रमणका कारण भर्चुअल माध्यमबाटै चल्यो । उक्त अवधिमा भारतबाट तीन र चीनबाट दुई टोली मात्र नेपाल आए । अन्य महत्त्वपूर्ण कूटनीतिक भ्रमणहरू हुन पाएनन् । कोरोनाका कारण प्रत्यक्ष भेट्न नमिल्ने भएकाले विश्वभर नै कूटनीति क्षेत्रले इन्टरनेट र प्रविधिलाई सहकार्य गर्ने माध्यम बनायो । नेपाल पनि त्यसबाट अछुतो रहेन । संक्रमण अझै नसकिएकाले नयाँ वर्षमा समेत भर्चुअल डिप्लोमेसीले निरन्तरता पाउने अनुमान गर्न सकिन्छ । कूटनीतिज्ञ दिनेश भट्टराई शारीरिक रूपमा उपस्थित भएर हुने बैठक र भेटघाटको विकल्प अन्य कुनै पनि माध्यम हुन नसक्ने बताउँछन् । उनका अनुसार डिप्लोमेसीमा अन द स्पट डेप्लोमेसी को महत्त्व हुन्छ । भर्चुअलचाहिँ चलाउनका लागि चलाएको हो । यो पनि अन्य नहुँदा ठीक छ, उनले भने ।यस वर्ष इतिहासमै पहिलोपटक संयुक्त राष्ट्र संघको ७५ औं महासभा भर्चुअल रूपमै भएको थियो, जसमा नेपालमै बसेर रेकर्ड गरिएको भिडियोमार्फत प्रधानमन्त्री केपी शर्मा ओलीले आधा दर्जनभन्दा बढी समितिलाई सम्बोधन गरे । अन्य मुलुकका प्रतिनिधिहरूले पनि त्यस्तै गरेका थिए । महासभाकै साइडलाइनका रूपमा विदेशमन्त्रीस्तरीय बैंठक दक्षिण एसियाली क्षेत्रीय सहयोग संगठन (सार्क) को नेपाल अध्यक्षको हैसियतमा परराष्ट्रमन्त्री ज्ञवालीले भर्चुअल रूपमै चलाए । कोरोना संक्रमणका कारण पहिलोपटक बहुपक्षीय भर्चुअल बैठक २०७६ को चैत पहिलो साताबाटै सुरु भएको थियो । दक्षिण एसियाली क्षेत्रमा संक्रमण बढेसँगै पहिलोपटक भारतका प्रधानमन्त्री नरेन्द्र मोदीको पहलमा सार्क मुलुकका नेताहरूबीच कोभिड१९ को समयमा एकसाथ कसरी अघि बढ्ने र त्यसलाई परास्त गर्ने सम्बन्धमा भर्चुअल बैठक भएको थियो । चैतमा बहुक्षेत्रीय प्राविधिक तथा आर्थिक सहयोगका लागि बंगालको खाडीको प्रयास (बिमस्टेक) को परराष्ट्रमन्त्रीस्तरीय बैठक भयो । यस्तै, नेपालले भर्चुअल माध्यममार्फत चीनका स्टेट काउन्सिल तथा विदेशमन्त्री वाङ यीको नेतृत्वमा भएको कोरोनाविरुद्ध एकजुट भएर लड्न आयोजना गरिएको बेल्ट एन्ड रोड इनिभिएटिभ (बीआरआई) र असंलग्न आन्दोलन (नाम) को बैंठकलगायत अन्य बहुपक्षीय र द्विपक्षीय कार्यक्रमहरू सहभागिता जनाउने काम गर्यो ।परराष्ट्रमन्त्री ज्ञवाली एक वर्षमा ५० वटाभन्दा बढी भर्चुअल कार्यक्रममा सहभागी भए । ज्ञवालीले विदेशमा रहेका अन्तर्राष्ट्रिय मिसन प्रमुखहरूसँग पटकपटक भर्चुल माध्यममार्फत नै सम्पर्क गरे र निर्देशन दिए । विदेशमा रहेका नेपाली कूटनीतिक मिसनहरूले पनि भर्चुअल कूटनीतिलाई नै जोड दिए । किनकि अन्य मुलुकमा पनि नेपालको जस्तै बाहिर निस्कन नमिल्ने र लकडाउन थियो । त्यस अवधिमा आवश्यक पर्दा विदेशमा रहेका नेपाली राजदूतहरूले भर्चुअल कूटनीतिलाई अघि बढाए । खाडी क्षेत्रमा संक्रमण बढेपछि त्यहाँ रहेका नेपाली कामदारहरूलाई असर पर्न थालेको थियो । त्यही बेलामा ओमानका लागि नेपाली राजदूत शर्मिला पराजुलीले खाडी क्षेत्रमा रहेका नेपाली राजदूतहरूबीच समन्वय गर्न एक भर्चुअल बैंठक गरिन् । जसले त्यहाँको वास्तविक स्थिति थाहा पाउन र आपसी सहकार्य कसरी गर्न सकिन्छ भन्ने जानकारी एकआपसमा साट्यौं, पराजुलीले कान्तिपुरसँग भनिन् ।अन्य समयमा कमै हुने गरेको सरकार प्रमुख र परराष्ट्रमन्त्रीले विदेशका सरकार प्रमुख र परराष्ट्र मन्त्रीसँग लगातार रूपमा टेलिफोनमा वार्ता पनि कोभिड१९ कालमा भइरह्यो । नेपालको ठूलो जनसंख्या मजदुरीमा रहेको खाडी क्षेत्रका सरकारका प्रमुख र परराष्ट्रमन्त्रीलाई प्रधानमन्त्री ओली र परराष्ट्रमन्त्री ज्ञवालीले टेलिफोनमार्फत वार्ता गरिरहे । नेपालीको अवस्थालाई चासो दिँदै कोभिड१९ को समयमा संरक्षण गर्न उनीहरूले आग्रह गरेका थिए । यस्तै, सभामुख अग्निप्रसाद सापकोटाले र राष्ट्रिय सभाका अध्यक्ष गणेश तिमिल्सेनाले पनि भर्चुअल माध्यमबाट विदेशका प्रतिनिधिसँग संवाद तथा कार्यक्रममा सहभागिता जनाए ।परराष्ट्र मामिला अध्ययन प्रतिष्ठानका उपकार्यकारी निर्देशक तथा भूराजनीतिक विज्ञ रूपक सापकोटा पछिल्लो एक वर्ष विश्व नै भर्चुअल डिप्लोमेसीमा निर्भर भएको मान्छन् । भर्चुअलमार्फत न्यूनतम कूटनीति हुन सकेको छ, उनले भने, तर, यसले मात्रै कूटनीति चल्छ भन्नेमा विश्वस्त हुन सकिँदैन । उदाहरणका लागि गएको राष्ट्र संघको महासभा भयो । त्यसमा महत्त्वपूर्ण कुराहरू उठे । तर भर्चुअल भएका कारण जति महत्त्वपूर्ण भूमिका हुन्थ्यो, त्यहीअनुसार हुन सकेन । अर्कोचाहिँ कूटनीति भेटघाटका रूपमा हुने साइडलाइन वार्ता, समूह र उपसमूहमा गरिने वार्ता ठप्पै भयो ।उनका अनुसार भ्याक्सिन आएपछि धेरैले हाइब्रिड डिप्लोमेसी मा जाने सोचेका थिए । हाइब्रिड डिप्लोमेसी भनेको (फिजिकल्ली र भर्चुअल सम्पर्क) मा गरिने कूटनीतिक बैठकहरू हुन् । अन्य समयमा भर्चुअल माध्यममार्फत बैंठक गर्ने तर अति आवश्यक भएमा फिजिकल्ली नै उपस्थित हुने हो, उनले भने । कोभिड१९ संक्रमण भएकै बेलामा नेपालसँग भर्चुअलका साथै भारतबाट तीन र चीनबाट दुर्ई ठूला भ्रमण भए । ती थप महत्त्व दिएर भएका भ्रमणहरू हुन् । अन्य नियमित बैठकहरू भने भर्चुअल रूपमै गर्दै आइरहेका छन्, उनले भने ।"
सीमा सुरक्षामा 'राष्ट्रिय सहमति,"(काठमाडौं)  कोरोना महामारी र राजनीतिक खिचातानीका बीच सीमा सुरक्षा र त्यसको व्यवस्थापनमा यो वर्ष सकारात्मक र केही उपलब्धिपूर्ण देखिएको छ । नेपाली भूमिमाथि भारतीय अतिक्रमणविरुद्ध यसअघि राजनीतिक दलमा देखिँदै आएको मौनता यो वर्ष तोडियो । अतिक्रमणविरुद्ध सत्तारूढ र प्रतिपक्षी सबै दल एक ठाउँमा उभिए ।राष्ट्रपति विद्यादेवी भण्डारीले सरकारको वार्षिक नीति तथा कार्यक्रम सार्वजनिक गर्ने क्रममै भूमि अतिक्रमण अस्विकार्य रहेको भन्दै लिम्पियाधुरा समेटिएको नेपालको नक्सा प्रकाशित गर्ने घोषणा गरिन् । त्यसलाई अरू दलले पनि समर्थन गरे । जसका कारण सीमाजस्तो सार्वभौमिकतासँग जोडिएको अतिसंवेदनशील विषयमा राष्ट्रिय सहमति बन्यो । यसले आन्तरिक रूपमा दलबीच जति नै विवाद भए पनि राष्ट्रियताका विषयमा देशभित्र मतभेद छैन भन्ने पुष्टि गर्यो । अतिक्रमणविरुद्ध संघीय संसद्का दुवै सदनबाट एकमतका साथ संविधान संशोधन भयो । जेठ ७ मा लिम्पियाधुरा समेटिएको नक्सा सरकारले सार्वजनिक गर्यो । संसद्ले संविधान संशोधनसम्बन्धी अध्यादेश सर्वसम्मत पारित गर्दै असार ४ मा राष्ट्रपतिबाट त्यसलाई प्रमाणीकरण गरियो । त्यसपछि वर्षौंदेखि भारतीय अतिक्रमणमा परेको कालापानी, लिपुलेक र लिम्पियाधुरा समेटेर नेपालको राजनीतिक तथा प्रशासनिक नक्साले संवैधानिक स्वरूप ग्रहण गर्यो । सीमा क्षेत्रमा सशस्त्र प्रहरीको उपस्थिति पनि पछिल्लो एक वर्षमा दोब्बरले बढाइयो । २०७६ चैतसम्म दक्षिणतर्फ तैनाथ सशस्त्रको बीओपी संख्या १ सय २० रहेकोमा २०७७ चैत ३० (सोमबार) सम्म चीनतर्फ ७ सहित १ सय १ ठाउँमा थपिएका छन् । सीमा क्षेत्रमा बसोबास गर्ने नागरिकलाई सरकारी सहुलियतका प्याकेज ल्याउने विषयमा पनि बहस उठेको छ । यहीबीच गृह मन्त्रालयले नेपाल प्रहरीका ६७ ठाउँका सीमा चौकीलाई स्तरोन्नति गरी इलाका प्रहरी कार्यालय बनायो । सीमा अपराध रोकथाम तथा नियन्त्रणमा यो फलदायी हुने अपेक्षा गर्न सकिन्छ । भारततर्फ ४ सय ८५ र चीनतर्फ १५ गरी बीओपी संख्या ५ सय पुर्याउने निर्णय गृह मन्त्रालयबाट भइसकेको छ । त्यसले सीमा सुरक्षामा सरकारको उपस्थिति केही हदसम्म मजबुद बनेको छ । त्यसअघिसम्म चीनतर्फ बीओपी छँदै थिएनन् । भारतसँग करिब १ हजार ८ सय ८० र चीनतर्फ १ हजार ४ सय १४ किमि सीमा छ । नेपालका १५ जिल्लाले चीन र २७ जिल्ला भारतसँग जोडिएका छन् ।सशस्त्र प्रहरी प्रवक्ता डीआईजी राजु अर्यालले सरकारले दक्षिण र उत्तरतर्फ सीमा सुरक्षार्थ बीओपी संख्या ५ सय पुर्याउने नीति लिएअनुरूप पछिल्लो १ वर्षमा १ सय १ स्थानमा थप गरिएको बताए । पहिलो चरणको बीओपी स्थापना गर्ने कार्यक्रम पूरा भएको र अब दोस्रो र तेस्रो चरणको बिस्तार आवश्यक साधनस्रोत र जनशक्ति व्यवस्थापन भएपछि अघि बढ्ने उनको भनाइ छ । प्रवक्ता अर्यालका अनुसार प्रदेश १ अन्तर्गत ५२, प्रदेश २ मा ७२, वाग्मती प्रदेशमा ९, गण्डकीमा २, लुम्बिनीमा ४१, कर्णालीमा १ र सुदूरपश्चिम प्रदेशअन्तर्गतका सीमा क्षेत्रमा बीओपी संख्या ४४ पुगेको छ । त्यसमध्ये २०७७ वैशाखपछि प्रदेश १ मा २७, प्रदेश २ मा १९, वाग्मतीमा ६, गण्डकीमा १, लुम्बिनीमा १३, कर्णालीमा १ र सुदूरपश्चिममा ३४ गरी १ सय १ बीओपी थपिएका हुन् । सीमाविद् बुद्धिनारायण श्रेष्ठ भारतीय अतिक्रमणविरुद्ध सबै दल एकजुट हुनु र सोहीअनुसार सीमा सुरक्षामा बीओपी तैनाथका लागि पहल गर्नु सकारात्मक भएको बताउँछन् । जब भारतले लिम्पियाधुरासम्मको नेपाली भूमि अतिक्रमण गरी आफ्नो नक्सा जारी गर्यो, अतिक्रमणको सिलसिलालाई निरन्तरता दिएर उत्तराखण्डकैलाशमानसरोवर जोड्ने बाटो पनि उद्घाटन गर्यो, यसविरुद्ध नेपालभित्रका सबै शक्ति एकजुट भए, उनले भने, सदनबाट एकमतले संविधान संशोधनको पक्ष र अतिक्रमणको विरोधमा अपार सफलता मिल्यो, हाम्रा लागि राष्ट्रहितको पक्षमा यो निकै उपलब्धि हो । एक वर्षयता सीमा सुरक्षाको महत्त्व बुझेरै बीओपी विस्तार भएको र भौतिक संरचनालाई सोहीअनुसार व्यवस्थित र दीर्घकालीन रूपमा बलियो बनाउन सरकारले ध्यान पुर्याउनुपर्ने उनले बताए । सीमा सुरक्षार्थ बीओपी खटाउनकै लागि सरकारले गत जेठ २१ मा दक्षिण र उत्तरतर्फ ९० वटा छोटी, मध्यम र ठूला भन्सार कार्यालयका भौतिक संरचना र जमिन सशस्त्रलाई दिने निर्णय भइसकेको छ । २०७६ कात्तिक १६ मा भारतले लिम्पियाधुरासम्म फैलिएको नेपाली भूमि समेटेर नक्सा प्रकाशन गरेको थियो । त्यसप्रति नेपाल सरकारले कूटनीतिक विरोधपत्र नै पठायो । त्यसलाई बेवास्ता गर्दै भारतले रक्षामन्त्री राजनाथ सिंहमार्फत २०७७ वैशाख २६ मा उत्तराखण्डबाट चीनको कैलाश मानसरोबर जोड्ने सडक उद्घाटन गर्यो । जुन समयमा नेपाल र भारत कोरोनाविरुद्ध जुधिरहेका थिए । सडक उद्घाटन गरेको ५ दिनपछि वैशाख ३१ मा सरकारले कालापानीबाट करिब १२ किमि वर महाकाली नजिकै दार्चुलाको व्यास गाउँपालिका१, छाङरुमा सशस्त्र प्रहरीको बोर्डर आउट पोस्ट (बीओपी) स्थापना गर्यो । त्यसको महिना दिनपछि असार ३ मा प्रधानसेनापति पूर्णचन्द्र थापा र सशस्त्र प्रहरी महानिरीक्षक शैलेन्द्र खनाल छाङरु पुगी बीओपीको निरीक्षण गरे । प्रधानसेनापति थापाले त्यसक्रममा ढुक्कले सीमा सुरक्षा गर्न र केही समस्या परे सेना साथमा छ भनेर ढाडस दिए । त्यसले सीमामा खटिने सशस्त्रको बीओपीलाई थप हौसला मिल्यो ।छाङरुमा बीओपी राख्ने र त्यही मेसोमा सेनापतिको भ्रमण अतिक्रमणविरुद्ध सीमा सुरक्षाका लागि चालिएको पहिलो कदम थियो । सरकारको त्यो निर्णयलाई नेपालमा सबैतिर स्वागत गरियो । त्यसपछि सरकारले सीमा सुरक्षार्थ भारत र चीनतर्फका नेपाली नाका र संवेदनशील स्थानमा सशस्त्र प्रहरीको उपस्थितिलाई बढाउन थाल्यो । चीनतर्फ बझाङको धुली, हुम्लाको नाम्खा (टाप्चे), मुगुको मुगु गाउँ, डोल्पाको नाम्दो, मनाङको च्याखु, गोर्खाको छेकम्पारलगायत नाकामा बीओपी राख्नुपर्ने सुझाव सशस्त्रले गृहमा दिइसकेको छ । यी सबै स्थान चीनसँगको व्यापारिक र सामरिक सुरक्षाका दृष्टिले महत्त्वपूर्ण मानिन्छन् । २ सय २१ बीओपीमध्ये ताप्लेजुङको ओलाङचुङगोलाटिङरी, संखुवासभाको किमाथाङ्का, रसुवाको रसुवागढीकेरुङ, सिन्धुपाल्चोकको लिपिङ (तातोपानी)खासा, मुस्ताङको हिल्साताक्लाकोट, दोलखाको लामाबगर र हुम्लाको हिल्सा नाकालाई केन्द्रमा राखेर बीओपी स्थापना गरिएको छ । बाँकी २ सय १४ बीओपी भारततर्फ तैनाथ गरिएको छ । सीमा सुरक्षालाई बलियो बनाउने उद्देश्यले नै राष्ट्रिय सुरक्षा परिषद् सचिवालयले गएको माघ २५ र २६ मा नेपालको अन्तर्राष्ट्रिय सीमा सुरक्षा तथा व्यवस्थापनमा सम्बद्ध निकायहरूबीच समन्वयका क्षेत्रहरू नाम दिएर गोष्ठी आयोजना गरेको थियो । गृह मन्त्रालयले सशस्त्रलाई नै सीमा सुरक्षाका लागि डेडिकेटेड फोर्स बनाउने प्रस्ताव अघि सारेको थियो । सीमा सुरक्षामा सेनालाई सक्रिय बनाउनकै लागि २०७७ साउन ५ मा सेनाभित्र सर्वेक्षण तथा सीमा अनुगमन निर्देशनालय गठनको निर्णय भयो । मन्त्रिपरिषद्ले नै २०७७ कात्तिक २९ मा नेपालभारत र नेपालचीन सीमा निरीक्षण समिति गठन गरेको थियो । दुवै समितिको सुझावसहितको प्रतिवेदन कार्यान्वयनमा लैजान मन्त्रिपरिषद्ले केही महिनाअघि नै स्वीकृति दिइसकेको छ । सीमाविद् श्रेष्ठ राष्ट्रियता, भौगोलिक अखण्डता र सार्वभौमिकतासँग जोडिएका विषयमा देशभित्र राष्ट्रिय सहमति बन्दा विदेशीको हेपाहा प्रवृत्तिको पनि अन्त्य हुने बताउँछन् । वर्ष २०७७ मा सीमा सुरक्षा र सीमा रक्षाका सन्दर्भमा दलहरूबीच देखिएको एकता त्यसकै उपज भएको उनको भनाइ छ ।"
तंग्रिँदै पर्यटन,"(काठमाडौं)  लकडाउनअघि मुलुकको एकमात्र अन्तर्राष्ट्रिय विमानस्थलमा दैनिक सय हाराहारीमा अन्तर्राष्ट्रिय उडान हुन्थे । तर २०७६ चैतयता १३ महिना बितिसक्दा पनि अझै अन्तर्राष्ट्रिय उडान पूर्ण रूपमा सञ्चालनमा आइसकेको छैन ।हिजोआज दैनिक ३० देखि ४० वटा मात्रै अन्तर्राष्ट्रिय उडान भइरहेका छन्, त्रिभुवन अन्तर्राष्ट्रिय विमानस्थलका महाप्रबन्धक प्रतापबाबु तिवारीले भने, अझै भुटान, थाइल्यान्ड, कोरियाबाट नियमित उडान सुचारु नै भएको छैन । धेरै अन्तर्राष्ट्रिय वायुसेवा कम्पनीहरू नियमित होइन, चार्टर उडान गर्न बाध्य छन् । उनका अनुसार, आन्तरिक उडान करिबकरिब पुरानै लयमा फर्किसकेको छ । काठमाडौंबाट दैनिक १ सय २० हाराहारीमा उडान भइरहेका छन् । तर, यात्रु अभाव र कोभिड संक्रमण पुनः बल्झिएपछि विभिन्न मुलुक तथा सहरले कडाइ गर्दा अन्तर्राष्ट्रिय उडान प्रभावित भइरहेको छ ।अन्तर्राष्ट्रिय उडानमा नेपालका चारवटा वायुसेवासहित ३० वटा विमान कम्पनी छन् । हाल २० वटा वायुसेवाले मात्रै नागरिक उड्डयन प्राधिकरणबाट नियमित उडानको तालिका स्वीकृत गराएका छन् । स्वीकृत उडान पनि यात्रु अभावकै कारण गर्न सकिरहेका छैनन् । प्राधिकरणका अनुसार, हवाई यातायात क्षेत्रमा सन् २०१९ को दाँजोमा कोभिड संक्रमणका बेला ७२ प्रतिशतले कमी भयो । अर्थात् अघिल्लो वर्ष अन्तर्राष्ट्रिय उडानतर्फ ४१ लाख यात्रु आवागमन भएको थियो तर सन् २०२० मा यो अंक साढे १० लाख हाराहारीमा खुम्चियो । आन्तरिक उडानमा पनि कम्तीमा ६४ प्रतिशतले गिरावट आयो । २०१९ मा आन्तरिक उडानमार्फत झन्डै ३२ लाख यात्रुको आवागमन भएको थियो तर २०२० मा साढे १० लाख हाराहारी मात्रै पुगेको प्राधिकरणले जनाएको छ ।कोभिडका कारण आन्तरिक उडानका वायुसेवा कम्पनीहरूले करिब १० अर्ब ६२ करोड, नेपाल वायुसेवा निगमले करिब ५ अर्ब, विदेशी लगानीमा सञ्चालित हिमालय एयरलायन्सले करिब २ अर्ब बराबरको आम्दानी गुमाएको तथ्यांक प्राधिकरणलाई बुझाएका छन् । त्यस्तै यात्रु र वायुसेवाबाट शुल्क उठाउने प्राधिकरणले कोरोनाकालमा ५ अर्ब ६९ करोड आम्दानी गुमाएको छ । यसमा अझै सुधार आइसकेको छैन । होटल संघ नेपाल (हान) का अनुसार कोराना महामारीका कारण होटल तथा रिसोर्टहरूले प्रतिमहिना १ अर्ब ८० करोड घाटा बेहोर्नुपरेको छ । लकडाउनका कारण पूर्ण रूपमा बन्द तारे होटलहरू अझै पूर्ण रूपमा सञ्चालनमा नआइसकेको हान अध्यक्ष सिर्जना राणाले बताइन् । लकडाउनले पर्यटक आगमन रोकिँदा तारे स्तरका होटल तथा रिसोर्टहरूले आम्दानी गुमाउनुगरेको हो । हानमा देशभरका ३५ सय तारे होटल तथा रिसोर्ट र पर्यटकीय होटल सदस्य छन् । पर्यटन विभागमा १४ वटा पाँचतारे, १५ वटा चारतारे, ३३ वटा तीनतारे, ४३ वटा दुईतारे र ३४ वटा एकतारे होटल दर्ता छन् ।नेपाल पर्यटन बोर्डका अनुसार कोभिडका कारण सन् २०२० मा नेपाल आउने पर्यटकको संख्या २ लाख ३० हजार ८५ मात्रै रह्यो । २० लाख पर्यटक ल्याएर नेपाली अर्थतन्त्रलाई कायापलट गर्ने लक्ष्य राखिएको उक्त वर्षमा ३४ वर्षयताकै थोरै पर्यटक आएका हुन् । संस्कृति, पर्यटन तथा नागरिक उड्डयन मन्त्रालयको तथ्यांकअनुसार सन् १८८६ (विसं २०४३ ) मा नेपालमा २ लाख २३ हजार ३ सय ३१ जना पर्यटक भित्रिएका थिए । त्यसयता पर्यटक आगमन संख्या बढ्दै गत वर्ष २०१९ मा हवाई तथा भूमार्गबाट ११ लाख ९७ हजार पर्यटक नेपाल आएका थिए । यो अंक नै हालसम्मकै सबैभन्दा उच्च हो । बोर्डका अनुसार, लकडाउनपछिका ९ महिनामा ९ हजार ४ सय १७ जना विदेशी नेपाल आए । कोरोनाकालमा नेपालको पर्यटन क्षेत्रले मासिक ७ अर्ब नोक्सानी बेहोरेको बोर्डले जनाएको छ । बोर्डले करिब डेढ खर्ब लगानी भएका ८ हजार २ सय ८५ वटा (वायुसेवा, होटल, रेस्टुरेन्ट, रिसोर्ट, टुर, ट्राभल, साहसिक खेल पर्यटनलगायत) क्षेत्र अझै पनि जोखिममा रहेको जनाएको छ ।हिमाल आरोहण गत वर्ष शून्य नै भए पनि लकडाउनका बेला बहराइन अधिराज्यको राजपरिवारका एक सदस्यसहित १८ जनाको टोलीले उत्तरी गोरखाको मनास्लु हिमाल र खुम्बु क्षेत्रको लोबुचे हिमाल आरोहण गर्यो । उक्त टोली यतिबेला सर्वोच्च शिखर सगरमाथा आरोहण गर्न खुम्बु क्षेत्र पुगिसकेको छ । उनीहरूबाहेक पर्यटन विभागले लोत्से, अन्नपूर्ण, धौलागिरि, नुप्से, मकालु, तिलिचोलगायतका ६ हजार मिटर अग्ला हिमालमा यस पटकको वसन्तकालीन हिमाल आरोहणका लागि ४ सय १९ जनालाई अनुमति जारी गरिसकेको छ । यो वर्ष सगरमाथा आरोहणमा कोभिडअघिकै संख्यामा आरोही आउने विभागले अनुमान गरेको छ । त्यसैगरी पदयात्राका लागि आउने विदेशीहरू यतिबेला खुम्बु र अन्नपूर्ण क्षेत्रमा देखिन थालेका छन् ।"
दूधको गुणस्तरमा ध्यान देऊ,"दूध तथा दुग्धजन्य सामग्रीका लागि सरकारी स्वामित्वको दुग्ध विकास संस्थान (डीडीसी) लोकप्रिय छ । उत्पादनको गुणस्तरकै कारण हुनुपर्छ, डीडीसी लामो समयदेखि ठूलो ब्रान्ड नामका रूपमा स्थापित पनि छ । तर, यो ख्याति टिकाइराख्न तथा आफ्नो विश्वसनीयतामा कमी आउन नदिन संस्थानले जुन सावधानी अपनाइरहनुपर्थ्यो, त्यसो गरेको पाइँदैन । यसका उत्पादनहरूमा घरीघरी गुनासो आइरहन्छ । पछिल्लो समय पनि बजारमा डीडीसीको दूध गन्हाएको पाइएको छ । सामान्य मानवीय तथा प्राविधिक त्रुटिभन्दा पनि लापरबाहीका कारण यसो भएको देखिन्छ । डीडीसीको प्रसिद्धि र बजारमा पर्ने असरका कारणले मात्र होइन, उपभोक्ता हित तथा जनस्वास्थ्यका दृष्टिकोणले पनि यो गम्भीर मामिला हो । त्यसकारण, सम्बन्धित निकायले यसबारे छानबिन गरी संस्थान नेतृत्वलाई जवाफदेही बनाउनुपर्छ । यसमा दोषी पाइएकाहरूलाई आवश्यक कारबाही गरी भविष्यमा यस्तो हेलचेक््रयाइँ नहुने सुनिश्चित गर्नुपर्छ । र, भोलिका दिनमा कुनै समस्या दोहोरिन नदिन यसको सम्पूर्ण प्रणालीलाई नै अन्तर्राष्ट्रिय मापदण्डअनुकूल बनाउनुपर्छ । शिशुदेखि वृद्धवृद्धासम्मले खाने पदार्थ बजारमा पठाउँदा गरिएको यस्तो लापरबाहीलाई त्यसै गुपचुप राख्नु हुन्न । संस्थानका अधिकारीले पाउडर, बटर, पानीलगायतको गुणस्तर परीक्षण नगर्दा यस्तो भयो भन्नु आफ्नो कमजोरीको स्विकारोक्ति मात्र होइन, गैरजिम्मेवारीको पराकाष्ठा पनि हो । खासगरी, डीडीसीले गत मंगलबार उपत्यकामा पठाएकामध्ये स्ट्यान्डर्ड र टिक मिल्कमा बढी समस्या आएको थियो । दूध गन्हाएर खान नसक्ने अवस्थाको भएकाले उपभोक्ता, बुथमेन र बिक्रेताले गुनासो गरेका थिए । सामाजिक सञ्जालमा चर्चासँगै हेलो सरकारमा पनि उजुरी परेको थियो । यसको असर कतिसम्म परिसक्यो भने त्यसयता डीडीसीका उत्पादनकै बिक्री घटेको छ । बिक्री घटेपछि डीडीसीकै वितरकहरूले तत्काल गुणस्तर नसुधारे दूध नबेच्ने चेतावनी दिएका छन् । त्यसो त, उनीहरूले दूधको गुणस्तर सुधार गरी नियमित गर्न पटकपटक मौखिक तथा लिखित रूपमा आग्रहसमेत गराइसकेका थिए । संस्थानले भने यसलाई बेवास्ता गर्दै आएको थियो । अहिले समस्या पुनः बल्झेका बेला सम्बन्धित सबैले यसलाई गम्भीरतापूर्वक लिनुपर्छ । खाद्य प्रविधि तथा गुण नियन्त्रण विभागका अधिकारीसित डीडीसीले बालाजु औद्योगिक क्षेत्रले आपूर्ति गरेको पानीमा क्लोरिनको मात्रा बढी भएकाले गन्ध आएको जानकारी दिएको छ । तर सवाल के हो भने पानी जसले उपलब्ध गराएको भए पनि त्यसको गुणस्तर हेर्ने दायित्व डीडीसीकै हो । धूलो दूधमा मिसाइएको पानीको गुणस्तरका कारण उपभोक्ताको स्वास्थ्यमा कुनै गडबडी आएमा यसप्रति डीडीसी नै जिम्मेवार हुनुपर्छ, त्यतिबेला उसले अरूमाथि दोष थोपर्न पाउँदैन । आफूमार्फत वितरण हुने वस्तुको गुणस्तरमा डीडीसी आफैं सचेत रहनुपर्छ । यसका लागि उसले आफ्ना स्रोतहरूलाई पनि जिम्मेवार बनाउनुपर्छ । र, यस्तो लापरबाहीबारे कृषि तथा पशुपन्छी विकास मन्त्रालय एवं डीडीसीकै बोर्डले पनि चासो राख्नुपर्छ । छानबिन नगर्ने र विकृतिलाई गुपचुप राख्ने प्रवृत्तिले संस्थाको साख र उत्पादनको गुणस्तर बढ्दैन, अझ खस्किँदै जान्छ, यो पक्षबारे सम्बन्धित सबैले विचार पुर्याउनुपर्छ । यस्ता विषयमा सम्बन्धित नेतृत्व संवदेनशील भएमा मात्रै कसैले पनि गल्ती दोहोर्याउने दुस्साहस गर्दैन । गुणस्तर नसुधारे दूध नबेच्ने वितरकहरूको चेतावनी किन पनि मननीय छ भने भोलि डीडीसीको बिक्री घटेमा किसानहरू पनि मर्कामा पर्नेछन् । अहिल्यै डीडीसीले चार महिनादेखि किसानलाई रकम भुक्तानी गर्न सकेको छैन, बिक्री घट्दा डीडीसीको रकम तिर्ने क्षमतामा थप असर पुग्नेछ । त्यसैले यो प्रकरणलाई त्यसै बेवास्ता नगरी संस्थान नेतृत्वले यसलाई आफ्नो प्रणाली सुधार्ने अवसरका रूपमा लिनुपर्छ । त्यसका लागि दूग्ध उत्पादन गर्ने किसानदेखि संकलन, भण्डारण र प्रशोधनलगायतका आवश्यक कार्यमा संलग्न हुने सबै श्रमिककर्मचारीलाई यसप्रति सेचत र जिम्मेवार तुल्याउनुपर्छ । प्रणाली पनि त्यहीबमोजिम विकास गरिनुपर्छ । सबै पक्षको गुण मापन गरेर मात्रै उत्पादनहरू बजारमा पठाउने थिति बसाल्नुपर्छ । संस्थानको नेतृत्वमा पनि राजनीतिक आडका भरमा खाद्य विज्ञान वा दुग्धजन्य पदार्थ तथा व्यवसायबारे विलकुल निरक्षर व्यक्तिलाई चयन नगरेर व्यवस्थापनमा दक्षता भएका सम्बन्धित क्षेत्रका विज्ञहरू नै रोज्नुपर्छ । यससम्बन्धी ज्ञान र तत्परता दुवै भएको नेतृत्वबाट मात्रै उचित प्रणाली स्थापना हुन सक्छ । अनि मात्रै, किसानदेखि उपभोक्तासम्मको हित संरक्षण हुन पुग्छ ।"
कोरोना रोकथामका लागि योजना खोइ ?,"अघिल्लो वर्ष सरकारले लकडाउन गरेर सर्वसाधारणको दैनिकी कष्टकर बनाएको थियो । फेरि त्यही अवस्था आउने हो कि भन्ने डर सर्वसाधारणलाई छ । दलहरू सरकार बनाउने र गिराउने खेलमै मस्त छन् । जनताको दैनिकीसंँग उनीहरूलाई मतलब छैन । जनताका लागि सरकारले माखो मादैन भन्ने सबैले देखिसके, भोगिसके । भारतमा कोरोना संक्रमण बढेसँंगै नेपालमा पनि संक्रमित संख्या सूक्ष्म गरी बढिरहेका छन् । यसलाई कसरी रोक्ने भन्ने योजना सरकारसँग छैन । भारतसँगको सिमानाका व्यवस्थित गर्न सकिएको छैन । यसले गर्दा पनि संक्रमण फौलने जोखिम उच्च देखिएको छ । भारतबाट दिनहुँजसो हजारौं व्यक्ति निर्वाध आइरहेका छन् । उनीहरू आपत् परेको बेला आफ्नो घर नआएर कहाँ जानु, तर आउनेहरूको परीक्षण गरेर क्वारेन्टिनको व्यवस्था गर्ने जिम्मेवारीबाट सरकार पन्छिरहेको महसुस हुन्छ । कोरोना रोकथाम तथा नियन्त्रणसम्बन्धी सरकारी कामकाज चित्तबुझ्दो छैन । सीमानाकामा व्यवस्था फितलो हुँदा गाउँघरमा संक्रमित बढ्न सक्छन् । अहिलेको लापरबाहीको परिणाम भोलि हामीले नै भोग्नुपर्छ । सरकारको भर पर्यो भने भोलि ज्यानै पनि जान सक्छ । कोरोनासम्बन्धी आवश्यक स्वास्थ्य सुरक्षाको मापदण्ड पालना गर्न सक्यो भने केही हदसम्म भए पनि सुरक्षित भइन्छ, त्यसैले जनताको ध्यान यतातिर जानुपर्छ । संक्रमण बढ्ने आकलन गरेर होला, सीसीएमसीले तीन साताका लागि विद्यालय बन्द गराउन अपिल गरेको छ । रोकथाम र नियन्त्रणको एक मात्र उपाय बन्द हो भन्ने बुझाइ सरकारको छ । अघिल्लो वर्ष कोरोनाका कारण सबभन्दा बढी शिक्षा क्षेत्र प्रभावित भयो । यो अपिल पालना गर्ने हो भने यसपालि पनि विद्यार्थीको पढाइलाई नराम्रो असर पुर्याउँछ । अभिभावकहरू अन्योलमा छन् । बन्द गरेर मात्र समस्याको हल हुनेवाला छैन । अभिभावकहरूचाहिँ कामका लागि दिनभरि कुद्ने अनि छोराछोरीलाई भने घरमै राख्नुले के नै फरक पार्ला र ! बरु भौतिक दूरीसहित कक्षा सञ्चालन गरेर, विद्यालयमा स्वास्थ्य मापदण्डको पालना भएको छ, छैन भन्नेमा सरकारले ध्यान दिनुपर्ला । बन्द बाहेकको कोरोना रोकथाम र नियन्त्रणका योजना किन ल्याउन सकेको छैन, सरकारले ? पुरुषोत्तम घिमिरे, जोरपाटी, काठमाडौं विश्वभरि नै कोरोना भाइरसको नयाँ प्रजाति फौलिरहेको बेला नेपाल भने यसबाट पूरै बेखबरजस्तो देखिन्छ । भारतमा संक्रमण तीव्र गतिमा फौलिरहेको छ, तर हामीले सीमानाकालाई व्यवस्थित पार्न सकेका छैनौं । सरकारले केही कर्मकाण्डी निर्णय भने गरेको छ, तर त्यसको कार्यान्वयन सरकारीस्तरबाटै हुनेमा शंका छ । खुल्ला स्थानमा भीडभाड गर्नुहुन्न भन्ने सबैलाई थाहा छ, तर राजनीतिक दलहरूले नै सयौंको संख्यामा कार्यकर्ता भेला गरेर प्रशिक्षण चलाइरहेका छन्, दिनहुँजसो भेलागोष्ठी भइरहेको छ । सरकारले नै यस्तो गर्छ भने आमसर्वसाधारणले त गर्ने नै भए । कोरोना संक्रमण पहिलेकै जसरी बढेमा हाम्रो सरकारले काम गर्न सक्छ ? सरकारको नेतृत्वकर्ता नै उखानटुक्का हालेर अम्बाको पात चपाउने भन्दै कोरोना भाइरस केही होइन भनेर जनता हँसाउँदै छन् । सुरुमा त स्वास्थ्य मन्त्रालयका विज्ञहरूले प्रधानमन्त्रीलाई नै कोरोनाको बारेमा राम्ररी बुझाउनुपर्ने देखियो । प्रधानमन्त्रीले नै यसरी भ्रमपूर्ण कुरा फौलाउन मिल्छ ? अघिल्लो अनुभवबाट सिकेर भएका कमीकमजोरी स्वीकारी, अब गल्ती दोहोर्याउँदैनौं भन्नुपर्ने होइन, प्रधानमन्त्रीले ? रामकृष्ण बराल, जोरपाटी ५, काठमाडौं"
वातावरण जोगाऔं,"२०७७ साल बन्दाबन्दी र राजनीतिक खिचातानीमाझ सकिँंदै छ । कोरोना महामारीबाट प्रारम्भ भएको २०७७ अकल्पनीय राजनीतिक दुष्चक्रको भुमरीमाझ सम्पन्न हुँदै छ । नयाँ वर्षलाई धेरैले आफ्नो आनीबानी र जीवनशैली परिवर्तनको अवसरका रूपमा लिने गरेको पाइन्छ । जगत् रहे, जीवन रहन्छ र जीवन रहे जगत् भोग्न पाइन्छ । त्यसैले जगत् र जीवन बचाउने अभियानमा २०७८ ले योगदान गर्न सक्नुपर्छ । हाम्रो लापरबाहीका कारण पानीका मुहानहरू सुक्दै छन् । वायुमण्डलीय तापक्रम बढ्दो छ । यदि समयमै यसतर्फ सचेत हुन सकेनौं भने विश्वव्यापी उष्णताका कारण मानवीय अस्तित्व नै संकटमा पर्नेछ । यदि भावी सन्ततिका लागि मानवयोग्य पृथ्वी उपहार दिने हो भने अब हाम्रा आनीबानी र जीवनशैलीमा परिवर्तन ल्याउनैपर्छ । नयाँ वर्ष संकल्पका रूपमा कम्तीमा आफ्नो जन्मदिन वृक्षरोपण गरेर मनाउने, प्लास्टिकको प्रयोग कम्तीमा ५० प्रतिशत कम गर्ने, कुहिने फोहोरबाट घरमै कम्पोस्ट मल बनाउने, पानीको प्रयोगमा कमी ल्याउने र घरमै पानी रिचार्जको व्यवस्था मिलाउने प्रण गर्नुपर्छ । नयाँ वर्ष २०७८ ले सफा नेपालको सिर्जनामा योगदान पुर्याउन सकोस् । सहरी क्षेत्रमा कौशीखेती प्रबर्द्धन होस्, गाउँघरमा जमिन बाँझो नरहोस् । उत्तम पुडासैनी, जोरपाटी, काठमाडौं"
प्रतिगमनको रूप,"हालै प्रधानमन्त्री केपी शर्मा ओलीले प्रतिगमनबारे लामो व्याख्या गर्दे आफूले कुनै पनि नाम र रूपको प्रतिगमन नगरेको दाबी गरे । उता पुष्पकमल दाहाल, माधवकुमार नेपाल र कांग्रेसका नेताहरूले ओलीले सयौं प्रतिगामी कार्य गरेको र ओली पदमा रहिरहे नेपालको संविधान र संघीयता दुवै समाप्त हुने बताउँदै छन् । आखिर यो प्रतिगमन भनेको के हो ? यसको रूप र सार कस्तो हुन्छ ? के हुँदा प्रतिगमन भएको ठान्ने ? आफूले संघीयता र गणतन्त्रको विरुद्ध कुनै काम नगरेको हुँदा प्रतिगमन भएको छैन भन्छन् ओली । तर, उनीइतर पक्ष भने संघीयता, संसदीय व्यवस्था र गणतन्त्रलाई बदनाम गराउने काम ओलीबाट नियोजित रूपमा भैरहेको हुँदा यो नै प्रतिगमन हो भन्दै छ । संविधानमै नभएको अधिकार प्रयोग गरी प्रतिनिधिसभा विघटन गर्नु र प्रतिनिधिसभा पुनःस्थापना हुँदा पनि सभालाई निस्तेज पार्न विधेयकहरू प्रस्तुत नगर्नु प्रतिगमन होइन ? संसदीय सुनुवाइ छल्न संवैधानिक परिषद्को बैठकपछि प्रतिनिधिसभा विघटन गर्नु अनि सुनुवाइबिनै चार दर्जन आफ्ना आसेपासेलाई संवैधानिक पदहरूमा नियुक्त गर्नुले यो व्यवस्थाप्रति नै वितृष्णा जन्माउने काम गरेको छ । के यो प्रतिगमन होइन ? गोपाल देवकोटा, जोरपाटी, काठमाडौं"
विकास विमर्श,"कतिलाई याद छ, प्रायः सरकारी विद्यालयहरूमा भवन थोरै तर खुला चौर धेरै हुन्थे । दुई महिने बर्खे बिदामा आधा गाउँलाई घाँस पुग्थ्यो । कति विद्यालय पछाडि सानोतिनो जङ्गल नै हुन्थ्यो । सुनिन्थ्यो, स्थायी स्रोत नसुकोस् भनेर कति विद्यालयसँग त आफ्नै खेत पनि थियो । बिहान सयौं विद्यार्थी लाइन लागेर राष्ट्रगान गाउँदा होस् या जाडो महिनामा पारिलो घाममा खुला आकाशमुनिका कक्षा चलाउँदा, चौरको छाती कत्ति पनि साँघुरो लाग्दैनथ्यो । भलिबल खेल्नेदेखि शिक्षकको आँखा छलेर गुच्चा खेल्नेसम्म, इँटा र टायलका टुक्रा जोडेर मोजाको बलले ढलाउने खेलदेखि प्राङ्गणमा बसेर गट्टा र चुङ्गी खेल्नेसम्मका गतिविधिका लागि पर्याप्त खुला ठाउँ विद्यालयमा हुन्थ्यो । धेरैजसो विद्यालयसँग सानोतिनो म्याराथन आयोजना गर्न पुग्ने मैदान हुन्थ्यो । पश्चिमी समाजमा कम्युनिटी सेन्टरले गर्न सक्ने सामाजिक काम हाम्रो विद्यालयले गर्न सक्थ्यो । पञ्चायत ढलेसँगै गाउँगाउँमा विकास पस्यो । विकास भनेको पैसा र अग्लो भवन थियो । बाटो छेउको चौर सटर बन्यो । म जान्ने भएदेखि कुनै नयाँ सरकारी स्कुल बनेको र जग्गा थपिएको याद छैन । कति जग्गा त पहुँचवाला नेताहरू मिलेर बाँडचुँड गरी खाए । पञ्चायतले बरु स्कुल भनेको भवन मात्रै होइन भन्ने बुझेको थियो, हामीले आगो लाग्दा या भूकम्प आउँदा सुरक्षित जम्मा हुन मिल्ने खाली ठाउँसम्म नभएका बिल्डिङलाई स्कुलको सर्टिफिकेट दिँदै गयौं । झट्ट सुन्दा विकास विरोधीजस्तो सुनिन्छ । तर पञ्चायतकै पालामा समेत दूरदृष्टि राखेर विश्विद्यालयको अनुसन्धानका लागि छुट्याइएको जग्गा मासेर रङ्गशाला या भौतिक संरचना बनाउनु सिर्जनशील विकास होइन । पहिला स्कुल, कलेज, जङ्गल र गुठीका खाली जग्गामा आँखा पुर्याउने र त्यसपछि विकासका नाममा मनमा जे आउँछ, त्यो योजना बनाउने हाम्रो संस्कार छ । भरतपुरमा धुर्मुस रङ्गशाला बन्नु आफैंमा राम्रो कुरो हो, तर त्यसका लागि विश्वविद्यालयको जग्गा मासिनु त्यत्ति राम्रो होइन । अग्लाअग्ला घर मात्रै होइन, आगामी पुस्ताका लागि सास फेर्ने खुला ठाउँ राखिदिनु पनि ठूलो विकास हो भन्ने हामीले बुझ्न बाँकी छ । पहिलेका शासक या व्यवस्था राम्रो थियो भन्ने उद्देश्य यो गन्थनको होइन, तर पहिलेका शासकले बुझिसकेको विकासको सिर्जनशील मोडल आजका शासकले बुझ्न नसक्नु पक्कै दुःखद पक्ष हो । धुर्मुसको सपना पूरा होस्, रङ्गशाला बीचमै अलपत्र नबनोस् । तर, आगामी योजना बुन्दै गर्दा विकासका अन्य पक्षमाथि पनि विमर्श होस् ! नारायण गाउँले, बेलायत"
यौन हिंसाको प्रतिवादमा,"सन् २०१८ मा दक्षिण अमेरिकी देश चिलीको सरकारले राजधानी स्यान्टियागोस्थित हवाई अड्डाको नाम फेर्ने निर्णय गर्यो । प्रस्तावित नाम अस्वीकार गर्दै त्यहाँका मानवअधिकारकर्मी र नारीवादी समूहहरूले ठूलो आपत्तिसहित विरोध प्रदर्शन गरे । चिलीको वायुसेनाका संस्थापक अर्टुरो मेरिनो बेनिजको स्मरणमा नामकृत उक्त हवाई अड्डाका लागि सिफारिस गरिएको नयाँ नाम थियो विख्यात चिलियन कवि पाब्लो नेरुदाको । नेरुदा तिनै कवि हुन्, जसलाई संसारभरका कविताप्रेमी र क्रान्तिकारीहरू आफ्ना अनन्य आदर्श मान्छन् । नेरुदा भूगोलका साँध फड्केर लोकप्रियताको चुली टेक्ने विलक्षण कवि मात्रै थिएनन्, राजनीतिकर्मी र कूटनीतिज्ञसमेत थिए । यही नाताले सन् १९२९ ताका उनी श्रीलङ्काका लागि चिलीका राजदूत नियुक्त गरिएका थिए । सरकारले उनको सम्मानस्वरूप हवाई अड्डाको नाम फेर्न गरेको निर्णय अधिकारकर्मीहरूको निसानामा पर्नुको कारण थियो, उनैले लेखेको पुस्तक मेमोयर्स । उक्त पुस्तकको एउटा सानो अंशमा श्रीलङ्का बसाइका क्रममा नेरुदाबाट हाउसमेडमाथि भएको बलात्कारको घटना उल्लेख छ । यो घटनाबारे लेख्न प्रेरित गर्ने उनको कवि इमान थियो कि पुरुष अहंकार ? यो फरक विषय भयो ।हुन त साम्यवादी विचारका प्रवर्तक कार्ल मार्क्स स्वयम्ले पटकपटक हाउसमेडमाथि बलात्कार गरेका प्रसंग सुनिन्छन्, पढिन्छन् । कम्युनिस्ट दर्शनशास्त्रको संस्थापन गरेको, गरिखाने वर्गका लागि महान् विचारधारा दिएर छोडेको मूल्यमा हामीले मार्क्सको बलात्कारी छविलाई सायद जानीजानी विस्मृतिमा धकेलिदिएका छौं । नेरुदा तिनै मार्क्सका मानस सन्तति थिए ।प्रख्यात कोलम्बियाली लेखक मार्खेजका शब्दमा, उनी बीसौं शताब्दीका महान् कवि थिएÙ तर चिलीका अधिकारकर्मी महिलाहरूले भने नेरुदालाई न्यायप्रेमी र महान् कवि होइन, बलात्कारी हिंस्रक पुरुष देखे । अधिकारकर्मी महिलाहरूको व्यापक विरोधका कारण सरकार आफ्नो निर्णय फिर्ता लिन बाध्य भयो । त्यस घटनायता चिलीभित्र महान् कवि पाब्लो नेरुदाको परिचयले एकप्रकारको संकट सामना गरिरहेको छ, भलै देशबाहिर उनको ख्यातिमा त्यस्तो उल्लेख्य कमी नआएको किन नहोस् ।यसै विषयलाई लिएर सर्जक, लेखकको नाम र लोकप्रियतालाई व्यावसायिक ब्रान्ड दिनु कति ठीक हो भन्ने प्रसंगसमेत उठान गर्दै पोएट, हिरो, रेपिस्ट शीर्षक रिपोर्टमा गार्डियन पत्रिकाले चिलीकै लेखकहरूलाई उद्धृत गरेर भनेको छ, उनको प्रभावशाली लेखनशक्तिलाई खारेज गर्न त मिल्दैन, तर उनी बलात्कारी भएको तथ्यमा आँखा चिम्लेर उनको आदर्शीकरण गर्न पनि सकिन्न । यसरी पाब्लो नेरुदाजस्ता लेखकको महानता उनैले लेखेको चार दशक पुरानो संस्मरणका आधारमा प्रश्न र अस्वीकारको घेराभित्र परेको छ । यसबाट नेरुदाका नेपाली चेलाचपेटाले के कति नैतिक पाठ सिकेका होलान्, कुन्नि !आजको समयमा दैनन्दिन बोलीव्यवहारका कदमकदममा असल र साँच्चिकै संवेदनशील पुरुषका रूपमा खरो उत्रन पुरुषले पुरुष भएर मात्रै होइन, मानिस भएर सोच्नुपर्ने छ । कम्मरमुनिबाट होइन, तालुभित्र पसेर सोच्नुपर्ने छ । जसले यसरी सोच्दैन, यसरी व्यवहार गर्दैन, ढिलोचाँडो उसले संगठित प्रतिरोधको सामना गर्नुपर्नेछ । किनभने यो आज हो, हिजो होइन । यो सहने र प्रतिक्रियाहीन भएर बस्ने युग होइन । हामीलाई थाहै छ, आजका महिलाले पीडकको होस ठेगान लगाउन नेरुदावाला प्रकरणजस्तो चालीसचालीस वर्ष कुर्नु पर्दैन । आज पीडित भनिएकी व्यक्ति पागल हो, सन्काही हो अथवा पुरानो बदला लिएकी हो भनेर अकारणै पत्याइदिने मानिसहरू पनि खासै छैनन् ।पछिल्लो समय हामीकहाँ यौनजन्य हिंसाका विषयमा पटकपटक विभिन्न माध्यमबाट विमर्श र बहस भइरहेका छन् । केही पहिले मात्रै हामीले प्रसिद्ध राजनीतिकर्मी तथा लेखक मोदनाथ प्रश्रितको धरातल देख्यौं । अस्ति भर्खर राजनीतिकर्मी रघुजी पन्तले पनि आफ्नो चिन्तनको औकात देखाए । प्रकट या प्रच्छन्न रूपमा हाम्रो राजनीति र लेखनमा थुप्रै प्रश्रित, थुप्रै पन्तहरू छन् भन्ने कुरा हामी भलिभाँती जान्दछौं । प्रगतिशील ट्यागका कारण कम्युनिस्ट विचारसम्बद्ध अगुवा र लेखकका नैतिक हैसियत प्रकट हुँदा हामीलाई स्वाभाविक रूपले बढी झोंक चल्ने हो ।यौनिकता र शरीरसँग जोडिएका विषयहरूले खुला बहसको रूप लिँदै जाने र नयाँ पुस्ताका महिलाहरू (केही पुरुषसमेत) हिंसाको प्रतिवादमा ऐक्यबद्ध भएर प्रकट हुने क्रम बढ्दो छ । राजनीति, लेखन र पत्रकारिताका दाइ समुदायमाथि चौकिदारी गर्ने सतर्कता पनि बढ्दो क्रममा छ । यी सबै कुराले हिंसाजन्य विषयमा अझ कठोर भएर सोच्न हिम्मत दिन्छन्, व्यक्तिगत स्तरमा आफ्नै बर्कतले लडेर त्यस्ता लडाइँलाई कानुनी या नैतिक उपचारको किनारामा पुर्याउनसमेत बल दिन्छन् । केही दिनअघि, भर्खरै थालिएको नयाँ संवाद सञ्जाल रेडिट मार्फत यौन हिंसासम्बद्ध घटना र त्यसका पीडितको संक्षिप्त बयान बाहिर आएपछि छलफल फेरि सतहमा प्रकट भएको छ । हिंसा घटित भएको अवस्थामा पीडक जतिसुकै निकट सम्बन्धको व्यक्ति होस् या शुभेच्छु र साथी नै किन नहोस्, घटनालाई हेर्ने नजर सबैभन्दा पहिले पीडितदर्शी हुनुपर्छ । यसरी हेर्दा लेखक, पत्रकार, बुद्धिजीवी र बौद्धिक सरोकार राख्ने वर्गप्रति नै फर्केर कठोर प्रश्न गर्नुपर्ने अवस्था छ । पंक्तिकार आफैं प्रगतिशील विचार आन्दोलनसँग जोडिएकाले यस्ता प्रश्न अझ बढी आफ्नै निकटका अग्रज र मित्रवर्गसँग गर्नुपर्नेछ ।आजका मितिसम्म आइपुगेर सोच्दा के लाग्छ भने, तपाईं जतिसुकै प्रजातान्त्रिक, न्यायप्रेमी र क्रान्तिकारी किन नहुनुस्, महिलाको शरीर र आत्मसम्मानलाई व्यवहारतः सम्मान गर्ने सफा नियतको अभावमा तपाईंका सबै परिचय गौण बन्छन् । तपाईंमा यौनजन्य हिंस्रक प्रवृत्ति छ र त्यसले सिर्जेका घटना सार्वजनिक भए भने तपाईंका अन्य सबै सद्गुण शून्य मा विलुप्त हुन्छन् । महिलाप्रति तपाईंको सदाशय र मैत्री हरदम परीक्षामा छ आज । अर्को शब्दमा, तपाईंको पुरुषत्वसँगै तपाईंभित्रको मानवीय र न्यायिक चरित्र नै परीक्षामा छ । हिजो थिएन भन्ने होइन, तर आज बढी छ । किनभने हिजोजसरी तपाईंका कर्तुत लुकाउने सजिला अस्त्र आज छैनन्, ढिलोचाँडो तपाईंको दोहोरो चरित्रको मुखुन्डो खुल्छ र तपाईं प्रतिकारको निसानामा पर्नुहुन्छ । त्यसो भएको खण्डमा तपाईं सानो या ठूलो जुनसुकै स्तरको सार्वजनिक बेइज्जती खप्न तयार हुनुपर्छ, जीवित हुँदा होस् या मरणोपरान्तसमेत ।घटनाक्रमहरूले देखाए, राजनीतिक रूपले सचेत र लेख्नेपढ्ने वर्गका पुरुषहरूसमेत कतिसम्म हिंस्रक हुँदारहेछन् ! यहाँनेर यौनजन्य या लैंगिक हिंसा कामवासनाको उद्देश्यबाट प्रेरित भएर शरीरको हर्कतले मात्रै गरिँदैनÙ तुच्छ, फोहोरी, हेपाहा बोलीले, इसारा र संकेतले पनि गरिन्छ भन्ने कुरा भुल्नु हुँदैन । यस्ता हिंसाका घटना, सन्दर्भ र प्रकरणहरूको तथ्यांक नै राख्ने हो भने देशका नाम चलेका लेखक, राजनीतिकर्मी, पत्रकार लगायतको लामो सूची तयार हुन्छ । पछिल्ला दिनमा आएर ह्यासट्याग मिटु अभियानको प्रभावले सामाजिक सञ्जालमार्फत बाहिर निस्केका स्वरहरूकै कुरा गर्ने हो भने यो सूची अझै लामो हुनेछ ।महिलामाथिका यौनजन्य हिंसाका रूप र प्रकृति फरक होलान्, तर सारमा तिनको उत्प्रेरक एउटै हो पितृसत्ताले प्राधिकारस्वरूप पुरुष वर्गलाई दिएको निरन्तरको विशेषाधिकार । महिलाको शरीर र संवेदनामाथिको पुरुष हस्तक्षेप समाजको सामान्य र प्रचलित आदत नै हो र यस्तो चलिरहन्छ भन्ने मनोविज्ञान पितृसत्ताको उत्तरदान हो । यसको विस्तार सामन्तवादी सनातन पितृसत्तामा मात्रै होइन, उदार भनिएको पुँजीवादी पितृसत्ताका समेत सबै आयाममा भेटिन्छ । दुःखको कुरा के हो भने, लिट्टी कसेर सामन्तवादी र पुँजीवादी पितृसत्ताको आलोचना गर्ने, राजनीतिक चेतना नै सबै चेतनाको मूल हो भन्ने र महिला मुक्तिका विषयमै समेत भरमार लेखिटोपल्ने वरिष्ठ, कनिष्ठ लेखकहरूमै यो समस्या डरलाग्दो स्तरमा देखिन्छ । कार्ल मार्क्स र पाब्लो नेरुदाका नेपाली शिष्य वर्गले उनीहरूको हिंस्रकवृत्तिको अनुकरण गर्न कुनै कसर बाँकी राखेका छैनन् । यौनजन्य हिंसाको विशालतम आयामलाई साँघुरो पारेर बौद्धिक कर्म गर्ने विवेकशील वर्गलाई मात्रै हेर्दा पनि यिनको चरित्र आम अन्य वर्गभन्दा फरक देखिएन । बौद्धिक क्षेत्रमा समेत सबै खाले पुलिङ्गी हिंसाका प्राधिकृत रूप हुबहु देखिन्छन् भने बाँकी समाजको हालत के होला ? संसद्देखि अखबारका पानासम्म फैलिएर बोल्ने, लेख्ने मानिसहरू नै एक जिन्दगीमा दोहोरोतेहोरो चरित्र बोकेर हिँडिरहेका छन् भने जनसामान्यसँग कस्तो अपेक्षा गर्ने ?सामान्यतया सोचिन्छ, लेख्नेपढ्ने पुरुषहरू विवेकसम्मत हुन्छन्, तर त्यो विवेकको कसीमा महिलाको शरीर र संवेदनासँग जोडिएको पुरुषको धारणा मूल्यांकन नै हुँदैन । परिणाम, खुलेआम मैले यतिजना महिलासँग शारीरिक सम्पर्क गरें भन्दै हिँड्ने पुरुष बकाइदा ठूलो लेखक, सम्पादक या ख्यातनाम पत्रकार भइरहन सक्छ । यिनै परिचयमा उसले गरेका हिंसाका कर्तुतहरू उसका रोमाञ्चकारी किस्साका रूपमा बयान गरिन्छन् । अग्रज पुस्ताका यिनै किस्सा सुन्दै र देख्दै हुर्केको अनुज पुस्ताले तिनै आदर्शीकृत पात्रको नक्कल गर्दा गौरव गर्छ । यो खराब संस्कारको परिणामचाहिँ कसरी ठीकठाक र हामीले सोचेजस्तो दुरुस्त भएर आउँछ ? यसबारे तालुभित्र पसेर विचार गर्ने, मानवीय संस्कारका पुरुषहरूले पनि कठोरतापूर्वक सोच्न ढिलो भइसकेको छैन र ?आजका महिलाहरूमा उल्लेख्य रूपले वृद्धि हुन थालेको स्वअस्तित्व र आत्मसम्मानप्रतिको सचेतताले सहने र चुप लाग्ने डरको घेरा तोडिरहेको छ । पीडित नै दोषी ठहरिने र पीडितकै सार्वजनिक बदनामी हुने परम्परित न्यायले निर्धारण गरेका मानक भत्कँदै छन् । सामाजिक सञ्जालका विभिन्न माध्यमबाट महिलाहरू आफूले बेहोरेका हिंसाका घटना सार्वजनिक गर्न निडरतापूर्वक अगाडि आइरहेका छन् । उनीहरू हिंसा विषयक छलफल गर्ने र हिंसाविरुद्ध ऐक्यबद्धता जाहेर गर्ने त्यस्ता अनेक स्पेसहरू निर्माण गर्नसमेत सक्षम भएका छन् । विश्व समुदायसँग सजिलै जोडिने सामाजिक, सूचना सञ्जाल र यसैकारण उपलब्ध भइरहेको ज्ञानको सापेक्षित विस्तारले इन्टरनेट पुस्ताका आजका किशोरी र युवा स्त्रीहरूमा बढिरहेको आत्मविश्वास लोमहर्षक छ । यो कुरा हिंस्रक चित्तका पुरुषहरूका लागि खतरासूचक घण्टी हो ।लेखक पंकज मिश्रका भाषामा, आजको युग आक्रोशको युग हो । तपाईं कसैलाई स्त्री शरीर लिएर जन्मेकैले इरिटेट गर्न, उसको अस्तित्वमाथि धावा बोल्न, उसलाई मानसिक रूपले गिजोल्न र पराजित गर्न मजा मान्नुहुन्छ भने निश्चित हुनुस्, तपाईंले यसको भयानक मूल्य चुकाउनुपर्ने छ । हजारौं वर्षको एकोहोरो हिंसाले लखतरान महिलाको चेतना यति थङ्थिलो पारिसकेको छ, अब ऊ आत्मसम्मानको मूल्यमा सबै कुरा गुमाउन तयार छ । परिवार, साथीहरू र यहाँसम्म कि कथित इज्जत जाने भयसमेत !पुरुष मित्रहरू, सतर्क हुनुस् । आजका सचेत महिलाको हजारौं वर्षदेखि थेग्रिएको यो आक्रोशसँग डराउनुस् ।"
म्यान्मारको लोकतन्त्र : भूराजनीतिक सिकार,"म्यान्मारनेपाल साइनो नेपालको म्यान्मारसँंग घनिष्ठ राजनीतिक, भाषिक र सांस्कृतिक सम्बन्ध छ । करिब ३ लाख नेपालीभाषी म्यान्मारमा बसोबास गर्ने भएकाले नेपाल र म्यान्मारबीच लोकतान्त्रिक आन्दोलनका सन्दर्भमा ऐतिहासिक र घनिष्ठ राजनीतिक सम्बन्धसमेत छ । नेपालको लोकतान्त्रिक आन्दोलनप्रति म्यान्मारका समाजवादीहरूको समर्थन, सहयोग र ऐक्यबद्धता थियो भने, म्यान्मारको लोकतान्त्रिक आन्दोलनप्रति नेपाली कांग्रेसले निरन्तर समर्थन र ऐक्यबद्धता व्यक्त गर्दै आएको छ । म्यान्मारका समाजवादीहरूले नेपाली कांग्रेसको नेतृत्वमा भएको २००७ सालको सशस्त्र क्रान्तिमा हतियारसमेत सहयोग गरेका थिए । उक्त ऐतिहासिक तथ्यबारे बीपी कोइरालाको आत्मवृत्तान्त र भोला चटर्जीको बीपी कोइराला ः पोट्रेट अफ अ रिभोल्युसनरीमा सविस्तार व्याख्या छ ।म्यान्मारको तत्कालीन एन्टीफासिस्ट पिपुल्स फ्रिडम लिग सरकारका प्रतिरक्षामन्त्री एवं समाजवादी नेता उ बास्वेसँग बीपीको सम्बन्ध थियो । सशस्त्र क्रान्तिप्रति अन्तर्राष्ट्रिय ऐक्यबद्धता, सहयोग र समर्थन हासिल गर्ने उद्देश्यले जनवरी १९५० मा बीपीले म्यान्मार भ्रमण गरेका थिए । त्यस अवसरमा बास्वेसंँग लामो संवाद गरेपछि सशस्त्र क्रान्तिका लागि आवश्यक हतियार म्यान्मारबाट ल्याउने सहमति गरिएको थियो । भारतीय प्रधानमन्त्री जवाहरलाल नेहरू र कांग्रेस तथा समाजवादी नेताहरूसंँग विशेष सम्बन्ध भए पनि क्रान्तिका लागि आवश्यक हतियार सहयोग नपाएपछि बीपी म्यान्मार जानुपरेको थियो । सोही वर्षको अक्टोबरमा भारतीय समाजवादी नेता जयप्रकाश नारायणको चिठी लिएर बीपीका साथी भोला चटर्जी र थिरबम मल्ल हतियार लिन यांगुन गएका थिए । महावीरशमशेरको हिमालयन एभिएसनको जहाज कलकत्ताबाट नयाँदिल्ली उडेको तर बाटो बिराएको बहानामा यांगुनमा आकस्मिक अवतरण गरिएको थियो । चटर्जी र मल्लले यांगुनबाट हतियार लिएर आएको उक्त जहाज भारतको फारबिसगन्जमा अवतरण भएको अनि बीपी र सुवर्णशमशेरले ती हतियारसहित नेपाल आएको रोमाञ्चक विवरण सशस्त्र क्रान्तिको जीवन्त दस्ताबेज हो । सुवर्णशमशेरका भान्जा मल्ल २००७ सालको क्रान्तिमा वीरगन्ज कब्जा गर्ने क्रममा सहिद भएका थिए ।२००७ सालको क्रान्ति सम्पन्न भएपछि म्यान्मार जाँदा बीपीले न्यानो स्वागत पाएका थिए भने, जनक्रान्तिप्रति राजनीतिक, भौतिक र नैतिक सहयोग एवं समर्थनका लागि त्यहाँका समाजवादीहरूप्रति आभार प्रकट गरेका थिए । बीपीकै पहल र प्रस्तावमा सन् १९५३ मा म्यान्मारमा एसियाली समाजवादीहरूको पहिलो सम्मेलन भएको थियो । सन् २०१४ मा बीपीको जन्मशताब्दीका अवसरमा काठमाडौंमा आयोजित समारोहमा आएकी सुचीले बीपी र नेपाली कांग्रेससँग आफू, आफ्नो परिवार र पार्टीको भावनात्मक सम्बन्ध रहेको भन्दै भावुक भाषण गरेकी थिइन् । म्यान्मारले हतियार सहयोग नगरेको भए २००७ सालको क्रान्ति सफल भई लोकतन्त्र स्थापना हुने सम्भावना कमजोर थियो, नेपालको लोकतान्त्रिक आन्दोलनप्रति म्यान्मारको यस्तो विशिष्ट योगदान छ । तर नेपाल सरकारले औपचारिकताका लागि नजिकबाट नियालिरहेको कर्मकाण्डी वक्तव्य प्रकाशित गर्नेबाहेक केही गरेको छैन । म्यान्मारको लोकतान्त्रिक आन्दोलनका लागि योभन्दा ठूलो दुर्भाग्य र लोकतान्त्रिक देश नेपालका लागि योभन्दा ठूलो विडम्बना अर्को के हुन सक्छ ?"
किन सधैं आलोचित हुन्छ प्रशासन ?,"आधुनिक समाज शासन र प्रशासनबाट पोषित, निर्देशित र नियन्त्रित छ । व्यवस्थित समाजको कुनै पनि सदस्य राज्यले छुट दिएबाहेक यो प्रक्रियाबाट अलग रहन सक्दैन । शासन (गभर्नमेन्ट) र प्रशासन (गभर्नेन्स) ले आर्जन गर्ने विश्वास र लिने अग्रसरताले समाज व्यवस्था गतिशील हुँदै जान्छ । यी दुईबीच सैद्धान्तिक सीमा भए पनि व्यावसायिक विभाजन नहोस् भन्नका खातिर गभर्नेन्स (बृहत् व्यवस्थापन आयामलाई सम्बोधन गर्ने) शब्दको विकास भएको हो । तर पनि जनमतका कारण राजनीतिमा शक्तिको दम्भ र मेरिटका कारण प्रशासनमा प्रवीणताको दम्भ चेतनअवचेतन तहसम्म गढेको हुन्छ । दुवै संस्थाको डीएनएमा रहेको कुरा व्यवहारमा देखिने गर्छ । तर संस्थाहरूको जीवन्तता दम्भमा होइन, उमङ्गमा देखिनुपर्छÙ उमङ्गले गतिशीलता दिन्छ । संस्था विकासको सिद्धान्त यसैको वरिपरि घुम्छ । उदार राजनीतिज्ञ र सार्वजनिक प्रशासनका पिता वुड्रो विल्सनले सतर्कतापूर्वक सार्वजनिक प्रशासन र राजनीतिको कार्यक्षेत्र विभाजन गरेका थिए । विल्सन प्रशासनका अध्येता थिए र अमेरिकी समाजमा विकास हुँदै गएको ज्याक्सोनियन ल (स्पोइल सिस्टम) का कारण अमेरिकी कंग्रेस, सरकार र प्रशासनमा परेको नकारात्मक असरबाट आजित भई यसैका बारेमा सन् १८८४ देखि कलम चलाउँदै आएका थिए । उनले सन् १८८७ मा विकास गरेको डिकोटोमी प्रिन्सिपल (राजनीति र प्रशासनको सीमा विभाजनको सिद्धान्त) पछि दुई कारण थिए । पहिलो, प्रशासन भनेको विज्ञता चाहिने क्षेत्र होÙ यसलाई राजनीतिक रस्साकसी र विचारविमर्शको छायाछिटोबाट अलग राख्नुपर्छ । दोस्रो, प्रशासन जीवन्त स्थायी संस्था होÙ यसलाई व्यावसायिक मूल्य, सिद्धान्त र आचरणका आधारमा संस्थागत हुन दिनुपर्छ । उनी अमेरिकाको अट्ठाइसौं राष्ट्रपति बने र आफ्ना सिद्धान्तलाई व्यवहारमा उतारे पनि । उनी भन्थे राजनीतिक बोटलनेकमार्फत आएका जनभावनालाई प्रशासनले व्यावसायिक स्वतन्त्रतामा व्यवस्थापन गर्छ, जतिखेर यसले राज्यइच्छाको रूप पाइसकेको हुन्छ । तर, कतिपय राजनीतिशास्त्रीले नीति र व्यवस्थापनलाई छुट्याउन नसकिने जिकिर गरिरहे भने कतिपयले राजनीतिका कमीकमजोरीको भारी र असफलताको अपजसको विवर्तन प्रशासनमाथि गर्न थाले । चलाख राजनीतिज्ञहरू भने प्रशासनिक विद्वत्तामा विश्वास गरी नीतिज्ञानको राजनीतीकरण गर्न पछि परेनन्, जसले राम्रो संकेत पनि दियो । सन् सत्तरीको दशकबाट राजनीतिज्ञ र प्रशासकहरूबीचको सौदाबाजी कसिलो बन्न थाल्यो । ह्वाइट हाउस कल्चर सुधारका नाममा मार्गरेट थ्याचरले यही प्रवृत्तिलाई बढावा दिइन्, अस्ट्रेलियामा ह्वीटलमहायकको समयमा मन्त्रीले नै आफ्नो विभाग चलाउँछ भन्ने अवधारणामा प्रशासनको बाइपास च्यानल नै निर्माण गरियो । युरोप, अमेरिका, एसिया सबैतिर प्रशासनका सैद्धान्तिक र व्यावहारिक विकल्पको धूवाँदार खोजी गरियो । तर, यी अवधारणा र अभ्यासहरू राजनीतिक समाजबाटै निकै आलोचित भए । व्यवस्थित समाजमा सार्वजनिक प्रशासनको व्यावहारिक विकल्प भेटिएन, भेटिन सक्ने सम्भावना पनि भेटिएनÙ त्यसैले यो राजनीतिक प्रणालीको अप्रिय तर अपरिहार्य साथीका रूपमा रहँदै आयो । यसको वास्तविक विकल्प व्यावसायिकताको अरू विकास र पेसागत सदाचार संस्थानीकरण मात्र हो, त्यसको अभिभावकत्व भने राजनीतिले नै लिने गर्छ भन्ने निष्कर्ष निकालियो । राज्यसञ्चालनका नीति धरोहर र प्राविधिक पक्षबीच किन मनोवैज्ञानिक रूपमा सौहार्दपूर्ण सम्बन्ध हुँदैन त भन्दा यसका पृष्ठभूमि र चारित्रिक विशेषताको सन्दर्भ उल्लेख गर्नुपर्ने हुन्छ । पहिलो, यी दुईको कार्यसम्पादन उद्देश्यमा भिन्नता हुन्छ । राजनीतिले शक्तिका लागि काम गर्छ भने प्रशासनले कार्यउपलब्धिका लागि । राजनीतिक प्रणालीले स्थापित गरेको उद्देश्य पूरा गर्नु प्रशासनको सर्वस्व हो । राजनीति जे भन्छगर्छ, त्यो शक्तिप्राप्तिको खातिर हो । शक्ति प्राप्तिको जुक्ति (रणनीति) राजनीतिले समयसमयमा फेरिरहन्छ । तर त्यसैसंँग अनुकूलित हुने सहुलियत प्रशासनमा हुँदैन र आलोचित हुन थाल्छ । दोस्रो, राजनीति आवधिक रूपमा काम गर्ने वर्ग होÙ आवधिक रूपमा जनादेशको नवीकरण राजनीतिको बाध्यता हो । प्रशासन वृत्ति स्थायित्वमा रहन्छ । कर्मचारीले एकपटक योग्यता प्रणालीबाट प्रवेश गरेपछि अन्यथा पुष्टि नहुन्जेल जीवनभर वृत्तिसुविधा पाउँछ । यस परिस्थितिले सिर्जना गर्ने वृत्तिईर्ष्या व्यवहारमा पोखिँदा पनि प्रशासन आलोचित हुनपुग्छ । प्रशासनको अभिमुखीकरण नै मूल्यबोधी हुन्छÙ मूल्यबोधी हुनु उसको आचरण हो । राजनीति प्रियतामा रमाउँछÙ निश्चित अवधिमै जनभावना पूरा गर्ने अभीष्ट राजनीतिले बोक्छ । तर प्रशासन विधि र नीतिनिष्ठाबाट अलग हुन चाहेर पनि सक्दैन । यस अवस्थामा प्रशासन राजनीतिसँग लय मिलाउन नसक्ने प्रक्रिया उत्पादक संस्थाका रूपमा फेरि आलोचित हुन्छ । राजनीति निश्चित दर्शन, विचार र आग्रहबाट क्रियाशील हुन्छ, जुन राजनीतिको मूल्य हो । तर प्रशासन राजनीतिक मूल्य तटस्थतामा रहन्छÙ कुनै पनि विचार, दर्शन र आस्थाभन्दा पर रहनु प्रशासनको आदर्श हो । राजनीतिले आफ्ना विषयमा, जनतासंँगका वाचा र आफ्ना कार्यउपलब्धिका विषयमा बोल्न पाउँछ । तर प्रशासनको मन ठूलो भए पनि मुख निकै सानो हुन्छ र राजनीतिले अनुमति दिएभन्दा बढी बोल्ने सहजतामा ऊ हुँदैन । राजनीतिक प्रणालीले दिन नसकेको उपलब्धि र दृष्टिव्यवहारको अपजस पनि प्रशासनका भागमा पर्छ । त्यसको प्रतिवाद पनि प्रशासनले गर्न सक्दैन । विरोधाभासजस्ता देखिने यस्ता असहजता हुँदाहुँदै पनि राजनीतिक प्रणालीको विश्वास जित्नु, विश्वास जित्नका लागि व्यावसायिक सीप र कौशल प्रयोग गर्नु प्रशासनको कर्म हो । सधैंभरि राजनीतिक प्रणालीसंँग रहेर राजनीतिक निष्पक्षता कायम गर्नु प्रशासनको चुनौती र सफलता दुवै हो । यस अवस्थामा प्रशासन र राजनीति दुवै समृद्ध हुन्छन् । जब यो अवस्था विशृङ्खलित हुन्छ, आलोचना सुरु हुन्छ । यस अवस्थामा प्रशासनको राजनीतीकरण हुन सक्छ, त्यो बढ्दै गएमा राजनीतिको कर्मचारीतन्त्रीकरण हुन पुग्छ र प्रशासनले व्यावसायिकता अनि राजनीतिले नियन्त्रणको भूमिका गुमाउँछन् । संस्थाहरू मूल्यपरस्त हुँदैनन् र उपेक्षामा सर्वसाधारण पर्ने गर्छन् । अनि दुवै संस्था सर्वसाधारणबाट आलोचित हुन पुग्छन् । कहिलेकाहीँ प्रशासनिक प्रणालीले नै आफूमाथि आलोचनाको बहाना उपलब्ध गराइदिन्छ । कर्म गर्ने कर्मचारी जब कर्मको आचारणबाट आफ्नो औचित्य पुष्टि गर्न सक्दैन, नीति, निष्ठा र आचरणमा कमजोर देखिन्छ, उसको स्वाभाविक आलोचना सुरु हुन्छ । सुविधामा रमाउने, काममा लजाउने वा गर्नभन्दा गरेजस्तो देखाउने तानाबाना बुन्नपट्टि लाग्ने कर्मचारीका कारण पनि प्रशासनको आलोचना हुन्छ । पदलाई जिम्मेवारीभन्दा अवसरका रूपमा लिने र निजामती सेवालाई राष्ट्रसेवाभन्दा जागिरे वृत्तिका रूपमा लिने, ओहदा बढाउनुलाई वृत्तिविकास सम्झने मनोवृत्तिले आलोचनालाई सजिलो बनाउँछ । पेसागत सदाचार नाघेर अवसरका लागि उद्यत बन्ने भावना हावी हुँदा निष्ठाका धरोहरहरू किनारा लाग्छन्, राजनीतिक प्रणालीका असल सोचहरू नीति ढाँचामा प्रक्रियाबद्ध हुन पाउँदैनन्, अनि समग्र प्रणाली नै आलोचित हुन्छ । सेवामा रहनुपर्ने विनयशीलतालाई पदीय अहम्ले थिच्दा यो आलोचित हुन्छ । विज्ञताको शक्ति (एक्स्पर्ट पावर) अधिकार शक्ति (अथोरिटी पावर) बाट विस्थापित भएमा पनि प्रशासन आलोचित हुन्छ । मेरिटको दम्भमा रहेर पनि समाधान र प्रवर्तन दिन नसक्दा, ब्युरोप्याथोलोजी र ब्युरोसिसबाट ग्रस्त हुँदा सर्वसाधारणको मन जित्न नसकेर प्रशासन आलोचित हुन्छ । अनुचरवादबाट विकास भएको जीहजुरी संस्कृतिका कारण पनि प्रशासन आलोचित हुँदै आएको छ । एन्थोनी जे र जोनाथन लिनले यस मिनिस्टर शृङ्खलामार्फत प्रशासनलाई हुन्छ बहादुर भन्दै धज्जी उडाए । बिल क्लिन्टनले हवस् भन्ने होइन, नाइँ भन्न सक्ने निडर कर्मचारी चाहेको भनी शिष्टतापूर्वक व्यावसायिक सदाचारको माग गरेका थिए, त्यो पनि बौद्धिक आलोचना नै थियो । एकजना राजनीतिज्ञले, जो पछि गैरसरकारी क्षेत्र हुँदै प्रशासनभित्रको अनुभवसहित बाहिर निस्के र भने, आफू निकम्मा हुनु छ भने प्रशासनमा प्रवेश गरे पुग्छ । एकदुई वर्षमै यसले मानिसलाई निकम्मा बनाइदिन्छ । उनको अभिव्यक्तिका कारण कर्मवीर सबै कर्मचारीको मन त दुख्यो नै, तर यसले प्रणाली किन आलोचित हुन्छ भन्ने सन्देश पनि दिएको छÙ सुधारको बाटो पनि देखाएको छ । विचारक, दार्शनिक, अनुसन्धाता र राजनेताहरू प्रशासनलाई आलोचना गरेर होइन, व्यावसायिकतामा कजाएर नै आदर्श बनाउन सकिने निष्कर्षमा छन् । आचार्य चाणक्यले कर्मचारीको विलक्षण गुण राज्य सञ्चालनको आधार बताएका थिए । जापानको अत्यासलाग्दो विकास मेजीकालदेखिको प्रशासनिक निरन्तरताको परिणाम हो । कोइजुमीको सुधार योजनामा प्रमुख सहयोग मुख्य सचिव होसोदाको थियो । सन् १९६५ मा मलेसियाबाट पुनः छुट्टिएर विकासको यात्रा थालेको सिङ्गापुरलाई समृद्ध बनाउन ली क्वान युले तत्कालीन मुख्यसचिवसहित २५० कर्मचारीको साथसहयोग लिएका थिए । ब्राजिलका आन्तरिक सुधार मन्त्री पेरेइराले कर्मचारीलाई अनिर्वाचित जनप्रतिनिधिको उपमा दिएका थिए । वुड्रो विल्सनले कर्मचारीलाई जीवित संविधान भने, संविधानका अक्षरहरूमा प्राण भर्ने काम केवल प्रशासनले गर्न सक्ने भएर त्यति प्रशंसा गरिएको होला । भारतीय संविधानसभाको बहसमा भारतलाई भारत (अक्षुण्ण, ठूलो) बनाइराख्न कर्मचारीतन्त्रले सम्भव बनाएको भनी बल्लभभाइ पटेल लगायतले प्रशंसा गरी निजामती सेवालाई संविधानमै स्थान दिए । सबल लोकतन्त्रका साथ समृद्धि हासिल गरेका मुलुकहरूमा प्रशासन एउटा संस्था बनिसकेको छ । त्यसैले प्रशासन सद्गुणहरूको संगम हो । प्रशासनलाई निमोठेर होइन, कजाएर नै उसमा निहित विज्ञता र व्यावसायिकताको उपयोग गर्न सकिन्छ । प्रशासन जीवन्त प्रणाली भएकाले पनि उसभित्रका संवेदना, सीप र अनुभूतिको कदर गरिएपछि आफ्नो विलक्षणता काममा देखाउने गर्छ । यो विवेकशील संयन्त्र हो, जो स्वभावैले राम्रो गर्ने चाहनामा हुन्छÙ जब राम्रोले पहिचान पाउँछ, अनि यो साँच्चिकै सद्गुणहरूको संस्था बन्न सक्छ । भर्नाछनोटको निष्पक्षता मात्र पर्याप्त हुन्न, वृत्तियात्राभरि नै निष्पक्षता र योग्यता फ्रणालीको न्यायिक व्यवहार चाहिन्छ ।"
सीमावर्ती सहरमा लागूऔषधको जालो,"(काठमाडौं)  गत वर्ष लकडाउनका केही महिना सीमावर्ती सहरमा लागूऔषध प्रयोगकर्ता र ओसारपसार गर्नेहरूको सक्रियता घटेको थियो । फाट्टफुट्ट सीमामा पुग्ने प्रयोगकर्तालाई प्रहरी सम्झाएर फिर्ता पठाउँथे । कोरोना बिर्सेर बिस्तारै जनजीवन सहज हुन थालेपछि लागूऔषध कारोबारी फेरि सक्रिय भए । अहिले दिनहुँ पक्राउ परिरहेकाहरूको संख्या प्रहरीको टाउको दुखाइ भएको छ ।भारतसँग सीमा जोडिएका सहरका युवाहरूको उल्लेख्य संख्या भयावह रूपमा लागूपदार्थको दुव्यर्सनी भएका छन् । खुला सीमाका कारण सजिलै तस्करी हुने गरेकाले नयाँ प्रयोगकर्ता बढाउन र दुर्व्यसनको लतमा परेकाहरूलाई लागूऔषध महँगोमा बेच्न ठूलो गिरोह नै सक्रिय भएको प्रहरीको अनुसन्धानले देखाएको छ । खासगरी, प्रदेश १, २, लुम्बिनी र सुदूरपश्चिमका सीमावर्ती सहरमा युवाहरूको एउटा पुस्ता नै दुर्व्यसनको लतमा फसेको पाइएको छ । प्रदेश २ का ८ वटै जिल्ला भारतीय सीमासँग जोडिएकाले लागूऔषध ओसारपोसार, सेवन र बिक्रीवितरणको जालो डरलाग्दो छ । खुला सिमानाका कारण लागूऔषधका सेवनकर्ता र कारोबारीको भने यहाँ रजाइँ छ । चालु आर्थिक वर्षको आठ महिनाको प्रहरीकै तथ्यांकले प्रदेशका सीमावर्ती क्षेत्र लागूऔषधको ट्रान्जिट प्वाइन्ट बनेको देखिन्छ । जनकपुरस्थित प्रदेश प्रहरी कार्यालयका अनुसार गाँजा, ब्राउन सुगर, चरेस, हेरोइन र अफिमलगायत कडाखालका लागूऔषध बरामद भएको छ । प्रदेश प्रहरी कार्यालय, जनकपुरका प्रवक्ता एसपी कृष्ण प्रसाईंले लागूऔषधको कारोबारी र दुर्व्यसनी पनि ठूलो संख्यामा पक्राउ परेको बताए । यो अवधिमा प्रदेश २ मा लागूऔषधसम्बन्धी ५ सय २६ वटा मुद्दा दर्ता भएको छ । जसमा सिरहामा सबैभन्दा बढी १ सय १३ र दोस्रो बढी पर्सामा १ सय १ वटा मुद्दा दर्ता भएको छ । आठ महिनामा लागूऔषधसम्बन्धी मुद्दामा प्रदेश २ मा ७ सय ४० जना पक्राउ परेको प्रदेश प्रहरी कार्यालयले जनाएको छ । पक्राउ पर्नेमा सिरहामै सबैभन्दा बढी १ सय ५५ र दोस्रो बढी १ सय ३५ जना पर्साबाट छन् । १ हजार ९ सय ९१ किलो गाँजा, ६ सय ५७ ग्राम ब्राउन सुगर, १ सय ४४ किलो चरेस, २२ ग्राम हिरोइन र १६ किलो अफिम प्रहरीले बरामद गरेको छ । लागूऔषधका रूपमा प्रयोग हुने ट्याब्लेट र कोरेक्स ठूलो परिमाणमा बरामद भएको छ । त्यस्तै, सुदूरपश्चिमका सीमावर्ती सहरहरूमा पनि दुर्व्यसनीको बिगबिगी छ । कञ्चनपुरको भीमदत्त११ गड्डाचौकी क्षेत्रबाट शनिबार साँझ प्रहरीले ३ किशोरलाई नियन्त्रणमा लियो । उनीहरू लागूऔषध प्रयोगकर्ता भएको खुल्यो । उनीहरूलाई सम्झाएर सुधारगृहमा पठाइएको छ । यसअघि चैत २६ मा जिल्ला प्रहरी कार्यालयको टोलीले महेन्द्रनगर बजार क्षेत्रबाटै २८ वर्षीय एक युवकलाई साढे ७ ग्राम खैरो हेरोइनसहित पक्राउ गर्यो । वेदकोट९ का उनी लागूऔषध प्रयोगकर्तासंॅगै बिक्री गर्ने पनि रहेको खुलेको प्रहरीले जनाएको छ । कञ्चनपुरमा चरेस, खैरो हेरोइन र विभिन्न किसिमका ट्याब्लेटहरूसहित दिनहुँजसो एकदुई जना पक्राउ परेका घटना सामान्यजस्तै लाग्न थालेका छन् । तर यसले युवाहरूलाई उम्किनै नसकिने दलदलमा फसाउन लागेको छ । लागूऔषधका प्रयोगकर्ता अधिकांश किशोर र युवाहरू छन्, कञ्चनपुरका डीएसपी अमरबहादुर थापाले भने, स्कुले उमेरका किशोरहरू यो कुलतमा फसेका छन् । उनका अनुसार कोरोना संक्रमणका कारण लामो समयसम्म भएको लकडाउनको अवधिमा समेत धेरैले लागूऔषधको प्रयोग गर्न सिकेको पाइएको छ । आठ महिनामा कञ्चनपुरका विभिन्न स्थानबाट प्रहरीले ४ सय १४ ग्राम खैरो हेरोइन, डेढ किलोग्रामभन्दा बढी चरेस र १३ सय ५२ विभिन्न किसिमका ट्याब्लेट बरामद गरेको छ । प्रयोगकर्ता र विक्रेता गरी १ सय २२ जनालाई पक्राउ गरेको छ । ओसारपसारमा भारतीय पनि सक्रिय देखिन्छन, डीएसपी थापाले भने, हामीले नियन्त्रणमा लिएकामध्ये ८ जना भारतीय छन् । तीन साताअघि बेलौरी४ को सीमा क्षेत्रमा प्रहरीको गोली लागेर मृत्यु भएका भारतीय नागरिकबाट समेत लागूपदार्थ खैरो हेरोइन बरामद भएको थियो । कैलालीमा पनि खुला सीमा भएका कारण भारतबाट लागुऔषध भित्रिने गरेको पाइएका छन् । जिल्लामा मुख्य बजारहरू टीकापुर, लम्की, सुख्खड, अत्तरिया र धनगढीमा लागूऔषधका प्रयोगकर्ता निकै बढिरहेका छन् । १८ देखि ३५ वर्षसम्मका युवाहरू यो कुलतमा फसेका छन्, कैलालीका डीएसपी प्रतीक विष्टले भने, जिल्लाका सबै बजारमा यसको जालो फैलिएको छ । उनका अनुसार भारतीयहरूबाटै लागूऔषधको ओसारपसार हुने गरेको छ । कैलालीमा चालु वर्ष लागूऔषधका ६४ मुद्दा दर्त्ता भएका छन् । हालसम्म एक सय जनालाई पक्राउ परेका छन् । लागूऔषध सेवनकर्ता र ओसारपसारको मामिलामा लुम्बिनी प्रदेशको अवस्था पनि फरक छैन । रूपन्देहीको बेलहिया नाकाबाट प्रहरीले दैनिकजसो लागूऔषध प्रयोगकर्ता र ओसारपसार गर्नेलाई पक्राउ गरिरहेको हुन्छ । कोरोना भाइरसको सन्त्राससँगै भारत जान रोक लाग्नु र उतादेखि नेपाल आउन नपाएपछि लागूऔषधसम्बन्धी घटनामा कमी आएको जिल्ला प्रहरी कार्यालय रूपन्देहीले जनाएको छ । जिल्ला प्रहरी कार्यालय रूपन्देहीका अनुसार २०७५७६ मा जिल्लामा ३ सय ७१ वटा लागूऔषधसम्बन्धी मुद्दा दर्ता भएका थिए । उक्त वर्ष ४ सय ८९ पुरुष र ३२ महिलालाई पक्राउ गरिएको रूपन्देहीका डीएसपी सत्यनारायण थापाले बताए । उनका अनुसार ०७६७७ मा यस्ता मुद्दा १ सय ४८ वटा छन् । जसमा २ सय २० पुरुष र १२ महिला पक्राउ परे भने ३ जना अझै फरार छन् । ०७७७८ मा भने त्यो संख्या ज्यादै न्यून हुँदै ४८ वटामा झरेको छ । कोभिड१९ का कारण यस्ता मुद्दामा कमी आएको हो, उनले भने, यस वर्ष ७३ पुरुष र २ महिला मात्रै लागूऔषध ओसारपसारमा पक्राउ परेका छन् । बेलहिया नाकाबाट रूपन्देहीका विभिन्न स्थानका साथै पोखरा, काठमाडौं, चितवनसम्मका मानिस आई लागूऔषध ओसारपसार गर्ने गरेको अनुसन्धानबाट देखिने गरेको थापाले बताए । उनका अनुसार लुम्बिनीमा लागूऔषध सेवनकर्ता र ओसारपसारमा संलग्नहरू सिद्धार्थनगर, बुटवल, रोहिणी गाउँपालिका र देवदहबाट धेरै पक्राउ पर्ने गरेका छन् । लागूऔषध प्रयोगकर्ता १४ देखि २२ वर्ष उमेर समूह र २५ देखि ४५ वर्ष उमेर समूहका धेरै देखिने गरेको लुम्बिनी ड्रग ट्रिटमेन्ट एन्ड रिहेबिलिटेसन सेन्टरका कार्यक्रम संयोजक दिलमान थापाले बताए । ओसारपसार मात्रै गर्नेभन्दा प्रयोग गर्नेले नै बोकेर ल्याउने गरेको धेरै भेटिन्छ, उनले भने, कतिपय मुद्दामा प्रहरी चनाखो हुन्छ भने केहीमा थाहा पाएर पनि बेवास्ता गर्छ । लागूऔषधका मुद्दामा प्रहरीकै सक्रियता धेरै रहनुपर्ने र कानुनी प्रावधान कडाइका साथ लागू गर्नुपर्ने उनले सुझाए । उता पूर्वी नेपालका सहरहरूमा पनि अवस्था फरक छैन । दुर्व्यसनी र कारोबारीको संख्या निकै बढेको छ । प्रदेश प्रहरी कार्यालयका अनुसार लागूऔषध मामिलामा सरदर दिनको कम्तीमा तीन जना पक्राउ पर्ने गरेका छन् । पक्राउ पर्नेमा सबैभन्दा बढी सुनसरी त्यसपछि मोरङ, झापा र उदयपुरका छन् । धरान र विराटनगरका विभिन्न स्थानबाट ब्राउन सुगरको कारोबारमा संलग्न भएको आरोपमा एकैपटक ८ जनासम्म पनि पक्राउ परेका छन् । गत साता धरानका चार जना युवा ब्राउनसुगरलगायत लागूपदार्थ कारोबारमा संलग्न रहेको आरोपमा पक्राउ परे । उनीहरू प्रयोगकर्तासँगै बेचबिखनमा संलग्न रहेको प्रहरीको अनुसन्धानबाट खुलेको छ । इलाका प्रहरी धरानका डीएसपी ज्ञानेन्द्र बस्नेतका अनुसार प्रहरीलाई झुक्याउन अनेक उपाय लगाए पनि लागूपदार्थ ओसारपसारमा संलग्नहरू लगातार पक्राउ परिरहेको बताउँछन् । पूर्वमा पाँच वर्षयता लागूपदार्थ प्रयोगकर्ताहरूले ब्राउन सुगर बढी प्रयोग गर्ने गरेको पाइएको प्रहरीको भनाइ छ । प्रदेश १ प्रहरी कार्यालयका अनुसार चार महिनाको अवधिमा ब्राउन सुगर कारोबारसम्बन्धी ५० मुद्दा दर्ता भएका छन् । यसमा प्रहरीले १ सय ६९ जनालाई कारबाही गरेको छ । आर्थिक वर्ष २०७६७७ मा प्रहरीले ब्राउन सुगरसहित चरेस, स्म्याक्स, विभिन्न लागूऔषध, गाँजा कारोबार गर्नेमध्ये २९ महिलासहित ७ सय ३८ जनालाई पक्राउ गरी कारबाही गरेको थियो । प्रदेश १ मा हुने अपराधमध्ये आत्महत्यापछि लागूऔषधको मुद्दा सर्वाधिक दर्ता भएका छन् । प्रहरीका अनुसार चालु वर्षको आठ महिनामा ५ सय २० वटा मुद्दा लागूऔषधसँग सम्बन्धित छन् । साउनयता ब्राउनसुगर १ किलो ६ सय ५१ ग्राम ६ सय ८१ मिलिग्राम बरामद भएको छ । २०७६७७ मा १ किलो ६ सय ६० ग्राम ८ सय ३७ मिलिग्राम र यसअघि २०७५७६ मा २ किलो ६ सय २१ ग्राम ९१७ मिलिग्राम बरामद भएको थियो । यसैगरी सीमापारि भारतीय बजारबाट लागूऔषध भित्र्याउने समूहहरूको सक्रियता पनि नाका आसपासदेखि पहाडी जिल्लासम्मै रहेको एक प्रहरी अधिकृतले बताए । प्रहरीले दैनिक पक्राउ र कारबाही गरे पनि कारोबारीहरूको संख्या नघट्नु र प्रयोगकर्ता बढ्नुलाई नेपालभारतबीच खुला सिमाना हुनु मुख्य कारण मानिन्छ । मानवशास्त्री सुरेश ढकाल खुला सीमालाई मात्रै प्रमुख कारण मान्न नसकिने तर्क गर्छन् । अभिभावकको प्रत्यक्ष निगरानीमा छोराछोरी रहँदैनन् भने यस्ता कुलतमा फस्ने सम्भावना बढेर जाने उनको भनाइ छ । बीपी कोइराला स्वास्थ्य विज्ञान प्रतिष्ठानका मानसिक रोग विभागका सहप्राध्यापक डा सञ्जीव मिश्र भन्छन्, मानसिक रोग भएकाले पनि लागूपदार्थ प्रयोग गर्न सक्छन् र लागूपदार्थ प्रयोग गरेकै कारणले पनि मानसिक रोग उत्पन्न गराउन सक्छ ।तस्करीमा महिला भरियाप्रतिबन्धित लागूपदार्थ ब्राउन सुगरसहित दुई भारतीय महिला पक्राउ परे । पक्राउ परेकाहरू थिए भारतको दार्जिलिङ जिल्ला खोरीबारी थाना मैनागुरी गाउँकी २७ वर्षीया सुनिता हेमरम र ३२ वर्षीया अनिता हेमरम । मेचीनगर नगरपालिका१५ ज्यामिरगढीबाट पक्राउ परेका उनीहरूका साथबाट करिब ८ लाख मूल्यको डेढ सय ग्राम ब्राउन सुगर बरामद भएको इलाका प्रहरी कार्यालय काँकडभिट्टाका डीएसपी सुनील दाहालले बताए ।लागूपदार्थलाई उनीहरूले संवेदनशील अंगभित्र लुकाएर नेपाल भित्र्याएका थिए । यसको केहीअघि लागूऔषध नियन्त्रण ब्युरोको केन्द्रीय प्रहरी टोलीले करिब २ किलो अफिमसहित दुई जना भारतीय महिलालाई पक्राउ गरेको थियो । मेचीनगर६ को एउटा होटलको कोठा नम्बर १०५ मा बसेका मणिपुर कांगलातुम्बीकी ३० वर्षीया लक्ष्मी क्षत्री र पश्चिम बंगाल पञ्चखेलगुडीकी ३८ की गायत्रीदेवी क्षत्रीलाई प्रहरीले अफिमसहित पक्राउ गरेको थियो ।यी दुई घटनापछि लागूपदार्थ कारोबारी गिरोहले महिलालाई भरिया बनाएर पूर्वी नाकाबाट लागूपदार्थ ओसारपसार गर्ने गरेको खुलेको हो । लागूपदार्थर् नियन्त्रण ब्युरोका अनुसार पछिल्लो समय ओसारपसार र बिक्री वितरणमा महिलालाई प्रयोग गर्ने क्रम बढेको पाइएको छ । जिल्ला प्रहरी कार्यालय झापाका अनुसार गत मंसिर ७ मा २८ ग्राम ब्राउन सुगरसहित एक महिला कारोबारी मेचीनगर७ बाट पक्राउ परेकी थिइन् । २२ वर्षीया मनीषा मगर मेचीनगर७ सिद्धार्थ टोलका राजन राजवंशीको घर डेरामा बसेर लागूपदार्थको कारोबार गर्दै गरेको आरोपमा प्रहरीले पक्राउ गरेको थियो । उनीसँगै मेचीनगर७ का २९ वर्षीय सीताराम आङ्देम्बे पनि प्रहरीको फन्दामा परेका थिए । उनीहरूको साथबाट १३ ग्राम ब्राउन सुगर र केही नगद बरामद गरिएको थियो ।त्यसअघि साउन १० मा मेचीनगर६ की ३५ वर्षीया रमिता चौधरी ३० ग्राम लागूपदार्थसहित पक्राउ परिन् । प्रहरीले उनी लागूपदार्थ ओसारपसारसँगै बिक्री वितरणमा समेत संलग्न रहेको दाबी गरेको छ । तर, आफन्तहरूका अनुसार उनी भरिया मात्रै हुन् । पेट पाल्ने बाध्यताले गलत काम गर्नुपर्यो, उनका एक आफन्तले भने । हाल उनी झापा कारागारमा छिन् ।मेचीनगर७ बस्ने ३१ वर्षीया हेमा गणेशलाई गत पुस १० मा प्रहरीले २८ ग्राम ब्राउन सुगरसहित पक्राउ गर्यो । मेची पुलनजिकै पसल सञ्चालन गरेर बस्ने ती महिला लागूपदार्थ कारोबारमा संलग्न पाइएको लागूऔषध नियन्त्रण ब्युरो काँकडभिट्टाले जनाएको छ ।ब्युरोको टोलीले गत बुधबार मात्रै झापाको चारआलीबाट एक दम्पतीलाई १० ग्राम ब्राउन सुगरसहित पक्राउ गरेको छ । झापा बाहुनडाँगीका सुजल राजपुत र पूजा राजपुतलाई पक्राउ गरेको हो । अघिल्लो वर्ष माघ ७ को एउटा घटना हेर्ने हो भने लागूपदार्थ बिक्री वितरणमा महिलाको प्रयोग कसरी भइरहेको छ भन्ने प्रस्ट हुन्छ । बिर्तामोडको एक होटलमा डेरा जमाएरै लागूपदार्थको बिक्री वितरण गरेको आरोपमा पक्राउ परेका तीनमध्ये एक मेचीनगर१३ चारआलीकी २१ वर्षीया रोशनी लामा थिइन् । उनीसँगै मेचीनगर१० का २३ वर्षीय विवेक सुब्बा र सिन्धुपाल्चोकका २७ वर्षीय राजेन्द्र शिवाकोटी थिए । उनीहरूलाई १६ ग्राम ब्राउन सुगरसहित पक्राउ गरिएको थियो ।लागूपदार्थ नियन्त्रण ब्युरो काँकडभिट्टाका अनुसार महिलाहरूले जीउमा लागूपदार्थ लुकाएर ल्याउने गरेको पाइएको छ । ब्युरोका सइ किशोर श्रेष्ठ भन्छन्, खानतलासी गर्नै नमिल्ने गोप्य अंगमा लुकाएर लागूपदार्थ ओसारपसार गरेको पाइएको छ । प्रहरीमा महिला जनशक्ति ड्युटीमा नभए पुरुषले नाका वारपार गर्ने महिलाको जाँच गर्न मिल्दैन । लागूपदार्थ ओसारपसार गर्नेले यसैको फाइदा उठाएर महिलालाई भरिया बनाएका छन् । जिल्ला प्रहरी कार्यालय झापाका अनुसार प्रहरीले जिल्लाका विभिन्न नाकाबाट यो वर्ष १५ महिलासहित करिब ३ सय जनाविरुद्ध लागूपदार्थसम्बन्धी मुद्दा दर्ता भएको छ । सन्जु पौडेल (लुम्बिनी), प्रदीप मेन्याङबो (सुनसरी)पर्वत पोर्तेल (काँकडभिट्टा), भवानी भट्ट (कञ्चनपुर) अजित तिवारी र सन्तोष सिंह (जनकपुर)"
न खुट्टा रह्यो न घरजग्गा,"(पोखरा)  बैसाखीमा बानी नपरेका भक्तबहादुर सुनार पिँढीमा चिप्लिएर डंग्रङ्ग लडे । उनकी पत्नी चिजाले सकिनसकी उठाएर छेवैको खाटमा बसालिन् । रोगले थलिएर देब्रे खुट्टा काट्नु परेपछि गत पुसदेखि बैसाखीको सहारामा हिँडडुल गर्ने भक्तबहादुरलाई एक जनाले कुरेरै बस्नुपर्छ । अर्को खुट्टा काट्न उनीसँग रकम अभाव छ । पोखरा१९ पुरुन्चौरको घुम्तीमा बाटोमुनि छ उनको घर । घर भन्नुमात्रै छ । १७ आना जग्गा र घर साहुको कब्जामा छ । भक्तबहादुर सानै छँदा बुबाआमा बिते । सुखदायी बनेन उनको बाल्यकाल । २२२३ वर्षको हुँदा एक्कासि देब्रे खुट्टाको बूढीऔंला सुन्निन थाल्यो । खिल गढ्यो भन्दाभन्दै लामो समय निको भएन । बिस्तारै दुवै खुट्टा दुख्ने, सुन्निने हुन थाल्यो । पोखराकै मणिपाल शिक्षण अस्पतालमा जँचाए । चिकित्सकको सल्लाहबमोजिम बूढीऔंला काटियो । केही बिसेक भएपछि उनी परिवारसहित भारत पसे । काम गर्ने, खुट्टाको थप उपचार पनि गर्ने उद्देश्यले उनी हैदरावाद पुगे । भारत १० वर्ष बस्दा चौकीदारी गरेको पैसाले उपचार गर्न पनि पुगेन । देब्रै खुट्टाले दुःख दिँदै गयो । खानलाउनै मुस्किल परेपछि उनी गाउँ फर्किए । नेपाल आएर दुवै खुट्टाको जति उपचार गर्दा पनि निको भएन । दुखाइले रातभरि सुत्नै सकिनँ, ४२ वर्षीय भक्तबहादुरले पिँढीको खाटबाट भने, यत्तिकै मर्ने भएँ भन्ने लाग्यो । पीडा सहेरै उनले गाउँघरमै पाए भेट्टाएसम्मको काम गर्न थाले । खुट्टामा पट्टि बाँधेरै हलो जोते । ज्यामी काम गरे । पीडा असह्य हुँदै गयो । २०७२ को असोजमा उनले गाउँकै साहु नित्यराज पौडेलसँग २ लाख रुपैयाँ ऋण लिए । पौडेलकै घरमा खेतबारी जोत्ने काम गरेका भक्तबहादुरले सयकडा साढे २ रुपैयाँ ब्याजमा ऋण लिएका थिए । साँवाब्याज बुझाएपछि जग्गा फिर्ता गर्ने कागज बनाएर पौडेलको नाममा पास गरिदिए । ब्याज खप्टिँदै गयो । रोग बल्झिँदै गयो । ऋण निखन्ने कुनै उपाय भएन । नित्यराजले उनको जग्गा अर्कैलाई बेचे । ऋण दिएको पाँच वर्षपछि उनले साँवाब्याज गरेर १० लाख रुपैयाँ बुझाएमात्रै जग्गा फिर्ता गर्ने बताए । २ लाख रुपैयाँको साँवाब्याज ५ वर्षमै कसरी १० लाख रुपैयाँ पुग्यो भन्नेमा भक्तबहादुरको परिवार अनभिज्ञ छ । साहुले मेरो जग्गा अर्कोलाई बेच्दा राजस्व, पास खर्च सबै मेरै नाममा जोडेछन्, उनले भने, नत्र कसरी यति धेरै भयो थाहा छैन ।सयकडा साढे २ रुपैयाँका दरले २ लाख रुपैयाँको ब्याज महिनाको ५ हजार रुपैयाँ हुन्छ । यसरी हेर्दा ५ वर्षको ब्याज ३ लाख रुपैयाँ पुग्छ । साँवा २ लाख र ब्याज ३ लाख रुपैयाँ जोड्दा ५ लाख रुपैयाँ हुन्छ । नित्यराजले त्यसको ठ्याक्कै दोब्बर माग्नुलाई भक्तबहादुरका आफन्त र छिमेकीले पनि अचम्म मानेका छन् । गरिबलाई यही हो मौका भनेर पेल्न खोजेका छन्, एक छिमेकीले भने, अब यसरी पेलेर महँगो जग्गा सस्तोमा लिने दाउ हो उनीहरूको । गत पुसमा एमआरआई गरेर हेर्दा उनलाई थ्रोम्बनगाइटिस अब्लिटेरान्स भनिने रोग लागेको पत्ता लाग्यो । हातखुट्टामा जाने रगतका धमनी बन्द हुँदा सुन्निने, मांसपेशी च्यातिने हुन्छ । पोखराकै हरियोखर्क अस्पतालमा जँचाउँदा उनको देब्रे खुट्टा काट्नुपर्ने भयो । उनीसँग न बचत थियो, न घरजग्गा धितो राखेर ऋण नै निकाल्न सक्थे । श्रीमती, आफन्तले गाउँभरि चन्दा उठाएर उपचार गरे । देब्रे खुट्टाको घुँडामुनि काटियो । उनी ३ महिना अस्पताल बस्दा ४ लाख रुपैयाँ खर्च भयो । अहिले दाहिने खुट्टाले दुःख दिएको छ । रातभरि करकर लुछेजस्तो भएर सुत्नै सक्दिनँ, भक्तबहादुरले भने, डाक्टरले यो खुट्टा पनि काट्नुपर्छ भनेका छन् । आफ्नै खुट्टा काटेर फाल्न पनि पैसा छैन । उनका अनुसार हरियोखर्क अस्पतालका चिकित्सकले जति सक्दो छिटो खुट्टा काट्नुपर्ने बताएका छन् । जति ढिलो भयो उति शरीरका अरू भागमा रोग फैलिने सम्भावना हुन्छ । अस्पताल भर्ना हुनुअघि धरौटीबापत राख्नुपर्ने ७० हजार रुपैयाँ पनि उनीसँग छैन । सरसापट गर्ने ठाउँ सबै सकिएका छन् । गाउँघरमा चन्दा पनि कति माग्नु ! उनी भन्छन्, अब भगवानै बनेर कोही मनकारी आए मात्रै हो । दुवै खुट्टा काटिए पनि कृत्रिम खुट्टा जोड्न पाए काम गर्न सक्ने आत्मविश्वास उनीसँग छ । भन्छन्, नक्कली खुट्टा हाल्न पाए जसोतसो ज्यामी काम गरेरै पेट पाल्थें ।दुई छोरी बिहे गरेर घर गइसके । एक छोरा ९ कक्षामा पढ्छन् । श्रीमती चिजा कहिलेकाहीं मेलापात जान्छिन् । ज्यामी काम गर्छिन् । काममा हुँदा मन भने घरमै हुन्छ । साहुले देखाएको हिसाबकिताबमा उनको चित्त बुझेको छैन । गाह्रो परेको बेलामा साहुले पनि जग्गाको मूल्य कौडीको भाउ लगाउँछन्, उनले भनिन्, गरिबको घरबासै उठाउने भए ।"
आँगनका भट्टीमा जो भुट्छन् भुजा,"(लुम्बिनी)  उनले थाहा पाएदेखि घरमा नियम फेरिएको छैन । रूपन्देहीको सिद्धार्थनगर१३ मालटोलका ७० वर्षीय बचन भुज सबेरै उठ्छन् । आँगनमा माटाको भट्टीचुलो छ । लिपपोत गर्छन् । त्यसलाई पूजा गर्छन् र आगो बालेर हाँडी तताउन थाल्छन् । तातिरहेको हाँडीमा कान्छी बुहारी कलवाती भुजले भुजा भुट्न थाल्छिन् । बचन दिनभरिको काम अह्राएर बाहिर निस्कन्छन् । उनको घरेलु पेसा कलावतीले सम्हाल्छिन् । जुभ परिवारको पुर्ख्यौली पेसा हो धानको भुजा बनाउने । बाजेको पालादेखि नै यही घोन्सारी (ठाउँ) भुजा भुट्ने काम सुरु भएको हो, बचनले भने, नातिनातिनीले यही काम गर्लान् कि नगर्लान् भन्ने थाहा छैन । आफू बाँचुन्जेल भुजा भुट्ने पेसालाई चलाइरहने गरी कान्छो छोरा र बुहारीलाई जिम्मा दिएको उनले बताए । आफूले जान्दा सिद्धार्थनगरका धेरै गल्ली, बुटवलका केही ठाउँ र मर्चवारतिरका धेरै गाउँमा भुजा भुट्ने पेसा गर्नेहरू देखेको बताउने उनले अहिले आफ्नो परिवारबाहेक अन्यले यो पेसा गरेको थाहा नपाएको बताए । नेपालमा बिस्तारै यो पेसा गर्नेहरू अरू कामतिर लागेको उनको भनाइ छ । उनको भट्टीमा भुजासँगै चना, बदाम, मटर, मकै आदि भुटिन्छ । बिहानैदेखि ग्राहक आउँछन् । कहिलेकाहीँ अगेनुदेखि उठेर एकछिन आरामले बस्न पनि भ्याइँदैन, कलावतीले भनिन्, कहिले आगो बाल्न मात्रै पनि हुन्छ । ससुरा बाजेका पालामा प्रतिकिलो एक रुपैयाँमा भुजा भुट्ने गरेकी उनी अहिले २५ रुपैयाँ लिन्छिन् । बिहे भएको ४५ वर्ष पुगिसकेको भन्दै उनले अहिले पनि मानिस पैसा धेरै भयो भनी कराउने गरेको सुनाइन् । श्रीमान्ले भुजा भुटेको देखेर सिकेकी कलावतीले आफ्नी बुहारीलाई समेत सोही काममा लगाएकी छन् । नाम मात्र लेख्न जानेकी बुहारी बिहे गरियो, उनले भनिन्, घरभित्र मात्रै सीमित राख्नुभन्दा व्यवसायमा सघाउने हिसाबले सिकाएकी छु । कलावतीकी बुहारी सन्तोषीले पहिलेपहिले आगोको रापमा साह्रै दुःख हुने गरेको र अहिले बानी परेको बताइन् । घरका परिवारले गरिरहेको पेसा आफूले अघि बढाउनुपर्छ भन्ने लागेर भान्साको काम सकी पुर्ख्यौली व्यवसायमा दिन बिताउने गरेको उनको भनाइ छ । श्रीमान् र देवरले अन्य काम थाले, उनले भनिन्, पढाइ नभएकाले म बाहिर गई काम गर्न सक्दिनँ, त्यसैले यही काम गरेर नुनतेलको खर्च उठाइरहेकी छु । मानिस आइरहने र भुजा र अन्य गेडागुडी भुटिरहने गर्दा दिन गएको पत्तै नहुने उनले बताइन् । सुरुसुरुमा हात दुख्ने, शरीर तातो हुने, धेरैबेर बस्नै नसक्ने हुने भए पनि अहिले दैनिक ६ घण्टा आगो छेउमै काम गरिरहने उनले सुनाइन् ।उनीहरूको घर आडैमा भुजा भुट्ने अर्को भट्टी पनि छ । त्यो भट्टी बचनका ठूला छोरा कासिम अलीले चलाएका छन् । आफूले यही पेसालाई निरन्तरता दिइरहेको उनले बताए । सानैदेखि यही काम गरेको देखेर हुर्किएँ, उनले भने, अन्त गई अरू काम सिक्नु भन्दा यही सिकियो, यही गरिँदै छ । बाजेले थालेको पेसा नहराओस् भनेर नछाडेको उनको भनाइ छ । छोराछोरीले पढेका छन्, अरू केही गर्लान्, उनले भने, म र श्रीमती त बाँचुन्जेल भुजा भुटेरै बसिन्छ । आफूहरूको बाल्यकाल घरदेखि टाढा गई भुस किनेर ल्याउने र भुटेको भुजा बोकी गाउँगाउँमा बिक्री गर्दैमा बितेको उनले बताए । अहिले मानिसले रेडिमेड वस्तुमा ध्यान दिने गर्दा ग्राहक संख्या पहिलेको तुलनामा घट्दै गइरहेको उनको भनाइ छ । अनाज भुट्नका लागि माटोको भट्टी चाहिन्छ । भट्टीमा ४ देखि ५ वटासम्म हाँडी अट्ने गरी प्वाल बनाइएको हुन्छ । प्वालमा राखिएका हाँडी र कोहा (भुजा भुट्ने भाँडो) मा बालुवा तताएर ग्राहकले ल्याएका अनाज राखी भुट्ने गरिन्छ । बालुवा भरेर हाँडीमा चलाउन कल्छुला (डाडु) को प्रयोग हुन्छ । यी सबै सामग्री भुज परिवारले भारतदेखि ल्याउने गरेका छन् । यहाँ खरिद दर महँगो पर्छ, कासिमले भने, अहिले उतादेखि पनि ल्याउन पाइएको छैन । कहिलेकाहीँ दिनकै तीन वटासम्म हाँडी फुट्ने गरेको भन्दै उनले सामग्री खरिदमै पनि धेरै खर्च हुने बताए ।आगो बाल्नका लागि उखु सुकाएर राखेको खोया र काठको भुस ल्याइन्छ । एक बोरा भुस २ सयदेखि माथि पर्ने र आफूहरूले २५ रुपैयाँमा भुट्ने गर्दा फाइदा केही नहुने बचनले सुनाए । बाउबाजे मरेर गए तर उनीहरूले गरेको पेसा जोगाउन मात्रै अहिलेसम्म मेरो परिवारले भुजा भुटिरहेको छ, उनले भने, आम्दानी हेर्ने हो भने मासिक बढीमा १० हजार रुपैयाँसम्म हुन्छ । बाहिर देखिने गरी खपटा लगाएको घरलाई पक्की बनाएर १२ जनाको परिवार एकै छतमुनि राखिरहेको उनले बताए । धेरैजसो ग्राहक बिहानै आउँछन् भने केही साँझ । दिउँसभरि उनीहरू भुटेर राखिदिन छोडेको गेडागुडी भुट्ने गर्छन् । भुजा भुटेको कमाइले नुनतेलको जोहोलाई मात्र सघाएको भन्दै बचनले पुर्खाको इतिहास जोगाउने प्रयासमा आफू तल्लीन रहेको सुनाए । गाउँगाउँमा रोजगार बढ्नु, विदेशको कमाइ, मेसिनबाट तयारी भुजाको प्याकेटको उपलब्धता, भुजा बनाउने अत्याधुनिक मिलको स्थापनाजस्ता कारणले आफूहरूको पेसा लोप भइरहेको बचनले गुनासो गरे । आफूहरूले भुट्ने अनाज गृहिणीले खाजाका रूपमा प्रयोग गर्न, होटलमा, घरदेखि टाढा र विदेशमा रहेका आफन्तलाई पाहुरस्वरूप पठाउन प्रयोग गरिने उनले बताए । भुटेको अनाजको स्वाद मीठो मान्नेहरूले एकपटक सकिए पनि निरन्तर भुटाउन ल्याइरहने भुजले सुनाए । तराईमा भुजा, मटर, चना, बदाम आदिलाई नास्ता र पाहुनाको स्वागतका लागि प्रयोग गरिन्छ । विशेष कार्यक्रममा समेत यी अनाजको प्रयोग गर्ने गरिन्छ । भुज परिवारको घोन्सार बन्द भएमा स्वादिलो भुजा, चना खान नपाइने भन्ने विषयमा चिन्तित रहेको गुल्जास खातुनले बताइन् । मासुको परिकार होस् वा दिउँसोको खाजा, भुजा, चना, नास्ता दिन सहज हुन्छ, उनले भनिन्, दोकानमा किनेका यी अनाजको स्वाद नै मीठो लाग्दैन । आफूले भुजको घोन्सारमै नियमित अनाज भुट्ने गरेको उनले सुनाइन् ।"
घर आइपुग्यो वासुदेवकमलाजा,"काठमाडौं (कास) पाटन, पट्को टोलस्थित नारायण मन्दिरबाट ३६ वर्षअघि चोरिएर अमेरिका पुर्याइएको वासुदेवकमलाजा (लक्ष्मीनारायण) मूर्ति लामो खोजअनुसन्धान र कूटनीतिक प्रयत्नपछि सोमबार स्वदेश फर्किएको छ ।गत वर्ष मात्रै यो मूर्ति अमेरिकाको डल्लास म्युजियममा प्रदर्शनमा आएपछि चोरीको नेपाली सम्पदाबारे सरोकार बढ्दै गएर अन्ततः म्युजियमले फर्काएको हो । डल्लास म्युजियमले गत नोभेम्बर ३० मा अमेरिकी फेडेरल ब्युरो अफ इन्भेस्टिगेसन (एफबीआई) मा बुझाएको मूर्ति एफबीआईले वासिङ्टनस्थित नेपाली दूतावासलाई हस्तान्तरण गरेको थियो । १५ औं शताब्दीको मानिने यो सम्पदा केकसरी चोरिएर अमेरिका पुर्याइएको हो भन्नेबारे एफबीआईले खोजीनिती गरिरहेको छ । वासुदेवकमलाजा मूर्तिलाई लागेजति खर्च बेहोरेर घर फिर्ता ल्याउने घोषणा ललितपुर महानगरपालिकाले गरिसकेको थियो । तर, अमेरिकी विदेश मन्त्रालयको सहयोग तथा युनाइटेड पार्सल सर्भिस (यूपीएस) को माध्यमबाट नेपाली पक्षले कुनै खर्च नगरी मूर्ति काठमाडौं आइपुगेको हो । सोमबार अपराह्न मात्रै मूर्ति काठमाडौं उत्रिएको छ, कार्गो छुटाउने अर्थ मन्त्रालयको प्रक्रिया र अन्य कागजी काम नटुंगिएकाले मंगलबार मात्रै यो सम्पदालाई पुरातत्त्वले बुझ्नेछ, पुरातत्त्व विभागका महानिर्देशक दामोदर गौतमले कान्तिपुरसँग भने, त्यसपछि मात्रै मूर्ति प्रतिस्थापनका अरू प्रक्रियाहरू अघि बढ्नेछन् ।ललितपुर महानगरका मेयर चिरिबाबु महर्जनले घर फिर्ता आएको मूर्तिलाई पाटन, पट्को टोलको नारायण मन्दिरमै प्रतिस्थापन गरिने र यसका लागि सुरक्षा संयन्त्रसहितको प्रक्रिया पूरा गर्न केही दिन लाग्ने जानकारी दिए । सम्भवतः मंगलबारै यो मूर्तिको जिम्मा हामीले लिनेछौं, मेयर महर्जनले भने, त्यसपछि केही दिन यसलाई पाटन म्युजियममा राखेर क्षमापूजासहित पट्को टोलमा लैजानेछौं ।"
भरिन थाले आईसीयू,"(रूपन्देही)  लुम्बिनी प्रदेशका विभिन्न जिल्लामा दोस्रो चरणको कोरोना संक्रमण बढेको छ । संक्रमित बढेसँगै मृत्यु हुनेको संख्या पनि बढ्न थालेको छ । अस्पतालका आईसीयू भरिएका छन् । बुटवलस्थित धागो कारखानामा रहेको अस्थायी कोरोना अस्पतालमा सोमबार मात्र तीन जनाको मृत्यु भएको छ । आइतबार एक जनाको मृत्यु भएको थियो ।लुम्बिनी प्रादेशिक अस्पतालका सूचना अधिकारी डा विष्णु गौतमका अनुसार सोमबार रूपन्देहीको तिलोत्तमा नगरपालिका१ की ७१ वर्षीया महिला, कपिलवस्तुको वाणगंगा नगरपालिका३ का ७१ वर्षीय पुरुष र अर्घाखाँचीको मालारानी गाउँपालिका५ की ७९ वर्षीया महिलाको मृत्यु भएको हो । मृत्यु हुनेमध्ये तिलोत्तमाकी महिला चैत २१ गतेदेखि ज्वरो, निमोनिया र श्वासप्रश्वासको समस्याले भर्ना भएर उपचाररत थिइन् । त्यस्तै कपिलवस्तु र अर्घाखाँचीका बिरामीमा ज्वरो, निमोनिया, मधुमेहलगायत समस्या देखिएका थिए । डा गौतमका अनुसार पछिल्लो दुई सातामा बिरामी र मृत्यु हुनेको संख्या बढ्दै गएको छ । लक्षण उस्तै छन्, उनले भने, तर बिरामी अटेर गरेर अन्तिम अवस्थामा मात्र अस्पतालमा आएका छन्, त्यसले मृत्यु दर बढाएको छ ।अस्थायी कोरोना अस्पतालको तथ्यांकअनुसार आइतबार सुनवल नगरपालिका५ पश्चिम नवलपरासीका ७९ वर्षीय पुरुषको पनि कोरोनाकै कारण मृत्यु भएको थियो । चैत १६ गते प्यूठानकी एक महिलाको मृत्यु भएको थियो । लुम्बिनी प्रदेशमा असोजदेखि कोरोनाका कारण मृत्यु भएको थिएन तर कोरोनाको दोस्रो चरण सुरु भएसँगै चैतमा मात्र ९ जनाको मृत्यु भइसकेको छ । पहिलो र दोस्रो चरणमा गरेर १ सय २४ जनाले कोरोनाकै कारण ज्यान गुमाएका छन् । लुम्बिनीका बुटवल, भैरहवा, दाङ, कोहलपुर, नेपालगन्जलगायत ठूला सहरमा बढी भीडभाड हुने गर्छ । नाकामा पनि बाक्लो आवतजावत हुने गर्छ तर त्यहाँ सुरक्षा सतर्कता भने फितलो छ । शुक्रबारसम्म प्रदेशभरिका कोरोना अस्पतालका आईसीयूमा १५ जना बिरामी थिए । सोमबारसम्म त्यो संख्या बढेर ३२ पुगेको छ । बुटवलस्थित अस्थायी कोरोना अस्पतालमा सोमबारसम्म नौ जना बिरामी आईसीयूमा रहेको अस्पतालका डा गौतमले बताए । आईसीयूमा नौ र जनरल वार्डमा चार जना बिरामी छन्, उनले भने, आउने बिरामीको संख्या बढ्दो छ ।बुटवलको एक सामुदायिक विद्यालयका ११ जना शिक्षक र सिद्धार्थनगर भैरहवाको एक स्कुलका बालबालिकामा संक्रमण देखिएपछि विद्यालय बन्द गरिएको छ । अन्य विद्यालयमा पनि कोरोना लक्षणसहितका बिरामी देखिन थालेका छन् । प्रदेशका सामाजिक विकासमन्त्री सुदर्शन बरालले लुम्बिनी प्रदेशमा आइतबार मात्र ५१ जनामा संक्रमण देखिएको बताए । रूपन्देहीमा मात्र २१ जना थपिएका छन् । ठूला सहर र सीमा नाकामा कडाइ गर्नुपर्ने देखिएको छ, उनले भने, हामीले कडाइ गरेकै छौं, बजारहरूमा पनि अब थप कडाइ गर्छौं । उनले आवश्यक परेको अवस्थामा अस्पतालहरूमा बेड र जनशक्ति थप गर्ने पनि तयारी गरिएको बताए । सरकारले बुटवलको धागो कारखाना र भैरहवाको भीम अस्पताल, दाङको राप्ती स्वास्थ्य प्राविधिक शिक्षालय र बाँकेको भेरी अस्पताललाई कोरोना अस्पतालका रूपमा विकास गरेको छ । लुम्बिनी प्रदेशका कोरोना अस्पतालमा माघमा संक्रमितको अवस्था शून्यजस्तै बनेको थियो । फागुनमा फाट्टफुट्ट रूपमा देखिए पनि चैतमा एक्कासि संख्या बढिरहेको मन्त्रालयका सूचना अधिकारी डा पुष्प पौडेलले बताए । बिरामी बढ्न थालेपछि उपकरण, जनशक्ति तयारी अवस्थामा राखिएको उनले बताए । संक्रमितको ग्राफ बढ्दो छ, उनले भने, प्रदेशका चारवटै अस्पताललाई तयारी अवस्थामै राखेका छौं ।परिवारका ५ जना संक्रमितमोरङ विराटनगरस्थित कोसी अस्पतालको कोभिड१९ उपचार केन्द्रमा सोमबार बिहान एक संक्रमितको मृत्यु भएको छ । झापाको दमक नगरपालिका९ का ९२ वर्षीय पुरुषको मृत्यु भएको हो । मधुमेहका दीर्घरोगी उनलाई केन्द्रमा चैत २५ गते भर्ना गरिएको थियो । मृतककी पत्नी र छोरा बुहारीसहित परिवारका ५ सदस्यमा संक्रमण देखिएको थियो, केन्द्रका निमित संयोजक एपोलोकुमार भगतले भने, वृद्धको मृत्यु भएपछि केन्द्रमा भर्ना भएका बाँकी घरमै आइसोलेसन बस्ने भन्दै जबरजस्ती डिस्चार्ज भएर जानुभयो ।चैत दोस्रो सातादेखि प्रदेश १ मा संक्रमितको संख्या बढ्दै गएको छ । सामाजिक विकास मन्त्रालयको तथ्यांकअनुसार सोमबार २५ जनामा संक्रमण पुष्टि भएको छ । संक्रमितमध्ये विराटनगर महानगरका ११, संखुवासभाको खाँदबारीका २, धर्मदेवीका १, सुनसरीको इनर्वा र धरानका २२, दुहवी र इटहरीका ११, झापाको दमकका १, भद्रपुरका २ र प्रदेशबाहिरका २ जना छन् । केन्द्रका निमित संयोजक भगतले अक्सिजन आवश्यक भएका संक्रमितलाई मात्रै उपचार गर्ने सरकारको नीति रहेको बताए । त्यसैले लक्षण नदेखिएका बिरामीहरूलाई होम आइसोलेसनमै बस्न आग्रह गरेका छौं, उनले भने । सामाजिक विकासमन्त्री उषाकला राईले केन्द्रमा ४ चिकित्सक र ४ जना नर्सिङ स्टाफलाई खटाएर तयारी अवस्थामा राखिएको बताइन् । केन्द्रको अनुगमनपछि तत्कालका लागि १८० बेड तयारी अवस्थामा राखिएको उनको भनाइ छ । मन्त्रालयका सचिव गोविन्दबहादुर कार्कीले प्रदेशमा संक्रमणको दर बढेको बताए । चैत २० गतेपछि १० दिनको अवधिको संक्रमण दर बढेको छ, उनले भने, देशव्यापी रूपमा संक्रमण वृद्धि भएको दरकै अनुपातमा यहाँ ७ प्रतिशत संक्रमण दर देखिन्छ ।बर्दियामा संक्रमित महिलाको मृत्युबर्दिया गेरुवा गाउँपालिका३ कि ७५ वर्षीया महिलाको कोरोना संक्रमणबाट सोमबार मृत्यु भएको छ । जिल्ला स्वास्थ्य कार्यालयका सूचना अधिकारी नरेश श्रेष्ठका अनुसार २२ गते पीसीआर परीक्षण गर्दा उनमा २३ गते पोजिटिभ देखिएको थियो । उनी २५ गते भेरी अस्पताल नेपालगन्ज भर्ना भएकी थिइन् । एक वर्षयता कोरोनाबाट जिल्लामा २१ जनाको मृत्यु भइसकेको छ ।भारतबाट फर्केका पुरुषको मृत्युधनगढी एक महिनाअघि भारतबाट घर फर्केका कैलालीको गोदावरी नगरपालिका३ का ५० वर्षीय पुरुषको कोरोना संक्रमणका कारण मृत्यु भएको छ । सेती प्रादेशिक अस्पतालमा आइतबार बेलुका ८ बजेतिर भर्ना भएका उनको सोमबार बिहान उपचारका क्रममा मृत्यु भएको हो । श्वासप्रश्वासमा समस्या र कडाखाले निमोनिया भएका उनलाई गम्भीर अवस्थामा भर्ना गरिएको थियो, अस्पतालका सूचना अधिकारी दिलीप श्रेष्ठले भने । उनका अनुसार मृतकको कोरोना परीक्षण आइतबार राति नै गरिएको थियो । योसँगै कोरोनाकै कारण सेती प्रादेशिक अस्पतालमा मृत्यु हुनेको संख्या ३३ पुगेको छ । अहिले अस्पतालको आईसीयूमा दुई तथा भेन्टिलेटर र आइसोलेसनमा एकएक गरी चार जना संक्रमतिको उपचार भइरहेको छ ।"
दोस्रो मात्रा खोप लगाएका चिकित्सकलाई पनि संक्रमण,"सुनसरी (कास) कोरोनाविरुद्धको खोप कोभिसिल्डको दुई मात्रा (डोज) पूरा गरिसकेका चिकित्सकलाई कोरोना संक्रमण भएको छ । धरानस्थित बीपी कोइराला स्वास्थ्य विज्ञान प्रतिष्ठानका अस्पताल निर्देशक प्राडागौरीशंकर साहलाई आइतबार कोरोना संक्रमण पुष्टि भएको हो ।खोपको डोज पूरा गरेर पनि पुनः संक्रमण भएको घटना सम्भवतः नेपालमा यो पहिलो भएको जनाइएको छ । उनले भारत सरकारले अनुदानमा उपलब्ध गराएको कोभिसिल्डको डोज पूरा गरिसकेका थिए । उनले माघ १४ गते पहिलो र चैत १७ गते दोस्रो डोज खोप लगाएका थिए । उनीसँगै प्रतिष्ठानका १ हजार ७ सय ३३ जनाले खोपको दोस्रो डोज लिएका थिए ।खोपको डोज पूरा गरे पनि विराटनगरमा रहेका संक्रमित छोराको सम्पर्कमा आएपछि आफूलाई पनि संक्रमण भएको साहले बताए । उनले भने, संक्रमित छोराको सम्पर्कमा आएपछि मैले धरान आएर हाम्रै प्रतिष्ठानको माइक्रोबायोलोजी विभागको पीसीआर ल्याबमा परीक्षण गर्दा मलाई पनि कोरोना पोजिटिभ देखियो । अहिले म नेपाल सरकारबाट जारी भएको निर्देशिकाबमोजिम सतर्कता अपनाउँदै होम क्वारेन्टाइनमा बसेको छु । उनलाई कोरोना संक्रमण पुष्टि भए पनि लक्षण देखा परेको छैन ।धरानमा बसेका परिवारका अन्य सदस्यको रिपोर्ट भने नेगेटिभ आएको डा साहले बताए । डा साहले आफूलाई कोभिसिल्ड खोपको डोज पूरा गरे पनि कोरोना संक्रमण देखिएको बारे थप शंका नगर्न आग्रह गरे । उनले भने, कोभिसिल्ड खोप प्रभावकारी नै छ, डोज पूरा गरे पनि संक्रमण त हुन सक्छ तर स्वास्थ्यमा गम्भीर समस्या उत्पन्न भएको छैन । तर कतिपयले खोप भरपर्दो नभएकाले डोज पूरा गरे पनि अस्पताल निर्देशक डा साहलाई कोरोना संक्रमण भएको प्रतिक्रिया दिएका छन् ।"
२२० घरले मुआब्जा नपाउँदा करिडोर निर्माण प्रभावित,"पूर्वी नवलपरासी (कास) २ सय २० घरको मुआब्जा दिन नसक्दा कालीगण्डकी करिडोर निर्माणको काममा ढिलाइ भएको छ । गैंडाकोटदेखि पाल्पाको राम्दी खण्डमा पर्ने २ सय २० घरपरिवारलाई मुआब्जा दिनुपर्ने फाइल दुई महिनादेखि केन्द्रीय मन्त्रिपरिषद्मा रोकिँदा निर्माणकार्य अघि बढ्न नसकेको हो ।मुआब्जाका लागि मन्त्रिपरिषद् बैठकले निर्णय गर्नुपर्छ । त्यसपछि सम्बन्धित जिल्ला प्रशासन कार्यालयबाट मुआब्जा वितरण गर्ने व्यवस्था छ । उक्त खण्डको रूख कटानसम्बन्धी फाइल पनि वन मन्त्रालयमा गएर रोकिएको छ । कालीगण्डकी करिडोरअन्तर्गत गैंडाकोटराम्दीमालढुंगा सडक योजनाका प्रमुख इन्जिनियर सुबोधकुमार देवकोटाले घरटहरा सारेर, रूख कटान गरेर मात्र सडक निर्माण सुरु गर्नुपर्नेमा त्यसो हुन नसक्दा समस्या थपिएको बताए । निर्माण सुरु हुनुअघि नै सक्नु पर्ने काम थाती राखेर योजना अघि बढाइएका कारण यसले गति लिन सकेको छैन, उनले भने ।करिडोरको गैंडाकोटमालढुंगा २ सय ९७ किलोमिटर खण्डको निर्माणकार्य भारतीय कम्पनी इकेके प्रालिले गरिरहेको छ । २०७९ असार मसान्तमा काम सक्नेगरी साढे ५ अर्ब रुपैयाँमा उसलाई ठेक्का दिइएको हो । भारतीय एक्जिम बैंकको ऋण सहयोगमा यो सडक निर्माणको काम भइरहेको छ ।"
उद्धार नहुँदा गर्भवतीको मृत्यु,"हुम्ला (कास) चंखेली गाउँपालिका५, नेप्काकी ३७ वर्षीया गर्भवती बेल्कु तामाङको समयमै उद्धार नहुँदा सोमबार मृत्यु भएको छ । स्थानीय मदन तामाङका अनुसार उनलाई शुक्रबारदेखि प्रसूति बेथाले च्यापेको थियो । अवस्था जटिल भएपछि सुर्खेत लैजान खोजिए पनि गाउँपालिकाका अध्यक्षलगायत जनप्रतिनिधि र कर्मचारीसँग सम्पर्क हुन सकेन । आइतबार बिहानैदेखि गाउँपालिकाका अध्यक्ष र कर्मचारीलाई हवाई उद्धारका लागि गुहारेका थियौं, उनले भने, तर कसैसँग सम्पर्क हुन नसक्दा घरमै ज्यान गयो । स्वास्थ्य सेवा कार्यालय हुम्लाका प्रमुख प्रेमबहादुर सिंहले गाउँपालिकाबाट समयमै हवाई उद्धारका लागि सिफारिस नआउँदा हेलिकप्टर मगाउन नसकिएको बताए । राष्ट्रपति महिला उत्थान कार्यक्रमबाट हवाई उद्धारका लागि स्थानीय तहबाट सिफारिस लिनुपर्ने व्यवस्था छ ।"
४ महिनापछि बल्ल निरीक्षण,"(दार्चुला)  भारतले सीमा नदी महाकालीको धार परिवर्तन गरी बनाइरहेको पक्की तटबन्धको सोमबार स्थलगत निरीक्षण गरिएको छ । तटबन्ध निर्माणबारे सञ्चारमाध्यम र पछिल्लो समय संसद्मा समेत कुरा उठेपछि निर्माण सुरु गरेको ४ महिनापछि नेपालभारतका अधिकारीले संयुक्त रूपमा निरीक्षण गरेका हुन् । नापी विभागका प्रमुख नापी अधिकृत दयानन्द जोशीको नेतृत्वमा ५ सदस्यीय प्राविधिक टोली आइतबार दार्चुला पुगेको थियो । सोमबार साढे ११ बजेदेखि नेपाली र भारतीय प्राविधिक टोलीले करिब पौने घण्टा स्थलगत निरीक्षण गरेको हो । नेपाली टोलीमा जोशीसँगै सर्भे अफिसर कमल शाही, कपिल कटुवाल, सर्भेयर सहदेश घिमिरे र सुन्दर देवकोटा छन् । भारतको तर्फबाट डीएसएस माज जतिन्तर सिंहको नेतृत्वमा ओएस महेश महेश्वरी, अनिल जुयाल, धीरज सिंह र दिनेश सिंह सहभागी रहेको जिल्ला प्रशासन कार्यालयले जानकारी दिएको छ ।टोलीले संयुक्त निरीक्षण गर्दै उक्त तटबन्धले नेपालतर्फ गर्ने क्षति र अन्तर्राष्ट्रिय सीमा सन्धिअनुसार निर्माण भएको छ कि छैन भन्ने विषयमा छलफल भएको जिल्ला प्रशासनले जनाएको छ । दुवै पक्षबीच कुन टेक्नोलोजी कसरी प्रयोग गर्ने विषयमा आआफ्नो धारणा आएको थियो, प्रमुख जिल्ला अधिकारी सिद्धराज जोशीले भने, हाम्रो टोलीले न्यु टेक्नोलोजीमा अगाडि बढ्नुपर्ने र भारतीय टोलीले पुरानै टेक्नोलोजीलाई आधार मान्नुपर्ने पक्षमा कुरा राखेको थियो । छलफलमा उठेका कुरा आआफ्नो विभागमा जानकारी गराउने र माथिल्ला अधिकारीको निर्देशनमा सहमति जुटाउने गरी मंगलबार थप छलफल हुने प्रजिअ जोशीले जानकारी दिए । सोमबारको द्विपक्षीय छलफल भारतको धारचुला तहसिलको तपोवनस्थित धौलीगंगा जलविद्युत् परियोजनाको गेस्टहाउसमा भएको थियो । २०७० मा आएको बाढीले सदरमुकामको गल्फै र बंगाबगड क्षेत्रमा नदीले कटान गरी नेपाली भूभाग नदीपारि भारतीय क्षेत्रमा परेको छ । बाढीपछि नदीको बहावलाई नेपाल फर्काएर भारतले गल्फैस्थित जिल्ला अस्पतालको पारिपट्टी पक्की तटबन्ध निर्माण सुरु गरेको छ । बाढीपछि नेपाल सरकारले सदरमुकाम खलंगा जोगाउन साढे चार किलोमिटर क्षेत्रमा पक्की तटबन्ध निर्माण सुरु गरेको थियो । गल्फैको नमस्कारदेखि बंगाबगडको लास्कुखोलासम्म आफ्नै भूमितर्फ तटबन्ध बनाउंदा भारतीय पक्षको पटकपटक अवरोध खेप्नुपरेको थियो । बाढीले सयौं घर बगेको पीडामा मह्लम लगाउने गरी भइरहेको तटबन्ध निर्माणमा भारतीय अवरोधले निर्माण कार्य नै बेलाबेलामा बन्द गर्नुपरेको थियो । भारतले बनाइरहेको तटबन्ध क्षेत्र नेपालको भूमिमा पर्छ । उक्त क्षेत्रमा वन, भूसंरक्षण, अस्पताल र केही व्यक्तिको जमिन छ । सीमा क्षेत्रमा संरचना निर्माण दुवै देशको सहमति चाहिने भए पनि भारतले हेक्का नराखेको स्थानीय बताउँछन् । भारतीय संरचनाकै कारण बाढीले सदरमुकाम क्षेत्रमा बढी क्षति पुगेको उनीहरूको भनाइ छ । बाढी आउनुपूर्व पनि भारतीय पक्षले पुलघाट क्षेत्रपारि पक्की तटबन्ध निर्माण गर्दा बंगाबगड र रिङताल बगाएको थियो । अन्तर्राष्ट्रिय सीमा नदीमा संरचना निर्माण गर्दा दुवै देशको सहकार्यमा बनाउनुपर्ने भए पनि भारतीय पक्षले एकातर्फी धमाधम तटबन्ध बनाइरहेको हो । पुसको सुरुआतमै सीमा नदीको धार परिवर्तन गरेर तटबन्ध निर्माण थालेदेखि नै जिल्ला प्रशासन कार्यालय दार्चुलाले काम रोक्न पत्राचार गरेको थियो । त्यसको वास्ता नै नगरी भारतले जबर्जस्ती निर्माण कार्य जारी राखेको छ । निर्माण सुरु गरेको ४ महिना पुग्दासम्म नेपाली पक्षले कुन मोडलको पक्की तटबन्ध निर्माण भइरहेको छ भनेर बुझ्न सकेको छैन । यसअघि पनि पुस २५२६ गते जोशीको नेतृत्वमा नेपालबाटै निरीक्षण गरी बनाएको प्रतिवेदन अहिलेसम्म सार्वजनिक गरिएको छैन । भारतले एकतर्फी रूपमा पर्खाल लगाएर नेपाली भूमि जोखिममा पर्दा पनि सरकार मौन रहेको भन्दै संसद्मा सरकारको आलोचना भएको थियो ।"
आधारशिविरमा चहलपहल,"कामीरिता २५ औं पटक आरोहण गर्दैगिनिज वर्ल्ड रेकर्डमा सबैभन्दा बढी २४ पटक सगरमाथा आरोहण गरेर विश्व कीर्तिमान बनाएका कामीरिता शेर्पा २५ औं पटकको आरोहणका लागि आधारशिविर पुगिसकेका छन् । शुक्रबार उनले सगरमाथा आधारशिविर पुगेको जानकारी फेसबुकमा गराएका छन् । सेभेन समिट प्रालिमा आरोहीको सहयोगीका रूपमा काम गर्दै आएका कामीरिताको यस वर्षको आरोहणलाई विश्वभरका सञ्चारमाध्यम र साहसिक पर्यटन क्षेत्रले महत्त्वका साथ हेरेका छन् । सेभेन समिटकै आरोहण दलबाट यस वर्ष बहराइनका राजकुमारको टोलीले सगरमाथा आरोहण गर्ने भएका छन् । उनको टोली पनि आधारशिविर पुगिसकेको छ । यस वर्ष पहिलो पटक मधेसको प्रतिनिधित्व गर्दै जनकपुरका पान पसले युवा रञ्जितकुमार साह सगरमाथा आरोहणका लागि जाँदै छन् । ११ महिना पान पसल गरेर १ महिना साइकल यात्रामा निस्कने गरेका साहले दुई वर्षअघि आमादब्लम हिमालको आरोहण गरेका थिए । ह्याप्पी फिट कम्पनीको आरोहण दलमा आबद्ध भई उनी सगरमाथा आरोहणका लागि जान लागेका हुन् । यही साताभित्र साह सगरमाथा आधारशिविरतर्फ लाग्ने कम्पनीका प्रमुख ङिमादेन्डी शेर्पाले बताए । सन् २०१४ मा हिमपहिरो, सन् २०१५ मा भूकम्पले सगरमाथा आरोहण थलिएको थियो । त्यसपछिका तीन वर्षमा ब्युँतिन नपाउँदै कोभिड१९ को मारमा पर्यो । यस वर्षदेखि पुनः ब्युँतिने आशा पर्यटन व्यवसायीले गरेका छन् ।"
संखुवासभा अस्पताल प्रदेशमै पहिलो,"संखुवासभा (कास) सेवा मापदण्डमा जिल्ला अस्पताल संखुवासभा प्रदेश १ मा पहिलो बनेको छ । न्यूनतम सेवा मापदण्ड मापनमा ७१ प्रतिशत अंक प्राप्त गर्दै प्रदेशका १४ वटा अस्पताललाई पछि पार्दै संखुवासभा अस्पताल पहिलो भएको हो । यसअघि यो अस्पताल प्रदेश १ मा १२ औं स्थानमा थियो । ५० शय्याको द्वितीय स्तरको प्रादेशिक अस्पताल प्रदेश १ मा १४ वटा छन् । अस्पताल व्यवस्थापन समितिका अध्यक्ष सुमन शाक्यले जनशक्ति, आर्थिक व्यवस्थापन, औजार उपकरणको उपलब्धता र प्रयोग, मानव संसाधन व्यवस्थापन राम्रो भएकै कारण संखुवासभा पहिलो बनेको बताए । उपचार सेवा सुविधा, फोहोरमैला र विपद् व्यवस्थापनमा भएका कामले पनि ९ सय ३९ अंकमा ७१ प्रतिशत ल्याएका छौं, अध्यक्ष शाक्यले भने । अस्पतालको मापदण्ड मापनका लागि सामाजिक विकास मन्त्रालयका सचिव गोविन्दबहादुर कार्कीसमेतको विज्ञ टोलीले अनुगमन गरेको थियो ।"
डढेलो निभाउन जाँदा जलेर मृत्यु,"(ललितपुर)  वनमा लागेको डढेलो निभाउने क्रममा जलेर ललितपुरको वाग्मती गाउँपालिका७ गिम्दी, उर्लामा एक जनाको मृत्यु भएको छ । जिल्लाकै अति विकट र जोखिमयुक्त क्षेत्र मानिने उर्लाको धराप डाँडा सामुदायिक वनमा लागेको डढेलो निभाउन जाँदा ५९ वर्षीय सन्तलाल सिंगारको मृत्यु भएको हो ।बुधबारदेखि सम्पर्कविहीन भएका सिंगारको शव भोलिपल्ट मात्रै जलेर रूखमा अड्किएको अवस्थामा फेला परेको प्रहरीले जनाएको छ । वनमा लागेको आगोको लप्काले घर भेटाउन खोज्यो । घर बचाउन डढेलो निभाउन जाँदा उनी चिप्लिएर रूखमा अड्किएको देखिन्छ, महानगरीय प्रहरी वृत्त चापागाउँका प्रहरी निरीक्षक राजेन्द्र थापाले भने, रूखमा नअड्किएको भए ज्यान जोगिन पनि सक्थ्यो । घटनास्थल अति विकट क्षेत्र भएकाले पनि घटनाबारे ढिलो जानकारी मिलेको प्रहरीको भनाइ छ । नयाँ घाँस र पालुवाको लोभमा कसैले वनमा आगो लगाएको हुन सक्ने थापाको अनुमान छ । आगो लगाउने व्यक्तिको खोजी भइरहेको छ, उनले भने ।सामान्य परिवारका सिंगारका एक छोरा र श्रीमती छन् । गाउँपालिका अध्यक्ष वीरबहादुर लोप्चनले पीडित परिवारलाई आर्थिक सहयोग उपलब्ध गराउन छलफल भइरहेको बताए । गाउँपालिकाको बैठकमा प्रस्ताव लैजाने तयारीमा छौं, उनले भने ।उर्ला लगनखेलबाट करिब ४५ किलोमिटर दक्षिणमा पर्छ । दक्षिणी ललितपुरलाई उपत्यकाका तीन जिल्लामा डढेलोको हटस्पट को रूपमा समेत लिइन्छ । गत साउनयता मात्रै यहाँका लेले, आस्राङ, भट्टेडाँडा, कालेश्वर, चौघरे, ठूलादुर्लुङ, बगुवालगायत ८ स्थानमा डढेलो लागिसकेको छ । जसबाट करिब ३० हेक्टरभन्दा बढी वनक्षेत्रमा क्षति पुगेको छ । प्रहरीको तथ्यांकअनुसार २०६१ देखि २०७५ चैत ५ सम्म मुलुकभर डढेलोले १०६ जनाको ज्यान लिएको थियो । सबैभन्दा बढी २०६६ मा ४९ जनाको मृत्यु र ९ जना घाइते भएका थिए । यो वर्ष मात्रै खोटाङ र गुल्मीमा गरी दुई जनाको मृत्यु भइसकेको छ । वन विभागका प्रवक्ता बलराम पौडेलले प्रत्येक वर्ष डढेलोका बारेमा जनचेतनामूलक कार्यक्रम आयोजना गर्दै आइरहेको बताए । डढेलो नियन्त्रण गर्न गृह मन्त्रालयमा जस्तो स्थानीय तह, प्रदेश र केन्द्र सरकारबीच समन्वयको अभाव छ, उनले भने, प्राकृतिक प्रकोप भएकाले पनि नियन्त्रणमा त्यति सजिलो छैन ।"
आठौंपल्ट जिब्रो छेडाउँदै,"भक्तपुर (कास) मध्यपुर थिमि नगरपालिका८ बोडेका बुद्धकृष्ण बाग श्रेष्ठले आठौंपल्ट जिब्रो छेडाउने भएका छन् । भक्तपुरको प्रसिद्ध बिस्केट जात्राअन्तर्गत प्रत्येक वैशाख २ गते मध्यपुर थिमि८ बोडेमा जिब्रो छेड्ने जात्रा मनाइन्छ । ४८ वर्षीय श्रेष्ठले यसअघि २०६२ देखि २०६५ सम्ममा ४ र २०७४ देखि २०७६ सम्म गरी सातौं पल्ट जिब्रो छेडाएका थिए । गत वर्ष विश्वव्यापी महामारीका रूपमा फैलिएको कोरोना भाइरसको त्रासका कारण जात्रा औपचारिकतामै सीमित भयो । यस पटक परम्पराकै लागि भन्दै बुद्धकृष्ण पुनः अघि सरेका हुन् ।जिब्रो छेड्ने जात्राको परम्परालाई निरन्तरता दिन बोडेवासीमध्येबाट पनि नेवार श्रेष्ठ थरकै व्यक्ति चाहिने परम्परा छ । जिब्रो छेडाउने व्यक्तिले तीन दिन भोकै बसी एक महिनादेखि तेलमा डुबाइराखेको करिब १ फिट लामो सियोले जिब्रो छेडिन्छ । जिब्रो छेड्नुअघि कर्मी नाइकेले सम्पूर्ण देवीदेवताको प्रार्थना गर्ने परम्परा छ । जिब्रो छेड्दा रगत आउनु हुँदैन । रगत आए अनिष्ट हुने मानिन्छ । विशेष पहिरन र खुट्टामा तान्त्रिक घन्टी (घुङ्ग्रो) लगाई जिब्रो छेड्नुअघि शक्ति पीठहरूको दर्शन गर्ने र जिब्रो छेडिसकेपछि पनि चन्द्राकार बत्ती (भ्य) बोकी बोडे नगर परिक्रमा गर्ने चलन छ । वैशाख २ गते बिहानैदेखि नाइकेले विभिन्न देवगणको पूजा गरी पाँचो गणेशको प्रांगण रहेको पाटीमा मञ्च मनाई नायखिं बाजाका साथ जिब्रो छेडाउने परम्परा छ । नकर्मीले एक महिनादेखि लामो सुइरो बनाई तेलमा डुबाएर राखेका हुन्छन् र त्यही सुइरो ल्याएर सबै देवगणको पूजा गरी जिब्रो छेड्ने व्यक्तिलाई नायखिं बाजा बजाउँदै ल्याएपछि मञ्चमा राखी सबैको अगाडि जिब्रो छेडिन्छ । जिब्रो छेडाएर नगर परिक्रमा गराए देशमा दुःख नहुने, रोग, अनिकाल, अनावृष्टि, अतिवृष्टि, महाभूकम्प जस्ता विपत्ति नआउने जनविश्वास छ । सरकारले भीडभाडजन्य कार्य नगर्ननगराउन अनुरोध गरे पनि नगरपालिकाले कुनै बहानामा जात्रा नरोकिने जनाएको छ ।हालसम्म भेटिने पछिल्लो सूचीअनुसार हर्कनरसिंहले २२, बेखानारायण हाय श्रेष्ठले ३२, हरिदेव किला श्रेष्ठले १, हरिभासिक श्रेष्ठले ३, इन्द्र बाटा श्रेष्ठले २, हर्केश्वर ब्याँ श्रेष्ठले ३, चन्द्रसेन घो श्रेष्ठले ७, दिलकुमार खपे श्रेष्ठले ७, मुनि घो श्रेष्ठले १, धर्मराज बलाम श्रेष्ठले १, कृष्णचन्द्र बाग श्रेष्ठले १२, बुद्धचन्द्र बाग श्रेष्ठले ७ र जुजुभाइ बास श्रेष्ठले ८ पल्ट जिब्रो छेडेका छन् ।"
प्रहरीविरुद्ध प्रदर्शन,"इटहरी (कास) टिपरले किचेर मारेको घटनाका दोषी जोगाउन खोजेको भन्दै पीडित पक्षले सोमबार प्रदर्शन गरेका छन् । इटहरी१ आँपगाछीको गंगामार्गमा ७२ वर्षीय कर्णबहादुर गुरुङलाई आइतबार दिउँसो धरान जाँदै गरेको टिपरले ठक्कर दिँदा घटनास्थलमै मृत्यु भएको थियो । प्रत्यक्षदर्शीका अनुसार सुरुमा टिपरले गुरुङको दायाँ खुट्टामा ठक्कर दिएको थियो । घाइते गुरुङले हात हल्लाएर गुहार मागे पनि चालकले तीन पटकसम्म टिपर पछाडि सारेर किचेको प्रत्यक्षदर्शीको दाबी छ । भारतीय सेनाबाट सेवा निवृत्त गुरुङको सनाखत उनको मोबाइल र परिचयपत्रका आधारमा भएको थियो । उक्त घटनालाई सामान्य दुर्घटनाका रूपमा मुचुल्का उठाएर प्रहरीले चालकलाई बचाउन खोजेको भन्दै आफन्तले इलाका प्रहरी कार्यालय इटहरी अगाडि टायर बालेर प्रदर्शन गरे ।कडा सजाय हुने मुद्दा चलाउनुपर्ने घटनालाई प्रहरीले सामान्यीकरण गरेको गुनासो गुरुङका नाति ओमप्रकाशले गरे । टिपरले ब्याक गरेर नियतवश मारेको हो, हत्यारालाई जेल सजाय हुनुपर्छ भनी मुचुल्कामा लेख्न माग गरेका थियौं उनले भने । घटनाको नौ घण्टापछि राति साढे १२ बजेमात्र प्रहरीले मुचुल्का तयार गरेको उनले बताए । शव पोस्टमार्टमका लागि धरानको बीपी कोइराला स्वास्थ्य विज्ञान प्रतिष्ठानमा राखिएको छ । प्रहरीले मंगलबार चालक पक्ष र पीडित पक्षलाई छलफलका लागि बोलाएको छ ।"
अंकगणितले मात्रै स्थिरता दिँदैन,"वर्षभरमा घटनाक्रम मात्रै भए । कुनै संरचनागत परिवर्तन भएनन् । नयाँ कुरा केही भएनन् । समाज र राजनीतिमा कुनै नयाँ एक्टर पनि देखिएनन् । साहित्यमा केही युवा उदाएको देखिन्छ तर राजनीतिमा कोही उदाएनन् । राजनीतिलाई परिवर्तन गर्ने सामाजिक संरचनाले नै हो । परिवर्तनका लागि नीति निर्धारण गर्ने काम समाजले गर्छ । निर्णय गर्न विभिन्न एक्टरहरू हुन्छन् । निर्णयमा प्रभाव पार्ने, दबाब दिने र सहयोग गर्ने समाज हुन्छ तर अहिले सबै संयन्त्र कमजोर भएका छन् । रोग लागेको अवस्थामा राजनीति पुगेको छ । रोग त पहिल्यैदेखि लागेको हो । अहिले झनै कडा हुँदै गएको छ । मजस्तो व्यक्ति चुप लागेर बस्ने ठाउँमा पुगेको छु । उपचारका लागि मरमसला मिलाइदिने कोही देखिएको छैन ।लोकतन्त्र र सामाजिक न्यायको मुद्दा पञ्चायतकालदेखिकै हो । बहुदल आएपछि सब ठीकठाक हुन्छ, ठीक बाटोमा लैजान्छौं भन्ने हामी सबैले ठान्यौं । एउटा कालखण्डमा केही गर्नुपर्छ भनेर हामी पनि लाग्यौं । त्यतिबेला राजनीतिको गन्तव्य प्रस्ट थियो । सहयात्री को हो भन्नेबारे प्रस्ट थियो । एकातिर माओवादीको जनयुद्ध थियो, अर्कोतर्फ त्यसले जोडिएको हिंसा र पीडाको सागर थियो । त्यसको उपचार खोज्नुपर्छ भनेर गिरिजाबाबु लाग्नुभयो । हामी लाग्यौं । आन्दोलन भयो । बहुदल आयो । गणतन्त्र आयो । संविधानसभाबाट संविधान जारी भयो । अब त सब ठीकठाक होला भन्ने लाग्यो । समावेशी, संघीय चरित्र, शक्तिको बाँडफाँट, साधनस्रोतको बाँडफाँट, संस्कृति, परम्परादेखि दलितलगायत उपेक्षित समुदायको राज्य संयन्त्रमा पहुँचलगायतका मुद्दासम्म सम्बोधन गरेर अघि बढ्नुपर्ने थियो ।यसैका लागि ०६२०६३ को आन्दोलन भएको थियो । संविधानले यी सबै मुद्दालाई समेट्न नसकेको भए पनि संशोधनमार्फत सम्बोधन गर्न सकिने थियो । संविधान संशोधन गरेर जनताप्रति उत्तरदायी शासन व्यवस्था चलाउनुपर्नेमा एक प्रकारले एकलकाँटे किसिमले राज्य सञ्चालन गर्ने काम गरियो । सत्ताबाहिरका शक्तिहरू पनि निर्धक्क भएर राजनीतिक सोच र चिन्तनमा चुनौती दिने ठाउँमा आउन सकेनन् ।राजनीतिक एक्टरहरू व्यक्तिगत स्वार्थ, शक्तिको खोज र सोचले काम गर्न थाले । राजनीतिक संस्कार, जनउत्तरदायी भावनाको विकास नेताहरूमा देखिएन । बरु सत्ताका लागि विदेशी शक्तिको शरणमा जाने काम भयोभइरहेको छ । ०७८ सालमा पनि आशा गर्ने ठाउँ देखिएको छैन । प्रवृत्ति, संरचना र नीतिमा परिवर्तन हुँदै छ भन्ने आभास छैन । संसद्को अंकगणित भनेको सरकार बनाउनका लागि आवश्यक छ तर अंकगणितले स्थिरता दिने भन्ने कुरा कृत्रिम हो । सबैभन्दा ठूलो भूमिका एक्टरको हुन्छ । हाम्रोमा एक्टरकै अभाव छ । संसद्को अंकगणितको होइन ।(कुराकानीमा आधारित)"
अर्थतन्त्रमा क्षति नै क्षतिका रेकर्ड,नकारात्मक आर्थिक वृद्धिदर हालसम्मकै ऋणात्मक १५ लाख ६७ हजारले रोजगारी गुमाए १२ लाख नागरिक गरिबीको रेखामुनि  स्रोत अभाव भएपछि बजेटको घटाइयो सार्वजनिक ऋण १५ खर्ब रुपैयाँ नाघ्यो उद्योग दर्ता र वैदेशिक लगानी प्रतिबद्धता घट्यो  मल र बीउको अभावै अभाव उखुको भुक्तानी माग्दा किसानको मृत्यु सलहले ५५ जिल्लाको कृषि बालीमा क्षति इन्धनको भाउ अकासियो
कोभिड प्रभाव पर्न दिन्नौं : अर्थमन्त्री,"२७ प्रतिशतले अर्थतन्त्र वृद्घि हुने प्रक्षेपणभौतिक दूरीको मापदण्ड र प्राथमिकता प्राप्त जनसंख्यामा खोप लगाउने कार्य सुरु भएसँगै २०७८ मा २७ प्रतिशतले अर्थतन्त्र वृद्घि हुने प्रक्षेपण गरिएको छ । विश्व बैंकले आवधिक रूपमा प्रकाशन गर्दै आएको नेपाल डेभलपमेन्ट अपडेट मा पछिल्लो समय मनसुनमा देखिएको अनुकूलताले कृषि उत्पादन पनि राम्रो हुने अनुमान गरेको छ । कोभिड१९ पछिको पुनर्लाभलाई तीव्रता दिन र नेपाललाई हरित, उत्थानशील र समावेशी विकासतर्फ अगाडि बढाउन निर्यात दरिलो क्षेत्र हुन सक्ने विश्व बैंकको भनाइ छ । प्रतिवेदनअनुसार कोभिडपछिको पर्यटन बजारसँग सामञ्जस्य हुने गरी सुधार नगरेसम्म पर्यटन क्षेत्रको पुनरुत्थान पूर्ण रूपमा नहुन सक्छ । आयात र विप्रेषणमा सामान्य सुधार हुने र निर्यात यथास्थितिमा रहन सक्ने विश्लेषणका आधारमा आर्थिक वर्ष २०७८७९ मा चालु खाता घाटा घट्न गई कुल गार्हस्थ्य उत्पादन (जीडीपी) को १२ प्रतिशत पुग्ने अनुमान छ । राजस्व संकलन लक्ष्यअनुसार हुन सक्ने सम्भावना न्यून रहेको र आर्थिक राहतका उपाय, खोप कार्यक्रम र आयोजना पुनः सञ्चालनमा ल्याउन लाग्ने अतिरिक्त खर्चले आर्थिक वर्ष २०७८७९ को वित्तीय घाटा बढाएर उक्त आर्थिक वर्षको जीडीपीको ७ प्रतिशत नजिक पुर्याउने प्रतिवेदनमा उल्लेख छ । नेपालको उपयोग गर्न सकिने सम्भावित निर्यात क्षमता ९२ अर्ब अमेरिकी डलर अर्थात् करिब ११ खर्ब नेपाली रुपैयाँ बराबर अनुमान गरिएको छ । यो हाल भइरहेको वार्षिक निर्यात व्यापारको १२ गुणा बढी हो, विश्व बैंकका वरिष्ठ अर्थशास्त्री तथा अपडेटका प्रमुख लेखक केने इजेमेनारीले भने । यो निर्यात क्षमताले उत्पादकत्व वृद्धिका लागि महत्त्वपूर्ण प्रभावसहित अनुमानित २ लाख २० हजार नयाँ रोजगारी सिर्जना गर्ने अवसर प्रतिनिधित्व गर्छ । प्रतिवेदनमा नेपालको निर्यात क्षमता हासिल गर्न जोड दिनुपर्ने ६ वटा प्रमुख प्राथमिकता उल्लेख गरिएको छ ।"
"पानी परे हिलो, नपरे धूलो","(सिन्धुपाल्चोक)  बर्खामा हिलाम्मे बन्ने जिल्लाका कच्ची क्षतिग्रस्त सडक महिना दिनयता धुलाम्मे भएपछि स्थानीय निराश छन् । कोदारी राजमार्गसहित जिल्लाका प्रायः सडकको दुरवस्थाका कारण यात्रु सास्ती भोग्य बाध्य छन् ।सदरमुकाम चौताराबाट विभिन्न गाउँ जोड्ने ५५ सडक बर्खालगत्तै हिलाम्मे भएकाले बन्द हुन्छन् । गर्मीमा भने ती सडक धुलाम्मे बन्छन् । जिल्लामा २५ सय किलोमिटर ग्रामीण सडकमा स्थानीय तहको अग्रसरतामा पाँच सय किमि ग्राभेल र दुई सय किमि कालोपत्र गरिएको छ । जिल्लाका उत्तरपूर्वी भेगमा नयाँ खुलेका सडक धुलाम्मे बनेको चरिकोट सडक डिभिजन कार्यालयका प्रमुख विजयकुमार महतोले स्विकारे । भूकम्प र भोटेकोसीको बाढीले ध्वस्त कोदारी राजमार्ग २६ किमिसहित भोटेकोसी क्षेत्रको लिस्तीकोट, मार्मिङ फुल्पिङकट्टीजस्ता गाउँ जोड्ने सडक धुलाम्मे मात्र छैनन्, जीर्ण पनि छन् । अरनिको राजमार्गकै महभीर, जुरे, बलेफी, सुकुटे, चेहेरेमा अझै सुक्खा पहिरो रोकिएको छैन, यो सडक भएर यात्रा गर्नेहरूले ठूलै जाखिम लिनुपर्ने अवस्था छ । बर्खामा हिलो र पहिरोले दिनहुँ सडक अवरुद्ध हुन्छ, गर्मीमा धूलाले ढाकेर बिरामी पार्छ । सडकमा करोडौं रुपैयाँ बजेट खर्च भएको देखिन्छ तर जान्छ चाहिँ कहाँ ? बलेफी गाउँपालिका वडा ४ फुल्पिङकोटका सौगात थापाले भने । जिल्लाको बलेफीजलबिरेतेम्बाथान सडकका दर्जनौं खण्डमा अहिले पनि ताल जमेका छन् । कतैतिर सडक धुलाम्मे छ । अरनिको राजमार्गसँग जोडिएका र राजमार्ग क्षेत्रका यी सडक खण्डमा आहिलेसम्म करोडौं रुपैयाँ लगानी भएको छ तैपनि सर्वसाधारणले सधैं सास्ती भोग्नुपरेको छ, स्थानीय बुद्ध घलेले भने । कमसल कामले गर्दा गर्मीमा धुलाम्मे र बर्खामा हिलाम्मे हुने गरेको स्थानीयको आरोप छ ।"
टेलिकमको स्प्रिङ अफर,काठमाडौं (कास) नेपाल टेलिकमले नयाँ वर्षका अवसरमा मंगलबारदेखि विभिन्न प्याकेजसहितको स्प्रिङ अफर ल्याएको छ । यो अफरअन्तर्गतका सेवा चैत ३१ देखि ९० दिनसम्म उपयोग गर्न सकिने कम्पनीले जानकारी दिएको छ । टेलिकमबाट यसअघि उपलब्ध विन्टर अफरअन्तर्गतका प्याकेजमा केही थप सुविधासहित यो योजना ल्याइएको हो । योजनामा ग्राहकले प्रतिदिन ५ सय एमबी डाटा २८ दिनसम्म प्रयोग गर्न सकिने गरी १४ जीबी डाटाको अफर २९९ रुपैयाँमा उपलब्ध गराएको कम्पनीले जनाएको छ ।
ईसेवा र औषधि संघबीच क्यूआर सम्झौता,काठमाडौं (कास) ईसेवा र औषधि व्यवसायी संघ कास्कीबीच क्यूआर भुक्तानी तथा डिजिटल पार्टनरसिपसम्बन्धी सम्झौता भएको छ । सम्झौताअनुसार कास्कीभित्र रहेका संघअन्तर्गतका सदस्य औषधि व्यवसायीले फोन पेद्वारा सञ्चालनमा ल्याइएको क्यूआर कोड भुक्तानी प्रणाली प्रयोग गर्न सक्ने कम्पनीले जानकारी दिएको छ । कास्की संघका तर्फबाट अध्यक्ष विक्रम पन्त र ईसेवाका बिजनेस म्यानेजर रोशन राईले सम्झौतापत्रमा हस्ताक्षर गरे ।
शृंगार डटकम सञ्चालनमा,"काठमाडौं (कास) ईकमर्स कम्पनी शृंगार डटकम सञ्चालनमा आएको छ । नेपाली बजारमा शृंगारसम्बन्धी सामान बिक्री गर्ने लक्ष्यसहित कम्पनी सुरु गरिएको जनाइएको छ । यसमा ब्रान्डेड कस्मेटिक्स, स्किन केयर तथा कपडा किन्न सकिने शृंगार डटकमका व्यवस्थापक रवि दुवालले जानकारी दिए ।"
सिटिन्जसका ग्राहकलाई किंग्स लाउन्जमा छुट,काठमाडौं (कास) सिटिजन्स बैंक इन्टरनेसनल र दरबारमार्गस्थित किंग्स लाउन्जबीच बैंकका ग्राहकलाई छुट उपलब्ध गराउनेसम्बन्धी सम्झौता भएको छ । सम्झौताअनुसार बैंकका कार्डबाट लाउन्जमा भुक्तानी गर्दा छुट मिल्ने बैंकले जानकारी दिएको छ ।
रिक्सा खाली छ ?,"(विराटनगर)  पैदल हिँडेकासँग ढेस्सिन आउँदै सोधिन्थ्यो, ए हजुर कहाँ जाने ? रिक्सा खाली छ बस्नुस् । त्यसरी रिक्सावाल पछि लागेनन् भने बटुवा चोक पुग्थे र सोध्थे, ए रिक्सा खाली हो ? जाने हो ? पाँच वर्षअगाडिसम्म विराटनगरका मुख्य सडक र चोकमा लहरै पाइडल रिक्सा हुन्थ्यो । छोटो दूरी यात्रा गर्न सुलभ सवारी । हिजोआज न रिक्साका ताँती देखिन्छन्, न त फाट्टफुट्ट देखिनेले यात्रु कुर्छन् । बाटामा भेटिने रिक्सा मालसमान वा कवाडी ढुवानी गरिरहेका हुन्छन् ।साँच्चि कहाँ गए होलान् त्यत्रा रिक्सावालाहरू ? तीनपैनी चोककी गृहिणी तारा दाहालले जिज्ञासा राख्छिन् । कहिलेकाहीं चढ्न मन लागेको बेला पाइडल रिक्सा खोज्दा नभेटिने गरेको उनी बताउँछिन् । अचेल सडकमा सिटी सफारी (इलेक्ट्रिक रिक्सा) वा टेम्पो मात्र हुन्छन्, उनले भनिन् । प्रतिस्पर्धामा टिक्न नसकेपछि अधिकांश रिक्साचालकहरूले सिटी र टेम्पो किनेका छन् । किन्न नसक्नेले दैनिक किस्ता वा भाडामा ती सवारी चलाइरहेका छन् ।धेरै वर्षसम्म पाइडल रिक्सा चलाएँ, सहरभर सिटी सफारी कुदन थालेपछि आम्दानी कम भयो, भट्टामोडका ६५ वर्षीय जोगिया कामत भन्छन्, रिक्सा घरमा थन्क्याएँ, सफारी किनेँ । पाइडल रिक्साबाटै दिनको १ हजार ५ सय रुपैयाँसम्म आम्दानी गरेका उनलाई सफारीको आगमनसँगै बाँच्न गाह्रो पर्यो । रिक्साभन्दा छिटो गुड्ने सफारी आएपछि दिनहुँ औसत एकडेढ सय रुपैयाँ कमाउनसमेत धौ धौ पर्यो, कामत भन्छन्, बेच्न खोज्दा पनि किन्ने कोही भएन, अहिले घरमा कवाडीमा रिक्सा थन्किएको छ । उनीजस्तै थुप्रैले घर वा सार्वजनिक जग्गामा कवाडीसरह रिक्सा राखिरहेका छन् । उनको अनुसार धेरैजसो पूर्वरिक्सा चालकहरूले जग्गा वा सुनचाँदी बेचेर, ऋण लिएर एवं संघसंस्थाको सहयोगमा सफारी वा टेम्पो किनेर चलाइरहेका छन् । केहीले ठेला किनेको र भरियाको काम गरिरहेकाले सडकबाट पाइडल रिक्सा लगभग हराएको कामत बताउँछन् ।अहिले यात्रु एवं सामानसमेत ओसारपसार गरेर उनले सफारीबाट दिनहुँ औसत १ हजार ४ सय रुपैयाँ कमाउँछन् र खुसी छन् । तीन वर्षमै लागत उठाएपछि पुराना सिटी बेचेर नयाँ किनेको छु, उनी भन्छन्, पाइडल रिक्साको तुलनामा तागत पनि कम लाग्छ, मिहिनेत गर्न सकेमा आम्दनी पनि सोचेजस्तै छ ।छिटो एवं सहज ढंगले सामान ओसार्ने प्रयोजनका लागि अन्य व्यवसायकाले पनि विद्युतीय रिक्सा किनेका छन् । हार्डवेयर पसल छ, सामान ल्याउने र पुर्याउने काम परिरहने हुनाले किनेको हुँ, व्यवसायी ४७ वर्षीय विरोज आलम भन्छन्, यसबाट समयको बचत हुन्छ । स्थानीय सरोचिया बस्तीमा पसल भएका उनले १७ महिनाअगाडि सफारी किनेका हुन् । फुर्सदमा र सफारी खाली भएको बेला यात्रु पनि बोक्छु, उनी भन्छन् ।रिक्सा चालकहरूका अनुसार २०३६ सालसम्म विराटनगरमा निकै कम पाइडिल रिक्सा थिए । बर्सेनि थपिए । धेरैवटा रिक्सा बनाउन लगाएर भाडामा चलाउन दिने चलन बढ्यो । यो यस्तो रोजगारीको काम थियो जसले दिनभर कुदाएर रिक्साधनीलाई भाडा बुझाएर चालकले आरामले परिवार पाल्न सक्थ्यो । रिक्साले नगरपालिकाबाट दर्ता नम्बर लिनुपर्थ्यो । धनीहरू मालवाहक गाडी खरिद गरे जसरी रिक्साको फलामे फ्रेम खरिद गर्थे । अनि चाहिने सामान छुट्टाछुट्टै किनेर आफ्नै आँगनमा मिस्त्री बोलाई रिक्सा बनाउन लगाउँथे । बजारमा साइकल पसलहरूले बेच्ने तयारी रिक्सामा कमसल सामान प्रयोग गरिन्छ भन्दै शंका गर्थे । साइकल चलाउनेले कुदाउन सक्ने रिक्सा सजिलो साधन मात्रै थिएन, निम्नवर्गीय परिवारका लागि रोजगारीको सजिलो माध्यम थियो । नगर क्षेत्रमा दूरीअनुसारको भाडादर पनि नगरपालिकाले तोकिदिने गरेको थियो । रिक्सा थपिँदै २०७० सम्म संख्या ५ हजारवटा भन्दा बढी भइसकेको पुग्यो । इन्धन नचाहिने यो सजिलो सवारी भईकन यसको समस्यो मान्छेकै बलले चलाउनुपर्ने थियो । दुब्लापातला ज्यान भएकाहरूले नियमित चलाए कमजोरी हुन्थ्यो । २०७१ मा विद्युतीय रिक्साको आगमन भयो । तत्कालीन विराटनगर उपमहानगरपालिकाले रिक्साको विकल्पमा परीक्षणका लागि ३ सय विद्युतीय रिक्सालाई मात्र सञ्चालनको अनुमति दियो ।चाँडो गन्तव्यमा पुग्ने चाहना पूरा गर्ने हुनाले यात्रुले पनि विद्युतीय रिक्सा मन पराउन थाले । बिस्तारै बिस्तारै पाइडल रिक्सा हराउँदै गयो । पाइडल रिक्सामा कोही चढ्दैन, यात्रु भेटाउनै कठिन छ, नचलेपछि रिक्सामा कवाडी संकलन गरेर बेच्छु, स्थानीय सरस्वती टोलका रिक्सा चालक ४५ वर्षीय गोपाल मण्डल भन्छन् । उनी अचेल बाटा छेउछाउ फालिएको प्लास्टिकका बोतल बटुली रिक्सामा राखेर कवाडी खानामा बेच्छन् ।यात्रुको रोजाइका कारणले पाइडल रिक्सा बेचेर वा थन्क्याएर इरिक्सा किन्ने क्रमले तीव्रता लियो । २०७२ मै यसको संख्या ३ सयबाट हजारमा पुगेको चालकहरू बताउँछन् । अहिले सहरको कुना कुनामा यिनै इरिक्सा मात्र भेटिन्छ ।विराटनगर महानगरपालिकाको नगर प्रहरी शाखाका निरीक्षक राजन पौडेलले पाइडल रिक्सा दुर्लभ हुँदै गएको बताउँछन् । उनको अनुसार सहरभर फाटफुट पाइडल रिक्सा मात्र सञ्चालनमा छ । अब मुस्किलले २ सय पाइडल रिक्सा बाँकी होला, उनी भन्छन् । रिक्सालाई विस्थापित गर्दै झन्डै ५ हजार सफारी र २ हजार टेम्पो महानगरमा गुडिरहेको पौडेल बताउँछन् ।उनको अनुसार वैकल्पिक रोजगार एवं राम्रो आम्दानीको माध्यम बनेको सफारी एवं टेम्पोको व्यवस्थापनमा भने चुनौती छ । सफारीटेम्पो चालकहरूले बिसौनी (स्ट्यान्ड) को समेत माग गरिरहेका छन् । जताततै कुदने हुनाले स्ट्यान्ड बनाउन सम्भव छैन, पौडेल भन्छन्, पिक एन्ड ड्रपकै नीतिअनुसार सञ्चालन गर्न भनेका छौं । भीड बढाउँदै ट्राफिक जाम हुने गरी सफारी र टेम्पोको संख्या बढेपछि यातायात व्यवस्था कार्यालय र महानगरपालिकाले एक वर्षदेखि नयाँ सवारीको दर्ता बन्द गरेको छ ।"
गोरखा दरबार पुनर्निर्माण ७५ प्रतिशत पूरा,"गोरखा (कास) ऐतिहासिक गोरखा दरबार पुनर्निर्माणको ७५ प्रतिशत काम सकिएको छ । धुरीमा काठको काम सकेर छाना छाउन बाँकी रहेको गोरखा दरबार हेरचाह अड्डाका प्रमुख हरि भुसालले बताए । बर्खाअगावै छाना छाउने लक्ष्यसाथ काम भइरहेको छ । लक्ष्यअनुसार काम भए बर्खाअगावै छाना छाउँछौं, छाना छाउन सके भित्री काठपात घामपानीबाट जोगिन्छ, उनले भने, भित्री फिनिसिङ छाना छाएपछि गर्ने योजना छ । धुरीमा १० मध्ये ९ वटा भ्याल्सी राख्ने काम सकिएको हेरचाह अड्डाले जनाएको छ । गारोको काम पनि अन्तिम चरणमा पुगेको छ । छाना छाउनुअघि धुरीमा काठको काम धेरै नै छ, उनले भने, अहिले कामदारलाई धुरीको काममा फोकस गरेका छौं । भित्री फिनिसिङको अलावा झ्यालढोकाको बुट्टा थप मर्मत गर्नुपर्ने भुसालले बताए । माथिल्लो बरन्डामा आँखीझ्याल राख्ने काम पनि जारी छ । चुनासुर्की लगाउने तथा साबिकको दरबारको तल्लो फ्लोरमा रहेको अँगेना, पृथ्वीनारायण शाहले नुहाउन प्रयोग गरेको भनिएको ढुंगा, राजगद्दीलगायत भित्री आवरणलाई पहिलेजस्तै सुन्दर बनाउने उनले बताए । माथिल्लो तलामा पार्टेसन तथा अँगेना चुला प्रयोजनअनुसार राख्नुपर्ने छ, उनले भने । ऐतिहासिक दरबार पुरानै स्वरूपमा पुनर्निर्माण गर्न लागिएको हो । भुइँतलामा सुत्केरी (कोटले) कन्या, गद्दी र धुनी कोठा रहनेछ । भण्डार, कोट भण्डार, भाँडाकुँडा राख्ने कक्ष, निसान र पूजा सामग्री राख्ने कोठा दोस्रो तलामा बन्नेछ । तेस्रो तला राजपरिवारको भान्सा हो । कटुवाल र टपरी लगाउने कोठा तेस्रो तलामा रहनेछ ।१९९० को भूकम्पले हल्लाएको दरबारलाई २०७२ को भूकम्पले थप क्षति गरेपछि पुनर्निर्माण थालिएको हो । पुनर्निर्माण सुरु भएपछि दरबारभित्र रहेका राजगद्दीलगायत ऐतिहासिक सामग्री सुरक्षित तवरले राखिएको छ । दरबारको २०७४ कात्तिकबाट पुनर्निर्माण सुरु भएको हो । ठेक्का सम्झौताअनुसार २०७६ मंसिर मसान्तभित्र काम सक्नुपर्ने थियो । तर ठेकेदारको ढिलासुस्तीले म्याद सकिएको २ वर्ष बित्दासम्म पुनर्निर्माणले पूर्णता पाएको छैन । सम्झौताअनुसार काम नभएपछि २०७६ पुस ४ मा पहिलो पटक ६ महिना म्याद थप भयो । थपिएको पहिलो म्याद जेठ मसान्तमा सकिएपछि पुनः दोस्रोपटक २०७७ मंसिर मसान्तसम्म म्याद थप भएको थियो । पछिल्लो म्याद थपमा पनि कामले पूर्णता नपाएपछि हाल म्याद थपिएको छैन । मंसिर मसान्तमा सकिएको म्याद थप भएको जानकारी कार्यालयलाई छैन, भुसालले भने, म्याद थपको प्रक्रियामा छ भन्ने बुझेका छौं ।"
यू१९ मा फेरि वाइवाइ,"(काठमाडौं)  नेपालको यू१९ पुरुष क्रिकेट टोलीमा चौधरी ग्रुप (सीजी) को वाइवाइ पुनः प्रायोजकको रूपमा आएको छ । नेपाल क्रिकेट संघ (क्यान) ले वाइवाइसँग कीर्तिमानी प्रायोजक रकममा सम्झौता गरेको हो । वाइवाइले सम्झौताअनुरुप क्यानलाई वार्षिक ७० लाख रुपैयाँ प्रदान गर्नेछ । प्रत्येक दुई वर्षमा सम्झौता १० प्रतिशतले वृद्धि हुँदै जानेछ । त्यसअनुरुप क्यानले वाइवाइ प्रायोजक भएवापत ५ वर्षमा ३ करोड ७७ लाखभन्दा बढी रकम पाउने छ । क्यानले गर्ने यू१९ राष्ट्रिय प्रतियोगिताको जिल्ला, क्षेत्रदेखि नै वाइवाइ जोडिने छ । सम्झौताअनुरुप नेपाली यू१९ टोलीले अन्तर्राष्ट्रिय प्रतियोगितामा खेल्दा जर्सीमा वाइवाइको लोगो हुनेछ ।क्यानका अध्यक्ष चतुरबहादुर चन्द र सीजी ग्रुपका प्रबन्ध निर्देशक निर्वाणा चौधरीले सोमबार सम्झौतापत्रमा हस्ताक्षर गरे । वाइवाइले सन् २००५ यता नेपालको यू१९ क्रिकेटलाई प्रायोजन गर्दै आएको छ । चौधरी ग्रुपले नेपाली क्रिकेटसँग जुन सहकार्य गर्दै आएको छ, त्यो इतिहास भइसकेको छ । नयाँ सम्झौताले त्यो इतिहासलाई निरन्तरता दिनेछ, सम्झौतापछि अध्यक्ष चन्दले भने । उमेर समूहमा नेपाली खेलकुदमै रकमका हिसाबले यो सबैभन्दा ठूलो सम्झौता हो । सोह्र वर्षअगाडि वाइवाइ नेपाली यू१९ टोलीमा आउँदा क्रिकेट आजको स्थितिमा थिएन, अहिले नेपाल क्रिकेट जुन स्थितिमा छ त्यो हेर्दा हाम्रो लगानीबाट हामी निकै सन्तुष्ट छौं, त्यसैले हामी चाहन्छौं यो सहकार्य सधैंका लागि होस्, प्रबन्ध निर्देशक चौधरीले भने, नेपालको जनसंख्या ५० प्रतिशत २१ वर्षमुनिका छन् । खेलकुद देशको एउटा विकास साझेदार हो र क्रिकेटले त्यसको नेतृत्व गर्दै युवालाई प्रतिनिधित्व गर्छ ।१६ वर्षअघि यू१९ राष्ट्रिय पुरुष टोलीमा प्रवेश गरेको केही वर्षपछि वाइवाइले महिला यू१९ र राष्ट्रिय टोलीलाई पनि प्रायोजन गरेको थियो । महिला क्रिकेट चौधरी ग्रुपको प्रमुख प्राथमिकतामा रहेको र राम्रो प्रस्ताव आएमा त्यसलाई सहर्ष स्वीकार्न हामी तयार छौं, चौधरीले भने । २०१६ मा अन्तर्राष्ट्रिय क्रिकेट परिषद् (आईसीसी) ले नेपाललाई निलम्बन गरेको थियो । त्यसको अर्को वर्ष चौधरी ग्रुपको क्यानसँग सम्झौता रोकिँदा पछिल्लो चार वर्ष वाइवाइ नेपाली यू१९ टोलीबाहिर रहेको थियो ।"
चर्च ब्वाइजलाई सी डिभिजन लिग,"(काठमाडौं)  चर्च ब्वाइज युनाइटेड अन्तिम खेलमा झापा फुटबल क्लबलाई २१ ले हराएर सोमबार सहिद स्मारक सी डिभिजन लिग च्याम्पियन भएको छ ।सुपर सिक्स चरणमा १० अंक बनाउँदै च्याम्पियन भएको चर्च ब्वाइजसँगै शीर्ष तीनमा रहेका वीरगन्ज युनाइटेड क्लब र सामाजिक युवा क्लब पनि बढुवा हुँदै बी डिभिजनमा उक्लिएका छन् । एन्फा कम्प्लेक्समा चर्च ब्वाइजविरुद्ध जित हात पार्न सकेको भए झापा शीर्ष तीनमा रहँदै दोस्रो श्रेणीमा उक्लिने थियो ।सामाजिक युवाले वीरगन्ज युथ एकेडेमीलाई १० ले पन्छाउँदै तेस्रो स्थान हात पारेको हो । त्यसमा हार टार्न सकेको भए वीरगन्ज शीर्ष तीनमा रहेर माथिल्लो डिभिजनमा उक्लिने थियो । यसअघि वीरगन्ज युनाइटेडले खालीबारी युथ फुटबल क्लबलाई ३१ ले हराएर दोस्रो स्थान पक्का गरेको थियो ।च्याम्पियन चर्च ब्वाइजले १० लाख रुपैयाँ प्राप्त गर्यो । उपविजेता वीरगन्जले ७ लाख, तेस्रो भएको सामाजिक युवाले ४ लाख र फेयर प्ले अवार्ड हात पारेको झापाले ५० हजार रुपैयाँ प्राप्त गरे । वीरगंजका दिलमणि चौधरी उत्कृष्ट गोलकिपर र विवेक चौधरीले उत्कृष्ट फरवार्ड, चर्च ब्वाइजका सनम राई उत्कृष्ट डिफेन्डर र साइमन लिम्बु उत्कृष्ट मिडफिल्डर तथा सामाजिक युवाका सन्दीप खड्का उत्कृष्ट प्रशिक्षक घोषित भए । उनीहरूले जनही २५ हजार पाए ।"
काठमाडौं र ललितपुर भिड्दै,"काठमाडौं (कास) नेपाल स्पोर्टस म्यानेजमेन्टले सोमबार वैशाख ११ देखि सुरु हुने फ्रेन्चाइज फुटबल नेपाल सुपर लिग (एनएसएल) को खेलतालिका सार्वजनिक गरेको छ ।पहिलो खेलमा काठमाडौं रेजर्स र ललितपुर सिटी क्लब भिड्नेछन् । प्रतियोगिता दशरथ रंगशालामा हुनेछ र सुरुमा राउन्ड रोबिनको आधारमा खेल हुनेछ । वैशाख २५ सम्म हुने प्रतियोगिताको लिग चरणको अन्त्यमा इलिमिनेटर पनि राखिएको छ । त्यसअनुसार सुरुमा शीर्ष दुई स्थानमा रहने टिमबीच खेल हुनेछ । लगत्तै तेस्रो र चौथो स्थानबीच खेल हुनेछ ।त्यसमा विजयी टिमले शीर्ष दुई टिमबीच पराजित हुने टिमको सामना गर्नेछ । प्रतियोगितामा सात टिमको सहभागिता छ । त्यसमा काठमाडौं र ललितपुरसँगै विराटनगर सिटी एफसी, एफसी चितवन, धनगढी एफसी, पोखरा थन्डर्स र बुटवल लुम्बिनी एफसी रहेका छन् ।"
कविन्द्रको जोडी विजेता,रुकुम पश्चिम (कास) मुसिकोट नगरपालिका७ साँखमा आयोजित खुला पुरुष डबल्स ब्याडमिन्टनको उपाधि कविन्द्र पुन र हेमन्त रोकाको जोडीले जितेको छ । उनीहरूले फाइनलमा मुसिकोटका अनिल बुढा र डम्बर थापालाई २१ को सेटमा हराए । मुसिकोटका नरेन्द्र बोहरा र ज्वालासिंह खड्का तथा विशाल विष्ट र अविनाश केसीको जोडी तेस्रो भए ।
भूपेन्द्र र पवन फाइनलमा,"काठमाडौं (कास) १३ औं सागका स्वर्णधारी पुलिसका भूपेन्द्र थापा मगर र भूपू बक्सिङ पोखराका पवन गुरुङ एएसबीसी एलिट पुरुष तथा महिला बक्सिङ प्रतियोगिताको छनोटतर्फ सोमबार फाइनल पुगेका छन् ।पुरुष ६४ केजीमा भूपेन्द्रले एपीएफका सोनम सार्की र पवनले बक्समान्डुका दावा छिरिङ लामालाई हराए । ४९ केजीमा आर्मीका सुशील थापामगरले आर्मीकै तेजबहादुर देउवा र सुर्खेतका मोहन गुरुङले एचटुओका रविन थापा, ६९ केजीमा १३ औं सागका स्वर्ण विजेता ललितपुरका सनिल शाहीले बक्समान्डुका चन्द्रबहादुर तामाङ र आर्मीका रवि सुनारले एपीएफका सुमन कार्कीलाई हराएर फाइनल पक्का गरे । ५१५४ केजीमा १३ औं सागकी स्वर्णधारी आर्मीकी मीनु गुरुङले पुलिसकी निशा तामाङलाई हराइन् । महिला ४६४८ केजीमा आर्मीकी ललिता महर्जन, ५४५७ केजीमा आर्मीकी चन्द्रकला थापा, ६०६४ केजीमा आर्मीकी पुनम रावल र ६९ केजीमा एपीएफकी सरस्वती राना मगर फाइनल पुगे ।"
दीपन र अदिती विजयी,"काठमाडौं (कास) दीपन गायकले फाइनलमा अश्विन जालनलाई २११७, २११७ ले हराएर केबीए च्याम्पियनसिप २०२१ स्प्रिङ ब्याडमिन्टनमा मेन्स सिंगलतर्फ पहिलो भएका छन् । काठमाडौं ब्याडमिन्टन एकेडेमी (केबीए) द्वारा आयोजित दुईदिने प्रतियोगितामा मेन्स सिंगलतर्फ बबिश थापा र उत्सव राजभण्डारी तेस्रो भए । सात खेलाडी सहभागी यस स्पर्धा लिगकम नकआउटका आधारमा भएको थियो । अरू तीन स्पर्धामा भने राउन्ड रोबिन लिगका आधारमा विजेता टुंगो लगाइएको थियो ।वुमेन्स सिंगल्सतर्फ लिगका तीनै खेल जितेर अदिती राई विजेता भइन् । यसमा क्षितिज बुढाथोकी दोस्रो र प्रशंसा थापा तेस्रो भए । मिक्स यू९ (बालबालिका दुवैलाई खेलाइएको) मा शिवांश तातेर शतप्रतिशत जितसहित पहिलो भए भने काश्वी थापा दोस्रो भइन् । साजिया महर्जन र अदिप थपलिया तेस्रो भए ।ब्वाइज यू१२ तर्फ लिगका तीनै खेलमा सफलता पाएका प्रज्वल श्रेष्ठले पहिलो स्थान हात पारे । तत्सत ढकाल दोस्रो भए भने असल क्षत्री र विषारद पाण्डे तेस्रोमा रहे । बुल्स इन्डोर स्पोर्ट्स हल, नक्खुमा आयोजित प्रतियोगितामा एकेडेमीमा ट्रेनिङ गरिरहेका कुल २४ खेलाडीले प्रतिस्पर्धा गरेका थिए ।"
पिप्लेलाई राजर्षि जनक कप,(सर्लाही)  प्रदेश २ को सर्वाधिक धनराशिको पाँचौं राजर्षि जनक कप फुटबलको उपाधि हेटौंडाको पिप्ले युवा क्लबले जितेको छ । सर्लाहीको वाग्मतीस्थित सन्तोष श्रेष्ठ स्मृति खेल मैदानमा सोमबार फाइनलमा आयोजक वाग्मती नगरपालिकालाई टाइब्रेकरमा ५४ ले पराजित गर्दै पिप्लेले १० लाख रुपैयाँसहित ट्रफी उचालेको हो । निर्धारित समयमा ३३ गोलको बराबरी भएपछि खेल सिधै टाइब्रेकरमा धकेलिएको थियो । टाइब्रेकरमा सुरुआती ५५ पेनाल्टी प्रहारमा ४४ गोलले बराबरी भयो । लगत्तै दुवै टिमका ३३ खेलाडीको पेनाल्टी प्रहारमा पिप्लेका एक खेलाडीमात्र गोल गर्न सफल भए । टाइब्रेकरमा पिप्लेबाट निर्णायक गोल विदेशी खेलाडी ग्लोरीले गोल गरेका थिए ।प्रतिस्पर्धात्मक खेलको चौथो मिनेटमा पिप्लेका समिरराज ठोकरले गोल गर्दै टिमलाई अग्रता दिलाए । खेलको दसौं मिनेटमा आयोजक वाग्मतीबाट विदेशी खेलाडी स्टेफेनले गोल गरेर खेल बराबरीमा ल्याए । १५ औं मिनेटमा वाग्मतीका स्टेफेनले अर्को गोल गर्दै टोलीलाई अग्रता दिलाए । उनले जितेश गुरुङले मिलाइदिएको पासमा गोल गरेका थिए । २१ ले अघि बढेको आयोजकले रक्षात्मक खेल खेलिरहँदा पिप्लेले २६ औं मिनेटमा गोल गर्दै खेल फेरि बराबरीमा पुर्याए । बराबरीका लागि फोफोनाको पासमा ग्लोरीले गोल गरेका थिए । दोस्रो हाफमा २२ को बराबरीमा उत्रेका दुवै टोलीका खेलाडी निकै दबाबमा थिए । दुवै पक्षले गोल गरेर आनो स्थान सुरक्षित पार्न निकै संघर्ष गरिरहे । दर्शकको साथ पाएका आयोजक वाग्मतीका खेलाडी रितिक खड्काले ८९ औं मिनेटमा गोलकिपर बाहिर निक्लेको मौकामा गोल थपे । अन्तिम समयमा ३२ को स्थिति बनाएर जिततर्फ अगाडि बढेको आयोजकले इन्ज्युरी समयमा गोल सामना गरेको थियो । टोलीले आत्मघाती गोल खाएको थियो । त्यसपछि खेल टाइब्रेकरमा धकेलियो । खेलको म्यान अफ द म्याच पिप्लेका ग्लोरी भए । उनले १० हजार रुपैयाँ पाए । उपविजेता बनेको आयोजक वाग्मतीले ५ लाख रुपैयाँ पायो । वाग्मतीका गोलरक्षक अरुण ब्लोन उत्कृष्ट गोलकिपर भए । सर्वाधिक गोलकर्ता आयोजक वाग्मतीका स्टेफेन भए । उनले ४ गोल गरेका थिए । उत्कृष्ट डिफेन्डरमा पिप्लेका साहिद चुनिए । उत्कृष्ट मिडफिल्डर पिप्लेकै राजेन्द्र रावल भए । प्रशिक्षकमा पिप्ले युवाकै सुविन घिमिरे उत्कृष्ट घोषित भए । उत्कृष्ट सबैले जनही २० हजार रुपैयाँ पुरस्कार पाए । प्रतियोगिताका उत्कृष्ट खेलाडी वाग्मतीका विजय घलान घोषित भए । उनले ५१ हजार पुरस्कार पाए । वाग्मती राइजिङ अफ द इयर प्लेयर घरेलु टोलीका गोलकिपर अरुण ब्लोन भए । उनले पल्सर मोटरसाइकल पुरस्कार पाए ।
बुद्ध माविलाई सिल्ड,"हेटौंडा (कास) मकवानपुरको ११ औं राष्ट्रपति रनिङ सिल्ड बकैयाको बुद्ध माविले जितेको छ । बुद्ध माविले ६ स्वर्ण, ३ रजत र २ कांस्यसहित उपाधि जितेको हो । बकैयाकै महेन्द्र माविले ४ स्वर्ण, ४ रजत र ३ कांस्यसहित दोस्रो र थाहा नगरपालिकाको जनकल्याण माविले ४ स्वर्ण, २ रजत र ४ कांस्यसहित तेस्रो स्थान हासिल गरे । गत वर्ष कोरोनाका कारण प्रतियोगिता हुन नसकेको थिएन । ०७४ र ०७५ मा लगातार जनक माविले सिल्ड जितेको थियो । जिल्लाका दसवटै पालिकाको सहभागिता रहेको प्रतियोगितामा ४८ स्वर्णका लागि प्रतिस्पर्धा भएको थियो । भलिबल, कबड्डी, एथलेटिक्स, कराते, तेक्वान्दो र उसु खेल समावेश गरिएको जिल्ला खेलकुद विकास समितिका प्रमुख राजन दाहालले जानकारी गराए ।"
एपीएफ सेमिफाइनलमा,(विराटनगर)  विभागीय टोली एपीएफ क्लब छैटौ विराट गोल्डकप फुटबल प्रतियोगिताको सेमिफाइनल पुगेको छ । सोमबार एपीएफले अर्को विभागीय टोली नेपाल पुलिस क्लबलाई २० ले हराएको हो । पुलिसले बुधबार घरेलु टोली विराटनगर११ सँग फाइनल पुग्नका लागि प्रतिस्पर्धा गर्नेछ ।दुवै टोलीको यो सिजन पहिलो भेट हो । यसअघि पोखरामा सम्पन्न आहारारा गोल्डकपमा एपीएफ क्लब संकटासँग र पुलिस क्लब अफ्रिकन रुट्ससँग सेमिफाइनलमा समान २० गोलले पराजित भएका थिए ।पहिलो हाफमा पुलिसलाई दबाबमा राखेको एपीएफले सिर्जना गरेका अवसर सदुपयोग गर्न नसक्दा गोल खाता खोल्न दोस्रो हाफ कुर्नुपर्यो । खेलको ४६ औं मिनेटमा एपीएफका मणि लामाले गोल गरे । उनले पुलिसका डिफेन्सले क्लियर गरेको बल खोसेर पोस्टको दिशा दिएका थिए । यसअघि चौथो मिनेटमा एपीएफका कप्तान सुदीपले वान भर्सेस वानमा प्रहार गरेको बल पोस्ट माथिबाट बाहिरिँदा सुरुआती अग्रता लिने अवसर गुमेको थियो । एपीएफका आशिष लामाले इन्ज्युरी समयको अन्तिम क्षणमा काउन्टर एट्याकमा दोस्रो गोल गर्दै टिमको जित निश्चित गरे । पुलिसका अञ्जन राईको प्रहारलाई एपीएफका गोलकिपर राजु नगरकोटीले पन्चको बललाई आशिषले पुलिसका गोलकिपर रोशन खड्का मैदानको मध्यभागमा आइपुगेको अवस्थामा एक्लै बल लगेर गोल गरेका थिए ।एक गोलले पछि परेपछि दोस्रो हाफमा उत्कृष्ट खेल पस्किएको पुलिसले तीन उत्कृष्ट अवसर सदुपयोग गर्न नसक्दा खेलमा फर्कन सकेन । ७६ औं मिनेटमा अन्जन राई र ७८ औं मिनेटमा नीरकुमार राईको प्रहार पोस्टमाथिवाट बाहिरिँदा पुलिसले खेलमा फर्कने अवसर गुमाएको थियो । इन्ज्युरी समयको पहिलो मिनेटमा पुलिसका सुमन लामाले गोलकिपर राजु नगरकोटीलाई बिट गरेर गरेको प्रहार बारमा लागेर फर्कनु दुर्भाग्य बन्यो । एपीएफका मणि लामा म्यान अफ द म्याच भए । उनले१० हजार रुपैयाँ पाए । मंगलबार संकटा र अफ्रिकन रुट्सबीच अन्तिम क्वाटरफाइनल हुनेछ । विजेताले फाइनल पुग्नका लागि बिहीबार पन्जाव पुलिस क्लबसँग प्रतिस्पर्धा गर्नेछ ।
फ्लडलाइटमा सिमरा गोल्डकप,"(बारा)  सिमरा रंगशालामा मंगलबार सुरु हुने जीतपुरसिमरा गोल्डकप फुटबलको ११ औं संस्करणमा आयोजक नवजनजागृति युवा क्लब सिमरा र मकवानपुरको वाग्मती गाउँपालिका खेलकुद विकास समिति भिड्ने भएका छन् । एक विदेशी टिमसहित १२ टिमको सहभागिता रहने प्रतियोगिताको उद्घाटन खेलमै आयोजक नवजनजागृति र वागमतीबीच कडा प्रतिस्पर्धा हुने आयोजकको दाबी छ । सिमरा गोल्डकप मोफसलकै लोकप्रिय स्पर्धा मानिन्छ । आकर्षक पुरस्कार र ए डिभिजनका क्लबहरू सहभागी हुँदै आएकाले यो गोल्डकपले प्रसिद्धि कमाएको छ । प्रतियोगिताको सबै तयारी पूरा भएको आयोजक क्लबका अध्यक्ष रामचन्द्र लामाले जानकारी गराएका छन् । प्रतियोगितामा हिमालयन शेर्पा, त्रिभुवन आर्मी फुटबल क्लब, वीरगन्ज युनाइटेड, संकटा क्लब, भरतपुर फुटबल क्लब, एपीएफ क्लब, हेटौंडाको विजय युथ क्लब, सुदूरपश्चिम ११ धनगढी, सर्लाहीको वाग्मती युवा क्लब र अफ्रिकन रुट्स एसोसिएसन क्यामरुनको सहभागिता रहेको आयोजकले जनाएको छ । विजेताले ७ लाख र उपविजेताले ३ लाख ५० हजार प्राप्त गर्नेछन् । सर्वोत्कृष्ट खेलाडीले मोटरसाइकल र विधागत उत्कृष्टले १५ हजार पुरस्कार प्राप्त गर्नेछन् । विश्वकर्मा सिमेन्टको मुख्य प्रायोजन र जीतपुरसिमरा उपमहानगरपालिकाको मुख्य सहयोगमा हुने प्रतियोगिताका सबै खेल फ्लडलाइटमा हुनेछन् । उपमहानगरकै सहयोगमा यसै वर्ष रंगशालामा फ्लडलाइट जडान गरिएको हो ।"
