शीर्षक,विवरण
खरानी भए अनाज,"वर्षभरिको मिहिनेत छिनमै खरानी भयो, उनले भने, अब बाँच्न धेरै समस्या भयो । आगलागीमा परी गाउँका धार पनि डढेको उनले बताए । सरकारले राहत दिनको सट्टा घर बनाइदिए कल्याण हुने थियो, उनले भने । स्थानीय विनय दीक्षित आगलागी समाधानका लागि दीर्घकालीन विकल्प हुनुपर्ने बताउँछन् । वर्षैपिच्छे हामी आगलागीको समस्या भोग्छौं । घटना हुन्छ, नेतादेखि सबै राहत बाँडेर पन्छिन्छन्, उनले भने, दीर्घकालीन समाधानका लागि यस्तो गर्नुपर्छ भनेर ठोस काम कसैबाट हुँदैन ।पीडितका लागि राहतको व्यवस्थापन गाउँपालिकाले गरिरहेको छ । ४० वटा टेन्ट राखेर बासको अस्थायी व्यवस्था गरिएको छ । एउटा टेन्टभित्र ८ जना बसेका छन । । आइतबार राति गाउँपालिकाले नै पीडितका लागि खानाको व्यवस्था गरेको थियो । खाना र राहतको व्यवस्था गरिरहेका छौं, नरैनापुर गाउँपालिकाका अध्यक्ष इस्तीयाक अहमद शाहले भने, राहतका भन्दा पनि अब उनीहरूको घर बनाउने कुरा प्रमुख हो । यसका लागि कसले कसरी बजेट जुटाउने भन्नेमा छलफल भइरहेको उनले बताए । शनिबारको घटनामा ६८ परिवारको घर जलेको जानकारी उनले दिए । पीडितमध्ये केहीको बेग्लै पक्कीघर पनि भएकाले उनीहरूलाई भने टेन्टमा राख्नु परेको छैन् । बाँकेका प्रमुख जिल्ला अधिकारी रामबहादुर कुरुम्बाङले अग्निपीडितको पुर्नस्थापनाका लागि सरकारको तर्फबाट प्रतिपरिवार २० हजार रूपैयाँ राहत दिइने बताए । सबैको पहलमा उहाँहरूलाई प्राथमिक आवश्यकता पूरा गरिरहेका छौं, उनले भने, प्रदेश सरकारले कस्तो सहयोग गर्न सक्छ भन्नेमा छलफल भइरहेको छ । आगलागीको उच्च जोखिम भएको स्थानीय तह रहेकाले नरैनापुले हालै एउटा दमकल खरिद गरेको थियो । शनिबार उक्त दमकलसँगै नेपालगन्जका दुई वटा थपिँदा पनि आगो नियन्त्रणमा लिन निकै समय लागेको थियो । आगलागीको चपेटमा परेको खोदवा बस्ती पर्ने नरैनापुर४ मा १ हजार २ सय ४८ घरधुरी छन । अधिकांश घर खरले छाएका र एकआपसमा जोडिएका छन् ।"
नागरिकता विधेयक अड्केको अड्क्यै,"२०७२ को संविधानले नागरिकताका सन्दर्भमा अन्तरिम संविधान २०६३ को भन्दा केही सजिलो व्यवस्था गरेको छ । संविधान आएको ५ वर्ष पार गरिसक्दा पनि संवैधानिक व्यवस्था कार्यान्वयनका लागि ऐन नबन्दा संविधानले नागरिक मानेका व्यक्तिले समेत नागरिकता पाएका छैनन् । ऐन नबन्दासम्म पुरानै ऐन क्रियाशील हुनुपर्ने हो तर नागरिकता बनाउन जाने अधिकांशलाई संसद्बाट ऐन पारित भएको छैन भन्दै फर्काउने गरिएको छ । जिल्ला प्रशासन कार्यालय काठमाडौंका प्रमुख जिल्ला अधिकारी कालीप्रसाद पराजुलीले संसद्बाट ऐन पारित नभएकाले आफूहरूलाई निर्णय गर्न कठिन भइरहेको बताए ।मञ्चको अर्को एक अध्ययनअनुसार प्रत्येक वर्ष साढे ६ देखि ७ लाख जना १६ वर्ष पुग्छन् । तीमध्ये करिब ४ लाख १५ हजारले मात्रै नागरिकता लिन्छन् । यही हिसाबअनुसार पनि वर्षमा करिब २ लाख नेपाली बर्सेनि नागरिकताविहीन हुने गरेको तथ्यांक मञ्चसँग छ । संविधानको ११ (५) ले नेपाली वंशजका आधारमा नागरिकता दिने व्यवस्था गरेको छ । त्यस्तै बेचबिखनमा परेका, वैदेशिक रोजगारीमा बेचबिखनमा परेका, यौन शोषणमा परेर गर्भधारण गरेका नेपाली महिलाबाट जन्मिएका सन्तानलाई मध्यनजर गर्दै विदेशी भूमिमा जन्मिएको भए पनि आमासँग वंशजको नागरिकता छ भने सन्तानलाई नागरिकता दिने व्यवस्था संविधानले गरेको छ । त्यही व्यवस्थाअनुसार आएको विधेयकमा सहमति जुटेर संसद्मा पेस हुँदासमेत पारित नभएपछि समस्या बल्झिँदै गएको हो । गृहमन्त्री रामबहादुर थापाले २०७५ साउन २२ मा नागरिकता विधेयक संसद्मा दर्ता गराएका थिए । विधेयकमाथि पहिलोपटक २०७५ भदौ ४ मा संसद्मा छलफल भयो । भदौ ५ मा संसद्को विधेयक शाखाबाट राज्य व्यवस्था समितिमा पुगेको विधेयकबारे नागरिकता नपाएकाहरूले आफ्ना समस्या सुनाएका थिए । अहिले पनि राज्य व्यवस्था समितिमा विधेयकको अवस्था कस्तो छ भनेर बुझ्न जानेहरूको संख्या उत्तिकै छ तर विधेयक संसद्मा पुगेर अड्किएको छ । समितिबाट बहुमतले पारित गरेर गत असार ९ मा समिति सभापति शशि श्रेष्ठले प्रतिनिधिसभामा छलफलका लागि विधेयक पेस गरेकी थिइन् ।नेकपाभित्र चुलिएको रडाकोका कारण प्रधानमन्त्री केपी शर्मा ओलीले असार १७ मा संसद् अधिवेशन अन्त्य गरिदिए । विधेयक अधिवेशनका रूपमा समेत चिनिने हिउँदे अधिवेशन नै नबोलाई प्रधानमन्त्रीले गत पुस ५ मा प्रतिनिधिसभा विघटन गरिदिए । ६६ दिनपछि फागुन ११ मा सर्वोच्चले विघटन बदर गरेपछि संसद् अधिवेशन फागुन २३ बाट सुरु त भयो तर प्रभावकारी रूपमा चल्न सकेको छैन । संसद्ले सरकारलाई र सरकारले संसद्लाई समर्थन नगर्दा संसद् कामविहीन भइरहेको दाबी दुवै पक्षको छ ।राज्य व्यवस्था समिति सभापति श्रेष्ठले संसद्सँग प्रतिशोध साध्न सरकारले बिजनेस नदिएका कारण नागरिकता विधेयकजस्ता महत्त्वपूर्ण कानुन संसद्बाट पारित हुन नसकेको बताइन् । संसद्लाई बिजनेस दिने भनेकै सरकारले हो, सरकार तयार नभईकन संसद्ले मात्रै गरेर भएन, उनले भनिन्, संसद्सँग प्रतिशोध साध्न र पुस ५ मा गरेको विघटनलाई जस्टिफाई गर्न सरकारले बिजनेस दिनै चाहेको छैन । कामविहीन जस्तो देखाएर संसद्को औचित्य छैन भन्ने पुष्टि गर्न खोज्दा नागरिकता दिन योग्य नागरिकले दुःख पाउने र राज्यविहीन हुने अवस्था छ ।राज्य र व्यक्तिबीचको कानुनी सम्बन्ध स्थापित गर्ने महत्त्वपूर्ण र आधारभूत कागज नै नागरिकता हो । जन्मसिद्ध अधिकार सुनिश्चित गर्ने राज्यको दायित्व पनि हो । नागरिकता नहुँदा कतिले उच्च शिक्षा प्राप्त गर्न सकेका छैनन् भने पढाइ पूरा गरेकाले जागिर पाउन सकेका छैनन् । नेपालले लिएको सन् २०३० भित्रको सहस्राब्दी विकास (एसडीजी) लक्ष्यअनुसार दिगो विकासका लागि शान्तिपूर्ण तथा समावेशी समाजहरूको प्रवर्द्धन गर्ने, सबैलाई न्यायमा पहुँच प्रदान गर्ने र सबै तहमा प्रभावकारी, जवाफदेही तथा समावेशी संस्थाहरू निर्माण गर्ने भनेर तोकिएको छ । उक्त लक्ष्यले सन् २०३० सम्ममा जन्मदर्तासहित सबैलाई कानुनी पहिचान प्रदान गर्नु भनेको छ । तर, नागरिकता प्रमाणपत्रबिना सन्तानको जन्मदर्ता गर्नसमेत सकिन्न ।तीन वर्ष हुनै लाग्दा पनि यति गम्भीर विषय कहिले समितिमा, कहिले संसद्मा अल्झिनु आफ्नै नागरिकलाई पहिचानविहीन बनाउन राज्य स्वयंले भूमिका खेल्नुसरह भएको सरोकारवालाको भनाइ छ । नागरिकताकै विषयमा वकालत गरिरहेकी अधिवक्ता सुष्मा गौतम नागरिकता वितरणमा देखिएको सबै समस्या संसद्मा विचाराधीन विधेयकले सम्बोधन गर्न नसक्ने भए पनि विधेयक पारित हुँदा केही हदसम्म समस्या सल्टिने बताउँछिन् । विधेयकका धेरै व्यवस्थाले नागरिकतासम्बन्धी जुन खालको समस्या छ, त्यसको समाधान हुन्छ भन्न गाह्रो होला, उनले भनिन्, संविधानमा प्रस्ट लेखिएको र मौजुदा कानुनमा समेत व्यवस्था भएको अवस्थामा समेत नागरिकता प्राप्त गर्न नसकेको हकमा भने यो विधेयक पारित हुँदा केही सहज हुने देखिन्छ । उनका अनुसार अहिले कानुनले नै किटानी गरेकालाई समेत संसद्मा विचाराधीन कानुन नबनेको भन्दै फिर्ता गरिदिने प्रवृत्ति बढेको छ । अहिलेको स्थिति भनेको नागरिकताबाट वञ्चित व्यक्तिको हकको कुरा गर्दा जन्मका आधारमा नागरिकता लिएका व्यक्तिका सन्तान, आमाका नामबाट नागरिकता लिन आउने, कतिको बुबा बेपत्ता भएको अवस्था हुन्छ, कतिको बुबा विदेशी या जन्मका आधारमा नागरिकता लिएको हुँदैन । त्यस्तोमा पनि कानुनै बनेको छैन भन्दै अलमल्याउने काम हुन्छ, गौतमले भनिन्, यस्ता केसमा वंशजका आधारमा नागरिकता लिन २०६३ को ऐनले नै लागू गरेको छ । अहिले पनि त्यही ऐन क्रियाशील हुने हो । त्यसैले प्रशासकहरूले ऐन बनेको छैन भनेर दुःख दिइरहन आवश्यक छैन । नागरिकता बनाउन जिल्ला प्रशासन कार्यालय पुग्नेहरूलाई पनि अदालतमा गएर मुद्दा जितेर आउन सुझाउने र प्रमाण पुग्दापुग्दै पनि अलमल्याउने गरिएको अनुभव गौतमसँग छ ।जिल्ला प्रशासन कार्यालय काठमाडौंकी सहायक प्रमुख जिल्ला अधिकारी कल्पना घिमिरे नेपालले कानुनै नबनेकाले आफू फस्नभन्दा बरु अदालतमा गएर मुद्दा जितेर आउन सुझाव दिने गरिएको बताइन् । उनले आफू यसअघि पर्वतमा प्रमुख जिल्ला अधिकारी हुँदा पनि सर्वोच्चमै रिट दर्ता गर्न पठाउने र जितेर आएकालाई नागरिकता दिने गरेको अनुभव सुनाइन् । अधिवक्ता गौतम भने संविधान र ऐनले सिधै गरेको व्यवस्थामा समेत अदालत जाऊ भनेर प्रशासन कार्यालयहरूले पीडितलाई झन पीडा दिएको बताइन् । उसो त गृह मन्त्रालयले २०७२ मा सबै जिल्ला प्रशासन कार्यालयमा परिपत्र गरेर कानुनी प्रावधानका आधारमा निर्णय गर्न निर्देशन दिइसकेको छ । एकातिर मन्त्रालयको परिपत्र आउँदा पनि आलटाल गर्ने प्रशासन र अर्कातिर नागरिकताजस्तो गम्भीर विषयसमेत संसद्मा अड्काइरहने राज्य संयन्त्र । दोहोरो मारमा परेका नागरिकलाई अरू पहिचानविहीन हुन नदिन संसद्बाट जतिसक्दो छिटो विधेयक पारित हुनुपर्ने राज्य व्यवस्था समिति सभापति श्रेष्ठको भनाइ छ ।"
बाघको आक्रमणमा मारिए गैंडा गणक,"दुई वर्षमा २० जना मारिए गत फागुन २६ मा मधुवन३ कोठियाघाटकी २७ वर्षीया रेनुका सुनारलाई बाघले मारेको थियो । त्यसको साता दिन नबित्दै बर्दिया राष्ट्रिय निकुञ्जको सानो बगौरा फाँटामा एक महिलालाई बाघले आक्रमण गरी मारेको थियो । निउरो टिप्न गएका चार महिलामध्ये ठाकुरबाबा७ मोहनापुरकी ६२ वर्षीया डल्ली रावत बाघको आक्रमणमा मारिएकी थिइन् । यसअघि गत असोज ५ मा मधुवन३ की २६ वर्षीया गंगा खत्रीलाई घाँस काट्न जाँदा घरनजिकको सम्झना सामुदायिक वनमा बाघले मारेको थियो । त्यसपछि गेरुवा गापा४ का लहानु थारू गत असोज १४ मा त्यसैगरी मारिए । कात्तिक ११ मा बेलझुन्डी सामुदायिक वनमा च्याउ टिप्न गएका २६ वर्षीय रमेश चौधरी बाघको आक्रमणमा मारिए । रमेशलाई खोज्न जाँदा मधुवन३ भगरैयाका २८ वर्षीय दिनेश चौधरीको पनि बाघको आक्रमणमा ज्यान गयो । गत पुस १७ को रात बाघले छोराले चलाएको मोटरसाइकलमा पछाडि बसेकी कैलाली लम्की चुहा४ कौवापुरकी ५२ वर्षीया नन्दकला थापालाई झम्टेर मारेको थियो । फागुन १७ मा बर्दिया राष्ट्रिय निकुञ्जसँग जोडिएको नवरंगा बाँझपुर सामुदायिक वनमा बस्तु चराउन गएका राजापुर१० कालाबन्जरका करिब ६२ वर्षीय लालबहादुर चौधरीलाई बाघले मारेको थियो । गत मंसिर ८ मा मधुवन५ का ४७ वर्षीया ललीसरा पुन बाख्रा चराउँदा बाघको आक्रमणमा घाइते भइन् । सँगै गोठाला गएका अरू महिलाले हल्ला गरेपछि बाघ भाग्यो, उनको ज्यान जोगियो । दुई वर्षयता बाघको आक्रमणमा बर्दियामा १८ र बाँकेमा २ गरी २० जनाको मृत्यु भइसकेको छ ।"
कर्णाली सरकारबाट एमाले बाहिरिँदै,"प्रदेश १ मा माओवादीले अविश्वास प्रस्ताव फिर्ता लिनेमोरङ प्रदेश १ सभाको सोमबार बस्ने बैठकमा मुख्यमन्त्री शेरधन राईविरुद्धको अविश्वास प्रस्ताव फिर्ता लिइने भएको छ । मुख्यमन्त्री राईविरुद्ध प्रदेशसभामा दर्ता गरिएको अविश्वास प्रस्तावका प्रस्तावक माओवादी केन्द्रका संसदीय दलका नेता इन्द्रबहादुर आङ्बोले सोमबार बस्ने प्रदेशसभा बैठकमा अविश्वास प्रस्ताव फिर्ता लिने बताएका छन् ।अविश्वास प्रस्तावमा हस्ताक्षर गरेका बहुसंख्यक प्रदेशसभा सदस्यले हस्ताक्षर फिर्ता लिइसकेकाले अब यसको औचित्य छैन, उनले भने, त्यसैले प्रदेशसभा बैठकमा अविश्वासको प्रस्ताव फिर्ता लिने प्रस्ताव गरेर यो विषय टुंग्याउँछौं । तत्कालीन नेकपाका ३७ जना प्रदेशसभा सदस्यको हस्ताक्षरसहित आङ्बोले मुख्यमन्त्री राईविरुद्ध प्रदेशसभा सचिवालयमा पुस १२ मा अविश्वास प्रस्ताव दर्ता गराएका थिए । प्रस्तावमा हस्ताक्षर गरेका माओवादीको तत्कालीन संसदीय दलका नेतासहित २३ जनाले हस्ताक्षर फिर्ता लिएपछि माओवादी प्रस्ताव फिर्ता लिन बाध्य भएको हो । अविश्वास प्रस्ताव प्रदेशसभामा टेबल भइसकेकाले प्रस्तावकले फिर्ता लिने प्रस्ताव बैठकमा लगेर पारित गराउनुपर्छ । अविश्वास प्रस्तावकै कारण चालु प्रदेशसभाको हिउँदे अधिवेशनको एउटा मात्रै पूर्ण बैठक बसेको छ । अविश्वास प्रस्ताव पेस भएपछि अल्पमतमा परेको सरकारले प्रदेशसभालाई बिजनेस दिन चाहेको छैन । हालसम्म एउटा मात्रै विधेयक प्रदेशसभामा दर्ता भएको छ । अविश्वास प्रस्ताव फिर्ता भएपछि मात्रै प्रदेशसभालाई बिजनेस दिने सरकारको तयारी छ । प्रदेशसभा सचिवालयले बैठकमा माओवादी केन्द्रका लागि छुट्टै कुर्सीको व्यवस्था गरिसकेको छ तर कानुनी र प्रक्रियागत कारणले सोमबार दिउँसो २ बजेको बैठकमा सत्ता पक्षमै बस्ने माओवादी केन्द्रको संसदीय दलका नेता आङ्बोले बताए ।"
ठाकुरलाई फकाउँदै कांग्रेस र माओवादी केन्द्र,"(काठमाडौं)  वैकल्पिक सरकार निर्माणका लागि कांग्रेस एक कदम अघि बढे पनि अर्को विपक्षी जनता समाजवादी पार्टी (जसपा) को एउटा खेमा अझै तयार भइसकेको छैन । माओवादी केन्द्रका अध्यक्ष पुष्पकमल दाहाल र कांग्रेस वरिष्ठ नेता रामचन्द्र पौडेलले जसपाका अध्यक्ष महन्थ ठाकुर र वरिष्ठ नेता राजेन्द्र महतोलाई फकाउने प्रयास गरिरहेका छन् । जसपाभित्रै अर्का अध्यक्ष उपेन्द्र यादव र संघीय परिषद्का अध्यक्ष बाबुराम भट्टराई भने बिनासर्त ओलीको विकल्प खोज्न तयार छन् । कांग्रेसले प्रधानमन्त्रीको राजीनामा माग्ने र कांग्रेस नेतृत्वमा सरकार बनाउन अग्रसरता लिने निर्णय लिएको दुई दिनपछि वरिष्ठ नेता पौडेलले जसपा अध्यक्ष ठाकुरसँग आइतबार उनकै निवासमा गएर कुराकानी गरेका थिए । स्रोतका अनुसार ठाकुरले सरकार निर्माणका सन्दर्भमा पुरानै कुरा दोहोर्याएका छन् ।कांग्रेसले आफ्नै नेतृत्वमा सरकार बनाउन गरेको निर्णयप्रति नै उनले चित्त दुखाएका थिए । जसपाले समेत नेतृत्व दाबी गरिरहेका बेला कांग्रेसले पार्टी सभापति शेरबहादुर देउवाको नेतृत्वमा सरकार बनाउने भनी गरेको निर्णयले वातावरण बिथोलिएको भनाइ ठाकुरले राखेका थिए । पौडेलले त्यसलाई नकारात्मक रूपमा नलिन आग्रह गर्दै समझदारीमा प्रधानमन्त्रीको उम्मेदवार तय गर्न सकिने बताएका थिए । ठाकुरले निलम्बित सांसद रेशम चौधरीलगायत नेताकार्यकर्ताको रिहाइ, मुद्दा फिर्ता र संविधान संशोधनको विषय उठाएका थिए । सरकारबाट हुने काम प्रधानमन्त्रीले कसरी अघि बढाउँछन् र संविधान संशोधनमा कांग्रेस र माओवादीको भूमिका के हुन्छ भन्नेबारे आफूहरूले हेरिरहेको धारणा उनले राखेका थिए । पौडेलले भने ठाकुरसँगको छलफल नकारात्मक नभएको बताए । ठाकुरजी सकारात्मक नै हुनुहुन्छ, उहाँको बाहिर आएजस्तो कुनै असन्तुष्टि छैन, कान्तिपुरसँग पौडेलले भने, केही कुराहरू उहाँले अघि सार्नुभएको छ । केके गर्ने भन्नेबारे अर्को चरणमा कुराकानी गर्छौं ।नेतृत्वका लागि अघि सारिएका देउवा आफैंले भने पहलकदमी अझै लिएका छैनन् । अनौपचारिक रूपमा उनले पौडेललाई जसपाका नेताहरूसँग कुराकानी गर्न जिम्मेवारी दिएका छन् । जसपा वैकल्पिक सरकारका लागि तयारी अवस्थामा आउने संकेत मिलेको भए देउवाले सरकार निर्माणका विषयमा आफैं डिल गर्थे, कांग्रेसका एक नेताले भने, तर अझै सभापतिजीलाई ओलीको विकल्पमा सरकार बन्ने विश्वास छैन ।कांग्रेस र माओवादी तयार भए पनि जसपाको सिंगो समर्थन नजुटेसम्म सरकार बन्ने अंकगणित पुग्दैन । जसपाका वरिष्ठ नेता राजेन्द्र महतोले संसद्मा अविश्वास वा विश्वासको मतको प्रस्ताव नआएसम्म जसपाले यो वा त्यो पक्षमा जाने भन्ने निर्णय लिन नसक्ने बताए । हाम्रो एजेन्डा सत्ताको छैन, मुद्दालाई प्राथमिकता दिएका छौं, मुद्दाको विषयमा कसले कस्तो भूमिका खेल्छ, त्यसलाई हामीले हेरिरहेका छौं, महतोले भने, तर संसद्मा अविश्वास वा विश्वासको मतको प्रस्ताव आयो भने हामी पनि एउटा निर्णयमा पुग्नुपर्ने हुन्छ । त्यस्तो स्थिति आएको छैन । हावाको भरमा जसपाले निर्णय लिँदैन ।उनले कांग्रेसलाई अविश्वासको प्रस्ताव ल्याउन र माओवादीलाई सरकारको समर्थन फिर्ता लिन चुनौती दिए । कांग्रेसले अविश्वास प्रस्ताव ल्याएको छैन, माओवादीले सरकारलाई दिएको समर्थन फिर्ता गरेको छैन । यस्तो अवस्थामा सरकार बहुमत प्राप्त छ । प्रधानमन्त्रीको कुर्सी खाली छैन । पहिला त कुर्सी खाली हुनुपर्छ नि, कुर्सी नै खाली नभई कसको सरकार बनाउने, को प्रधानमन्त्री हुने भनेर निर्णय लिने ? उनले भने, कांग्रेसले राजीनामा मागिरहेको छ । प्रधानमन्त्रीले सरकारलाई दिएको समर्थन फिर्ता लिए राजीनामा दिन्छु भनिरहेका छन् । माओवादी समर्थन फिर्ता लिन खोज्दैन । यो नौटंकी भएन र ? पहिला त कांग्रेस र माओवादीको अवस्था प्रस्ट हुनुपर्छ ।वैकल्पिक सरकारको सुनिश्चितता नभएसम्म सरकारलाई दिएको समर्थन फिर्ता लिन माओवादी डराइरहेको छ । समर्थन फिर्ता लिने कदमले प्रधानमन्त्री ओलीलाई फेरि प्रतिनिधिसभाको विघटन गर्ने बाटो खुल्ने उसको बुझाइ छ । माओवादीले समर्थन फिर्ता लिँदा प्रधानमन्त्रीले ३० दिनभित्र विश्वासको मत लिनुपर्छ । विश्वासको मत पाएनन् भने प्रधानमन्त्रीबाट ओली पदमुक्त हुन्छन् तर त्यसपछि बन्ने सरकारको प्रधानमन्त्रीमा पनि ओली नै आउने देखिन्छ ।संविधानको धारा ७६ (३) अनुसार गठबन्धनको सरकारले विश्वासको मत लिन सकेन भने संसद्मा सबैभन्दा बढी सदस्य भएको दलको संसदीय दलका नेतालाई प्रधानमन्त्री नियुक्त गर्ने प्रावधान छ । राष्ट्रपतिले त्यतिबेला गठबन्धन सरकारका लागि मौका नदिईकनै सिधै ओलीलाई अल्पमतको सरकारको प्रधानमन्त्रीमा नियुक्ति दिन सक्छिन् । अल्पमतको सरकारले पनि विश्वासको मत लिन नसकेपछि ओलीले सिधै प्रतिनिधिसभा विघटन गरेर निर्वाचनमा जाने बाटो लिने नेताहरू बताउँछन् । त्यसैकारण माओवादीले कांग्रेस र जसपासँग समझदारी बनाएर अविश्वास प्रस्ताव र समर्थन फिर्ताको कदम सँगै अघि बढाउने रणनीति बनाएको हो तर जसपाको ठाकुरमहतो पक्ष तयार नभएपछि माओवादी अहिले अप्ठ्यारोमा परेको छ ।"
माओवादीद्वारा ४ प्रदेश सांसदलाई कारबाही,"काठमाडौं (कास) माओवादी केन्द्रले पार्टी परिवर्तन गरेका प्रदेश १, लुम्बिनी र कर्णाली प्रदेशसभाका चार सांसदलाई कारबाही प्रक्रिया अघि बढाएको छ । माओवादीले एमालेतिर लागेका प्रदेश १ का टंक आङ्बोहाङ, लुम्बिनीका दधिराम न्यौपाने र दिनेश पन्थी तथा कर्णालीका धर्मराज रेग्मीलाई प्रदेशसभा सदस्यबाट हटाउन लागेको हो । माओवादीका प्रदेश १ संसदीय दलका नेता इन्द्रबहादुर आङ्बोले एमालेमा गएर आर्थिक मामिला तथा योजनामन्त्री भएका टंक आङ्बोहाङलाई कारबाही गरेको पत्र सोमबार प्रदेशसभा सचिवालयमा दर्ता गराउने बताए । कारबाहीका लागि केन्द्रीय कमिटीमा सिफारिस गरिएको र सोमबार बैठक सुरु हुनुअगावै पत्र दर्ता गरिने उनले जानकारी दिए ।माओवादीले पार्टी परिवर्तन गरेका लुम्बिनीका दुई प्रदेशसभा सदस्यलाई पदमुक्त गराउन प्रदेशसभा सचिवालयमा सिफारिस गरेको छ । एमाले प्रवेश गरेका रूपन्देहीका न्यौपाने र गुल्मीका पन्थीलाई हटाउन माओवादी केन्द्रको संसदीय दलले सिफारिस गरेको हो । अहिले दुवै जनालाई एमाले अध्यक्ष केपी शर्मा ओलीले केन्द्रीय सदस्य बनाएका छन् । दुवै नेतालाई माओवादी केन्द्रको लुम्बिनी प्रदेशसभा संसदीय दलका नेता कुलप्रसाद केसीले एक साताअघि २४ घण्टे स्पष्टीकरण सोधेका थिए । उनीहरूले जवाफ नै नदिएपछि संसदीय दलबाट कारबाही गरिएको र त्यसको जानकारी प्रदेशसभा सचिवालयलाई गराइएको लुम्बिनी प्रदेश सरकारका सामाजिक विकासमन्त्री एवं माओवादी केन्द्रका स्थायी कमिटी सदस्य सुदर्शन बरालले बताए । दुवैलाई संसदीय दल र पार्टीले कारबाही गरेको पत्र आइतबार माओवादी केन्द्रका प्रमुख सचेतक तुलाराम घर्ती मगरले प्रदेशसभा सचिवालयमा दर्ता गराएका छन् । सोमबार बस्ने प्रदेशसभा बैठकबाट उनीहरूलाई पदमुक्त गर्ने निर्णय हुने उनले बताए ।त्यसैगरी दैलेखबाट निर्वाचित कर्णाली प्रदेशसभा सदस्य रेग्मीले दलत्याग गरेको भन्दै प्रदेशसभा सचिवालयमा सूचना दिएको छ । नेकपा विभाजनका बेला केपी ओली पक्षमा लागेका उनलाई एमालेले प्रदेश सचिव पदमा मनोनीत गरेको छ । प्रदेशसभा सदस्य पद रिक्त गराउन माओवादीले दल त्यागसम्बन्धी सूचना दिएको जनाएको छ । सभामुख राजबहादुर शाहीले सचिवालयमा पत्र दर्ता भएको र दलसम्बन्धी ऐनअनुसार कानुनी रूपमा अघि बढाइने बताए । माओवादी संसदीय दलको शनिबार बसेको बैठकले रेग्मीलाई कारबाही गर्ने निर्णय गरेको थियो । राजनीतिक दलसम्बन्धी ऐनअनुसार कुनै सांसद वा प्रदेशसभा सदस्यले दल त्याग गरेर अर्को दलको सदस्यता लिएमा पद रिक्त हुने व्यवस्था छ ।"
"संक्रमित बढे, परीक्षण न्यून","(काठमाडौं)  कोरोना संक्रमितको संख्या दैनिक डेढ सयभन्दा बढी नाघे पनि सरकारले यसको सामना गर्न खासै तयारी गरेको छैन । स्वास्थ्य तथा जनसंख्या मन्त्रालयले चैत ८ मा विज्ञप्ति जारी गरेर जनस्वास्थ्यको मापदण्ड पालनाका लागि आग्रह गरे पनि अन्य तयारी शून्य छ । मुलुकमा पछिल्लो २४ घण्टामा मात्रै १ सय ७६ जना कोरोना संक्रमित थपिएका छन् । यो सँगै देशभरि १ हजार ६ सय ७२ जना सक्रिय संक्रमित पुगेका छन् । आइतबार ३ हजार ४ सय ५६ जनाको परीक्षण गरिएको थियो । परीक्षण गरेकामध्ये ५ प्रतिशतलाई कोरोना देखिएको इपिडिमियोलोजी तथा रोग नियन्त्रण महाशाखा (ईडीसीडी) ले जनाएको छ । संक्रमितमध्ये काठमाडौं उपत्यकाको ल्याबबाट मात्रै १ सय १० जना संक्रमित पत्ता लागेको हो । भारतमा जसरी संक्रमितको संख्या बढिरहेको छ, त्यसको असर नेपालमा पनि देखा पर्न थालेको विज्ञहरू बताउँछन् । ईडीसीडीका पूर्वनिर्देशक डा बाबुराम मरासिनीले नाकामा परीक्षणमा कडाइ नगरेकै कारण संक्रमण बढेको बताए । पहिलाको भन्दा नयाँ यूके भेरियन्टले ७० गुना बढीलाई सार्न सक्छ । त्यसैले यसबाट बच्ने एउटै उपाय नेपाल छिर्ने नाकालाई कडाइ गर्नुपर्छ, उनले भने, परीक्षणको दायरा पनि बढाउनुपर्छ । नेपाल छिर्ने विभिन्न नाकाको केही दिनयता हेल्थ डेस्कमा गरिएको परीक्षणले भारतबाट कोरोना संक्रमित धमाधम भित्रिएको देखिन्छ । पछिल्लो २४ घण्टामा कञ्चनपुरको त्रिनगर हेल्थ डेस्कमा ९ सय २५ जनाको स्वाब परीक्षण गर्दा ४६ जनालाई कोरोना देखिएको छ । चैत ६ देखि विभिन्न नाकामा हेल्थ डेस्कले एन्टिजेन परीक्षण सुरु गरेको हो । ३ हजार ४ सय ७३ जनाको एन्टिजेन विधिबाट परीक्षण गर्दा १ सय ४३ जनालाई कोरोना देखिएको छ । जिल्लागत हेर्ने हो भने काठमाडौंमा संक्रमितको संख्या बढी छ । पछिल्लो केही दिनयता परीक्षण भएकामध्ये ५ प्रतिशतलाई कोरोना देखिएको छ, ईडीसीडीका निर्देशक डा कृष्ण पौडेलले भने, संक्रमितमध्ये यूके भेरियन्ट (एस जिन नेगेटिभ) भएका पनि उत्तिकै भेटिएका छन् ।कोरोना संक्रमण र मृत्युदर बढ्दै गएपछि बंगलादेश सरकारले सोमबारदेखि एक साताका लागि लकडाउन गर्ने निर्णय गरेको छ । बंगलादेशबाट आएकाहरू काँकडभिट्टा नाका हुँदै छिरिरहेका छन्, उनीहरूको निगरानी भएकै छैन, मरासिनीले भने, उनीहरूलाई परीक्षणबिनै प्रवेश दिने हो भने संक्रमण बढ्ने सम्भावना हुन्छ । बंगलादेशको स्वास्थ्य मन्त्रालयका अनुसार त्यहाँ पछिल्लो समय संक्रमण दर २३२८ प्रतिशत छ । भारतबाट नेपाल छिर्ने नाकामा एन्टिजेन परीक्षण गर्दा पोजिटिभ भएकाको नमुना काठमाडौं टेकुस्थित राष्ट्रिय जनस्वास्थ्य प्रयोगशालामा परीक्षण गर्दा यूके भेरियन्ट पाइएको निर्देशक पौडेलले बताए । जोखिम बढ्दो छ । जुनसुकै भेरियन्ट भए पनि जनस्वास्थ्य मापदण्ड पालना नै यसबाट बच्ने उपाय हो, उनले भने । नाकामा परीक्षणलाई प्राथमिकता दिइएको उनले दाबी गरे । नाकाको हेल्थ डेस्कमा खटाएका कर्मचारी नगएमा कारबाही गर्ने तयारीसमेत भइरहेको उनको भनाइ छ । त्रिनगर हेल्थ डेस्कमा अन्यत्रभन्दा परीक्षण प्रभावकारी भइरहेको पौडेलले बताए । सीमामै परीक्षण गरेर संक्रमितको पहिचान भइरहेको छ । उनीहरूलाई होल्डिङ सेन्टर र अस्पतालमा राखेर निगरानी गरिएको छ, उनले भने । यसअघिको अवधारणामा होल्डिङ सेन्टर विदेशबाट आउनेलाई घरसम्म जाने व्यवस्था गर्न बनाइएको हो । संक्रमित अस्पतालको आइसोलेसन वा होल्डिङ सेन्टर जहाँ बसे पनि दैनिक २ हजारका दरले रकम संघीय सरकारले बेहोर्ने पौडेलले बताए । आइसोलेसन र होल्डिङ सेन्टरलाई बजेट पठाउने निर्णय गरेका छौं । संक्रमित व्यवस्थापन गर्न प्रदेशसँग समन्वय भइरहेको छ, पौडेलले भने, पहिचान र व्यवस्थापन गर्न भने चुनौती छ । काठमाडौं उपत्यकामा विदेश जाने, शल्यक्रिया गर्ने र लक्षणसहित थलिनेमा मात्रै कोरोना परीक्षण गर्दा पोजिटिभ केस भेटिने गरेको छ । हामीले जोखिम क्षेत्रको परीक्षण गर्ने योजना बनाए पनि गर्न सकेका छैनौं, उनले भने । बसपार्क, भीडभाड हुने स्थानमा परीक्षण गर्ने योजना रहेको उनले बताए ।"
चिनियाँ खोप बुधबारदेखि लगाइने,"काठमाडौं (कास) चीन सरकारले नेपाललाई अनुदानमा दिएको कोरोना भाइरसविरुद्धको खोप बुधबारदेखि लगाउन सुरु गरिने भएको छ । स्वास्थ्य तथा जनसंख्या मन्त्रालयमा कोभिड१९ को ब्रिफिङका लागि आयोजित पत्रकार सम्मेलनमा प्रवक्ता डा जागेश्वर गौतमले चीनबाट प्राप्त खोप चैत २५ देखि काठमाडौंका तोकिएका अस्पतालमा दिने प्रबन्ध मिलाइएको जानकारी दिएका हुन् ।अत्यावश्यक सेवामा संलग्न व्यक्तिहरू, चिनियाँ सरकारको छात्रवृत्तिमा अध्ययन गर्ने विद्यार्थी, हिमालय पार व्यापार, चीनमा अध्ययनमा जाने तयारीमा रहेका व्यक्तिहरूले खोप लगाउन सक्ने प्रवक्ता गौतमले प्रस्ट पारे । चीनले अनुदानमा दिएको कोरोना भाइरसविरुद्धको खोपको ८ लाख डोज गत सोमबार काठमाडौं आइपुगेको थियो ।चीनले गत माघ १८ मा नेपाललाई तीन लाख डोज खोप सहयोग गर्ने बताए पनि फागुन १७ मा थप ५ लाख डोज थपेर अनुदानमा ८ लाख डोज खोप उपलब्ध गराएको हो । यसअघि नेपाललाई भारत सरकारले सिरम इन्स्टिच्युट अफ इन्डियाद्वारा उत्पादित कोभिसिल्डको १० लाख डोज अनुदानमा उपलब्ध गराएको थियो ।नेपालले माघ १४ देखि कोरोना भाइरसविरुद्धको खोप अभियान सुरु गरेको थियो । पहिलो डोज लगाएकाहरूलाई वैशाख ७ देखि दोस्रो डोजको खोप उपलब्ध गराउने मन्त्रालयको तयारी छ ।"
आइसोलेसन अभाव,"कञ्चनपुर (कास) कञ्चनपुरमा शुक्रबार ९ जनामा कोरोना संक्रमण पुष्टि भयो । शनिबार र आइतबार पनि एकएक जना नयाँ संक्रमित थपिएका छन् । भारतबाट घर फर्किनेको संख्या बढेसँगै जिल्लामा नयाँ संक्रमित थपिने क्रम पनि बढेको छ ।भारतमा कोरोनाको संक्रमण बढ्न थालेपछि रोजगारीमा गएकाहरू घर फर्किन थालेका हुन्, जसका कारण संक्रमणको जोखिम थपिएको स्वास्थ्यकर्मीहरू बताउँछन् । आइतबार मात्रै गड्डाचौकी नाकाबाट करिब ७ सय जना भित्रिए । यो नाकाबाट दिनहुँ ६७ सयको संख्यामा नेपाली फर्किरहेका छन् । गड्डाचौकी नाकामा गरिएको एन्टिजिन परीक्षणमा हालसम्म १३ जनामा संक्रमण पुष्टि भएको छ । भारतको दिल्ली, महाराष्ट्र, गुजरात र पञ्जाबलगायत क्षेत्रबाट आउनेहरूको एन्टिजिन परीक्षण भइरहेको छ । दैनिक एकडेढ सय जनाको एन्टिजिन परीक्षण गर्दा एकदुई जनामा संक्रमण पुष्टि भइरहेको गड्डाचौकीस्थित हेल्थ डेस्कका इन्चार्ज आकाश बारुडीले बताए । उनका अनुसार कोरोना पोजिटिभ देखिएकाहरूसँगै आएकालाई १० दिनसम्म क्वारेन्टाइनमा राखेर घर पठाउने गरिएको छ । कञ्चनपुरमा हालसम्म १६ हजार ५ सय १७ जनामा नमुना परीक्षण गरिएकामध्ये १७ सय २७ जनामा संक्रमण पुष्टि भएको छ । संक्रमित थपिए पनि जिल्लामा आइसोलेसन र क्वारेन्टाइन व्यवस्थापनमा भने चासो पुगेको छैन । महाकाली अस्पतालमा ५० बेडको आइसोलेसन मात्रै छ । जिल्लामा क्वारेन्टाइन कतै छैन । जिल्ला स्वास्थ्य कार्यालय कञ्चनपुरका कोरोना फोकल पर्सन सिद्धराज भट्टले भारतबाट सर्वसाधारण फर्किने क्रम बढेपछि जोखिम पनि बढेको बताए । उनका अनुसार अहिले जिल्लामा १७ जना सक्रिय संक्रमित छन् । दुई जना महाकाली अस्पतालको आइसोलेसनमा र अन्य होम आइसोलेसनमा छन् । यही क्रममा संक्रमित थपिए आइसोलेसन र क्वारेन्टाइनको अभाव हुने देखिएको छ । केन्द्रबाट कुनै निर्देशन आएको छैन, अब संक्रमित बढ्न थालेपछि यसतर्फ सोच्छौं, जनस्वास्थ्य निरीक्षक सिद्धराज भट्टले भने, पालिकाहरूले बनाएका आइसोलेसनहरू पनि अन्य प्रयोजनमा प्रयोग भइरहेका छन् ।"
सार्कलाई 'कोमा मा राखेर बिमस्टेकतिर,"(काठमाडौं)  एकातर्फ सार्क इज डेड (सार्क मरिसक्यो), सार्क इज नो मोर (सार्क अब रहेन) जस्ता अभिच्युरीहरू दक्षिण एसियाली क्षेत्रीय सहयोग संगठन (सार्क) का नाममा धेरै विश्लेषक र विज्ञहरूले लेखिसकेका छन् । अर्कोतर्फ सार्क निष्क्रिय रहेको समयमा बहुक्षेत्रीय प्राविधिक तथा आर्थिक सहयोगका लागि बंगालको खाडीको प्रयास (बिमस्टेक) भने चलायमान हुन थालेको देखिन्छ । सार्क स्थापनाकाल (सन् १९८५) देखि नै भारत र पाकिस्तानको द्वन्द्वका कारण छायामा परिरह्यो । भारत र पाकिस्तानको सम्बन्ध राम्रो हुँदा सार्कको शिखर सम्मेलन भए पनि त्यसपछि निष्क्रिय रहँदै आएको थियो । परराष्ट्र विज्ञ दिनेश भट्टराईको भाषामा सार्क अहिले कोमामा छ । बिमस्टेक भारतले मुख्य गरी पाकिस्तानलाई एक्ल्याएर आफ्नो लुक इस्ट (पूर्वलाई हेर्ने) र एक्ट इस्ट नीति कार्यान्वयन गर्नका लागि खडा गरेको संगठन हो । जसमा दक्षिण एसिया र पूर्वी एसियाका मुलुकहरूबीच सहकार्य गर्ने भनिएको छ । अघिल्लो साता बिमस्टेकको १७ औं परराष्ट्र मन्त्रीस्तरीय बैठक भयो । बिमस्टेकको अध्यक्ष श्रीलंकाले आयोजना गरेको मन्त्रीस्तरीय भर्चुअल बैठकमा सदस्य राष्ट्रहरू भारत, नेपाल, बंगलादेश, श्रीलंका, म्यान्मार, थाइल्यान्ड र भुटानका परराष्ट्रमन्त्री सहभागी थिए । उक्त बैठकले बिमस्टेकलाई थप चलायमान बनाउनुपर्छ भन्दै स्थापनाको २४ वर्षपछि बडापत्र (चार्टर्ड) ल्याउने जनाएको छ । श्रीलंकामा सम्भवतः यसै वर्षको अन्त्यसम्ममा हुने पाँचौं शिखर सम्मेलनमा बडापत्रमा हस्ताक्षर गन सबै सदस्य मुलुक सहमत भइसकेका छन् । सार्कमा झन्डै चार दशकदेखि सफल हुन नसकेको योजना अघि बढाइनुले पनि बिमस्टेकलाई गति दिन खोजेको देखिन्छ । बिमस्टेकको परराष्ट्रमन्त्री स्तरीय बैठकले बडापत्रका साथै कूटनीतिक प्रतिष्ठानहरूबीच सहकार्य, आपराधिक मामिलाहरूमा पारस्परिक कानुनी सहयोग, टेक्नोलोजी ट्रान्सफर सुविधा (टीटीएफ) को स्थापनासम्बन्धी सहकार्य तथा सदस्य राष्ट्रहरूबीच कूटनीतिक प्रतिष्ठान र प्रशिक्षण संस्थाबीच पारस्परिक सहयोगबारेमा सहकार्य गर्ने सहमति गरेको छ । यस क्षेत्र र उपक्षेत्रहरूको विस्तृत धारणाका आधारमा बिमस्टेक केन्द्र तथा संस्था स्थापनासम्बन्धी समझदारीपत्रको नमुना र यातायात सञ्जाल जोड्नका लागि बिमस्टेक मास्टर प्लानमा सहकार्य गर्ने कुरा पनि अघि बढेको छ । सार्कअन्तर्गत रहेको बीबीआईएन (बंगलादेश, भुटान, भारत र नेपाल) बीच यातायात सञ्जालमा सहकार्यको टुंगो लाग्न नसकिरहेका बेला बिमस्टेकबाट स्थलमार्ग र जलमार्गको गुरुयोजनासम्बन्धी विषय अघि बढाइएको हो । सरसर्ती हेर्दा भारतको चाहना सार्कलाई निष्क्रिय पार्दै बिमस्टेकलाई क्रियाशील बनाएर अघि बढाउने देखिन्छ, कूटनीति विज्ञ भट्टराईले भने, तर अहिले भारत र पाकिस्तानको द्वन्द्वका कारण सार्क कोमामा गएजस्तो देखिए पनि पछि फेरि फर्कन सक्ने देख्छु । काठमाडौंमा सन् २०१४ मा सार्कको १८ औं शिखर सम्मेलन भएको थियो । त्यसको दुई वर्षपछि पाकिस्तानको इस्लामाबादमा १९ औं शिखर सम्मेलन हुनुपर्ने थियो तर भारतपाकिस्तान द्वन्द्वकै कारण ७ वर्षसम्म हुन सकेको छैन । अहिले नै सार्कको शिखर सम्मेलन हुने देखिन्न, पछिल्लो समय भारत र पाकिस्तानबीच केही सहज वातावरण देखिए पनि पाकिस्तानले जम्मु र कश्मीरको कारण देखाउँदै आफ्नो हात अघि नबढाउने बताइसकेको छ, प्राध्यापक तथा भूराजनीति विज्ञ श्रीधर खत्रीले भने, पाकिस्तानले जम्मु र कश्मीरको मुद्दालाई लिएर भारतबाट चिनीलगायत सामग्री आयातसमेत नगर्ने जनाइसकेको छ । यस्तो अवस्थामा अहिले नै सार्क अघि बढ्छ भन्न गाह्रो हुन्छ तर जनस्तरमा देखिएको सकारात्मक पक्षका कारण भविष्यमा सार्क ब्युँतिएर अघि बढ्न सक्छ । सार्क निष्क्रिय बनेको अर्को उदाहरणका रूपमा कोरोना भाइरस संक्रमण उत्कर्षमा पुगेका बेलामा एकीकृत रूपमा यो क्षेत्रमा सहकार्य हुन नसक्नुलाई पनि लिन सकिन्छ ।दक्षिण एसियाली मुलुकमा कोरोना भाइरस प्रवेश गरेसँगै २०६६ चैत २ मा भारतीय प्रधानमन्त्री नरेन्द्र मोदीले नेतृत्व गर्दै सार्क मुलुकका नेताबीच भिडियो कन्फरेन्स गरे । मोदीले उक्त अवसरमा कोरोना भाइरसविरुद्ध साझा रूपमा लड्न सार्क राष्ट्रहरू मिलेर कोभिड१९ इमर्जेन्सी फन्ड स्थापना गर्ने घोषणा गरे । उक्त फन्डमा सबै मुलुकबाट रकम विनियोजन भए पनि त्यसको उपयोग गर्न न सार्क सचिवालयसँग कार्यविधि थियो न त त्यसलाई प्रयोग नै गरियो । उक्त फन्ड घोषणाका लागि घोषणामा मात्रै सीमित भयो । अर्कोतर्फ, बिमस्टेकका हालसम्म हुन नसकेका धेरै काम कोभिड१९ संक्रमणपछि एकैपटक अघि बढाउन भारतले चासो दिएको देखिन्छ । बिमस्टेक खासमा यो क्षेत्रका मुलुकबीच मुख्य गरी आर्थिक र प्राविधिक सहकार्यका लागि स्थापित संस्था हो तर भारतले त्यसमा सैन्य अभ्यास र सुरक्षा क्षेत्रहरू थपिदिएको छ । भारतको अगुवाइमा सन् २०१८ को सेप्टेम्बरमा पुनेमा बिमस्टेकका सदस्य राष्ट्रबीच संयुक्त सैनिक अभ्यास आयोजना गरिएको थियो । उक्त अभ्यासमा नेपाल र थाइल्यान्डले भने सहभागिता जनाएका थिएनन् ।चैत १९ को १७ औं परराष्ट्र मन्त्रीस्तरीय बैठकमा भारतका विदेशमन्त्री एस जयशंकरले बिमस्टेकमा विपद् व्यवस्थापनका लागि संयुक्त सुरक्षा अभ्यास र सैनिक अभ्यासको सहकार्यलाई जोड दिएका थिए । त्यसमा कुनै पनि सदस्य मुलुकले आपत्ति जनाएनन् । जयशंकरले भारतको छिमेक प्राथमिकता र एक्ट इस्ट नीतिअनुसार बिमस्टेकलाई जोड दिएको र यसमा सबै सदस्य मुलुकले सहकार्य गरेर अघि बढ्नुपर्ने बताएका थिए । प्राध्यापक तथा भूराजनीतिक विज्ञ खत्रीका अनुसार बिमस्टेक, सार्कजस्ता संगठनको मुख्य उद्देश्य भनेको क्षेत्रीयस्तरमा आर्थिक रूपमा सहकार्य गर्ने हो । बिमस्टेकले सैन्य अभ्यास गर्ने, विपद् व्यवस्थापनका लागि संयुक्त सुरक्षा अभ्यास गर्ने भन्ने कुरा कहाँबाट आयो ? उनले भने, सन् १९५० पछि बनेको युरोपेली कमिटी हुँदै युनियनभन्दा सुरक्षा र सैन्य क्षेत्रमा के गर्ने भन्ने विषयमा टुंगोमा पुग्न सकेको छैन तर हाम्रो क्षेत्रमा कुनै पनि प्रसंग नभएको सैनिक अभ्यास आउनु गलत हो । नेपाल सार्कको अध्यक्ष र काठमाडौंमै सचिवालय भए पनि सार्कले छिट्टै गति लिने सुरसार छैन तर बिमस्टेकको चहलपहल र गतिविधि भने बढिरहेको छ ।"
भीम अस्पताललाई अत्याधुनिक आकस्मिक कक्ष,भैरहवा (कास) भीम अस्पताल परिसरमा निर्मित अत्याधुनिक सुविधासहितको लीलारामकुन्तीदेवी आकस्मिक कक्ष आइतबार अस्पताललाई हस्तान्तरण गरिएको छ । स्वास्थ्य र शिक्षाको क्षेत्रमा काम गर्दै आएको लीलारामकुन्तीदेवी न्यौपाने प्रतिष्ठान ले उक्त भवन निर्माण गरेको हो । भैरहवाका प्रसिद्ध समाजसेवी स्व लीलाराम न्यौपानेको ९२ औं जन्मजयन्तीका अवसरमा उक्त कक्ष अस्पताललाई हस्तान्तरण गरिएको प्रतिष्ठानका महासचिव विष्णु न्यौपानेले बताए । ३ करोड २५ लाख रुपैयाँ लागतमा निर्माण सम्पन्न उक्त कक्ष २५ शय्याको छ । कक्षमा ३ वटा आईसीयू र २ वटा शय्यामा भेन्टिलेटर सेवा उपलब्ध छ । प्रत्येक शय्यामा अक्सिजन सुविधाका लागि मेडिकल ग्यास पाइप बिछ्याइएको छ । प्रतिष्ठानका अध्यक्ष शोभाकर न्यौपानेले भवनको साँचो अस्पताल व्यवस्थापन समितिका अध्यक्ष तथा जिल्ला समन्वय समितिका सभापति एकराज विकलाई हस्तान्तरण गरेका थिए ।
पूर्वप्रधानसेनापति राणाको निधन,काठमाडौं (कास) पूर्वप्रधानसेनापति अर्जुननरसिंह राणाको आइतबार निधन भएको छ । नेपाली सेनाका अनुसार ९१ वर्षीय राणा कोभिड१९ संक्रमणपश्चात् निमोनिया भएपछि वीरेन्द्र सैनिक अस्पताल छाउनीमा उपचाररत थिए । उनी विसं २०४० देखि २०४४ सम्म प्रधानसेनापति भएका थिए ।
घाटगद्दीका काठ डढेलोबाट जोगाउनै मुस्किल,"(निजगढ, बारा)  घाटगद्दी (काठ काट्नेसंकलन स्थल) वरिपरिका पात पतिंगर पन्छाउनु, जलाउनु उनीहरूको मुख्य काम हो, ताकी अन्यत्रबाट आएको आगो काठको थुप्रोसम्म नपुगोस् र काठ नजलोस् । वन रक्षक विजय न्यौपाने र वन निगम लिमिटेड, पथलैयाका श्रीराम वाग्ले केही सातायता डिभिजन वन कार्यालय, बाराको पसाहा पोस्टको घाटगद्दीका काठलाई वन डढेलोबाट जोगाउन खटिएका छन् । जहाँ तीन वर्षदेखि करिब ४० हजार क्युबिक फिट सालको काठ थुपारिएको छ ।हरेक दिन बिहानैदेखि घाटगद्दी वरिपरिको पात सोहोरेर पोल्ने गरेका छौं, न्यौपानेले भने, कतै डढेलो लागेको देखेमा निभाउन पनि दौडिहाल्छौं, गर्मी महिना भएकाले जताततै डढेलोको बिगबिगी छ । मानवीय गतिविधि धेरै हुने राजमार्ग आसपास डढेलो धेरै लाग्ने गरेको छ । सर्वसाधारणले घाँस र दाउराको लोभले डढेलो लगाउने गरेको वन रक्षकहरूको अनुभव छ । डढेलो बेलैमा नियन्त्रण नगर्ने हो भने विकराल अवस्था निम्त्याउन पनि सक्छ । त्यसकारण पनि बाराका डिभिजनल वन अधिकृत मन्जुर अहमदले घाटगद्दीमा थुप्रिएका काठ डढेलोबाट जोगाउन गत फागुनदेखि कर्मचारीलाई परिचालन गरेका हुन् । चोरी निकासी नियन्त्रणसँगै डढेलोबाट काठ जोगाउनुपर्ने अर्को समस्या थपिएको छ, अहमदले भने, लुकीछिपी जंगल छिरेका व्यक्तिले डढेलो लगाइदिने भएकाले हामीले आगो नियन्त्रणका लागि २४ सै घण्टा कर्मचारी परिचालन गरिरहेका छौं ।तराईमधेसमा गर्मी बढ्दो छ । सुकेका पातपतिंगरमा आगो सल्किए क्षणभरमै कैयौं हेक्टरसम्म फैलिने सम्भावना रहन्छ । हावा लाग्यो भने झनै डढेलो फैलिने अत्यधिक सम्भावना हुन्छ, अहमदले भने, त्यसले गर्दा पनि बढी चनाखो हुनुपर्छ । गत साता निजगढको कछडिया सामुदायिक वन र बकैया नागमनि सामुदायिक वनमा डढेलो लाग्यो । केही काठमा क्षति पनि पुग्यो । डढेलो निभाउन नगरपालिकाको निजगढ नगरपालिका र जितपुर सिमरा उपमहानगरबाट दमकल परिचालन गर्नुपरेको अहमदले सुनाए । विगतका वर्ष विशेषगरी डढेलोबाट ठाडा रूख र बिरुवा जोगाउन मात्र ध्यान दिए पुग्थ्यो । अहिले गत जेठदेखि जंगलमा थुप्रिएका र घाटगद्दीका काठ पनि जोगाउनुपर्ने दायित्व छ, अहमदले भने, सीमित स्रोतसाधनमा निर्भर भएर काम गर्नुपरेकाले वनस्रोत जोगाउन हम्मेहम्मे परेको छ ।सरकारले गत जेठ १५ बाट सबै किसिमका काठ बिक्रीवितरण, ओसारपसार र कटानमा रोक लगाएको थियो । चैत १२ पछि वैज्ञानिक वन व्यवस्थापन कार्यक्रमबाहेक सरकारद्वारा व्यवस्थित, सामुदायिक, साझेदारी र वन संरक्षण क्षेत्रमा स्वीकृत कार्ययोजनाअनुसार काठ कटानको अनुमति दिन सक्ने गरी निर्णय गरेको छ । यसअघि नै वैज्ञानिक वन लागू भएका सरकारी, सामुदायिक र साझेदारी वनमा बाहेक सुख्खड खडा र ढलापडा रूख काट्न भने फुकुवा गरिसकेको थियो । तर वैज्ञानिक वन व्यवस्थापन कार्यक्रमअन्तर्गत देशभर घाटगद्दी र जंगलमा करिब ११ महिनादेखि थुफ्रिएका काठबारे सरकारले अझै कुनै निर्णय गरेको छैन ।डिभिजन वन कार्यालय, सर्लाहीका डिभिजनल वन अधिकृत माधव देवले वैज्ञानिक वनअन्तर्गत काटिएका काठबारे कुनै निर्णय नहुँदा व्यवस्थापनमा समस्या भइरहेको गुनासो गरे । डढेलोको सिजन भएको र धेरै काठ जंगलमै भएकाले जोगाउन समस्या भएको छ, उनले भने, काठ जहाँ छ, त्यहीं यथावत् राख्ने र तथ्यांक पठाउने मात्र भनिएको छ, त्यही गरिरहेका छौं । वैज्ञानिक वन कार्यक्रम भने सरकारले गत माघमै खारेज गरेको हो । वैज्ञानिक वन व्यवस्थापन कार्यविधि, २०७१ समेत सरकारले खारेज गरेको छ । उक्त कार्यविधिमा टेकेर काटिएका काठका सन्दर्भमा कुनै निर्णय नगर्दा अर्बौं मूल्यको काठ सडिरहेको छ ।नेपाल वन पैदावार उद्योग व्यवसायी महासंघ (फेनफिट) का अध्यक्ष मन्जिलबाबु मास्के काठ बिक्रीमा प्रतिबन्ध लगाउँदा उपभोक्ता प्रत्यक्ष मारमा परेको बताउँछन् । हामी व्यापारी त यसै घाटामा छौं, सरकारलाई पनि नोक्सानी भएको छ, मास्केले भने, तै पनि सरकारले कुनै निकास दिएको छैन, अब कसरी अघि बढ्ने भनेर यसै साता पोखरामा बृहत् छलफल गर्दै छौं । वनमा थुप्रिएको र राजस्व तिरिसकेको काठसमेत संकलन गरेर बिक्री गर्न नपाउँदा बजारमा काठको हाहाकार भएको उनको भनाइ छ । पैसा तिरेर पनि उपभोक्ताले किन्न नपाएको अवस्था छ, उनले भने, व्यवसायीहरूको अर्बौं रकम डुबिसक्दा पनि राज्य मूकदर्शक भएर बसेको छ ।वैज्ञानिक वनमा काटिएका काठ फुकुवा गर्न फेनफिटले वनमन्त्रीदेखि प्रधानमन्त्रीसम्मलाई पटकपटक ध्यानाकर्षण गराइसकेको जनाएको छ । सरकार भने वैज्ञानिक वन कार्यक्रमअन्तर्गत काटिएका काठको लगत (परिमाण) देशभरबाट आइनसकेकाले कुनै निर्णय नभएको भन्दै पन्छिने गरेको छ । व्यवसायीहरू वैज्ञानिक वन लागू भएका ७५० सामुदायिक वन, ३१ साझेदारी र ७ चक्लाबन्दी वनमा गरी करिब ५५ देखि ६० लाख क्युफिट काठ थुप्रिएको दाबी गर्छन् । त्यसमध्ये पनि कतिपय सडिसकेको उनीहरूको भनाइ छ । वन तथा वातावरण मन्त्रालयका प्रवक्ता सहसचिव प्रकाश लम्साल सबै प्रदेशबाट वैज्ञानिक वनको काठको लगत नआएकाले ती काठबारे निर्णय नभएको बताउँछन् । सबै प्रदेशको तथ्यांक आएपछि आवश्यक निर्णय होला, उनले भने, त्यतिन्जेल ती काठ जोगाउने जिम्मा सम्बन्धित डिभिजन वन र उपभोक्ताहरूको नै हो । यो कार्यक्रमअन्तर्गत सबैभन्दा धेरै काठ कैलाली र कञ्चनपुरमा थुप्रिएको छ । कैलालीका दुईवटा डिभिजन वन कार्यालय (धनगढी र पहलमानपुर) तथा कञ्चनपुरका दुईवटा साझेदारी वनसहित १२७ सामुदायिक वनमा वैज्ञानिक वन कार्यक्रम लागू भएको थियो । वाग्मती प्रदेशको उद्योग, पर्यटन, वन तथा वातावरण मन्त्रालयका सचिव सिन्धुप्रसाद ढुंगाना वैज्ञानिक वनअन्तर्गत काटिएका काठको व्यवस्थापनमा ढिलाइ हुँदा सुरक्षा चुनौती बढेको बताउँछन् । हाम्रो प्रदेशका ५ वटा डिभिजन वन कार्यालयमार्फत वैज्ञानिक वनको करिब ८ लाख क्युफिट काठ घाटगद्दीमा छ, उनले भने, व्यवस्थापनमा भइरहेको ढिलाइले ती काठ जोगाउन समस्या त हुने नै भयो ।हरेक वर्ष जेठ मसान्तसम्म जंगलभित्रबाट सबै काठ संकलन तथा ओसारपसार गरिसक्नुपर्ने कानुनी व्यवस्था छ । १ असारदेखि कात्तिकसम्म वन प्रवेश गर्न पाइँदैन । त्यसअघि नै हाल थुप्रिएका काठको व्यवस्थापन हुनुपर्ने सरोकारवालाहरूले ध्यानाकर्षण गराएका छन् । सामुदायिक वन उपभोक्ता महासंघ, नेपाल (फेकोफन) ले पनि वैज्ञानिक वनअन्तर्गत काटिएको काठ फुकुवा गर्न सरकारलाई घच्घच्याइरहेको जनाएको छ । धेरै पटक ध्यानाकर्षण गराउँदा पनि सरकारले वास्ता गरेन, त्यही भएर अब हामी काठ फुकुवाका लागि आन्दोलन नै गर्ने निष्कर्षमा पुग्यौं, फेकोफनकी अध्यक्ष भारती पाठकले भनिन्, लोकतन्त्र दिवशका दिन सिन्धुलीबाट हाम्रो दबाब सुरु हुन्छ, अहिले त्यसको खाका कोर्दै छौं । फेनफिटका अध्यक्ष मास्केले पनि फेकोफनको आन्दोलनमा सहकार्य गरेर अघि बढ्ने बताए । काठको सदुपयोग हुनुपर्छ भन्ने मागलाई सँगै अघि बढाउँछौं, उनले भने ।व्यवसायीहरूका अनुसार नेपालमा वार्षिक ३५ करोड क्युफिट काठ माग भए पनि त्यसको आधा पनि उत्पादन हुँदैन । सालजस्तै देखिने गोलिया काठ मलेसिया, इन्डोनेसिया, म्यानमार, कम्बोडिया, युक्रेन, चीन, भारतलगायतका मुलुकबाट भित्रिने गरेको छ । भन्सार विभागका अनुसार आव २०७६७७ मा गोलिया काठ ३ करोड १३ लाख रुपैयाँ (६९४ क्युफिट) र चिरान काठ १ अर्ब २ करोड ४४ लाख रुपैयाँ (१४ लाख २५ हजार २ सय ८८ क्युफिट) बराबरको भित्रिएको थियो । गत आवमा सरकारले २ करोड २५ लाख क्युबिक फिट काठ उत्पादन गर्ने लक्ष्य लिए पनि लकडाउनका कारण त्यो पूरा हुन सकेको थिएन । चालु आवमा झनै काठको उत्पादन न्यून छ ।विदेशी काठ विस्थापित गर्न स्वदेशमै काठ उत्पादन वृद्धि गर्ने नीतिअनुसार वैज्ञानिक वन व्यवस्थापन कार्यक्रम लागू भएकामा त्यो खारेज भएकाले उत्पादनमा झनै गिरावट आउने जानकारहरू बताउँछन् ।"
३५ घर जले,"जुम्ला (कास) तिला गाउँपालिका९ ढिपु गाउँको मुल्लीमा आगलागी हुँदा ३५ घर जलेर नष्ट भएका छन् । शनिबार रातिदेखि लागेको आगो आइतबार साँझमात्र नियन्त्रणमा आएको छ । मुल्लीका ७५ मध्ये ३५ घर जलेर नष्ट भएको वडाध्यक्ष शेरबहादुर बोहराले बताए । गाउँमा पर्याप्त पानी नहुँदा आगो नियन्त्रणमा आउन समय लाग्यो, उनले भने । उनका अनुसार घरको छाना निकाल्ने र माटो हालेर आगो निभाइएको हो । आगलागी भएको गाउँमा ६ महिनामात्र स्थानीय बस्छन् । हिमपात हुने र अत्यधिक चिसो हुने भएकाले अस्थायी रूपमा मात्र गाउँमा बस्ने उनले जानकारी दिए । अहिले गाउँका मानिसहरू ढिपुमा बसिरहेका छन् । आगलागीका कारण मुल्लीमा वर्षायाममा भण्डारण गरिराखेको सबै अन्नपात जलेको वडाध्यक्ष बोहराले बताए । स्याउला संकलनका लागि एकदुई दिनभित्र गाउँले बस्तीमा जाने योजनामा थिए, उनले भने, मानिस नबस्दा मानवीय क्षति हुन पाएन । आगोले बस्ती खरानी बनाइसकेको भन्दै उनले उद्धार र राहतका लागि प्रदेश र संघीय सरकारलाई अनुरोध गरे ।आगो नियन्त्रणका लागि सदरमुकाम खलंगाबाट नेपाल प्रहरी र सशस्त्र प्रहरीको टोली घटनास्थलमा पठाइएको थियो । घटनास्थल खलंगाबाट ५ घण्टाको पैदल दूरीमा भएकाले पूर्ण विवरण नआएको जिल्ला प्रशासन कार्यालयले जनाएको छ । एक महिनाअघि तिला गाउँपालिका७ पोखरीमा आगलागी हुँदा ३१ घर जलेर नष्ट भएका थिए ।"
डढेलो नियन्त्रण हुन सकेन,"धनकुटा चुलिवन क्षेत्रमा शनिबार लागेको डढेलो दोस्रो दिन पनि नियन्त्रणमा आउन सकेको छैन । धनकुटा नगरपालिका७ र ८ वडाको बस्तीनजिक डढेलो लागेको हो । धनकुटा८ को टेकुनाला क्षेत्रको जंगलबाट सल्किएको आगो ७ नं वडाको मगर बस्ती, कालिकास्थान र लाफा चोक आसपासका बस्ती छेउबाट अन्यत्र सल्किएको छ । प्रमुख जिल्ला अधिकारी वासुदेव दाहालले धनकुटा बजारबाट करिब एक किलोमिटर नजिक रहेको डढेलो आइतबार पनि नियन्त्रणमा आउन नसकेको बताए । त्यस क्षेत्रका बस्ती जोगाउन पाँच वटा दमकलले प्रयास गरेका थिए । नेपाली सेना, सशस्त्र प्रहरी र नेपाल प्रहरीका अग्नि नियन्त्रकहरू उक्त स्थानमा खटिएका छन् । डढेलोले धनबहादुर पौडेल र इन्द्रबहादुर रसाइलीको दुई घर गोठ जलेर पूर्ण रूपमा क्षति पुगेको प्रहरीले जनाएको छ ।"
मलेसियाबाट १२ शव आइपुग्यो,"काठमाडौं (कास) वाइडबडी विमानको अभावले मलेसियामा रोकिएका १२ जना नेपाली श्रमिकका शव आइतबार स्वदेश ल्याइएको छ । उनीहरूको विभिन्न कारणले मलेसियामा मृत्यु भएको थियो । वैदेशिक रोजगार बोर्डका अनुसार महोत्तरीका देवेन्द्रकुमार यादव, नवलपरासीका नुमबहादुर लुंगेली मगर, सर्लाहीका चन्द्रकुमार साह, गोरखाका मेघबहादुर कुँवर र सूर्य विकको शव आइपुगेको हो । यसैगरी भोजपुरका भूपाल पाण्डे, पाँचथरका सूर्यबहादुर चौहान, सुनसरीका विष्णु राजधामी र महेन्द्रप्रसाद मेहता, बागलुङका चन्द्रबहादुर विक, बाँकेका विनय कहर र झापाका उज्ज्वल भुजेलको शव आइपुगेको छ ।स्वदेश आइपुगेका श्रमिकको शवलाई श्रद्धाञ्जली दिन पूर्वप्रधानमन्त्री एवं जनता समाजवादी पार्टीका संघीय परिषद् अध्यक्ष बाबुराम भट्टराई त्रिभुवन अन्तर्राष्ट्रिय विमानस्थल पुगेका थिए । कस्तो दुःखद अवस्था । वैदेशिक रोजगारीमा मलेसिया गएका नेपाली युवाहरूमध्ये १२ जनाको शव एकै दिन त्रिभुवन विमानस्थल आइपुग्यो । तीमध्ये गोरखा सिरानचोक ५ का सूर्य विक (२८ वर्ष) र गोरखा नपा १२ का मेघबहादुर कुँवर (२७ वर्ष) को शव बुझ्न आएका आफन्तहरूको भावविह्वल अवस्था देख्दा कसरी आँसु थामिन्थ्यो र, भट्टराईले ट्वीटरमा लेखेका छन् ।"
पीँधमा नफेरिएको व्यवहार,"डेढ दशकअघिको दोस्रो जनआन्दोलनको लक्ष्य मुलुकको राजनीतिक व्यवस्था परिवर्तन गर्नु मात्र थिएन, समग्र राज्यकै पुनःसंरचना गर्नु र राज्यका निकायहरूलाई समावेशी बनाउनु पनि थियो । युगौंदेखि संरचनात्मक विभेदमा परेपारिएका समुदायको मुहारमा उज्यालो ल्याउने आकांक्षा उक्त आन्दोलनले बोकेको थियो । यसको पृष्ठभूमिमा रहेको माओवादी सशस्त्र विद्रोहको एउटा मुद्दा पनि यही थियो । यसरी राज्य संरचना तथा समाज व्यवस्थामा परिवर्तन ल्याउनका निम्ति, वञ्चितीकरणमा परेका समुदायका पक्षमा नीतिनियम बनेर तथा निर्णय भएर मात्र पुग्दैनथ्यो, राज्यका हरेक तह र तप्कामा तत्तत् समुदायको समुचित प्रतिनिधित्व पनि आवश्यक पर्थ्योपर्छ । यही अभिलाषाका साथ संविधानसभानिर्मित संविधानले समावेशी राज्यको परिकल्पना गरेको छ । यसैलाई मूर्तरूप दिन भएका अनेकौं प्रयासमध्ये एउटा हो स्थानीय तहका प्रत्येक वडामा एक जना दलित महिला अनिवार्य सदस्य रहने कानुनी व्यवस्था । यही प्रावधानअनुरूप देशभर अहिले ६ हजार ५ सय दलित महिला वडासदस्य छन् । देशभरका स्थानीय सरकारमा यति धेरै दलित महिलाको प्रतिनिधित्व हुनु अवश्य पनि खुसीको कुरा हो । राज्य व्यवस्थालाई वास्तविक रूपमा परिवर्तन गर्नेतर्फको पहिलो पाइला पनि हो यो । तर यक्षप्रश्न के छ भने, यी प्रतिनिधिहरूले पदीय दायित्वअनुसारको यथोचित भूमिका पनि पाइरहेका छन् त ? कि उनीहरूलाई आलंकारिक रूपमा मात्रै पद दिइएको हो ?स्थानीय सरकारमा दलित महिलाको प्रतिनिधित्व किन पनि बढी महत्त्वपूर्ण छ भने, विभेदपूर्ण समाजको सबभन्दा पीँधमा रहेको समुदाय यही हो । तर स्थानीय सरकारहरू गठन भएयताका चार वर्षलाई नियाल्ने हो भने दलित समुदायलाई जे उद्देश्यले राज्य संरचनामा सहभागी गराइएको हो, त्यसलाई नै बेवास्ता गरिएको प्रतीत हुन्छ । चार वर्ष पुगिसक्दासमेत विकास निर्माण तथा नीति निर्माणका कुनै पनि सवालमा उनीहरूले जिम्मेवारी पाउन नसकेको अछामको एक समाचारले यसको पर्याप्त छनक दिन्छ । युगौंदेखिको विभेद सहँदै आइरहेका उनीहरू जनप्रतिनिधि चुनिँदा जति खुसी थिए, अहिले चरम बेवास्तामा पर्दा उत्तिकै दुःखी छन् । यी वडासदस्यहरूलाई न कुनै जिम्मेवारी छ न अवसर । उनीहरूमध्ये कतिलाई त आफ्नो वडामा आउने बजेट, योजना र कार्यक्रमबारे केही जानकारी पनि छैन । खालि समितिको बैठकमा जान्छन् र निर्णयको माइन्युटमा हस्ताक्षर गरेर फर्किन्छन् । समाजमा दलितको सीप चले पनि पानी नचल्ने कुसंस्कार अझै व्याप्त रहेझैं वडाहरूमा उनीहरूको हस्ताक्षर चले पनि निर्णय नचल्ने अवस्था छ । राजनीतिक रूपमा यसरी जातीय विभेद कायमै रहँदा छुवाछुत व्यवहारबाटै हटाउने संविधानको परिकल्पना साकार पार्न राखिएको अनिवार्य सर्तकै उल्लंघन भैरहेको छ । र, समाज परिवर्तनको नागरिक आकांक्षामाथि फेरि आघात पुगेको छ । दलित महिला वडासदस्यहरूलाई व्यावहारिक रूपमा नीति निर्णयमा सहभागी गराइएन भने यति ठूलो प्रतिनिधित्व फगत टोकनिजम् मा परिणत हुन्छ । सीमान्तकृत समुदाय तथा तिनका पक्षमा बोल्नेहरूको आलोचनाबाट बच्न तथा राज्य व्यवस्था प्रगतिशील भएको भान पार्न मात्रै यो प्रबन्ध गरिएको अर्थ लाग्छ । यस्तो देखिनु वास्तविक रूपमा अग्रगमन होइन । अझ यसले त अगाडि बढ्न नचाहेको मानसिकतासमेत उजागर गर्छ । त्यसैले, जिम्मेवार तहका जोकोहीको अन्तरकुन्तरमा रहेको जातीय विभेदकारी भावनाको समूल अन्त्य हुनैपर्छ । दलित महिला प्रतिनिधित्वको सवाललाई सहभागिताका लागि सहभागितामा मात्र सीमित नगरी उनीहरूलाई उचित भूमिका पनि प्रदान गर्नुपर्छ । स्थानीय सरकारका नेतृत्व गणले यो पक्षमा ध्यान नदिँदा वा बुझ पचाउँदा कैयौं संरचनात्मक परिवर्तनको बावजुद राज्यका संयन्त्रहरूको चरित्र उस्तै छ, यसमा सुधार गर्नैपर्छ । वडासदस्यहरू आफैंले अद्यापि अपमानित महसुस गरिरहँदा दलित समुदायको आवाज माथि उठ्न सक्दैन । यसतर्फ, स्थानीय स्तरमा प्रतिनिधित्व गर्ने राजनीतिक दलहरूले पनि विशेष ख्याल गर्नुपर्छ । परिवर्तनका वास्तविक अभिकर्ताका हैसियतले यो युगीन जिम्मेवारीबाट दलहरू भाग्न पाउँदैनन् । त्यसैले, पालिकाहरूमा दलित प्रतिनिधिहरूलाई सम्बन्धित समुदायको आवाज बुलन्द बनाउनदेखि अरू नीति निर्माण र निर्णय गर्नेसम्ममा प्रभावकारी भूमिका खेल्नका लागि वातावरण तयार गर्नेतर्फ संघीय मामिला तथा सामान्य प्रशासन मन्त्रालय, दलित आयोग, महिला आयोगलगायतका सरोकारवालाको पनि ध्यान पुग्नुपर्छ । दलित महिला सदस्यलाई कसरी प्रभावकारी भूमिका दिन सकिन्छ भनेर सम्बन्धित निकायहरूले मनन गर्नुपर्छ । यहाँ खुला जितेका वडासदस्यलाई कुनै जिम्मेवारी नभएको प्रश्न पनि उत्तिकै उठ्ने गरेको छ । स्थानीय सरकार सञ्चालन ऐनबमोजिम वडा समिति वा वडाध्यक्षले आफूलाई प्राप्त अधिकारमध्ये केही अधिकार वडा समितिका कुनै सदस्य वा कर्मचारीलाई प्रत्यायोजन गर्न सक्ने व्यवस्था छ । त्यसैले पनि, पालिका तथा वडाहरूमा सहभागितामूलक ढंगले नीति निर्माण र निर्णय हुने थिति मात्रै बसाल्न खोजियो भने पनि धेरै कुरा त्यसै सुधार हुन सक्छ ।"
मेलम्चीको जस लिने होडबाजी,"ओलीले अबदेखि गर्ने भाषणमा अर्को एउटा बुँदा थपिएको छ, मेलम्चीको पानीलाई काठमाडौंमा ल्याउन हामी सफल भयौं । सामान्य पुल, भवनजस्ता संरचना उद्घाटन गर्न पाएकोमा आफूलाई विकासको पर्याय ठान्ने ओलीले आफ्ना कार्यकालमा मेलम्चीजस्तो राष्ट्रिय गौरवको आयोजना सफल भएको देखाउन पाएकोमा त्यसलाई आफ्नो अहोभाग्य ठानेको हुनुपर्छ । मेलम्ची काठमाडौंसम्म आइपुग्नुमा ओली सरकार नै एकाधिकारी भने होइन । प्रक्रियागत रूपमा उनको पालामा मेलम्ची आएको मात्रै हो । यसमा उनले केके नै गरे भनेर मुठी बजार्नुपर्ने आवश्यकतै छैन । यसभन्दा पहिले छोटो आयुका सरकार हुन्थे, ओली सरकार अलि लामो टिक्यो । यसो हुँदा अन्य सरकारको पालामा भन्दा उनको पालामा अलि बढी काम हुनु स्वाभाविकै हो । २०६७ सालमा बाबुराम भट्टराई प्रधानमन्त्री हुँदा उनले घोषणा गरेका १७ वटा राष्ट्रिय गौरवका आयोजनामध्येको एक हो मेलम्ची । भट्टराईले घोषणा गर्दै सबैभन्दा बढी काम भइसकेको आयोजना नै सम्भवतः मेलम्ची थियो । त्यसैले यो अरूभन्दा छिटो सम्पन्न भयो । भट्टराईपछि अन्य ६ व्यक्ति सरकार प्रमुख भइसकेका छन् । ती ६ जनाकै कार्यकालमा विवादमा पर्दै आइरहेको अर्को राष्ट्रिय गौरवको आयोजना हो बुढीगण्डकी जलविद्युत् । यस्ता विवादित आयोजनाको कलह मिलाएर कामअघि बढाउने तत्परता कुनै सरकारले देखाएन । एउटा सरकारले जिम्मा दिएको कम्पनीलाई अर्को सरकार आएर खारेज गरिदिने व्यवस्था कायमै छ । निरन्तर चलिरहेको प्रक्रियालाई मैले गरेर सफल भयो भन्नुभन्दा काम अड्किएको आयोजनाको समस्या सुल्झाएर अगाडि बढाउन सके, त्यसमा गर्व गर्ने ठाउँ देखिन्छ । मेलम्चीको पानी काठमाडौंसम्म आइपुग्नुमा कृष्णप्रसाद भट्टराई, गिरिजाप्रसाद कोइराला, शेरबहादुर देउवा, लोकेन्द्रबहादुर चन्द, सूर्यबहादुर थापा, ज्ञानेन्द्र शाह, पुष्पकमल दाहाल, माधवकुमार नेपाल, झलनाथ खनाल, बाबुराम भट्टराई, खिलराज रेग्मी, सुशील कोइराला र केपी ओली सबैको भूमिका रहेको छ । कसैले अलि बढी तदारुकता देखाए होलान्, कसैले कम । तर जसरी अहिले ओलीले मेलम्चीमाथि एकल वर्चस्व देखाउन खोजेका छन्, त्यो उनको पेलानको अर्को खुड्किला हो । मेलम्ची आई नै सक्यो, अब लथालिंग रहेका अन्य राष्ट्रिय गौरवका आयोजनालाई अगाडि बढाएर आफ्नै कार्यकालमा सफल तुल्याउन सके भने मात्र त्यसको एकल जस लिन सुहाउँछ । मेलम्चीको जस लिने होडबाजी चलिरहेका बेला ओलीले एकलौटी दाबी गर्नुको कुनै औचित्य छैन । यसमा २०५६ सालपछिका सबै सरकार प्रमुख र सम्बन्धित निकायको केही न केही हिस्सा रहेकै छ । सुजन देवकोटा, पालुङ्टार४, गोरखा मेलम्चीको पानी काठमाडौंमा अवतरण गरेको छ । मेलम्चीको परिकल्पना हुँदै गर्दा तत्कालीन प्रधानमन्त्री कृष्णप्रसाद भट्टराईले भनेझैं सडकै पखाल्ने गरी पानीको आपूर्ति नभए पनि राजधानीवासीमा केही उत्साह भने छाएको छ । राष्ट्रपतिबाट मेलम्चीको पानीको उद्घाटन भयो । प्रधानमन्त्रीले लार्के र याङ्ग्रीको पानी ३ वर्षभित्र काठमाडौं भित्र्याउने प्रतिबद्धता पनि गर्नुभयो । तर, त्यत्रो समारोहमा मेलम्ची आयोजनाका सूत्रधार भट्टराईको सामान्य चर्चासमेत किन गरिएन ? वर्तमान जतिसुकै क्रूर भए पनि इतिहासलाई मेटाउन सकिँदैन । पछिल्ला समय कमिसनको दुश्चक्रमा परेर धकेलिंँदै गएको मेलम्ची आयोजना र अन्य राष्ट्रिय गौरवको आयोजनाका आफ्नै कथाव्यथाहरू छन् । स्थानीय अवरोध, राजनीतिक खिचातानी, कमिसनको खेल अनि ठेकेदार कम्पनीसँगको बेमेलजस्ता अनेकौं परिस्थिति पार गर्दै मेलम्चीको पानीले राजधानीलाई स्पर्श गर्दै गर्दा सरकारले भट्टराईलाई सम्झने चेष्टासमेत गरेन । सम्भवतः राजनीतिक असहिष्णुताको यो दरिलो नमुना हो । पछिल्लोपटक भट्टराई काठमाडौं क्षेत्र नं १ को उपनिर्वाचनमा उम्मेदवार बन्दै गर्दा हात धुने पानी छैन, सडक धुने फुर्ती नारा भित्ताभित्तामा लेखेर मेलम्चीको आगमनलाई व्यङ्ग्य गर्ने एमाले सत्तासीन भएकै बखत मेलम्चीको पानी काठमाडौं अवतरण हुँदै गर्दा त्यही नारामा चुनाव लडेर प्रतिनिधिसभा सदस्य बनेकी विद्यादेवी भण्डारीले राष्ट्रपतिका रूपमा पानीको उद्घाटन गर्दै गर्दा एकपटक विगतले उनलाई चिमोटेन होला त ? फेरि पनि भट्टराई अब इतिहासको पानामा सीमित भएका छन् र जनजनमा उनको त्याग र समर्पणका कथाहरू मात्र बाँकी छन् । व्यक्तिवादभित्र अलमलिएको वर्तमान सरकारका प्रधानमन्त्री आफ्नै सहकर्मीहरूलाई पार्टीबाट हटाउँदै तानाशाही प्रवृत्तितर्फ उन्मुख हुँदै गर्दा मै खाऊँ मै लाऊँ भन्ने मानसिकताका माझ मेलम्ची आयोजनाको सफलतामा सन्तनेता भट्टराईको छायालाई सरकारले स्वीकार नगरेको हुनुपर्छ । ओलीले झापामा भ्युटावर बनाएकै हुन्, यो गौरव इतिहासमा दर्ज हुने नै छ । मेलम्चीको पानीका पछाडि भट्टराईको नाम लिन सरकार इच्छुक नभए पनि यो इतिहासलाई जनताले स्विकार्नेछन् । उत्तम पुडासैनी, जोरपाटी, काठमाडौं"
"शिलान्यास, उद्घाटन, निरीक्षण, अनुगमन !","शनिबार प्रधानमन्त्री केपी शर्मा ओलीले बालुवाटारबाटै देशका विभिन्न क्षेत्रका १ सय ६५ सडकको एकैपटक शिलान्यास गरे । प्रधानमन्त्री ओलीले यसअघि गत फागुनमा मदन भण्डारी राजमार्गको धरानबाहुनडाँगी खण्ड सडकमा बन्ने ३१ वटा पुलको पनि एकैपटक शिलान्यास गरेर रेकर्ड बनाएका थिए । पछिल्लो समय राजनीतिक अस्थिरता बढ्दै गए पनि विकास निर्माणका गति भने तीव्र रूपमा अगाडि बढेजस्तो देखिन्छ । साँच्चिकै यी विकास परियोजनाहरूले पूर्णता पाउलान् ? यसको जवाफ केही समयपछि पाइएला । तर शिलान्यास, उद्घाटन, निरीक्षण र अनुगमन मोहमा राजनीतिक नेतृत्वहरू चुर्लुम्म डुबेको अवस्था भने कसैले नकार्न नसक्ला । सरकारको आयु छोटिँदै जाँदा हुने तीव्र गतिको शिलान्यासले विकास बजेट दुरुपयोग र भ्रष्टाचार बढ्ने अनि कमिसनतन्त्र मौलाउनेतर्फ सबैले ध्यान दिएका छन् कि छैनन् ? मेलम्चीको पानी काठमाडौं भित्रिनेबित्तिकै प्रधानमन्त्री ओलीको नेतृत्वमा दलबलसहित निरीक्षण गरियो र स्विच दबाएर पानी वितरणको सुरुआत भयो । सोही खानेपानी योजनाको शुक्रबार राष्ट्रपतिद्वारा भृकुटीमण्डपमा उद्घाटन गरियो र शिलालेख लेखाइयो । शिलालेखमा आफ्नो नाम लेखाउन पाउने योभन्दा ऐतिहासिक क्षण अरू के होला ? राज्यको ढिकुटीबाट खर्च हुने विकास आयोजनाहरू मैले र मेरो पालामा बनाएको, शिलान्यास भएको, उद्घाटन भएको, निरीक्षण गरेको भनेर नेताहरूको नाम लेखाउने चलनको अन्त्य कहिले होला ? अनि कुनै पनि सार्वजनिक महत्त्वको काम सम्पन्न भइसकेपछि नेताहरूले हामीले जनताले तिरेको कर खर्च गरेर जनताका लागि यो काम गरेका हौं, हामी त सेवक हौं, राज्यको ढिकुटीबाट यो निर्माण भएको हो, यो जनताको सम्पत्ति हो, सरकार त केवल सहजकर्ता मात्र हो भनेर भाषण गर्ने संस्कारको विकास कहिले होला ? हुन त यसअघि पनि ओलीले सरकारको नेतृत्व गर्नासाथ समुद्रमा चलाउने नेपालको पानीजहाज व्यवस्थापनका लागि एकान्तकुनामा पानीजहाज कार्यालय उद्घाटन गरे । घरघरमा ग्यासको पाइप जडानको कार्य विराटनगर पुगेर उद्घाटन गरे । पूर्वपश्चिम रेल, काठमाडौंमा मोनोरेल, सुरुङमार्गजस्ता दीर्घकालीन योजना पटकपटक शिलान्यास भइरहेका छन् । यहाँ पार्टी कार्यालयहरूको पनि उद्घाटन र शिलान्यासको होड चलेको छ । हिजोका दिनमा पार्टीका गुटगत भेला, आमसभाहरूको आयोजना, सम्बोधन, आश्वासन आदि विषयमा नेताहरूको दौडधुप चलेको थियो । प्रतिनिधिसभा पुनःस्थापना नहुन्जेल सडकमा दौडधुप थियो । सर्वोच्च अदालतले पुनःस्थापना गरिदिएपछि पनि संसद्भित्रभन्दा बाहिरै र जनताको पक्षमा भन्दा दलीय स्वार्थ र सत्तास्वार्थमै चहलपहल बढी देखिन्छ । जनप्रतिनिधिहरूले जनताका लागि प्राथमिकता दिएर गर्ने कार्यहरू यस्तै नै हुन् त ? नेताहरूको दौडधुपको प्राथमिकतामा जनताका दैनिक समस्या समाधानका विषय किन नपरेका होलान् ? अब जनता जागरुक भएर राजनीति गर्ने स्थानीय तहदेखि संघीय संसद्सम्मका व्यक्तिहरूलाई उनीहरूको लागि राजनीति समाज सेवा हो कि व्यवसाय भनेर प्रश्न गर्ने बेला आएको छ । विभिन्न दलका नेताकार्यकर्ताले राजनीतिलाई सामाज सेवाको कि पेसाको रूपमा अंँगाल्ने गरेका छन् भनेर गहिरो अनुसन्धान गर्नुपर्ने आवश्यकता देखिन्छ । राजनीतिलाई पेसा, व्यवसायको रूपमा अँंगाल्दै पूर्णकालीन नेताकार्यकर्ता हुने संस्कारले राजनीतिमा विकृति, विसंगति भित्रिएकोमा कसैको दुईमत नहोला । नोदनाथ त्रिताल, चौबिसे गापा३, धनकुटा"
अविचार र अराजनीतिको चक्र तोडिएला ?,"हेर्ने जनता छैनन्अक्सर सुनिन्छ, जे भइरहेको छ, त्यो जनताले हेरिरहेका छन् । उनीहरूले मुलुक र आफ्नो भविष्य अन्धकार बनाउनेलाई चिन्ने छन् र, हुन सके, चुनावमार्फत दण्डित गर्नेछन् । वास्तवमा हरेक क्रियाशील लोकतन्त्र त्यसरी नै जीवन्त र सुदृढ हुने हो । तर, शासकीय वृत्तमा रहेर मुलुकको भविष्यलाई धराशायी बनाउने यी नेताहरूका कुकृत्यलाई हेर्ने जनता को प्रभावकारी उपस्थिति नहुनु मुलुकको अहिलेको वास्तविक दुर्भाग्यको कारक हो । खासगरी, आफ्नो रोजीरोटी र सन्ततिको भविष्यमाथि खतरा आइपर्नासाथ राजनीतक अत्याचारविरुद्ध लड्न तत्पर हुने सचेत, सापेक्षतः पठित र आलोचनात्मक चेत भएका बीसदेखि पचाससम्मको वयका निम्नमध्यम र मध्यमवर्गीय बहुसंख्यक युवाहरू अहिले मुलुकभित्र छैनन् । मुलुकमा रहेकामध्ये उपल्लो वर्गका सुविधाभोगीहरू राजनीतिमा वास्ता राख्दैनन् । क्रान्ति वा समाज रूपान्तरण उनीहरूको चासोको विषय होइन । बाँकी रहेका केही अर्धपठित र बुझक्कडहरू यो वा त्यो राजनीतिक गुटमा सहभागी भएर स्वार्थसिद्ध गरिरहेका छन् । त्यसैले चुप छन् । सोझा, निरीह र आवाजविहीनहरू, जो मुलुक छोड्न सक्दैनन्, तिनलाई उत्प्रेरित गर्ने नेतृत्व अगाडि आएको छैन । क्रान्तिको आगो ओकल्ने परिपक्व वैकल्पिक नेतृत्व र त्यसलाई सफल पार्ने परिवर्तनकामी युवा जनसंख्या यसरी क्रान्तिविमुख हुनु अधिनायकवादी र जनविरोधी राजनीतिमा अभ्यस्त र शासकीय सुखसयलको राजनीतिमा रमाउने वर्गलाई आनन्ददायी भएको छ ।यो अविचार र अराजनीतिको दुश्चक्र तोडिने एउटै मार्गचित्र वैचारिक र नैतिक राजनीतिको पुनरागमन हो । यिनै पात्र र प्रवृत्तिहरूलाई नै निर्णयको केन्द्रमा राखेर बन्ने नयाँ तर खोक्रो समीकरण, सरकारको परिवर्तन वा अर्को चुनावको आयोजनाले मात्रै अपेक्षित लोकतान्त्रिक र आर्थिक रूपान्तरण अब असम्भव छ । तसर्थ अहिलेको मूल प्रश्न, कति छिटो यो चक्र तोडिन्छ भन्ने नै हो, र हुनुपर्छ ।"
"अराजक सत्ता, निरीह प्रतिपक्ष","दुई साताअघि भारतमा समाजवादी नेता राममनोहर लोहियाको जन्मजयन्ती मनाइयो । नेपालमा समेत दक्षिण एसियाको समाजवादी आन्दोलनबारे जानकार केही मानिसले लोहियालाई व्यक्तिगत तवरबाट भए पनि सम्झने कोसिस गरे । विघटित संसद् पुनःस्थापित भएर पर्याप्त बिजिनेस नपाएका बेला संसद्लाई नै राजनीतिको केन्द्र कसरी बनाउन सकिन्छ भन्नेबारे लोहियाले गरेको अद्वितीय योगदानलाई यस लेखको प्रारम्भमा सम्झना गर्नु श्रेयस्कर देखिन्छ ।राममनोहर लोहिया जयप्रकाश नारायण र आचार्य नरेन्द्र देवजस्तै भारतीय कांग्रेस पार्टीभित्रको समाजवादी भँगालो कांग्रेस समाजवादी पार्टीका संस्थापकमध्येका एक थिए । बीपी कोइरालाले त्यही कांग्रेस समाजवादी पार्टीको बिहार प्रदेश सचिव भएर काम गरेका थिए । सोही क्रममा बीपी भारतीय स्वतन्त्रता संग्रामी बन्न पुगे र नेपालमा पनि राणाशाही फाल्नका लागि नवीन संगठनको आवश्यकता ठानेर नेपाली कांग्रेस स्थापना गर्ने निर्णयमा पुगेका थिए ।सन् १९६२ मा चीनसँगको युद्धपश्चात् भारतमा भएका तीन क्षेत्रको उपनिर्वाचनमा सरकारको नेतृत्व गरेको दलका उम्मेदवारहरूलाई परास्त गर्दै समाजवादी नेताहरू राममनोहर लोहिया, जेबी कृपलानी र मिनु मसानी निर्वाचित भएका थिए । यी तीन नेताहरूको अप्रत्याशित संसद्प्रवेशले तेस्रो लोकसभाको रौनक बदलिदियो । घरेलु मोर्चामा अपराजेय ठानिएका जवाहरलाल नेहरूको विकल्पको खोजी सुरु भयो । उनीहरूले संवैधानिक मान्यताप्राप्त प्रतिपक्षी दलको नेता नभएको लोकसभामा अविश्वासको प्रस्ताव पेस गर्न आवश्यक संख्याका लागि प्रतिपक्षी दलहरूबीच एकताको वातावरण कायम गरेर भारतीय लोकसभा इतिहासमा पहिलोपटक सरकारविरुद्ध त्यस्तो प्रस्ताव पेस गरेका थिए । त्यो अविश्वासको प्रस्तावको कारणमा संसद्मा उनीहरूको उपस्थिति मात्र थिएन, त्योभन्दा बढी त यत्रो ठूलो युद्धमा पराजयपश्चात् सरकारका मन्त्रीहरूले अथवा प्रधानमन्त्री कसैले नैतिकताका आधारमा राजीनामा नदिनु पनि थियो । अविश्वासको प्रस्तावसँगै उनीहरूले घरेलु मोर्चामा सधैं अपराजेय रहन नसकिने सत्यतिर संकेत मात्र गरेनन्, रक्षामन्त्री मेननले राजीनामासमेत दिनुपर्यो । मतलब, कुनै पनि सरकारका विरुद्ध अविश्वास प्रस्ताव ल्याउनु भनेको त्यो सरकार ढाल्नुपर्छ भन्ने मात्र होइन, सरकारले अथवा सरकारप्रमुखले जनचाहनाअनुसार काम नगरेको सन्देश संसद्बाटै जनतासमक्ष पुर्याउनु पनि हो । संसदीय व्यवस्थालाई शासनको मूल आधार मानेपछि संसद् राजनीतिको केन्द्रमा रहनुपर्छ । तीन कार्यकाल प्रधानमन्त्री हुँदा इन्दिरा गान्धीले पन्ध्रपटक अविश्वास प्रस्तावको सामना गर्नुपरेको थियो भने लालबहादुर शास्त्री र नरसिंह रावले तीनतीनपटक । अनि नेहरू, राजीव गान्धी र अटल बिहारी वाजपेयीले एकएकपटक । मोरारजी देसाईले मात्रै अविश्वासको प्रस्तावको सामना गर्न नसकेर बहसकै क्रममा राजीनामा दिएका थिए । वर्तमान प्रधानमन्त्री नरेन्द्र मोदीले सदनमा दुईपटक अविश्वासको प्रस्तावको सामना गरिसकेका छन् । लोकतान्त्रिक व्यवस्थाको महत्त्व सरकारविरुद्ध संसद् वा सडकमा जाहेर गर्न पाइने स्वतन्त्रता नै हो ।भारतीय संविधानमा प्रतिपक्षी दलको मान्यता पाउन कुनै पनि विपक्षी दलले विशेष गरी संसद्को कुल सिटको दस प्रतिशत जितेको हुनुपर्छ । भारतीय संविधानको यो त्रुटिपूर्ण व्यवस्था अहिलेसम्म संशोधन गरिएको छैन । सरकारमा रहेको बाहेक सदनमा जुन दल ठूलो हुन्छ, त्यसैलाई प्रतिपक्षी दलको मान्यता दिइनुपर्ने हो । तर आजसम्म त्यो कुरा भारतीय संविधानमा संशोधन भएको छैन । र, सत्रौं लोकसभासम्म आइपुग्दा सुरुका तीनवटा संसद् र पछिल्ला दुईवटा लोकसभा संवैधानिक मान्यताप्राप्त प्रतिपक्षी दलको नेताविहीन भएका छन् । सुरुआती तीनवटा लोकसभामा कांग्रेस यति ठूलो थियो र विपक्षी खेमा यति धेरै विभाजित थियो, कांग्रेसबाहेक कुनै अर्को दलले दस प्रतिशत सिट जित्न सकेको थिएन । त्यो घटनाको आधा शताब्दीपछि भारतीय कांग्रेस पार्टी प्रतिपक्ष बेन्चमा लगातार सीमित मात्र भइरहेको छैन, संवैधानिक प्रतिपक्षको मान्यता पाउन आवश्यक पर्ने दस प्रतिशत सिट जित्नसम्म सकेको छैन । भारतीय संविधान जारी गर्दाको हर्ताकर्ता भारतीय कांग्रेस पार्टीले देखाउन नसकेको संवैधानिक सदाशय भारतीय जनता पार्टीले पनि प्रदर्शन गर्न आवश्यक ठानेको छैन । यसरी दुनियाँको ठूलो संसदीय लोकतन्त्र संवैधानिक प्रतिपक्षबिना चल्न बाध्य छ ।नेपालको संविधान, २०७२ पनि त्रुटिरहित छैन । राजनीतिक स्थायित्व ग्यारेन्टी गर्ने नाममा सरकारविरुद्ध अविश्वासको प्रस्ताव पेस गर्ने बाटाहरूलाई समेत संकुचित पारिएको छ । अविश्वासको प्रस्ताव पेस गर्दा त्यसमा केही सकारात्मकता रहोस् भनेर वैकल्पिक प्रधानमन्त्रीको नाम पनि सँगै पेस गर्नुपर्ने संवैधानिक प्रावधान छ । भावी प्रधानमन्त्री को हुने भन्नेबारे अन्योल नहोस् भन्ने सदिच्छाले त्यस्तो उल्लेख गरिएको भए पनि त्यो धारा संविधानविरोधी सरकारलाई सत्ताबाट हटाउन बाधक बन्न पुगेको प्रतीत हुन्छ । जर्मनीमा मात्रै यस्तो संवैधानिक प्रावधान छ । यो संवैधानिक कमजोरीलाई कुनै पनि सरकारलाई विश्वासको मत लिएको दुई वर्षसम्म अविश्वासको प्रस्ताव सामना गर्नै नपर्ने छुट दिएर उसको छाडापनलाई बेपर्बाह छाडिएको छ । अविश्वासको प्रस्ताव सरकार बनाउने वा गिराउने खेल मात्र नभएर सरकारका जनाधिकारविरोधी कार्यहरूले सीमा नाघेका बेला संसद्मा प्रतिपक्ष दलहरूले प्रयोग गर्न सक्ने महत्त्वपूर्ण औजार हो ।नेपाली कांग्रेसले सरकारविरुद्ध अविश्वासको प्रस्ताव पेस गर्नेछैन भन्ने प्रमुख प्रतिपक्षी दलका नेता शेरबहादुर देउवाको अभिव्यक्तिमा केही संवैधानिक त्रुटिसमेत सन्निहित छन्, भलै देउवाको अभिव्यक्ति प्रतिपक्षीय अकर्मण्यताको पराकाष्ठा किन नहोस् । कोभिड रोकथामका लागि लकडाउन सुरु भएका बखत दल फुटाउने विधेयक राष्ट्रपतिकहाँ पठाउँदा नै ओली सरकार पहिलोपटक अविश्वास प्रस्तावको हकदार थियो । त्यति बेला प्रतिपक्षी दल जसपासँग कांग्रेसले संयुक्त विज्ञप्तिमार्फत सरकारी कदमको विरोधसमेत गरेको थियो । त्यसयता प्रधानमन्त्री ओलीका संविधानविरोधी र जनाधिकारविरोधी यति धेरै कुकर्मपछि पनि दलहरू संयुक्त रूपमा उभिन सकेका छैनन् । नेपाली कांग्रेसलाई भन्न सजिलो भएको छ ऊसँग संसद्मा अविश्वासको प्रस्ताव पेस गर्नका लागि आवश्यक संख्या अपुग छ । तर विभाजित सत्तापक्ष र प्रतिपक्षमा रहेका अरू राजनीतिक दललाई सरकारविरोधी एजेन्डामा सहमतिमा ल्याउन नसक्नु संवैधानिक प्रतिपक्षको मान्यताप्राप्त वर्तमान कांग्रेस नेतृत्वको नालायकी हो ।संसद् विघटन गरेर अदालतले असंवैधानिक करार गरी त्यही संसद्लाई ब्युँताइदिएपछि प्रधानमन्त्रीले संसद्को रोस्ट्रममा उभिएर बोल्ने आँट गर्न सकेका छैनन् । यही लहरमा प्रमुख प्रतिपक्षी दलका नेता देउवाले समेत किन प्रधानमन्त्रीले विश्वास मत नलिएको भनेर रोस्ट्रमबाट ललकार्न सकिरहेका छैनन् । आफूलाई विश्वास गरिरहेको संसद्प्रति नै अविश्वास गरेर विघटन गर्ने प्रधानमन्त्री ओलीले संसद् पुनःस्थापित भइसकेपछि विश्वासको मत लिनु उनको नैतिक दायित्व हो । जसरी २०५३ सालमा शेरबहादुर देउवा नेतृत्वको सरकारविरुद्ध प्रतिपक्षी दलहरूले अविश्वासको प्रस्ताव पेस गरे । मतदान हुँदा प्रस्तावका पक्षमा बहुमत पुगेन । अविश्वासको प्रस्तावमा बहुमत नपुग्दै गर्दा सरकारका पक्षमा पनि बहुमत हुन सकेन । त्यही अवस्थालाई मध्यनजर गर्दै देउवालाई सदनको विश्वासको मत लिनुपर्ने नैतिक बन्धन आइपर्यो । उनले सहजताका साथ सदनमा विश्वासको मत लिन खोजे तर बहुमत नदेखिएपछि उनको पहिलो सरकारको अवसान भएको थियो, जुन नैतिक राजनीतिको एउटा राम्रो उदहारण थियो । देउवालाई त्यति बेला आफैंले देखाएको नैतिकताको सानो उदाहरणको याचना यति बेला प्रधानमन्त्री ओलीसँग गर्न कुन शक्तिले रोकेको छ, आश्चर्यको विषय छ । देउवाले त्यो विगत बिर्सिसकेका त होइनन् होला ! आधुनिक लोकतान्त्रिक संस्थाहरूको निर्माणमा अलि फरक अर्थमै सही, आदम स्मिथले अर्थशास्त्रमा अदृश्य हात को भूमिका हुन्छ भनेजस्तै एउटा अदृश्य हात ले काम गरेको हुन्छ । त्यो अदृश्य हात अर्को केही नभएर नैतिकताको मापदण्ड नै हो । नैतिकताको उल्लेख नियम वा कानुनमा हमेसा गरिँदैन । तर लोकतान्त्रिक संस्थाहरूको निर्माण गर्ने र त्यसको नेतृत्व गर्ने अभियन्ताहरूले हमेसा आफ्नो अन्तर्मनको आवाज सुनेर नैतिकताको कसीमा आफूलाई उँचो साबित गर्ने कोसिस गर्नुपर्छ । त्यसैका आधारमा लोकतान्त्रिक संस्थाहरूको जग मजबुत हुने गर्छ । ओली नेतृत्वको वर्तमान सरकारको निरन्तरता गणतान्त्रिक लज्जाको विषय हो । नैतिकताविहीनताले सिर्जना गरेको पतनको योभन्दा अर्को घीनलाग्दो विन्दु हुन सक्दैन ।वर्तमान संविधानले व्यवस्थाको स्थायित्वको परिकल्पना गरेको हो । व्यवस्थाको स्थायित्व र व्यक्तिको स्थायित्व दुई फरक विषय हुन् । स्थायित्वको अर्थ संवैधानिक व्यवस्था कुल्चने दम्भी शासकको निरन्तरता किमार्थ होइन । मठको हालत जस्तोसुकै होस्, तर मठाधीश आफू मात्रै भइरहनुपर्छ भन्ने ध्याउन्नमा छन् ओली । नेपाली लोकतन्त्र यो खास विन्दुमा आफैंसँंग पराजित भएको छ । लोकतन्त्रलाई कोमामा पुर्याउन उद्यत व्यक्ति नै लोकतन्त्रको मसिहा बन्न खोज्नु सभ्य समाजका लागि अशोभनीय हो । त्यसका लागि संसद्भित्र रहेको ठूलो दल र प्रतिपक्षी शक्तिहरू संवैधनिक दायित्वबाट चुक्नु हुँदैन । सरकारलाई संसद्प्रतिको सामूहिक उत्तरदायित्वको पाठ पढाउनैपर्छ । सत्तापक्ष आफ्नो संख्याको सामर्थ्यले भन्दा पनि विपक्षीको बेमेल र निरीहताले छाडा हुन्छ । ओलीको अराजकता र वितण्डा त्यसैको उपज हो । कसैप्रति पनि उत्तरदायी र जवाफदेह नभएको धुन्धुकारी सत्ताको अन्त्यका लागि निर्वाचन नै पर्खनु, लोहियाले भनेजस्तै, जीवन्त समाजलाई सुहाउँदैन । सदनभित्रबाटै विकल्पहरूको खोजी गर्नुपर्छ । सदनले विकल्प दिन नसक्दा विरोधीहरूले चर्को स्वर गर्न पाउने भन्ने तथ्य हेक्का राख्नुपर्छ ।वर्तमान राजनीति अत्यन्त विभक्त अवस्थामा छ । समाज चरम विभाजित भएकाले कसैले पनि बीचमा बसेर दृष्टिकोण दिन अप्ठ्यारो मानेका छन् । एउटा समूहले अर्कोलाई आफ्नो समर्थक वा शत्रुमा दर्ज गरिहाल्छ । यस्तो बेला मध्यमार्गी र वैकल्पिक उपाय निकाल्नेहरू थप उपेक्षित हुन्छन् । मध्यमार्ग आफैंमा कठिन कार्य हो । तर कुनै पनि गतिरोधको निकासका लागि मध्यमार्गभन्दा अर्को विकल्प हुन सक्दैन । नयाँ संविधान लागू भएयताका घटनाक्रमहरूलाई हेर्ने हो भने प्रधानमन्त्री ओलीलाई यो व्यवस्थाप्रति कुनै अपनत्व छैन । ओलीको सत्ताकांक्षाको असीमित शोधभर्ना गर्नु मात्र नयाँ व्यवस्थाको लक्ष्य र उद्देश्य थिएन र होइन । दोस्रो संविधानसभाको निर्वाचनयता बिस्तारै जनाधार गुमाइरहेका प्रचण्डको तेजोवध गर्दै समाजको एउटा ठूलो तप्का ओलीको हर्षबढाइँमा व्यस्त छ । ओलीले त्यो हर्षबढाइँबाट हौसिएर संविधानका आधारभूत जगमा प्रहार गरिरहेका छन् । अहिलेको आवश्यकता ओरालो लागेको मृगलाई खेदेर बहादुरी देखाउने होइन । लोकतन्त्र स्थापनाका लागि प्रतिबद्ध भएर लागेका प्रतिष्ठित व्यक्तिहरूले नै प्रतिगमनको मतियार र प्रतिक्रान्तिको सवारी चलाइदिनाले लोकतन्त्रलाई ऐंठन भएको छ । र, उनीहरूको मतिभ्रम ओलीका लागि खुदो पल्टेजस्तो भएको छ । प्रमुख प्रतिपक्षी दलका नेता देउवा यस्तो बेला अकर्ममै व्यस्त छन् । कुनै पनि काम नगर्ने, अरूको तमासा हेर्ने, बस्ने । स्थापनायता नेपाली कांग्रेस यति धेरै किंकर्तव्यविमूढ, लाचार र राष्ट्रिय राजनीतिबाट यति धेरै पृथक् कहिल्यै भएको थिएन । देउवाको यस्तो कच्चा राजनीतिको ओलीका समर्थकहरूले तारिफ गरिरहेका छन् । र त्यो तारिफमा सही थप्दै देउवाका निकटस्थहरू दङदास भइरहेका छन् । अहिले कांग्रेसले सरकार गठनका लागि अरू दलसँग लिखतको याचना गर्ने नभएर संविधान कुल्चने र नैतिकताका आधारमा राजीनामा गर्न नमान्ने ओलीलाई त्यो सम्मानित कुर्सीबाट घोक्रेठ्याक लगाउन नेतृत्वदायी अग्रसरता लिने बेला हो । त्यसका लागि आफैंले सरकारको नेतृत्व गर्नेभन्दा पनि विकल्प दिन बहुमतप्राप्त दललाई र अरू प्रतिपक्षलाई अभिप्रेरित गर्ने हो । कांग्रेस यो सन्दर्भमा नराम्रोसँग चुकेको छ । सर्वोच्च अदालतको सक्रियतामा कांग्रेसको अन्योलले समेत सघाएको देखिन्छ ।ओली नेतृत्वको सरकारले आमनिर्वाचन गराइदिएर नेपाली कांग्रेस पहिलो पार्टी हुन्छ भन्ने विश्वास गर्नुभन्दा ठूलो दुःस्वप्न आजको मितिमा अर्को हुन सक्दैन । देउवा जति छिटो ओलीको हनी ट्र्याप को भुलभुलैयाबाट बाहिर आउँछन्, त्यति चाँडो राजनीतिक गतिरोधको अन्त्य हुनेछ । प्रचण्डले गत निर्वाचनमा देउवालाई मात्र धोका दिएका थिए, संविधान कुल्चेका थिएनन्, तर ओलीले त संविधान कुल्चेर गणतन्त्रात्मक व्यवस्थालाई नै धक्का दिएका छन् र गल्ती स्विकार्नचाहिँ मानेका छैनन् । संविधानले पाएको घात र दण्डको सामुन्ने कांग्रेसले पाएको धोका गौण हो । बीपी, सुवर्ण, गणेशमान, किशुनजी, गिरिजाप्रसादको अनुयायी दाबा गर्ने देउवाले ओलीको रजगज निरन्तरता दिएर कांग्रेसको इतिहासउपर अन्याय मात्र गरेका छैनन्, देशलाई बन्धक बनाउन सहायक भएका छन् । सरकारले विश्वासको मत लिन आनाकानी गरेपछि प्रतिपक्षले अविश्वास प्रस्ताव पेस गर्नु राजनीतिक संस्कारले निर्देशित गर्ने धर्म हो, प्रमुख प्रतिपक्षी नेताले यति हेक्का राख्नैपर्छ ।"
बढ्दो जनसंख्याको व्यवस्थापन,"राष्ट्रिय जनगणना२०७८ मा नेपालको जनसंख्या लगभग ३ करोड पुग्ने अनुमान गरिएको छ । एघारौं जनगणना२०६८ का अनुसार जनसंख्या वृद्धिदर १३५ प्रतिशत प्रतिवर्ष छ । यसपालिको जनगणना कोरोना महामारीबीच हुँदै छ । जनसंख्या वृद्धिले सामाजिक, आर्थिक र वातावरणीय पक्ष अनि विकासका क्रियाकलापमा प्रत्यक्ष प्रभाव पार्छ । क्षेत्र वा स्थानैपिच्छेको शैक्षिक स्तर, रोजगारी, सरदर आयु, मृत्युदर, जन्मान्तरजस्ता विषयका तथ्यांक पाइने भएकाले पनि सामाजिक परिवर्तनको खाका कोर्न जनगणनाको सकारात्मक भूमिका हुन्छ । क्षेत्रफलअनुसार नेपालको जनसंख्याको आकार त्यति ठूलो होइन । तैपनि देशको भौगोलिक बनावट, उपलब्ध स्रोतसाधन, उत्पादन दर, उपलब्ध कृषियोग्य भूमि र आर्थिक वृद्धिदरलाई हेर्ने हो भने बढ्दो जनसंख्याले समस्या ल्याउन सक्छ । त्यसो हुन नदिन बढ्दो जनसंख्याबाट कसरी फाइदा उठाउने भन्नेबारेका योजनाहरू बेलैमा बनाउनुपर्छ । अर्थतन्त्र उकास्न युवा वर्गलाई कृषिलगायत उत्पादन र निर्माणका विभिन्न क्षेत्रमा प्रयोग गर्न सकिन्छ । बढ्दो जनसंख्यालाई देश विकासमा उपयोग गर्न सकिन्न भने नियन्त्रणको बाटोमा लाग्नुपर्छ ।छिमेकी भारत १ अर्ब ३८ करोडका साथ जनसंख्याका आधारमा विश्वमै दोस्रो ठूलो देश हो । अबका केही वर्षमा यसले चीनलाई पनि पछाडि पार्ने अनुमान गरिँदै छ । भारतको क्षेत्रफल पूरै विश्वको २४ प्रतिशत मात्र छ, तर यसले विश्वको लगभग १८ प्रतिशत जनसंख्या ओगटेको छ । जनसंख्या वृद्धिलाई रोक्न चौतर्फी आवाज उठेपछि सन् २०१७ मा भारतले दुईभन्दा बढी सन्तान जन्माउनेलाई सरकारी जागिर र अन्य सेवा सुविधाबाट वञ्चित गरिने कानुनको घोषणा गर्यो । त्यस्तै, चीनले जनसंख्या नियन्त्रणका लागि चीनले सन् १९७९ मै प्रतिदम्पती, एक बच्चा को नीति लागू गर्यो । तर त्यसको केही समयमै चीनमा युवाहरूको संख्यामा कमी आयो र काम गर्न सक्ने जनशक्तिमा संकट उत्पन्न हुन थाल्यो । सन् २०१५ सम्म यो संकट यति गम्भीर बन्यो, सरकार उक्त नीतिलाई बदल्न बाध्य भयो र एकको सट्टा दुई सन्तानको अनुमति दिने निर्णय लियो । पाकिस्तानले पनि जनसंख्या वृद्धिलाई रोक्ने प्रयत्न गर्दै सन् २०१० मा राष्ट्रिय जनसंख्या नीति बनायो र २०२५ सम्म प्रजनन दर घटाउने लक्ष्य निर्धारित गर्यो । सरकारले आफ्ना नागरिकलाई सन्तानको जन्मान्तर तीन वर्ष राख्न र गर्भनिरोधक साधनहरूको उपयोग गर्न प्रोत्साहित गरिरहेको छ ।केही देशचाहिँ यस्ता छन् जो आफ्नो जनसंख्यालाई तीव्र गतिमा बढाउन चाहन्छन् र यसका लागि प्रयत्न पनि गरिरहेका छन् । जनसंख्याको घट्दो दरमा चिन्तित हुँदै हालै स्पेनले यौन मन्त्रालय नै खोलेको छ, जसले अधिक सन्तान जन्माउन प्रेरित गर्छ । करिब १५ करोड जनसंख्या भएको रूस यस्तो देश हो, जुन पनि जनसंख्या बढाउने प्रयत्नमा छ । किनभने रूसमा सन् २०५० सम्म जनसंख्यामा १ करोड कमी आउने सम्भावना छ र यसलाई रोक्ने प्रयासमा त्यहाँको सरकारले आफ्ना नागरिकलाई अधिक सन्तान जन्माउन विभिन्न तरिकाबाट प्रोत्साहन गरिरहेको छ । अर्कातिर, दक्षिण कोरियामा अहिलेकै गतिमा जनसंख्या घट्दै गए निकट भविष्यमा त्यहाँ ठूलो समस्या निम्तिने आकलन गरिएको छ । युरोपका सबै देशको जनसंख्यामा कमी देखिन्छ र यसलाई बढाउन उनीहरूले आप्रवासीहरूलाई आकर्षित गर्ने गरेका छन् । परिश्रमी जनशक्तिको अभाव हुन नदिन पनि उनीहरूले यस्तो प्रावधान ल्याएका हुन् ।सन् १७९८ मा इङ्ल्यान्डका प्रसिद्ध अर्थशास्त्री थोमस रोबर्ट माल्थसले जनसंख्या र संसाधन वृद्धिको समीकरण प्रस्तुत गरेका थिए, जसको सार थियो जनसंख्या वृद्धिलाई एउटा विन्दुमा रोक्न नसके संसाधनको घोर संकट उत्पन्न हुनेछ । माल्थस सिद्धान्तका अनुसार, जनसंख्या वृद्धि ज्यामितीय अनुक्रममा हुन्छ भने संसाधन वृद्धि अंकगणितीय अनुक्रममा । अर्थात्, जनसंख्या खाद्यान्न आपूर्तिको तुलनामा तीव्र गतिमा बढ्ने गर्छ, जसका कारण खाद्यान्नको पर्याप्तता कहिल्यै हुन पाउन्न । त्यसैले जनसंख्याको तीव्र वृद्धिलाई नियन्त्रण गरिएन भने लाखौं मानिस भोकमरीको सिकार हुनेछन् । यसको समाधानका रूपमा माल्थसले नैतिक संयम को सिद्धान्त प्रस्तुत गरे, जसअनुसार मानिसले ढिलो विवाह गर्नुपर्छ, दुई सन्तानबीच धेरै ग्याप राख्नुपर्छ र आवश्यक पर्दा परिवार नियोजन गर्नुपर्छÙ आफूले पालनपोषण गर्न सक्नेभन्दा बढी सन्तान जन्माउनेहरूलाई दण्डित गर्नुपर्छ ।माल्थसको सिद्धान्तले पूरै विश्वलाई आशंकित र भयभीत पारिदियो, जनसंख्या नियन्त्रणको आवाज चौतर्फी उठ्न थाल्यो, अझै उठिरहेको छ । तीव्र रूपमा बढ्दो जनसंख्याले समाजको विकासमा अत्यन्त हानिकारक प्रभाव पार्छ, बेरोजगारी र गरिबीमा वृद्धि हुन्छ, खाद्यपदार्थको संकट उत्पन्न हुन्छ, जीवनस्तर खस्किन्छ, आर्थिक संकट उत्पन्न हुन्छ र कुल गार्हस्थ्य उत्पादनमा भारी गिरावट आई देश उत्कृष्ट भविष्यबाट वञ्चित रहन्छ भन्न थालियो । जे होस्, जनसंख्या नियन्त्रणमा मात्र एकोहोरो ध्यान दिइरहँदा जनसंख्या र साधनको विकासमा समुचित सन्तुलन कायम राख्न पनि उत्तिकै पहल हुनुपर्छ । आर्थिक विकास दर र जनसंख्या वृद्धिदरमा सामञ्जस्य हुनु आवश्यक छ किनकि जनसंख्या आफैंमा समस्या अवश्य होइन । स्रोतसाधनको वृद्धि, समान वितरण र उत्पादन तथा विकास दरलाई द्रुत गतिमा उकास्न सकियो भने बढ्दो जनसंख्या अभिशाप नभएर वरदान बन्न जान्छ र यसबाट आर्थिकसामाजिक पक्ष सबल हुँदै जान्छ ।"
नपलाएको प्रकृतिचेत,"हामी धेरैले याद नगरे पनि विषाक्त माटो, पर्यावरण र प्रकृतिको निर्मम दोहनका कारण यो पृथ्वीको जैविक प्रक्रिया निरन्तर विघटन भइरहेको छ । आगामी पुस्ताका मानिसले आजभन्दा बढी कष्ट झेल्नुपर्ने आकलन भैरहेको छ । जलवायु परिवर्तन, कोभिड१९ र खानामा विषका कारण फैलिरहेको नसर्ने दीर्घरोगले निकट भविष्यमै मानव सभ्यतामै संकट आउन सक्ने बहस विश्वव्यापी रूपमा भैरहेको छ । यी सबैमा प्रकृतिप्रदत्त मानवीय गुण, प्रवृत्ति र व्यवहारमा आएका फेरबदलहरू मुख्य जिम्मेवार छन् । पहिलो, जलवायु परिवर्तनले पार्ने असर र प्रभावले धेरै समुदाय र भूगोलका बासस्थान, सभ्यता र संस्कृति समुद्रको छालभित्र पुरिँदै जानेछन् । पृथ्वीको सतहमा खडेरीग्रस्त क्षेत्र बढ्दै जाँदा ती भूभागमा पिउने पानीको अभावले बस्तीहरू विस्थापित हुँदै जानेछन् । यी कुराले ल्याउने उथलपुथल र अस्तव्यस्तताको अन्दाज गर्न धेरै टाढा जानुपर्दैन । जलवायु शरणार्थी भनेर नामकरण गरिएका यी समुदायको कथाव्यथा बुझ्न बाढीपहिरो, डुबान, खडेरी र डढेलोले विस्थापित हुँदै गरेका समुदायको दुरूह अवस्था हेरे पुग्छ । यो सानो उदाहरणलाई फराकिलो सन्दर्भमा हेर्यो भने जलवायु परिवर्तनका कारण समग्र मानव जातिकै भविष्य जोखिमपूर्ण छ भन्न हिचकिचाउनु पर्दैन । यसै गरी, जथाभावी थोपरिएको मन्द विषले माटो, प्रकृति र मानव स्वास्थ्यलाई असर पुर्याइरहेको छ । यस्तो कुरा कतिलाई झर्को लाग्छ भने धेरैलाई पत्यार नै लाग्दैन । हामीसँग मानव भविष्य बनाउने जागृत चेतना छ, यसमा धेरै दुविधा छैन । तर हामीले फेरिरहेको विषाक्त हावा, दूषित पानी र खाइरहेको मन्द विषबाट मुक्त नभई मानव जातिको भविष्य नै पो के रहला र ? यसको जवाफ नेपाल र भारतका नसर्ने दीर्घरोगका अस्पताल, तिनमा लाग्ने बिरामीको लाइन र अत्यधिक कृत्रिम रसायन र विषादी प्रयोग गरिएका क्षेत्र, जस्तै ः शान्तिनगर, हल्दीबारी, भेडेटार, लालबन्दी, चितवन, पाँचखाल, धार्के, चरौंदी, कपुरकोट, गुराँसेलगायत धेरै ठाउँका किसान र तिनका परिवारले दिइरहेका छन् । बुझ्ने, नबुझ्ने या बुझ पचाउने कुरा बेग्लै हो ।जलवायु र खानामा विषको संकटसँगै, कोभिड१९ ले सिङ्गो मानव सभ्यतालाई नै अन्तर्मनदेखि झकझकाइदिएको छ । आधुनिक, सभ्य र विकसित भनिएको पश्चिमी जगत् र यसैको सिको गरिरहेको विकासे समाज दुवैको लाचारीबाट यसको अन्दाज सजिलै हुन्छ । योसितै विश्व अर्थव्यवस्था, जनस्वास्थ्य, खाना र खेतीपाती प्रणालीका कतिपय समस्या सतहमा छरपस्ट देखिएका छन् । यी सबैको सम्बोधनका लागि तत्काल र दीर्घकालमा चाल्नुपर्ने हाम्रा पाइला सुस्त मात्र छैनन्, अझै पनि गलत दिशातर्फ उमुख छन् । उपयुक्त सोच नपुग्दा समस्याबाट उम्किनेभन्दा यसैबाट आतंकित भएर बाँच्ने विवशताको क्रम जारी छ । कोभिडको अर्को लहरले फेरि गत वर्षको जस्तै बन्दाबन्दी र एकान्तबासको चर्चा हुँदै छ । अहिले देखिएको संकटको संकेतले हामीलाई सतर्कतापूर्वक बिराएको बाटो पहिल्याउने र यसलाई विवेकपूर्ण ढंगले सच्याउने आधार बनाउने मौका दिएको छ । यो अवसर हामीलाई पनि छ । भलै, तुलनात्मक हिसाबले हामीले अरूले बिराएर काटिसकेको बाटो धेरै हिँडिसकेका छैनौं । यो विकासे यात्रामा हामी पछाडि नै छौं । तसर्थ, उन्नत मानव समाजको अगुवा बन्नका लागि हामीलाई यो अवसर हो । विडम्बना, निकम्मा नेतृत्वको कुतर्कका पछि लागेर हामी यो मौकासमेत गुमाउन उद्यत छौं ।अब के गर्ने त ? सबैभन्दा पहिले हामीले तय गर्न खोजेको समृद्धिको यात्राबारे प्रस्ट हुन जरुरी छ । यो यात्राको जगमै ठूलो खोट छ । यसको मूल कारण नबुझी यसलाई फेर्ने दृष्टिकोणसमेत बन्दैन । आसन्न संकट र मानव सभ्यताको सम्भावित दुर्घटनाको यात्रा कहिले र कसरी सुरु भयो भन्ने कुराको सत्यतामा अझै खोजी हुँदै जाला, तर यसको मूल कारण मानवीय सृजनशीलताको दुरुपयोग थियो भन्नेमा कुनै द्विविधा छैन । ४ सय वर्षअघि सत्ता उन्मादले उन्मत्त भएको उपनिवेशी शासकले सुरु गरेको प्रकृति दोहनको यात्रा र यो सम्भव बनाउन प्रविधिको खोज गर्ने मानवीय सृजनशील स्वभावको दुरुपयोग गर्ने दलाल नै यसका कारक थिए । यहाँबाट सुरु भएको प्रकृतिदोहनको यात्राले विकासको पर्यायवाची समृद्धि भएर हाम्रा मनमस्तिष्कमा घर गरिरहेको छ । चाहेर वा बाध्यता भन्दै हामी यही यात्रामा सामेल छौं । यो कुराको भेद थाहा पाउँदै गरेका देश, समुदाय र व्यक्तिहरू अझै पनि माटो, वातावरण र समग्र प्रकृति सच्याउन सकिन्छ भनेर कोसिस गरिरहेका छन् । उनीहरूले आफ्ना परिवेश र चेतनाका आधारमा क्रमिक सुधार र बृहत् रूपान्तरणका प्रयासहरू थालेका छन् । हाम्रो समाजमा भने यो चेतनाको लहर अझै आएको छैन । हाम्रो प्रकृतिलाई वशमा राख्ने र अरू ग्रहमा बस्ती बसाउने सपनामै धेरैले गर्व गर्ने गरेका छन् । यही सपनमा रम्दै गएको नयाँ पुस्ताको ठूलो पंक्ति समृद्ध हुने भन्दै सामाजिक सञ्जालका भित्ता हेरेर बरालिएको अवस्था छ । एक छिन प्रविधिमा भएको चामत्कारिक उपलब्धिको फाइदा लिने मनसायलाई शंकाको लाभ दिएर हेरौं । मानौं, कुनै दिन एलेन मस्कले भनेजस्तो कृत्रिम मानव प्रविधिको सहायताले अन्य ग्रहमा बस्ती बसाउने र कृत्रिम खाना बनाउने कल्पना भोलि नै साकार हुन्छ र हामी सबै मानिस रातारात अन्य ग्रहका बासिन्दा हुनेछौं भन्ने कुरा पत्याइदिऔं । त्यस बेला, हामी नेपालीको पालो कहिले आउला ?यही नै बेला परी नामको यन्त्रमानव साक्षी राखेर समृद्धिको रथ हाँक्ने कुरा अखबारमा आएको छ । यो यन्त्रमानव र समृद्धि कुनै संयोगले मात्र जोडिएको विषय हैन । यो त समृद्धिको विरासत थाम्ने कृत्रिम मानवको निष्ठासँग जोडिएको अगुवा र तिनका अन्धभक्तको पाखण्डपनको उदाहरण मात्र हो । हुन त, महेशराज पन्तको भाषामा, अहिलेका मझौला कदका नागरिक पनि योभन्दा माथि उठ्न सकेका छैनन् । यी सबैको आडमा समाजको अगुवाइ गर्ने राजनीतिक नेतृत्व हामीलाई समृद्धिका नाममा अन्धकारको सुरुङमा धकेल्न उद्यत छन् । परी त यसको प्रतिनिधिमूलक प्रतीकात्मक विम्ब मात्र हो । यो भ्यु टावर र स्मार्ट सिटीमा समेत उत्तिकै प्रतिविम्बित छ ।आधुनिक हुने नाममा बाँडिएको सपना र भौतिक दुनियाँमा देखिएको चमकधमकले हाम्रो समाजमा दिउँसै रात पारेको छ । यसको अगुवाइ बजारमुखी समाज, दलाल अर्थतन्त्रमा भासिएर आफ्नो सुझबुझ हराउँदै गएको नेतृत्व र अनेकौं अहंकारले विवेकहीन हुँदै गएको मझौला कदको वैश्विक विद्वत् वर्गको प्रतिनिधिमूलक जमातले गरिरहेको छ । यसले थोपरेको नियतिलाई निकम्मापन, निरीहता र पलायन जे भनेर अर्थ्याए पनि हुन्छ । यो जमातले आसन्न संकटको सामना गर्ने र यसलाई सच्याउने आँट र धैर्य निकट भविष्यमै गर्नेछ भन्ने कुनै आधार देखिँदैन । खासगरी हाम्रोजस्तो देखासिकी र परनिर्भर समाजमा बाँचेको वर्तमान पुस्ताको तत्कालै विवेक फर्किन्छ भन्ने लाग्दैन । कुनै चमत्कार भएर यो विवेक फर्केछ भने त्यही दिन स्वागत गरौंला । यसरी हेर्दा, अहिलेकै जस्तो समृद्ध हुने परम्परागत सोच र तरिकाले प्रकृतिका फेरिएका व्यवहार सच्याउन सकिँदैन । समृद्ध हुने सपना बोकेर आज हामी हिँडेको बाटो नै गलत छ । समयमै सचेततापूर्वक सार्थक प्रयत्न नगर्ने हो भने आम मानिसले आफैं संकट भोगेर आजका समस्या फर्केर हेर्ने र महसुस गर्न दबाब बढाउने बेलासम्म धेरै ढिला भैसक्नेछ । त्यसैले यो संकटको सम्बोधन गर्ने र यी सबै सम्हाल्ने जिम्मा नयाँ पुस्ताको काँधमा आएको छ । वर्तमान निकम्मा नेतृत्व, जो भावी पुस्तालाई उज्ज्वल भविष्यको बाटो देखाउने शिक्षा, दीक्षा र मानवीय मूल्यमान्यता सिकाउन छोडेर केवल समृद्धि यात्रा भनेर बरालिइरहेको छ, उसले अबको पुस्तालाई सम्झाउने हक त राख्दैन, तर पनि आफ्ना कमीकमजोरी फर्केर हेर्न र यसबाट सिक्न आलोचनात्मक चेत बढाउन त सक्छ नि ?"
पटनामा बीपीको सालिक संरक्षणहीन,"काठमाडौं (कास) पटना, गोलघर पार्कस्थित नेता बीपी कोइरालाको पूर्णकदको सालिकको संरक्षण र सुरक्षाका विषयमा बिहार संसद्मा आवाज उठेको छ । बिहार राज्य सरकारले बनाएको सालिकबारे जनता दलका सांसद वीरेन्द्रनारायण यादवले गत चैत ४ गते संसद्को ध्यानाकर्षण गराएका हुन् । समाजवादी आन्दोलनका अभियन्ता कोइरालाको स्मृति र सम्मानमा बनाइएको सालिकको १९९४ अक्टोबर २५ मा तत्कालीन मुख्यमन्त्री लालुप्रसाद यादव र कोइरालापत्नी सुशीलाले अनावरण गरेका थिए । बीपी कोइराला संग्रहालय समितिका संस्थापक अध्यक्ष परशुराम पोखरेलले पटना भ्रमणका क्रममा सालिकको बिजोग देखेपछि बिहार सरकारका मन्त्री र नेपाल सरोकार राख्ने सांसद, प्राध्यापक, अध्येतासामु ध्यानाकर्षण गराएको र त्यसपछि सांसद यादवले संसद्मा आवाज उठाएको जानकारी दिए । सन् ४० कै दशकमा अखिल भारतीय राष्ट्रिय कंग्रेस सम्बद्ध रहेर काम गरेका नेता बीपी कोइरालालाई समाजवादी आन्दोलनका अगुवा मानेर गुरुदक्षिणाका रूपमा बिहार सरकारले ससम्मान पूर्ण कदको सालिक स्थापना गरेको हो, उनले कान्तिपुरसँग भने, तर यही सालिकको बिजोगको अवस्था देखेर यी अभियन्ताको सम्मानभन्दा अपमान पो भएको हो कि भन्ने मैले बोध गरें । उनका अनुसार आसपासमा फोहोर थुपार्ने र त्यही खुला मैदानमा क्रिकेट खेल्ने गरिएकाले बलले लागेर सालिक टुक्रँदै गएको छ । पोखरेलले समाजवादी दलका अध्यक्ष देवेन्द्रप्रसाद यादव, राज्य सरकारका कृषिमन्त्री अमरेन्द्र प्रताप, शिक्षामन्त्री विजयकुमार चौधरी, कंग्रेस आई विधायक प्रेमचन्द्र मिश्र, प्राध्यापक नोवलकिशोर चौधरीलगायतसँग भेटेका थिए । समाजवादी आन्दोलनका अगुवा जयप्रकाश नारायण र राममनोहर लोहियासँग घनिष्ठतम् मित्रता राखेका नेता कोइराला बिहारको हजारीबाग जेलमा नेता राजेन्द्रप्रसादसँगै (सन् १९४२४५) थुनामा थिए । थुनामुक्त भएपछि नेपालमा राणाविरुद्ध अभियान थाल्न कोइरालाले १९४७ जनवरी २५ मा कोलकाताको भवानीपुरस्थित खाल्सा स्कुलमा भएको सम्मेलनबाट नेपाली राष्ट्रिय कांग्रेसको स्थापना गरेका थिए । भारतमा इन्दिरा गान्धीले संकटकाल लगाएपछि र नेता कोइरालालाई स्थान हदबन्दी समेत तोकिएपछि उनी २०३३ पुस १६ गते पटनाबाट सधैंका लागि घर (काठमाडौं) फर्केका थिए । पहिलो जननिर्वाचित प्रधानमन्त्री भएपछि कोइरालाले २०१७ सालमा नेता जयप्रकाशका नाममा पटनामा स्थापित संग्रहालय उद्घाटन गरेका थिए । बिहारका तत्कालीन मुख्यमन्त्री लालुप्रसाद यादवले गान्धी मैदान छेउबाट बाँसघाटसम्मको सडकलाई बीपी पथ नामकरण गरे तर अहिले बिहार सरकारले यही सडकलाई अग्रेसन मार्ग नामकरण गरेको रहेछ, पोखरेलले भने, यस विषयमा समेत ध्यानाकर्षण गराएको छु । उनले आफूले कुरा उठाएपछि स्थानीय जानकारले पनि पार्कको सरसफाइमा ध्यान दिएको जानकारी दिए । बीपीको सालिकमा राखिएको अनावरण परिचयमा बीपी नेपालका जनप्रिय नेता हुन्, पूर्वप्रधानमन्त्रीसमेत हुन् भन्ने विवरणसमेत राख्नु अनिवार्य देखेर यसबारे सम्झाउने काम गरेको छु, उनले भने । बीपी संग्रहालय समिति, सुन्दरीजलले जननेता कोइरालाबारे वृत्तचित्रसमेत बनाउने योजना अघि सारेकाले यही अभियानमा उनको जीवनकालमा जोडिएका बिहारका पटना, सहरसा, फारविगन्ज, बयरगनिया र पश्चिम बंगालको कोलकाता, उत्तरप्रदेशको बनारस, सारनाथ, राजघाट, गोरखपुरलगायत स्थानको अध्ययन भ्रमण गरिरहेको समेत पोखरेलले जानकारी दिए ।"
"२२ सुरक्षाकर्मी मारिए, ३१ घाइते","(नयाँदिल्ली)  भारतको छत्तीसगढ राज्यको विजापुरमा शनिबार माओवादीको आक्रमणमा २२ जना सुरक्षाकर्मीको मृत्यु भएको छ । साथै ३१ जना सुरक्षाकर्मी घाइते भएका छन् । केही सुरक्षाकर्मीहरू अझै बेपत्ता रहेको बताइएको छ । भारतीय सञ्चारमाध्यमहरूका अनुसार आक्रमणपछि माओवादीले सुरक्षाकर्मीहरूको हतियार र गोलीगठ्ठासमेत लुकेर लगेका छन् । छत्तीसगढका एक स्थानीय पत्रकारले कान्तिपुरलाई बताएअनुसार घटनास्थल छत्तीसगढको राजधानी रायपुरबाट करिब ५ सय किलोमिटर टाढा बस्तर क्षेत्रमा पर्छ । घना जंगल र निकै विकट उक्त क्षेत्रमा सञ्चार सुविधासमेत उपलब्ध छैन । भारतीय सञ्चारमाध्यमहरूका अनुसार सुरक्षा फौजले गत शुक्रबार रातिदेखि दक्षिण बस्तरको जंगली क्षेत्रलाई लक्षित गर्दै विभिन्न ५ स्थानबाट अपरेसन सुरु गरेको थियो । त्यही क्रममा सुरक्षाकर्मीहरू सुक्माबिजापुर सीमामा सर्च अपरेसनमा रहेकै बेला शनिबार मध्याह्न माओवादीले एक्कासि चारैतिरबाट घेरा हालेर आक्रमण गरेका थिए । उक्त क्षेत्रमा ठूलो संख्यामा माओवादीहरू रहेको खुफिया सूचनाका आधारमा सुरक्षा फौजले सर्च अपरेसन सुरु गरेको थियो । सुरक्षा फौज र माओवादीबीच ३ घण्टाभन्दा लामो समयसम्म दोहोरो भिडन्त भएको जनाइएको छ । सुरक्षा फौजले माओवादीतर्फ पनि ठूलो क्षति भएको दाबी गरेको छ । घाइते र मृतकहरूलाई तीनवटा ट्र्याक्टरमा लगिएको छ । नक्सलीतर्फ कति क्षति भयो भन्ने यकिन नभए पनि कम्तीमा २५३० जना मारिएका छन्, केन्द्रीय रिजर्भ पुलिस फोर्सका महानिर्देशक कुलदीप सिंहलाई उद्धृत गर्दै भारतीय सञ्चारमाध्यमले जनाएका छन् । घटनाप्रति भारतीय राष्ट्रपति रामनाथ कोविन्द्र, प्रधानमन्त्री नरेन्द्र मोदीलगायत अन्य नेताहरूले पनि दुःख व्यक्त गरेका छन् । भारतका केन्द्रीय गृहमन्त्री अमित शाहले ट्वीट गर्दै सुरक्षाकर्मीको बलिदान खेर जान नदिने बताएका छन् । साथै उनले माओवादीविरुद्धको कारबाही थप बलियो पारिने र परिणाममुखी बनाइनेसमेत उल्लेख गरे । घटनाबारे थाहा पाउनासाथ उनी असमको चुनावी कार्यक्रम छोट्याएर दिल्ली फर्केका छन् । त्यसलगत्तै शाहले उच्च सुरक्षा अधिकारीहरूसँग बैठक गरेका थिए । बैठकमा घटनाबारे समीक्षा गर्दै माओवादीविरुद्धको कारबाहीलाई तीव्रता दिने निर्णय भएको बताइएको छ । छत्तीसगढको बस्तर क्षेत्र माओवादी अति प्रभावित क्षेत्रका रूपमा चिनिन्छ । सोही क्षेत्रमा माओवादीको आक्रमणमा परी बर्सेनिजसो सुरक्षाकर्मीको मृत्यु हुँदै आएको छ । भारत सरकारले विगत लामो समयदेखि माओवादीविरुद्ध ठूलो संख्यामा सुरक्षाफौज परिचालन गर्दै आए पनि आक्रमणका घटना रोकिएका छैनन् । यसअघि मार्च २३ मा पनि छत्तीसगढकै नारायणपुरमा माओवादी आक्रमणमा ५ सुरक्षाकर्मी मारिएका थिए । घटनामा १४ जना घाइते भएका थिए । एक सन् २०२० को मार्चमा पनि छत्तीसगढकै सुक्मा जिल्लामा माओवादीको एम्बुसमा परेर १७ सुरक्षाकर्मीले ज्यान गुमाएका थिए । सन् २०१९ को अप्रिलमा माओवादीले गरेको आक्रमणमा एक विधायकसहित १६ सुरक्षाकर्मीको ज्यान गएको थियो । त्यस्तै, सन् २०१० को अप्रिलमा छत्तीसगढकै चिन्तल्नर गाउँको दन्तेवाडामा माओवादीको आक्रमणमा परी ७६ सुरक्षाकर्मी मारिएका थिए । त्यसलाई माओवादीको अहिलेसम्मकै ठूलो आक्रमण मानिन्छ । छत्तीसगढका एक स्थानीय पत्रकारले कान्तिपुरसँगको संक्षिप्त कुराकानीमा माओवादी प्रभावित क्षेत्र भन्ने थाहा हुँदाहुँदै पनि सुरक्षाफौजका तर्फबाट आवश्यक सजगता र तयारी नभएका कारण शनिबारकै जस्तो घटना दोहोरिरहेको बताए । त्यस क्षेत्रमा न त सञ्चार सुविधा छ, गर्मी त्यत्तिकै हुन्छ । पूरै विकट जंगली क्षेत्र हो अनि सतर्कता र तयारी नभएकाले नै यस्ता घटना दोहोरिने गर्छन्, नाम नबताउने सर्तमा ती पत्रकारले भने । त्यस क्षेत्रमा दुई दशकदेखि यस्ता घटना भइरहेको उनले जनाए ।"
उत्तर प्रदेश र महाराष्ट्रमा संक्रमण तीव्र,"नयाँदिल्ली (एजेन्सी) भारतको सीमावर्ती राज्य उत्तरप्रदेशमा कोरोना संक्रमण तीव्र बन्दै गएको छ । पछिल्ला दिनहरूमा उत्तर प्रदेशमा दैनिक संक्रमित हुनेको संख्या दुई हजारभन्दा बढी छ । गएको एक दिनमा मात्रै २ हजार ४ सय २३ जना संक्रमित थपिएका छन् । यो सँगै त्यहाँ हालसम्म कुल संक्रमितको संख्या ६ लाख २५ हजार ९ सय २३ पुगेको छ । शनिबार संक्रमित हुनेको संख्या २ हजार ९ सय ५३ थियो । उत्तर प्रदेशसँग नेपालको ५ सय ५१ किलोमिटरभन्दा लामो सीमा जोडिएको छ । खुला सीमाबाट हुने मानिसहरूको अनियन्त्रित आउजाउका कारण उत्तर प्रदेशमा संक्रमण बढ्दा नेपालमा पनि जोखिम उत्तिकै बढेको छ । कोरोना संक्रमण तीव्र बनेपछि भारतको सीमावर्ती राज्य उत्तर प्रदेशमा त्यहाँको राज्य सरकारले २९ चैतसम्मका लागि सबै स्कुलहरू बन्द गर्ने निर्णय गरेको छ । नेपालसँगको सीमावर्ती भारतीय राज्य उत्तर प्रदेशका मुख्यमन्त्री योगी आदित्यनाथले शनिबार उच्च अधिकारीहरूसँगको भेटपछि त्यस्तो निर्णय लिएको भारतीय सञ्चारमाध्यमहरूले जनाएका छन् । विगत केही दिनयता उत्तर प्रदेशसँगै भारतका महाराष्ट्र, दिल्ली, गुजरात, आन्ध्र प्रदेश, मध्य प्रदेश, केरलालगायत राज्यमा संक्रमण तीव्र बनेको छ । स्वास्थ्य तथा परिवार कल्याण मन्त्रालयका अनुसार आइतबार ९३ हजार २ सय ४९ संक्रमित थपिएका छन् । योसँगै भारतमा कुल संक्रमितको संख्या १ करोड २४ लाख ८५ हजार ५ सय ९ पुगेको छ । त्यसमध्ये १ करोड १६ लाख २९ हजार निको भइसकेको जनाइएको छ । भाइरसको संक्रमणका कारण गएको चौबीस घण्टामा ५ सय १३ जनाको मृृत्यु भएको छ । भारतमा हालसम्म कोरोना भाइरसको संक्रमणबाट १ लाख ६४ हजार ६ सय २३ जनाको मृत्यु भइसकेको मन्त्रालयले जनाएको छ । विगत केही दिनयता विशेषगरी महाराष्ट्र, दिल्ली, गुजरात, कर्नाटक, तमिलनाडु, केरला, आन्ध्र प्रदेश, मध्य प्रदेश, उत्तर प्रदेशलगायत राज्यमा संक्रमण तीव्र बनेको छ । संक्रमण फैलिएसँगै भारतीय प्रधानमन्त्री नरेन्द्र मोदीले महारमारीबाट बच्न जनचेतना र सामुदायिक सक्रियता आवश्यक भएको बताएका छन् । त्यसका लागि सरकारले परीक्षण, ट्रेसिङ, उपचार, कोभिडमैत्री व्यवहार र खोप कार्यक्रमलाई प्रभावकारी पारिने बताएका छन् । पछिल्लो समय महाराष्ट्रमा संक्रमण उच्च देखिएको छ । पछिल्लो २४ घण्टामा महाराष्ट्रमा ४९ हजार ४ सय ४७ संक्रमित थपिएका छन् । तीमध्ये ११ हजार ६ सय ४३ संक्रमित मुम्बईका छन् । योसँगै महाराष्ट्रमा संक्रमित संख्या २९ लाख ५३ हजार नाघेको छ । महाराष्ट्रमा २४ लाख ९५ हजारभन्दा बढी संक्रमित निको भइसकेको जनाइएको छ । महाराष्ट्र सरकारले साँझ ८ देखि बिहान ७ बजेसम्म एक साताका लागि लकडाउन घोषणा गरेको छ । यसअघि महाराष्ट्रका मुख्यमन्त्री उद्धव ठाकरेले संक्रमण फैलने क्रम नरोकिए लकडाउन गर्ने चेतावनी दिएका थिए । संक्रमण बढेपछि उडिसाले पनि विभिन्न १० जिल्लामा राति १० देखि बिहान ५ बजेसम्म कर्फ्यु घोषणा गरेको छ । महाराष्ट्र राज्यका मुम्बई, पुने, नासिकलगायत सहरी क्षेत्रमा नेपाली कामदारहरू बढी रहेको पाइन्छ । नेपाली कामदारहरू सबैभन्दा बढी रहेको राजधानी दिल्ली पनि बढ्दो संक्रमणबाट अछुतो छैन । आइतबार मात्रै दिल्लीमा ११ हजार ६० जना संक्रमित थपिएका छन् । हालसम्म दिल्लीमा ६ लाख ७२ हजारभन्दा बढी संक्रमित भइसकेका छन् ।संक्रमण तीव्र बनेसँगै लकडाउन हुने त्रास बढेको छ । तर, दिल्ली सरकारले तत्काल लकडाउन गर्ने योजना नरहेको जनाएको छ । दिल्लीका मुख्यमन्त्री अरविन्द केजरीवालले शुक्रबार स्वास्थ्य अधिकारीहरूसँगको छलफलपछि तत्काल लकडाउन गर्ने योजना नरहेको बताएका हुन् । संक्रमण तीव्र रूपमा बढिरहेको छ तर आत्तिनु पर्दैन । सरकारले स्थितिलाई नजिकबाट हेरिरहेको छ । तत्काल लकडाउन गर्ने विचार गरेको छैन, केजरीवालले भनेका थिए ।"
पेट्रोलको मूल्य प्रतिलिटर १ सय २०,"काठमाडौं (कास) नेपाल आयल निगमले इन्धनको मूल्य पुनः बढाएको छ । भारतीय आयल निगमले पठाएको नयाँ मूल्य सूचीअनुसार इन्धनको मूल्य समायोजन गरिएको निगमले जनाएको छ । स्वचालित मूल्य प्रणाली कार्यान्वयन गर्दा पेट्रोल, डिजेल र मट्टीतेलमा प्रतिलिटर २२ रुपैयाँ बढाइएको निगमका प्रवक्ता विनीतमणि उपाध्यायले बताए । कार्यविधि कार्यान्वयन गर्दा साविक खुद्रा बिक्री मूल्यमा प्रतिलिटर २ रुपैयाँ बढाएका छौं । नयाँ खुद्रा बिक्री मूल्य क्रमशः पेट्रोल १ सय २० र डिजेलमट्टीतेल १०३१०३ रुपैयाँ कायम गरिएको छ, उनले भने । निगमले एलपी ग्यास र हवाई इन्धनको बिक्री मूल्य भने यथावत् राखेको छ । मूल्य समायोजनपछि पनि निगमलाई अर्धमासिक ८८ करोड रुपैयाँ घाटा रहेको जनाइएको छ । प्रतिलिटर पेट्रोलमा ७ रुपैयाँ ३९ पैसा, डिजेलमा १ रुपैयाँ ९४ पैसा, एलपी ग्यासमा प्रतिसिलिन्डर ४ सय १८ रुपैयाँ ४७ पैसा घाटा रहेको निगमको भनाइ छ, घाटा रकम मूल्य स्थिरीकरण कोष तथा निगमको सञ्चित नाफाबाट व्यवस्थापन गर्नेछौं, उनले भने ।"
डेडिकेटेड र ट्रंक लाइनको महसुल १ महिनाभित्र असुल्न निर्देशन,"यो अवधिको महसुल उठाउने वा नउठाउनेबारे निर्णय गर्न मन्त्रालयले विद्युत् नियमन आयोगलाई सिफारिस गरिसकेको छ । २०७५ वैशाख ३१ देखि सरकारले लोडसेडिङ अन्त्य भएको घोषणा गरेकाले त्यसपछिको समयको डेडिकेटेड र ट्रंक लाइनबापतको महसुल लागू गर्ने वा नगर्ने विषयमा पनि निर्णय गर्न मन्त्रालयले आयोगलाई सिफारिस गरेको छ । ऊर्जा सचिव दिनेश घिमिरेको संयोजकत्वमा अर्थ मन्त्रालयका सचिव, उद्योग मन्त्रालयका सचिव, ऊर्जा मन्त्रालयका सहसचिव प्रवीण अर्याल, प्राधिकरणका तत्कालीन कार्यकारी निर्देशक कुलमान घिसिङ रहेको समितिले तयार पारेको प्रतिवेदन कार्यान्वयन गर्न मन्त्रिपरिषद्ले ऊर्जा मन्त्रालयलाई निर्देशन दिएको हो । २०७२ साउनदेखि प्राधिकरणले डेडिकेटेड र ट्रंक लाइनमार्फत उद्योग, अस्पताललगायत क्षेत्रलाई निरन्तर विद्युत् उपलब्ध गराउन थालेको थियो । प्राधिकरणले उद्योगीहरूलाई छुट बिल भन्दै बक्यौता तिर्न पत्राचार गरेपछि उद्योगीहरू अदालत गएका थिए । उद्योगीहरूले दायर गरेको रिटमा आफूले डेडिकेटेड र ट्रंक लाइन माग नै नगरेको र दैनिक २० घण्टाभन्दा कम विद्युत् उपभोग गरेको जस्ता तर्क गरिएको थियो । अहिले २ सय ३१ वटा उद्योगले डेडिकेटेड प्रसारण लाइनमार्फत र ६७ वटा उद्योगले ट्रंक लाइनमार्फत विद्युत् लिइरहेका छन् ।"
सेयर बजारमा नयाँ रेकर्ड,"(काठमाडौं)  सेयर बजारमा नेप्से परिसूचक र बजार पुँजीकरणले आइतबार नयाँ रेकर्ड बनाएका छन् । यसअनुसार नेप्से परिसूचक २ हजार ६ सय ५७७१ विन्दुमा पुगेको छ । अघिल्लो दिनको तुलनामा आइतबार नेप्से करिब २६ अंक बढेको हो । यसअघि गत फागुन ९ मा नेप्से उच्च २ हजार ६ सय ४० विन्दुमा पुगेर ओरालो लागेको थियो । आइतबार उक्त विन्दु पनि पार गरेर नयाँ रेकर्ड बनाएको हो ।यससँगै नेपालको सेयर बजारको आकार आइतबार ३६ खर्ब ७१ अर्ब रुपैयाँ पुगेको छ । यो हालसम्मकै उच्च हो । नेप्से परिसूचक निरन्तर बढेपछि सेयर बजारको आकार (कुल बजार पुँजीकरण) पनि हालसम्मकै उच्च पुगेको हो । आइतबार कायम भएको कुल बजार पुँजीकरण नेपालका कुल गार्हस्थ्य उत्पादन (जीडीपी) को करिब ९८ प्रतिशत हो । यो अनुपात पनि हालसम्मकै उच्च हो । आइतबार सेयर बजारमा पनि ९ अर्ब रुपैयाँभन्दा केही बढीको सेयर कारोबार भएको छ । यो करिब ९० हजार कारोबारबाट २ सय १२ कम्पनीका १ करोड ८१ लाख ७३ हजार कित्ता सेयर किनबेच भए । कारोबार रकम केही सातायताकै उच्च हो । विगतमा १० अर्ब ६१ करोडभन्दा बढीको सेयर कारोबार भएको नेप्सेमा पछिल्लो केही समय कारोबार रकममा कमी आएको थियो । आइतबार नेप्सेमा गत माघ २६ यताकै सर्वाधिक रकमको कारोबार भएको हो । गत बिहीबार सेयर बजारमा ७ अर्ब २५ करोड रुपैयाँ बराबरको कारोबार भएको थियो ।नेप्सेको वर्गीकरणमा क वर्गका कम्पनीहरूको सेयर कारोबार मापक सेन्सेटिभ परिसूचक आइतबार ०९३ प्रतिशतले बढ्यो । सो दिन व्यापारमा रहेका सबै कम्पनीको सेयर कारोबार मापक फ्लोट परिसूचक ०९९ प्रतिशतले बढेको छ । सामान्यतया चैत महिना सेयर बजारका लागि त्यत्ति उपयुक्त मानिँदैन । चैतको अन्त्यमा निजी क्षेत्रबाट ठूलो रकम करबापत सरकारी खातामा जाने, सेयर धितोमा कर्जा लिएका लगानीकर्ताले बैंक तथा वित्तीय संस्थालाई ब्याज भुक्तानी गर्नुपर्नेलगायत कारण सेयर बजारमा प्रतिकूल प्रभाव पर्ने गरेको थियो । तर अहिले बजारमा बेग्लै प्रवृत्ति देखिएको छ । हरेक दिनजसो बजारले नयाँ रेकर्ड बनाउँदै गएको छ । चैतमा पनि बजार बढ्नुलाई लगानीकर्ताले सकारात्मक संकेतका रूपमा विश्लेषण गर्न थालेका छन् । तर वित्तीय प्रणालीमा भने अधिक तरलता घट्न थालेको छ । लामो समयसम्म यही क्रम चलिरहे बजारमा ब्याजदर बढ्ने प्रक्षेपण गरिएका छन् । तर बैंकरहरू भने तत्कालै कर्जाको ब्याजदर नबढ्ने दाबी गर्छन् ।आइतबार निर्जीवन बिमा उपसमूहका लगानीकर्ताले सबैभन्दा धेरै नाफा कमाएका छन् । व्यापारिक उपसमूहका लगानीकर्ताले सबैभन्दा धेरै गुमाएका छन् । यो दिन निर्जीवन बिमा उपसमूहको परिसूचक सर्वाधिक ३९७ प्रतिशत बढेको छ भने व्यापारिक उपसमूहको सबैभन्दा धेरै ४३९ प्रतिशतले घटेको छ । लगानी उपसमूहको परिसूचक २३५, होटल्स तथा पर्यटनको ०८४, उत्पादन तथा प्रशोधनको ०१५ र सामूहिक लगानी कोषको ०८६ प्रतिशतले घटेको छ । यो दिन अन्य उपसमूहको परिसूचक ३४१, वित्त कम्पनीको ३६६, जलविद्युत्को १५, बैंकिङको ०८१, विकास बैंकको ०८४, लघुवित्तको ०४७ र जीवन बिमाको ०८९ प्रतिशत परिसूचक बढ्यो ।"
बैंकिङ कसुरको अपराधमा कर्मचारी धेरै,"(काठमाडौं)  बैंकिङ कसुरसम्बन्धी अपराधमा बैंक तथा वित्तीय संस्थाकै कर्मचारीको संलग्नता धेरै रहेको भेटिएको छ । पछिल्लो पाँच वर्षमा प्रहरीको केन्द्रीय अनुसन्धान ब्युरो (सीआईबी) ले अनुसन्धान गरेका बैंकिङ कसुरसम्बन्धी मुद्दामा यस्तो देखिएको हो । यो अवधिमा सीआईबीले २० मुद्दामा कारबाही गरेको छ । जसमा ५० जना बैंक तथा वित्तीय संस्थाका कर्मचारी र १० जना सञ्चालक समितिका पदाधिकारीको संलग्नता भेटिएको सीआईबीले जनाएको छ । यो गत साता राष्ट्र बैंकमा आयोजित बैकिङ कसुरसम्बन्धी अन्तरक्रिया कार्यक्रममा सीआईबीका तर्फबाट प्रस्तुत तथ्यांक हो ।सीआईबीका अनुसार पछिल्लो पाँच वर्षमा बैंकिङ कसुरसम्बन्धी १ सय ६७ मुद्दा दर्ता भएका छन् । तीमध्ये २० मुद्दामा प्रहरीले अनुसन्धान गरेको छ । जसमा हालसम्म १ सय ४ जना आरोपित (प्रतिवादी) पक्राउ परेका छन् । पक्राउ परेकामध्ये करिब आधा (५० जना) बैंक तथा वित्तीय संस्थाका कर्मचारी नै रहेको सीआईबीले जनाएको छ । बाँकी आरोपितमध्ये १० जना सञ्चालक, ३६ जना भ्यालुएटरऋणी र ४ जना अन्य छन्, सीआईबीले राष्ट्र बैंकमा प्रस्तुत गरेको तथ्यांक उल्लेख छ, बैंकिङ कसुरसम्बन्धी अपराधीका अधिकांश मुद्दामा सम्बन्धित बैंकमा कार्यरत कर्मचारीकै संलग्नता धेरै रहेको पाइएको छ ।केही ठूला र जटिल प्रकृतिका मुद्दामा सम्बन्धित बैंकका कर्मचारीकै संलग्नता भेटिएको सीआईबीका प्रवक्ता गंगा पन्तले बताइन् । अहिले चेक बाउन्सलाई पनि बैंकिङ कसुर मान्ने कानुनी व्यवस्था छ, उनले भनिन्, यसकारण सबै घटनामा कर्मचारी नै छन् भन्ने होइन । तर जटिल प्रकारका र ठूला मुद्दामा कर्मचारीकै संलग्नता धेरै देखिन्छ ।बैंकहरूले भने बैंकिङ कसुरका अपराधमा बैंकका कर्मचारीको संलग्नता धेरै हुनु स्वाभाविक भएको दाबी गरेका छन् । एउटा संस्थामा धेरै कर्मचारीले काम गर्ने भएकाले सबैको नियत राम्रो नहुने, कसैको खराब पनि हुन सक्ने भएकाले ती कार्यमा संलग्न भएको हुन सक्ने उनीहरूको भनाइ छ । बैंकिङ कसुरका अपराधमा कर्मचारीको पनि संलग्नता धेरै देखिएको छ, बैंकर्स संघका अध्यक्ष भुवन दाहालले भने, यसकारण गल्ती गर्नेले कानुनबमोजिम कारबाही पाउनु नै पर्छ । तर कसुरमा संलग्न नभएका कर्मचारीलाई पनि अपराध गरेको ठहर गरी कारबाही गर्न नहुने उनले बताए । अहिले गल्ती गर्नेले मात्र होइन, ऊभन्दा माथि काम गर्ने सबै कर्मचारीले पनि कारबाही भोग्नुपर्ने अवस्था छ, उनले थपे, नैतिक रूपमा ती व्यक्ति पनि दोषी हुनुपर्छ । तर अपराधमा सबै संलग्न भएका हुँदैनन् । यसकारण सबैलाई एउटै समूहमा हालेर बैंकिङ कसुरसम्बन्धी अपराध गरेको ठहर गरी कारबाही गर्न हुँदैन ।नेपाल राष्ट्र बैंकबाट समयमै विज्ञ उपलब्ध नहुने तथा परीक्षण रिपोर्ट प्रयोगशाला (गुणस्तर तथा नापतौल विभाग, सुनचाँदी व्यवसायी संघ, नास्ट आदि) बाट समयमै उपलब्ध नहुँदा पनि समस्या हुने गरेको प्रहरीले जनाएको छ । बैंकिङ कसुरसम्बन्धी मुद्दा अनुसन्धानका क्रममा विभिन्न सरकारी नियकाबीच अन्तरसमन्वय आवश्यक हुनुका साथै नीतिगत र व्यावहारिक अप्ठ्यारो रहेकाले अनुसन्धान निरन्तर अघि बढ्न नसकेको बताइएको छ । जसमध्ये घटना भइसकेको लामो समयपछि मात्र जाहेरी दरखास्त प्राप्त हुने, प्रहरीको क्षेत्राधिकारभन्दा बाहिरका उजुरी प्राप्त हुने, बिगो दाबी छुट्ट्याउन समस्या हुनेलगायत छन् । अनुसन्धानका क्रममा आन्तरिक राजस्व कार्यालयले आयकर ऐनमा रहेको गोपनीयताको व्यवस्था देखाई करसँग सम्बन्धित विवरण नदिँदा अनुसन्धान प्रभावित हुने गरेको छ, प्रतिवेदनमा भनिएको छ, अनुसन्धानमा खटिने प्रहरी कर्मचारीमा आर्थिक अपराधसँग सम्बन्धित तालिम एवं प्राविधिक ज्ञानको कमी छ । विभिन्न स्रोतबाट प्राप्त सूचनाको प्रारम्भिक अनुसन्धानबाट बैंक तथा वित्तीय संस्थाको कर्जा प्रवाहमा कैफियत देखिई निक्षेपकर्ताको निक्षेप जोखिममा पर्न सक्ने हुँदा सम्बन्धित बैंक तथा वित्तीय संस्था र राष्ट्र बैंकबाट समेत जाहेरी दरखास्तका लागि पत्राचार गरिए पनि सम्बन्धित निकायबाट कारबाही प्रक्रियामा उदासीनता देखिने गरेको प्रहरीको गुनासो छ ।"
नेपालगन्जपोखरा उडान सेवा बढाइँदै,"(नेपालगन्ज)  निजी क्षेत्रको प्रयासबाट पहिलो पटक नेपालगन्जपोखरा र पोखरानेपालगन्ज सुरु गरिएको उडान सेवा थपिएको छ । पश्चिम नेपालको बाँके र बर्दियालाई प्रमुख पर्यटकीय नगर पोखरासँग जोड्ने उद्देश्यले एक महिनाअघि सुरु गरिएको नेपालगन्जपोखरा हवाई उडानमा यात्री बढ्दै गएपछि उडान संख्या थपिएको हो । पोखरा जाने र फर्कने पर्यटक यात्रुको संख्या बढेपछि सातामा दुई दिन शुक्रबार र आइतबार हुँदै आएको उडानलाई बुधबार थप गरेर सातामा तीन दिन गरिएको नेपाल एसोसिएसन अफ टुर एन्ड ट्राभल एजेन्ट (नाटा) बाँके च्याप्टरका अध्यक्ष श्रीराम सिग्देलले बताए । भारतीय पर्यटकलगायत आन्तरिक पर्यटकलाई समेत पोखरा भ्रमण गराउने र गण्डकीका पर्यटकलाई बाँके र बर्दिया भ्रमण गराउने उद्देश्यले सीता एयरमार्फत उडान सुरु गरेका थियौं, उनले भने, नेपालगन्जपोखरा र पोखरानेपालगन्ज हवाई उडानमा यात्रुको चाप बढ्दै गएपछि उडान थपेका हौं । यात्रु संख्या हेरेर उडान अझै थप्दै लैजाने उनको भनाइ छ । सुरुमा सातामा दुई वटा चार्टर उडान गर्ने गरी सेवा सुरु गरिए पनि यात्रु बढ्दै गएकाले एक उडान थपिएको सीता एयर नेपालगन्जले जनाएको छ । यता बर्दिया निकुञ्ज अवलोकनसँगै भारत जाने पर्यटक पोखराबाट यता आइरहेकाले बर्दियाका व्यवसायी पनि उत्साही छन् । कोरोना महामारीमा थलिएका होटल व्यवसायीलाई समेत यसले राहत दिएको छ । पोखरा उडानले बाँके र बर्दियाका होटल व्यवसायलाई राहत पुगेको छ, होटल व्यवसायी संघ बाँकेका अध्यक्ष भीमलाल कँडेलले भने, नेपालगन्ज नाका भएर रुपैडिया हुँदै लखनऊ, कानपुर र भारतबाट आउने भारतीय पर्यटक पोखरासम्म पुग्न बाँके र बर्दियामा बास बस्न थालेका छन् । पोखराका पर्यटकलाई रारा, फोक्सुन्डो, बाँके, बर्दिया राष्ट्रिय निकुञ्जमा घुम्न जान थप सहज भएको उनको भनाइ छ । कोरोनाले सबैभन्दा बढी मारमा परेको पर्यटन क्षेत्रको प्रवर्द्धनका लागि नाटा बाँकेले बाँके, बर्दिया, कर्णालीको मुगु, प्यूठान र सुदूरपश्चिमका पर्यटकीय क्षेत्रसँग नेपालगन्जलाई सोझै जोड्ने अभियान सुरु गरिएको हो ।पर्यटन व्यवसायीहरूको लामो प्रयासपछि निजी क्षेत्रको पहलबाट गत फागुन ७ गतेदेखि नेपालगन्जपोखरा चार्टर उडान सुरु गरिएको थियो । लामो समयदेखि बाँके र बर्दियाका पर्यटन व्यवसायीले नेपालगन्जपोखरा र नेपालगन्जदिल्ली हवाई उडानका लागि प्रयास गर्दै आए पनि सरकारी स्तरबाट सुरु नगरिँदा निजी क्षेत्रबाट पोखरा उडान सुरु गरिएको हो ।"
हिरोको नयाँ वर्ष अफर,"काठमाडौं (कास) नेपालका लागि हिरो मोटरसाइकलको आधिकारिक बिक्रेता नेपाल जनरल मार्केटिङले नयाँ वर्षलक्षित योजना ल्याएको छ । कम्पनीले यो नयाँ वर्ष हिरोका साथ, खाली हुन्न हात योजना ल्याएको हो । यो योजनाअनुसार हिरो मोटरसाइकल तथा स्कुटर किन्ने ग्राहकले स्क्र्याच कार्डमार्फत १० हजार रुपैयाँसम्म पक्का छुट र १ लाख रुपैयाँ बम्पर उपहार पाउने कम्पनीले जानकारी दिएको छ ।"
२२५ लिटरको कोक किन्दा २५० एमएल सित्तैमा,"काठमाडौं (कास) कोकाकोलाले २२५ लिटर प्याक साइजको कोकाकोला, स्प्राइट र फ्यान्टाको खरिदमा २५० एमएलको प्याकको निःशुल्क उपलब्ध गराउने भएको छ । कम्पनीले घरमा स्पेसल खानाको सानो ट्रिट ट्यागलाइनका साथ यो योजना ल्याएको जानकारी दिएको छ । उपभोक्ताहरूले कोक, फ्यान्टा र स्प्राइट खानाका साथ रमाइलो हुने विश्वास लिएको कम्पनीको भनाइ छ ।"
नबिलस्थानीय तयारी पोसाक संघ सम्झौता,काठमाडौं (कास) नबिल बैंक र नेपाल स्थानीय तयारी पोसाक उत्पादन संघबीच व्यवसायीहरूलाई कर्जा उपलब्ध गराउनेसम्बन्धी सम्झौता भएको छ । सम्झौताअनुसार स्थानीय तयारी पोसाक उत्पादन गर्ने व्यवसायीले बैंकको कर्जा नीतिको अधीनमा रहेर विभिन्न बैंकिङ सेवा प्राप्त गर्नेछन् । बैंकले स्थानीय तयारी पोसाक निर्मातालाई उनीहरूको व्यवसाय बढाउन कर्जा दिने जनाएको छ ।
सिटिजन्सका ग्राहकलाई होटल एम्बासडरमा छुट,काठमाडौं (कास) सिटिजन्स बैंक इन्टरनेसनल र लैनचौरस्थित होटल एम्बासडरबीच बैंकका ग्राहकहरूलाई छुट उपलब्ध गराउनेसम्बन्धी सम्झौता भएको छ । सम्झौताअनुसार बैंकको कार्डमार्फत होटलको सेवामा भुक्तानी गरे ग्राहकले छुट पाउनेछन् ।
पेट्रोलियम डिलर्स एसोसिएसनमा पुनः प्रधान,"काठमाडौं (कास) नेपाल पेट्रोलियम राष्ट्रिय डिलर्स एसोसिएसनको अध्यक्षमा पुनः लीलेन्द्रप्रसाद प्रधान निर्वाचित भएका छन् । एसोसिएसनको ४२औं वार्षिक साधारणसभा तथा राष्ट्रिय सम्मेलनमा गरिएको निर्वाचनमा प्रधान विजयी भएका हुन् । यसैगरी वरिष्ठ उपाध्यक्षमा सुनीलकुमार गुरुङ, प्रथम उपाध्यक्षमा विनोदकुमार चौरसिया, द्वितीय उपाध्यक्ष सुनीलकुमार बिडला, महासचिवमा विश्वप्रसाद अर्याल, सचिवमा हिमाल गैरे, सहसचिवमा श्यामकुमार बुढाथोकी र कोषाध्यक्षमा चतुर्भुज सरिया निर्वाचित भएका छन् । एसोसिएसनमा अध्यक्ष, महासचिव र कोषाध्यक्ष गरी तीन पदका लागि मतदान भएको थियो । आइतबार आयोजित नवनिर्वाचित कार्यसमितिको शपथ ग्रहणमा निर्वाचित अध्यक्ष प्रधानले निगम र व्यवसायीलाई प्रविधिमैत्री बनाउनेतर्फ एसोसिएसनले पहलको काम गर्नेलगायत प्रतिबद्धता जनाएका छन् ।"
"स्तर, उपाधि र पुरस्कार","'नजिते पनि फरक छैनफाइनलअलघि बंगलादेशी टिमका मुख्य प्रशिक्षक जेम्स डेले भनेका थिए, हामीले ट्रफी जित्न सक्यौं भने राम्रो हुनेछ । जित्न नसके पनि फरक पर्ने छैन । किनभने यो विश्वकप छनोट र साफको तयारी हो । त्यसैका लागि खेलाडीहरूको प्रयोगात्मक परीक्षण गरिरहेको छु ।इंग्ल्यान्डको च्याम्पियनसिप (दोस्रो डिभिजन लिग) क्लब बर्नमाउथका पूर्वखेलाडीसमेत रहेका प्रशिक्षक डेले मैदानमा त्यस्तै गरे । उमेर समूहका इंग्ल्यान्डका विभिन्न टिमबाट खेलेका उनले सुरुका दुई खेलमै टिमका सबै (२३) खेलाडीलाई मैदानमा उतारेका थिए । बंगलादेशले पहिलो खेलमा किर्गिस्तान यू२३ लाई १० ले हराएको थियो । त्यो टिममा पहिलो रोजाइका सबै खेलाडीलाई परिवर्तन गर्दै डेले गोलरहित सकिएको नेपालविरुद्ध खेलाए । यी प्रशिक्षकले फाइनलमा पनि पहिलो रोजाइका पाँच खेलाडी बदलेका थिए । फाइनलमा धेरै फरवार्डलाई उतारे, जुन उनको परीक्षण हुनुपर्छ ।नेपालले मैदानमा ओर्लनुभन्दा एक दिनअघिमात्रै पूर्ण फरवार्ड बिना नै २३ खेलाडीको टिम घोषणा गरेको थियो । त्यसैले खेलाडी छनोटलाई लिएर मुख्य प्रशिक्षक बालगोपाल महर्जन आलोचित भए । समूह चरणका दुई खेलमा नेपालको प्रदर्शन पनि त्यस्तै भयो भुत्ते खुकुरीजस्तै । फाइनलमा आएर दुई गोल गर्यो, त्यो पनि फरवार्डले होइन, मिडफिल्डका सन्जोक र विशालले । विश्वकप छनोटमा चाइनिज ताइपेईविरुद्ध ताइवानमा २० को जित निकालेयता आठ खेल (किर्गिस्तान यू२३ सहित) मा नेपाल गोल र जितविहीन थियो । विश्वकप २०२२एसियन कप २०२३ छनोटको दोस्रो चरणका बाँकी तीन खेल जुन महिनामा हुँदै छ । त्यसैको तयारीमा एन्फाले बंगलादेश र किर्गिज टिमलाई निम्त्याएर थ्री नेसन्स कप गरेको हो, जसलाई महामारीले फेरि च्यापेका बेला दर्शकले राम्रै साथ दिए । नेपालले विश्वकप छनोटमा अब अस्ट्रेलिया, जोर्डन र चाइनिज ताइपेईविरुद्ध खेल्नेछ, जसको नतिजा एसियन कप छनोटको अर्को चरण प्रवेशका लागि महत्त्वपूर्ण हुनेछ । त्यसपछि सेप्टेम्बरमा साफ च्याम्पियनसिप हुनेछ । यी दुई प्रतियोगिताले नेपालको वास्तविक स्तर मापन गर्नेछन् ।"
घातक रणनीति,"फाइनलमा नेपाल पहिलो हाफमै २० ले अगाडि थियो । दोस्रो हाफमा बंगलादेशले कर्नर पाएको थियो । ठीक त्यही बेला सन्जोक राई र अञ्जन विष्टलाई परिवर्तन गर्दै नेपालले क्रमशः छिरिङ गुरुङ र अभिषेक रिजाललाई मैदानमा पठायो । उनीहरूले टिममा सेट हुन त के बल छुन नपाउँदै त्यही कर्नरमा बंगलादेशले गोल गर्यो । यस्तो परिस्थितिमा खेलाडी परिवर्तन गर्नु आफ्नै लागि घातक हुन्छ, जुन महबुर रहमानले साबित गरिदिए ।फाइनलकै अर्को तथ्य, दोस्रो हाफ पूर्णतः बंगलादेशको कब्जामा गयो । पाहुना कप्तान जमल भुइयानले मिडफिल्डबाट सटीक पास दिँदै खेल नियन्त्रण गरिरहेका थिए । उनी र बंगलादेशी खेलाडी बल लिएर अगाडि बढ्दा नेपाली खेलाडी आफ्नै पोजिसनमा हेरेरमात्रै बसिरहे, विपक्षीको गति, समय र स्थानमा अवरोध गर्न गएनन्, जुध्न गएनन्, बल खोस्न गएनन् । त्यो प्रतिस्पर्धात्मक खेलमा रणनीतिक कमजोरी हो, गल्ती नै हो । समकक्षी प्रशिक्षक हारजितभन्दा टिमनिर्माणमा केन्द्रित भइरहँदा एएफसी ए लाइसेन्सप्राप्त नेपाली प्रशिक्षक बालगोपाल महर्जनले भने हरेक खेलमा जित नै चाहेका थिए । जबकि नेपालको पनि विश्वकप छनोटकै तयारी हो । प्रदर्शनभन्दा नतिजामै जोड दिएका महर्जनले पहिलो खेल जित्न नसकेको आवेश पत्रकार सम्मेलनमा पोखेका थिए ।सन्जोक, त्रिदेव गुरुङ र निशान खड्कालाई अन्तर्राष्ट्रिय फुटबलमा डेब्यु गराएका प्रशिक्षक महर्जनले तीन खेलमा २१ खेलाडी प्रयोग गरे । गोलकिपरद्वय विकेश कुथु र दीप कार्कीले मात्रै मैदान ओर्लने अवसर पाएनन् । र, यो राष्ट्रिय टिमको जर्सी लगाउन नपाउने एक्लो बनेका छन् दीप । महर्जनले सुरुका दुई खेलमा पहिलो रोजाइका ११ खेलाडीलाई निरन्तरता दिए । जसमा गोलकिपर किरण, डिफेन्समा रोहित चन्द, अनन्त तामाङ, रञ्जित धिमाल, दिनेश राजवंशी, मिडफिल्डमा त्रिदेव, सन्जोक, तेज तामाङ, रविशंकर पासवान, फरवार्डमा अभिषेक र अञ्जन रहे ।किर्गिज युवा टिमविरुद्ध गोलरहित भएको खेलमा सब्स्टिच्युटका रूपमा सुजल श्रेष्ठ, दर्शन गुरुङ, भरत खवास, निशान र विशाललाई प्रयोग गरियो । दोस्रो खेलमा सुनील बल, विशाल, दर्शन, निशान र एरिक विष्टले बेन्चबाट मैदानमा छिर्ने अवसर पाए । बक्सटुबक्स खेल्ने विशालको प्रवेशसँगै घरेलु टिमले आक्रामक रूप लिएको थियो । फाइनलमा रवि र अभिषेकको स्थानमा विशाल र सुनीललाई पहिलो रोजाइमा ल्याए, बाँकी नौ खेलाडीले निरन्तरता पाए । टिमको प्रदर्शन फेरियो, सुधारियो । गोल र जितको खडेरी तोडियो । रविपछि छिरिङ, अभिषेक, अजित भण्डारी र पूर्वकप्तान विराज महर्जनले अन्त्यतिर खेल्ने मौका पाए । उपाधिसँगै विराजले अन्तर्राष्ट्रिय फुटबलको १३ वर्षे करिअरबाट भव्य बिदाइ लिए ।पहिलोपल्ट सिनियर टिमबाट खेल्दै सन्जोक फाइनलका उत्कृष्ट खेलाडी भए । पहिलो उपाधि जितेका रोहित चन्दले मिडफिल्डबाट सेन्टर डिफेन्समै फर्काउँदा पनि उत्कृष्ट प्रदर्शन गरेर र प्रतियोगिताकै सर्वोत्कृष्ट खेलाडीको अवार्ड हात पारे । रोहित एक दशकयता इन्डोनेसियन लिग वानमा व्यस्त छन् भने कप्तान किरण पाँच वर्षयता माल्दिभ्स र भारतको आई लिग खेलिरहेका छन् । त्यसैले हुन सक्छ, नेपाली टिममा यी दुई खेलाडीको स्तर अर्कै तहको देखिएको थियो, अरूभन्दा अब्बल, माथिल्लो स्तर । खेलाडीहरूले मिहिनेत त गरे, तर फाइनलका दुई गोलबाहेकको प्रदर्शन हेर्ने हो भने वाह भन्ने खालको थिएन । रणनीतिक रूपमा साह्रै अस्तव्यस्त र निष्प्रभावी ।नेपालले फाइनलअघिका दुई खेलमा बलमाथि पकड राखेको थियो । तर अधिकांश समय बल विपक्षीलाई खतरा नहुने क्षेत्रमै खेलिरह्यो । यसमा रणनीति बदल्न नसक्नु कमजोरी हो । सफलताको हिसाबले सबभन्दा अगाडि वा कीर्तिमानी नै किन नहोस्, नेपालकै बेस्ट टिम दाबी गरेका प्रशिक्षकले सब्स्टिच्युसन पनि खेलाडीकै दबाबमा गर्छन् भने त्योभन्दा ठूलो लज्जा के हुन सक्छ ? राष्ट्रिय टिम हाँकिरहेकै दौरान नयाँ प्रयोगको रूपमा आएको फ्रेन्चाइज टिमको प्रतियोगिता नेपाल सुपर लिग को एउटा क्लबमा मुख्य प्रशिक्षकको नियुक्ति लिनु महर्जनको अझ ठूलो गल्ती हो । हुन त विश्वकप छनोटमा प्रोलाइसेन्सवाला प्रशिक्षक चाहिने भएकाले नेपाली टिममा उनको भविष्य सुनिश्चित थिएन । यी सबै कमजोरीलाई उपाधिले छोपिदिएको छ, चाहे जुनसुकै स्तरको किन नहोस् ।"
मछिन्द्र पराजित,(पोखरा)  सहिद स्मारक ए डिभिजन लिग च्याम्पियन मछिन्द्रमाथि जित निकाल्दै क्यामरुनको अफ्रिकन रुट्स एसोसिएसन पोखरामा जारी १९ औं आहा रारा गोल्डकपको सेमिफाइनल प्रवेश गरेको छ । पोखरा रंगशालामा आइतबार मछिन्द्रमाथि २१ को जित निकाल्दै रुट्स अन्तिम चारमा प्रवेश गरेको हो । हेटौंडामा वाग्मती गोल्डकपको उपाधिका लागि फर्किनुअघि अफ्रिकन रुट्सले आहा राराको अन्तिम चारमा स्थान सुरक्षित गरेको छ । शारीरिक रूपमा अग्ला र बलिया अफ्रिकनले सुरुआतदेखि नै दबाब बनाइरहे ।२३ औं मिनेटमा म्यान अफ द म्याच मोउसाले गोल गर्दै अग्रता दिलाए । अफ्रिकनले पहिलो गोल गरेपछि पनि एकपछि अर्को अवसर सिर्जना गर्यो । गोल गरेलगत्तै टिमले अर्को राम्रो मुभ बनायो । जोमोले गरेको प्रहार गोलपोस्टतर्फ सोझिन सकेन । २८ औं मिनेटमा मछिन्द्रका गोलकिपर विशाल श्रेष्ठले अर्को संकट टारे । वान भर्सेस वानको अवस्थामा अफ्रिकन टिमका बासेकको प्रहारलाई डाइभ सेभ गरेर विशालले बचाए ।निकै प्रतिस्पर्धात्मक खेलको ८३ औं मिनेटमा डिजोको क्रस पासमा एनजिमीले गोल गर्दै अफ्रिकन रुट्स एसोसिएसनलाई २० गोलको अग्रतामा पुर्याए । गोल खाएसँगै दबाबमा परेको मछिन्द्रले आक्रामक खेल्दा अतिरिक्त समयमा अभिषेक रिजालको गोलबाट अग्रता छोट्यायो । बाँकी समयमा थप गोल हुन सकेन र अफ्रिकन टोली विजयी भयो । पराजयसँगै मछिन्द्र पोखराको बसाइँ छोट्याउँदै आहा रारा गोल्डकपबाट बिदा हुन पुग्यो । सोमबार मनाङ मर्स्याङ्दीले संकटाविरुद्ध खेल्दै छ । अफ्रिकन टोली भने वाग्मती गोल्डकपको उपाधिका लागि हेटौंडा प्रस्थान गरेको छ । अफ्रिकन टोलीले सोमबार हेटौंडामा रुस्लान थ्रीस्टारसँग उपाधिका लागि प्रतिस्पर्धा गर्दै छ ।
लक्ष्य साफ च्याम्पियनसिप,"काठमाडौं (कास) नेपाली राष्ट्रिय पुरुष फुटबल टिमको नयाँ मुख्य प्रशिक्षक बनेका अब्दुल्लाह अल मुन्ताइरीले एसियन कप २०२३ छनोटको तेस्रो चरणमा पुग्ने आफ्नो पहिलो लक्ष्य भएको बताएका छन् । उनलाई प्राविधिक समितिले चैत १८ मा गरेको सिफारिसअनुसार अखिल नेपाल फुटबल संघ (एन्फा) ले एक वर्षको जिम्मेवारी दिएको आइतबार जनाएको हो ।अन्तर्राष्ट्रिय फुटबल महासंघ (फिफा) ले राष्ट्रिय टिम सम्हाल्ने मुख्य प्रशिक्षकको लागि प्रोलाइसेन्स अनिवार्य गरेपछि कुवेती नागरिक अब्दुल्लाहले गत साता थ्री नेसन्स कप जितेका बालगोपाल महर्जनको स्थान लिएका हुन् । उनी एसियाली फुटबल महासंघ (एएफसी) का कोचिङ इन्स्ट्रक्टर पनि हुन् । नेपालले विश्वकप २०२२ र एसियन कप २०२३ को संयुक्त छनोटको दोस्रो चरणका बाँकी तीन खेल आगामी जुन महिनामा खेल्दै छ । अस्ट्रेलिया, कुवेत, जोर्डन र चाइनिज ताइपेईसँगै समूह बी मा रहेको नेपाल ३ अंकसहित चौथो स्थानमा छ । विश्वकपएसियन कप छनोटमा नेपाली टिमको सम्भावनाबारे प्रशिक्षक अब्दुल्लाहले भने, विश्वकप छनोटको अर्को चरणमा पुग्ने अवसर हामीले गुमाइसकेका छौं । त्यसैले एसियन कप छनोटको अर्को चरण (तेस्रो चरण) मा पुग्नु हाम्रा लागि महत्त्वपूर्ण छ । त्यसैका लागि प्रयास गर्नेछु ।"
गौतम बुद्ध रंगशालालाई ऐक्यबद्धता,"काठमाडौं (कास) विभिन्न खेलका राष्ट्रिय तथा अन्तर्राष्ट्रिय खेलाडीहरूले धुर्मुससुन्तली फाउन्डेसनले चितवनको भरतपुरमा निर्माण सुरु गरेको गौतम बुद्ध अन्तर्राष्ट्रिय क्रिकेट रंगशाला निर्माणमा हातेमालोको आह्वान गरेका छन् । कलाकारद्वय सीताराम कट्टेल धुर्मुस र कुन्जना घिमिरे सुन्तली को अगुवाइमा भरतपुर१४ रामपुरमा गौतम बुद्ध अन्तर्राष्ट्रिय क्रिकेट रंगशाला निर्माण हुँदै छ । क्रिकेट रंगशालाबाहेक त्यहाँ फुटबल मैदान र बहुउद्देश्यीय कभर्डहल पनि बन्नेछ ।रंगशाला निर्माण महाअभियानअन्तर्गत खेलकुद समितिका संयोजक ओलम्पियन तथा कीर्तिमानी तेक्वान्दो खेलाडी दीपक विष्टसहितका विभिन्न खेलका खेलाडीहरूले खेलाडीहरूको मन्दिर निर्माण भइरहेकाले सबैको सहयोगको अपिल गरेका हुन् । आइतबार विज्ञप्ति जारी गरी उनीहरूले रंगशाला निर्माण खेलाडीहरूको सपना रहेको र भविष्यमा देशकै ठूलो खेलकुद संरचना बन्ने विश्वास गरिएको छ । महाअभियानमा जोडिन पाउँदा हामी खेलाडीलाई गर्व महसुस हुन्छ । खेलाडीको मन्दिर निर्माणमा हामी खेलाडी सधैं साथमा छौं । यो संरचना कुनै व्यक्तिविशेषको नभई देशको सान राख्ने खेलाडीका लागि भएकाले देशविदेशमा रहने सबै नेपालीलाई सहयोगको आग्रह छ, विज्ञप्तिमा भनिएको छ ।"
घरेलु कोर्टमा 'भारतपाकिस्तान,"(काठमाडौं)  घरेलु भलिबलमा विभागीय टोलीको दबदबा नयाँ रहेन । राष्ट्रिय टोलीका खेलाडीहरू तीन विभागीय टोलीमा छरिएका छन् । त्यसमध्ये त्रिभुवन आर्मीसँग पूरा टिम नै अन्तर्राष्ट्रिय खेलाडीले भरिएको छ । क्लबस्तरीय राष्ट्रिय प्रतियोगितामा उनीहरूलाई चुनौती दिने कोही हुँदैनथे । अब त्यस्तो रहेन । विभागीय टोलीको रौनक अहिले अन्य क्लबमा सरेको छ । उनीहरूले विभागीय टोलीलाई हराउन थालेका छन् । विभागबाहेकका टोलीबीचको प्रतिस्पर्धा रोमाञ्चक बन्न थालेको छ । उदाहरण आइतबार त्रिपुरेश्वरको कभर्डहलमा देखियो । टिपटप हेल्प नेपाल स्पोटर््स क्लब र बुलबुले रारा भलिबल क्लबबीचको खेल प्रतियोगिताकै मुख्य आकर्षण थियो । कारण, शनिबार मात्र बुलबुलेले त्रिभुवन आर्मीलाई सनसनीपूर्ण खेलमा हराएको थियो र हेल्प नेपाल यही प्रतियोगिताको छनोटको आधार गत वर्ष माघमा आयोजित आरबीबी एनभीए क्लब च्याम्पियनसिपको विजेता हो । अर्को कारण, भारत भर्सेस पाकिस्तान रह्यो । हेल्प नेपालले प्रतियोगिताका लागि भारतीय राष्ट्रिय भलिबल टोलीका कप्तान विनीत कुमारसहित विकास तमाक र रोहित कुमारलाई अनुबन्ध गरेको छ । बुलबुलेले पाकिस्तानका मुराद जियान, मोहम्मद कसिम र इस्लामलाई ल्याएको छ । घरेलु लिगमा पहिलोपल्ट पाकिस्तानी खेलाडीले प्रवेश पाएका हुन् । कभर्डहलमा पाँच सय हाराहारीमध्ये अधिकांश दर्शकको समर्थनका बावजुद बुलबुले खेलमा ३१ ले पराजित रह्यो । सुरुआती सेट २५२१ ले जिते पनि बाँकी तीन सेटमा हेल्प नेपाल १८२५, २४२६ र २१२५ ले कब्जा जमायो । मुख्य दाबेदार हेल्प नेपाल अपराजित छ । लगातार तीन खेल जितेको हेल्प नेपाल एपीएफसँगै शीर्षस्थानमा छ । बुलबुले राराले कर्णालीको प्रतिनिधित्व गर्ने भए पनि कालीकोटका युवा व्यवसायी निरमकुमार शाहीको अगुवाइमा काठमाडौंको तारकेश्वरमा दर्ता छ । एक वर्षअघि क्लब च्याम्पियनसिपमा शीर्ष आठभित्र परेर क्लब लिगका लागि छनोट भएको बुलबुलेले तीन पाकिस्तानी खेलाडीको सहयोगमा कमालको प्रदर्शन गरिरहेको छ । नेपालमा पहिलोपल्ट हामीले पाकिस्तानी खेलाडीलाई घरेलु लिगमा प्रवेश गराएका छौं । यसले नेपाली भलिबलको स्तरोन्नतिमा सहयोग पुग्ने विश्वास लिएका छौं, उनले भने, गण्डकी प्रदेशका खेलाडीसमेतको सहयोगले हामीले राम्रो गर्न सकेका छौं । आजको खेलमा रिसिभमा केही तालमेल मिल्न सकेन । उद्घाटनमा एपीएफसँग ३१ को सेटमा पराजित रहे पनि बुलबुलेले त्यसयता महारथी दुई पुलिस र आर्मीलाई हराएको थियो । चार खेलबाट ६ अंक बनाएको उसको प्रदर्शन हेर्दा बाँकी दुई खेलमा मणिमुकुन्द भलिबल क्लब र नयाँबजार सामाजिक युवा क्लबलाई हराउन कठिन हुने छैन । दुई खेलमा सकारात्मक नतिजा आएको खण्डमा पनि फाइनल पुग्न उसलाई अन्य खेलको नतिजामा भर पर्नुपर्ने हुन्छ । अध्यक्ष शाहीले रेफ्रीको निर्णय र भलिबल संघको व्यवहारप्रति असन्तुष्टि व्यक्त गरे । नयाँ क्लब आउँदा यहाँ हरेक ठाउँबाट पेलिँदो रहेछ भन्ने मलाई लागेको छ । पहिलो खेलको दोस्रो र तेस्रो सेटमा हामीलाई लगातार ६ पल्टसम्म खराब निर्णयको सिकार बनाइएको छ । यसबारे संघलाई गुनासो गर्दा उचित जवाफ पाइएन, उनले नामै लिएर एसियन रेफ्री क्यान्डिडेट पूर्णप्रसाद चौलागाईंले पूर्वाग्रही निर्णय गरेको आरोपसमेत लगाए । बुलबुले र हेल्प नेपालबीच एउटा समानता पनि छ । कोरोनापछि पहिलोपल्ट माघमा पोखरामा आयोजित टाइगर कप भलिबलको उपाधि विजेता टोली गण्डकी प्रदेशका खेलाडीहरू यी दुई टोलीमा बराबर बाँडिएका छन् । बुलबुलेमा कप्तान हरि पाण्डेसहित घनश्याम चौधरी, सुजन चोखाल र कमल दनुवार र हेल्प नेपालमा राजन दर्लामी, रूपेन्द्र गैरे, याम क्षेत्री, अमृत केसी छन् ।गण्डकीकै प्रशिक्षक रमेश केसीले हेल्प नेपालको टिम सम्हालेका छन् । केसीले पाकिस्तान र भारतका खेलाडी सम्मिलित टोलीबीचको खेल रोमाञ्चक बनेको प्रतिक्रिया दिए । दुवै टिमको स्तर एकै भएकाले खेल बराबरजस्तो भयो । पहिलो सेटमा हाम्रो सर्भिस र रिसिभमा तालमेल मिल्न नसक्दा गुमायौं । बाँकी सेट हामीले सुधार गर्यौं, केसीले थपे, हामी उपाधिकै लागि आएका हौं । खेलमा हारजित हुन्छ । बाँकी तीन खेल विभागीय टिमविरुद्ध छ । उनीहरूलाई हराउने हाम्रो पहिलो प्रयास हुनेछ र त्यसपछि फाइनल । केसीले बलको स्तरका कारण भारतीय खेलाडीहरूको प्रदर्शन अझै सशक्त हुन नसकेको जनाए । मैले उहाँहरूसँग कुरा गर्दा बलको गुणस्तर र कभर्डहलको स्तरमा सन्तुष्ट नरहेको पाएँ । विशेषगरी विनीत राष्ट्रिय टोलीबाट उच्चस्तरको प्रदर्शन गर्छन्, उनको शतप्रतिशत प्रदर्शन अझै देख्न पाइएको छैन । सायद यहाँको परिवेशमा अनुकूल हुन समय लागेको हो कि, उनले भने । २०६९ सालदेखि घरेलु भलिबलमा नियमित सहभागिता जनाउँदै आएको हेल्प नेपालका अध्यक्षले पनि विदेशी खेलाडीको उपस्थितिले राष्ट्रिय प्रतियोगिता प्रतिस्पर्धात्मक बनेको र नेपाली खेलाडीको स्तरोन्नतिमा सहयोग पुगेको दाबी गरे । पुरुषतर्फ अर्को खेलमा पुलिसले बुटवलको मणिमुकुन्दमाथि २५१८, २५१९ र २५११ रआर्मीले नयाँबजार सामाजिक युवा क्लबलाई २५१०, २५१४ र २५१४ ले हरायो । महिलातर्फ लगातार तेस्रो जितसहित आर्मी शीर्षस्थानमा पुगेको छ । आर्मीले भरतपुर मेट्रो खेलकुद परिषद्लाई २५९,२५८ र २५१३ को सहज सेटमा हरायो । पुलिसले ढोरपाटनमाथि ३० कै सेटमा सहज जित निकाल्यो । पुलिसको पनि यो लगातार तेस्रो जित हो । पुलिसले ढोरपाटनलाई २५५, २५९ र २५५ ले हरायो ।"
एपीएफको लगातार दोस्रो जित,"काठमाडौं (कास) नेपाल एपीएफ क्लबले ललितपुर मेयर महिला च्याम्पियनसिपमा लगातार दोस्रो जित हात पारेको छ । फाइनलतर्फ अघि बढेको एपीएफले आइतबार सुदूरपश्चिम प्रदेशलाई ३७ रनले पराजित गर्यो । ओपनर ज्योति पाण्डेको ५९ रनमा एपीएफले निर्धारित २० ओभरमा २ विकेट गुमाई १ सय २७ रन बनायो । प्लेयर अफ द म्याच ज्योतिले ५० बल खेली ७ चौका प्रहार गरिन् । कप्तान सीता रानामगर १६ रनमा आउट भइन् । सरिता मगर ४२ बल खेली ३ चौका प्रहार गरी ४२ र इन्दु बर्मा ४ रनमा अविजित रहे । सुदूरपश्चिमकी सुनीता लुहार र कविता जोशीले ११ विकेट लिए । त्रिवि क्रिकेट मैदान कीर्तिपुरमा जवाफमा आएको सुदूरपश्चिम १९ ओभरमा ९० रनमा अलआउट भयो । सुनीताले २३, डली भट्टले १६ र रेवती धामीले १२ रन बनाउनुबाहेक अन्यले दोहोरो स्कोर बनाउन सकेनन् । एपीएफकी बिनु बुढामगरले २ ओभरमा ८ रन खर्चेर ३ विकेट लिइन् । त्यस्तै सुमन विष्ट र सीताले २२ तथा रेखा रावल र सुष्मा श्रेष्ठले ११ विकेट लिए । अर्को खेलमा सुमन खतिवडाको आकर्षक इनिङ्समा ललितपुर मेयर११ ले लुम्बिनी प्रदेशलाई २७ रनले पराजित गरेको छ । सुमनले अविजित ७७ रन बनाएपछि ललितपुर मेयरले ५ विकेट गुमाई १ सय ४४ रन बनायो । उनले ५२ बल खेली ९ चौका र दुई सानदार छक्का प्रहार गरिन् । सुमनले ललितपुर मेयरको ३६५ को दयनीय स्थितिलाई सुधार्ने क्रममा अस्मिना कर्माचार्यसँग १ सय ८ रनको साझेदारी गरिन् । अस्मिना २८ बल खेली २० रनमा अविजित रहिन् । अनुराधा चौधरी १० रनमा आउट भएकी थिइन् । लुम्बिनीकी सुस्मिता भुसाल, स्वतिका बजगाईं, कृतिका मरासिनी र सरस्वती पुनले ११ विकेट लिए । लुम्बिनीले ५ विकेट गुमाई १ सय १७ रनमात्र बनाउन सक्यो । सरस्वती जीएमले ४६ रन बनाइन् । उनले ५२ बल खेली २ चौका प्रहार गरिन् । कप्तान नेरी थापा २० रनमा रनआउट भइन् । नितु भण्डारीले पनि २० रन नै जोडिन् । ललितपुर मेयरकी सरस्वती कुमारी, आरती बिडारी र शिला क्षेत्रीले ११ विकेट लिए ।"
नेपालको प्रारम्भिक टोली,"काठमाडौं (कास) नेपालले बजाज पल्सर त्रिकोणात्मक ट्वान्टी२० प्रतियोगिताका लागि आइतबार २० सदस्यीय प्रारम्भिक टोलीको घोषणा गरेको छ । नेदरल्यान्ड्स र मलेसिया सम्मिलित प्रतियोगिता वैशाख ४ देखि ११ सम्म त्रिवि क्रिकेट मैदान कीर्तिपुरमा आयोजना हुँदै छ । ज्ञानेन्द्र मल्ल, पारस खड्का, दीपेन्द्रसिंह ऐरी, विनोद भण्डारी, सोमपाल कामी, करण केसी, सन्दीप लामिछाने, अविनाश बोहरा, आरिफ शेख, आसिफ शेख, कुशल भुर्तेल, कुशल मल्ल, लोकेश बम, कमलसिंह ऐरी, सुशन भारी, साहब आलम, सन्दीप जोरा, विक्रम सोब, पवन सर्राफ र ललितनारायण राजवंशीलाई नेपाल क्रिकेट संघ (क्यान) ले प्रारम्भिक टोलीमा राखेको छ । बन्द प्रशिक्षण औपचारिक रूपमा मंगलबारबाट सुरु हुने क्यानले जनाएको छ ।"
