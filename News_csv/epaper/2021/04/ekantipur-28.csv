शीर्षक,विवरण
भेरीका ७० स्वास्थ्यकर्मीलाई कोरोना,"८० स्वास्थ्यकर्मी थपिँदैस्वास्थ्य मन्त्रालयबाट आएको विज्ञ टोलीले गरेको सिफारिस सरकारले कार्यान्वयन गरेपछि भेरी अस्पताल प्रशासनलाई केही राहत मिलेको छ । स्वास्थ्य मन्त्रालयले प्रमुख विशेषज्ञ डामहेन्द्र श्रेष्ठ र प्रमुख मेडिकल सुपरिन्टेन्डेन्ट डारोशन न्यौपानेसहितको टोलीलाई भेरी अस्पतालको अवस्था बुझ्न नेपालगन्ज पठाएको थियो । अस्पताल प्रशासन र चिकित्सकहरूको परामर्शपछि विज्ञ टोलीले ८० जना स्वास्थ्यकर्मी आवश्यक रहेको सिफारिस मन्त्रालयलाई गरेको थियो । सिफारिस गरेको दुई दिनमै मन्त्रालयले बजेट र जनशक्ति थप्ने निर्णय गरेको हो । अस्पताल विकास समितिका अध्यक्ष प्रमोद धितालले मन्त्रालयले निर्णय पठाएपछि तीन दिनभित्रै ८० जना जनशक्ति थप्ने गरी विज्ञापन गरिसकेको बताए । मन्त्रालयले जनशक्तिका लागि असारसम्म खर्च हुने ६८ लाख बजेट पनि निकासा गरेको छ । विज्ञ टोली आएपछि धेरै ठूलो राहत मिलेको छ, अध्यक्ष धितालले भने, तीन दिनपछि उपचारमा सहज हुने विश्वास गरेका छौं । मन्त्रालयका अनुसार भेरीका लागि १० जना मेडिकल अफिसर, दुई जना नर्सिङ अधिकृत, तीन जना एनेस्थेसियोलोजिस्ट, पाँच जना ल्याब टेक्निसियन, ४० जना स्टाफ नर्स र २० जना सरसफाइकर्मी गरेर ८० जना जनशक्ति थपिँदैछन् । मन्त्रालयले भेन्टिलेटरमा उपचार गर्नुपर्ने बिरामीको उपचारका लागि २५ हजार, आईसीयूका लागि १० हजार र अक्सिजन बेडका लागि ३ हजार ५ सय उपलब्ध गराउने प्रतिबद्धता जनाएको छ । यसअघि अस्पतालले भेन्टिलेटरका बिरामीका लागि १५ हजार, आईसीयूका लागि ५ हजार उपलब्ध गराउँदै आएको थियो ।"
ओपीडी बन्द गर्न निर्देशन,"काठमाडौं (कास) चिकित्सकलगायतका स्वास्थ्यकर्मी संक्रमितको उपचारमा केन्द्रित हुनुपर्ने भएपछि सरकारले ओपीडी सेवा तत्काललाई बन्द गर्न अस्पतालहरूलाई निर्देशन दिएको छ । आकस्मिक सेवा भने यथावत् सञ्चालन हुनेछ । स्वास्थ्य मन्त्रालयले अस्पतालहरूलाई सघन उपचार तथा आकस्मिक उपचारसम्बन्धी आवश्यक उपकरण र अक्सिजनको व्यवस्था तत्काल गर्न पनि भनेको छ । कोरोना संक्रमितको संख्या बढेकाले बिदामा बसेका स्वास्थ्यकर्मीलाई काममा फर्कन पनि मन्त्रालयले निर्देशन दिएको छ । मुलुकभरिका सरकारी अस्पताल संक्रमितले भरिएपछि अपुग जनशक्ति व्यवस्थापन गर्न चिकित्सकलगायतलाई लामो बिदा नदिन र यसअघि लामो बिदामा बसेकालाई तुरुन्त कार्यालयमा हाजिर हुनका लागि पत्राचार गर्न निर्देशन दिएको हो ।सुदूरपश्चिम र कर्णाली प्रदेशका दरबन्दी भए पनि कर्मचारीले भनसुन गरेर अन्यत्र काजमा र बिदामा बसेको पाइएको छ । नेपालगन्जमा सीमित जनशक्तिबाट सेवा दिन बाध्य भएको मन्त्रालयबाट अनुगमनमा खटिएका प्रमुख विशेषज्ञ महेन्द्र श्रेष्ठले बताए । भेरी अस्पतालमा चिकित्सक, स्वास्थ्यकर्मी र कर्मचारी ६० जनाभन्दा बढी संक्रमित छन् । उनीहरूले नै २ सय ६ जना संक्रमितको उपचार गरिरहेका छन्, उनले भने, धेरै जना त आईसीयूमै छन् । १० जना भेन्टिलेटरमा छन् । एक जना बिरामी बराबर १ जना नर्स हुनुपर्ने, त्यो पनि छैन । भेरी अस्पतालमा एक जना मात्रै एनेस्थेसियाका चिकित्सक रहेको उनले बताए । त्यहाँ जुम्ला र अन्यत्रबाट चिकित्सक ल्याउने पहल भइरहेको छ । मन्त्रालयका सहायक प्रवक्ता डा समीरकुमार अधिकारीले अप्ठ्यारो परिस्थितिमा बिदामा बसेर नफर्कनू र बिदा बस्न खोज्नू ठीक नहुने बताए । महामारीमा देशलाई हाम्रो खाँचो छ, उनले भने, यो बेला हामीले गरेको योगदानको मूल्यांकन सेवाग्राहीले गर्नेछन् । सरकारले गत वर्ष अग्रपंक्तिमा खटिएका स्वास्थ्यकर्मीका लागि प्रोत्साहन भत्ता र बिमाको योजना अघि सारेको थियो । अधिकांशले यो सुविधा लिए । केहीले भने अझै नपाएको गुनासो गरिरहेका छन् । आफ्नो गुनासो यथावत् राखेर उनीहरू कोरोना संक्रमितको उपचारमा जुटेका छन् । पछिल्लो समय नेपालगन्जका चिकित्सकहरूलाई अन्यत्रको तुलनामा बढी नै कामको दबाब रहेको मन्त्रालयले जनाएको छ । मन्त्रालयले सोमबार सूचना जारी गर्दै जनशक्ति अभाव भए ६ महिनाका लागि करारमा नियुक्ति गर्ने अधिकारसमेत दिएको छ । जनशक्ति व्यवस्थापन गर्न बजेट सुनिश्चित गर्ने गरी अधिकार दिइएको मन्त्रालयले जनाएको छ । अस्पतालमा भएका जनशक्तिलाई विभाजन गरेर काम लगाउन पनि मन्त्रालयले निर्देशन दिएको छ । आधा जनशक्तिलाई एक दिन र आधालाई अर्को दिन पर्ने गरी पालो निर्धारण गर्न मन्त्रालयले भनेको छ ।"
अविश्वासमा कांग्रेसको अलमल,"प्रमुख प्रतिपक्ष कांग्रेसले बहुमत संख्या सुनिश्चित नभएसम्म प्रधानमन्त्री केपी शर्मा ओलीविरुद्ध अविश्वास प्रस्ताव दर्ता गर्न मानेको छैन । कांग्रेस सभापति शेरबहादुर देउवाले आफ्नो नेतृत्वमा सरकार बनाउन ३४ सिट (दुई निलम्बन) रहेको जनता समाजवादी पार्टी (जसपा) को औपचारिक निर्णय पर्खेका छन् । जसपाले पार्टी निर्णयमार्फत समर्थन नदिएमा अविश्वास प्रस्ताव दर्ता नगराउने मनस्थितिमा कांग्रेस पुगेको हो । ओलीलाई विस्थापित गर्ने विषयमा जसपाभित्र भने मतान्तर झन् बढेको छ । विवादकै कारण मंगलबार बसेको जसपाको पाँच सदस्यीय पदाधिकारी बैठकले यस सम्बन्धमा कुनै निष्कर्ष निकाल्न सकेन । पार्टी अध्यक्ष उपेन्द्र यादव र संघीय परिषद् अध्यक्ष बाबुराम भट्टराईले पार्टीबाट निर्णय गराएरै ओलीविरुद्ध अविश्वास प्रस्तावमा हस्ताक्षर गर्नुपर्ने बताएका छन् । तर अर्का अध्यक्ष महन्थ ठाकुर र वरिष्ठ नेता राजेन्द्र महतो त्यसविरुद्ध छन् ।ठाकुर र महतोले संसद्मा अविश्वास प्रस्ताव दर्ता भएमा वा प्रधानमन्त्री ओली आफैंले विश्वासको मतको प्रस्ताव राखेमा मात्रै पार्टी सरकार निर्माणमा प्रवेश गर्नुपर्ने अडान लिएका छन् । अविश्वास प्रस्तावमा सहभागी भएर प्रधानमन्त्री ओलीलाई विस्थापित गर्ने पक्षमा उनीहरू देखिएका छैनन् । उनीहरूले पार्टीका नेताकार्यकर्ताको रिहाइ र मुद्दा फिर्ताको प्रक्रिया अघि बढिसकेको जनाउँदै ओलीविरुद्ध अविश्वास प्रस्ताव लैजान नमिल्ने तर्क अघि सारेका छन् ।अविश्वास प्रस्ताव कांग्रेसको एजेन्डा हो र सरकारबाट समर्थन फिर्ता लिने माओवादीको एजेन्डा हो, यी दुई दलमध्ये एकले आफ्नो एजेन्डा अघि बढाए भने हामीले के गर्ने भन्ने निर्णय लिन सक्छौं, वरिष्ठ नेता महतोले भने, अहिले त हाम्रो एजेन्डा नेताकार्यकर्ताको रिहाइ र मुद्दा फिर्ता गराउने हो । आजसम्म सरकारले १५ वटा मुद्दा फिर्ता गरिसकेको छ । धमाधम मुद्दा फिर्ता भइरहेका बेला सरकार परिवर्तनको एजेन्डामा लागेर वातावरण बिथोल्ने काम गरियो भने पार्टीका नेताकार्यकर्तामाथि ठूलो बेइमानी हुनेछ । सरकारका विषयमा पदाधिकारी बैठकमा सहमति नजुट्ने भएपछि यादव र भट्टराईले केन्द्रीय कार्यकारिणी समितिको बैठक एकदुई दिनमै बोलाउनुपर्ने प्रस्ताव राखेका थिए । ठाकुर र महतोले बैठक बोलाउने विषयमा समेत सहमति नजनाएपछि विवादकै बीच पदाधिकारी बैठक टुंग्याएर नेताहरू निस्केका थिए । कांग्रेस उपसभापति विमलेन्द्र निधिले जसपाले समर्थन नजनाएसम्म बहुमत नपुग्ने भन्दै त्यस्तो अवस्थामा कांग्रेसले अविश्वास प्रस्ताव अघि नबढाउने बताए । उनका अनुसार संख्याको सुनिश्चितता नभईकनै अविश्वास प्रस्ताव लैजाँदा असफल भएमा ओली नेतृत्वको सरकारलाई एक वर्षसम्म हटाउन सकिन्न । बहुमत संख्या नपुगुन्जेल कांग्रेसले अविश्वास प्रस्ताव दर्ता गर्दैन, एकपटक अविश्वास प्रस्ताव राखिसकेपछि एक वर्षसम्म अर्को अविश्वास प्रस्ताव ल्याउन पाइन्न । यस्तो अदूरदर्शी काम कांग्रेसले गर्दैन, निधिले कान्तिपुरसँग भने । उनले थपे, सरकार निर्माणका लागि पहल गरिरहेका छौं तर जसपाले औपचारिक निर्णय नगरेकै कारण रोकिएको छ । अर्कोतर्फ माओवादी केन्द्रले सरकारलाई दिएको समर्थन पनि फिर्ता लिएको छैन । यस्तो अनिश्चितताका आधारमा कांग्रेस अविश्वास प्रस्तावमा जाँदैन ।स्रोतका अनुसार जसपाको ठाकुरमहतो पक्षले साथ नदिए अपुग संख्या एमालेका झलनाथ खनाल र माधव नेपाल पक्षले फ्लोर क्रस गरेर बहुमत पुर्याइदिने बचन देउवालाई दिएका छन् । कर्णालीमा माओवादी नेतृत्वको प्रदेश सरकार बचाउन एमालेकै सांसदले गरेको फ्लोर क्रसलाई उनीहरूले उदाहरण दिने गरेका छन् । संसद्मा हाल कांग्रेसका ६३ (दुई निलम्बन), जसपाका ३४ (दुई निलम्बन) र माओवादी केन्द्रका ४९ सांसद छन् । जसपामा पूर्वराजपा र पूर्वसमाजवादीका १७१७ सांसद छन् । अविश्वास प्रस्ताव दर्ता भएमा जसपा विभाजन हुने जोखिमसमेत रहेको नेताहरू बताउँछन् । त्यस्तो अवस्थामा दुवैतिर केही सांसद यताउता हुने अवस्था छ, कतातिर बहुमत पुग्छ अहिल्यै भन्न सकिन्न, पूर्वसमाजवादी पृष्ठभूमिका एक नेताले भने । उनका अनुसार पूर्वराजपाका अध्यक्षमण्डलका सदस्यद्वय महेन्द्रराय यादव र शरतसिंह भण्डारीले समेत अध्यक्ष यादवसँग सम्बन्ध बढाइरहेका छन् । बहुमत पुग्न सक्ने देखिएपछि यादव पक्षले ५१ सदस्यीय केन्द्रीय कार्यकारिणी समितिबाट वैकल्पिक सरकारबारे निर्णय गराउन चाहेको थियो । तर ठाकुर र महतोले निषेधाज्ञालाई कारण जनाउँदै केन्द्रीय कार्यकारिणी सममितिको बैठक बस्न नसक्ने बताएका छन् । उहाँहरूको समसामयिक विषयमा छलफल गर्न केन्द्रीय कार्यकारिणी समिति बैठक राखौं भन्ने कुरा थियो । साथीहरू धेरै जना बाहिर रहेको र पर्सिदेखि निषेधाज्ञा भएकाले राजधानी आउन कठिनाइ पर्ने कुरा हामीले गर्यौं, महतोले भने । कांग्रेसमा वरिष्ठ नेता रामचन्द्र पौडेल पक्षले अविश्वास प्रस्ताव दर्ता गरेमा जसपाले साथ दिने तर्क गर्दै देउवालाई अघि बढ्न उत्प्रेरित गर्दै आएको छ । जसपा तयार नभए खनालनेपाल पक्षले पनि साथ दिने तर्क पौडेल पक्षको छ । केन्द्रीय सदस्य मीनेन्द्र रिजालले जसपाले औपचारिक निर्णय नगरेसम्म आफ्नो पार्टीका सभापतिले अविश्वास प्रस्ताव अघि बढाउने विश्वास आफूलाई नरहेको बताए । अब हाम्रो ध्यान सत्ता परिवर्तनतिर भन्दा संसद्को बाँकी अवधि सशक्त प्रतिपक्षको भूमिका निभाउनेमा हुनुपर्छ, उनले भने, प्रधानमन्त्री ओलीका कुशासन, स्वेच्छाचारिता र अधिनायवादविरुद्ध जनतामा जानुपर्छ र आउने निर्वाचनबाट कांग्रेसलाई बलियो पार्टीका रूपमा पुनःस्थापित गर्नेतिर हुनुपर्छ ।देउवानिकट नेताहरूका अनुसार पार्टीको ठूलो पंक्ति अझै पनि निर्वाचनकै पक्षमा छ । प्रधानमन्त्री ओली, देउवा र ठाकुरबीच आगामी असोज वा मंसिरमा निर्वाचनमा जाने अनौपचारिक समझदारीसमेत केही समयअघि बनेको कांग्रेस नेताहरूको दाबी छ । वैकल्पिक सरकार बन्न नदिएर प्रतिनिधिसभा विघटनको संवैधानिक कोर्स अघि बढाउन ओलीलाई सघाएको समेत कतिपय नेताहरूको बुझाइ छ । तर पछिल्लोपटक ओलीले त्यस्तो कोर्स नसमातेकामा देउवा असन्तुष्ट छन् । माओवादीले सरकारलाई दिएको समर्थन फिर्ता नलिएपछि ओलीले राजीनामा गर्ने वा आफैंले विश्वासको प्रस्ताव राखेर अघि बढ्ने अनुमान देउवाको थियो । तर ओलीले त्यसो नगरेपछि देउवा सशंकित भएका छन् । ओलीले राजीनामा गर्दा वा विश्वासको प्रस्तावबाट असफल हुँदाको दुवै अवस्थामा वैकल्पिक सरकार नबनेपछि ठूलो दलको हैसियतमा पुनः प्रधानमन्त्री बन्ने सम्भावना हुन्थ्यो । अल्पमतको सरकार विश्वासको मतबाट असफल भएमा र अर्को प्रधानमन्त्री नियुक्त हुन नसकेमा संविधानतः प्रतिनिधिसभा विघटन गर्ने आधार निर्माण हुन्छ । निर्वाचनका लागि कांग्रेस सभापति देउवा र जसपा अध्यक्ष ठाकुरले यही स्थितिमा पुर्याउन चाहेका छन् । ओलीले चुनाव चाहेको भए राजीनामा वा संसद्मा विश्वासको प्रस्ताव राख्थे तर उनले खनालनेपाल पक्ष र माओवादीलाई पेल्दै जाने अनि आफू बलियो भएपछि मात्रै चुनावमा जाने रणनीति बनाएको अनूभूति हुँदै गएको छ, देउवानिकट एक केन्द्रीय सदस्यले भने, सरकारको नीति तथा कार्यक्रम असफल भयो भने निर्वाचनमा जाने सम्भावना रहन्छ । त्यसपछि पनि ओली निर्वाचनमा जान चाहेनन् भने उनको बहिर्गमनको सुरुवात हुन्छ ।माओवादी अध्यक्ष पुष्पकमल दाहालले भने देउवालाई वैकल्पिक गठबन्धनमा ल्याउन एमसीसी कार्डसमेत अघि सारेका छन् । आफ्नै नेतृत्वको सरकारले हस्ताक्षर गरेको एमसीसी सम्झौता संसद्बाट अनुमोदन गराउनुपर्ने मुख्य एजेन्डा देउवाको छ । तत्कालीन नेकपामा छँदा अध्यक्ष दाहाल र एमालेकै खनालनेपाल समूहको एउटा पंक्तिले विरोध गरेका कारण यो सम्झौता संसद्मा अड्किएको छ । संसद्मा दर्ता भए पनि सभामुख अग्नि सापकोटाले निर्णयार्थ प्रस्तुत नगरेकामा देउवा असन्तुष्ट छन् । केही दिनअघि माओवादी अध्यक्ष दाहालले आफूहरूले उठाउँदै आएको आशंकालाई संसद्मा संकल्प प्रस्तावमार्फत सम्बोधन गरेर एमसीसी प्रस्ताव अनुमोदन गर्न सकिने विश्वाससमेत देउवालाई दिएका थिए ।कांग्रेसले भने संकल्प प्रस्तावको आवश्यकता नरहने बताउँदै आएको छ । नेपाल पहिल्यैदेखि असंलग्न नीति भएको मुलुक हो, जुनुसुकै पार्टीको सरकार भए पनि नेपाल यसविरुद्ध जान सक्दैन, हुँदै नभएको विषयमा संकल्प प्रस्ताव राख्नु जरुरी छैन, नेता निधिले भने, एमसीसी छुट्टै विषय हो । यसलाई सरकार निर्माणको विषयमा पूर्वसर्त बनाउन आवश्यक पनि छैन ।"
कोभिड बिरामीलाई छुट्याइएका शय्या भरिए,संक्रमण दर २९७४ प्रतिशत स्वास्थ्य मन्त्रालयका अनुसार मंगलबार संक्रमण दर २९७४ प्रतिशत पुगेको छ । चौबीस घण्टामा १४ हजार ६ सय ७२ जनाको पीसीआर परीक्षण गर्दा ४ हजार ३ सय ६४ जनामा संक्रमण देखिएको हो । कोभिडले मंगलबार १८ जनाको मृत्यु भएको छ ।
चीनले एक अर्बको सामग्री दिने,"काठमाडौं (कास) चीनले नेपाललाई कोभिड१९ को रोकथाम र नियन्त्रणका लागि ५ मिलियन आरएमबी (करिब ९१ करोड ९१ लाख ९२ हजार रुपैयाँ) बराबरको सामग्री सहयोग गर्ने प्रतिबद्धता गरेको छ । परराष्ट्र मन्त्रालयका अनुसार चीनका स्टेट काउन्सिलर तथा विदेशमन्त्री वाङ यीले भिडियो कन्फरेन्समा सहयोगको प्रतिबद्धता जनाएका हुन् । कोभिड१९ विरुद्धको खोपमा चीनले सहयोग गर्नेनगर्ने विषयमा कुनै प्रतिबद्धता आएको छैन । चीनले यसअघि नेपाललाई ८ लाख डोज सिनोफार्म खोप सहयोग गरेको थियो । चीनले मंगलबार सार्कका मुलुकहरूलाई समेटेर कोभिड१९ को प्रतिकार्यका लागि संयुक्त प्रयास नामक भिडियो कन्फरेन्स गरेको थियो । जसमा भारतलाई समेटिएको थिएन । यसैबीच, सरकारले ५० लाख डोज रुसी खोप स्पुतनिक५ ल्याउने तयारी गरेको छ । सरकारसरकार (जीटुजी) प्रक्रियाबाट खोप ल्याउने विषयमा बुधबार टुंगो लाग्ने सम्भावना छ । स्वास्थ्य तथा जनसंख्यामन्त्री हृदयेश त्रिपाठी, रुसबाट आएको एक टोली र नेपालस्थित रुसी राजदूतावासबीच बुधबार छलफल हुँदै छ । खोप कति संख्यामा, कति मूल्यमा र कहिले आइपुग्नेलगायतका विषयमा छलफल हुने स्रोतले जनाएको छ ।"
फ्लोर क्रस आशंकाले सांसद होटलमा,"गण्डकी प्रदेशका मुख्यमन्त्री पृथ्वी सुब्बा गुरुङविरुद्ध अविश्वास प्रस्ताव पेस गरेका दलहरूले फ्लोर क्रस हुने आशंकामा आफ्ना सांसदलाई एकै ठाउँ राखेका छन् । कांग्रेस, माओवादी केन्द्र र जनता समाजवादी पार्टीले सांसदलाई सोमबारदेखि लेकसाइडका रिसोर्ट र होटलमा राखेका हुन् । सत्ता पक्षले प्रलोभनमा पार्न सक्ने भएकाले सांसदलाई होटलमा राखिएको ती पार्टीले जनाएका छन् । माओवादी केन्द्रका सांसद दीपक कोइरालाले भने टाढाबाट आउने सांसदलाई आउजाउमा समस्या हुने भएकाले होटलमा बस्ने व्यवस्था गरिएको बताए । होटलमा अविश्वास प्रस्ताव बहुमतसाथ पारित गर्ने विषयमा छलफल भएको हो । सांसदलाई बन्धक बनाएर राखेको छैन । पोखरा घर र कोठा नहुने बाहिरी जिल्लाका सांसदलाई धपेडी हुने भएकाले बस्ने व्यवस्थामात्र गरिएको हो, उनले भने । कांग्रेस सांसद बिन्दुकुमार थापाले होटल खोजेर बस्ने व्यवस्था मिलाएका हुन् । एक सांसदका अनुसार होटलको सबै खर्च संसदीय दलले व्यहोर्ने कुरा भएको छ । संसदीय दलसँग पैसा नभए हामी आफैं व्यहोर्ने त होला, उनले भने । सांसदहरूलाई अविश्वासको प्रस्तावमाथि मतदान हुने बेलासम्म होटलमै राखिने पार्टीहरूले जनाएका छन् ।कांग्रेस संसदीय दलका उपनेता मेखलाल श्रेष्ठले अविश्वास प्रस्तावमा हस्ताक्षर गरेका पार्टीबीच आपसी छलफल गर्नुपर्ने भएकाले सबैजना एकै ठाउँमा रहेको बताए । छलफल गरौं, बैठक बसौं भने पनि को कहाँ को कहाँ हुने । त्यसैले सबैजना एकै ठाउँ रहेका हौं, उनले भने । माओवादी केन्द्रका सांसदबाट फ्लोर क्रस हुने आशंका दलहरूमा छ । दलहरूले आफ्ना सांसदलाई अविश्वासको प्रस्तावको पक्षमा मतदान गर्न र पोखरा नछाड्न निर्देशन दिइसकेका छन । कांग्रेस, माओवादी र जसपाका २८ सांसदको हस्ताक्षरसहित मुख्यमन्त्री गुरुङविरुद्ध वैशाख २ मा अविश्वासको प्रस्ताव दर्ता गरिएको थियो । प्रदेशसभामा कांग्रेसका १५, सभामुखसहित माओवादीका १२, जसपाका २ सांसद छन् । अविश्वास प्रस्तावको पक्षमा मतदान गर्ने भनेको राष्ट्रिय जनमोर्चाका ३ सांसद छन् । जनमोर्चाका सांसद भने होटलमा बसेका छैनन् । जनमोर्चाका कृष्ण थापाले पार्टीको केन्द्रीय निर्णयअनुसार अविश्वासको पक्षमा नै मतदान हुने बताए । स्वतन्त्र सांसद राजीव गुरुङ (दीपक मनाङे) ले पनि प्रस्तावको पक्षमा मतदान गर्ने संकेत गरेका छन् । सत्तारूढ एमालेले भने सबै सांसदको पीसीआर गरेर मात्र प्रदेशसभा बैठक बस्नुपर्ने भन्दै मंगलबारको बैठक अवरुद्ध गरेको छ । प्रदेशसभाको विशेष अधिवेशन सुरु भएको पहिलो दिन सोमबारै बैठकमा मुख्यमन्त्रीविरुद्ध अविश्वास प्रस्ताव पेस गरेर छलफल सुरु भएको थियो । मंगलबार पनि छलफल गर्ने कार्यसूचीमा थियो ।बैठक सुरु हुनासाथ एमाले सांसदले उठेर विरोध गरेका थिए । कार्यव्यवस्था परामर्श समितिको बैठकमा समेत कुरा नमिलेपछि प्रदेशसभा सचिवालयले बुधबार १ बजेसम्मका लागि बैठक स्थगित भएको सूचना टाँसेको थियो । कांग्रेस सांसद विष्णुप्रसाद लामिछानेले सरकार लम्ब्याउन एमालेले कोरोना बहाना बनाएको दाबी गरे ।"
एकदुई दिनमै अविश्वास प्रस्ताव,"काठमाडौं (कास) माओवादी केन्द्रका अध्यक्ष पुष्पकमल दाहालले प्रधानमन्त्री केपी शर्मा ओलीविरुद्ध बुधबार या बिहीबारभित्रमा अविश्वास प्रस्ताव अघि बढ्ने बताएका छन् । पार्टी कार्यालय पेरिसडाँडामा बसेको स्थायी कमिटी बैठकमा दाहालले अविश्वास प्रस्ताव ल्याउन कांग्रेस सहमत भएको र जसपाको निर्णय आउनेबित्तिकै प्रक्रियामा गइहाल्ने बताए । ओलीको सरकार त जसरी पनि ढाल्नु नै छ, त्यसमा कांग्रेस कन्भिन्स भएको छ, दाहालको भनाइ उद्धृत गर्दै स्थायी कमिटी सदस्य गणेश साहले भने, जसपाले आज निर्णय गर्ने भन्ने थियो, गरेन । भोलि या पर्सिमा उसको पनि निर्णय आउला । उनले जसपाका ३२ मध्ये बहुमत सांसद गठबन्धन सरकारकै पक्षमा रहेको बताएका थिए । बाबुरामजीहरूको बहुमत पुग्छ, उहाँहरू बहुमतभन्दा पनि सहमतिको प्रयासमा हुनुहुन्छ, पार्टीभित्र भोलिसम्म पनि सहमति हुन सकेन भने एउटा निर्णय गर्छौं भन्नुभएको छ, दाहालले भने, उहाँहरूको जे निर्णय आए पनि अब धेरै नपर्खिने मनस्थितिमा छौं । जे गर्नुपर्छ, बजेट अधिवेशन सुरु हुनुअघि नै गर्ने हो ।माओवादी केन्द्रले अब हुने उपचुनावमा कांग्रेस र जसपासँग गठबन्धन गर्ने निधो गर्दै छलफलको जिम्मेवारी स्थायी कमिटी सदस्य देव गुरुङ र वर्षमान पुनलाई दिएको छ । बैठकमा वामपन्थी गठबन्धन निर्माणबारे पनि छलफल भएको प्रवक्ता नारायणकाजी श्रेष्ठले जानकारी दिए । पार्टीले विधान संशोधन गरेर २ सय ९९ सदस्यीय केन्द्रीय कमिटी, १५१ सदस्यीय प्रदेश र १२५ सदस्यीय जिल्ला कमिटी बनाउने निर्णय गरेको छ । पार्टीका हरेक संरचनामा ३५ प्रतिशत महिला सहभागी गराउने नीति लागू गर्ने पनि प्रवक्ता श्रेष्ठले जानकारी दिए ।"
विदेशीलाई नेपाल छिर्न तीन सर्त,"सरकारले स्थलमार्गका अन्तर्राष्ट्रिय सीमा नाकाबाट नेपाल प्रवेश गर्न विदेशी नागरिकलाई कडा प्रावधान समेटिएका तीन सर्त पालना गर्नुपर्ने आदेश जारी गरेको छ ।कोरोना महामारीको दोस्रो लहर तीव्र गतिमा फैलिन थालेपछि सोमबार साँझ बसेको मन्त्रिपरिषद् बैठकले बुधबारदेखि लागू हुने गरी भारत र चीनतर्फका नाकाबाट विदेशीलाई प्रवेशका लागि ७२ घण्टाभित्र गरिएको नेगेटिभ पीसीआर रिपोर्ट, क्वारेन्टाइनमा बस्न १० दिनका लागि होटल बुक गरिएको प्रमाण र त्यसका आधारमा स्थानीय प्रशासनबाट अनुमति लिनुपर्ने आदेश जारी गरेको हो ।भारतीय सीमा नाकाका ८ वटा र उपत्यका प्रवेश गर्ने नाकामा प्रत्येकमा १ हजार क्षमताका होल्डिङ सेन्टर निर्माणको जिम्मा सेनालाई दिइएको छ । त्यसका लागि चाहिने बजेट अर्थ मन्त्रालयले निकासा दिने निर्णय भएको हो ।वैशाख ५ को मन्त्रिपरिषद् बैठकले अन्तर्राष्ट्रिय सीमा नाका झापाको काँकडभिट्टा, मोरङको रानी, पर्साको वीरगन्ज, रूपन्देहीको बेलहिया, कपिलवस्तुको कृष्णनगर, बाँकेको जमुनाहा, कैलालीको गौरीफन्टा र कञ्चनपुरको गड्डाचौकी नजिकै होल्डिङ सेन्टर बनाउने निर्णय भएको थियो । त्यस्तै भारतबाट हवाईमार्ग हुँदै नेपाल ओर्लिएर तेस्रो मुलुक जान पनि विदेशीलाई रोक लगाएको छ । भारतबाट आएका जहाजलाई ट्रान्जिटका रूपमा भने त्रिभुवन अन्तर्राष्ट्रिय विमानस्थलमा यात्रु नओराली त्यहींबाट तेस्रो मुलुक जान दिइनेछ । गृह मन्त्रालयका प्रवक्ता जनकराज दाहालले मन्त्रिपरिषद्बाट जारी आदेशलाई कडाइका साथ लागू गर्न स्थानीय प्रशासन, सशस्त्र प्रहरी र नेपाल प्रहरीलाई निर्देशन दिइएको बताए । विदेशीका लागि जारी गरिएका कडा प्रावधान कामबिना कोही यो महामारीमा नेपाल प्रवेश नगरून् भन्नकै लागि हो । जरुरी काम परे सर्त पूरा गरेर आउन सक्ने उनले बताए । प्रवक्ता दाहालले भने, जारी आदेशलाई कडाइका साथ पालनालागू गराउन गृह मन्त्रालयले जिल्ला प्रशासन कार्यालय, प्रहरी र सशस्त्र प्रहरी तथा अन्य सम्बद्ध निकायलाई निर्देशन दिएको छ । जारी आदेश महामारी रोकथाम तथा नियन्त्रणका लागि भएकाले कसैले पनि पालनामा अटेर गर्ने, जोखिम बढाउने र आफूखुसी गरेको पाइए त्यहीअनुसार सरकार कारबाही गर्न बाध्य हुने उनले चेतावनी दिए । यो आदेशसँगै क्रसबोर्डर अकुपेसन भएका नेपाल र भारतका नागरिकको आवागमन पनि नियन्त्रण गरिनेछ ।मन्त्रिपरिषद्ले नेपाली नागरिक, अनुमति प्राप्त मालवाहक सवारी, अत्यावश्यक सेवा, मानवीय संवेदनासँग जोडिएका तथा सरकारको पूर्वस्वीकृति लिएकालाई जनस्वास्थ्यका मापदण्डभित्र रहेर आउजाउ गर्न दिइनेछ । सरकारको उक्त निर्णय कार्यान्वयनका लागि गृह मन्त्रालयले अध्यागमन विभागसहित सीमावर्ती जिल्ला प्रशासन कार्यालय, सशस्त्र प्रहरी बल (एपीएफ) र नेपाल प्रहरीलाई परिपत्र गरिसकेको छ । गृहको निर्देशनपछि मंगलबार नै अध्यागमन विभागले प्रेस विज्ञप्तिमार्फत भारतबाट नेपाललाई ट्रान्जिट बनाएर तेस्रो मुलुक जान रोक लगाइएको जनाएको छ ।भारतबाट भित्रिएका नेपालीलाई परिचयपत्रका आधारमा प्रवेश दिएर होल्डिङ सेन्टरमार्फत व्यवस्थित रूपमा गन्तव्यमा जान दिइनेछ । हेल्डिङ सेन्टरमा राखिएकालाई तापक्रम नाप्नेदेखि शंकास्पदलाई पीसीआर र एन्टिजेन परीक्षण गरेर जरुरी देखिए आइसोलेसन र क्वारेन्टाइनमा पठाइनेछ ।यस्तै भारतमा महामारीको उच्च जोखिम बढेपछि स्थलमार्ग हुँदै नेपालीलाई भारत जान पनि रोक लगाइएको छ । चोरबाटोबाट हुन सक्ने आवागमनलाई रोक्न सशस्त्र प्रहरी बोर्डर आउट पोस्ट (बीओपी) र नेपाल प्रहरीका सीमा चौकीको तैनाथी बढाइएको छ ।नेपालको सीमा भारतसँग करिब १ हजार ८ सय ८० र चीनसँग १ हजार ४ सय १४ किमि जोडिएको छ । नेपालचीन सीमाबाट पूर्वअनुमतिबिना आवागमन गर्न नपाइने भएका कारण व्यवस्थापनमा कुनै कठिनाइ छैन । तर, भारतसँगको सीमा भने खुला भएकाले पूर्ण रूपमा आवागमन नियन्त्रण गर्न समस्या छ । वैशाखयता मात्रै भारतबाट औपचारिक नाका हुँदै नेपाल प्रवेश गर्नेको संख्या २ लाख १५ हजार पुगेको छ । यसबाहेक लुकीछिपी भित्रिनेको उल्लेख्य संख्याबारे सरकारसँग कुनै तथ्यांक छैन । जुन महामारी रोकथाम तथा नियन्त्रणका लागि निकै ठूलो जोखिम हो । गृह प्रवक्ता दाहालका अनुसार देशभरका जिल्ला प्रशासन कार्यालयलाई बिहीबार बिहानबाटै उपत्यकामा निषेधाज्ञा हुने भएकाले निषेधित ठाउँलाई गन्तव्य बनाएर आउने सार्वजनिक यातायातलाई सुरु स्थानबाटै रोक्न पनि निर्देशन दिइएको बताए ।पूर्वी नाकाबाट भारतीयलाई प्रवेश निषेधकाँकडभिट्टा संवाददाता पर्वत पोर्तेलका अनुसार पूर्वी नाकाबाट भारतीय यात्रीको प्रवेशलाई पूर्ण रूपमा बन्देज गरिएको छ । कोरोना विपद् व्यवस्थापन केन्द्रको निर्णयअनुसार पीसीआर रिपोर्ट भएका भारतीयलाई समेत प्रवेश निषेध गरिएको झापाका प्रमुख जिल्ला अधिकारी श्रवणकुमार तिम्सिनाले जानकारी दिए । भारतीयलाई मंगलबारबाट लागू हुने गरी प्रवेशमा रोक लगाइएको हो, प्रजिअ तिम्सिनाले भने, नेपालीहरूलाई समेत पारि नजान अनुरोध गरिरहेका छौं । नेपालले भारतीयलाई रोक लगाएपछि भारतीय अधिकारीले समेत नेपालीलाई रोक लगाउने तयारी गरिरहेको बुझिएको छ । हामीले भारतीयलाई रोकेपछि उताको सुरक्षाकर्मीले पनि नेपालीलाई रोक्ने पक्का छ, एक सुरक्षाकर्मीले भने । इलाका प्रहरी कार्यालय काँकडभिट्टाका डीएसपी सुनिल दाहालका अनुसार केही दिनअघि भारतीयहरू नक्कली पीसीआर रिपोर्ट बोकेर नेपाल प्रवेश गरेको खुलासा भएको थियो । भारतीय बजारका क्लिनिकहरूले नक्कली पीसीआर रिपोर्ट महँगो शूल्य लिएर बिक्री गर्ने गरेको प्रहरीले जानकारी पाएको थियो । कतिपय निजी क्लिनिकले एउटा पीसीआर रिपोर्टको १० हजार भारुसम्म असुलेको थाहा भएको छ । भारतीय नागरिक पवन घोषले पीसीआर रिपोर्ट छिटो चाहिनेहरूलाई महँगो शुल्कसमेत लिने गरेको बताए । जिल्लास्थित कोरोना विपद् व्यवस्थापन केन्द्रको सोमबारको बैठकले काँकडभिट्टा नाकामा १ हजार यात्री क्षमताका होल्डिङ सेन्टरको स्तरोन्नति र भद्रपुरस्थित कलवलगुडीमा ५ सय क्षमताको अर्को होल्डिङ सेन्टर निर्माणका लागि प्रदेश सरकारको आन्तरिक मामिला तथा कानुन मन्त्रालयलाई अनुरोध गरेको छ । त्यस्तै नाकामा आउजाउ नियन्त्रणका लागि सशस्त्र प्रहरीको छुट्टै फोर्स तैनाथ गरिने प्रजिअ तिम्सिनाले जनाए । यतिबेला भारतबाट घर फर्किने यात्रीको चटारो छ । नाका पूर्ण रूपमा सिल हुने भयका कारण भारतका विभिन्न सहरमा काम गर्ने श्रमिक, विद्यार्थीहरू धमाधम घर फर्किरहेका छन् । नाका रहेका स्वास्थ्यकर्मीले सामान्य ज्वरो मात्रै जाँचेर उनीहरूलाई प्रवेश दिइरहेका छन् । दिल्ली, मुम्बईबाट आएकाहरूलाई एन्टिजेन परीक्षणपछि मात्रै प्रवेश दिएका छौं, स्वास्थ्यकर्मी रूपसना खातुनले सुनाइन्, अरूलाई ज्वरो मात्रै नापेर पठाइँदै छ । मंगलबार साँझसम्म यो नाकाबाट ७ सय २५ जना भारतीय बाहिरिएका छन् भने ५ सय ३० नेपाली भित्रिए ।"
भारतबाट फर्कनेमा गम्भीर संक्रमित धेरै,"भारतको दिल्लीबाट ४० वर्षीय पुरुष सोमबार अर्धचेत अवस्थामा कञ्चनपुरको गड्डाचौकी नाकामा आइपुगे । कोरोना संक्रमणका कारण गम्भीर भएका उनलाई नाकाबाट सोझै महेन्द्रनगरस्थित महाकाली अस्पताल पुर्याइयो । आईसीयूमा उपचार भइरहेका उनको श्वासप्रश्वाससम्बन्धी समस्या बढ्दै गएपछि सोमबार राति नै मृत्यु भयो । सोमबार गड्डाचौकी नाकामा श्वासप्रश्वासका गम्भीर समस्या भएका दुई संक्रमित आइपुगेका थिए । उक्त दिन भित्रिएका ४ सय ४६ मध्ये २ सय ७७ जनाको एन्टिजेन परीक्षण गर्दा ३४ जनामा संक्रमण पुष्टि भएको थियो । मंगलबार पनि तीन जना श्वासप्रश्वासको गम्भीर समस्या भएका संक्रमित भित्रिएका छन्, गड्डाचौकीस्थित हेल्थ डेस्कका इन्चार्ज आकाश बारुडीले भने, संक्रमितको संख्या पनि दिन प्रतिदिन बढ्दो छ । उनका अनुसार मंगलबार १ सय ९५ को एन्टिजेन परीक्षण गर्दा ३५ जनामा संक्रमण पुष्टि भएको छ । परीक्षण गरिएकामध्ये १८ प्रतिशतमा संक्रमण पुष्टि भएको हो । भारतबाट फर्किनेमा संक्रमण बढी देखिन थालेको छ, उनीहरू गम्भीर अवस्थाका समेत आउन थालेका छन्, बारुडीले भने, दिल्लीबाट फर्किने ९० प्रतिशत संक्रमित छन् । गड्डाचौकी नाकामा फागुन २८ देखि हालसम्म ४ हजार ७ सय ७१ जनाको एन्टिजेन परीक्षण गर्दा ३ सय ६० जनामा संक्रमण पुष्टि भइसकेको छ । नाकामा परीक्षण सुरु हुँदाका डेढ महिनासम्म दुईतीन प्रतिशतमा मात्रै संक्रमण देखिएको थियो । अहिले परीक्षण गरिएकामध्ये दिनको १७१८ प्रतिशतमा संक्रमण देखिन थालेको छ । जसमा गम्भीर खालका संक्रमित आउन थालेका छन् । घर फर्किनेमध्ये डेढदुई सयको मात्रै परीक्षण हुन्छ । अन्यलाई सोझै सार्वजनिक यातायातमार्फत घरतर्फ पठाइन्छ । परीक्षणबिनै सामान्य चेकजाँचको भरमा घर पठाउँदा समुदायमा संक्रमण बढ्दै गएको स्वास्थ्यकर्मीले बताएका छन् । नाकामा घर फर्किने सबैको परीक्षणका लागि एन्टिजेन टेस्ट किटको समेत अभाव रहेको स्वास्थ्य कार्यालय कञ्चनपुरका निमित्त प्रमुख नरेन्द्र रावलले बताए । अहिले लक्षण देखिएकालाई मात्रै परीक्षण गरिरहेका छौं, घर फर्किने सबैको परीक्षण गर्न पर्याप्त किट र जनशक्ति छैन, रावलले भने, अहिले हामीसँग २५३० किट मात्रै बाँकी छ, भोलिका लागि आपूर्ति नभए नाकामा परीक्षण गर्नसमेत अभाव हुने देखिन्छ । उनका अनुसार गड्डाचौकी नाकामा संक्रमण पुष्टि भएकालाई महेन्द्रनगरस्थित आइसोलेसनमा राख्ने गरिएको छ । स्वास्थ्य समस्या देखिए महाकाली अस्पताल पठाउने गरिएको छ । कोरोना संक्रमण तीव्र भइरहेकाले जिल्ला प्रशासन कार्यालयले मंगलबारदेखि महेन्द्रनगरलगायत ग्रामीण भेगका सबै बजारहरू बिहान ८ देखि दिउँसो ३ बजेसम्म मात्रै खुला हुने निर्णय गरेको छ ।"
घर फर्कनेको लर्को,"झापा बाहुनडाँगीकी सपना लिम्बू मंगलबार बिहानै घर जान कोटेश्वर पुगिन् । तर प्रायः सबै गाडी यात्रुले भरिभराउ थिए । मुडामा बसेर जान्छु भन्दा पनि सिट पाइनन् । निराश हुँदै कोठा फर्किन् । रात्रिबसमा भए पनि जाने भनेर साँझपख फेरि कोटेश्वर पुगिन् । १ हजार ४ सय रुपैयाँ तिरेपछि बल्लतल्ल बसको अन्तिम सिट पाइन् । उनलाई घर पुग्नैपर्ने बाध्यता थियो । जनगणनाको सुपरिवेक्षकका लागि आइतबार नाम निस्किएछ, उनले भनिन्, नाम दर्ता गराउने समय बुधबारसम्म मात्र छ । उनले पहिले घर जाँदा १ हजार रुपैयाँभन्दा बढी भाडा तिर्नुपरेको थिएन । उपत्यकामा कोरोना भाइरसका संक्रमित बढेसँगै स्कुलकलेज बन्द भएपछि घर जानेको चाप बढेको छ । बिहीबारबाट निषेधाज्ञा हुने भएपछि नयाँ बसपार्क, कलंकी, कोटेश्वर, चाबहिल, गौशालालगायत स्थानमा भिडमभीड छ । यात्रु बाहिरिने क्रम बढेकाले सपनालाई जस्तै घर जान गाडीमा सिट पाउनै गाह्रो भएको छ, सिट पाइहाले पनि महँगो भाडा तिर्नुपरिरहेको छ । महानगरीय ट्राफिक प्रहरी महाशाखाका प्रवक्ता एसपी श्यामकृष्ण अधिकारीका अनुसार सोमबार मात्र ७ हजार ९ सय सवारीसँगै ५१ हजार यात्रु बाहिरिएका थिए । ४१ हजार यात्रु भने उपत्यका भित्रिए । यही दिन ७ हजार ६ सय ३७ सवारी उपत्यका प्रवेश गरेका थिए । आइतबार पनि ७ हजार १ सय ९७ सवारीसँगै ३८ हजार ३ सय ८८ यात्रु भित्रिएको उनको भनाइ छ । आइतबार बाहिरिने यात्रुको संख्या भने ३९ हजार ४ सय ४५ थियो । मंगलबार साँझ ५ बजेसम्म ३ हजार ५ सय ५४ सवारीमा २७ हजार ७ सय ८० यात्रु बाहिरिएका छन् । त्यस्तै २ हजार ६ सय ३० सवारीसँगै २२ हजार ७ सय यात्रु भित्रिएका छन् । यातायात व्यवसायीहरू भने दुई दिनमा एक लाख यात्रुले उपत्यका छाडेको दाबी गर्छन् । बसपार्क, कलंकीतिर यात्रुको चाप बढी छ । दसैंमा जस्तै यात्रु धमाधम घर गइरहेका छन्, प्रवक्ता अधिकारीले भने । यात्रुलाई घर फर्कन गाडी नै अपुग भएको नयाँ बसपार्क सञ्चालन गर्दै आएको ल्होत्से बहुउद्देश्यीय प्रालिका महाप्रबन्धक सुनील कुँवरले बताए । काठमाडौंमा निषेधाज्ञा हुने भएपछि गाडी नै कम आएका छन्, उनले भने, गाडी जहाँजहाँ पुगेका छन्, त्यहीं राख्न थालिएको छ । यात्रुलाई गन्तव्यसम्म पुर्याउन अन्य जिल्लाबाट आएका गाडीलाई चालक र सहचालकलाई आराम गराउँदै फर्काउने गरिएको छ । गाडीले यात्रु धान्न नसकेको उनको भनाइ छ ।सरकारले सार्वजनिक सवारी बन्द गराएर हवाई यातायात भने चलाउन दिने विभेदपूर्ण निर्णय गरेको नेपाल यातायात व्यवसायी राष्ट्रिय महासंघका महासचिव सरोज सिटौलाले बताए । जहाज चढ्नेलाई कोरोना नलाग्ने, गाडी चढ्नेलाई मात्र लाग्ने हो ? उनले भने, त्यसैले सरकारले विभेद गर्नु भएन, निर्णयमा पुनर्विचार गर्नुपर्छ । स्वास्थ्य मापदण्ड अपनाएरै गाडी चलाउने गरिएको उनको दाबी छ । सार्वजनिक सवारी चलाउन दिनुपर्छ, उनले भने, होइन भने नियम सबैलाई बराबरी गर्ने गरी लागू गर्नुपर्छ । यस विषयमा भौतिक पूर्वाधार तथा यातायात मन्त्रालयले पनि पहल गर्नुपर्ने सिटौलाको भनाइ छ ।"
किन फ्याँकिन्छन् नवजात शिशु ?,कहिले कहाँ भेटिए ?२०७७ कात्तिक १९स्युचाटारस्थित खुला चौरमा २०७७ कात्तिक १८बत्तीसपुतलीस्थित द्वारिका होटलछेउ२०७७ असोज २०गोकर्णेश्वर४ स्थित खेतमा२०७७ साउन २४काँडाघारीस्थित सार्वजनिक स्थलमा
मूर्ति फर्काइएपछिको जात्रा छुट्टै,"ललितपुर (कास) धेरै वर्ष मूर्ति पूजाबिनै हुँदै आएको बज्रबाराही जात्रा यसपटक फरक उल्लासको भएको छ । चोरी भएको ५२ वर्षपछि मूर्ति फर्काइएपछि बज्रबाराही देवी जात्रा योपल्ट विशेष बनेको हो । चोरी भएर भेटिएपछि राष्ट्रिय संग्रहालय छाउनीको संरक्षणमा रहेको बज्रबाराहीको मूर्ति गोदावरी नगरपालिका, बज्रबाराही खः गुठी र पुरात्तत्व विभागको पहलमा वैशाख ६ मा चापागाउँ ल्याइएको थियो । स्थानीय चलनअनुसार बज्रबाराही देवी जात्रा चैत शुक्ल त्रयोदशीदेखि पूर्णिमासम्म तीन दिन मनाउने गरिन्छ । त्यसैअनुसार यसपटक सोमबार आँगनघरमा राखिएको मूर्तिलाई खटमा बोकेर बज्रबाराही वनमा अवस्थित गजुर नभएको मन्दिरमा पुर्याइएको थियो । त्यहाँका पुजारीहरूले तान्त्रिक विधिपूर्वक मन्दिरभित्र मूर्ति प्रतिस्थापन गरेका थिए । साँझ मूर्तिलाई मन्दिर प्रांगणको अष्टमण्डपमा ल्याएर महास्नान गराइएको थियो । मंगलबार खटमा राखेर बाजागाजासहित मन्दिरबाट चापागाउँ बस्तीमा पुर्याई सिन्दूर जात्रा गरिएको छ । अन्तमा भैरवस्थान क्षेत्रपालमा पुर्याई पूजाआजा गरी आँगन घरमा लसकुश गरी भित्र्याउने चलन रहेको जानकारी गोदावरी११ का वडाध्यक्ष नीलबहादुर देसारले बताए । सिन्दूर जात्रा सकेपछि चापागाउँ, पाउँली बुलु, प्याङगाउँ र ठेचोका स्थानीयवासीले लेले टीकाभैरवमा मेला भर्न जाने चलन छ ।"
अवैध उत्खननविरुद्ध रिट,"काठमाडौं (कास) देशभरका खोला र नदीहरूमा मापदण्डविपरीत उत्खनन र दोहन भइरहेको भन्दै वातावरण संरक्षणको क्षेत्रमा काम गर्ने कानुन व्यवसायीहरूले त्यसलाई रोक्न माग राख्दै सर्वोच्च अदालतमा रिट निवेदन दर्ता गराएका छन् । वातावरण कानुन समाजको पहलमा सातवटै प्रदेशमा रहेका कानुन व्यवसायीहरूले नदीजन्य पदार्थ उत्खनन रोक्न माग राखेका हुन् । नदीमा मेसिनको प्रयोग गरेर जथाभावी रूपमा रोडा, ढुंगा र बालुवा उत्खननको काम भइरहेको र त्यसले वातावरण विनाश गरेको भन्दै उनीहरूले गैरकानुनी दोहन रोक्नुपर्ने माग राखेका हुन् । स्थानीय तहबाट समेत ६ हजार नदीनालामा ढुंगा, गिटी र बालुवा उत्खननमा अवैध रूपमा ठेक्का लगाउने, उत्खननलाई वैधता दिने गरेको आरोप लगाउँदै त्यसलाई रोक्नुपर्ने माग रिटमा छ । कतिपय प्रदेशहरूले रोडाढुंगा उत्खननसम्बन्धी कानुन नबनाएको, कतिपयले बनाए पनि त्यसको पालना नगरेको भन्दै कानुन व्यवसायीहरूले गत वर्ष साउन ४ गतेको मन्त्रिपरिषद् निर्णयबाट मापदण्ड बनाए पनि त्यसको कुनै पालना नभएको भन्दै मुद्दा हालेका हुन् ।"
काभ्रेमा ७ भेन्टिलेटरको भर !,"मध्यपहाड र तराईका केही जिल्लालाई समेत सेवा दिइरहेका काभ्रेका अस्पतालमा ७ वटा मात्रै भेन्टिलेटर सुविधा छ । कोरोनाको संक्रमण बढिरहेको अवस्थामा जिल्लास्थित धुलिखेल अस्पतालमा मात्रै उक्त सुविधासहितको सेवा तयारी गरिएको छ । राजधानीका अस्पतालमा भेन्टिलेटर नपाउन सुरु भएसँगै त्यसको चाप जिल्लामा पर्न थालेको छ । ७ वटा भेन्टिलेटर कोरोना संक्रमितको उपचारमा सञ्चालनमा ल्याउन सक्छौं, धुलिखेल अस्पतालका प्रशासकीय निर्देशक डा रमेश माकजूले भने, वयस्कका लागि ४ र बालबालिकाका लागि ३ भेन्टिलेटर छन् । एक सय बेड क्षमताको कोरोना विशेष अस्पतालका रूपमा सञ्चालनको तयारीमा रहेको अस्पतालमा ७ वटा आईसीयू र २५ वटा एचडीयू (हाई डिपेन्डेन्सी युनिट) बेड तयार गरिएका छन् ।बनेपास्थित शिर मेमोरियल अस्पतालमा १ वटा भेन्टिलेटर मेसिन भए पनि विष सेवनलगायतका आत्महत्याका केसमा प्रयोग हुने गरेको छ । कोरोना संक्रमितका लागि प्रयोग हुने गरी छुट्टै भेन्टिलेटर सुविधा थप्न सकेका छैनौं, अस्पतालका निमित्त प्रमुख कार्यकारी अधिकृत सुन्दर थापामगरले भने, आईसीयूमा पनि ५ बेड त छन् तर आईसीयू कक्ष नै अलग्गै सञ्चालन गर्ने अवस्था छैन । अस्पतालले कोरोना शंकास्पदका लागि २० बेड, संक्रमण पुष्टि हुनेका लागि २० बेड सञ्चालनमा ल्याएको छ । जिल्लास्थित अन्य निजी तथा सरकारी अस्पतालमा पनि भेन्टिलेटर सुविधा छैन ।प्रादेशिक अस्पतालमा स्तरोन्नतिको प्रक्रियामा रहेको जिल्लाको एक मात्र सरकारी मेथिनकोट अस्पतालमा पनि भेन्टिलेटरको सुविधा छैन । अस्पतालले छुट्टै आइसोलेसन कक्षसमेत तयार गरेको छैन ।"
१४० विद्यालय भवन बनेनन्,"भूकम्पले भत्काएका मकवानपुरका १४० विद्यालय भवन अझै पुनर्निर्माण हुन सकेका छैनन् । जग्गाको अभाव र विवाद, विद्यार्थी संख्या न्यून तथा सडकको पहुँच नहुँदा विद्यालय पुनर्निर्माण कार्य रोकिएको हो ।जिल्लाकै दुर्गम कैलाश गाउँपालिका७ सत्यदेवी प्राथमिक विद्यालयको भवन भत्किए पनि जग्गा विद्यालयको स्वामित्वमा नहुँदा जिल्ला कार्यान्वयन इकाइ (शिक्षा) ले उक्त भवनको पुनर्निर्माण गर्न सकेका छैन । बकैया गाउँपालिका४ स्थित बालकल्याण प्राविको भवन पनि बन्न सकेको छैन । जग्गा अभावकै कारण उक्त भवन पनि निर्माण हुन नसकेको इकाइ प्रमुख बद्री पाठकले बताए । यही कारण ३९ विद्यालयका भवन बन्न सकेका छैनन्, उनले भने ।६१ वटा विद्यालयको भवन भूकम्पले केही भत्काए पनि थप बनाउन नपर्ने ठहर इकाइको छ । बसाइँसराइका कारण विद्यार्थी संख्या न्यून भएकाले १९ वटा विद्यालयमा थप भवन बनाउन नपर्ने देखिएको पाठक बताउँछन् । उनका अनुसार १० वटा विद्यालय अर्कोमा गाभिएकाले पनि ती विद्यालयमा भवन बनाउनुपर्ने छैन । भवन निर्माण गर्नुपर्ने भए पनि यातायातको पहुँच नपुगेका ११ वटा विद्यालयका भवन पनि निर्माण हुन सकेका छैनन् । यातायातको पहुँच नपुगेपछि निर्माण सामग्री पुर्याउन समस्या हुन्छ । जसले गर्दा लागत पनि बढ्छ । यसले पनि भवन बेलैमा बन्न नसकेका हुन्, पाठकले भने । राक्सिराङ गाउँपालिका७ को धिराङ प्रावि र दामराङ प्राविलगायत ११ वटा विद्यालय भवन सडक नपुगेकै कारण बन्न नसकेको हो । २ वटा विद्यालय भवनको निर्माण कार्य जग्गा विवादका कारण अवरुद्ध भएको छ ।भूकम्पले विद्यालय भवन भत्केपछि राष्ट्रिय पुनर्निर्माण प्राधिकरणले ठेक्का प्रणाली, विद्यालय व्यवस्थापन समिति र गैरसरकारी संस्थामार्फत विद्यालय भवनको पुनर्निर्माण कार्य गरिरहेको छ । मकवानपुरमा विद्यालय व्यवस्थापनमार्फत २ सय २९ वटा, ठेक्का प्रणालीबाट ४५ वटा, संघसंस्थामार्फत २६ वटा गरी ३ सय ९० वटा विद्यालयको भवन निर्माण भइसकेको छ । भूकम्पले भत्काएपछि भवन अभावमा सयौं विद्यालयका विद्यार्थीहरूले महिनौं दिनसम्म पढ्न पाएनन् । कतिपय विद्यालयमा खुला चौरमै राखेर पढाइयो । सरकारी एवं गैरसरकारी संस्थाहरूको सहयोगमा निर्माण गरिएका बाँसको टहरामा पनि हुरी, बतास, शीत र तुसारोसँग जुध्दै विद्यार्थीले पढे । तर अहिले भने उनीहरू सुविधासम्पन्न नयाँ भवनमा पढ्न पाइरहेका छन् । शौचालय पनि छात्रामैत्री छन् । भूकम्प शैक्षिक क्षेत्रको भौतिक पूर्वाधारका निम्ति वरदान सावित भएको छ, थाहा नगरपालिका११ टिस्टुङस्थित बागेश्वरी माविको व्यवस्थापन समिति अध्यक्ष किरणमान बलले भने, भूकम्पले विद्यालय भवन नभत्काएको भए यसरी सुविधायुक्त भवन, शौचालय र ल्याब बन्ने थिएनन् । बागेश्वरीको भत्केको विद्यालय भवन पनि जाइकाको ९ करोड ६२ लाख ऋण सहयोगमा पुनर्निर्माण गरिएको हो । जहाँ २९ कोठे भवन, शौचालय, ल्याबलगायत संरचना निर्माण गरिएको छ । अधिकांश तामाङ समुदायका बालबालिका अध्ययन गर्ने उक्त विद्यालयमा ५ वर्षसम्म टहरामै राखेर पढाइयो । अहिले सुविधायुक्त भवन बनेपछि कोचिएर पढ्नुपर्ने बाध्यताबाट विद्यार्थीलाई मुक्ति मिलेको छ । अध्यक्ष बल मात्रै होइन, दुर्गम गाउँका शिक्षक, विद्यालय व्यवस्थापन समितिका पदाधिकारी, अभिभावक, जनप्रतिनिधि र शिक्षाप्रेमीहरू भूकम्पपछि विद्यालयले मुहार फेर्न पाएको बताउँछन् । भूकम्पले विद्यालय भवन भत्काएन मात्र, थाहा नगर प्रमुख लवशेर विष्टले भने, सुविधायुक्त विद्यालय भवन निर्माण गर्ने अवसर पनि जुर्यााइदियो ।जिल्लाका अधिकांश विद्यालयका जीर्ण भवनहरू भूकम्पले भत्काइदिएको थियो । अहिले धेरै विद्यालय भवन बनिसके, थोरै मात्र निर्माणाधीन अवस्था छन्, इकाइ प्रमुख पाठकले भने, भत्केपछि नयाँ निर्माण हुन्छ भन्ने कुरा सावित भएको छ, भूकम्प शिक्षा क्षेत्रको पूर्वाधार निर्माणमा अवसरका रूपमा परिणत भयो । उनका अनुसार मकवानपुरका ४ सय ९ विद्यालयका २ हजार ३ सय १० कक्षाकोठाहरू भूकम्पले क्षतिग्रस्त भएका थिए । सरकारी र गैरसरकारी गरेर हालसम्म १ हजार ९ सय ९ वटा कक्षाकोठा निर्माण भइसकेका छन् ।"
आयोजनाले डुबानको चिन्ता,"रामेछापको सदरमुकाम मन्थलीको तामाकोसी किनारको आकाशे बस्ती आसपास डुबानमा पर्ने जग्गा र सम्पत्तिको विवरण लिन केही दिनदेखि सर्वेक्षकहरू खटिएका छन् । प्रस्तावित सुनकोसी२ जलाशययुक्त आयोजनाको डुबान क्षेत्रमा पर्ने भनिएको आकाशे, गडुवारी र मन्थलीको केही भागमा अहिले लगत लिने काम भइरहेको छ । लगत संकलनका लागि सर्वेक्षक खटिएसँगै स्थानीयमा डुबानको त्रास फेरि बढेको छ । यस पटकको त्रास पहिलो होइन, आकाशेका प्रकाश श्रेष्ठ भन्छन्, च्छो रोल्पा फुट्यो भन्ने हल्ला चल्दा त्रास, नदी थुनियो भन्ने त्रास, ठूलो बाढी आयो अर्को त्रास ।विकास हुने क्रममा रहेको ठाउँलाई एकपछि अर्को डुबानको हल्लाले स्थानीयमा त्रास बढेको हो । जिल्ला सदरमुकामको अन्य क्षेत्रमा आकाशे र गडुवारीको भन्दा बस्ती विकास भइसकेका छन् । भाउ वृद्धि पनि अन्यत्रको बढेको छ । आकाशेको भाउ बढ्न सकेकै छैन । केही होला कि जस्तो हुन्छ फेरि अर्को हल्ला चल्छ, स्थानीय गोरे माझी भन्छन्, टाउकै उठाउन नपाइने भइयो ।मन्थली नगरपालिका१ का वडाध्यक्ष नारायणदास श्रेष्ठ सुनकोसी२ आयोजना निर्माणका लागि जिल्ला सदरमुकाम डुबाउन नहुने बताउँछन् । सदरमुकाम भनेर कैयौंले आफ्नो सबै श्रीसम्पत्ति बेचेर ४ आना घडेरी किनेकाले तिनीहरूको भविष्य नै अन्धकार हुने श्रेष्ठले बताए । मैले जिल्ला सदरमुकाम डुबान गर्ने गरी प्रस्तावित उक्त आयोजनाको क्षमता घटाएर निर्माण गर्नका लागि सुझाव दिएको छु, श्रेष्ठले भने, होइन, ठूलै आयोजना बन्ने र डुब्ने नै हो भने पनि तत्काल निर्णय गरेर उचित क्षतिपूर्ति दिनुपर्दछ ।२०७२ सालको भूकम्पले भत्काएका संरचना हालै निर्माण सकेको गडुवारी र आकाशे क्षेत्रमा मात्र करिब ४ सय घरपरिवारको बसोबास छ । निर्माणको क्रम बढ्नेवाला थियो, फेरि रोकियो, स्थानीय राजकुमार श्रेष्ठले भने, हल्लै हल्लामा यतिका वर्ष बिते । नेपाल विद्युत् प्राधिकरणले झन्डै १ हजार ८ सय मेगावाट क्षमताको सुनकोसी२ जलाशययुक्त आयोजनालाई प्राथमिकताको सूचीमा राखेको छ । नदीनालामा पानीको मात्र हरेक वर्ष घटिरहेकाले अब नेपालमा जलाशययुक्त आयोजना निर्माणको दबाबमा रहेको प्राधिकरणले उक्त आयोजनाको विभिन्न पक्षमाथि अध्ययन तीव्र पारेको हो । सिन्धुलीको कुखुरेटार र रामेछापको रामपुरको सीमा सुनकोसी नदीमा उच्च बाँध बाँधेर सुनकोसीको पानी जलाशय बनाई विद्युत् उत्पादन गर्ने लक्ष्य प्राधिकरणले लिएको छ । उक्त बाँध निर्माण गर्दा बीपी राजमार्ग, खुर्कोट नयाँ सहर, नेपालदेखि बीपी राजमार्गका अन्य सहरोन्मुख क्षेत्र, रामेछापको जिल्ला सदमुकाम जोड्ने सडक र जिल्ला सदरमुकाम मन्थली, आकाशे विमानस्थललगायत डुबानमा पर्ने सर्वेक्षकहरूले स्थानीयलाई जानकारी गराएका छन् ।"
निषेधाज्ञापछिको दायित्व,"कोभिड१९ संक्रमण तीव्र गतिमा फैलिँदै गएपछि सरकारले काठमाडौं उपत्यकासहित संक्रमित संख्या बढी देखिएका जिल्लाहरूमा निषेधाज्ञा गर्ने निर्णय लिनु आफैंमा अस्वाभाविक होइन । तर के भुल्नु हुँदैन भने, केवल निषेधाज्ञा लगाएकै भरमा संक्रमण स्वतः रोकिँदैन । संक्रमणको दर घटाउन त नागरिकहरूले जनस्वास्थ्यका मापदण्डहरूको पालना अनिवार्य रूपमा गर्नैपर्छ । र, सरकारले पनि पीसीआर परीक्षण र कन्ट्याक्ट ट्रेसिङ लाई उत्तिकै तीव्र, व्यापक र प्रभावकारी बनाउनुपर्छ । नागरिक र सरकार दुवैले आआफ्नो दायित्व पालना गरेका खण्डमा मात्रै निषेधाज्ञाजस्तो कठोर उपायको औचित्य पुष्टि हुन्छ । नत्र त, न संक्रमण रोकिन्छ न मृत्युदर, व्यर्थै कतिपय आर्थिक गतिविधि ठप्प हुने भएकाले जनताको रोजीरोटी खोसिन्छ र देशको अर्थतन्त्रमा पनि असर पर्छ । त्यसैले, निषेधाज्ञाजत्तिको महँगो उपायबाट त्यही रूपमा उच्च तहको नतिजा हासिल गर्नका निम्ति नागरिक र सरकार दुवैमा यथोचित दायित्वबोध हुनैपर्छ । मुलुकमा कोरोना कहर सुरु भएको एक वर्ष नाघिसक्यो, तर यसप्रति नागरिकहरू अझै बेपरबाह देखिन्छन् । भुइँतहका जनसाधारणको के कुरा, विभिन्न राजनीतिक दल, संघसंस्था, अभियान, जात्रापर्वमा आबद्ध बुज्रुकहरूले नै यसबीचमा नागरिक चेतनाको धज्जी उडाए । देशमा संक्रमण विद्यमान रहेको र छरछिमेकमा भयावह स्थिति आइसकेका बेलामा पनि यहाँ ठूलठूला आमसभा, जुलुस र भेलाहरू भइरहे । अनेक स्वार्थका कारण आयोजकहरू त विवेकहीन भएभए, त्यसमा गइदिने तथा सहभागी भइदिनेले पनि आफ्नै स्वास्थ्यको अलिकतिसमेत ख्याल राखेनन् । त्यस्ता महाभीडमा भौतिक दूरी पालना गर्ने त प्रश्नै थिएन, अधिकांशले मास्कधरि लगाएनन् । यस्तै व्यवहार सार्वजनिक यातायात र पसलबजारहरूमा पनि देखिए । परिणाम आज भोग्दै छौं संक्रमणको पारो चढ्दो छ, सिकिस्त बिरामी बढ्दै छन्, अस्पतालमा शय्या अभाव हुन थालिसक्यो । र, जिल्लाहरूमा निषेधाज्ञा घोषणा हुने सिलसिला जारी छ । अहिले नागरिकले सिक्ने भनेकै यही भूल नदोहोर्याउने हो, निषेधाज्ञाले तोकेका नियमहरूको हुबहु पालना गर्ने हो । यो अरू कसैका लागि गर्दिने होइन, सिर्फ आफ्ना लागि गर्ने हो, आफ्नो परिवार र समुदायको स्वास्थ्यका लागि गर्ने हो । विडम्बना के भने, यसबीचमा हामी आफैंले गरिसकेको अभ्यास पनि अहिले दोहोर्याउन छाडिदिएका छौं । कोभिडविरुद्ध खोप लगाउन उभिएकाहरूको लाइन नै हेरौं न कति खाँदाखाँद छ, त्यहीँबाट संक्रमण सर्लाजस्तो देखिन्छ । पोहोर यति बेलातिर पसलहरूमा ग्राहकहरू निश्चित दूरीसहित लाइनमा उभिऊन् भनेर घेराहरू कोरिएका थिए, उनीहरू पनि सतर्कझैं देखिन्थे । अहिले त्यो चलन पनि पूरापूर हटिसक्यो । सायद मानिसहरूमा यो कोरोना भन्ने चीज यस्तै त रहेछ नि भन्ने पर्यो होला । तर यो कतिपयले सोचेजस्तो सामान्य होइन रहेछ भन्ने पुष्टि अहिले भइसकेको छ । अझ कडा प्रजातिको भाइरस फैलिरहेको यो बेला नागरिकहरू बेहोसीको महानिद्राबाट ब्युँझनैपर्छ । र, निषेधाज्ञा जारी भएका जिल्लाहरूमा सरकारले तोकेका नियमहरूको पालना गर्नुपर्छ । अति आवश्यक नभईकन बहानाबाजी बनाउँदै घरबाहिर निस्कनु हुँदैन । निस्कनैपर्दा राम्ररी मास्क लगाउने, समयसमयमा हात धुने या स्यानिटाइजर प्र्रयोग गर्ने र भौतिक दूरी कायम राख्ने गुरुमन्त्र भुल्नु हुँदैन । र, निषेधाज्ञा जारी नभएका जिल्लामा पनि जनस्वास्थ्यका मापदण्डको बेवास्ता गर्नु हुँदैन । अर्को, यसपालि सरकारले घर फर्कन चाहनेका लागि सहज होस् भनेर काठमाडौं उपत्यकाको हकमा तीन दिनको समय दिएर निषेधाज्ञा घोषणा गरेको छ । यसबीचमा घर फर्किनेहरूले पनि काठमाडौंबाट संक्रमण बोकेर गएको हुन सक्ने भएकाले निश्चित समय घरमै क्वारेन्टिन बसेर उनीहरूले आफ्नो परिवार र समुदायलाई सम्भावित जोखिमबाट बचाउनुपर्छ । संक्रमण व्यापक भइसकेको अवस्थामा सरकारले पूरा गर्नुपर्ने आफ्नै दायित्वहरू छन् । एकातिर, सरकारले सिकिस्त संक्रमितको उचित उपचारको प्रबन्ध मिलाउनुपर्छ । गम्भीर बिरामी बढेसँगै तिनको चाप धान्ने गरी अस्पतालपूर्वाधारहरू बढाउनुपर्छ । अर्कातिर, निषेधाज्ञाको घोषित उद्देश्यबमोजिम संक्रमितहरू नबढून् भनेर आवश्यक प्रतिकार्य पनि गर्नुपर्छ । नागरिकहरूले नियम पालना गरेनगरेको अनुगमन गर्नुपर्ने त छँदै छ, शंकास्पदहरूको परीक्षण र कन्ट्याक्ट ट्रेसिङ लाई पनि व्यापक बनाउनुपर्छ । यसो गरिएन भने निषेधाज्ञा गरिए पनि घरभित्रै र कतिपय अवस्थामा समुदायमा संक्रमण फैलिनबाट रोक्न सकिँदैन । किनभने, संक्रमित भईकन पनि पहिचान नभएको व्यक्ति खाद्यान्नलगायतका अत्यावश्यकीय सामग्रीका पसलहरूमा पुग्दा उसबाट अरूलाई पनि सर्न सक्छ । त्यसैले, संक्रमितको सम्पर्कमा आएका व्यक्तिहरूलाई द्रुत गतिमा पहिचान गरेर तिनको परीक्षण गरी संक्रमण भएनभएको पत्ता लगाउनैपर्छ । जति छिटो संक्रमितहरू पत्ता लगाएर तिनलाई घरभित्रै वा बाहिर आइसोलेसन मा राख्न सकिन्छ, त्यति नै अरूलाई सर्ने सम्भावना कम हुन्छ । यो साधारण स्वास्थ्य विज्ञानको पालनाका लागि नागरिकसँगै सरकारको पनि ठूलो भूमिका हुन्छ । तर अचम्मलाग्दो के छ भने, अहिले सरकारबाट कन्ट्याक्ट ट्रेसिङ हुनै छाडेको छ । यो शैलीले अपेक्षित उपलब्धि हासिल हुन सक्दैन । अतः सम्बन्धित सरकारी संयन्त्रहरूले यो पाटोमा ध्यान दिनैपर्छ । अर्को, निषेधाज्ञा लम्बिँदै जाँदा यसबाट सिर्जना हुन सक्ने अन्य समस्यासित जुध्न पनि सरकारले अहिल्यैदेखि तयारी थाल्नुपर्छ । सरकार यसमा चुक्यो र नागरिकहरू जथाभावी घरबाहिर निस्कनुपर्ने अवस्था आयो भने फेरि पनि संक्रमण घट्न सक्दैन, सम्बन्धित निकायहरूले यो तथ्यबारे बेलैमा ख्याल गर्नुपर्छ । त्यसैले, गत वर्षजस्तै कोही पनि एक प्लेट खानाको खोजीमा चक्रपथटुँडिखेलतिर भौंतारिने अवस्था नआओस् र हातमुख जोर्न मुस्किल भएपछि परिवारै लर्को लागेर पैदलै थातथलो जाने स्थिति फेरि ननिम्तियोस् भनेर सरकारले उचित बन्दोबस्त मिलाउनुपर्छ । यदि स्वास्थ्य समस्या भएकादेखि बिहानबेलुकी हातमुख जोड्न असहज हुनेहरूसम्मका लागि वडावडामा निःशुल्क हटलाइन नम्बर भएका सहायता डेस्कहरू स्थापना गरियो र तिनले जनताको पीरमर्का राम्रैसित सुने भने पनि धेरै समस्या समाधान गर्न सकिन्छ । यसका लागि सरकारसित इच्छाशक्ति भने अवश्य चाहिन्छ । त्यसैले सबैले हेक्का राख्नुपर्छ नागरिक र सरकार दुवैले उल्लिखित दायित्व वहन गरेमा मात्रै महामारी रोकथाम भई निषेधाज्ञा त्यसै खेर जाँदैन ।"
के दलहरू मात्र दोषी छन् ?,"असफलताको दुश्चक्र राजनीतिक असफलता सामूहिक दुश्चक्रको एउटा कठिन सिलसिला हो, जसलाई बुझ्न केही प्रश्न हेरौं । जस्तो, राजनीतिक असफलताहरूको स्रोत कहाँ छ ? मान्छेहरू भन्छन् हाम्रा समस्याहरू दलहरूमा निहित छन्; नेताहरूमा निहित छन्; सरकार लम्फु छ । निश्चय नै, हाम्रो गरिबी, कुशासन र अविकासका लागि दल, नेता र सरकारहरू जिम्मेवार होलान्, तर दलहरूलाई सरकारमा पुर्याउँछ कसले ? मान्छेलाई नेता बनाउँछ कसले ? नेतालाई ईश्वर बनाउँछ कसले ? पार्टीले जनतामाथि शासन गर्ने वैधता पाउँछ कसरी ? आम नागरिक, मतदाता, लेखक वा विचारकहरू स्वयं यी प्रश्नहरूमा कहाँ छौं ? जब समाजमा आलोचनात्मक चेतना सकिन्छ र भाटगिरी सुरु हुन्छ, तब राजनीति राजनीतिजस्तो हुँदैन । जव राजनीतिका आंगिक संरचनाहरू सड्दै र गल्दै जान्छन्, तब राजनीतिले जीवन र जगत्लाई बदल्ने सामर्थ्य गुमाउँछ । जब लेखकले ठीक कुरा लेख्न छोड्छ, जब कलाकारले जीवनमुखी सृजना गर्दैन, जब व्यापारीले लुट्न थाल्छ, जब बुद्धिजीवी सत्ताको दास बन्छ, तब यस्तो हुँदै जान्छ । राजनीतिका सम्पूर्ण अंग बिग्रँदा दलहरू मात्र राम्रा हुन्छन् भनेर अपेक्षा गर्नु आफैंमा मूर्खता हो । किनभने राजनीतिका आंगिक संरचनाहरू एकअर्कासँग अविभाज्य र अन्तर्निहित हुन्छन् । यसरी हेर्दा स्पष्ट हुन्छ, अहिलेको मुख्य समस्या न व्यवस्था वा प्रणाली मात्र हो न त दलहरू मात्र । अहिलेको मुख्य समस्या राजनीति हो । र, यसका सम्पूर्ण आंगिक संरचनाहरूमा अहिले समस्या छ । जस्तो कि, अहिले लेखकहरूमा समस्या छ । कलाकारहरूमा समस्या छ । बुद्धिजीवीहरूमा समस्या छ । कार्यकर्ताहरूमा समस्या छ । मतदाताहरूमा समस्या छ । नागरिक समाजमा समस्या छ । प्राध्यापकहरूमा समस्या छ । यो आरोप तिनलाई हैन, जसले राजनीतिलाई ठीक दिशा दिन सक्दो प्रयत्न गरी नै रहेका छन् । यो आरोप तिनलाई हो, जसले बिग्रिएको राजनीतिलाई अझ सत्यानाश गर्न योगदान गरिरहेका छन् । के हामी आम निराशाको सिकार हुँदै छौं ? होइन । तर राजनीतिका आंगिक संरचनाहरूले स्वयं राजनीतिमाथि निर्णायक हस्तक्षेप गर्ने बेला भने अब भयो । अन्यथा आम निराशा हाम्रो नियति बन्नेछ । अन्यथा दल र नेताहरूलाई गाली गरेर मात्र अवस्था फेरिनेछैन । सत्य हो, अहिलेको बिग्रँदो अवस्थामा बदलाव ल्याउन निश्चय नै पार्टीहरू त फेरिनैपर्छ, तर त्यतिले मात्र पुग्दैन । कार्यकर्ताहरू पनि फेरिनुपर्छ । मतदाताहरू पनि फेरिनुपर्छ । नागरिक समाज पनि फेरिनुपर्छ । कर्मचारी, प्राध्यापक र शिक्षकहरू पनि फेरिनुपर्छ । लेखकहरू फेरिनुपर्छ र कलाकारहरू पनि फेरिनुपर्छ । अरू पनि सबैसबै फेरिनुपर्छ ।अन्त्यमा यति भनौं, राजनीतिक सफलता सामूहिक सफलताको एउटा उज्यालो अवस्था हो । असफलता हाम्रो आफ्नै सामूहिक दासता र दुष्कर्मको परिणाम । हामीले के रोज्ने ? दासताको अँध्यारो कि स्वतन्त्रताको उज्यालो ? व्यवस्थालाई दोष दिएर मात्र कतै पुगिँदैन । यो सम्पूर्ण परिवर्तनको समय हो । यो स्वयं हाम्रो राजनीति बदल्ने समय हो । अन्यथा दल, नेता र सरकार मात्र कसै गरी फेरिनेछैनन् । स्पष्ट छ, राजनीतिलाई यथावत् राखेर नयाँ परिणाम आउँदैन ।"
कोरोनाको नियम बनाउनेहरूबाटै उल्लंघन,"बेलायतमा राजकुमार फिलिपको अन्त्येष्टिमा स्वयं प्रधानमन्त्री बोरिस जोन्सन उपस्थित हुन सकेनन् । कोभिडप्रतिबन्धका कारण सरकारी नियमअनुसार अन्त्येष्टिमा बढीमा ३० जना जम्मा हुन पाइन्छ । त्यसमा पनि मास्क र भौतिक दूरीलगायतका सर्तहरू छन् । बढीभन्दा बढी पारिवारिक सदस्य उपस्थित हुन सकून् भन्ने उद्देश्यले बोरिस जोन्सनले यस्तो निर्णय लिनुपर्यो । बेलायती महारानी क्यानडा, अस्ट्रेलिया, न्युजिल्यान्डलगायतका धेरै देशको समेत राज्यप्रमुख हुन् । उनका पतिको शाही अन्त्येष्टिमा बेलायतका मन्त्रीहरू मात्र होइन, विश्वका धेरै राष्ट्र र सरकारप्रमुखको भौतिक उपस्थिति स्वाभाविक हुन्थ्यो, यदि अवस्था सामान्य हुँदो हो भने । धेरै ठूलो जनसंख्याले खोप लगाइसकेको, संक्रमण दर उल्लेख्य रूपमा घट्दै गरेको र बिस्तारै लकडाउन खुल्दै गरेको भए पनि दरबारले विद्यमान कानुनबाट उन्मुक्ति पाएन, न छुटको आशा राख्यो । आमजनताका लागि लागू हुने नियम राजसंस्थालाई पनि लागू भयो, सरकारमा बस्नेलाई पनि लागू हुन्छ । आमजनताले यदाकदा नियम उल्लंघन गर्न सक्छन्, तर जनताको करबाट पालिने र कानुन बनाउनेहरूले भने त्यसको अक्षरशः पालना गर्नुपर्छ भन्ने मान्यता धेरै ठाउँमा स्थापित छ । हामीचाहिँ किन उल्टो भयौं होला ? ५० जनाको भीडमा उभिएर २५ जनाको नियम पालना नगर्ने जनतालाई कारबाही गरिने भाषण गर्ने आँट शासकलाई कसरी आउँछ होला ? शासक त छोडौं, मास्क नलगाएको नाममा सरकारलाई जरिवाना तिर्न बाध्य नागरिकले समेत मन्त्रीले मास्क नलगाएको विरोध भयो भने आफैं बचाउ गर्छ । जसले भन्यो, एकदमै सही भन्योजस्तो लाग्छ, हामी यस्तै त हो नि ब्रो ! नारायण गाउँले, बेलायतयता स्वास्थ्य मन्त्रालय कोरोना महामारी बढ्दै गरेको सन्दर्भमा भीडभाड नगर्न र भीडभाडमा नजान सूचना प्रवाह गर्दै थियो, उता प्रधानमन्त्री केपी शर्मा ओली चितवनको माडीमा रामसीतालगायतको मूर्ति स्थापनाको प्राणप्रतिष्ठा पूजाअर्चनामा मग्न थिए । प्रधानमन्त्री निवासबाट भव्य कलशयात्रा निकालियो र चितवनको माडीमा निकै तामझामका साथ मूर्ति स्थापना गरियो । कोभिड खोप लगाइने भनी तोकिएका अस्पतालहरूमा थामिनसक्नु भीड जम्मा भएको छ । राजधानीलगायतका अस्पतालका टिकट काउन्टरहरूमा तँछाडमछाडको भीड हुन्छ । मानौं कोरोना केही पनि होइन भन्ने शैलीमा मानिसहरू निडर रूपमा यत्रतत्र सामान्य दूरीसमेत कायम नगरीकनै हिँडडुल गरिरहेका छन् । यस्तो गम्भीर विषयमा पनि मानिसहरूले किन यति धेरै हेलचक्र्याइँ गरिरहेका होलान् ? प्रधानमन्त्री ओलीलाई जसरी पनि सत्ता टिकाउनु छ, जनताका छोराछोरी मरून्, बाँचून कुनै मतलबै छैन । देश कोरोना महामारीतर्फ अग्रसर हुँदै गर्दा प्रधानमन्त्रीले केवल खोक्रो ख्यातिका लागि कहिले मूर्तिको प्राणप्रतिष्ठा त कहिले धरहराको उद्घाटन गर्दै भीड जम्मा गरिरहेको सन्दर्भलाई सामान्यजनले कसरी बुझ्ने ? प्रधानमन्त्रीले जम्मा गरेको भीडमा कोरोना नलाग्ने अनि जनता आफैंले सिर्जना गरेको भीडमा कोरोना लाग्ने हो र ? कोरोना महामारी सलहझैं फैलँदै गर्दा अस्पतालहरू भरिभराउ भैरहेका छन्, अक्सिजनको माग अत्यधिक बढ्दो छ । मानिसमा मनोवैज्ञानिक त्रास बढ्दै गर्दा सरकारको तर्फबाट जनतालाई विश्वस्त तुल्याउने कुनै घोषणा किन हुँदैन ? सत्ताको स्वादमा लटपटिएको सरकार यत्रो स्वास्थ्य संकटका बेला किन जनउत्तरदायी हुन सकिरहेको छैन ? कोभिड खोपलाई किन सर्वसुलभ बनाउँदैन ? कोभिडको जोखिममा परिरहेका बखत जनताले किन अभिभावकत्व पाउन सकिरहेका छैनन् ? ज्यू रहे घ्यू खान पाइन्छ भनेझैं जनता रहे न सत्ताको अर्थ रहन्छ । त्यसैले कोरोना कहरले तहसनहस भएको नेपाली मनलाई बहलाउन सरकारले अभिभावकको भूमिका निर्वाह गरोस् । उत्तम पुडासैनी, जोरपाटी, काठमाडौं"
काठमाडौं छोड्न एक हप्ता देऊ,"कोभिड महामारी नियन्त्रण गर्न स्थानीय प्रशासन र संघीय सरकारले आउँदो बिहीबारदेखि अत्यावश्यक सेवाबाहेक धेरै अरू क्षेत्रका लागि निषेधाज्ञा जारी गरेको छ, जुन अहिलेको परिस्थितिमा उपयुक्त छ । तैथापि केहीमा भने अझै परिमार्जन गर्नु आवश्यक छ । स्थानीय प्रशासनले ७ दिन भनेको छ भने संघीय सरकारले १५ दिन निषेधाज्ञा रहने बताएको छ । यसले सर्वसाधारण अन्योलमा परेका छन् । छोटो समयका लागि हो भने किन सहर छोडी गाउँ जाने, यदि लामो समय हो भने किन यतै बसिरहने भन्नेमा दोधारमा छन् । यसलाई सरकारले प्रस्ट गरिदिए धेरैले ठोस निर्णय लिन सक्थे । यसैगरी परिमार्जन गर्नुपर्ने अर्को विषय हो राजधानी छोड्ने समय । सरकारलाई राम्ररी थाहा छ, मतदाता सूचीको आधारमा केवल २२ लाख मानिस बसेको भनिए पनि यथार्थमा काठमाडौंमा करिब ५० लाख मानिस बसोबास गर्छन् । तीमध्ये आधा राजधानीबाहिरका हुन् । यदि लामो समय निषेधाज्ञा गरिने हो भने ती सबै आफ्नो थातथलो जान चाहन्छन् । तर, स्थानीय प्रशासनले तिनीहरूलाई राजधानी छोड्न केवल २ दिन दिएको छ । यो अति नै अपुग र असंगत छ । २५ लाखले कसरी दुई दिनमै राजधानी छोड्न सक्छन् ? त्यति ठूलो संख्यालाई बसमा कसरी सिट उपलब्ध हुन सक्छ ? जसरी भए पनि जाऊँ भनेर भीडभाड गर्न दिने हो भने उल्टो कोरोना संक्रमण बढ्न सक्छ । यसर्थ, राजधानी आउन भने रोक्ने तर छोड्न चाहनेलाई कम से कम ७ दिन दिनैपर्छ । ताकि भीडभाड नगरी सिटमै बसेर यात्रीहरू घर जान पाऊन् । यसका साथै बैंक तथा वित्तीय संस्था खुल्छन् तर पैसा झिक्नुपर्दा कसरी जाने भन्नेबारे पनि सरकारले सोच्नुपर्छ । अनि यो समयको फाइदा उठाउँदै कालाव्यापारीहरूले विभिन्न ठगीका उपाय निकाल्छन्, जसको पछिल्लो उदाहरण हो तोरीको तेलको अभाव । सरकारले बजार नियमन, निरीक्षण तथा अनुगमनमा पनि विशेष ध्यान पुर्याउनुपर्छ । आपूर्ति व्यवस्थामा कहीं कतैबाट, कुनै पनि बहानामा रोकावट नहोस् । गोपाल देवकोटा, गौरीनगर, कामनपा७"
वैकल्पिक नेताको अभाव,"देशका अधिकांश राजनीतिक दलहरू आन्तरिक कलहले ग्रस्त छन् । त्यसमा पनि सत्तारूढ दल नेकपा एमाले लगभग विखण्डनकै अवस्थामा छ । पार्टीका शक्तिशाली अध्यक्षसमेत रहेका प्रधानमन्त्री ओलीको सरकारलाई सजिलोसँग काम गर्न नदिएर एमालेकै माधव नेपाल र झलनाथ खनालहरूले विभिन्न अप्ठेरो सिर्जना गरिरहेका छन् । अर्कोतिर प्रतिपक्षी दल नेपाली कांग्रेसको समर्थनमा अविश्वास प्रस्ताव ल्याउने भनेर जति डिङ हाँके पनि भ्यागुताको धार्नी पुग्ने अवस्थाचाहिँ छैन । ओली सरकारको बहिर्गमनका लागि मरिमेटेर लागेका माओवादी केन्द्रका पुष्पकमल दाहाल सरकार ढाल्ने गीत गाएर जति कुदे पनि तिनलाई कसैले पत्याइदिएको छैन । ओलीलाई सिंहदरवारबाट बिदा गर्न कोही पनि भरपर्दो र आशालाग्दा वैकल्पिक नेताहरू देखिएका छैनन् । कांग्रेसका शेरबहादुर देउवा, माओवादीका दाहाल, एमालेका माधवझलनाथहरू र जसपाका वाबुराम भट्टराईप्रति जनताको आकर्षण र भरोसा छैन भन्ने जानेर पनि यिनीहरूले प्रधानमन्त्रीका उम्मेदवारका लागि कांग्रेसका गगन थापा वा विश्वप्रकाश शर्मा, एमालेका प्रदीप ज्ञवाली वा योगेश भट्टराई, माओवादीका जनार्दन शर्मा वा वर्षमान पुनहरूलाई अगाडि सार्न नसक्नु फेरि पनि पुरानै असफलहरूको हालीमुहाली गराएर देश विकासलाई दशकौं पछाडि सार्ने कुचेष्टा मात्र हो । कुनै भिजन र शासकीय शैली नभएका देउवा, नेपाल वा दाहालभन्दा त ओली नै तुलनात्मक रूपमा आँटिला देखिन्छन् । कृष्ण कुम्पुरे, आदमटार, धादिङ"
"नेपालगन्ज, दाङ र रूपन्देही अस्तव्यस्त","संक्रमितसँगै सुत्न बाध्य छन् कुरुवा समाचार नेपालगन्जको अस्तव्यस्ततासँग सम्बन्धित छ भने दाङ र रूपन्देहीको सम्वन्धमा बेड भरिए, भुइँमै उपचार समाचारले कोरोनाको उग्ररूप देखाउँछ । नेपालगन्जस्थित भेरी अस्पतालको चिसो भुइँमा कुरुवा बस्नेहरू ठाउँको अभावले बिरामीसँगै सुत्न बाध्य हुँदा निरोगीमा कोरोना तीव्र रूपले सर्न सक्ने सम्भावना रहन्छ भने त्यति ठूलो अस्पतालमा स्यानिटाइजर र मास्कको व्यवस्थासम्म नहुँदा त्यहाँको हेलचेक्र्याइँले सीमा नाघेको देखिन्छ । रोग थामिनसक्नु भएसँगै संक्रमित स्वास्थ्यकर्मीले पनि अस्पतालमा भर्ना नपाएको, किंकर्तव्यविमूढको स्थितिमा पुगेको चिकित्सकले मुकदर्शक भएर बस्नुबाहेक केही गर्न सक्ने अवस्था छैन भनी दिएको अभिव्यक्तिले त्यहाँको दुरवस्था अरू प्रस्ट भएको छ । यता दाङ र रूपन्देहीको समस्या पनि नेपालगन्जको भन्दा फरक देखिँदैन । पश्चिमका खुला सीमानाकाहरूबाट हजारौंको संख्यामा कामदार र सर्वसाधारणको ओहोरदोहोर भइरहने, भारतमा कोरोना संक्रमण बढेपछि नेपाल फर्कनेको भीड बढ्ने गरेको कारण पश्चिम नेपाल संक्रमणको केन्द्र बनेको देखिन्छ, यति बेला । हुन त, काठमाडौं उपत्यकालगायत अन्य ठूला सहरहरूमा पनि भेन्टिलेटर, अक्सिजनको समस्याका साथै अस्पतालहरूमा बेडको अभाव हुन थालिसकेको छ । यसरी कोभिड१९ का कारण मुलुक आक्रान्त भइरहेको बेला सत्तारूढ दल एमालेको आन्तरिक किचलो अरू जटिल बन्दै जानु, जनताको ज्यान जोखिममा पर्दा पनि ध्यान नदिनु, माओवादी केन्द्र, नेपाली कांग्रेस, जसपाको शीर्ष नेतृत्व सर्वसाधारणको दुःखपीडादेखि झनै टाढा पुग्न खोज्नुले स्वार्थी राजनीतिज्ञ नागरिकमाथि थपिएको दुश्चक्रवाट कहिल्यै चिन्तित नहुने रहेछ भनी बुझ्न गाह्रो पर्दैन । भुवनेश्वर शर्मा, चन्द्रागिरि२, काठमाडौं"
खोप केन्द्रहरू यथाशीघ्र थपिऊन्,"कोरोना संक्रमणको दोस्रो लहर दिन दुगुना, रात चौगुना बढिरहेको छ । छिमेकी राज्य भारतमा यसले विकराल रूप लिइसकेको छ । यसको प्रभाव नेपालामा पनि परिरहेको छ । समयमै हामी सजग हुनुपर्छ । कोरोनाविरुद्धको खोप दिने अस्पतालहरू सीमित मात्र तोकिएकाले उक्त अस्पतालहरूमा खोप लगाउनेहरूको भीडभाड निकै छ, जसले झनै कोरोना संक्रमण बढ्ने सम्भावना हुन्छ । यसर्थ खोप लगाउने अस्पतालको संख्या यथाशीघ्र बढाउनु अति जरुरी भइसकेको छ । साथै निषेधाज्ञामा पनि मापदण्ड पालना गरी खोप लगाउन जारी राख्नु आवश्यक छ । अच्युतमानसिंह प्रधान, बालुवाटार, काठमाडौं"
एमालेको आलिसान घर,"नेताकार्यकर्ताको ठूलै पंक्ति बेघर हुने बेचैनीमा छटपटाइरहेका बेला नेकपा एमालेका अध्यक्ष एवं प्रधानमन्त्री केपी ओलीले पार्टीको नयाँ घरको शिलान्यास गरेका छन् । वैशाख ९ गते शिलान्यासपछि निर्माणोन्मुख नयाँ पार्टी कार्यालयको डमी सार्वजनिक भएको छ । झट्ट हेर्दा यो कुनै पार्टी कार्यालय लाग्दैन, सपिङ कम्प्लेक्स अथवा कुनै कर्पोरेट अफिस, होटल या यस्तै अरू केहीजस्तो लाग्छ । यस्तो किन लाग्छ भने, हामीकहाँ अहिलेसम्म कुनै पनि पार्टीको कार्यालय यति भव्य र आलिसान छैन । पार्टी कार्यालयबारे नेपाली समाजले बनाएको मानक सामान्य खालको छ । सानातिना पार्टीहरू भाडाका घरमा सञ्चालित छन् । कांग्रेस, एमालेजस्ता केही ठूला पार्टीको मात्रै आफ्नै कार्यालय भवन छन् । अझ, आफ्नै भवन बनाएर पार्टी सञ्चालन गर्ने सन्दर्भमा एमाले अरूभन्दा अगाडि नै छ । २०७२ वैशाख १२ गतेको भूकम्पले क्षतिग्रस्त पारेको बल्खुको एमाले कार्यालय पनि ठूलै थियो । अहिले त्यही ठाउँमा उसले कर्पोरेट शैलीको आलिसान कार्यालय भवन बनाउन लागेको हो । कुनै पनि पार्टीको कार्यालय कति भव्य वा कति सामान्य छ ? बहसका लागि यो कुनै प्रधान विषय होइन । दलले बोक्ने विचार, राजनीतिक कार्यदिशाले नै उसको परिचय र पहिचान बनाउँछ । तर, अचेल एमालेको पहिचान उसको सिद्धान्त वा राजनीतिले निर्क्योल गर्दैन । उसलाई बुझ्न यी र यस्तै सन्दर्भ केलाउनुपर्छ । यो लेखमा पार्टी कार्यालयको आँखीझ्यालबाट एमालेको राजनीति चियाउने प्रयत्न गरिएको छ । पञ्चायतकालमा पार्टीहरूका स्थायी सम्पर्क कार्यालय थिएनन् । भूमिगत राजनीति गरेका कम्युनिस्टहरूको कार्यालय या झोलामै हुन्थ्यो या त कसैको डेरा सम्पर्कथलो बन्थ्यो । २०४६ सालमा प्रजातन्त्रको पुनर्बहालीसँगै दलहरू खुला राजनीतिमा आए । प्रतिबन्धित र भूमिगत अवस्थामा रहेका दलहरू खुला भएसँगै पार्टी कार्यालयहरू खुल्न थाले । खुला भएपछि सबैभन्दा पहिले हामीले पुतलीसडकको एउटा सानो भुइँतले घरलाई सम्पर्क कार्यालय बनाएका थियौं, एमालेका पुराना नेता अमृतकुमार बोहोरा सम्झन्छन्, त्यो साँघुरो भएपछि केही महिनामै हामी बागबजारस्थित कम्युनिस्ट पार्टीका एक जना संस्थापक नेता नारायणविलास जोशीको घरमा सर्यौं । जोशी बितिसकेका थिए, तथापि उनको परिवारले एमालेलाई पार्टी कार्यालयका लागि सहुलियत भाडामा घर दिएको थियो । बागबजारको पार्टी कार्यालयमा केही वर्ष बसेपछि त्यो पनि एमालेका लागि साँघुरो हुन थाल्यो । पार्टीको संगठनात्मक विस्तारसँगै प्रभाव पनि बढिराखेको थियो । २०५१ सालको मध्यावधि चुनावमा सबैभन्दा ठूलो पार्टी बनेपछि सरकारमै पुग्यो एमाले । त्यहीताका उपमहासचिव भएका वामदेव गौतमको अगुवाइमा बल्खुमा भव्य पार्टी कार्यालय बन्यो । २०५३ सालदेखि एमालेले आफ्नो पार्टी कार्यालय त्यहीँबाट सञ्चालनमा ल्यायो । २०७२ सालको भूकम्पले उक्त भवन क्षतिग्रस्त भएपछि एमालेको नयाँ मुकाम बन्यो धुमबाराहीस्थित पासाङ ल्हामु प्रतिष्ठानको भवन । बताइएअनुसार, २०७२ साउन २३ गते बल्खुबाट सरेको एमालेले प्रतिष्ठानलाई १ लाख ५० हजार रुपैयाँ मासिक भाडा तिर्थ्यो । नयाँ वर्ष २०७८ सालसँगै एमाले व्यापारी सञ्जय अग्रवालको थापाथलीस्थित सुविधासम्पन्न घर भाडामा लिएर सरेको छ । वैशाख ९ गते प्रधानमन्त्री ओलीले नयाँ कार्यालय उद्घाटन र निर्माणोन्मुख भवनको शिलान्यास एकै दिन गरेका थिए । भव्य घरमा पार्टी कार्यालय सरेको र अर्को आलिसान भवन निर्माण सुरु हुँदै गर्दाको क्षण एमालेका लागि सुखद थिएन । सिङ्गो एमाले त्यसमा सरिक भएन । एउटा गुट ओलीको स्तुति गर्दै उत्साहमा देखिन्थ्यो भने, अर्को समूह अपनत्व ग्रहण गर्न नसकेर निराश एवं हताश थियो । इतिहासकै सबैभन्दा कठिन मोडमा छ एमाले, यतिखेर । एउटा समूह बिलखबन्दमा परेको छ भने, अर्को शक्ति उन्मादले चूर छ । सत्ता र शक्तिको दुरुपयोग हुँदै गर्दा असन्तुष्ट समूहसँग त्यसको प्रतिवाद गर्ने योग्यता र मुद्दा दुवै छैन । आम समुदायलाई अपिल गर्न सक्ने राजनीति तीसँग भएको देखिएन । मात्र रोदन छ । पार्टी र सरकारमा स्थान नपाएको रोदन । राजनीतिक भविष्य असुरक्षित हुँदै गएको चिन्ता । एकातिर राजनीति पुनर्गठन गर्ने योग्यताको अभाव, अर्कातिर सत्ता र शक्तिको असीमित अभ्यास । यी दुवै प्रवृत्तिका कारण एमालेको राजनीतिक धरातल दिनप्रतिदिन कमजोर हुँदै गएको छ । भौतिक समृद्धिको नशामा लट्ठ एमालेपंक्तिले आफ्नो राजनीतिक जमिन गुमाउँदै छ । कारण प्रस्ट छ, यसको मूलभूत चरित्र नै फेरिन थालेको छ । एमालेजन अहिले पनि आफूलाई कम्युनिस्ट भन्छन्Ù सर्वहारावर्गको नेता मान्छन्Ù श्रमजीवी, मजदुर, किसानका प्रतिनिधि मान्छन् । तिनका दस्तावेजमा जहीँतहीँ यी वर्गको उत्थानका कुरा हुन्छन् । तर, व्यवहारमा एमालेजन कम्युनिस्ट होइनन् । एमालेजन जुन वर्गका लागि राजनीति गरेको दाबी गर्छन्, तिनको त्यो वर्गसँगको साइनो टुटिसकेको छ । आलिसान महल, विलासी जीवन, पुँजीपति वर्ग तिनका मुख्य रोजाइ हुन् । समानान्तर एमालेको अभ्यास गरिरहेको समूहका एक नेता घनश्याम भुसाल बारम्बार भन्ने गर्छन्, पार्टी दलाल पुँजीवादको चंगुलमा फस्यो । हालै उनले त्यसमा थपेका छन्, दलाल पुँजीवाद टुप्पीसम्मै पुग्यो । एमालेका कार्यालय, प्रधानमन्त्री निवास, ठूला नेताहरूका घरघरमा धनाढ्य, नवधनाढ्य, बिचौलियाहरूको बिगबिगीले यो कथनलाई पुष्टि गर्छ । कर्पोरेट शैलीका पार्टी कार्यालयले पनि त्यस्तै सांकेतिक अर्थ दिन्छन् । ती कार्यालयको व्यवस्थापकीय भूमिकामा को छ ? एमालेका भव्य महलहरूमा अब श्रमजीवी, मजदुर, किसान अटाउँदैनन् । तिनले अपनत्व अनुभूति गर्न सक्ने अवस्थाको अन्त्य हुँदै गएको छ । पार्टी विस्तार हुँदै जाँदा पर्याप्त ठाउँसहितको कार्यालयको आवश्यकता पर्छ । स्वदेशीविदेशी पाहुनाको स्वागत सत्कार गर्न त्यही स्तरको व्यवस्था गरिनुपर्छ । पार्टी बैठक, अलि ठूला कार्यक्रम गर्न सभाहल आदि पार्टीका आवश्यकता हुन् । यस्तो आवश्यकता बोध गरेरै एमालेले बल्खुमा पार्टी कार्यालय बनायो । बोहोराका अनुसार, पार्टी स्कुल विभागलाई प्रशिक्षण गर्ने सभाहलको अभाव भएपछि एमाले आफ्नै कार्यालय भवनको खोजीमा थियो । त्यो बेला बल्खुमा पाँच रोपनी जमिन किनिएको थियो । त्यसमै टहरा हाल्ने वा एकतले घर बनाएर पार्टी स्कुल विभाग सञ्चालन गर्ने उद्देश्य थियो । एक तला बनेपछि पूरै कार्यालय सार्ने योजना बन्यो र पार्टी कार्यालय ठडियो । त्यही पनि साँघुरो लाग्न थालेपछि नयाँ भवन बनाउने कुरा २०७२ सालको भुइँचालोअघि पनि चलेको थियो । एमालेजन कमिटी गठन गरेरै नयाँ भवनको योजना बनाउनतिर लागे । कमिटीले भव्य घरको डमीसहितको योजना ल्यायो । तर, त्यो व्यापारिक केन्द्रजस्तो भयो भनेर आलोचना भयो । मजदुर, श्रमजीवी जनताको पार्टी भन्ने अनि भवनचाहिँ व्यापारिक कम्प्लेक्सजस्तो ? केही नेताले प्रश्न उठाए । भुइँचालोले भत्काएपछि नयाँ भवन बनाउने कुरा थातीमै थियो । दुई पार्टी मिलेपछि पनि बल्खुमै पार्टी भवन बनाउनुपर्नेमा सबै सहमत थिए । तर फागुन २३ गते सर्वोच्च अदालतको एउटा विवादास्पद फैसलाले नेकपालाई पूर्ववत् अवस्थामा फर्काइदियो । पूर्ववत् अवस्थामा पुगेको एमाले आन्तरिक कलहमा फसिरहेकै बेला २०७७ चैत १२ गते ओलीले फेरि नयाँ भवन बनाउने निर्णय गरे । र, त्यसै निर्णयअनुसार शिलान्यास भयो । साधनस्रोतको व्यवस्था गर्न सक्ने ठूला देशका ठूला दलका पार्टी कार्यालयहरू भव्य नै हुन्छन् । भारतीय जनता पार्टी (बीजेपी) को दिल्लीस्थित कार्यालय कम्ती ठूलो छैन । २०१८ फेब्रुअरीमा प्रधानमन्त्री नरेन्द्र मोदीले उद्घाटन गरेको उक्त कार्यालय १ लाख ७० हजार स्क्वायर फिटमा फैलिएको छ । एमालेले तेह्र रोपनी जमिनमा आफ्नो कार्यालय बनाउन खोज्नु अन्यथा होइन । तर, उसले जसरी भौतिक कुरालाई प्रधानता दिँदै छ, राजनीति कहीँ पछि छुट्दै गएको हेक्का राख्न सकेको छैन । आलिसान घर समृद्धिको परिचायक हो । आर्थिक र भौतिक रूपमा एमाले अरू पार्टीको दाँजोमा धनी नै होला, तर मानसिक र राजनीतिक रूपमा गरिब हुँदै गएको छ । पछिल्ला दिनमा एमालेको नेतृत्वबीच चलिरहेको द्वन्द्व अराजनीति र दरिद्र मानसिकताको उपज मात्रै हो ।नेपालका दलहरूमध्ये तुलनात्मक रूपमा एमालेमा आन्तरिक लोकतन्त्र बलियो भएको ठानिन्थ्यो । तर, आज एमालेमा आन्तरिक लोकतन्त्र मृतप्रायः छ । विधिपद्धति खुलेआम कुल्चने काम भएको छ । सामूहिक नेतृत्वमा जोड दिने एमाले व्यक्तिपूजामा रमाउन थालेको छ । अझ डरलाग्दो पक्ष, अपारदर्शिता अझ झाँगिँदै गएको छ । भवन निर्माणकै कुरामा पनि एमालेले यसको लागत, स्रोत केही पनि खुलाउन सकेको छैन । पार्टीमा आर्थिक विभाग छ, लेखापरीक्षण पनि हुने गर्छ तैपनि आर्थिक अनुशासनहीनता बढेको गुनासो पार्टीमा माथिदेखि तलैसम्म सुनिन्छ । एउटा उदारहण हेरौं । एमालेले पार्टी सञ्चालनको मुख्य आधार नियमित लेबी र चन्दा संकलनलाई मान्छ । साधारण सदस्यदेखि एमालेबाट जित्ने जनप्रतिनिधि, सांसद, मन्त्रीसम्मले पार्टीलाई नियमित लेबी तिर्नुपर्छ । सदस्यता दिँदा वा नवीकरण गर्दा लेबी अनिवार्य बुझाउनुपर्छ । पूर्णकालीन राजनीतिमा सक्रिय नेतालाई निश्चित रकम तलब दिने व्यवस्था पनि थियो एमालेमा । तर अहिले न लेबी संकलन व्यवस्थित छ, न त चन्दा र सहयोग नै पारदर्शी । लेबीमा ठेकेदारी प्रथा सुरु भइसक्यो अहिले, अनुशासन आयोगका संयोजकसमेत रहेका बोहोरा गुनासो गर्छन्, किसान, मजदुरले पनि पार्टीप्रति अपनत्व महसुस गरून् भनेर महिनैपिच्छे थोरै लेबी लिने गरिएको थियो । व्यापारीसँग राम्रो सम्बन्ध भएको नेताले केही वर्षयता एकैचोटि ठेकेदारी शैलीमा सबैको बुझाइदिने प्रवृत्तिको विकास भएको छ । यस्तो प्रवृत्ति हुर्कंदै जाँदा एमालेपंक्ति पार्टीप्रति होइन, व्यक्तिप्रति उत्तरदायी हुन थाल्यो । आजको गुटगुटमा विभाजित र अस्वस्थ एमालेको कारक त्यही प्रवृत्ति हो । हुन त यति बेला एमालेपंक्तिका लागि सग्लो रहने वा नरहने कुरा जीवनमरणकै प्रश्न बनेको छ । यो सग्लो रहे पनि वा नयाँ शिराबाट पुनर्गठित भए पनि खाँचो छ व्यापक शुद्धीकरणको, माथिदेखि तलैसम्म । दलाल पुँजीवादको चंगुलमा पार्टी फस्यो भनेर रोइकराइ गरेर अब पुग्दैन । एमाले नेतृत्वले कर्पोरेट शैलीउन्मुख पार्टीलाई जनतासँग जोड्ने राजनीति गर्न सक्नुपर्छ । केही ध्रुवसत्यलाई छोडेर समयक्रमसँगै सबै परिवर्तनशील छन् । त्यसैले एमालेजनको जीवनपद्धतिमा आएको सुधार टाउकोदुखाइको विषय होइन, अपारदर्शिता र जवाफदेह हुन नसक्नु टाउकोदुखाइको विषय हो । सारमा, एमाले नेतृत्वले भौतिक समृद्धि र राजनीतिबीचको रेखा कोर्न सक्नुपर्छ । आलिसान पार्टी कार्यालयले भौतिक समृद्धि त देला तर त्यो राजनीतिमा निर्णायक हुँदैन । जनतालाई नछुने राजनीति अन्ततः सन्दर्भहीन भएर जान्छ । त्यो बेला भव्य पार्टी कार्यालयहरू पनि भूतबंगलामा फरिणत हुन सक्छन् । एमाले नेतृत्वले हेक्का राखोस् । ट्वीटर :"
पुस्तकबाट टाढिँदै शिक्षक,"खै कतिखेर पढ्नु होउ, म्याम ! म त भ्याउँदै भ्याउँदिनँ ।म त लोकसेवाको तयारीमा छु, पढ्नै भ्याउँदिनँ ।म त अनलाइनमै पढ्छु, दिदी !शिक्षक तथा गृहिणीहरूलाई केही वर्षअघि म्यागजिनहरूको वार्षिक ग्राहक बनाउन खोज्दा पाएका उपर्युक्त जवाफ मेरो मानसपटलमा अझै ताजा छन् । शिक्षक र गृहिणीहरू कत्तिको पत्रपत्रिका र पुस्तक पढ्दा रहेछन् भन्ने अनुभव बटुल्न मैले पाँच वर्ष शिक्षक र नारी मासिक बिक्री गरें । शनिबार र अन्य बिदाको दिन पारेर स्कुटीको डिकीमा दैनिक, साप्ताहिक, मासिक पत्रपत्रिका अनि केही पुस्तक पनि राखेर जोगबनी नाकासम्मै बेच्न पुग्थें । यसबीच कतिपयलाई आफूले पढ्दै गरेको पुस्तक पनि दिएँ । कतिले वर्षौंपछि फर्काए, कतिले बिर्से । कतिले वार्षिक ग्राहक शुल्क आजआज, भोलिभोलि भन्दै टारे । यसबीच नियमित रूपमा पत्रपत्रिका र पुस्तक पढ्ने केही शिक्षक तथा गृहिणीहरूलाई मेरा प्रकाशित लेखहरूको प्रतिलिपि बाँडें । कतिपय यस्ता पाठकहरूलाई पाक्षिक वा मासिक रूपमा कुनै पत्रपत्रिकामा छापिएका लेखलगायत पुस्तकबारे चर्चाछलफल गरौं न भनेर प्रस्तावसमेत राखें । उनीहरूमध्ये केहीले हुन्छ नि, गरौं न पनि भने, तर पछि समयाभाव देखाएर पन्छिए । यसरी शिक्षक र गृहिणीहरूलाई पाठक बनाउने मेरो अघोषित अभियान थालेकै ताका सन् २००५ मा काठमाडौंको अस्मिता महिला प्रकाशन गृहले एकवर्षे सञ्चार साक्षरता अभियान सुरु गर्यो । उक्त अभियानले शिक्षक र गृहिणीहरूलाई पाठक बनाउने मेरो अभियानलाई टेवा मात्र पुर्याएन, सञ्चार सहजकर्ताको भूमिकासमेत निर्वाह गर्ने अवसर जुराइदियो । कार्यक्रमअन्तर्गत बेलाबेला सञ्चार साक्षरतासम्बन्धी अन्तरक्रिया गर्नुपर्थ्यो, पाठकहरूसँग । यसका साथै विभिन्न सञ्चारमाध्यममा प्रकाशित महिलासम्बन्धी समाचार र प्रसारित कार्यक्रमहरूबारे छलफल गरी मासिक प्रतिवेदन तयार गर्नुपर्थ्यो । मैले उक्त सञ्चार साक्षरता अभियानअन्तर्गत धेरै पाठकसँग साक्षात्कार गर्ने अवसर पाएँ । यसले मेरो अखबारी लेखनमा पनि ऊर्जा थप्यो ।मैले गृहिणी तथा सहकर्मी शिक्षक र केही अभिभावकलाई आफ्ना लेखहरूको प्रतिलिपि बाँड्ने अभियानलाई केही समय निरन्तरता दिएँ । मेरो विद्यालयमा सञ्चालन हुँदै आएको साप्ताहिक शिक्षक भेलामा प्रकाशित लेख तथा पुस्तकबारे चर्चापरिचर्चा गर्ने परम्परा पनि थालें । कतिपय शिक्षकलाई नारी तथा परिवार मासिकजस्ता म्यागजिन पनि दिने गरें । गत वर्षदेखि भने हिमालखबर र कान्तिपुर दैनिकमा प्रकाशित सामग्री नियमित रूपमा सामाजिक सञ्जालमार्फत बाँड्दै आइरहेकी छु । यस्तै, साप्ताहिक शिक्षक भेलामा उपस्थित सहकर्मी शिक्षकहरूलाई मेरा प्रकाशित सामग्रीका प्रतिलिपिहरू गृहकार्यका रूपमा दिन थालेयता उनीहरूले प्रतिक्रिया दिन थालेका छन् । गत वर्षदेखि विगतका मेरा अधिकांश पाठकहरूले लेखेरै पनि प्रतिक्रिया दिन थालेका छन् । कोही भने पठाउनेबित्तिकै नपढी नै लाइक गर्छन् । यस्तै, आफ्ना छोराछोरीको पढाइबारे चासो राख्ने केही शिक्षक तथा अभिभावकहरूले सकारात्मक प्रतिक्रिया दिन थालेका छन् । सहकर्मी शिक्षक र अभिभावकहरूसँग मिलेर हामीले मासिक बचत सुरु गरेका छौं । नियमित पत्रपत्रिका तथा पुस्तक पढ्न रुचाउने शिक्षक तथा अभिभावकहरूलाई मैले बेलाबेला तपाईंहरूले घरमा पढेको देखेर छोराछोरीले पनि पढ्छन् है भनेर नमागेको सल्लाह दिने गरेकी छु । नियमित पत्रपत्रिका, पुस्तक पढ्ने शिक्षक तथा अभिभावकहरूले घरमा पनि छोराछोरीको पढाइलगायत सर्वांगीण विकासमा चासो राख्न थालेका छन् । बहुसंख्यक शिक्षक, तिनमा पनि सामुदायिक विद्यालयका प्रायः शिक्षक लोकसेवा तयारीका लागि वर्षभरि पढ्ने गरे पनि अधिकांशले आफूलाई अद्यावधिक गर्न वा ज्ञान बढाउन अतिरिक्त पुस्तक भने पढ्दैनन् । लोकसेवा वा पाठ्यक्रमबाहेकका पुस्तकहरूले आफ्नो शिक्षणसिकाइमा सहयोग पुग्छ र ज्ञानको दायरा पनि बढ्छ भनी तिनले महसुस गरेको पाइँदैन । पाँच वर्षको मेरो अभियानअन्तर्गत महिलाका तुलनामा पुरुष शिक्षकहरू अध्ययनशील हुने र उनीहरूमध्ये केहीले स्थानीयलगायत राष्ट्रिय पत्रपत्रिकामा लेख्ने गरेको पाएँ । तथापि पछिल्लो समय शिक्षणसँगै लेखनकार्यमा पनि महिलाहरूको सहभागिता बढ्दै छ । दशकौं शिक्षण पेसामा बिताएका कतिपय महिला आफ्नो शिक्षणकालमा अतिरिक्त पुस्तक नपढेकै कारण सेवानिवृत्तिपछि पुनः घरधन्दामै फर्केका पनि छन् । यस्तै, शिक्षण पेसामा आबद्ध तथा सेवानिवृत्त शिक्षिकाहरूमध्ये धेरैलाई पत्रिकामा लेख लेख्दा पारिश्रमिक पाइन्छ भन्नेसमेत थाहा छैन । केही वर्षअघि चिनजानकी सेवानिवृत्त शिक्षिकाले आज पनि छापिएछ तपाईंको लेख, कति रुपैयाँ तिरेर छाप्नुभो ? भनेपछि मैले तिर्नुपर्दैन म्याम, पत्रिकाले नै पारिश्रमिक दिन्छ लेखेबापत भन्दा उहाँले अचम्म मान्दै जवाफ दिनुभएको थियो, हो र ! म त पैसा तिरेर पो छाप्छन् भन्ठान्थें । शिक्षण पेसामा दशकौं बिताएकाहरूलाई यी र यस्ता आधारभूत ज्ञानसमेत नहुँदा लाग्छ उनीहरू पत्रपत्रिका तथा पुस्तकबाट निकै टाढिएका छन् । शिक्षित जमातलाई अतिरिक्त पठनबाट पाइने चौतर्फी फाइदाबारे बुझाउन सञ्चारमाध्यमहरू पनि चुकिरहेका छन् । शिक्षकहरूमा पठन बानी नभएकाले नै अहिलेको शिक्षा अनुत्पादक बन्दै गएको छ । शिक्षणसिकाइलाई परिमार्जन गर्दै आफ्नो ज्ञान अद्यावधिक गर्न पत्रपत्रिका तथा पुस्तकले महत्त्वपूर्ण भूमिका निर्वाह गर्छन् भन्ने बुझेका अध्ययनशील शिक्षकहरूले बहुपहिचान मात्र बनाएका छैनन्, अखबारी लेखनबाटै स्थापित लेखकसमेत बनेका छन् । यस्ता शिक्षकहरूको अतिरिक्त आम्दानीको स्रोत बन्दै छ, लेखन कला ।त्यसो त, पछिल्लो समय शिक्षणसँगै लेखन कार्यमा व्यस्त हुने शिक्षकशिक्षिकाको संख्या बढ्दो छ । स्थानीयदेखि मूलधारे पत्रपत्रिकासम्म आइपुगेको उनीहरूको लेखनले अरूलाई पनि प्रोत्साहित गरिरहेको छ । यस्ता लेखकहरूले अखबारी लेखनमा मात्रै आफूलाई सीमित राखेका छैनन् । कतिपयले पुस्तकै लेखिसकेका छन् ।बहुसंख्यक शिक्षकको प्राथमिकतामा अतिरिक्त पत्रपत्रिका, पुस्तक पर्दैन । विद्यार्थीलाई जीवन र जगत्सँग परिचित गराउनुपर्ने अभिभारा बोकेका हाम्रा शिक्षकहरूको पुस्तक नपढ्ने बानीका कारण शिक्षा उत्पादनशील बन्न सकेको छैन । शिक्षालाई उत्पादनमूलक बनाउन शिक्षण पेसामा आबद्ध शिक्षकहरूले अतिरिक्त पत्रपत्रिका र पुस्तक पढ्नु जरुरी छ । यसका लागि प्रधानाध्यापक र विद्यालय व्यवस्थापनले पनि पढ्ने, पढाउने र छलफल गर्ने वातावरण तयार पारिदिन आवश्यक छ ।"
जति बढी लापरबाही उति बढी खतरा,"कोरोना भाइरस महामारीको दोस्रो लहरले नेपाललाई पनि दिनानुदिन आक्रान्त बनाउँदै लगिरहेको छ । प्रायः समाप्तितिर पुगेको यो महामारी पुनः बौरेर आएको छ । अहिलेसम्म विश्वका लगभग १५ करोड मानिस यसबाट संक्रमित र सिकिस्त भइसकेका छन् । भारतमा महामारीको भयावहता र त्यहाँ शय्या तथा अक्सिजनको हाहाकारले गर्दा हजारौं संक्रमितको मृत्यु भइरहेको हृदयविदारक अवस्थाको सोझो र स्वाभाविक असर नेपालमा पनि परेको छ । नेपालको जति नै जनसंख्या एउटैमा समेटेका नयाँ दिल्ली र मुम्बईजस्ता भारतीय महानगरको हालत निकै गम्भीर अवस्थामा पुगेको छ । त्यहाँबाट फर्केका नेपालीहरूका कारण, खास गरी नेपालगन्ज तथा आसपासका क्षेत्रमा संक्रमण व्यापक रूपमा फैलिइरहेको छÙ स्थानीय अस्पतालहरूमा शय्या खाली नभएकाले बिरामीहरूलाई भुइँमा सुताएर उपचार गर्नुपरेको अवस्थाले भारतको संकटलाई प्रतिविम्बित गरेको छ ।पहिलो लहरको महामारीले बालबालिकालाई छोएको देखिन्नथ्यो, तर दोस्रो लहरको महामारीबाट बालबालिका पनि संक्रमित भइरहेका छन् । दोस्रो लहरको कोरोनाबाट बिनालक्षण नै संक्रमित भएको पनि पाइएको छ । अमेरिकाको रोग नियन्त्रण तथा निरोध केन्द्र (सीडीसी) का अनुसार, ४० प्रतिशत संक्रमितमा लक्षणबिना नै कोरोना सल्किसकेको पाइएको छ । श्वासप्रश्वासको संक्रमणले दमको असर झन् बढाउन सक्छ । भाइरसका कारण दमबाट जोगिन शृंखलाबद्ध रूपमा विभिन्न उपाय अपनाउनुपर्छ । दम रोक्नका निम्ति सुँघ्ने र तान्ने औषधिको नियमित प्रयोग गर्नुपर्छ । त्यसले श्वासप्रश्वासलाई प्रभावित पार्ने भाइरस लगायतको आक्रमणको जोखिम कम गर्छ ।जहाँ भीड, त्यहाँ कोभिड भनिन्छ । कोरोना भाइरस विश्वमहामारीको आधारभूत उपचार मन्त्र हो जति बढी व्यक्तिगत होसियारी त्यति बढी सुरक्षित, जति बढी लापरबाही उति बढी खतरा । नयाँ अवतारको कोरोना भाइरस झन् तीव्र गतिमा फैलिने गरेको वास्तविकता अनुसन्धाताहरूले बताइरहेका छन् । त्यसअनुसार, पहिलो लहरको कोरोना महामारी ६ जनामा फैलिने समयमा दोस्रो लहरको महामारी ४० जनामा फैलिन भ्याउँछ । नयाँ लहरको कोरोनाको संक्रमण गति ४५ देखि ९० प्रतिशतसम्म बढी छ । विकासको शिखरमा रहेको अमेरिकाजस्तो महाशक्तिलाई पनि धौधौ पारिरहेको यो महामारीबाट बच्न हामी सचेत हुनैपर्छ । स्वास्थ्यसेवामा पछाडि नै रहेका नेपालजस्ता मुलुकका लागि यो महामारी झन् भयावह संकटका रूपमा फर्केर आएको छ । हामी नेपालीको आम स्वभाव अलिक मनमौजी किसिमको छ । सार्वजनिक रूपमा पालन गर्नुपर्ने नियम वा विधिमा लापरबाही गर्ने, नियम अवज्ञा गर्न पाएपछि विजयी मानसिकता बनाउने हाम्रो सनातनी मनोवृत्ति यो महामारीमा पनि प्रकट भइरहेको छ । मास्क लगाउने, जमघट तथा भीडभाड नगर्ने, स्यानिटाइजरको यथेष्ट उपयोग गर्ने, आपसमा दूरी कायम गर्नेजस्ता आधारभूत नियमहरू आफ्नै लागि हुन् भन्ने विषयलाई विश्वासभन्दा सरकारी उर्दी पालन गरेको अर्थमा लिने मनोवृत्ति हामीमा भएको विसंगतिकै उदाहरण हो । कोरोनाले सरकार वा राज्यव्यवस्था मात्र होइन, प्रत्येक नागरिक जिम्मेवार हुनुपर्ने शिक्षा दिइरहेको छ । जब हामी आफ्नै हितका जिम्मेवारी बिर्सन्छौं, तब जोखिम वा खतरा हामीतिरै फर्किन्छ । विगत एक वर्षमा आफूलाई कोरोना संक्रमण नभएकाले अब पनि हुँदैन भन्ने ढुक्कको मानसिकता हामीले त्याग्नैपर्छ ।कोरोना महामारीविरुद्धका नियम पालन गर्नुको अर्थ कोरोनाबाट मात्र होइन, अन्य धेरै रोग वा महामारीबाट सुरक्षित रहने सुनिश्चितता हो । हामीले आफ्ना ससाना छोराछोरीलाई आजैदेखि यी नियमको पालनामा अभ्यस्त बनाएर स्वस्थ जीवनको अपेक्षा पूरा गर्न सक्छौं । फेसमास्क ज्यादै भरोसायोग्य छ । सीडीसीका निर्देशक डा रोबर्ट रेडफिल्डले अमेरिकी सिनेटको एउटा समितिलाई बताएको र पछि सीएनएन (टीभी) मा पनि उल्लेख गरेको भनाइ यहाँ उल्लेखनीय छ, मास्कले कोरोना भाइरसबाट जोगाउने काम गर्छ भन्ने स्पष्ट वैज्ञानिक प्रमाण छ हामीसँग । यो हाम्रो सुरक्षाको सबैभन्दा भरपर्दो साधन हो । जहिले म कोभिडको खोप लगाउँला, त्योभन्दा मास्क कोभिडविरुद्ध मेरो सुरक्षा गर्नमा अझ भरपर्दो छ ।गन्ध वा स्वाद थाहा नपाउनु, ज्वरो, टाउको र घाँटी दुख्नु, सास फेर्न गाह्रो वा स्याँस्याँ हुनु, अक्सिजनको मात्रा कम हुँदै जानु आदि कोरोनाका सामान्य लक्षण हुन् । कतिपयलाई पाचन प्रणालीमै समस्या उत्पन्न हुन सक्छÙ भोक नलाग्ने, पेट दुख्ने, वाकवाकी वा बान्ता हुने, पखाला लाग्ने हुन सक्छ । दिनहुँ झन्झन् भयावह रूप लिइरहेको महामारीबाट भरसक जोगिन हामीले घरेलु उपचार पनि अवलम्बन गर्न सक्छौं । एक कप उमालेको पानीमा एक ग्राम बेसार राखेर सेलाएपछि पिउँदा शरीरमा प्रतिरोध क्षमता बढ्छ भनी धेरैतिरबाट प्रमाणित भइसकेको छ । गुर्जो (गुडुची) का अतिरिक्त कागती, अदुवा, तुलसी पत्ता आदि घरेलु ओखती तरिका मिलाएर खाने गर्दा राम्रो फाइदा हुन्छ । जसरी हुन्छ शरीरमा रोग प्रतिरोधी शक्ति बढाउनुपर्यो । राति सुत्नुअघि पानीको बाफ लिनु पनि अत्यन्त प्रभावकारी हुन्छ ।कोरोनाबाट बच्ने सबै उपाय त्यसैका लागि मात्र होइन, रुघाखोकी, निमोनिया, शारीरिक कमजोरीजस्ता अनेकौं समस्याबाट पनि एकसाथ बच्ने र धेरै रोगको जोखिमलाई न्यून गर्ने राम्रो जुक्ति हो । नेपालमा चलाइएका भारतीय र चिनियाँ खोपको निर्भरता करिब ६० देखि ७० प्रतिशत भएको अनुमान छ । तर यिनको पूर्ण प्रभावकारिताबारे दुवै चरणको खोप लगाएपछि मात्र यकिन हुन्छ । एउटा व्यक्तिले पहिलो चरणमा एउटा देशको खोप लिएपछि दोस्रो चरणमा अर्को देशको खोप लियो भने त्यसको के प्रभाव हुन्छ भन्ने प्रश्न अहिलेसम्म अनुत्तरित नै छ । जे होस्, खोप लिएपछि मास्क, स्यानिटाइजर, दूरी पालना, भीडभाड र जमघट आदि कुनै नियम नमाने हुन्छ भन्ने भ्रम राख्नु हुँदैन । यस्ता वस्तु र गतिविधिलाई जीवनशैली बनाउनु सर्वोत्तम हुन्छ । कोरोना महामारीविरुद्धको सुरक्षाका लागि सरकारका अनिवार्य जिम्मेवारी अरू धेरै छन् । क्यान्सर, मुटुरोग, दम, मिर्गौला वा भित्री अंग प्रत्यारोपण गरेका वा ती अंगसँग सम्बन्धित बिमारी, मधुमेहका बिमारी, सुत्केरी, ७० वर्षभन्दा माथिका नागरिकहरूको उपचार, सेवा र हितलाई प्राथमिकतामा राखेर सरकारले विशेष रणनीति बनाउनुपर्छ । कोरोना महामारीको खतरा यी बिमारी र ज्येष्ठ नागरिकहरूमा तुलनात्मक रूपले बढी नै हुन्छ । सरकारले प्रत्येक मेडिकल कलेजलाई तीनचार जिल्लाको कोभिड जिम्मेवारी तोकिदिनुपर्छ ।पूरै लकडाउन समस्याको सही समाधान होइन । यसले श्रमजीवी वर्ग, खास गरी दैनिक ज्यालादारीमा आश्रित बहुसंख्यक समुदायलाई मरणासन्न स्थितिमा पुर्याइदिएको विगतको अनुभव हामीसँग छ । त्यसैले पूरा लकडाउन गर्नु भनेको जसरी मरे पनि मर्नु, तर कोरोनाबाट चाहिँ नमर्नु भन्ने आशय हुन्छ । सरकारले महामारीका सबै विधिलाई कडाइका साथ पालन गराउन सक्छ, तर तङ्ग्रिन थालेको अर्थतन्त्रलाई लकडाउन गरेर फेरि थला पार्नु हुँदैन । विष्ट स्वास्थ्यसेवा विभागका पूर्वमहानिर्देशक हुन् ।"
"खाद्यान्न मौज्दात पर्याप्त, आपूर्तिमा दुविधा","उपत्यकामा कोरोना संक्रमितको सख्या तीव्र बनेपछि सरकारले बिहीबार बिहान ६ बजेदेखि लागू हुने गरी निषेधाज्ञाको निर्णय गरेको छ । निषेधाज्ञाका क्रममा अत्यावश्यक सेवा (खाद्यान्न, तरकारी, फलफूल, दूध तथा दुग्ध पदार्थलगायत) प्रवाह गर्ने पसल सञ्चालन गर्न पाउने निर्णय गरेको छ । खाद्य सामग्रीहरूका पसलव्यवसाय र डिपार्टमेन्ट स्टोरका ग्रोसरी बिहान १० बजेसम्म र बेलुका ५ देखि ७ बजेसम्म खुल्ने वाणिज्य, आपूर्ति तथा उपभोक्ता संरक्षण विभागका महानिर्देशक प्रकाश पौडेलले बताए । खाद्यान्नका पसल सञ्चालन गर्न दिइए पनि पासको व्यवस्था गरिएन । पसल खोल्न कसरी जाने भन्ने अन्योल छ, खुद्रा व्यापार संघका अध्यक्ष राजकुमार श्रेष्ठले भने । संघका अनुसार काठमाडौं, भक्तपुर र ललितपुरका गरी संघमा करिब २६ सय व्यवसायी आबद्ध छन् । भक्तपुर र ललितपुरमा करिब ८ सय खुद्रा व्यवसायी छन् । यसमध्ये २० प्रतिशत व्यवसायी भाडामा बस्छन् । काठमाडौंमा १८ सय व्यवसायी आबद्ध छन् । यसमध्ये ४० प्रतिशत व्यवसायी भाडामै बसेर खाद्यान्नका पसल चलाइरहेका छन् । पसल र कोठा टाढा भएका र केही पसलका कामदारसमेत हिँडेरै पसल खोल्न जानुपर्ने हुँदा त्यतातिर ध्यान दिनुपर्ने व्यवसायी बताउँछन् । उपत्यकामा करिब एक सय होलसेल व्यवसायी रहेको चेम्बर अर्फ कमर्सका आपूर्ति सभापति देवेन्द्रभक्त श्रेष्ठले जानकारी दिए । तीमध्ये प्रायःले भाडामा गोदाम लिएर सञ्चालन गरिरहेको उनको भनाइ छ । गत वर्ष निषेधाज्ञा र लकडाउनमा प्रहरी प्रशासनबाट अवरोध भएको र यसले व्यवसायीलाई समस्या भएको श्रेष्ठले गुनासो गरे । गत वर्ष लकडाउन र निषेधाज्ञाका बेला व्यवसायीलाई धेरै समस्या भयो । कतिपयको पसल असनमा छ । तर मान्छेहरू ताहाचलमा बस्छन्, खाद्य किराना संघका अध्यक्षसमेत रहेका श्रेष्ठले भने, हिँडेर जाँदा प्रहरीले पिट्छ । पसल कसरी खोल्ने ? यस्ता समस्या धेरै छन् । पसल एक ठाउँमा छ, मान्छे बसाइ अर्को ठाउँमा हुन्छ ।सम्बद्ध संघसंस्थाले बनाएका कार्डले पनि मान्यता पाउनुपर्ने उनको भनाइ छ । कार्डको गलत प्रयोग भए स्वयं संघसंस्था नै भागीदार हुनुपर्ने उनले बताए । खाद्य पसल खोल्न दिने भनेर मात्रै भएन, पास नभए कसरी सम्भव हुन्छ ? सामान लोड गर्नुपर्यो, ड्राइभर चाहियो, सभापति श्रेष्ठले भने, पास नभए समस्या भए कसरी समाधान हुन्छ । यता उद्योग वाणिज्य तथा आपूर्ति मन्त्रालयका प्रवक्ता नारायणप्रसाद रेग्मीले भने पासको विषय जिल्ला प्रशासन कार्यालयले हेर्ने बताए । प्रायः खाद्य पसल आफ्नै घरमै चलिरहेकाले समस्या नहुने उनको दाबी छ । प्रायः आफ्नै घरमा पसल राखेका हुन्छन् । कसलाई कहाँ जानुपर्यो ? कसलाई जान दिनेनदिने भन्ने सूचनामै प्रस्ट्याइएको छ । यस विषयमा जिल्ला प्रशासन कार्यालयमा सोध्नुपर्यो, उनले भने, बिहान १० बजेसम्म पसल सञ्चालन गर्न दिने भनिएकै छ । बाटोमा अवरोध भए साढे ९ बजे नै बन्द गरेर जानुपर्यो । त्यहीअनुसार समय मिलाउनुपर्यो ।विभागका महानिर्देशक पौडेलले भने बिक्रीवितरण सहज हुने दाबी गरे । बिहान र बेलुका पसल खुल्छन्, उनले भने, गत वर्षको जस्तो समस्या हुँदैन । सामान बोक्ने साधनले दैनिक उपभोग्य वस्तुको ट्याग राखे प्रहरी र स्थानीय तहले व्यवस्थापन गर्छन् । खाद्य पसललाई पास नचाहिने व्यवस्था मिलाउन स्थानीय प्रशासनसँग छलफल गरिने उनले जानकारी दिए । त्यसपछि व्यवसायीहरूलाई ढुवानीमा सघाउन वाणिज्यले पास दिने उनले बताए । बुधबार पुनः बैठक बस्दै छौं, उनले भने, सकेसम्म पास होइन, परिचयपत्र नै दिन्छौं ।निषेधाज्ञाको समयलाई पर्याप्त खाद्यान्न मौज्दात रहेको खुद्रा व्यापार संघका अध्यक्ष राजकुमार श्रेष्ठले बताए । करिब चार महिनालाई पुग्ने खाद्यान्न मौज्दात रहेको उनको भनाइ छ । खुद्रामा करिब एक महिनालाई पुग्छ । साल्ट ट्रेडिङसँग नुन र चिनी पनि पर्याप्त छ । करिब चार महिनालाई पुग्ने खाद्यान्न छ, उचित आपूर्ति व्यवस्थापन भए समस्या हुँदैन, उनले भने । होलसेल र खुद्राबाहेक उद्योगमा पनि खाद्यान्न रहेकाले समस्या नहुने संघको दाबी छ । चेम्बर अफ कमर्सका आपूर्ति सभापति श्रेष्ठले पनि होलसेलमा पर्याप्त मौज्दात रहेको बताए । चामल, दाल, तेल नेपालमै छ । एक ठाउँबाट अर्को ठाउँसम्म पठाउन सहज हुनुपर्यो, उनले भने । खाद्य व्यवस्था तथा व्यापार कम्पनीसँग २ लाख ९० हजार क्विन्टल चामल मौज्दात छ । साल्टसँग ११ महिनालाई पुग्ने नुन र ६ महिनालाई पुग्ने चिनी मौज्दात रहेको विभागका महानिर्देशक पौडेलले जानकारी दिए । यीबाहेक खाने तेलमा पनि समस्या नभएको उनले बताए । निषेधाज्ञाको बहानामा अस्वाभाविक मूल्यवृद्धि गराए विभाग, प्रहरी प्रशासनसहितको टोलीले अनुगमनलाई तीव्रता दिने उनको भनाइ छ । नियमित सेवा रोकेर अनुगमन हुन्छ । अनुगमनका लागि ३४ वटा टोली बनाउँछौं, उनले भने, अनुगमन टोली बिहानदेखि बेलुकासम्म हुन्छ । स्थानीय प्रशासन पनि त्यसमा केन्द्रित हुन्छ । दोषीलाई कारबाही गर्छौं ।"
अनावश्यक सञ्चिति नगर्न आग्रह,"काठमाडौं (कास) कोरोनाको जोखिम बढेसँगै नेपाल उद्योग वाणिज्य महासंघले संकटका बेला अनावश्यक सञ्चिति र मूल्यवृद्धि नगरी सर्वसाधारणलाई सेवा प्रदान गर्न व्यवसायीहरूलाई आग्रह गरेको छ । आवश्यक सामग्रीको आपूर्ति एवं वितरणका लागि उद्यमी व्यवसायी निरन्तर क्रियाशील रहेको जनाउँदै महासंघले आमउपभोक्तालाई पनि अनावश्यक खाद्यान्न सञ्चय नगर्न भनेको छ । निषेधाज्ञाका कारण रोजगारी गुमाएका अनौपचारिक क्षेत्रमा कार्यरत श्रमिकलाई राहतको व्यवस्था गर्न महासंघले सरकारसँग आग्रह गरेको छ । रोजगारी गुमेका सर्वसाधारणलाई प्रधानमन्त्री रोजगार कार्यक्रमजस्ता योजनामा संलग्न गराई कामसँगै राहत उपलब्ध गराउन सकिने महासंघको धारणा छ ।महासंघले मंगलवार जारी गरेको अपिलमा सरकार, निजी क्षेत्रसहित सवैको अहिलेको प्रमुख दायित्व संक्रमणलाई फैलिन नदिई अर्थतन्त्रलाई पनि चलायमान बनाउनु रहेको उल्लेख छ । जनताको स्वास्थ्य सुरक्षाका लागि सरकारले चालेका सबै प्रयासमा सदाझै सहयोग गर्ने निजी क्षेत्रको प्रतिबद्धता छ, अपिलमा भनिएको छ, निषेधाज्ञाका समयमा आमजनताको दैनिक जीवनयापन सहज बनाउन, दैनिक आवश्यकता पूरा गर्न, अत्यावश्यक खाद्यान्नलगायत स्वास्थ्य सामग्रीको बजारमा सहज आपूर्तिमा निजी क्षेत्र सरकारसँगै छ ।उच्चतम् स्वास्थ्य सतर्कताका साथ स्वास्थ्य सुरक्षाका सबै उपाय अलवम्बन गरी निषेधाज्ञाको समयमा पनि रोजगारी नगुम्ने र आर्थिक गतिविधि सञ्चालन सहज बनाउने वातावरणका लागि सरकार र निजी क्षेत्रको थप सहकार्य आवश्यक रहेको अपिलमा उल्लेख छ । संक्रमण तीव्र रूपमा बढेसँगै सरकारबाट आमजनताको स्वास्थ्य सुरक्षालाई उच्च प्राथमिकतामा राखी मुलुकका विभिन्न स्थानमा निषेधाज्ञा जारी भएको भन्दै कोरोनाको दोस्रो लहरले निम्त्याएको यस असहज परिस्थितिप्रति निजी क्षेत्र अत्यन्त चिन्तित र संवेदनशील रहेको अपिलमा भनिएको छ ।कोराना महामारीको पहिलो लहर र त्यसलाई रोक्न लगाइएको लकडाउन र निषेधाज्ञाले अर्थतन्त्रमा पुर्याएको क्षति सर्वविदितै छ, अपिलमा भनिएको छ, गत आर्थिक वर्षमा १९९ र चालु आर्थिक वर्षको पहिलो त्रैमासमा ४६ प्रतिशतले अर्थतन्त्र ऋणात्मक रह्यो । यस्तो अवस्थामा आर्थिक महत्त्व बोकेका ठूला परियोजनाको निरन्तर सञ्चालनको सुनिश्चितता, उद्योग कलकारखानाको सञ्चालन आवश्यक रहेको महासंघले जनाएको छ । उत्पादित सामानको सहज आपूर्ति, ढुवानी, बिक्रीवितरण, कच्चा पदार्थको आयातमा सहजतासहित उद्योग व्यवसाय सञ्चालनका लागि आवश्यक कर्मचारीको आवतजावतलाई सहज बनाउन महासंघले अनुरोध गरेको छ ।लघु घरेलु एवं साना तथा मझौला उद्योगका लागि गत वर्ष घोषित राहतको निरन्तरतासँगै नयाँ लहरबाट सिर्जना हुने समस्या समाधानका लागि थप राहतका कार्यक्रम अहिले नै घोषणा गर्न महासंघले भनेको छ । फ्रन्टलाइनमा बसेर सेवा र वस्तु उपलब्ध गराउने व्यवसायीलाई प्राथमिकतामा राखी खोप उपलब्ध गराउन पनि आग्रह गरिएको छ । सरकार निजी क्षेत्र र आमजनता एकजुट भए जोखिम कम गरी फेरि छिट्टै सहज अवस्थामा आफ्ना दैनिक काम गर्न सकिने महासंघको विश्वास छ ।संक्रमण फैलिन नदिन र बिरामीको उपचारका लागि अस्थायी आइसोलेसन, क्वारेन्टाइन र अस्पतालको समेत आवश्यकता पर्ने देखिएको छ, अपिलमा भनिएको छ, यसमा केन्द्र र प्रदेशसँगै स्थानीय तह उत्तिकै संवेदनशील भई संक्रमण फैलिन नदिन अनि उपचार सेवा उपलब्ध गराउन तत्पर रहनुपर्ने देखिन्छ । संकटका बेला महासंघ सरकार एवं आमउपभोक्ताको साथमा रहेको प्रतिबद्धता जनाउँदै आवश्यक सहकार्यका लागि सदा तत्पर रहेको पनि जनाइएको छ ।"
पुनरुत्थान लक्षित कार्यक्रमलाई निरन्तरता दिइने,"नेपाल राष्ट्र बैंकका गभर्नर महाप्रसाद अधिकारीले कोरोना संक्रमणको दोस्रो लहरसँगै स्वास्थ्य संकट गरिरिएर अर्थतन्त्र थप प्रभावित हुने जोखिम रहेको बताएका छन् । राष्ट्र बैंकको ६५औ वार्षिकोत्सवका अवसरमा काठमाडौंमा आयोजित कार्यक्रममा गभर्नर अधिकारीले महामारीको अवधिमा विभिन्न नीतिगत प्रयासका कारण पुनरुत्थानको दिशातर्फ उन्मुख हुँदै गएको अर्थतन्त्र कोभिड१९ अझै रहेकाले जोखिम कायम रहेको टिप्पणी गरे ।बन्दाबन्दी हटेको थियो । कोभिड१९ विरुद्ध खोप लगाउने कामसमेत सुरु भएपछि खुम्चिएको अर्थतन्त्र सामान्य अवस्थामा फर्कन थाल्दै थियो, उनले भने, तर छिमेकी देशसँगै नेपालमा पनि संक्रमण दर र जोखिम बढ्दै गएकाले अर्थतन्त्र यसबाट अझ पनि प्रभावित हुने जोखिम कायमै छ । त्यसकारण मौद्रिक नीतिमार्फत अघि सारिएका पुनरुत्थान लक्षित राहत कार्यक्रमले निरन्तरता पाउने उनको घोषणा छ । कोभिड१९ को संक्रमणबीच नेपाल राष्ट्र बैंकले जारी गरेको २०७७७८ को मौद्रिक नीतिको कार्यान्वयनले सकारात्मक परिणाम प्राप्त भइरहेको छ, उनले भने, असामान्य परिस्थितिलाई सम्बोधन गर्न चालिएका गैरपरम्परागत, लचिलो एवम् सहजीकरणसहितका नीतिगत व्यवस्थालाई आर्थिक तथा वित्तीय स्थायित्व र मौद्रिक उद्देश्यमाथि थप जोखिम सृजना नहुने गरी निरन्तरता दिइनेछ ।कोभिड१९ का कारण खुम्चिएको अर्थतन्त्रको पुनरुत्थानका लागि राष्ट्र बैंकले लिएको नीतिगत कदमको समीक्षा गर्दै उनले मौद्रिक नीतिमार्फत कर्जाको ब्याजदर कम हुने उपाय लागू गरिएको दाबी गरे । कोभिड प्रभावका कारण गत आर्थिक वर्षमा नेपालको आर्थिक वृद्धि नकारात्मक रहे पनि चालु आर्थिक वर्ष आर्थिक वृद्धिमा सुधार हुने उनको भनाइ छ ।यस वर्ष धानबाली लगाइएको क्षेत्रफलमा १ प्रतिशत र यसको उत्पादनमा भने १२८ प्रतिशतले वृद्धि भएको छ । मकै र गहुँको उत्पादनमा पनि वृद्धि भएको अनुमान छ, उनले भने, आयातको वृद्धिका कारण थोक तथा खुद्रा व्यापार क्षेत्रमा सुधार आएको छ । बैंक तथा वित्तीय क्षेत्रको निक्षेप परिचालन तथा कर्जा प्रवाहमा आएको विस्तार आदिका कारण सेवा क्षेत्रको आर्थिक वृद्धिमा पनि केही सुधार हुने देखिन्छ ।कोभिड१९ को नकारात्मक असरका बाबजुद पनि अर्थतन्त्रको बाह्य क्षेत्र सुदृढ रहेको उनको टिप्पणी छ । बैंकिङ क्षेत्रसँग रहेको विदेशी विनिमय सञ्चिति १२५ महिनाको वस्तु आयात र ११३ महिनाको वस्तु तथा सेवा आयात धान्न पर्याप्त रहेको उनले जानकारी दिए । चालु आर्थिक वर्षको मौद्रिक नीतिले व्यवस्था गरेबमोजिम हालसम्म १ खर्ब ४२ अर्ब १७ करोड पुनर्कर्जा स्वीकृत गरिएको उनले बताए ।चैत मसान्तसम्म सरकारको कुल आन्तरिक ऋण दायित्व ६ खर्ब ९७ अर्ब ४२ करोड १२ लाख पुगेको गभर्नर अधिकारीको भनाइ छ । त्यसमध्ये ट्रेजरी बिलमा २ खर्ब १८ अर्ब ४९ करोड ४१ लाख, विकास ऋणपत्रमा ४ खर्ब ७३ अर्ब ९४ करोड ७० लाख, नागरिक बचतपत्रमा ४ अर्ब ६४ करोड २० लाख र वैदेशिक रोजगार बचतपत्रमा ३३ करोड ८२ लाख छ ।चालु आर्थिक वर्षमा २ खर्ब २५ अर्ब आन्तरिक ऋण परिचालन गर्ने सरकारको लक्ष्य रहेकोमा चैत मसान्तसम्म ट्रेजरी बिलबाट २० अर्ब ५० करोड, विकास ऋणपत्रबाट ९० अर्ब, नागरिक बचतपत्रबाट २ अर्ब र वैदेशिक रोजगार बचतपत्रबाट १ करोड ५३ लाख गरी १ अर्ब १२ अर्ब ५१ करोड ५३ लाख आन्तरिक ऋण परिचालन गरिएको अधिकारीले बताए ।२०७६ चैतदेखि २०७७ फागुन मसान्तसम्म २५ अर्ब १५ करोड बराबरको स्वपुँजी प्रत्यक्ष वैदेशिक लगानीबापतको विदेशी मुद्रा भित्र्याउन स्वीकृति प्रदान गरिएको उनलेल जानकारी दिए । यही अवधिमा ७५ अर्बबराबरको विदेशी मुद्रामा ऋणस्वरूप भित्र्याउन अनुमति प्रदान गरिएको, १७ अर्ब ६६ करोडबराबरको पुँजीस्वरूपको विदेशी लगानी र १५ अर्ब २९ करोडबराबरको ऋणस्वरूप भित्रिएको विदेशी लगानी स्वीकृत भएको उनले बताए ।यही अवधिमा प्रत्यक्ष विदेशी लगानी फिर्ता, ऋणमार्फत भित्रिएको प्रत्यक्ष वैदेशिक लगानीको साँवाब्याज भुक्तानी र लगानीको लाभांश तथा प्रविधि हस्तान्तरणबापत् समेत गरी ४० अर्ब १३ करोड रुपैयाँबराबर विदेशी मुद्राको सटही स्वीकृत गरिएको अधिकारीले जनाए ।"
सोलार प्लान्टबाट १२५ मेगावाट विद्युत्,"वाणगंगा नगरपालिका७ खारखानीमा १२५ मेगावाट विद्युत् उत्पादन गर्न सोलार प्लान्ट निर्माण हुने भएको छ । सोलार प्लान्ट परियोजना सञ्चालन गर्ने विषयमा बिहीबार सम्झौता भएको हो । वाणगंगा नगरपालिकाका प्रमुख मंगलप्रसाद थारू र निर्माता कम्पनी सिंगापुरको राइजेन इनर्जी जेटीई लिमिटेडका प्रोजेक्ट म्यानेजर वाङ छिङले समझदारीपत्रमा हस्ताक्षर गरे । सम्झौतापछि ११ अर्ब २५ करोड रुपैयाँको लागतमा मेगा सौर्य प्लान्ट परियोजना निर्माणको बाटो खुलेको छ । चीनमा रहेको मुख्य कम्पनीले सिंगापुरको आफ्नै सहायक कम्पनीमार्फत यहाँ लगानी गर्न लागेको हो । करिब १८ महिनादेखि यहाँ प्लान्ट निर्माण परियोजनाको प्रक्रिया सुरु गरिएको थियो । सुरुमा जग्गा हेरियो, राइजेन इनर्जी जेटीई लिमिटेडका नेपाल प्रतिनिधि छविलाल सिटौलाले भने, त्यसपछि वडा, नगरपालिका र सामुदायिक वनसँग जग्गाको सहमति लिइयो । सबैबाट सकारात्मक सहयोग हुने भएपछि प्रक्रिया अघि बढाइएको उनले बताए । त्यही क्रममा प्रिफिजिइबिलिटी अध्ययन गरिएको उनको भनाइ छ । उपयुक्त देखिएपछि परियोजना निर्माण गर्न चिनियाँ कम्पनी उत्सुक देखिएको उनले बताए । सम्झौता भएसँगै बिहीबारैबाट डीपीआर बनाउन कम्पनीका प्राविधिक फिल्डमा खटिएका छन् । उनीहरूले माटो, वातावरणीय प्रभाव, उत्खनन र जनजीवनमा पर्ने असरलगायत विषयमा विस्तृत अध्ययन गर्नेछन् । सन् २०२१ अन्त्यसम्म कागजी प्रक्रिया, अध्ययन अनुसन्धान तयारी पूरा गरिने बताइएको छ । २०२२ को जनवरीबाट धमाधम निर्माण काम थालिने सिटौलाले बताए । बढीमा डेढ वर्षमा निर्माण पूरा गरेर विद्युत् उत्पादन गरिनेछ ।यति ठूलो सोलार प्लान्ट वाणगंगा नगरपालिकामा बन्न लागेकामा आफूहरू निकै खुसी भएको नगर प्रमुख थारूको भनाइ छ । यसले यहाँको जनजीवन र आयआर्जनमा ठूलो सहयोग गर्नेछ, उनले भने, वाणगंगा नगरपालिका मात्र नभई जिल्ला नै लोडसेडिङमुक्त हुनेछ ।उत्पादित बिजुली विद्युत् प्राधिकरणको राष्ट्रिय ग्रिडमा जोडेर वितरण गरिनेछ । सय मेगावाट राष्ट्रिय ग्रिडमा जोडिनेछ भने २५ मेगावाट ब्याकअपका लागि स्टोरेज गरेर राखिनेछ । शतप्रतिशत लगानी चीनको राइजेन इनर्जीले बेहोर्नेछ । नेपालमा हाम्रो कम्पनीको यो ठूलो परियोजना हो, म्यानेजिङ डाइरेक्टर चौं ई तेनले भने, यसले नेपालको विकासमा सहयोग गर्छ । २५ वर्ष कम्पनीले सञ्चालन गरेर सरकारलाई हस्तान्तरण गर्ने बताइएको छ । आयोजना निर्माणपछि स्थानीयस्तरमा आयआर्जन र रोजगारीको अवसर सिर्जना हुने वाणगंगा नगरपालिका७ का वडाध्यक्ष विष्णु गिरीले बताए । लोडसेडिङ अन्त्य, कलकारखाना, उद्योगधन्दा र व्यवसाय फस्टाई आर्थिक उपार्जनमा सहयोग पुग्ने उनको भनाइ छ । सौर्य ऊर्जाबाट विद्युत् उत्पादन गर्ने यो मुलुकको सबैभन्दा ठूलो परियोजना हो । यहाँ परियोजनाका लागि लगानी गरेको कम्पनीले नेपाल विद्युत् प्राधिकरणले नुवाकोटमा बनाउन लागेको ५० मेगावाटको सौय ऊर्जा प्लान्ट ठेक्का लिएर काम गरिरहेको छ । विश्वकै १० ठूला सौर्य ऊर्जा उत्पादन, अनुसन्धान र बिक्री वितरण गर्ने कम्पनीमध्ये यो एक भएको राइजेन इनर्जी जेटीई लिमिटेडका प्रोजेक्ट म्यानेजर वाङ छिङले दाबी गरे । यसले बर्सेनि विश्वका विभिन्न मुलुकमा १ हजार ४ सय मेगावाट सौर्य ऊर्जा उत्पादन गर्दै आएको पनि उनको भनाइ छ । परियोजनाका लागि खारखानीमा १ सय ३० हेक्टर जग्गा सरकारले प्रदान गरेको छ ।"
१५ सय विद्यालय पुनर्निर्माण बाँकी,"भूकम्पको ६ वर्ष पूरा हुँदासमेत प्रभावित ३१ जिल्लाका क्षतिग्रस्त १ हजार ५ सय १९ विद्यालयको पुनर्निर्माण हुन सकेको छैन । ती विद्यालयका बालबालिका जोखिमपूर्ण भवन र अस्थायी संरचनाभित्र बसेर पठनपाठन गर्न बाध्य छन् ।पाँच वर्षभित्र पुनर्निर्माण सक्ने लक्ष्य भए पनि राष्ट्रिय पुनर्निर्माण प्राधिकरण केन्द्रीय आयोजना कार्यान्वयन इकाइ (शिक्षा) को समयावधि सकिन लाग्दासम्म धेरै विद्यालयको काम बाँकी रहेको हो । असार मसान्तदेखि इकाइ खारेज हुँदै छ । २०७२ सालको भूकम्पले ३१ जिल्लाका ९ हजार ५ सय ५२ विद्यालयमा क्षति गरेको थियो । तीमध्ये आगामी असार मसान्तसम्म ७ हजार ५ सय ५३ विद्यालय निर्माण सम्पन्न हुने इकाइका प्रमुख रामशरण सापकोटाले जानकारी दिए । बाँकी रहेका विद्यालय शिक्षा मन्त्रालयले निर्माण गर्ने उनले बताए ।प्राधिकरणको शिक्षा इकाइले २०७२ फागुनदेखि काम थालेको थियो । ६ वर्षमा पूरा गर्न नसकेका काम पूरा गर्न शिक्षा, अर्थ मन्त्रालय र पुनर्निर्माण प्राधिकरणलाई जानकारी गराइएको सापकोटाको भनाइ छ । उनका अनुसार हालसम्म ६ हजार २ सय ४६ विद्यालय भवन पुनर्निर्माण सकेर पठनपाठन भइरहेको छ । १ हजार ३ सय ७ भवन निर्माणाधीन छन् । तिनको काम असार मसान्तसम्म सकेर विद्यालयलाई हस्तान्तरण गर्ने लक्ष्य छ ।प्राधिकरणले विद्यालय व्यवस्थापन समिति, गैरसरकारी संघसंस्था, निर्माण व्यवसायी र विकास साझेदार दातृ निकायको सहयोगमा विद्यालय पुनर्निर्माणको काम अघि बढाएको थियो । इकाइले ७ हजार ५ सय ५३ विद्यालय निर्माण गरिसक्ने उद्देश्य लिएकाले तोकिएको समयमा लक्ष्य पूरा गरेको उनको दाबी छ । प्राथमिकताका आधारमा धेरै विद्यार्थी संख्या भएका, क्षति पुगेर ध्वस्त भएका विद्यालय पुनर्निर्माण गरिसक्यौं, उनले भने, पुनर्निर्माण गर्न बाँकी विद्यालयमा पनि क्रमशः काम गर्दै जान सरकारलाई सिफारिस गरेका छौं । विद्यालय पुनर्निर्माणको काम सक्न २०८१ सालसम्म लाग्ने इकाइ कर्मचारीहरूको अनुमान छ । बजेट अभावमा करिब १५ सय विद्यालयको पुनर्निर्माण गर्न नसकिएको उनीहरू बताउँछन् । ४६ जिल्लाका विद्यालयको भौतिक पूर्वाधारको अवस्था पनि कमजोर रहेकाले निर्माणलाई प्राथमिकता दिनुपर्ने इकाइका प्राविधिकहरूले सुझाए ।१ हजार ५ सयमध्ये ६ सय ३७ विद्यालयमा जग्गा अभाव र कम विद्यार्थी संख्या रहेका कारण काम गर्न नसकिएको प्राधिकरणको शिक्षा इकाइले जनाएको छ । ती विद्यालयलाई इकाइले भवन आवश्यक रहेको सूचीमा राखेको छ । भवन बनाउने उपयुक्त जग्गा नभेटेर पुनर्निर्माण गर्न नसकिएको आयोजना उपनिर्देशक युवराज पौडेलले जनाए । बजेट भए ८ सय ८२ विद्यालयमा तत्काल पुनर्निर्माणको काम थाल्न सकिने अवस्था छ । यी विद्यालयका लागि ५ हजार ८ सय ७३ कक्षाकोठा आवश्यक छ । क्षति पुगेकामध्ये ३ सय २७ विद्यालय समायोजन (मर्ज) र १ सय ५३ विद्यालय सञ्चालनमा नरहेकाले कुल सय ४ सय ८० विद्यालय पुनर्निर्माणको पछिल्लो सूचीमा छैनन् ।"
अर्बन स्पेसको टाउन हाउजिङ,"काठमाडौं (कास) युरोपियन स्ट्यान्डर्ड अटोमेसन टाउन हाउजिङ अर्बन स्पेसको उद्घाटन भएको छ । ललितपुरमा आयोजित एक समारोहबीच पूर्वमिस नेपाल शृंखला खतिवडा र अर्बन स्पेसका संस्थापक विपिन गैरेले स्पेसको उद्घाटन गरे । अर्बन स्पेस बंगला र हाउजिङको एउटा मिश्रित घर हो, जसमा प्रत्येक घरका लागि छुट्टै प्रवेश गर्ने द्वार बनाइएको हुने कम्पनीले जनाएको छ । सुखद सहरी जीवनको अनुभव प्रदान गर्नु अर्बन स्पेसको लक्ष्य रहेको कम्पनीले जनाएको छ ।"
खुकुरी नेपाल सुपर लिगको प्रत्यक्ष प्रसारणमा वर्ल्डलिंक,काठमाडौं (कास) वर्ल्डलिंक कम्युनिकेसन्स खुकुरी नेपाल सुपर लिग २०२१ प्रत्यक्ष प्रसारणमा जोडिएको छ । कम्पनीले लिगका म्याच २५ दिनसम्म प्रत्यक्ष प्रसारण गर्ने जानकारी दिएको छ । लिगमा ७ प्रदेशका सातै टिमबीच २५ वटा म्याच खेलिनेछन् । यो नेपालको पहिलो फ्रेन्चाइज फुटबल लिग हो । टुर्नामेन्ट दशरथ रंगशालामा आयोजित हुनेछन् ।
गाईघाटमा ग्लोबलको क्यूआर,काठमाडौं (कास) ग्लोबल आईएमई बैंकले गाईघाट शाखाले सीटी सफारी यातायात प्रालिबाट सञ्चालित अटो रिक्सा चालकलाई क्यूआर कोड वितरण गरेको छ । बैंकका प्रदेश १ का प्रादेशिक कार्यालय प्रमुख सुभास सापकोटाले चालकहरूलाई क्यूआर कोड हस्तान्तरण गरे । बैंकले यो कोड वितरण गरेसँगै यात्रुहरूले क्यूआरमार्फत भुक्तानी गर्न सक्ने जानकारी दिएको छ ।
चार्टर्ड एकाउन्टेन्ट्सको परीक्षाफल प्रकाशित,काठमाडौं (कास) नेपाल चार्टर्ड एकाउन्टेन्ट्स संस्थाको सदस्यता परीक्षाफल प्रकाशन भएको छ । संस्थाले २०२१ को मार्चमा सञ्चालन गरेको चार्टर्ड एकाउन्टेन्ट्स सदस्यताको परीक्षाफल प्रकाशित गरेको हो । नतिजाअनुसार ४८ जना परीक्षार्थी उत्तीर्ण भएका छन् ।
भारत आइपुग्यो बेलायतको सहयोग,"नयाँदिल्ली (एजेन्सी) भारतमा पछिल्लो समय अनियन्त्रित बनेको कोरोना भाइरसको महामारीसँग जुध्न बेलायतले गरेको सहयोग पहिलोपटक नयाँदिल्ली आइपुगेको छ । भेन्टिलेटर र अक्सिजन उपकरणलगायतको बेलायती सहयोग मंगलबार दिउँसो भारत आइपुगेको हो । संक्रमण तीव्र रूपमा फैलिएपछि भारतमा पछिल्ला दुई सातायता अक्सिजन, आईसीयू बेडको चरम अभाव भएको छ । अधिकारीहरूले अझ धेरै अक्सिजन तथा भेन्टिलटरको आवश्यकता रहेको बताएका छन् । एक स्वास्थ्य सल्लाहकारले १ अर्ब ३० करोडभन्दा बढी जनसंख्या भएको देशका लागि बेलायतको सहयोग समुद्रमा पानीको थोपासरह भएको प्रतिक्रिया दिएका छन् । बीबीसीसँग कुरा गर्दै जरिर उद्वादियाले मुम्बईका अस्पतालहरूमा अक्सिजन तथा भेन्टिलेटरको अभावमा मानिसहरू छटपटाइरहेको देखेको बताएका छन् । भारतीय प्रधानमन्त्री नरेन्द्र मोदीले सोमबार अक्सिजनको अभाव पूर्तिका लागि सबै जिल्लामा अक्सिजन प्लान्ट स्थापना गरिने ट्वीटरमार्फत जनाएका छन् । पछिल्लो लहरको संक्रमणलाई मोदीले आँधीबेहरी संज्ञा दिएका छन् । दोस्रो लहरको संक्रमण रोक्न विफल भएको भन्दै सरकारको कडा आलोचना भएपछि मोदीको भनाइ सार्वजनिक भएको हो । भारतको स्वास्थ्य तथा परिवार कल्याण मन्त्रालयका अनुसार मंगलबार ३ लाख २३ हजार १ सय ४४ संक्रमित थपिएका छन् । पछिल्लो २४ घण्टामा संक्रमितमध्ये कम्तीमा २ हजार ७ सय ७१ जनाको मृत्यु भइसकेको छ । सोमबार ३ लाख ५२ हजार ९ सयभन्दा बढी संक्रमित भएका थिए । अधिकारीहरूका अनुसार दिल्लीलगायत राज्यमा परीक्षण दर घटेकाले संक्रमित संख्यामा केही कमी आएको हो । केही दिनयता ६० हजारभन्दा बढीको परीक्षण गरेको दिल्लीले मंगलबार ४५ हजार जनामा मात्र भाइरस परीक्षण गरेको हो । अप्रिल १३ मा दिल्लीमा १ लाख ८ हजार जनामा परीक्षण गरिएको थियो । त्यसैगरी, अमेरिकालगायत अन्य देशहरूले सहयोग गरेका आपत्कालीन सामग्रीहरू पनि भारत आउने क्रममा रहेका जनाइएको छ । अमेरिकाले कच्चा पदार्थमा लगाएको निर्यात प्रतिबन्धसमेत हटाइसकेको भारतमा खोप निर्माणका लागि पछिल्लो समय कच्चा पदार्थको निकै अभाव छ । अमेरिकाले भारतका लागि भेन्टिलेटर, पीपीई तथा परीक्षण किटहरू पठाइसकेको सीएनएनले जनाएको छ । त्यसैगरी, बेलायतले भारतका लागि भेन्टिलेटर तथा अक्सिजन कन्सन्ट्रेटरसहित ६ सय वटा उपकरणहरू पठाएको छ । ती सामग्री मंगलबार बिहान नयाँदिल्ली उत्रने जनाएका छन् । भारतले जर्मनीबाट पनि उपकरणहरू निर्यात गर्न लागेको छ । ती सामग्रीहरू शुक्रबारसम्म देशभित्र आइपुग्ने भारतीय रक्षा मन्त्रालयले जनाएको छ । फ्रान्सले भारतका लागि आफूले सक्दो अक्सिजन आपूर्ति गर्ने बताएको छ । युरोपेली संघले पनि अक्सिजन तथा औषधि भारत पठाउने बताएको छ । त्यसैगरी, सिंगापुर, संयुक्त अरब इमिरेट्स, साउदी अरबले पनि विभिन्न सामग्री तथा उपकरणहरू पठाइसकेका बीबीसी हिन्दीले उल्लेख गरेको छ ।"
अस्पतालमा तोडफोड,"नयाँदिल्ली (कास) बेड नपाएर बिरामीको मृत्यु भएपछि आक्रोशित बनेका आफन्तले दिल्लीको सरिता बिहारस्थित अपोलो अस्पतालमा तोडफोड गरेका छन् । घटनामा अस्पतालका चिकित्सक र नर्सहरू पनि घाइते भएका छन् । भारतीय सञ्चारमाध्यमहरूका अनुसार मंगलबार बिहानै गम्भीर अवस्थामा अस्पताल पुर्याइएकी कोरोना संक्रमित ६२ वर्षीया महिलाको इमर्जेन्सीमै अक्सिजन दिएर राखिएको थियो । आफन्तले आईसीयू बेड मिलाइन दिन अस्पताललाई आग्रह गरिरहेका थिए । तर, अस्पतालले नभएको भन्दै थप उपचारका लागि अन्य अस्पतालमा लैजानलाई भनेको थियो । आईसीयू बेडकै लागि आफन्त र कर्मचारीबीच गलफत्ती चलिरहँदा मंगलबार बिहानै संक्रमित महिलाको मृत्यु भएको थियो । त्यसपछि आक्रोशित आफन्तले डाक्टर र नर्समाथि आक्रमण गर्नुका साथै अस्पतालमा तोडफोडमा गरेको अस्पताल प्रशासनलाई उद्धृत गर्दै भारतीय सञ्चारमाध्यमहरूले जनाएका छन् । आफन्त र अस्पतालका कर्मचारीबीच बेडका लागि विवाद भइरहँदा ती महिलाको मृत्यु भएको थियो । त्यसपछि मृतकका आफन्तले अस्पतालमा तोडफोड मचाएका थिए । अस्पतालका कर्मचारी र ती आफन्तबीच केही बेर कुटाकुटसमेत चलेको थियो । बिरामीलाई सिकिस्त हालतमा अस्पताल ल्याइएको थियो हामीले आईसीयू बेड छैन भनेर परिवारलाई भनेका थियौं । बिरामीलाई अक्सिजन दिएर इमर्जेन्सी उपचार दिइएको थियो तर बिरामीको मृत्यु भयो । त्यसपछि आफन्तले कर्मचारीहरूमाथि आक्रमण सुरु गरे, घटनाका सम्बन्धमा अस्पताल प्रशासनको भनाइ उद्धृत गर्दै भारतीय सञ्चारमाध्यमहरूले जनाएका छन् । अस्पतालले आक्रमणबाट आठ जना कर्मचारी घाइते भएको जनाएको छ । झडप इमर्जेन्सी वार्डबाट सुरु भएर बाहिर गेटसम्मै चलेको थियो । घटनाको भिडियो सामाजिक सञ्जालहरूमा पनि सार्वजनिक भएको छ । जसमा अस्पतालका कर्मचारी र मृतका आफन्तबीच झडप भएको देखिन्छ । मृतकका आफन्तहरूको भनाइ भने बाहिर आएको छैन । महामारी बढेसँगै भारतको स्वास्थ्य प्रणाली अस्तव्यस्त बनेको छ । भारतका दिल्ली, महाराष्ट्र, गुजरात, मध्यप्रदेश, उत्तरप्रदेशलगायतका राज्यमा बेड, अक्सिजन र अत्यावश्यक औषधिको चरम अभाव देखिएको छ ।"
धनगढी एफसीको सनसनीपूर्ण पुनरागमन,"आफिजको दुई गोलताम्पीबिनाको धनगढी सुरुमै समस्यामा परेको थियो । मिडफिल्डर योगेश गुरुङले १२ औं मिनेटमै चोट बोक्दै मैदान छाडे । उनको स्थान लिएका रुपेश केसीले प्रभावशाली प्रदर्शन गरे । उनकै पासमा विंगर टंक बस्नेतले पेनाल्टी क्षेत्रको दायाँतर्फको कठिन कोणबाट १९ औं मिनेटमा प्रहार गरेको बल बारमा लाग्दै पोलमा ठोक्किएर फर्कियो । र, त्यो बल गोललाइनमा रहेका गोलकिपर विकेश कुथुको शरीरमा लाग्दै जाली चुम्न पुगेपछि धनगढीले १० को अग्रता लिएको थियो । क्रस गरेजस्तै देखिएको त्यो प्रहारमा गोल हुँदा स्वयम् टंक केही बेर अलमलिएका थिए ।आरसीटी, थ्रीस्टार र मनाङ मर्स्याङदी क्लबबाट एक दशकयता सहिद स्मारक ए डिभिजन लिगमा उत्कृष्ट प्रदर्शन गरिरहेका फरवार्ड आफिजले एनएसएलको एउटै खेलमा दुई गोल गर्ने पहिलो भए । उनले दुवै गोल काउन्टर एट्याकमा गरे । दर्शनले दिएको बललाई मध्यभागबाटै अघि बढाउँदै उनले पेनाल्टी क्षेत्रमा डिफेन्डर फ्लोरेन्ट कोआरालाई छक्याउँदै २३ औं मिनेटमा धनगढीको अग्रता दोब्बर बनाएर । पहिलो हाफको अन्तिम क्षणमा पनि दर्शनको क्रसमा विकेश बिट भइसकेको अवस्थामा उनले खाली पोष्टमा सहज गोल गर्दै धनगढीको पहिलो जित पक्का गरेका थिए । उनलाई ३४ औं मिनेटमा वान भर्सेस वान मा भने विकेशले रोकेका थिए ।पहिलो हाफमै काठमाडौंका स्टेफेन समिरले पनि बललाई पोस्टको दिशा दिएका थिए । त्यसलाई रेफ्री कबिन व्यञ्जनकारले अफसाइड दिए पनि भीआईपी प्यारापिटमा रहेका काठमाडौंका समर्थकले भने गो रेजर्स गो भन्दै गोलकै खुसीयाली मनाइरहेका थिए । बल सेन्टरमा नलगी गोलकिपरले नै प्रहार गरेपछि मात्रै उनीहरूले गोल नभएको चाल पाएका थिए ।छिरिङको पासमा स्टेफेनले ५३ औं मिनेटमा प्रहार गरेको बल पोस्टबाहरि जाँदा काठमाडौंले गोल अन्तर छोट्याउने अवसर गुमाएको थियो । लगत्तै सन्जोक राईले पेनाल्टी क्षेत्रबाहिरैबाट हानेको बलमा कप्तान किरणले राम्रो बचाउ गर्दै बाहिर फालिदिए । सटेफेनलाई फाउल गर्दा ६२ औं मिनेटमा पहेंलो कार्ड पाएका डिफेन्डर रमेशलाई रुमेश बर्तौलाले मैदानको मध्यभागतिर लडाएपछि रेफ्री व्यञ्जनकारले दोस्रो पहेँलो कार्ड देखाउँदै बाहिर पठाएप्छि धनगढी दस खेलाडीमा समेटिएको थियो । तैपनि काठमाडौंले केही गर्न सकेन ।धनगढी दोस्रो हाफमा पनि काउन्टरमा अगाडि बढिरह्यो । आफिजले ह्याट्रिक गर्ने अवसर पाइरहे तर उनी चुकिरहे । पेनाल्टी क्षेत्र वरिपरि पुर्याएर पनि पोस्टमा प्रहार गर्न सकेनन् । केही अवसरमा उनी साह्रै अल्छी र मिहिनेत नगरेजस्तो पनि देखिए । उनले ८९ औं मिनेटमा पेनाल्टी क्षेत्रनजिक पुर्याइएर पनि प्रहार गर्न सकेनन्, जसलाई फ्लोरेन्टले क्लियर गरिदिए ।"
ओलम्पिक तयारी र एनएसएल नरोकिने,"कोरोना भाइरसको संक्रमित बढ्न थालेपछि सरकारले बिहीबारदेखि लागू हुने गरी दुई साताका लागि राजधानी काठमाडौं उपत्यकासहित अधिक संक्रमित रहेका जिल्लामा निषेधाज्ञाको निर्णय गरेको छ । निषेधाज्ञामा खेलकुद गतिविधि सन्चालन नगर्न भनिएको छ । यस्तोमा टोकियो ओलम्पिकको तयारीमा रहेका खेलाडीको प्रशिक्षण विशेष व्यवस्थासहित निरन्तर हुने भएको छ । कोरोनाकै कारण एक वर्ष सारिएको ग्रीष्मकालीन ओलम्पिक जुलाई २३ देखि अगस्ट ८ सम्म जापान हुँदै छ । प्रतियोगिता हुन तीन महिनाभन्दा कम समय बाँकी रहँदा नेपालबाट अनिवार्य सहभागितामा परेका दुई खेलका तीन खेलाडी र वाइल्ड कार्डको प्रतीक्षामा रहेका ७ खेलका १२ खेलाडी प्रशिक्षणरत छन् । राष्ट्रिय खेलकुद परिषद (राखेप) का सदस्यसचिव रमेशकुमार सिलवालले ओलम्पिक तयारीमा रहेका नेपाली टोलीको प्रशिक्षण र काठमाडौंमा जारी नेपालकै पहिलो फ्रेन्चाइज फुटबल प्रतियोगिता नेपाल सुपर लिग (एनएसएल) का खेल निषेधाज्ञाको अवधिमा पनि जारी रहने बताए । हामीले सम्बन्धित निकायसँगको छलफलपछि विशेष व्यवस्थासहित जारी खेलकुद र ओलम्पिक तयारी नरोक्ने भएका छौं । त्यहीअनुसार संघ र प्रशिक्षकहरूलाई निर्देश गरिएको छ । उनीहरूले स्वास्थ्य सुरक्षा मापदण्डको पूर्ण पालना गरी गतिविधिलाई निरन्तरता दिन सक्नेछन्, सदस्यसचिव सिलवालले कान्तिपुरसँग भने । टोकियो ओलम्पिकमा एथलेटिक्सका गोपीचन्द्र पार्की तथा पौडीका गौरिका सिंह र एलेक्स शाहले सहभागिता जनाउँदै छन् । त्यसबाहेक करातेका अनु अधिकारी र नवीन रसाइली, आर्चरीका ज्ञानु अवाले र तिलक पुन मगर, तेक्वान्दोका वीरबहादुर महरा, सुटिङका सुष्मिता नेपाल र कल्पना परियार, भारोत्तोलनका कमला श्रेष्ठ र सन्जु चौधरी, जुडोका इन्द्रबहादुर श्रेष्ठ र सोनिया भट्ट तथा बक्सिङकी मीनु गुरुङ वाइल्ड कार्डको प्रतीक्षामा छन् । आर्चरी र भारोत्तोलनले पोखरामा प्रशिक्षण गरिरहेका छन् । उनीहरू होटलको क्वारेन्टाइनमा छन् । अन्य खेलको प्रशिक्षण काठमाडौंमा भइरहेको छ । मैले सबै खेलाडीलाई पोखरा लाने प्रस्ताव गरेको थिएँ । केही प्राविधिक कठिनाइ आए, सदस्यसचिवले भने, ओलम्पिक आउन धेरै समय बाँकी छैन । उनीहरूलाई निरन्तर प्रशिक्षणको विशेष व्यवस्था हुनेछ । काठमाडौंमा रहेका खेलाडी र प्रशिक्षकको हकमा होटलमा भन्दा घरमै सुरक्षित रहनसक्ने अवस्था महसुस गरेका छौं ।सन् २०१९ को अन्त्यतिर चीनबाट सुरु भएको कोरोना महामारीका कारण सरकारले गत वर्ष चैत दोस्रो सातादेखि झन्डै ६ महिनासम्म देशव्यापी लकडाउन गर्दा खेलकुद क्षेत्र तहसनहस भएको थियो । एक दिन पनि प्रशिक्षणविहीन हुन नहुने खेलाडीहरू ६ महिनासम्म घरमै थुनिएका थिए । त्यतिबेला ओलम्पिक तयारीका खेलाडीले पनि प्रशिक्षण गर्न पाएनन् । अघिल्लो पटकको लकडाउनले हाम्रा खेलाडीको प्रदर्शन क्षमता (इन्डुरेन्स लेभल) मा धेरै नै असर गरेको थियो । पछिल्लो ६७ महिनाको मिहिनेतले हामी उनीहरूलाई लगभग पहिलेकै स्थितिमा फर्काउन सफल भएका छौं, राष्ट्रिय तथा अन्तर्राष्ट्रिय खेलाडी संघका अध्यक्ष तथा ओलम्पिक तयारीमा रहेको कराते टोलीका प्रशिक्षक दीपक श्रेष्ठले भने, यसपल्ट पनि खेलाडीलाई घरभित्रै राखेर उनीहरूको करिअरमै असर पार्ने काम गर्नुहुन्न । राखेपले पनि यसबारे उचित निर्णय लिने नै छ । प्रशिक्षक क्षेत्रले खेलाडी तथा प्रशिक्षकलाई आइसोलेट गरेर भए पनि तयारीलाई निरन्तरता दिनुपर्ने बताए । प्रतियोगिताजस्तो धेरै मानिसको चहलपहल प्रशिक्षणमा हुँदैन । हामी बन्द कभर्डहलमा प्रशिक्षण गर्नेछौं । राखेपले त्यहाँसम्म जानआउन अवरोध नहुने वातावरण बनाइदिए पुग्छ ।मार्च महिनादेखि कोरोनाको नयाँ भेरियन्टको रूपमा दोस्रो लहर सुरु भएको छ । यसले अमेरिका, बेलायत, फ्रान्स, ब्राजिललगायतका विश्व खेलकुदका महाशक्ति राष्ट्रमा पनि दोस्रो लहरले असर गर्न थालेको छ । भारतलगायत दक्षिण एसियाका देशहरू पनि कोरोनाबाट प्रताडित छन् । यस्तो अवस्थामा एक वर्ष सारिएको टोकियो ओलम्पिक आयोजनामै अन्योल सुरु हुन थालेको छ । त्यसो त आयोजक जापान र अन्तर्राष्ट्रिय ओलम्पिक कमिटी (आईओसी) बाट औपचारिक रूपमा कुनै वक्तव्य अहिलेसम्म सार्वजनिक गरिएको छैन । तीन खेलाडीबाहेक हाम्रा सबै खेलाडी वाइल्ड कार्डको प्रतीक्षामा छन् । उनीहरू ओलम्पिक सोलिडारिटी कार्यक्रमअन्तर्गत प्रशिक्षणरत छन्, नेपाल ओलम्पिक कमिटीका वरिष्ठ उपाध्यक्ष तथा कार्यकारी निर्देशक चतुरानन्द राजवैद्यले भने, वाइल्ड कार्ड भन्ने कुरा आईओसी, ओलम्पिकको आयोजक देश र सम्बन्धित खेलको विश्व महासंघबीचको सहकार्य र समन्वयमा वितरण हुने कुरा हो । हामीलाई अहिलेसम्म कुनै पनि खेलबाट संकेत त आइसकेको छैन तर हामी केही खेलमा वाइल्ड कार्ड प्राप्त गर्नेमा सकारात्मक छौं । कार्यकारी निर्देशक वैद्यले यही नै खेलको वाइल्ड कार्ड आउॅछ भन्ने निश्चित नभएकाले सिफारिस भएका सबै खेलका खेलाडीलाई तयार अवस्थामा राख्नुपर्ने भएकाले सबैको निरन्तर र स्तरीय प्रशिक्षण हुनुपर्ने बताए ।सन् २०१९ को मे महिनोदेखि ७ खेलका १२ खेलाडीले ओलम्पिक छात्रवृत्ति पाइरहेका छन् । उनीहरूलाई प्रशिक्षण गर्न र प्रतियोगिता खेल्न मासिक ५ सय डलर छात्रवृत्ति दिइन्छ । उनीहरूले यो सुविधा अन्तिम प्रतियोगिता सकिउन्जेलसम्म प्राप्त गर्नेछन् । ढिला सिफारिस भएका कारण एथलेटिक्सका गोपीचन्द्र पार्कीले छात्रवृत्ति पाएका छैनन् । पौडीका गौरिका र एलेक्स पनि छात्रवृत्तिको दायरामा छैनन् । सदस्यसचिव सिलवालले गोपीको हकमा जापानसँग समन्वय गरी उतै गएर प्रशिक्षण गर्ने तयारी भए पनि कोरोनाका कारण जापानले अन्तर्राष्ट्रिय उडानमा प्रतिबन्ध लगाएका कारण सम्भव नभएको जानकारी दिए । ओलम्पिक छात्रवृत्ति, अन्तर्राष्ट्रिय वरीयता र ओलम्पिक कमिटीको प्राथमिकताको आधारमा वाइल्ड कार्ड प्रदान गरिनेछ । यसपल्टको ओलम्पिकका लागि विश्वव्यापी रूपमा विभिन्न खेलको वाइल्ड कार्ड कोटा निर्धारण गरिएको छ । नेपाल ओलम्पिक कमिटीले सिफारिस गरेकामध्ये सुटिङ र जुडोमा सबैभन्दा धेरै कोटा छ । सुटिङमा १२ पुरुष र १२ महिना तथा जुडोमा २० जनाको कोटा निर्धारित छ । जुडोमा महिला र पुरुषको कोटा निर्धारण गरिएको छैन ।"
लेस्टरको पकड बलियो,"विद्रोही लिग खेले बहिष्कारमिलान इटालीको फुटबल संघले सोमबार नयाँ नियम पारित गरेको छ । त्यसअनुसार विद्रोही लिग खेल्ने टिमलाई घरेलु सिरी ए खेल्नबाट वञ्चित गरिने छ । युरोपेली सुपर लिग अहिले तत्काल नहुने लगभग तय भइसकेको स्थितिमा संघले यो नियम बनाएको हो । इटालीबाट युभेन्ट्स, इन्टर मिलान र एसी मिलानले त्यस प्रतियोगिता खेल्ने भएको थियो ।दुई मिलान क्लबले प्रतियोगिताबाट नाम फिर्ता लिइसकेको छ । तर युभेन्ट्सले भने अहिलेसम्म प्रतियोगिता नखेल्ने भनेको छैन । यस्तै दुई स्पेनी क्लब रियल म्याड्रिड र बार्सिलोनाले पनि अहिलेसम्म नाम फिर्ता लिएका छैनन् । नयाँ नियमअनुसार फिफा र यूईएफएबाट मान्यता नपाएका लिग खेल्न टिमले इटालीका घरेलु प्रतियोगिता स्वतः खेल्न नपाउने हुनेछन् ।इटालीको फुटबल संघले घरेलु प्रतियोगिता खेल्ने क्लबसँगको अनुबन्धमा पनि नयाँ बुँदा थपेको छ र त्यसअनुसार क्लबले सुरुमै निजी र गैर मान्यता प्राप्त लिग खेल्दैन भनेर सहमती दिनुपर्छ । अप्रिल १६ मा घोषणा गरिएको युरापेली सुपर लिगको नियम अनुसार त्यस प्रतियोगिता खेल्ने टिमले घरेलु लिग पनि खेल्ने बताइएको थियो । घोषणापछि सुपर लिगको चर्को आलोचना भएको थियो । त्यसका समर्थक, फुटबल पदाधिकारी, सरकार तथा खेलाडी सबैले विरोध गरेपछि सहभागी हुने भनिएका १२ मध्ये ९ क्लबले नाम फिर्ता लिएको थियो । त्यसमा इंग्ल्यान्डका ६ ठूला क्लबसँगै एट्लेटिको म्याड्रिड पनि रहेका थिए । इंग्ल्यान्डका क्लबमा म्यानचेस्टर युनाइटेड, म्यानचेस्टर सिटी, लिभरपुल, चेल्सी, आर्सनल र टोटेनहम छन् ।इटालीको फुटबल संघका अध्यक्ष ग्याब्रियल ग्राभिनाले भनेका छन्, अहिले तत्काल कुन कुन टिमले युरोपेली सुपर लिग खेल्नेछन्, त्यसबारे औपचारिक जानकारी छैन । केही क्लबले जोखिम उठाएर यस्तो विद्रोही पृथक लिगमा खेल्न पनि सक्छन् । तर अबदेखि त्यस्तो क्लबले इटालीको घरेलु प्रतियोगिता भने खेल्न पाउने छैनन् ।"
