शीर्षक,विवरण
बन्द खाममा आयो सुनिताको खबर,"गत कात्तिक ८ गते कृष्णहरिको मोबाइलमा नचिनेको नम्बरबाट फोन आयो । फोन गर्नेले यो दसैं मनाउन आउँछु भनेर फोन राखिदियो । उनीहरूले को बोलेको हो ? भनेर सोध्दा किन चाहियो ? भनेर जवाफ आयो । भोलिपल्ट त्यही नम्बरमा फोन गरेर सुनितालाई पाऊँ भन्दा जवाफ आयो, सुनिता बाहिर गएकी छ, राति फोन गर्नुस् । पर्सिपल्टदेखि फोन उठाउनेले आफूहरूसँग सुनिता नाम गरेको कोही पनि नभएको बरु प्रिया भएको बताएपछि उनीहरूले त्यो नम्बर पछ्याउन छाडिदिए । अहिले सम्पर्क गर्न खोज्दा उक्त मोबाइल नम्बर स्विच अफ छ । छोरी पक्कै आउछे भन्ने ठानेर बसियो तर अहिले खबर यस्तो आयो, कृष्णहरिले भने ।िििगत फागुन १२ गते ढोकैमा आइपुगेको पत्रमा लेखिएको थियो प्रियाको उपचारको दौरानमा एसएन मेडिकल कलेज आगरामा निधन भयो । पत्रको व्यहोरालाई आधार मान्दा, सुनिताले आफूले आश्रय लिइरहेको संस्थामा बाबुको नाम रामबहादुर र आफ्नो नाम प्रिया बताएकी रहिछन् । २०१९ जुलाई २३ (२०७६ साउन ७) मा आश्रमको संरक्षणमा पुगेकी प्रियाको गत साउन ५ गते परीक्षण गर्दा क्षयरोग देखिएको रहेछ । फेरि गत पुस १३ मा बिरामी भएपछि अस्पताल भर्ना गरिएछ र पुस १७ गते अस्पतालको टीबी वार्डमै निधन भएछ । शव व्यवस्थापनका लागि पुस २८ मा पठाइएको चिठी डेढ महिनापछि बल्ल परिवारको हातमा पर्यो । तत्कालै चिठी बोकेर उनीहरू फेरि महानगरीय प्रहरी वृत्त जगाती पुगे । त्यहाँबाट आगरा प्रहरीलाई सम्पर्क गर्दा उनको सद्गत भइसकेको जानकारी प्राप्त भयो । रामबहादुरकी छोरी प्रिया भएर भारतको आश्रममा बसिरहेकी सुनिताको पहिचान अन्तिममा कसरी खुल्यो त ?२०७६ साउनमा आगरा प्रहरीले ७ वटा रेडलाइट एरियामा छापा मार्यो । १६ वर्षकी सुनितालाई नाबालिग भनेर उद्धार गरियो । तर हामी नेपालीले उद्धार भनेजस्तो भारतीय प्रहरीले एरेस्ट भन्दो रहेछ, पक्राउ परियो अब केके हुन्छ होला भन्ने उनको मनोविज्ञानले काम गरेको जस्तो छ, यो घटनाबारे अनुसन्धान गरिरहेका एक प्रहरी अधिकृतले कान्तिपुरसँग भने, उनले त्यतिखेर आफ्नो सही ठेगाना र पहिचान खुलाइनन्, उनलाई प्रियाकै नाममा चिन्न थालियो ।सुनिताले दिएको ठेगानामा त्यसअघि पनि भारतीय राजकीय संरक्षण केन्द्रले पत्र पठाएको रहेछ । तर, त्यतिखेर पत्रको जवाफ नै गएन । संरक्षण गृहले नेपालका अनुसन्धान अधिकृतलाई बताएअनुसार निधन हुनुभन्दा अघिल्लो दिन मात्र सुनिताले उपचारमा संलग्न स्टाफ नर्सलाई आफ्नो नेपालको ठेगाना र बुबाको नाम बताएकी हुन् । त्यही ठेगानामा संरक्षण गृहले पत्र पठाउँदा परिवारले थाहा पायो । तर कृष्णसुन्दरको हातमा चिठी पर्दा भारतमा सुनिताको शवमात्रै होइन, अस्तु पनि बाँकी थिएन ।मान्छे मर्यो भनेर घरसम्म चिठी आइपुग्यो, तर ज्युँदो हुँदा खबर आएन, सुनिताका दाजु कृष्णसुन्दरले भने, हाम्रा छोरीहरू हराए, इन्डिया पुर्याएपछि मारे पनि भयो, जे गरे पनि भयो ? आज हामीलाई पर्यो, भोलि अर्कोलाई पर्ला, यस्तो पनि हुन्छ र ? परिवारले चिठी पठाउने उक्त संस्थालाई सुनिताको शवको फोटो पठाउन भनेर आग्रह गरेका थिए । मरेको फोटो पठाउनु भनेको हो, त्यो पनि छैन । शवको फोटो पठाए पनि त मेरै बहिनी हो भनेर मन बुझाउन सकिन्थ्यो, तर उनको अर्को हट्टाकट्टा फोटो पठाएका छन्, कृष्णसुन्दरले भने । उनले आफ्नी बहिनीबारे सत्यतथ्य पत्ता लगाइदिन आग्रह गर्दै गृह र महिला मन्त्रालयमा निवेदन पनि दिएका छन् । हराएकी बहिनी कुनै संस्थाले चिठी पठाएर मरी भनेकै भरमा हामीले कसरी पत्याउने ? कृष्णसुन्दरले भने, कि बहिनीको लास चाहिन्छ कि त सास ।"
देउवाको प्रस्तावलाई जसपाको तामेली,"ओलीले सर्वसत्तावादी बाटो लिएको, राज्यका सबै अंगलाई कब्जा गर्न खोजेको र चुनाव घोषणा भए पनि लोकतान्त्रिक ढंगबाट उनले चुनाव नगराउने अवस्था रहेको जस्ता धारणा कांग्रेस नेताहरूले बैठकमा राखेका थिए । यस्ता धारणाका कारण माओवादी केन्द्रका नेताहरूले केही राहत पनि महसुस गरेका छन् । तर जसपाको ठोस जवाफ नपाउँदा सरकारको विकल्प खोज्ने योजना तत्काल पूरा नहुनेमा उनीहरू शुक्रबार झन् प्रस्ट भए । शुक्रबारको बैठकमा देउवाले पार्टीको बैठकले सरकार निर्माणको पहल गर्ने निर्णय गरेकाले आफूलाई सहयोग गर्न माओवादी केन्द्र र जसपाका नेताहरूसँग प्रस्ताव गरेका थिए । माओवादी केन्द्रका अध्यक्ष पुष्पकमल दाहाल र प्रवक्ता श्रेष्ठले आफूहरू पहिलेदेखि नै ओलीको विकल्प खोज्ने पक्षमा रहेकाले कांग्रेसलाई समर्थन गर्ने धारणा राखेका थिए । उनीहरूले नयाँ सरकार बन्ने ठोस आधार तयार नभएकाले सरकारलाई दिएको समर्थन फिर्ता लिन नसकेको बाध्यता पनि सुनाएका थिए । ओली सरकारको विस्थापनका लागि तीन दल मिलेर जानुपर्ने उनीहरूको भनाइ थियो । त्यस्तो आधार तयार हुने हो भने तत्कालै समर्थन फिर्ता लिएर वैकल्पिक सरकार निर्माणमा लाग्न आफूहरू तयार रहेको प्रतिबद्धता माओवादी केन्द्रका नेताहरूले जनाएका थिए । यथास्थितिमा समर्थन फिर्ता लिँदा सरकार पनि नबन्ने र अर्को दिशातर्फ जान सक्ने जोखिम ख्याल गरेर समर्थन कायम राखेको उनीहरूले बताएका थिए ।जसपाका नेताहरूले भने आफूहरू सरकारभन्दा पनि एजेन्डामा केन्द्रित भएकाले त्यसलाई पूरा गराउने दिशामा लागेको जवाफ दिए । सरकार बनाउने प्रस्ताव ल्याउनुभयो तर हामीले पार्टीभित्र यो विषयमा कुनै छलफल गरेका छैनौं, बैठकपछि जसपा अध्यक्ष ठाकुरले भने, पार्टीमा छलफलपछि मात्र हामी निर्णयमा पुग्छौं । जसपा नेताहरूले आफ्ना नेताकार्यकर्तामाथि राजनीतिक आन्दोलनलगायत क्रममा लागेका झूटा मुद्दाबारे सरकारसँग कुराकानी भइरहेको पनि सुनाएका थिए । सरकारले सकारात्मक रूपमा मुद्दा फिर्ताको प्रक्रिया अघि बढाइरहेकाले त्यसका लागि बरु कांग्रेसको समेत साथ आवश्यक रहेको नेता ठाकुरले बताएका थिए । जसपाले बिहीबार २ सय ८ जनाको मुद्दा फिर्ताका लागि सरकारलाई विवरण पठाएको थियो । जसपा नेताहरूले प्रधानमन्त्री ओलीसँग निरन्तर छलफल गरेपछि मुद्दा फिर्ताका लागि वातावरण बनेको हो । जसपासँगको सहकार्यलाई अघि बढाउन सजिलो होस् भनेर मुद्दा फिर्ताको तयारी भइरहेको छ, यसमा गृह मन्त्रालयले काम गरिरहेको छ, जसपा नेताहरूसँग कुराकानी गरिरहेका एक मन्त्रीले कान्तिपुरसँग भने, जसपाको समर्थन लिएर सरकारको विकल्प खोज्ने कोसिस सफल हुँदैन । सरकारले मुद्दा फिर्ता गरेर जसपाको समर्थन लिने कोसिस गरिरहेको थाहा पाएपछि कांग्रेस र माओवादी केन्द्रका नेताहरूले आफूहरू पनि त्यसमा सकारात्मक रहेको र नयाँ सरकार बनेपछि पनि ती काम गर्न सकिने भन्दै आश्वासन दिएका थिए । जसपाका नेताहरूले त्यसबारे बैठकमै कुनै ठोस जवाफ दिन सकेनन् । मुख्य कुरा हाम्रा मुद्दा हुन्, जसले हाम्रा मुद्दालाई बुझ्छ उनीहरूसँग सकारात्मक ढंगले अघि बढ्छौं, जसपा वरिष्ठ नेता राजेन्द्र महतोले भने । सरकारले प्रतिगमनकारी काम गर्दा आफूहरू मिलेर अघि बढेको तर प्रतिगमन सच्चिइसकेकाले नयाँ ढंगले अघि बढ्ने उनले बताए । सरकारले प्रतिगमनकारी काम गर्यो, त्यो सच्चिँदै छ, नयाँ परिस्थिति बनेकाले नयाँ ढंगले छलफल गरेर पार्टीले निर्णय गर्छ । कांग्रेसले सरकार निर्माणको प्रस्ताव गर्नेबित्तिकै हामीले निर्णय गर्नु जरुरी छ र ? उनले भने । महतोले नयाँ सरकार निर्माणको विषय संसद्मै प्रवेश नगरेकाले तत्काल निर्णय गर्नु जरुरी नरहेको बताए । माओवादीले समर्थन लिए र अविश्वासको प्रस्ताव आए मात्र नयाँ सरकार निर्माणका विषय औपचारिक रूपमा अघि बढ्ने र त्यति बेला पार्टी निर्णयमा पुग्नैपर्ने बाध्यता आउने उनले बताए । अब देउवाजीको फर्मान आएपछि नै सरकारबारे निर्णय गरिहाल्नुपर्ने त होइन नि, उनले भने ।सरकारका सन्दर्भमा जसपाभित्रको आन्तरिक समीकरणमा अझै ठोस बदलाव भइसकेको छैन । ठाकुर, महतोलगायत नेताहरू प्रधानमन्त्री ओलीसँग निरन्तर संवादमा छन् । जसपाका माग पूरा गर्न ओलीले सकेसम्म आफ्नो शक्ति प्रयोग गरिरहेका छन् । पछिल्ला वार्ताबाट मुद्दा फिर्ताको प्रक्रिया पनि अघि बढाउने सहमति भएकाले कार्यान्वयन भइसकेपछि सरकारमै सहभागी हुन पनि सकिने बुझाइ ठाकुर र महतो पक्षको छ । उपेन्द्र यादव र बाबुराम भट्टराई वैकल्पिक सरकार बनाइहाल्नुपर्ने पक्षमा छन् । तर यही एजेन्डाका कारण पार्टीभित्र विग्रह आउने जोखिम पनि छ । त्यसैले जसपाले अब लिने निर्णयले मात्र आगामी सत्ता समीकरणको ठोस आकार आउनेछ ।"
स्वास्थ्य मन्त्रालयले भन्यो '२५ जनाभन्दा बढी भेला नहुनू,"(काठमाडौं)  कोभिड१९ को उकालो लाग्दो ग्राफलाई दृष्टिगत गर्दै सरकारले स्वास्थ्य मापदण्ड पालनासँगै भीडभाड नियन्त्रणमा मुख्य ध्यान केन्द्रित गर्न थालेको छ । सबैले मापदण्ड पालना गरे लकडाउनको अवस्थासम्म पुग्नु नपर्ने आकलन गर्दै स्वास्थ्य मन्त्रालयले २५ जनाभन्दा बढी भेला नहुन आग्रह गरेको छ । यस्तो व्यवस्था लागू गर्न मन्त्रालयले कोभिड१९ संकट व्यवस्थापन केन्द्र (सीसीएमसी) लाई सिफारिस गरेको छ । २५ जनासम्म भेला हुँदासमेत सबैले कोभिड संक्रमणविरुद्घ उचित स्वास्थ्य सुरक्षा मापदण्ड भने अपनाएकै हुनुपर्ने मन्त्रालयका प्रवक्ता डा जागेश्वर गौतमले बताए । कोरोनो संक्रमण उकालो लाग्दो छ, जहाँ भीड त्यहाँ कोभिड, उनले भने, त्यसैले स्कुल, कलेज, पार्टी प्यालेस, सिनेमा हल, जुलुस सबै बन्द गर्नुपर्छ भनेका छौं । यसले कोरोना संक्रमणको चेन ब्रेक गर्ने उनको भनाइ छ । हाललाई भीड नियन्त्रण र जनस्वास्थ्य मापदण्डको पूर्ण पालनालाई नै कोभिडविरुद्घको लडाइँमा मुख्य हतियार बनाउने मनस्थितिमा सरकार देखिएको छ । यसैले देशभर एउटै नभई काठमाडौं, पोखरा, वीरगन्ज, विराटनगर, नेपालगन्ज, भैरहवा, बुटवललगायतका भीडभाड हुने सहर र रसुवा, हुम्ला, जुम्लालगायत भीडभाड नहुने ठाउँमा फरक रणनीति अपनाउने मन्त्रालयका पदाधिकारी बताउँछन् । भीडभाड हुने ठाउँमा कडाइसँगै सबैलाई स्वास्थ्य मापदण्ड अपनाउन बाध्य पार्ने प्रक्रिया अपनाइने मन्त्रालयको तयारी छ । जहाँ भीडभाड बढी छ, त्यहाँ कोभिड सर्ने सम्भावना उच्च छ, डा गौतमले भने, हामी पोहोरजस्तो सबैतिर एउटै रणनीति र व्यवहार गर्दैनौं, त्यो गल्ती दोहोर्याउँदैनौं । हाल सहरको अवस्था हेर्दा संक्रमणको विस्तारप्रति आमव्यक्ति खासै सचेत देखिएका छैनन् । छिमेकी मुलुक भारतलगायत विश्वमै पहिलेको दाँजोमा संक्रमण तीव्र रूपले बढ्नुले ठूलो जोखिम निम्तिन सक्ने विज्ञहरू बताउँछन् । मुलुकमा अधिकांश ठाउँमा जनस्वास्थ्यको मापदण्ड पटक्कै पालना नभएको जनाउँदै डा गौतमले भने, केही नभएजस्तो सडकमा वा जतासुकै भीडभाड देखिन्छ, तर वास्तविकता अस्पतालमा गएपछि मात्र थाहा पाइन्छ । गत वर्ष कोभिडले गर्दा बूढापाका बढी प्रभावित भएका थिए भने यसपटक बालबालिका र युवासमेत बढी प्रभावित देखिएका छन् । हाल बेलायतमा देखिएको भेरिएन्टसमेत यहाँ पाइएकाले बिरामीको संख्या बढ्न थालेको डा गौतमको भनाइ छ । फरक स्वरूपको भाइरसले छिटो संक्रमण गराउने, युवा र बालबालिकालाई प्रभावित गर्ने, युवालाई समेत आईसीयूलगायत सघन उपचार आवश्यक पर्ने देखिएको छ । संक्रमण विस्तारसँगै हरेक नागरिक जिम्मेवार हुनुपर्ने स्वास्थ्य मन्त्रालयका सहप्रवक्ता डा समीरकुमार अधिकारीले बताए । घरबाहिर निस्कँदा दुई मिटरको सामाजिक दूरी, मास्क र निरन्तर हातको स्वच्छता कडाइसाथ पालना गर्नु आवश्यक छ, उनले भने, पार्टी, भीडभाड, बैठक, जमघट गर्नुभएन । सार्वजनिक सवारीसाधनमा समेत सबैले स्वास्थ्य सुरक्षा मापदण्ड अपनाउनैपर्छ ।"
खोप आपूर्तिमा सहजीकरण गरिदिन भारतलाई आग्रह,"(काठमाडौं)  कोभिड१९ संक्रमणको दोस्रो लहर बढ्दै गइरहेका बेला नेपालले भारतलाई खोप आपूर्तिका लागि सहजीकरण गरिदिन आग्रह गरेको छ । परराष्ट्रमन्त्री प्रदीपकुमार ज्ञवालीले शुक्रबार भारतका विदेशमन्त्री एस जयशंकरसँग टेलिफोन संवाद गर्दै खोप आपूर्ति सहज बनाउन आग्रह गरेका हुन् । परराष्ट्रमन्त्री ज्ञवालीले भारतीय समकक्षीलाई नेपालमा उच्च जोखिममा रहेका जनतालाई दोस्रो चरणको खोप दिइरहेको जनाउँदै कोभिड१९ विरुद्ध लड्न भारत सरकारले खोप दिएकामा धन्यवाद दिएका थिए । जवाफमा जयशंकरले खोपको आपूर्तिलगायत महामारीविरुद्ध लड्न नेपाललाई निरन्तर सहयोग गर्ने आश्वासन दिए । उहाँ (विदेशमन्त्री जयशंकर) ले कोरोना भाइरसको नियन्त्रणका लागि नेपालसँग सहकार्य गर्ने विषयमा भारत सकारात्मक रहेको बताउनुभयो, मन्त्री ज्ञवालीले कान्तिपुरसँग भने । भारतले माघ ८ गते नेपाललाई उपहारस्वरूप १० लाख डोज खोप दिएको थियो । त्यसपछि नेपालले भारतीय खोप उत्पादक कम्पनी सिरम इन्स्टिच्युट अफ इन्डियासँग २० लाख खोप खरिदको सम्झौता गरेको थियो । सम्झौताअनुसार १० लाख खोप आउन बाँकी छ । परराष्ट्रमन्त्री ज्ञवालीले पहिला खरिद गरेको खोप र पछि पनि आवश्यकताअनुसार खरिद गर्नुपर्ने विषयमा जोड दिँदै जयशंकरसँग टेलिफोन संवाद गरेका थिए । भारतमा कोरोना भाइरसको दोस्रो लहर सुरु भएसँगै विदेशमा खोप निर्यात नगर्ने भनिए पनि गत साता विदेश मन्त्रालयले त्यसमा सत्यता नभएको सूचना बाहिर ल्याएको थियो । ज्ञवाली र जयशंकरबीचको संवादमा दुवै पक्ष खुला सीमा व्यवस्थापनका लागि सहकार्य गर्न सहमत भएका छन् । दुवै मुलुकको खुला सिमाना भएकाले त्यसबाट आउजाउ गर्दा दुवैतर्फ संक्रमणको जोखिम बढी हुन्छ । खुला सिमाना भएकाले कोरोना भाइरसको संक्रमणलाई रोक्न दुवै मुलुकले सहकार्य गर्नुपर्ने हुन्छ । त्यही विषयमा दुवै पक्ष सकारात्मक भयौं, मन्त्री ज्ञवालीले भने ।"
बर्दियामा संक्रमितको मृत्यु,बर्दिया (कास) मधुवन नगरपालिका८ का ३८ वर्षीय पुरुषको कोरोना संक्रमणका कारण मृत्यु भएको छ । गत चैत २३ गते कोरोना संक्रमण देखिएपछि उपचारका लागि कोहलपुरस्थित शिक्षण अस्पतालमा भर्ना भएका उनको उपचारका क्रममा बिहीबार राति मृत्यु भएको जिल्ला स्वास्थ्य कार्यालयका सूचना अधिकारी नरेश श्रेष्ठले बताए । जिल्लाका पालिकास्तरीय र होम आइसोलेसनमा १५ जना कोरोना संक्रमित छन् ।
भोलिपल्टै फेरि मन्त्री,आङ्बुहाङले पनि लिए शपथमोरङ प्रदेशसभा सदस्य पद खारेज भएसँगै मन्त्रीबाट पदमुक्त भएका टंक आङ्बुहाङले आर्थिक मामिला तथा योजनामन्त्रीमा शुक्रबार पुनः नियुक्त भएर पद तथा गोपनीयताको शपथ लिएका छन् । प्रदेश १ का मुख्यमन्त्री शेरधन राईले आङ्बुहाङलाई पुनः पहिलेकै मन्त्रालयको जिम्मेवारी दिएपछि प्रदेश प्रमुख सोमनाथ अधिकारीले शपथ गराएका हुन् ।माओवादी केन्द्रबाट ताप्लेजुङको १ (ख) बाट निर्वाचित आङ्बुहाङ उक्त दलमा संसदीय दलका नेता भएका थिए । उनी तत्कालीन नेकपामा संसदीय दल उपनेता थिए । एमाले प्रवेश गरेर उनी चैत १३ गते आर्थिक मामिला तथा योजनामन्त्रीमा नियुक्त भएका थिए । एमालेको केन्द्रीय सदस्य भइसकेका उनले दल त्याग गरेको पत्र माओवादी केन्द्रले प्रदेशसभामा दर्ता गरेको थियो । सभामुख प्रदीपकुमार भण्डारीले बिहीबार प्रदेशसभा बैठकमा माओवादी केन्द्रको पत्र पढेर प्रदेशसभा सदस्यबाट पदमुक्त भएको जानकारी गराएका थिए ।
विवादमा कुटपिटपछि मृत्यु,"(कनकाई, झापा)  कनकाई नगरपालिका५ टेक्रास्थित दार्जिलिङ टोलका ५७ वर्षीय बलबहादुर विकले सधैंझैं सोमबार राति पनि रक्सी पिएका थिए । दिनभर श्रम गरेर घर आएपछि रक्सी पिउनु उनको बानीजस्तै थियो । पिएकै सुरमा छिमेकी ४७ वर्षीय मोहन घिमिरेसँग उनको विवाद भयो । सोही क्रममा उनीमाथि घिमिरे पहिले जातीय गालीगलौजमा उत्रिए । विवाद बढ्न थालेपछि विकमाथि निर्घात कुटपिट गरे । काठको चिर्पटजस्तो वस्तुले हिर्काउनुभयो, स्थानीय अञ्जली विकले भनिन्, घिमिरे दाजु नकुट्नुस्, मर्न सक्छ भन्दा पनि सुन्नुभएन । त्यसअघि घिमिरे दम्पती नै विकलाई कुट्न झम्टिएर घरै पुगेका थिए । तर, परिवारले रोकेपछि फर्किएका थिए । विक पुनः निहुँ खोज्दै घिमिरेको घर पुगेपछि उनीमाथि निर्घात कुटपिट भएको छोरी कञ्चन विकले बताइन् । घिमिरेले तँलाई आज चैं नमारी छाड्दिनँ भन्दै करिब १५ मिनेट निर्घात कुटेको उनको भनाइ छ । उनका अनुसार कुटपिटपछि घिमिरेले घरपछाडिको झाडीमा फालेर गएका थिए । छिमेकीले देखेपछि नातिलाई बोलाएर विकको उद्धार गरिएको थियो । बुबाको आधा परान बेलुकै गएको रहेछ, कञ्चनले सुनाइन्, बिहान साह्रो हुनुभयो । यो टोलमा आधा दर्जनजति घर दलित परिवारको छ । धेरैजसो गैरदलित छन् । घिमिरेले विगतमा पनि विकलाई जँड्याहा कामी भन्दै दुर्व्यवहार गर्ने गरेको स्थानीयले बताएका छन् । भुजेल थरका एक स्थानीयका अनुसार आफूमाथि पटकपटक भएको दुर्व्यवहार र अपमान सहन नसकेका विकले प्रतिकार गर्न खोजेको र सोही क्रममा उनीमाथि निर्घात कुटपिट भएको बताए । केही वर्षअघि घिमिरेले आफूमाथिसमेत गम्भीर अपराध गरेको विककी श्रीमती मुनाको भनाइ छ । हातखुट्टा बाँधेर मेरो मुखमा गोबर कोच्याएर यातना दिएका थिए, जसोतसो बाँचें, आँखा देख्न नसक्ने मुनाले दुखेसो पोखिन्, श्रीमान्लाई चैं मारेरै छाडे । श्रीमान्को मृत्युपछि मुना बूढेसकालमा सहाराविहीन बनेकी छन् । विकलाई उपचारका लागि मंगलबार अस्पताल लगिएको थियो । बिर्ता सिटी अस्पतालका चिकित्सकले पेटको आन्द्रा फुटेका कारण तत्काल अप्रेसन गर्नुपर्ने जनाएका थिए । उपचारमा संलग्न चिकित्सकले पेटको बाहिरी भागमा निलडाम रहेकाले पेटमै गम्भीर ढंगबाट कुटपिट भएको र त्यही कारण आन्द्रामा समस्या देखिएको हुन सक्ने बताएका छन् । उपचारको प्रक्रिया सुरु गर्दागर्दै उनको बिहीबार दिउँसो अस्पतालमै मृत्यु भएको थियो । कुटपिटबाटै मेरो श्रीमान्को आन्द्रा फुटेको हो, मुनाले भनिन्, कुटीकुटी मारे । विकको पोस्टमार्टम रिपोर्ट आउन बाँकी छ । विकका छोरा राजकुमारले बिहीबार इलाका प्रहरी कार्यालय सुरुङ्गामा किटानी जाहेरी दिएपछि घिमिरेलाई प्रहरीले नियन्त्रणमा लिएको छ । इलाका प्रहरी कार्यालय सुरुङ्गाका प्रहरी नायब निरीक्षक उदयशमशेर जबराले घिमिरेलाई हिरासतमा राखेर अनुसन्धान सुरु गरिएको बताए । प्रहरीले घटनामा संलग्न नभएका विकका नाति १६ वर्षका दोर्जेलाई समेत अनुसन्धानका लागि हिरासतमा लिएको भन्दै स्थानीयले विरोध जनाएका छन् । दोर्जेलाई प्रहरीले नछाडेसम्म अस्पतालबाट विकको शव नउठाउने उनीहरूको अडान छ । विकका ज्वाइँ कमलले भने, निर्दोष बालकलाई गैरकानुनी हिरासतमा राखिएको छ, उनलाई नछाडेसम्म शव उठाउँदैनौं । घटनाबारे प्रहरीले फितलो अनुसन्धान गरेको स्थानीयको आरोप छ । जिल्ला प्रहरी कार्यालय झापाका प्रवक्ता डीएसपी राकेश थापाले शुक्रबारको बुलेटिनमा विकले अत्यधिक मादक पदार्थ सेवन गरी घिमिरेको घरमा गई बिनाकारण झैंझगडा गरेको, दुवै जनाबीच सामान्य हातपात भएको र सोही क्रममा लडेर घाइते भएका विकको उपचार क्रममा मृत्यु भएको उल्लेख गरेका छन् । तर, प्रहरीको यो भनाइप्रति स्थानीय सहमत छैनन् । विकलाई निर्घात कुटपिट भएको हामीले देखेका छौं, प्रत्यक्षदर्शी अञ्जली विकले भनिन्, त्यही कारण उनको मृत्यु भएको वास्तविकतालाई प्रहरीले नजरअन्दाज गर्न मिल्छ ? आरोपित घिमिरेले कुटपिटको घटना स्वीकारेका छन् । उनले सामान्य कुटपिट गरी विकलाई धकेलेको बयान दिएको प्रहरीले जनाएको छ । घिमिरेकी श्रीमती विष्णुमायाले पनि मादक पदार्थ सेवन गरेर निहुँ खोज्न थालेपछि पहिला सामान्य विवाद भएको र पछि श्रीमान्ले धकेल्दा लडेको दाबी गरेकी छन् ।"
"'माग पूरा गरे यही सरकारलाई धन्यवाद राजेन्द्र महतो, वरिष्ठ नेता, जसपा","कांग्रेसले तीन दलको बैठक के प्रयोजनका लागि बोलाएको रहेछ ? कांग्रेसले आफ्नो नेतृत्वमा सरकार बनाउने निर्णय गरेको रहेछ । त्यो निर्णयबारे शेरबहादुर देउवाले हामीलाई सुनाउनुभयो । यसमा तपाईंहरूको प्रतिक्रिया के छ भनेर सोध्नुभयो । पहिलोपटक आधिकारिक रूपमा जानकारी दिनुभयो, तर यसबारे हाम्रो पार्टीमा कुनै छलफल भएको छैन । त्यसैले छलफल गरेर प्रतिक्रिया दिन्छौं भनेका छौं । नयाँ सरकार निर्माणको प्रस्ताव आइरहँदा तपाईंहरूले वर्तमान सरकारसँग भइरहेको वार्ता र छलफलबारे पनि केही कुरा गर्नुभयो ? वर्तमान सरकारसँग हाम्रो माग मुद्दाको सम्बन्धमा गृहकार्य र छलफल भइरहेको र सकारात्मक रूपमा प्रक्रिया अघि बढिसकेको छ । हिजो (बिहीबार) मात्र २ सय ८ जना कार्यकर्तामाथि लगाइएका झूटा मुद्दालाई कसरी फिर्ता लिने भन्ने सम्बन्धमा प्रक्रिया अघि बढिसकेको छ । प्रधानमन्त्रीले जसपाका माग मुद्दा सम्बन्धमा सकारात्मक रूपमा पहल गर्नुभएको छ र गर्ने विश्वास पनि दिलाउनुभएको छ । प्रक्रियासमेत अघि बढिसकेकाले हामीले आफ्ना मुद्दालाई बढ्ता प्राथमिकता दिएका छौं । त्यो कुरा पनि उहाँहरूलाई जानकारी दिएका छौं र सरकारले गरिरहेका काममा तपाईंहरूको पनि सहयोग चाहिन्छ भनेका छौं ।सरकार प्रतिगमनकारी भयो भनेर तपाईंहरूले कांग्रेसमाओवादीसँग मिलेर आन्दोलन गर्नुभयो तर अहिले त्यही सरकारसँग मिलेर जान खोज्दै हुनुहुन्छ ? असंवैधानिक काम भएको थियो, त्यसविरुद्ध हामी सबै मिलेर लडेको हो । र, सर्वोच्च अदालतको निर्णयबाट असंवैधानिक कदम सच्चियो । अब कांग्रेस, एमाले र माओवादी तीनवटै पार्टी सत्ताको खेलमा लागेका छन् । तर, हाम्रो प्राथमिकता माग र मुद्दालाई सम्बोधन गराउनेमा केन्द्रित छ । त्यहीअनुसार सरकारसँग कुरा भएको हो र सकारात्मक रूपमा अघि बढेको छ ।मागमुद्दा सम्बोधन भए भने वर्तमान सरकारलाई नै समर्थन दिने हो ? हामी त जसरी पनि माग मुद्दा सम्बोधन गराउने पक्षमा छौं । हाम्रा मुद्दा सम्बोधन गरे यही सरकारलाई धन्यवाद दिने हो । अर्को सरकार कहिले बन्नेनबन्ने थाहा छैन । देउवा र प्रचण्डको सरकार विगतमा पनि हेरिसकेकै हो नि । सही मागलाई उहाँहरूले विगतमा सम्बोधन गरिदिनुभएन । केपी ओलीले पनि गर्नुभएको थिएन तर अहिले उहाँहरूले आफ्नो आवश्यकताले सम्बोधन गर्ने वचन दिएर प्रक्रिया अघि बढाउनुभएको छ । त्यसैले सरकारले गर्छु भनेपछि हेरिहालौं, गरिदियो भने राम्रै हुन्छ नि । जसपाभित्र बाबुराम भट्टराई र उपेन्द्र यादवले तत्कालै ओलीको विकल्प खोज्नुपर्छ भन्दै आउनुभएको छ नि ?उहाँहरूको व्यक्तिगत विचार हो । लोकतन्त्रमा व्यक्तिगत विचार राख्न पाइन्छ । सत्ता समीकरणबारे पार्टीले निर्णय गर्छ । नयाँ सरकार बनाउने प्रस्ताव आइसक्यो, अब कहिलेसम्म निष्कर्षमा पुग्नुहुन्छ ? प्रस्ताव त आयो तर अर्को प्रक्रिया पनि सकारात्मक रूपमा अघि बढिसक्यो । सरकारको प्रक्रिया कसरी अघि जान्छ, हेर्छौं । मुद्दा फिर्ताका प्रक्रियामा निलम्बित सांसद रेशम चौधरीका विषयमा पनि कुरा भएको छ ?चौधरीको त अदालती प्रक्रियाअनुसार अघि बढ्छ । चौधरी निर्दोष छन्, अदालतले न्याय दिन्छ भन्ने विश्वास छ । त्यसबाहेक विभिन्न प्रकारमा मुद्दा सन्दर्भमा प्रथम चरणमा २ सय ८ जनाको फाइल गृह मन्त्रालयमा पठाएका हौं । अर्को दोस्रो चरणको सूची पनि चाँडै पठाउँछौं । वर्षौंसम्म थाती रहेका विषय सरकारले सकारात्मक रूपमा अघि बढाएकाले पार्टीले त्यसलाई पर्खेर हेर्छ र निर्णयमा पुग्छ ।"
राष्ट्रपतिबाटै लिम्पियाधुरा नभएको विभूषण वितरण,"(काठमाडौं)  पूर्वसहसचिव बाबुराम गौतमले शुक्रबार दिउँसो ४ बजेर ५ मिनेटमा सामाजिक सञ्जाल फेसबुकमा लेखे, सुप्रबल जनसेवाश्री तृतीय । सुशोभन समारोह । राष्ट्रपतिको कार्यालय परिसर । सँगै घाँटीमा सुप्रबल जनसेवाश्री तृतीय विभूषण भिरेर राष्ट्रपति भवन शीतल निवास अगाडि उनी उभिएको पूर्ण कदको तस्बिर पोस्ट गरिएको थियो । संविधानको संरक्षक (राष्ट्रपति) बाटै प्रदान गरिएको उक्त विभूषणलाई नियालेर हेर्दा कालापानीलिपुलेक र लिम्पियाधुरा समेटिएको नेपालको नक्सा नै थिएन । सुनमा डिजाइन गरिएको विभूषणको मध्य भागमा देशको पुरानै नक्सा र त्यसमाथि राष्ट्रिय झन्डा अंकित लोगो छ । यो लोगो संविधानविपरीतसमेत हो । संविधानको धारा ९ (२) मा नेपालको निसाना छाप अनुसूची ३ मा उल्लेख भएबमोजिम हुनेछ भनिएको छ । सरकारले लिम्पियाधुरासम्मकै भूभाग समेटेर गत जेठमा जारी गरेको नक्साअनुसार गत असार ४ मा संविधानको अनुसूची ३ संशोधन गरिएको छ । संविधानको संरक्षक राष्ट्रपति हुने संविधानमा उल्लेख गरिएको छ । संविधान संशोधनपछि पनि चलनचल्तीमा चुच्चे नक्सा नै छ । गलत नक्सा भएको विभूषण राष्ट्रपतिबाटै वितरण गरिनु लापरबाही भएको पूर्वप्रशासक र सुरक्षा मामिलाका जानकारहरू बताउँछन् । गलत नक्सा भएको विभूषण प्रधानन्यायाधीश चोलेन्द्रशमशेर जबरा, न्यायाधीश विश्वम्भर श्रेष्ठलगायतले समेत ग्रहण गरेका छन् । निजामती, जंगी, प्रहरी, न्याय, संसद्, राजनीतिज्ञ, विभिन्न पेसा व्यवसायमा आबद्धलगायतलाई राष्ट्रपतिबाट विभूषण प्रदान गरिएको हो । उपप्रधानमन्त्री (त्यसबेला रक्षामन्त्री पनि) ईश्वर पोखरेलको अध्यक्षतामा गृहमन्त्री रामबहादुर थापा, प्राध्यापक मीना वैद्य मल्ल, गृहमन्त्रीका सुरक्षा विज्ञ इन्द्रजित राई, हरिहर शर्मा, इन्जिनियर कासेन्द्रप्रसाद यादव, पूर्वउपरथी विनोदकुमार श्रेष्ठ सदस्य तथा गृह मन्त्रालयका सचिव महेश्वर न्यौपाने सदस्यसचिव रहेको विभूषण समिति बैठकले सिफारिस गरेबमोजिम २०७६ भदौ ३१ को मन्त्रिपरिषद्बाट स्वीकृत नामावलीमा रहेकालाई शुक्रबार विभूषण बाँडिएको हो । त्यही वर्षको संविधान दिवस (असोज ३) मा राष्ट्रपति कार्यालयले विभूषण पाउनेहरूको नामावली सार्वजनिक गरेको थियो । गृह मन्त्रालयले कोरोना महामारीका कारण गत वर्ष प्रदान गर्न नपाएका विभूषण भएकाले पुरानै नक्सासहितको लोगो परेको जिकिर गरेको छ । गृह प्रवक्ता चक्रबहादुर बुढाले शुक्रबार राष्ट्रपतिबाट वितरण गरिएका विभूषण नयाँ नक्सा जारी हुनुपूर्व बनाइएकाले लिम्पियाधुरासम्मको भूभाग नसमेटिएको बताए । यी विभूषण २०७७ वैशाखअघि नै बनाइएका हुन्, उनले भने । पुरानै नक्सा भएका विभूषण सरकारले रद्द गर्न सक्तैनथ्यो भन्ने प्रश्नमा उनले भने, नयाँ नक्सा जारीपछि बनेका विभूषणमा लिम्पियाधुरा समेटिएको नक्सा हुनेछ । गत वर्ष नक्सा जारी भएकै थिएन । पुरानै डिजाइनमा बनेका र गत वर्ष सिफारिस गरिएकालाई नै प्रदान गरिएकाले अरू बोलिरहनुपर्छ जस्तो लाग्दैन । संविधानको धारा ९ (२) सँग सम्बन्धित नेपालको निसाना छापमा रहेको नक्सामा कालापानी, लिपुलेक र लिम्पियाधुरा समावेश गरिएको छ । यो नक्सा राष्ट्रपति कार्यालयदेखि सरकारी, गैरसरकारी, निजी, कूटनीतिक सबै क्षेत्रमा प्रयोग गरिएको छ । सरकारले २०७७ साउनमा प्रतिनिधिसभा र राष्ट्रिय सभा सदस्यलाई नयाँ नक्साअनुसारकै संघीय संसद्को लोगो वितरण गरेको थियो । नक्सा मुलुकको राष्ट्रिय एकता, भौगोलिक अखण्डता र आम मानिसको भावनासँग जोडिएकाले यससम्बन्धी हुने निर्णयमा नीतिनिर्माण तहमा बस्नेहरू संवेदनशील हुनुपर्ने पूर्वगृहसचिव गोविन्द कुसुमले बताए । लिम्पियाधुरासम्म नै समेटिएको नक्सा प्रयोगमा आइसकेपछि त्यसअनुसार नै विभूषणमा देशको नक्सा समेटेर डिजाइन गर्नुपर्ने हो, उनले भने, नयाँ नक्सा आउनुअघि विभूषण तयार भइसकेकाले तत्काल नयाँ डिजाइन गर्न समय अभाव र आर्थिक व्ययभारलाई ख्याल गरेर पुरानै वितरण गरिएको होला तर यो विषय देशको भावनासँग जोडिएकाले निर्णय तहमा बस्नेले त्रुटि र कमजोरी देखाउनु हुँदैन ।विभूषण ग्रहण गरेर शीतल निवासबाट बाहिरिएका सरकारी सेवाबाट अवकाश प्राप्त एक उच्च अधिकारीले ठट्यौली पारामा सुनाए, हामी त पुराना नक्साका पुरानै कर्मचारी, तर तक्मा थाप्न जाँदा बहालवालासरह नै सम्बोधन गरियो । रिटायर्डको वर्ष दिनपछि एकछिनलाई बहालवालासरह सम्बोधन भयो, खुसी पो भइयो । अरू बेला राष्ट्रपतिले मानपदवी गलामै लगाइदिने चलन थियो । शुक्रबार भने कोरोना महामारीको कारण देखाउँदै राष्ट्रपति भण्डारीले हातमा विभूषण राखिदिएकी थिइन्, त्यसपछि विभूषितले गलामा लगाएका थिए ।सरकारले २०७६ असोज ३ गते ४ सय ५२ मानपदवीसहित ६ सय ३३ जनालाई विभूषण सिफारिस गरेको थियो । गएको असोज ३ मा घोषणा गरिएका ४ सय ५२ मानपदवीसहित ५ सय ९३ जनालाई सिफारिस गरिएका विभूषण आगामी वैशाख १ गते प्रदान गरिँदै छ । त्यस दिन वितरण गरिने विभूषणमा प्रचलनमा रहेको देशको नक्सा समावेश हुने गृह मन्त्रालयका प्रवक्ता बुढाले बताए । राष्ट्रदीप चौथो र पाँचौं तथा जनसेवाश्री प्रथमदेखि चतुर्थसम्मका सबै मानपदवीमा नेपालको नक्सा समावेश हुन्छ ।"
दिवंगत हुक्काको यादमा,"मेरो जन्म काठमाडौं इलाकाको महाबौद्ध टोलमा ब्लक नम्बर १०४३९ को एक घरमा भएको थियो । विसं १९९४ दसैंताका सोही घरको एउटा सानो कोठामा आमाले मलाई जन्माउनुभयो । वीर अस्पताल नजिकै थियो तर प्रसूति सेवा थिएन । विसं २००२ ताका दरबार हाई स्कुलमा सबभन्दा तल्लो प्रारम्भिक कक्षा अइट क्लास (आठौं) मा भर्ना भएँ । त्यस बेलाको त्यो दुई स्तरको कक्षा थियो । प्रत्येक वर्ष कक्षा उत्तीर्ण हुँदै फस्ट क्लास पुगेर प्रवेशिका परीक्षा अर्थात् एसएलसी उत्तीर्ण भएपछि स्कुल छोडेर कलेज गइन्थ्यो । दसौं कक्षालाई फस्ट क्लास अर्थात् पहिलो कक्षा भन्ने चलन थियो । स्कुल भर्ना भएकै दिन पहिलो भेट भएका मास्टर साहेब हुनुहुन्थ्यो एक बंगालीबाबु अर्थात् अमरबाबु । कालो अनुहारमा ठुल्ठूला आँखा र सेता चम्किला दाँतहरू देख्दै सातो जालाजस्तो लाग्थ्यो । उहाँले सोध्नुभयो, तुमिरो बाबुले हुक्का खान्छ कि खाँदैन ? नलीले ठोक्छ कि ठोक्दैन ? मैले भने, नलीले पिट्नुहुन्छ मार्साब । उहाँले थप्नुभो, हो ! बदमासी गर्यो भने तुमिरो बाबुलाई भनिदिन्छु । सम्झनाको त्यही त्यान्द्रोमा अल्झिएको हुक्का र नलीको प्रसंगबाट मेरो कुरा थाल्छु किनभने काठमाडौंमा एक अभिन्न अंगको रूपमा स्थापित हुक्का, चिलिम, नली र तमाखु मेरै जीवनकालमा लोप भएको छ । िििहुन त हाम्रो प्राचीन सभ्यतामा सुर्ती, तमाखुको स्थान हुने कुरै आउँदैन किनभने क्रिस्टोफर कोलम्बसले अमेरिका भ्रमण (सन् १४९२) गरेपश्चात् मात्रै सुर्ती युरोप र एसिया तथा अफ्रिकातिर प्रवेश भएको हो । भारतमा पनि मुगल बादशाह अकबर (इसं १५४२१६०५) को पालामा मात्रै हुक्कातमाखु प्रचलनमा आएको मानिन्छ । मेरो बाल्यवस्थाको काठमाडौं समाजमा भने हुक्का, तमाखु, चिलिम र नली नभएको कुनै परिवार थिएन भन्दा फरक नपर्ला ।मेरो बुबाको हुक्का एक घरानिया हुक्का थियो । त्यसको बनोट विशेषलाई सम्झँदा हुक्काको फेदी भाग चम्किलो धातुको थेप्चो करुवाजस्तो र गर्दन सुराइको जस्तो साँघुरो तर निकै छोटो हुन्थ्यो । त्यही गर्दनमा टम्म मिल्ने काठको सुमेरु घुसारिएको हुन्थ्यो । करिब दुई बित्ता लामो काठले बनेको सुमेरुको टुप्पोमा चिलिम जड्ने आसन हुन्थ्यो । सुमेरुको काठ अनेकौं बुट्टाले सजिएको काष्ठकलाको एक विशेष नमुना थियो । हुक्कामा करुवाको जस्तो टुट्टी हुन्थ्यो । त्यो निकै छोटो हुन्थ्यो । र, त्यसमा बाँस वा निगालोको नली टम्म जोडिने मुख हुन्थ्यो । हुक्काको पेटभागमा भित्र पानी हुन्थ्यो । र, बाहिर भने विभिन्न कलात्मक बुट्टाले सजिएको हुन्थ्यो । धनीमानीका घरमा चाँदीको हुक्का हुन्छ भन्ने सुनेको थिएँ । मुगल बादशाहका दरबारिया हुक्काका चित्रहरू हेर्यौं भने त्यहाँ जुहारात जडिएको पारसी कलाका उत्कृष्ट नमुनाहरू देख्न पाइन्छ । उनीहरूले प्रयोग गर्ने नली लामो घुमाउरो लचकदार रबर आदिले बनेजस्तो देखिन्छ । मेरो बुबाको नली भने केटाकेटीलाई ठटाउन मिल्ने निगालोको थियो । त्यसमा विभिन्न फूलबुट्टाका साथै तासका बादशाह, बजिर र गुलामका विभिन्न आकृति कुँदिएका थिए । प्राकृतिक रूपमै बुट्टेनली भने डोटी खप्तड लेकमा पाइने बाघबुट्टे निगालोबाट बनेको हुन्थ्यो ।तमाखु खाने हुक्काको प्रमुख अवयव चिलिम हो । कुमालेहरूले बनाएको माटोको चिलिम कमलको फक्रेको फूलझैं देखिन्थ्यो । बाहिरी भागमा विभिन्न बुट्टाहरू छापिएका हुन्थे । भित्रबाट एउटा सानो प्वाल हुन्थ्यो । त्यही प्वाल टाल्ने गरी तमाखु खाँदेको सानो पातो चिलिम भित्र घोप्ट्याएर राखिन्थ्यो । सानो रिकापीजस्तो, मात्र एकडेढ इन्च व्यासको, त्यो पातो पनि माटोले नै बनेको हुन्थ्यो । पातोको किनारा भने दाँती दाँती परेको हुन्थ्यो । हुक्का तान्दा त्यसले हावा छिर्न मद्दत गर्थ्यो । त्यसपछि असल खालको दाउराको गोललाई आगोले सल्काएर चिलिम भर्ने काम गरिन्थ्यो । बाँझ, खसु, कटुसको दाउरा सल्काएर बनाएको गोल (अंगार) तमाखुका लागि उत्तम मानिन्छ । तमाखुका सौखिनहरू आफैं चिलिम भर्दैनन्, अरूलाई भर्न लगाउँछन् । मेरो घरमा बुबाका लागि चिलिम भर्ने काम आमाले गर्नुपर्थ्यो । ठुल्दाइ र काकाचाहिँ हुक्का भर्ने काम केटाकेटीलाई लगाउँथे । चिलिम तातेपछि तमाखु डढ्न थाल्छ र चुइइँ आवाज आएपछि चिलिमलाई हुक्कामा जोड्ने काम हुन्छ । त्यसपछि चकटीमा विराजमान बुबा नलीलाई हुक्कामा जोडेर क्वारक्वार तमाखु तान्न सुरु गर्नुहुन्थ्यो । फुफु धूवाँ छोड्दै आनन्दसँग गफिन थाल्नुहुन्थ्यो । तमाखुको धूवाँ चिलिमबाट सुमेरुको बाटो हुँदै हुक्काभित्रको पानीमा बुलबुलाउँथ्यो । र, नलीको बाटो हुँदै धूवाँ मानिसको मुखभित्र रूमल्लिन थाल्थ्यो । सायद फोक्सोमा पनि त्यो धूवाँ मुखमा जस्तै गरी रुमल्लिन्थ्यो । तमाखुको धूवाँ हुक्काको पानीभित्र बुलबुलाएपछि मात्रै मान्छेको श्वास प्रणालीमा पुग्ने हुनाले अरू चुरोट, बिँडी, खैनी आदि सेवनभन्दा हुक्का कम दूषित मानिन्छ ।तमाखु घरमा बन्दैनथ्यो । बजारबाट किनेर ल्याउनुपर्थ्यो । तमाखु किन्न हामी असन बजार पुग्थ्यौं । साहुजीको पसलमा सुर्तीका पातहरू पानीमा भिजाइ राखिएको हुन्थ्यो । पहिले पातलाई फलामे औजारले काटिन्थ्यो । त्यसपछि परालको भुस्साजस्तो कुड्कामा सुर्ती काटेर त्यसलाई सख्खरको खुदोमा पकाइ राम्रोसँग मलेर तमाखु तयार पारिन्थ्यो । त्यही ल्याचल्याचे तमाखुलाई तराजुमा जोखेर बिक्री गरिन्थ्यो । पसलेले तमाखुलाई हरियो सालको पातमा बेरेर परालले बाँधी पोका पारेर दिन्थ्यो । त्यसबेला कागज वा प्लास्टिकको थैलो हुने कुरै भएन । घरमा पनि तमाखुको पोका सालको पातमै राखिछाड्ने चलन थियो । सख्खर वा चाकुको खुदोले गर्दा तमाखु पसल र पसले साहुभन्दा मैलो सायदै कोही देखिन्थे । काठमाडौंमा हुक्का संस्कृति निकै बाक्लो र बलियो थियो । प्रायः सबैका घरमा हुक्का हुन्थ्यो । बढी प्रचलनमा नरिवलको हुक्काले विशेष स्थान पाएको थियो । नरिवलको हुक्का बोकीबोकी हिँड्न पनि सजिलो, डुलीडुली वा लुकीलुकी पनि खान र आपसमा साटासाट गर्न पनि सजिलो ! आपसमा हुक्का साट्नु भनेको आत्मीयताको प्रदर्शन पनि थियो । भातभान्छा नचल्नेसँग हुक्का साटिँदैनथ्यो तर चिलिम जोसँग पनि साटिन्थ्यो । त्यसमा आगो भएकाले पानी नचल्नेसँग पनि चिलिमचाहिँ साटिन्थ्यो । हुक्काको प्रचलन यति गाढा भइसकेको थियो कि राणा शासकका दरबारमा हुक्के पदसमेत स्थापित थियो । शासकको समीप विशेषमा तैनाथ हुने पद भएकाले हुक्केहरूको सामाजिक फुर्तीर् पनि बेग्लै हुन्थ्यो । तमाखु, चुरोट, बिँडी वा सिगारको लत मानिसलाई छिट्टै लाग्छ । तमाखुको लत लागेकी मेरी एक छिमेकी काकी सम्झन्छु । मेरै चोकभित्र बस्थिन् र मेरी आमाभन्दा जेठी थिइन् । बिहानी झिसमिसेमा ए भत् मैजू (ए बुहारी) भन्दै आमाकोमा आइपुग्थिन् । आगोको बीउ माग्न आएकी उनी मि पुसा फों वया भन्थिन् । त्यसबखत आगोको बीउ माग्ने चलन थियो । सलाई वा लाइटर बहुतै कम खपत हुने समय थियो । मेरी आमा भने बिहानै सलाई कोरेर मकलमा आगो तयार पारी बुबालाई चिलिम भर्ने तरखरमा हुन्थिन् । काकी पनि आफ्नो सानो मकलमा आगो फुक्दै गफिन थाल्थिन् । जाने बेला एक चिलिम तमाखु पनि लान्छु भन्दै मस्यौरा जत्रो तमाखु लिएर बिदा हुन्थिन् । धन्य तमाखुको तिर्सना !ििितमाखुलाई अंग्रेजीमा टोबाको भनिन्छ । दक्षिणी अमेरिकाको उत्तरी खण्डमा अवस्थित एक सुन्दर टापु टोबागो बाट टोबाको बनेको हो । आजभन्दा लगभग ५२३ वर्ष पहिले (सन् १४९८) मा क्रिस्टोफर कोलम्बस त्यस टापुमा पुगेका थिए । सुर्तीको धूमपान त्यहाँको सभ्यताको एक पहिचान थियो । धूमपानको आनन्द कोलम्बसले पनि अनुभव गरे । सुर्तीका पात र बीउ उनले स्पेनमा लिएर गए । त्यसपछि अन्य युरोपभरि सुर्ती धूमपानले प्रभुत्व जमाउन थाल्यो । भारतीय उपमहादेशमा भने पुर्तुगाली जहाजीहरूले सन् १६०५ तिर वनस्पतिको पहिलो खेती सुरु गरेका थिए । खेती गुजरातमा आरम्भ भएको थियो । सुरतको उत्पादन भएको हुनाले भारतमा त्यसलाई सुरती भन्ने नामले सम्बोधन गरियो । र, नेपालमा पनि त्यस बिरुवाको नाम सुर्ती भयो । टोबागो टापुको रैथाने वनस्पति भएकाले युरोप, अमेरिकालगायत विभिन्न क्षेत्रमा त्यसलाई टोबाको, टाबाक वा यस्तै नामले पुकारिन्छ । भारतीय महादेशमा सुर्ती नामले यो बिरुवा प्रख्यात छ । वैज्ञानिक नामकरणमा यसलाई निकोटियाना टाबाकम भनिन्छ । स्पेनदेखि फ्रान्ससम्म यस बिरुवालाई लोकप्रिय बनाउन जाँ निकोट नामक एक कूटनीतिज्ञको विशेष भूमिका रहेको हुनाले उनकै सम्झनामा वनस्पति शास्त्रीहरूले यसको वैज्ञानिक जातीय नाम निकोटियाना राखेका थिए । त्यस बिरुवाको प्रमुख रासायनिक पदार्थलाई पनि निकोटिन भनिन्छ । धूमपानको गुणअवगुणका मुख्य कारक रसायन पदार्थ निकोटिन मानिएको छ । सुर्तीको पात, जरा र बीउमा समेत निकोटिन हुन्छ । धूमपानलगत्तै आठ सेकेन्डभित्र यो रसायन रगतमा सञ्चार भएर मगजसम्म पुगिसक्छ । सम्पूर्ण स्नायुप्रणाली तथा मुटुलगायत अन्य अंगप्रत्यंग यसबाट उत्तेजित हुन्छ । त्यस उत्तेजनाले मानिसलाई शारीरिक तनाव तथा थकान कमी महसुस हुन थाल्छ । र, मन आनन्दित भएको भ्रम हुन्छ । धूमपानको लत लागेकाहरूमा उत्पन्न हुने तलतलको तिर्सना यसको सेवनपछि समन हुने नै भयो । त्यसैले आजभन्दा ५०० वर्ष पहिलेदेखि नै धूमपानले युरोपलगायत अन्य सबै महादेशको जनजीवनमा गहिरो जरा गाडिसकेको थियो । वेस्ट इन्डिज द्वीप समूहका बासिन्दा एवं दक्षिणी अमेरिकी आदिवासीहरूमा भने धूमपानको संस्कार ५ हजार वर्ष अघिबाटै कायम रहेको मानिन्छ ।धूमपानको त्यो बिलासी इतिहास बोकेर हुक्का, चिलिम, चुरोट, बिँडी, पाइप तथा सिगार नेपाली समाजमा पनि व्याप्त थियो । सम्भ्रान्त परिवारदेखि सडकछाप युवासम्म चुरोट र बिँडीमा हुरुक्क हुन्थे । कवि, लेखक र चिन्तकहरू पनि त्यसबाट मुक्त थिएनन् । मानिसलाई चुरोट पिउने अनेक बहाना हुन्थे । मेरा धेरै साथी चुरोट पिउँथे । कतिपयका हात, विशेषगरी चोरीऔंला र माझको औंलाका टुप्पा पहेंलो हुन्थ्यो । म प्रज्ञाप्रतिष्ठानमा कार्यरत छँदा लेखकहरू विजय मल्ल र भूपी शेरचनलाई चुरोट नपिउन आग्रह गर्दा उहाँहरू भन्नुहुन्थ्यो, बिना चुरोट सिर्जनाको आइडिया नै आउँदैन । भूपीजीले एक दिन ठट्टा गर्दै भन्नुभयो, हामीले खानेपिउने सबै वस्तुको अवशेष शरीरको तल्लो भागबाट फ्याँकिन्छ तर चुरोटको अवशेष धूवाँ माथिमाथि आकाशतिर लाग्छ । धूमपानको पावनताको त्यस व्यंग्यमा भूपीजीले थप्नुभएको थियो धूमपानले मानिसलाई पनि छिट्टै माथि परलोक तिर पुर्याउँछ । हुन पनि अमेरिकाको एक अध्ययनले देखाएको थियो जीवनभर धूमपान गर्नेहरूको आयु धूमपान नगर्नेको भन्दा १८ वर्ष कम हुन्छ । मानिस भन्छन् हुक्का, तमाखुका अम्मली कहिल्यै बूढा हुँदैनन् किनभने ती उमेरमै परलोक पुग्छन् । तिनीहरूलाई कुकुरले टोक्दैन किनभने दुर्बलताले लठ्ठी टेक्ने स्थितिमा पुर्याउँछ । तिनका घरमा चोर पनि पस्दैन किनभने खोकिरहँदा जाग्राम घरमा चोरले आँट्दैन । सुर्तीको बिरुवामा २५ सयभन्दा बढी विभिन्न रासायनिक पदार्थहरू रहेको पुष्टि भएको छ । त्यस बिरुवालाई धूमपान गर्दा त्यो ७ हजारजति रासायनिक पदार्थमा अनूदित हुन्छ । तीमध्ये ४३ वटा रासायनिक पदार्थले मानिसमा क्यान्सर उत्पन्न गराउने ठहर गरेको छ । सबैभन्दा प्रमुख रसायन निकोटिन नै हो । आज विश्वभरका वैज्ञानिकको एकै राय छ धूमपानले अंग्रेजी वर्णमालाका तीनवटा डी निम्त्याउँछ । पहिलो, डेथ अर्थात् मृत्यु । दोस्रो, डिजिज अर्थात् रोगव्याधि र तेस्रो डिसाविलिटी अर्थात् अपांगता । चिकित्साशास्त्रीहरूको मान्यता छ, विभिन्न क्यान्सर रोगीमध्ये ४० देखि ४५ प्रतिशत पीडित धूमपानमा लागेकैहरू हुन्छन् । फोक्सोमा हुने क्यान्सरको कुरा गर्दा ९० देखि ९५ प्रतिशत धूमपानमा लागेका मानिस नै हुन्छन् भन्ने मान्यता छ । त्यस अतिरिक्त धूमपान नगर्ने व्यक्ति पनि धूमपानको वातावरणमा अधिक बसेका छन् तिनीहरू क्यान्सरको जोखिममा हुन्छन् । तसर्थ विश्वभरका देशले धूमपाननिषेधका विभिन्न पाइला चाल्न थालेका छन् । आजभोलि त टेलिभिजन, रेडियो र चलचित्रमा पनि चुरोट, सिगार आदि धूमपानका सामग्री प्रयोग भएको दृश्य एवं तिनका विज्ञापन निषेध गरिएको छ । मेरो किरोशावस्था र युवा समयमा हेरिने चलचित्रका नायक एवं खलनायकको फुर्ती चुरोट, पाइप र सिगारमा प्रदर्शन हुन्थ्यो । हाम्रै समाजमा पनि वयस्क हुँदाको फुर्ती चुरोट, सिगरेट र बिँडीको प्रयोगमा प्रदर्शन हुने प्रचलन थियो । सुर्तीको फुर्तीको सर्वोत्कृष्ट प्रदर्शन गर्न सफल व्यक्ति हुन् दोस्रो विश्वयुद्धका विजेता सर विन्स्टन चर्चिल । मुखमा सिगार नच्यापी उनी कहिल्यै सार्वजनिक भएनन् भन्ने मान्यता छ । आजभोलि सुर्तीको फुर्ती प्रायः नगन्य भइसकेको छ । तैपनि धेरै मानिसले यो लत छोड्न सकेका छैनन् । चुरोट, खैनी आदि सुर्तीजन्य उत्पादनको बिक्रीवितरण पूरै बन्द हुन सकेको छैन । तर, हुक्काले भने हाम्रो समाजबाट बिदा लिइसकेको अवस्था छ । मेरो सम्झनाको हुक्का पनि बिलाउँदो छ, बिर्संदो छ ।"
सिम्माको पानीफोटो !,"मन्त्र जप गरिरहँदा जपमालाको सुमेरु नाघ्न हुन्न भनेर सिकाउँछन्, पुराना जपालुहरू ! व्यवहारका कति सुमेरु पनि नाघ्न नहुने हो जिन्दगीमा सायद । मायाप्रेमका मधुरमदिर स्मृतिलाई पनि सजाइराख्न सक्नुपर्ने हो हृदयमा, तर त्यसो नहुँदो रैछ ! जुटपानी खोलाछेउको विशाल पहरो मुन्तिरबाट निकालेको, भिजेको कमेरोका डल्ला ढक्कीमा बोकिल्याउँदा दस ठाउँमा बिसाउने गर्थें गाउँमा । जीवनभोगाइका अनेकन बिसौनीबाट गुज्रिरहँदा पनि कति मीठा यादहरूमा भोटेताल्चा मारिएछ, हेक्कै रहेन । बारीमा बथुवा साग टिप्दा कुन सट्को मिसिएको मोथेजस्तो नचाहेका बेथितिको पनि सामना गर्नुपर्दो रहेछ ! सुकुमार पलहरूलाई चित्तमा साँचिराख्न नसक्दा हदैसम्मको अस्थिर मनले सम्झनाबिर्सना सललल ल बनाइदिएछ । सम्झनामा सदावहार राख्नपर्ने मानिस, स्थान र परिवेशलाई यस्तोमा बेपत्तासँग भुलिँदो रैछ ! मान्छेको बेटुङ्गे स्वभाव ! मोहको बन्धनलाई जंगली लहराले दाउराघाँसको भारी कसेजसरि टनक्क कस्सिहाल्न पनि बेर नलाउने, समयको अन्तरालमा त्यो मोहलाई दुरुस्त राख्न नसकेर फेरि टाकटुकै भुली पनि हाल्ने ! बँचाइका स्टेसनहरूमा कहिले अडिनपर्ने, कहिले हतारिएर लम्कनपर्ने समयको गुलाम मान्छे ! म स्वयं पनि समयकै कारिन्दा हुँ । ताकतवर बनेर परिस्थितिलाई आफूअनुकूल ढाल्न नसक्ने धेरै मान्छेको कमजोरी हुन्छ । यही कमजोर बथानमा आफूलाई फेला पार्दा मलाई लाग्छ यतिसारो हिरदोक् पनि के भइहाल्नु हौ ! तिनताका प्रत्येक हिउँदमा, फत्तेपुर नाउँको हाम्रो मधेसी कस्बाको साझा संस्थामा पहाडबाट जत्थाजत्थामा चामल लिन आउँथे मानिसहरू ! पुग्दो सामलतुमल बोकेर आएका उनीहरू साझा संस्थाकै चौरीमा चुलाचम्का गाडेर मिलिक्कै गुन्द्रुक उमाल्थे, ढिँडो ओडाल्थे र खान्थे, साझाकै लामो बरन्डामा लहरै ओछ्यान लाएर सुत्थे । समवेत् स्वरमा गीत गाउँदै झम्के साँझमा सग्लै गाउँ गुलजार बनाउँथे ! फत्तेपुर बसाइको दौरान, उब्रेको समयमा धिमा गतिमा कुदिरहेका बसट्रक पछाडि दौडन्थे । कोही त ट्रकको डाला समाएर झुन्डिने कोसिसमा कति बाजी सडकमा पछारिन्थे पनि तर हार मान्दैनथे । बस पछाडिको सिँढीबाट हुत्त उक्लँदा उनीहरूको अनुहारमा देखिने खुसीको चमक हेर्नलायकको हुन्थ्यो । केही काल बितिनसक्दै, सुस्तरी अघि बढ्दै गरेको बसलाई रोक्ने इसारामा हात उठाएर आस्ते गुरुजी ! भन्न पनि जानिसक्थे । दुवै गालामा सिन्दूरको घोलले एकसरो जोड चिह्न बनाउनु झुन्डका बैंसालु महिलाहरूको उत्तम शृंगार हुन्थ्यो सायद, जुन कुरा मलाईचाहिँ अजिबको लाग्थ्यो । यस लोकका प्राणीजस्ता नलागेका ती पहाडे समूहका गतिविधिलाई बेलाबखत कौतुकमय नजरले हेर्दै दिन कटनी गर्नु रमाइलो लाग्थ्यो । त्यसैक्रममा एउटा पहाडे समूहकी किशोरीसँग १३ टेकेकी मेरो हिमचिम बढ्यो । सिम्मा उसको नाउँ थियो । बान्तवा राईहरू सानी छोरी भनेसरह कान्छी छोरीलाई सिम्मा भन्छन् भन्ने उतिखेर मलाई ज्ञान थिएन । म उसलाई सिम्मा भनेर बोलाउँथें, ऊ मलाई मेरो परिवार र चिनारुले सम्बोधन गर्ने मैयाँ नाउँले पुकार्थी । आकलझुकलका सिम्मा सम्झनामा ऊ देखापर्दा अहिलेको मेरो व्यक्तिगत बुझाइले भन्छ नाउँको अर्थ सानी भए पनि मेरी प्यारी सिम्मा कर्तव्य र जिम्मेवारीको गह्रौं बोझसहित जीवनलाई हाँसीखुसी अघि लाइरहेकी थिइ । कतैबाट नछोइएकी, कृत्रिम हरकबिनाको जंगली फूलजस्ती प्राकृत र रहरलाग्दी थिई सिम्मा ! नजानिँदो पाराले छोटो समयमै हामीबीच दोस्ती र स्नेहको यस्तो गंगा बह्यो कि त्यो वर्णनातीत बन्यो । सायद विपरीत आकर्षण को कमाल थियो हाम्रो मैत्री र सद्भाव किनकि हामी दुई धेरै कुरामा असमान थियौं, भिन्न थियौं । दैहिक रूपमा म अत्यन्त नाजुक थिएँ, मुवाँको भनाइमा चोर औंलाले टाढैबाट देखाउँदा पनि बोटबाट झरेर पिटिक्कै फुटिजाने काँक्रा लौकाजस्ती ! कठोर ज्यानकी ऊ भने, परिआएका जेजस्ता काम पनि अघि सरेर फटाफट भ्याइदिहाल्ने जब्बरे थिई । वनजंगल, वस्तुभाउ र मेलापातका काममा दिनरात खटेर ढुंगामा पछार्दा पनि केही नहोला जस्ती बलियी उसलाई देख्दा शरम लाग्थ्यो । मभित्र कतै मधेसको समथरमा खाइखेली गरिरहेकी आफू पहाडको उकालीओरालीमा ऊजसरी ज्यान घोट्न सक्दिनँ भन्ने तत्त्वबोधचाहिँ हुने गर्थ्यो । मुवाँको ममताको छहारीमा लडिबुडी गर्न पाएर होला, मैले खासै गाह्रो काम गर्न कहिल्यै परेन । रहरले खेतमा रोपारसँग एकछिन उभिएर धान रोप्थेंँ, जुका देखेर लगत्तै आलीमा उक्लेर भाग्थेँ । कोदो रोप्न र पाकेका कोदाका बाला काटेर पछाडि भिरेको डोकोमा हुत्याउन पनि सिकाउनुभयो मुवाँले ! हाम्रो साह्रो न साह्रो र अग्लो कलको ह्यान्डलमा भुँडी टँसाएर बुरुक्क उफ्रँदै कल पेलेर प्याजको बियाडमा पानी पटाउँथेंँ । यस्ता कामका बीचमा खान पाइने जलखाइमा नुनिला चाम्रे, रोटीमाथि राखिएका नुन करुतेल र प्याजमा चोब्दै खाइने बड्काबड्का मडुवाका रोटीहरू स्वादिला र मनभावन लाग्थे । छोटो बसाइमा सिम्मा नाउँधारी समवयी पहाडनीले मलाई खेत खलिहान, खपडा इँटाभट्टा र नदीनाला जतासुकै सम्भव भएसम्म पछ्याइरही । ऊ मलाई छिपछिपे खोला र सिमसारहरूमा गँगटो, पोठी सिन्गीमुङ्ग्री हिले माछा समाएर भुइँमा पछार्न अनि पोलेर खान सिकाउँथी । पाहा पनि पोलेर खाऊ न ! कस्तो स्वादिलो अनि ओखती पो हुन्छ त यो भन्थी, तर म भ्यागुता खाने सम्झेरै उलुक्क छाद्थेँ । ऊ खालि मेरो स्कुलमा मलाई साथ दिन सक्दिनथी । पटपटी फुटेका राता गालासहितकी सिम्मा आफूभन्दा सर्वथा बेग्लै लागेर म झन्झन् उसको आकर्षणमा बाँधिन्थेँं, उतिर तानिन्थेँ । अहिले भए, बा अर्कै नाउँ मिल्थ्यो कि उसको र मेरो त्यो मोहक सम्बन्धलाई । उसबखत चाहिँ ऊ पहाडे र म मधेसी कित्तामा मात्र छुट्टिएका थियौँ ।मेरो गाउँमा बसुन्जेल, ऊ मसँग वनजंगल चहार्थी, कर्कलोको पातमा पानी उघाएर पिउन सिकाउँथी । खोला छेउका जलुको टिप्न सघाउँथी । म उसलाई बस्ती छेउको जंगलको मुखैमा फलेका गुलिया वनरझुला खान सिकाउँथेंँ । ऊ दङ्ग पर्थी । त्रियुगा खोला छेउका ढिस्कनाबाट पश्नीले खनेर घर लिप्ने लेसाइलो माटो ल्याउँदा पनि ऊ मेरो साथै रहन्थी । मंसिरमा धान काटिसकिएको खेतका आली खनेर मुसाले सञ्चय गरेको दुले धनसारबाट धान झिक्थे मानिसहरू ! म सिम्मालाई त्यो देखाउन लान्थेंँ । छिनको छिनै धानकुवेर बनेका उनीहरूलाई देखेर तिनछक् पर्थी ऊ ! त्यसमाथि धानका सिलासँग भुट्दाभुट्दैको कट्का मुरै साटेर खुवाउँदै म उसको ताज्जुबलाई सातौं आकाशमा पुर्याइदिन्थेंँ । मात्र मेरो मायालाई लत्याउन नसकेर फत्तेपुरमा केही अतिरिक्त समय अड्केर बसी मेरी सखी सिम्मा ! आफ्नो समूहलाई पहाड फर्कन दिएर पछि आएको अर्कै समूहको साथ लागेर घर फर्की ऊ, सालको पातमा सुन्दर बाँसको काइँयो र दुई लुर्का जंगली सुनाखरी फूल मलाई दिइराखेर !अहिले मलाई उसको हालको अवस्थाबारे कुनै जानकारी छैन । आफ्नो नाउँ मात्र मेरो यादमा छाडिराखेर स्मृतिको पर्दाबाट ओझेल परेकी थिई ऊ, जसरी सिनेमा सकिएपछिको पर्दामा दृश्यहरू ठाउँको ठाउँ बिलाउँछन् । जसरी चटक देखाइएको एक चोक्टा जमिन चटक सकिएपछि रित्तो र खाली हुन्छ । छिसिक्क अन्दाज लाउन नसकिने बँचाइको ज्याद्रो घेराबन्दीमा परेपछि मनको कुनाबाट चियाइरहेको आफ्नै चाहना अर्घेलो भैदिने रहेछ ! त्यसैले होला, उतिबेला सिम्माको टाढिनुले खासै मतलब पनि राखेन मेरो दैनिकीमा । भैपरि आउँदा जहिल्यै लम्पसार परिहाल्ने मान्छे म होइन, न त दोहोरो मान्यताको दोछायामा खेल खेल्ने जीव हुँ । तर कताकता, खन्युको झ्याङ मुन्तिर त भालुले पो अड्डा जमाएको हुन्छ भनेर आङ जुरुङ्ग पार्दै स्वादिलो खन्यु खाएजस्तो लाग्छ मलाई सिम्मासँगको आफ्नो सम्बन्ध । कहिले प्रिय सम्झना त कहिले विस्मृतिमा धकेलिएको विगतको एउटा हिस्सालाई भुलेकोमा पछुतो ! ऊ पहाड फिरेपछि म पुनः आफ्नो पुरानो दिनचर्या र रामरमाइलोमा फर्कें । खर, थाकल र अम्लिसोको भारीमाथि भोर्लाको पातमा पोक्याएर आफन्तजनले ल्याइदिएका जंगली फलफूलका स्वादमा गजबसँग डुबिरहेँं । श्री ३ चन्द्रशमशेरले त्रियुगा खोलाको हेडबाँधबाट दाहिनेपट्टि एउटा ठूलो भंगालो निकालेर चन्द्रनहर बनाउँदा, निर्माण सामग्री राख्ने गरेको एउटा विशाल गोदाम थियो, हाम्रो गाउँमा । त्यही गोदाममा ठूलै ठाउँ ओगटेर विक्रम संवत् १९८० देखि ज्यानमा खियाको कत्ला जमाएर ढसमस्सिएका फलामका बडेमानका सरसामान र एउटा जिप विराजमान थिए । रेलको लिक जस्तोमा सानाठूला ढुंगाको उरुङ पनि थियो त्यहाँ । सुनसान त्यो गोदामको गेटमा चन्द्रनहरका चौकीदार काका दुःखी थारूको एककोठे क्वार्टर मात्र थियो, चलायमान र जीवनले भरपुर ! चौकीदार काकाले गेट खोल्दा बन्द गर्दा र भुराहरू लुसुक्क त्यहाँ छिर्दा त्यहाँबाट निस्कँदा त्यो क्वाइ्यँयऽऽऽ कराउँथ्यो र हल्लिन्थ्यो । अन्यथा त्यहाँका सबथोक अविचल, वातावरण सुनसान । स्टेयरिङबिनाको प्राचीन जिपमा बस्दै मुखबाट हरनको झैं प्याँप्याँपुँपुँ आवाज निकालेर फुस्सामा मोटर चलाएजस्तो गर्नु हाम्रो बच्चापाटीको मनोरञ्जन थियो । खेलकुदको काम सकिएपछि, त्यहाँ उम्रिएका निगुरो, मकैसँग र जिब्रे साग टिपेर घर फर्कन्थेंँ म, मुवाँको यतिका बेर कहाँ सवारी भैबक्स्यो मैयाँसाप ? भुँडी त भरियो होला गोदाममा खेलेर ? भनिरहेको मुखमा बुजो लाउनलाई ! त्यही भूतजस्तो भयावह जिपमा साथीसँग लुकामारी खेल्ने र ढुरुन्ढुरुन् गर्दै गाडी चलाउने दैनिकीमा फिरेंँ । भनौं न, मैले एक किसिमको जादुइ रोमाञ्चकता र मनोरञ्जनको विलासितामा आफूलाई होमेर सिम्मासँगको वियोगलाई ढुक्कले बाटो लाइदिएँ ।गाउँदेखि पर जंगलसँगै टाँसिएको गोवर्धन बाबाजीको कुटी थियो, जहाँ राम्राराम्रा फूलहरू फुलेका थिए, सुपारीनरिवलका बोट थिए । करुनाको झ्याङ, गुलियोअमिलो मिस्कट रसिलो तारा फल (क्यारमबोला) पनि थिए । मैले त्यो उमेरसम्म फलेको नदेखेको पहेंँला भोगटे रुखमा झुन्डिरहेका देख्थेंँ त्यहाँ । बाबाजी बजारतिर आउँदा देखिने उनको लगौंटीमा सुसज्जित देहमा खरानी घसिएको हुन्थ्यो, हातमा लठ्ठी र माथमा त्रिपुण्ड । केटाकेटीलाई भयोत्पादक लाग्ने उनको वैरागी कायाभित्र संवेदनायुक्त एउटा चल्दै गरेको मनकारी मुटु थिएछ । उनैले दिएको सडक छेउको अन्दाजी अढाई बिघा जग्गामा फत्तेपुरको श्री गोवर्धन वैरागी जनता मावि निर्माण भएको थियो । सुरुमा निमावि, पछि मावि । बाबाजीको सोही कुटीमा चाल मारेर जान्थेंँ । राम्राराम्रा फूलका बिरुवाहरू उखेल्थेंँ, घर ल्याएर रोप्न । अनि म सानी केटीले उभिएरै हाँगाबाट चुँडाउन सक्ने भोगटे चोरिखान्थेंँ बेस्कन ! यस्ता उपद्र्याहा काममा पनि कुस्त मनोरञ्जन प्राप्त गरेर होला, सिम्मा नाउँको दुईदिने रामछायालाई मनमस्तिष्कबाट सजिलै पन्छाइदिएँ ! फत्तेपुरप्रमाणपुर प्रगन्नाका प्रधानपञ्चमा उठेका महगु लेखीको चुनाव प्रचारप्रसारमा स्कुले साथीहरूसँग ज्यान दिएर खटेका कारण पनि तिनताका बिजी लाइक हेल भइयो । स्कुल बंक गर्दै त्यसरी ज्यान दिएर खट्न कसैले कर गरेको थिएन, न कुनै पार्टीप्रतिको रिसरागले उक्साएको थियो न त राजनीतिक चासो नै थियो, त्यो कलिलो उमेरमा । थियो त केवल विशुद्ध रमाइलो । त्यो भरदिनको गाउँ डुलाइ र कुदाकुद हामी केटाकेटीलाई उत्सव जत्तिकै सुखद थियो, जो सधैं जुर्दैनथ्यो । निधारमा अबिर घसेर राताम्य हुँदै महगु लेखी जिन्दावाद ! जिन्दावाद जिन्दावाद ! को नारा लाउँदै कैयौं दिनसम्म फत्तेपुर, ओद्राहा, सखुबनी र गंगाजलीभित्रका सातवटा वडाको चक्कर लाइन्थ्यो । चुनावका इन्कलाबी गीतको जोस र हार्मोनीढोलकको तालमा थर्किरहेको नटुवाको नाच सम्मोहनकारी लाग्थ्यो, जसले बालमनलाई आल्हादित तुल्याउँथ्यो । अनि मख्ख पर्दै मिष्ठान्न भोजन उदरस्थ गरिहिँड्नु पनि सबैका निम्ति एउटा सिङ्गोसग्लो उमङ्ग भोगेझैं बिछट्टको अनुभव हुन्थ्यो । माथि उल्लिखित त्रियुगा वरपरका भुताहा गोदाम, बाबाजीको कुटी, वनजंगलका फलफूल र महगु लेखीजस्ता अनेक नाउँ, स्थान र परिघटनाहरूले सिम्मासंगत बिर्सन मलाई मद्दत गरे । तर, सन्दर्भ जति पुरानो भए पनि, चटक्क भुलिदिन्छु भन्नु बतासे कुरा हो, किनकि बात मारेर सकिँदैन, माया बूढो हुँदैन भन्छन् पाकाहरू ! जन्मँदै अस्तित्वमा बेचैनी टाँसेर जन्मिएकी म, वनमा चर्चरेको लहरा च्वाट्ट छिनाएर त्यसको पानीले तिर्खा मेटाएजसरी मोहका विम्बहरूलाई मेट्न सक्दिनँ । कुनै दिन, कुनै बार के निहुँमा भूत मलाई वर्तमानमा झस्काउन आउँछ, ठोकुवा गर्न सक्दिनँ । अन्दाज लाउने मामिलामा म हम्मेसी सफल भइनँ । सिम्मासमय चानचुने थिएनछ, त्यसैले भवितव्यले गाँजेर मलाई हाराबारा खेलायो । मर्यादाको बहुरंगी फेरो नसमाईकनै, त्यो प्यारी पहाडे केटीलाई सम्झेर उसको नाउँमा यतिका शब्द खर्चिन बाध्य तुल्यायो । तर, यो बाध्यतामा मीठो स्नेह र अपनत्व सराबरी छ, करकापको कुरा बिलकुलै छैन । यादको क्यानभासमा सिम्माको पानीफोटो उतारिरहँदा लाग्छ, घरको जस्केलोबाट चियाएर ऊ मलाई भन्दैछे मैयाँ ! मलाई बिर्सन किन धरमर ? भो छाड्दे उहिलेको त्यो चामले कुरा ! भैरहवाको गल्लावाल भर्तीमा छानिएको लाहुरेसँग अहिले म त युकेमा तँलाई सम्झेर सिकमानी हुँदै छु !"
मनगीतमा मनमीत,"नक्सालको स्टुडियो एमभित्र छु । गनेस पौडेल र राजन गोदारको दिवाना दिमागमा यो गीतको शब्द र लय फुरेको १८ वर्ष भएछ । मदिरारहित कहिल्यै गाइएन, सुनिएन । यतिबेला मदिराबिनै मदहोस मुडमा कोही गाउँदै छ । स्क्रिनमा हेर्दै छु, स्पिकरमा सुन्दै छु । उसको स्वरबाट जादू फुस्किरहेको छ । मदिरा टेबल र हाइवे सिंगर भए पनि स्वर, धुन महसुस गर्छु । दुई दिवाना बाइकमा आवारासवार गर्दै थिए । गनेसले फुल भोल्युममा दुख्दैन यो मन किन गाएर रोकियो । मैले थपेंँ, यो रातको प्रहरमा। हामी आफैंले गाउने भनेको यो गीत आज किन अर्कैले गाउँदै छ, सोध्दै छु । सोच्दै छु । ८ वर्ष पुरानो एउटा चिसो साँझको तिक्खर सम्झना आयो । कुन गल्लीको कुन मदिरालय, नामठेगाना विस्मृत भइसकेछ । काठमान्डूमा अनेकन् गल्ली छन् र असंख्य मदिरालय छन् । अनेक गल्लीका थरीथरीका मदिरालयमा भएगरेका नानाथरी किस्सा छन् । सम्झेर सम्झिसक्नु छैन । समय र स्थानको धमिलो सम्झना छ, तर यादगार किस्साका हिस्सेदार ताजै छन् । त्यो सर्दिलो साँझ हाम्रो जम्बो टोली मदिरालयमा मदिराको लयमा लयबद्ध थियो । साथीभाइ, गफगाफ, गीतसंगीत, ठट्यौलीबिनाको मदिरामादकता टर्रो र खल्लो हुन्छ । विलम्ब नगरीकन त्यहाँ हाम्रो मदिरामन खुलिहाल्यो । सुरताल समात वा फुस्काऊ तर हरेकले एउटा गीत गाऊ भन्ने प्रस्ताव टेबलमा सजिलै पारित भइगयो । रक्सिलो जमघटको सामान्य नियम हो, अक्करे बन्न पाइँदैन । पालो आयो । मैले जीवनमा धक फुकाएर गाउने एउटै गीत छ गोरेटोमा एक्लै रुँदासम्झेर तिमीलाई । गाएँ, यो गीत गाउँदा कसैले मिल्योमिलेन वा भयोभएन भन्दैन । मुरारी भाइले एउटा भजन गायो, सब से प्यारापरमधाम हमारा। त्यसो त भजनबाहेक उसले अरू केही गाउन पनि जान्दैन । उसको जीवन उसकै भजनजस्तो शाकाहारी छ । मदिराबिना मदिरामनहरूसँग मन मिलाउन सक्ने उसको अदाको पनि म यान नै हुँ । अरू कसले कुन गीत गाए, सम्झना भएन । भाइ निराजनले एउटा गीत गायो । गीत मात्रै गाएन, मेरो जिन्दगीमा एउटा मित थपिदियो पुष्पन प्रधान । यही साँझ निराजनकै स्वरमा पहिलोपटक सुनेँं पक्षी फर्केर आऊ। जापानमा धेरै वर्ष बिताएर ऊ नेपाल फर्केको सायद एकाध वर्ष भएको हुँदो हो । गाउँदागाउँदै आवाजमा उसको छाती चिरियो । जमघट केहीबेर बरफजस्तै जम्यो । सायद त्यसैले, यसरी मेरो स्मृतिमा कुँदिएर बसेको छ, त्यो साँझ । असली गीत त सुन्नै पर्यो । भोलि फ्रेसमा सोधेंँ, कुन गीत थियो त्यो ? उसले कृपा अनप्लग्डको लिंक दियो । एकपछि अर्को, पुष्पनको स्वरमा जति गीत भेटिए, सबै गीत सुनेंँ । पक्षीबारम्बार सुनेँं, थाहा पाउनु थियो कि यो गीत गाउँदा निराजनको छाती किन चिरियो । लाग्यो, निराजनलाई जापानको सबै कुरा भुलाएर नेपाल ल्याएको अरू केही होइन, यही गीत हो । पुष्पनको स्वर दुःख, भक्ति र प्रेमको त्रिवेणी रहेछ । उसका गीतले मलाई डिस्टर्ब गरिरहे, निदाउन दिएनन् । पुष्पनलाई फेसबुकमा खोजेंँ, सन्देश पठाएँ ः प्रिय गायक, तपाईंको गीत र स्वरले मेरो निद्रा अपहरण गर्यो । काठमान्डू आउनुस्, मलाई भेट्नुस् र मेरो निद्रा दिएर जानुस् । सेलिब्रेटीले यानलाई दिने सामान्य जवाफमा धन्यवाद मात्रै भनेर राजन गोदारको अनुरोधी आदेशको बेवास्ता गर्यो । त्यसरी बेवास्ता मात्रै गरेन । उसको स्वर र गीतले गिथोलिएको प्रशंसकको घोर अपमान गर्यो । त्यति मीठो गाउने मान्छे किन पो अनेक स्टारझैं खल्लो हुनुपरेको होला ! मीठो काम गर्ने मान्छे पनि मीठै हुनु नि ! यान भएर जेन्युन जवाफको अपेक्षा राख्नु मेरै गल्ती पो थियो कि, सेलिब्रेटीहरू नै जानुन् । औकातमा बस्नुपर्छ भन्छन् नि ! म पनि उस्तै छु, बेलाकुबेला आफ्नो औकात बिर्सिरहन्छु । जे होस्, उपेक्षाजस्तो अपमान अर्को केही हुँदैन । हुन त यानहरूको उपेक्षा गरेर आत्मरतिमा रम्ने सेलिब्रेटीहरू पनि कम छैनन् । खैर, त्यसपछि कहिल्यै पुष्पनसँगको च्याटबक्स खोलिनँ । लगभग डेढ वर्ष बितिसकेको थियो । २०७२ साल वैशाख ११ गते साँझ त्यही च्याटबक्समा पुष्पनले मेरो सम्पर्क नम्बर माग्यो । विस्तारै पुष्पनलाई बिर्सिसकेको थिएँ । पठाएको सन्देश भुलिगएको थिएँ । त्यो च्याटबक्स खुलेपछि आफैँले पठाएको सन्देश पढेँ । हाँस्नु हासेँ । झोंँक चल्यो । को हो तपाईं, किन चाहियो ? भनेर सोधूँसोधूँ भइसकेको थियो, सकिनँ । किन त्यसरी सोध्नु, जवाफ नफर्काए भैगो भनेर केही बेर कुनै जवाफ दिइनँ । बरु उसकै गीत सुनिबसेँं अधरमा माया । धेरै बेर न झोंक टिक्यो न घमन्ड । मेरो एउटा रोग नै जस्तो छ, आफ्नै झोंक र घमन्ड आफैंसँग धेरै बेर टिक्दैन । उसले फेरि लेख्यो म काठमान्डूमा छु । झोंक टिकेन, मोबाइल नम्बर दिएँ । उसले फोन गर्यो र कुनै भूमिका नबाँधी सोध्यो, कहिले, कहाँ र कसरी भेट्न सक्छु ? मनले भनिसकेको थियो, अहिल्यै पुतलीसडक आउनुस्, भनिनँ । त्यसको सट्टा स्वागत छ, म पछि फोन गर्छु भनेंँ । अलिअलि भाउ त खोज्नै पर्यो । भाउ खोज्दै उसको अर्को गीत वचन भो सुनेंँ । अनि फोन गरेँ, कहाँ हुनुहुन्छ म त्यहीं आउँछु भनेँ । उसले भन्यो, होइन हौभोलि भेटौं न, अहिले साथीहरूसँग अलिक व्यस्त छु । बरु म तपाईंकै ठाउँमा आउँछु । मैले भनेँं, १२ बजे, पुतलीसडक । उसकै गीत ए बूढा बायो त मेरो समय हो बजाउँदै प्रतीक्षारत थिएँ । वर्षौंवर्ष नभेटेको प्रेमिकासँग भेट्ने तयारीको कस्तो हाल हुन्छ, त्यस्तै हाल मेरो थियो । १२ बज्यो, उसको फोन आएन, भुइँचालो आयो । धेरै बेरसम्म मलाई थाहै भएन, यो के थियो । भुइँचालो भन्ने थाहा पाएपछि डर लाग्यो । म त घरदेशमै थिएँ, परदेश आएको पुष्पनको चिन्ता लाग्यो । फोन सम्पर्क ३ घन्टापछि मात्रै सम्भव भयो । बत्तिसपुतलीको एउटा रेस्टुराँमा रहेछ । त्यहीं पुगेंँ । सायद ऊ एकदमै अत्तालिएको हुनुपर्छ, उसले म अत्तालिएको देखेन, उसलाई प्रत्यक्ष भेट्दाखेरको मेरो खुसी पनि देखेन । परिचय भयो, उसले आफ्ना साथीहरूलाई पनि चिनायो । पानी मागेको थिएँ, उसका साथी मजस्तै रहेछन् । आधा खाइसकेको अक्वा जलको बोटल तेर्स्याए । रित्याएपछि थाहा भयो, बोटलमा पानी थोरै भोड्का धेरै थियो । त्यसपछि के भयो, तपाईं आफैं अन्दाज गर्नुस् । साँझ पर्यो, पुष्पनलाई महालक्ष्मीस्थान जानुपर्ने रहेछ । मैले छोडिदिने वचन दिएँ । ऊ पहिलोपटक भेटेको र मात लागिसकेको एउटा प्रशंसकको बाइकको पछाडि बस्न हिच्किचाएन । क्षतविक्षत पाटन छिचोल्दै मैले मेरो वचन पूरा गरेँ । उसलाई के थाहा, त्यो विश्वासको बदलामा उसले कति माया कमायो । कम्पनजमघटपछि ऊ काठमान्डू आउजाउ गरिरहन्थ्यो । भेटघाट, जमघट चलिरह्यो । ऊ उतै चिलाउने चियाबारीमा हुँदा पनि संवाद खासै टुटेन । मान्छे जस्तो छ पुष्पन, कहिल्यै उसले पुष्पनलाई ढाकेको, छोपेको देखेको छैन । मानवीय व्यवहार, सात्विक आहारविहार र स्वानुशासनले पनि होला, ऊ जस्तो छ, मान्छेजस्तै छ, जिन्दगीको अँध्यारोमा पनि उज्यालोमा पनि ! कहिलेकाँही बोरै गर्छ । हद पार गर्छ, ढुंगा हो कि देवता हो जस्तो गरेर बसिदिन्छ । कहिले आँधीजस्तो हुटहुटी र छटपटी बोकेर आउँछ । यदाकदा उसको ठट्यौली मुड विस्फोट भइहाल्यो भने नशा तन्कने गरी हाँस्न पनि पाइन्छ । उसको भक्तिमुड चल्यो भने भक्त हुन पनि पाइन्छ । कामप्रतिको समर्पण र स्वानुशासन ऊसँग अझै सिक्दै छु । लसुनप्याज, मद्यपान, धूमपान नचल्ने त मेरा थुप्रै साथी छन् । पुष्पनलाई बेसारसमेत चल्दैन । बेसार त उसको पूजासामग्री रहेछ । सोधिहाल्नुभयो भने थाहा हुन्छ, उसले खानेभन्दा नखाने खाद्य र पेय पदार्थहरूको लिस्ट लामो छ । सायद गीतसंगीत नै उसको लतकुलत, मायामोह, स्वादस्वादको खाद्य र पेय पदार्थ हो । भनिरहन्छ, संगीतप्रति मेरो मोह भंग भएको दिन म खुसी हुनेछु । उसको चेतनाले जसरी काम गरिरहेको छ, भविष्यमा यो मान्छे साधुसन्त बनिजान्छ कि जस्तो लाग्छ । सकेसम्म पुष्पनलाई आफ्ना प्यारा मान्छेहरूसँग चिनाउन, सुनाउन चाहन्थेँ । कुमार थपलियाको यस नामको अंग्रेजी म्यागजिन थियो । त्यसमा छापिँदै गरेको उसको अन्तर्वार्ताका लागि फोटोसुटमा उसले मलाई जिस्क्यायो । आफ्नो नीलो कमिजसँग मेरो खैरो टिसर्ट साटिमाग्यो । उसकै भगवान् जानोस,् किन त्यसो गर्यो । त्यसरी उसले ऊभित्रबाट झिकेर एउटा मनमित दियो मलाई । साक्षी बस्यो, बुझ्यो । फूलको थुँगालाई पुष्पनअन्दाजमा गायो र हाम्रो मित्रमण्डलीलाई उपहार दियो । उसको स्वरका अनेकन् गीत दुनियाँलाई सुनाउँदै हिडेँ । उत्साह, साहस थपेंँ, तर मायाले कहिल्यै कमजोर बनाइनँ । उसको प्रशंसाबोध जस्तोसुकै होस्, मलाई के मतलब । पटकपटक अनेकन् गीत फर्माएँ, तर उसले गाइदिएपछि तालीसमेत कहिल्यै बजाइनँ । उसलाई चिनाउन र सुनाउन मिल्ने अवसरहरू मैले कहिल्यै चुकाइनँ । फकाएर, रिसाएर अनेकन् ठाउँमा उसलाई सुनेंँ, सुनाएँ । कहिले जानाजान सोधेंँ, साथी कहिलेकाहीं हामीलाई मात्रै गीत सुनाउन मिल्दैन ? कहिलेकाहीं सोधेँं, आज म फलफूल र रोटी प्याक गर्दै छु है ! कतिपटक बुधबारलाई पनि आज शुक्रबार हो कि क्या हो भनेर सोधेंँ । यस्तैयस्तै । धुलिखेलमा पुष्पन प्रधान एकल साँझ सम्पन्न भयो । सैंबु साँझमा मलाई मदिराले बरालेछ । भोलि ऊ मुर्छा परेर मेरै कृत्य मैलाई सुनाउँदै थियो । भाइ निराजनको दाम्पत्य सुखोत्सवमा उसको गायनलाई झरीले रोकेन । किस्सामाथि किस्सा थपिँदै गए । अर्को भेटमा उसले मलाई सोध्यो साथी, घर नलग्ने ? मैले भनेंँ, जाऊँ न ! यहाँ होइन हौ, पोखरा । यो प्रश्नले पोखरा सम्झायो । घर, साथीभाइ सम्झायो । नजिकै थियो एउटा अस्ट्रेलियन शैक्षिक संस्थाको परिचयात्मक कार्यक्रम । औपचारिक कार्यक्रमपछि रमाइलो कार्यक्रमको योजना थियो । सन्दर्भ मिल्ने र नमिल्ने सबै साथीभाइलाई निम्तो दिएँ । पुष्पन पोखरा आयो, पोखरेली सर्कलमा उसलाई चिनाउन र सुनाउन पाएँ । गनेसले पैतलागाथा शिरैमा थापी पैतला म नाच्छु शब्द छमछमी पढेर सुनायो । सुन्नेबित्तिकै लाग्यो, त्यस्तैउस्तै गायकले गनेसी शब्दहरूमा प्राण भर्न सक्दैन । निर्धक्क सुझाएँ, द पुष्पन प्रधान । पैतला प्रकाशकले पैतलागाथा पुष्पनको जिम्मा लगाएछन् । तयार गरेर पुष्पनले मलाई पनि पठायो । सुन्दासुन्दै म चार बित्ता उफ्रेको थिएँ । २०७६ सालको जेठमा अस्ट्रेलिया थिएँ । फेसबुकिङ गर्दागर्दै देखेँं पुष्पन इन सिड्नी ! सोधेंँ साथी, अस्ट्रेलियाको फोन नम्बर ? कुरा चल्दाचल्दै मनले भन्यो, ब्रिसबेनमा पुष्पनको एकल साँझ किन गर्दैनस् राजन ? ऊ एउटा सम्झौतामा आएको रहेछ । उसलाई सम्झौतामा अस्ट्रेलिया बोलाएका ती जेन्टलम्यानसँग कुरा गरेंँ । बार्गेनिङ चल्यो । पुष्पनलाई ब्रिसबेन ल्याउन सशुल्क अनुमति पाएँ । पुष्पनलाई ब्रिसबेनमा सुन्ने, सुनाउने मेरो सामान्य रहरलाई मित्रजन, भाइसाथीले जेठ ३ गते शुक्रबारको साँझ, रक दि बोट विथ पुष्पन को नाममा सफल सम्पन्न गरिदिए । यो ब्रिसबेन साँझ एउटा प्रेमिल सम्झना बन्यो । पोखराकै हुँ, तर चलिरहेको डुंगामा यो किसिमको आनन्द कहिल्यै लिन पाइएन, न त आफैँले त्यस्तो काम कहिल्यै गर्न सकियो । रहर ज्युँदै छ, नमरी बाँचे फेवातालमा त्यस्तो कन्सर्ट अवश्य हुनेछ । बोटमा ब्रिसबेन नदीको फेरो लगाइयो, मदिराको प्याला चढाइयो, उसको गीतमा झुम्दै करिब १५० प्रियजनसँग नाचियो, रमाइयो । पुष्पन र मेरा लागि यो नितान्त नौलो अनुभव थियो । लामो समय बितिसकेको थियो । कोरोनाको कहर थियो । बन्दाबन्दी अलिक सहज भएपछि पुष्पन काठमान्डू आयो । दुईपटक पनि नसोची ब्लु पार्टी, शिवरात्रि पूर्वसन्ध्या उत्सव डिजाइन भयो । पार्टी गजबगजब भयो । केही प्रियजनले उसको अन्दाज महसुस गरे । मलाई स्टेजमा बोलाएर उसले तेरे जैसा यार कहाँ गाउँदा म लगभग पग्लिसकेको थिएँ । मिट एन्ड ग्रिट विथ पुष्पन प्रधान एट लालिमा क्याफे पनि गजब भैगयो । आजकाल व्यस्त छ । काली गीतले चर्चामा छ । कुमार नगरकोटीको गीतले उसलाई कस्तो पुष्पन बनाउने हो, थाहा छैन । शीतल गिरीको गीतमा उसले आफ्नो कुन रूप देखाउने हो, थाहा छैन । निता फिल्म्स्को श्रीमद्भागवत् गीतामा उसको स्वर र संगीतको कुन विराट् स्वरूप देख्न पाइने हो, थाहा छैन । अनेकन गीत छन्, ओभररेटेड, अन्डररेटेड । भाइ नवराज र आशिषलाई उसको मुखबाट सानीलथालिङ्गै भो जिन्दगानी नसुनी पिएको पच्दैन । मलाई, ए बूढा बायो त मेरो समय हो नसुनी हुँदैन । आज, २०७८ साल चैत २२ को साँझ । हाम्रो नितान्त निजी गीत गोरेटोमा एक्लै रुँदा अब निजी रहेन । धक फुकाएर गाउने कुनै गीत बाँकी रहेन । एउटै थियो, त्यो पनि पुष्पनले गायो । गनेस र राजनको लय मारेन । यसरी गायो कि मानौं ऊ पनि १८ वर्ष अगाडिबाटै हरदिन यही गीत गाइरहेको छ । अब त मैले गाउँदा मान्छेले मिल्योमिलेन भन्छन् नै ।गनेस खुट्टाको ख्याल राख्दै पोखरामै छ । म स्टुडियो एममा छु, यो गीत गाएका र सुनेका एकएक साथीहरूलाई मिस गरिरहेको छु । हाम्रो मित्रमण्डलीले यो गीतजति अर्को गीत न गायो न सुन्यो । जसरी गनेसको र राजनको कुरा कहिल्यै मिल्दैन, त्यसैगरी यो गीतको शब्द र लय कहिल्यै मिल्दैन । गनेसको आफ्नै शब्द र लय, राजनको आफ्नै । दुवै मिक्स भएपछि के हुन्छ ? जे हुन्छ, यस्तै हुन्छ । रिलिज भएपछि थाहा पाउनुहोला । चार वर्षसम्म पुष्पनले भनिरह्यो, यो गीत मिल्दै मिल्दैन । अचानक मिल्यो भन्यो । कति मिलायो कति मिलाएन । सुन्दै गर्दा लाग्यो, केही पनि नमिलाईकनै सबै मिलायो । हाम्रो बेसुरा गीतलाई सुरले बाँधेर जुरुक्क उठायो । जिन्दगीजस्तो बेसुरा चीजमा सुर खोज्नेहरू मूर्ख हुन् । पुष्पनले यो मान्यता भत्काइदियो । सुर खोज्नेहरूले जसै खोज्छन्, नखोज्नेहरू मूर्ख हुन् । स्टुडियोबाट बाहिर आयो पुष्पन र भन्यो, साथी यो गीत मेरै भागमा लेखेको रहेछ । मेरै भाग्यमा लेखिएको रहेछ । म स्वयं रोमाञ्चित छु, ल यो उपहार भो ! मैले धन्यवादसमेत भनिनँ । अब यो गीत गाउनेभन्दा पनि स्पिकरमा सुन्ने भइयो । मनको गीत मान्छेको हातहातमा पुग्ने भयो भनेर म विचलित भैगएँ । चिन्तित भैगएँ, अब मदिरा टेबलमा धक फुकाएर म कुन गीत गाउँला ! यो गीतमा दुई हरफ बोल्नुपर्नेछ :थाहै छ तिमीलाई, जीवनको यो खाली पाना तिमीलाई नै साँचेको थिएँ आउन त आयौ तर केरेझैं छन् अक्षरहरू किन । यसैमा आफ्नो आवाज दिन म स्टुडियोभित्र छिरेंँ ।"
परराष्ट्र प्रवृत्ति : बिनाटिप्पणी,"राजनीतिक नियुक्तिहरूसात कोरिया टाइम्सलाई अन्तर्वार्ता दिँदै सोलस्थित भारतीय राजदूत विष्णुप्रकाशले सगरमाथा भारत र चीनको सिमानामा पर्ने दाबी गरे । अन्तर्वार्ता पढेपछि कोरियास्थित नेपाली दूतावासले परराष्ट्र मन्त्रालयलाई जानकारी गरायो । मन्त्रालयले प्रतिवाद गर्न नेपाली राजदूतलाई निर्देशन दियो । तर भारतीय राजदूतले नेपाली राजदूत कमानसिंह लामा लाई बोलाएर यो विषयमा बढी टिप्पणी नगर्न सल्लाह दिएर पठाए (९ असार, २०६९ नयाँ पत्रिका) सल्लाह पाएपछि हाम्रो दूतावास थन्कियो ? आठउमेर नाघिसकेकी छोरीको बिहे गर्न सजिलो होस् भनेर सिंहशमशेर राणालाई दिल्लीको राजदूत बनाइयो (पेज ९८ नेपाल ः रुल एन्ड मिस रुल दमनशमशेर राणा) । नौ यद्यपि पाठ सिकाइ भन्ने चीनको सैद्धान्तिक कुरा डिस्टर्बिङ खालको छ । (पेज १२०, एसेज इन नेपाल्ज फरेन एफियर्स यदुनाथ खनाल) । नेहरूले करिबकरिब रुँदै रेडियोमा आसामलाई देशबाट बिदा दिए । (पेज २०१, अल दिज इयर्स राज थापर, पेन्गुइन इन्डिया, १९९१) । सन् १९६२ र त्यसपछि १९७० को दशकमा चीनले भारत, भियतनाम र मकाओमा आक्रमण गरी फिर्ता भएको थियो र त्यसलाई पाठ सिकाइ भन्ने गरेको थियो । खनालको लेखाइ त्यसैसँग सम्बन्धित छ । तर चीन फिर्ता नभएको भए भारतसँग अरुणाचल त परैको कुरा, आसाम पनि हुँदैनथ्यो भन्ने स्पष्टै छ । त्यसैले डिस्टर्बिङ भन्ने शब्द प्रयोग गर्नुपर्ने देखिन्न । नेपालको परराष्ट्र नीतिका नवीन योजनाकार मानिएका र चीनमा पूर्वराजदूत रहेका खनालकै दृष्टिकोणमा पनि दक्षिणी झुकाव देखिन्छ ।दसनेपालको सेना खारेज गरिदिएहुन्छ ।ऋषिकेश शाह, सन् १९८९ मा जी टीभीको फोकस कार्यक्रममा एमजे अकबरलाई अन्तर्वार्तामा । शाह संयुक्त राष्ट्रसंघस्थित मुख्यालयमा धेरै वर्ष नेपाली प्रतिनिधिमण्डलका नेता पनि रहे । उनले कूटनीतिज्ञको पदवी हासिल गरेका थिए । यो सन् १९८९ मा भारतले नेपाललाई नाकाबन्दी लगाएका बेला दिइएको अन्तर्वार्ता हो । अकबर सन् २०१० को दशकमा बीजेपीका तर्फबाट भारतीय परराष्ट्र राज्यमन्त्री भए । एघारअन्य मामिलामा समझदारी बनिसकेपछि आर्थिक मामिलामा राजा (महेन्द्र) ले आफ्नो चाहना राष्ट्रपति (लिन्डन बी जोन्सन) लाई बताएर लिखित दस्ताबेज दिन खोज्दा दुई पानाको प्रस्ताव राजाको फाइलबाटै गायब थियो । फाइलमा नपाएपछि राजाले संकोच मान्दै राष्ट्रपतिलाई प्रस्ताव पछि पठाउँछु भन्नुभयो । राजा काठमाडौं आएपछि पो थाहा भयो, परराष्ट्र सचिव यदुनाथ खनाललाई गाल पार्न दरबारको परराष्ट्र मामिला हेर्ने सचिव ईश्वरीमानले राजालाई दिइएको फाइलमा ती दुई पाना हटाएका रहेछन् । काम नगर्ने, जस लिन भने हानथाप गर्ने अनि काम बिग्रिएपछि अरूको थाप्लामा पारेर उम्किने दरबारका कर्मचारीहरूको खास चरित्र थियो । यसैले पाइला चालिसकेर वातावरणअनुकूल बनाइसकेर पनि नेपालको औद्योगिकीकरण गर्ने राजा महेन्द्रको इच्छा अधुरो नै रह्यो । (पेज १२९, कूटनीति र राजनीति रमेशनाथ पाण्डे) । बाह्रपरराष्ट्र मन्त्रालयमा अझै कालापानी र लिपुलेक नभएको नक्सा टाँगिएको छ । शैलेन्द्रकुमार श्रेष्ठले डिजाइन गरेको गलत नक्सा परराष्ट्रका कोठाकोठामा छन् । मन्त्रालयको सिँढीदेखि स्वकीय सचिव, कर्मचारीको कोठामा कालापानी र लिपुलेक नभएका नक्सा टाँगिएका छन् । कमल थापा परराष्ट्रमन्त्री भएका बेला ती नक्सा राखिएको मन्त्रालयका एक कर्मचारीले बताए । देशको नक्सामा कालापानी र लिपुलेकसहित ६२ वर्गकिलोमिटर जमिन छैन । (अन्नपूर्ण पोस्ट, २०७५ पुस ८) । तेह्रमहेन्द्रको अपार सक्रियताले गर्दा नेपाल संयुक्त राष्ट्रसंघको सुरक्षा परिषद्को सदस्य बन्न सम्भव भयो । (देवेन्द्रराज उपाध्याय, गोरखापत्र दैनिक, ८ मंसिर २०२५) । हाम्रो (मेरो र पद्मबहादुर खत्री) निष्कर्ष भयो, सुरक्षा परिषद्को अस्थायी सिटको निर्वाचन लडेर नेपालमा अरू बढी परिचय दिन सकिन्छ । हाम्रो निरन्तरको प्रयासबाट समर्थन गर्ने राष्ट्रहरूको सद्भावनाबाट नेपाल संयुक्त राष्ट्रसंघको इतिहासमा सर्वाधिक मतले निर्वाचित हुन सक्यो । (देवेन्द्रराज उपाध्याय सभ्यताको दोसाँधमा, पेज ६४) । यो त्यति बेला निस्क्यो, जब महेन्द्र बितिसकेका थिए ।नेपाल संरासंको सुरक्षा परिषद्मा प्रथम पटक अस्थायी सदस्य निर्वाचित हुँदा न्युयोर्कमा नेपालका स्थायी प्रतिनिधि पद्मबहादुर खत्री थिए । उनका सहयोगीमा उद्धवदेव भट्ट, नरेन्द्रविक्रम शाह र जयप्रताप राणा थिए (पी खरेल १५ साउन २०७५, नयाँ पत्रिका) ।चौध२०४८ मा चक्र बाँस्तोलामाथि भारतीय अदालतमा विमान अपहरणमा मुद्दा थियो । त्यसैले भारतले उनको एग्रिमो पठाएन । पछि एग्रिमो आयो र उनी राजदूत भए (२८ वैशाख २०७३, नागरिक) ।पन्ध्रसरकारले भारतका लागि नेपाली राजदूत दीपकुमार उपाध्यायलाई शुक्रबार फिर्ता बोलाउने निर्णय गर्यो ।उपाध्यायमाथि सरकारका मुख्य तीन आरोप छन् भारतीय इसारामा सरकार परिवर्तनमा संलग्न, परराष्ट्र मन्त्रालयको स्वीकृति नलिई कूटनीतिक मर्यादाविपरीत काम गरेको, सरकारी आरोपको खण्डन भने उपाध्यायले अझै गरिसकेका छैनन् (२९ वैशाख २०७३, नागरिक) । नेपालले भारतले कहिल्यै नफर्काउने कालापानी र सुस्ता छोडिदिएर त्यसको सट्टा बंगलादेशसम्मको बाटो मागे हुन्छ । प्रद्युम्नविक्रम शाह र दीपकुमार उपाध्याय, नयाँ पत्रिका, २०७५ । शाहको परिचय के हो पंक्तिकार जान्दैन । तर दीपकुमार उपाध्याय पनि भारतका निम्ति पूर्वराजदूत हुन् ।सोह्रकूटनीतिक मर्यादाबाहिर गएर कार्य गरेको आरोप लगाउँदै प्रधानमन्त्री झलनाथ खनालले रुक्मशमशेर राणालाई इन्डियाका निम्ति राजदूतबाट फिर्ता बोलाए । जति बेला राणा फर्किए त्यति बेला उनले चारवर्षे कार्यकालको तीन वर्ष पनि पूरा गर्न पाएका थिएनन् (२९ वैशाख २०७३, नागरिक) ।शीर्षकमा बिनाटिप्पणी भनिए पनि यहाँनिर टिप्पणी गर्नैपर्ने हुन गयो । इन्डियाका तर्फबाट राजकीय भ्रमणको निम्ता राणाले प्रधानमन्त्रीका निम्ति ल्याइदिन सकेनन् । इन्डियाले निम्ता दिनलायकको अतिथि नै नमानेपछि उनले सक्ने कुरा पनि भएन । तर राणा इन्डियाकै एक ठूलो कम्पनी डाबरका एक सञ्चालक थिए राजदूतमा नियुक्त हुँदा । यसैले नियुक्ति विवादास्पदचाहिँ थियो । (बुक हिलद्वारा यसै साता सार्वजनिक हुने सौरभको पुस्तक असहमति३ बाट)"
'हिन्दप्रशान्त रणनीति को रहस्य,"डोनाल्ड ट्रम्प प्रशासनको कार्यकालमा अमेरिकाले अघि सारेको विदेश नीतिमध्ये सबैभन्दा महत्त्वपूर्ण रणनीतिमा पर्छ, इन्डोप्यासिफिक स्ट्राटेजी (आईपीएस) । नेपालीमा यो हिन्दप्रशान्त रणनीतिको नामले परिचित छ । गत वर्ष वासिङ्टनबाट सार्वजनिक भएको आईपीएसको एक १० पृष्ठ लामो डिसक्लासिफाइड दस्ताबेज (ऐतिहासिक र महत्त्वपूर्ण दस्ताबेज, जसलाई एक निश्चित अवधिपछि अब गोप्य राख्नु नपर्ने भनेर सार्वजनिक गरिन्छ) अनुसार, आईपीएस चीनले सन् २०१३ देखि अघि सारेको वान बेल्ट ः वान रोड (ओबीओआर) लाई प्रतिरोध गर्नका लागि हो भनी प्रस्ट पारिसकेको छ । ओबीओआरलाई चीनले पछि बीआरआई अर्थात् बेल्ट एन्ड रोड इनिसियटिभ नाम दिएको हो, जसको हस्ताक्षरकर्ता नेपाल पनि हो । चीनको भाषामा आईपीएस बीआरआईलाई काउन्टर गर्नका लागि हो । सन् १९४५ मा सकिएको दोस्रो युद्धपछि बनेको विश्व व्यवस्थामा अमेरिका सबैभन्दा शक्तिशाली रहँदै आएको छ । तर पछिल्ला वर्षमा चीनको आर्थिक वृद्धि दोहोरो अंकमा छ । चीन बीआरआईलाई अघि बढाएर जमिन र पानीको मार्गमार्फत संसारसँग आफूलाई जोड्दै शक्तिको आर्जन गर्न खोजिरहेको छ । चीनको यो गतिबारे विश्लेषण गरिन्छ चीन अमेरिकालाई उछिनेर विश्वकै पहिलो शक्ति बन्ने होडमा छ । शीतयुद्ध अमेरिका र तत्कालीन सोभियत संघबीच थियो । अहिले त्यो सरेर अमेरिका र चीनतिर मोडिएको छ । अर्थात् अहिलेको द्वन्द्व युरोपबाट सरेर एसियामा आइपुगेको छ । एसियाको आर्थिक, राजनीतिक र सुरक्षाको गतिविधिलाई मध्यनजरमा राखेर ट्रम्प प्रशासनले आईपीएसलाई अघि सारेका हुन् । ट्रम्पपछि ह्वाइटहाउस छिरेका राष्ट्रपति जो बाइडेनले पनि आईपीएसलाई निरन्तरता दिने प्रस्ट छनक दिइसकेका छन् ।सोही आईपीएसको छलफल अन्य मुलुकमा जस्तै नेपालमा पनि पान्डोरार्ज बक्स जस्तै बनेको छ । आईपीएस के हो र यसले नेपाल, भारत, बंगलादेश, श्रीलंका, दक्षिण एसिया, पूर्वी एसिया तथा एसिया प्रशान्त क्षेत्र र विश्वको सन्दर्भमा के प्रभाव पार्छ भन्ने पान्डोरार्ज बक्स लाई केही हदसम्म खोल्ने काम गरेको छ, सेक्युरिटी एन्ड इकोनोमिक च्यालेन्जेज इन द इन्डोप्यासिफिक (हिन्दप्रशान्त क्षेत्रमा सुरक्षा र आर्थिक चुनौती) नामक पुस्तकमा । नेपाल, भारत, बंगलादेश, श्रीलंकासहित विभिन्न मुलुकका २७ सुरक्षा विज्ञ, कूटनीतिज्ञ, एकेडेमिक क्षेत्रमा लागेका विज्ञहरूले १९ च्याप्टरमा सरल अंग्रेजी भाषाको प्रयोग गर्दै हिन्दप्रशान्त क्षेत्रमा आईपीएसको भूमिका र यसको चुनौतीबारे आआफ्नो धारणा प्रस्तुत गरेका छन् । कन्सोर्टियम अफ साउथ एसियन थिंक ट्यांक (कोसाट) र पोलिटिकल डाइलग एसिया प्रोग्राम, कोनराड एड्नउर स्टिफटङ (कास) ले कोसाटनेपालका प्रमुख निश्चलनाथ पाण्डेको सहयोगमा प्रकाशित गरेको यस किताबले आईपीएसको मुख्य उद्देश्य के हो, यो केका लागि आएको हो र यसबाट नेपालले कसरी फाइदा लिन सक्छ वा सक्दैन भन्ने उल्लेख गरिएको छ । नेपालका तर्फबाट पूर्वराजदूत शम्भुराम सिम्खडा, भूराजनीतिकविज्ञ तथा नेपाल परराष्ट्र मामिला अध्ययन प्रतिष्ठानका उपकार्यकारी निर्देशक रुपक सापकोटालगायतले किताबमा लेखेका छन् । सन् २०१८ को डिसेम्बरमा अमेरिकाले रक्षा मन्त्रालयमार्फत आईपीएसको रिपोर्ट सार्वजनिक गरेको थियो । रिपोर्टमा सुरक्षा र सैन्य सहकार्यलाई जोड दिँदै चीनमा एक पार्टी (चिनियाँ कम्युनिस्ट पार्टी) ले मानव अधिकार हननदेखि अन्य गलत काम गरेको आरोप अमेरिकाले लगाएको थियो । रक्षा मन्त्रालयको उक्त दस्ताबेजको व्यापक आलोचना भएपछि अमेरिकाको परराष्ट्र मन्त्रालय (स्टेट डिपार्टमेन्ट) ले फेरि सन् २०१९ को नोभेम्बरमा स्वतन्त्र र खुला इन्डोप्यासिफिक ः अघि बढ्नका लागि एक साझा दृष्टि नाम रिपोर्ट सार्वजनिक गरेको थियो । रिपोर्टमा रक्षा मन्त्रालयले राखेको सुरक्षा र सैन्य गठबन्धनका बुँदालाई हटाएर सांस्कृतिक, आर्थिक र सामाजिक सम्बन्धहरू अर्थात् सफ्ट पावरका विषयमा जोड दिइएको थियो । इन्डोप्यासिफिकको रूपरेखाअनुसार अमेरिका, अस्ट्रेलिया, जापान र भारतको क्वार्ड (चार पक्षीय सहकार्य) गरेर अघि बढ्ने सहकार्यमा जुटिसकेका छन् । किताबमा आईपीएसले भारतको उत्थानलाई जोड दिने तथा सुरक्षा र सैन्य सहयात्रीका रूपमा सहयोग गर्नेबारे उल्लेख छ । अमेरिकाले भारतसँग रणनीतिक सहकार्य गर्दै भारतको सेनाले अमेरिका र अन्य अमेरिकी सहयात्रीहरूसँग सहकार्य गर्ने पनि किताबमा उल्लेख छ । सन् २०१८, डिसेम्बर २४ मा परराष्ट्रमन्त्री प्रदीप ज्ञवालीको अमेरिका भ्रमणमा सार्वजनिक रूपमै अमेरिकाले नेपालको स्वतन्त्र, खुला र समृद्ध आईपीएसका लागि केन्द्रीय भूमिका हुने जनाएको थियो, जसलाई पछि मन्त्री ज्ञवालीले स्वीकार गरेनन् । नेपालले आईपीएसको कुनै आधिकारिक दस्ताबेजमा हस्ताक्षर नगरे पनि अमेरिकाले जारी गरेको दस्ताबेजअनुसार नेपाललाई स्वतः उक्त रणनीतिमा समावेश गरिसकेको छ । पुस्तकमा नेपालमा आईपीएसअन्तर्गत तिब्बतमामिला पनि महत्त्वपूर्ण रहेको उल्लेख छ, जसलाई नेपालले ध्यान लिएर हेर्नुपर्ने हुन्छ । नेपालले आईपीएसअन्तर्गत रहेको मिलेनियम च्यालेन्ज कर्पोरेसन (एमसीसी), बीआरआई र भारतलगायत अन्य मुलुकबाट पाउने फाइदा लिनुपर्छ । कसैको पक्षविपक्षमा लाग्नु उचित हुन्न । रूपक सापकोटाले उल्लेख गरेजस्तै नेपालले अब विभिन्न मुलुकसँग रणनीतिक सहकार्य गरेर आफ्नो परराष्ट्र नीतिलाई अघि बढाउँदै त्यसबाट फाइदा उठाउनुपर्छ । पुस्तकले आईपीएस, यसले गर्न खोजेको वा लिएको रणनीतिबारे प्रस्टसँग बुझाउने काम गर्छ । सुरक्षा, अन्तर्राष्ट्रिय राजनीति र कूटनीतिबारे चासो राख्ने र नेपाल सरकारका उच्च पदाधिकारीलाई पुस्तक उपयोगी छ । एकातिर आईपीएस, अर्कोतिर बीआरआईका कारण मुलुकको भूराजनीतिमा कस्तो असर पर्छ र नेपालले त्यसलाई धान्न सक्छ वा सक्दैन भन्ने गम्भीर प्रश्न किताब पढेपछि उब्जिएको छ । प्रश्नमाथि विमर्श हुनु आवश्यक छ ।"
उद्घाटनको युग,"कानै खाने आवाजका साथ स्कूलको चउरमा अकस्मात् हेलिकप्टर अवतरित भयो । विद्यार्थीहरू कक्षा छोडेर बाहिर निस्के, र हेलिकप्टरबाट निस्क्यो प्रदेशको एउटा मन्त्री । उसका पछाडि तीन जना थिए पीए, अंगरक्षक र पत्रकार ।प्रधान अध्यापक मन्त्रीको स्वागतका लागि अघि बढ्न नभ्याउँदै गाउँपालिका अध्यक्ष झंकमणिले उसलाई खादा लगाइदिइसकेको थियो । जति बोलाउँदा पनि कहिल्यै स्कूलमा पाइला हाल्न नभ्याउने झंके हेलिकप्टरले भुइँ टेक्न नभ्याउँदै त्यहाँ कसरी हाजिर भयो, उनले भेउ पाएनन् । मन्त्री भने ऊसँगै उसको घरतिर लम्किसकेको थियो । विद्यार्थीहरू तिनको पछि लागेपछि स्कूल बन्द गरेर उनी पनि त्यतै लागे । झंकमणिले एक हप्ताअघि नयाँ मोटरसाइकल किनेर ल्याएको थियो । उनले देखे, त्यसलाई धोईपखाली गरेर पालीमुनि सिकुवामा राखिएको छ र सिकुवाका दुई खम्बाबीच रातो रिबन बाँधिएको छ । मन्त्रीले पीएतिर हेर्यो । उसले कोटको दाहिने गोजीबाट कैंची निकाल्यो र मन्त्रीलाई दियो । मन्त्रीले रिबन काटेर मोटरसाइकलको उद्घाटन गर्यो । झंकमणिले ताली बजायो । सबैले ताली बजाए । मन्त्रीले भाषण दियो ःआज हामीले अध्यक्षज्यूको मोटरसाइकल उद्घाटन गरेका छौं । यो यस गाउँको ऐतिहासिक घटना हो । महाराजको गौरवशाली नेतृत्वमा हामी देशभरि निरन्तर ऐतिहासिक काम गरिरहेका छौं । अध्यक्षज्यूले मोटरसाइकल चढ्नु भनेको सिंगो गाउँले मोटरसाइकल चढ्नु हो । हामी सिंगो देशलाई समृद्ध र सुखी बनाउने अभियानमा छौं । यो त्यसैको प्रतीक हो । भाषणपछि ऊ झंकमणिले चलाएको मोटरसाइकलमा बसेर अर्को वडातर्फ लाग्यो । सबै जना पछि लागे । खादा समातेर बाटोमा उभिएको वडा अध्यक्षले मन्त्रीलाई स्वागत गर्यो र आफ्नो घरको बार्दलीतिर देखाउँदै ङिच्च गर्यो, हिजो मात्र बनाइसकेको ।मन्त्री त्यसको पनि उद्घाटन गर्न भनेर आएको थियो । भन्यो, कैंची त मसँग छ । तर रिबन खोइ ? के काटेर उद्घाटन गर्नु ?वडा अध्यक्ष एकछिन अलमलियो । अनि, स्कूल छोडेर मन्त्रीका पछिपछि आएकी आफ्नी छोरीलाई बोलायो र उसले लगाएको रिबन खोल्न लगायो । एकातिर बाबु र अर्कातिर छोरी रिबन तन्काएर उभिएपछि मन्त्रीले रिबन काटेर बार्दली उद्घाटन गर्यो । सबैले ताली बजाए । बधाई छ तपाईंहरूलाई । आज यो गाउँमा दुइटा ऐतिहासिक घटना भए भन्दै ऊ हेलिकप्टर भएतिर फर्क्यो र अर्को जिल्लातिर उड्यो । पुरानो झोलुंगे पुलको मुखमा रातो रिबन बाँधेर गाउँपालिका अध्यक्ष सहित केही मानिसले बाटो छेकेका थिए । सय जना जति यात्रु बाटो नपाएर मुर्मुरिंदैथिए । यसैबीच मन्त्रीको हेलिकप्टर आइपुग्यो । सबै जना आफ्नै स्वागतका लागि आएका भन्ठानेर दंग पर्दै मन्त्रीले रिबन काटेर पुलको उद्घाटन गर्यो । यात्रुहरू भुतभुताउँदै बाटो लागे । नजीकैको छाप्रोमा चियाको व्यवस्था थियो । छेउमा घाम तापिरहेको एउटा बूढो मानिसले सोध्यो, यो त पुरानै पुल हो । १२ वटा जति फल्याक भाँचिएकाले तिनै फल्याक मात्र फेर्या हो । यसको पनि हेलिकप्टरबाट आएर उद्घाटन गर्नुपर्छ र बाबु ?मन्त्रीले भन्यो, कुनै पनि कुरालाई मामूली ठानेर उद्घाटन नगर्नु अथवा निर्माण भएपछि एकचोटि मात्र उद्घाटन गर्नु सामन्ती परम्परा हो । हामीले त्यसको उन्मूलन गरेका छौं । हामी पाइला पाइलामा उद्घाटन गर्छौं र शोषक, सामन्तले महत्त्व नदिएका कुराको पनि उद्घाटन गर्छौं । मुलुकको समृद्धि यसैमा निर्भर छ भन्ने महाराजको निष्कर्ष छ । हामी त्यसै अनुसार अघि बढेका छौं । महाराजको प्रतापले सिंगो देश अब उद्घाटनको युगमा प्रवेश गरिसकेको छ ।उसले ठीक भनेको थियो । महाराजको प्रतापले देश उद्घाटनमय हुँदै गएको थियो । वडाध्यक्षको भान्साघरको उद्घाटन झंकमणि स्वयंले गरेको थियो भने उसको कुखुराखोरको उद्घाटन वडाध्यक्षको हातबाट भएको थियो । डल्लीमायाले ठेलागाडामा थापेको चटपटे पसलको उद्घाटन गर्न विधायक लम्बोदर आएको थियो, जसलाई सुन्तली र सुन्दरेको प्रगतिशील बिहामा प्रमुख अतिथि बनाइयो । उसले बेलुका उनीहरूको सुहागरात कक्षको उद्घाटन गर्नु थियो । यसबीच ऊ अर्को गाउँमा शौचालय उद्घाटन गर्न गयो । गाउँभरिका शौचालय पालैपालो उद्घाटन गर्दै जाँदा रात पूरै छिप्पिइसकेको थियो । ऊ फर्कंदा बेहुला बेहुली सुहागरात कक्षबाहिर सुकुलमै निदाइसकेका थिए उद्घाटनको प्रतीक्षामा ।उद्घाटन भनेपछि मन्त्रीहरू हिरिक्कै हुन्थे । गाउँको स्वास्थ्य चौकीमा एउटा कोठा थपिएपछि स्वास्थ्यमन्त्री आठ घण्टा गाडी कुदाएर उद्घाटन गर्न पुगेको थियो भने पर्यटनमन्त्रीले डेढ घण्टा हेलिकप्टर चढेर आफ्नो गाउँमा बर्थडे केकको उद्घाटन गरेको थियो । ३२ वर्ष पुरानो एउटा नहर मर्मत भएपछि त्यसको उद्घाटन गर्न दुई पूर्वमन्त्री सहित तीन बहालवाला मन्त्रीको जत्था पुगेको थियो, ५५ वटा गाडीको लश्कर थिएर । पाँचै जनाले एकमाथि अर्को खप्टिएजस्तो गरेर, बत्तीसदन्त देखाउँदै नहरको गेट खोल्ने बटन त थिचे तर पानीको कमी थियो । नहरमा बगेको पानी सय मीटर पर पुग्दा नपुग्दै भुइँमा सोसिएर हरायो । करीब तीन सय जनाको त्यो जत्था नहरको बजेटमा पिकनिक मनाएर फर्कियो । देशमा चार दशक अघि एउटा राजमार्ग बनेको थियो, जो सातै प्रदेश भएर गुज्रन्थ्यो । त्यो उद्घाटनको खानी सिद्ध भयो । सर्वप्रथम हरेक प्रदेशका मुख्यमन्त्रीले मर्मतकार्यको प्रारम्भिक उद्घाटन गरे । अलिक दिनपछि खाल्डाखुल्डीमा गिट्टी हाल्ने कार्यको उद्घाटन भयो । त्यसपछि विभिन्न मितिमा जिल्लैपिच्छे कालोपत्रे ओछ्याउने कामको उद्घाटन गरियो । मर्मत सम्पन्न भएपछि साइत जुराएर केन्द्रमा महाराजले र प्रदेशहरूमा मुख्यमन्त्रीले राजमार्गको उद्घाटन गरे । एक मुख्यमन्त्रीको भनाइ थियो, आफूले राजमार्ग बनाउन सकिंदैन । अरूले बनाएकोलाई नै यसो मौका छोपेर बीचबीचमा उद्घाटन गर्दै जाने हो । अग्रगमन भनेकै यही हो ।महाराज अद्वितीय विकासप्रेमी थिए । शिलान्यास र उद्घाटनको घोषणा गर्नु नै विकास हो भन्ने उनको मान्यता थियो । त्यही घोषणा पनि कार्यस्थलमा गएर गर्न उनलाई रुचि थिएन, किनभने कार्यस्थल नै कहाँ हो भन्ने अत्तोपत्तो हुँदैनथ्यो । सुनारको सय चोट, लोहारको एकै चोट भनेझैं यस्तो घोषणा घर बसी बसी चिया खाँदाखाँदै थोकको भाउमा गर्न सकिन्छ भन्ने उनले बुझेका थिए । यसमा कम्प्युटरले उनलाई साथ दिएको थियो । उनी कम्प्युटरमै शिलान्यास गर्थे र उद्घाटन पनि । एक दिन ठूलो तामझामका बीच महाराजले कम्प्युटरको बटन थिचे र प्रोजेक्टर मार्फत भित्तामा एउटा वाक्य प्रकट भयो, श्री ८ महाराजका वरद बाहुलीबाट देशभर ३३० सडकको एकसाथ शिलान्यास सम्पन्न । भाइभारदारहरूले तालीको गडगडाहट लगाए र नियमानुसार तीन पटक महाराजको जयजयकार गरे । विदूषकीय आत्मविश्वासका साथ महाराजले भाषण दिए, शिला र न्यास दुवैबाट मुक्त यो वैज्ञानिक शिलान्यास हो । हामी कुनै पनि काम समयमै पूरा गर्छौं । अर्को महीना यही ठाउँबाट यसैगरी ३३० वटै सडकको उद्घाटन हुनेछ ।कार्यक्रम पछि चियापान गरिरहेका सडक मन्त्रीलाई २० जना सांसदले घेरे र प्रश्न गरे, यी कहाँका सडक हुन् ? हाम्रो क्षेत्रमा त कुनै नयाँ सडक बनाउने योजना छैन ।अप्रत्याशित प्रश्नले मन्त्रीको चिया सर्कियो । उसले भन्यो, त्यो त मलाई पनि थाहा छैन । भर्खर शिलान्यास भयो । अब उद्घाटन हुन दिनोस् । हाम्रो सरकार रहिरह्यो भने त्यसपछि कहाँ सडक बनाउने, कहिले बनाउने जस्ता खुद्रामसिना कुरामा विचार गरौंला ।बजेट त हाम्रै खातामा आउँछ नि, होइन ? सांसदहरूले मूल चासो व्यक्त गरे । तपाईंहरूकै खातामा आउने हो । चिन्तै नगर्नोस्, मन्त्रीले आश्वस्त पार्यो । त्यसो भए ठीक छ । हामी पनि सडकको चिन्ता गर्दैनौं, सांसदहरू चिया थप्नतिर लागे । त्यही हप्ता महाराजले चार सय अस्पतालको शिलान्यास र तीन सय पुलको उद्घाटन भएको घोषणा गरे । सबै कम्प्युटरको पर्दामा । यी कहिले बन्लान् ? भन्ने महारानीको जिज्ञासामा उनको जवाफ थियो, मैले उद्घाटन गरिहालें । कुनै न कुनै दिन त अवश्य बन्लान् । जहिले बने पनि मेरै नाम रहने हो । तर, यतिले महाराजलाई चित्त बुझिरहेको थिएन । उनलाई अलौकिक काम गर्न मन लागेको थियो । यस्तो काम, जसलाई यो लोकमा कसैले गर्न नसकोस् । त्यो शुभ घडी पनि चाँडै उपस्थित भयो । हिजो छाडी अस्ति सिंहदरवारमा आयोजित अति विशिष्ट समारोहमा महाराजले कम्प्युटरको बटन थिचेर सिंहदरवारको शिलान्यास गरे । र, आफैं दंग परे । सिंहदरवारमै बसेर सिंहदरवारको शिलान्यास ? तपाईं भन्नुहोला, यो कस्तो ठट्टा हो ? तपाईंले कुरा बुझ्नुभएन मित्र ! यो पृथ्वीलोकको होइन, मंगल ग्रहमा बन्ने सिंहदरवारको शिलान्यास थियो । कुनै दिन मंगल ग्रहमा मानव बस्ती बस्न सक्ने परिकल्पना त तपाईंले पनि सुन्नुभएकै होला । हाम्रा दूरदर्शी महाराजका अनुसार, त्यसवेला त्यहाँ पनि चुच्चे नक्शा भएको नेपाल देश हुनेछ । नेपाल भएपछि सिंहदरवार चाहियो नै । हो, त्यही सिंहदरवारको शिलान्यास गरेका रे, उनले । अब त कुरा छर्लंग बुझ्नुभो नि ?अन्त्यमा, तपाईंलाई खुसुक्क अर्को सूचना पनि दिऊँ । शिलान्यास त भइहाल्यो, उद्घाटन चाहिं नयाँ वर्षको प्रारम्भमा गर्ने योजना रहेछ । त्यसका लागि कालो ग्रेनाइटमा सुनौला अक्षरले लेखिएको भव्य शिलालेख तयार भइसकेको रहेछ, जसमा भनिएको छ, श्री ८ महाराजका करकमलबाट मंगल ग्रहमा निर्मित हुने सिंहदरवार भवनको उद्घाटन आज सम्पन्न भयो । मिति ः २०७८ वैशाख १ गते बुधवार ।नयाँ वर्षको शुभकामना !"
गहुँमा पनि बिचौलियाकै रजाइँ,"(काठमाडौं)  बजार ग्यारेन्टी र किसानलाई प्रोत्साहन गर्न भन्दै फागुन २० मा बसेको मन्त्रिपरिषद् बैठकले आर्थिक वर्ष २०७७७८ का लागि गहुँको न्यूनतम समर्थन मूल्य ३१ सय ११ रुपैयाँ तोक्यो । सरकारले गत वर्षको तुलनामा प्रतिक्विन्टल ९६ रुपैयाँ बढी तोके पनि किसानले त्यसको अनुभूति गर्न पाएका छैनन् ।सरकारले निर्धारण गरेको न्यूनतम मूल्यबारे प्रायः किसान बेखबर छन् । बिचौलियाकै हालीमुहालीका कारण सस्तो दरमा गहुँ बिक्री गर्न उनीहरू बाध्य छन् । एक साताअघि प्रतिक्विन्टल गहुँ २६ सय रुपैयाँमा बिक्री गरें । व्यवसायीहरूले सरकारी मूल्य दिएका छैनन्, बारा महागढीमाई नगरपालिकाका जोगानन्दप्रसाद जयसवालले भने, अहिले बिक्री भइरहेको मूल्यमा किसानलाई धेरै घाटा छ । तर बाध्यताले बिक्री गर्नुपर्ने अवस्था छ ।बारा भवानीपुरका व्यापारी मन्जुर अन्सार र जमुनाप्रसाद जयसवाललाई गहुँ बिक्री गरेको उनले सुनाए । ती व्यवसायीले फर्म र सहकारी दर्ता गरेर गल्ला को काम गरिरहेका छन् । किसानबाट खरिद गरेपछि वीरगन्जका मिललाई बिक्री गर्छन्, उनले भने, आफूले खरिद गर्दा किसानलाई राम्रो मूल्य दिन्नन् । आफूले बिक्री गर्दा भने मूल्य बढाउँछन् ।व्यवसायी (गल्ला) ले बिल पनि दिँदैनन् । कागजमा टिपेर गहुँ खरिद गरिरहेका छन् । बाराकै किसान असर्फीप्रसाद जयसवालले पनि प्रतिक्विन्टल २६ सय रुपैयाँमा गहुँ बेचेको बताए । चार बिघामा गहुँ लगाएको थिएँ । एक सय मन (एक मन बराबर ४० केजी) बिक्री गरें । तर मूल्य प्रतिकिलो २६ रुपैयाँ मात्रै पाएँ, उनले भने, तत्काल बिक्री नगरे घरको आवश्यकता पूरा हुँदैन । खेतीका लागि मल खर्च धान्न पनि मुस्किल पर्छ । घरखर्चको कुरा त अर्कै भइहाल्यो ।कृषिमै आधारित भएर काम गर्ने किसानलाई धेरै समस्या भइरहेको उनले गुनासो गरे । किसानका अनुसार बारा क्षेत्रमा किसानले लगाएको गहुँ करिब बिक्री भइसकेको छ । तर सरकारी निकायले खरिद प्रक्रिया थालेको छैन । सरकारले गहुँको मूल्य तोकेका विषयमा पनि आफू बेखबर भएको किसान जयसवालले बताए । गत वर्ष पनि प्रतिक्विन्टल २५ सय रुपैयाँमा बिक्री गरें । पछि सरकारले प्रतिक्विन्टल ३ हजार १५ रुपैयाँ तोकेको जानकारी पाएँ, उनले गुनासो गरे, व्यापारीले भने किसानसँग प्रतिक्विन्टल २५ सय रुपैयाँमा किनेर ३२ सय रुपैयाँमा बेचे । किसान गोपालप्रसाद जयसवालले पनि दुई साताअघि प्रतिक्विन्टल २६ सय रुपैयाँमा गहुँ बेचेको सुनाए । सरकारले तोकेको मूल्य थाहा नै छैन । मल, बीउको पैसा तिर्नु थियो । बच्चाहरूको स्कुल फी पनि बुझाउनुपर्ने थियो । बिक्री चलनको मूल्य भन्दै व्यापारीले प्रतिक्विन्टल २६ सय रुपैयाँ दिए, उनले भने । गत वर्ष पनि प्रतिक्विन्टल २२ सय रुपैयाँमा मात्रै गहुँ बेच्नुपरेको उनले गुनासो गरे । गत वर्ष गहुँको मूल्य प्रतिक्विन्टल ३ हजार १५ रुपैयाँ निर्धारण गरिएको थियो । उक्त मूल्यमा उद्योग वााणिज्य तथा आपूर्ति मन्त्रालयअन्तर्गतको खाद्य व्यवस्था तथा व्यापार कम्पनीले ५ सय ६० टन गहुँ किनेको थियो । चालु आर्थिक वर्षका लागि पाँच हजार टन किन्ने लक्ष्य छ । यसका लागि १५ करोड ८५ लाख रुपैयाँ विनियोजन गरिएको कम्पनीकी सूचना अधिकारी शर्मिला न्यौपानेले जानकारी दिइन् । उक्त परिमाणको गहुँ महेन्द्रनगर, धनगढी, टीकापुर, राजापुर, नेपालगन्ज, भैरहवा, विराटनगर, लहान, वीरगन्जलगायतबाट खरिद गरिने उनले बताइन् । यद्यपि यी कार्यालयबाट पनि खरिद सुरु भएको छैन । सरकारी निकायले जिल्लाजिल्लामा डिपो राखेर खरिद गर्नुपर्थ्यो । तर त्यसो गरिएन, राष्ट्रिय कृषक समूह महासंघ नेपालका संस्थापक अध्यक्ष उद्धव अधिकारीले भने, पूर्वर्मा सिरहादेखि बारासम्म करिब ७५ प्रतिशत किसानले गहुँ बेचिसके । समर्थन मूल्य किसानभन्दा बिचौलियाका लागि भयो । उत्पादन लागतका हिसाबले गहुँ खेती घाटाको व्यापार भएको अधिकारीले जानकारी दिए । त्यसमा पनि किसानले न्यूनतम मूल्यसमेत नपाउँदा सरकारी संयन्त्रमाथि नै प्रश्न उठ्ने उनको भनाइ छ । यता कृषि सचिव योगेन्द्रकुमार कार्कीले गहुँको सन्दर्भमा किसानको गुनासो नआएको दाबी गरे । केही ठाउँमा किसानको गुनासो हुन सक्ला । तर मन्त्रालयमा गुनासो आइसकेको छैन । केही समस्या नै भए मन्त्रालयमा गुनासो गर्न आउनुपर्यो, उनले भने, यद्यपि खरिद प्रक्रियामा उद्योग वाणिज्य तथा आपूर्ति मन्त्रालयको भूमिका रहन्छ ।गहुँ खरिदका लागि उद्योग वाणिज्य तथा आपूर्ति मन्त्रालयको निर्देशक पर्खिएको सूचना अधिकारी न्यौपानेले जानकारी दिइन् । गहुँको खरिदका लागि प्राथमिक खरिद समिति गठन हुन्छ । समितिका अध्यक्ष सम्बद्ध जिल्लाका प्रमुख जिल्ला अधिकारी हुन्छन् । सदस्यमा कृषि कार्यालय प्रमुख, उक्त कार्यालयले तोकेका किसान र सम्बद्ध जिल्लाका संस्थान प्रमुख सदस्य सचिव हुन्छन् । गहुँको वार्षिक उत्पादन २१ लाख टन रहेको कृषि तथा पशुपन्छी विकास मन्त्रालयले बताएको छ । यसमा १५ देखि १६ लाख टन सर्वसाधारणले उपभोग गर्ने गरेको कृषि सचिव कार्कीको भनाइ छ । बाँकी भने पशुपन्छीको दानामा प्रयोग हुने उनले बताए ।सबैभन्दा बढी गहुँ धनगढी, कञ्चनपुर, बझाङ, दार्चुलालगायत सुदूरपश्चिम क्षेत्रमा खपत हुन्छ । उत्पादन पनि सोही क्षेत्रमा हुने गरेको छ । गहुँ मुख्यतः पाउरोटीजन्य पदार्थ र बेकरीमा प्रयोग हुने गरेको छ । चाउचाउ र बिस्कुटका ठूला कम्पनीले भने गहुँ आयात पनि गर्ने गरेका छन् ।"
अवैध दोहनले कुरूप दरौंदी,"चोरकाटेदेखि मसानेपाटीसम्मको दरौंदी आसपास तीनवटा क्रसर उद्योग मापदण्डविपरीत सञ्चालनमा छन् । पालुङटार१ सुन्दुरखोलामा सिम्रन क्रसर उद्योग, मसानेपाटीमा माई मनकामना र गोरखा नगरपालिका१३ मा दर्ता भई गोरखा१० मा सञ्चालित गोरखकाली क्रसर उद्योगमा नदीजन्य सामग्रीको थुप्रो देख्न सकिन्छ । रातिमा नदीजन्य सामग्री उत्खनन गर्न पाइँदैन । तर बेनीखोला क्षेत्रमा रातिकै समयमा नदीजन्य सामग्री ओसारपसार हुने गरेको घुम्नेटारका मदनबहादुर कोइरालाले बताए । राति र बिहानीपख नदीमा जेसीभी, ट्र्याक्टर र टिपरको आवाज चर्कै सुनिने स्थानीयको भनाइ छ । अनियन्त्रित दोहनले बर्खाको भेल साविकको ठाउँबाट नबग्ने समस्या थपिएको स्थानीय जितबहादुर कुमालको गुनासो छ । जहाँ मन लाग्यो त्यहाँ ढुंगागिट्टी झिकिएको छ, उनले भने । ठेक्का लागेको घाटमा मापदण्डअनुसार काम भएनभएको विषयमा छिट्टै अनुगमन गरिने जिल्ला समन्वय समितिका प्रमुख अशोक गुरुङले जानकारी दिए । बर्सेनि हुने नदी दोहनले खोला गहिरिएको छ, यो वर्ष त ठेक्का लागिहाल्यो, अब दुईदुई वर्षमा आईई गर्दा यसमा ध्यान पुर्याउनुपर्छ, उनले भने ।"
सागलाई बीउ,ललितपुरको खोकनामा रायो चुट्दै किसान । विशेषगरी बीउका लागि यसरी दाना छुट्ट्याउने गरिन्छ । तस्बिर ः अनिश रेग्मीकान्तिपुर
दुई योजनामा अख्तियारले थाल्यो छानबिन,"(बागलुङ)  एउटै कामको दोहोरो भुक्तानी गरेको र नक्कली कागजात बनाएको भेटिएपछि बागलुङ नगरपालिकाका दुई योजनामा अख्तियार दुरुपयोग अनुसन्धान आयोगले छानबिन थालेको छ । नेपाल नेत्रज्योति संघको भवन निर्माणमा दुई वर्षसम्म एउटै इस्टिमेट र बिलभर्पाई देखाएर दोहोरो भुक्तानी लिएको मुद्दा परेपछि अख्तियारले अनुसन्धान सुरु गरेको हो । उक्त भवन निर्माणमा महालेखा परीक्षकले बेरुजु देखाएको थियो ।ठेक्कामा गएको निर्माणाधीन बागलुङ बसपार्क व्यवस्थापनको नाउँमा निकासा भएको रकममा पनि नक्कली कागजात बनाएको पाइएको छ । संघको भवन आर्थिक वर्ष २०७३७४ मा बागलुङ नगरपालिकाको लागत साझेदारीमा बनाइएको थियो । भवन बनिसकेपछि आव २०७४७५ मा पनि सोही बिलभर्पाई देखाएर नगरपालिकाले भुक्तानी दिएको थियो । नेत्रज्योति संघका अध्यक्ष ध्र्रुवबहादुर केसी हाल बागलुङ नगरपालिका४ का अध्यक्ष हुन् । संघको अध्यक्ष भएर अघिल्लो वर्ष र वडाध्यक्ष भएर पछिल्लो वर्ष केसीले रकम विनियोजनमा भूमिका निर्वाह गरेका थिए । संघ अहिले धौलागिरि अस्पतालका रूपमा सञ्चालनमा छ । लागत सहभागितामा ५० लाख रुपैयाँमा बनेको भवनका लागि नगरपालिकाले दोस्रो वर्ष पनि २५ लाख अनुदान दिएको थियो । एउटै इस्टिमेट देखाएर नगरपालिकाले २५ लाख दोहोरो भुक्तानी दिएको हो । भवनको ढलान गरेको, भर्याङ बनाएको, ढोकाको चौकोसलगायतको काम नक्कली बिलभर्पाई देखाएर संघले भुक्तानी लगेको थियो । महालेखाको डोरटोलीले आर्थिक नियमावली र कार्यविधि ऐनविपरीत खर्च गरेको देखिएका विभिन्न योजनाको १ करोड १६ लाख रुपैयाँ फिर्ता गर्न निर्देशन दिएको थियो । त्यसमध्ये वडाध्यक्ष केसीले मात्रै १३ लाख रुपैयाँ फिर्ता गरेका थिए । नगर प्रमुख जनकराज पौडेलले प्राविधिक रूपमा गरिएको छलछाम बुझ्न नसक्दा अख्तियारमा उजुरी पुगेको बताए । प्राविधिकले गरेको मूल्यांकनमा भुक्तानी दिइएकाले कर्मचारीतन्त्रमा बढी समस्या देखिन्छ, उनले भने, नक्कली बिलभर्पाई देखाएको भए कारबाही हुनैपर्छ । इन्जिनियरले गरेको मूल्यांकनउपर महालेखाले बेरुजु देखाएको हो । अख्तियार पोखरा कार्यालयका सूचना अधिकारी मेघनाथ रिजालले दोषी ठहर भएमा रकम फिर्ता गरेरमात्र नपुग्ने बताए । अनियमितता गरेको रकम फिर्ता गर्दैमा कारबाहीबाट बच्न सकिँदैन, उनले भने, भ्रष्टाचारजन्य कसुर ठहर हुँदा कानुनले तोकेको सजाय भोग्नैपर्छ । वडाध्यक्ष केसीले भने अख्तियारले राम्रोलाई बेवास्ता गरी नराम्रो मात्र हेर्ने गरेको टिप्पणी गरे । ठूला आयोजना अलपत्र छन्, हेर्दैनन्, सानोतिनोमा दुःख दिएको छ, उनले भने, प्राविधिकले त्रुटि गरेछन्, हामीले के बिरायौं ? बेरुजु फिर्ता गरिसकेपछि दुःख दिन खोजिएको उनले दाबी गरे । आर्थिक कार्यविधि ऐन २०५५ को दफा १९(१) बमोजिम ३५ दिनमा बेरुजु फिर्ता नभए कारबाही प्रक्रिया सुरु हुने उल्लेख छ । केसीकै वडामा निर्माणाधीन बसपार्कमा ठेक्का लगाएको स्थानमा नगरपालिकाको ४० लाख लगानी गरेको विषय पनि छानबिनमा परेको छ । डोजर लगाएर काम गरेपछि नक्कली हाजिरी देखाएर मजदुरले गरेको भन्दै बसपार्क समितिले भुक्तानी लगेको थियो । डोजर लगाएको भन्दा मजदुरले गरेको कामको भुक्तानी चार गुणा बढी हुन्छ । महालेखाले यहाँ पनि १० लाख ३६ हजार बेरुजु देखाएको थियो । बसपार्कमा ठेकेदार कम्पनीले साढे ७ करोडमा काम गरिरहेको छ । निर्धारित समयमा नसकेपछि ठेकेदारले तीन पटक म्याद थपिसकेको छ ।"
पाँच वर्षमा सात खर्बको निर्यात लक्ष्य,"महासंघमा २७ सदस्यीय कार्यसमितियसैबीच निर्यात व्यवसायी महासंघ नेपालमा २७ सदस्यीय नयाँ कार्यसमिति गठन भएको छ । महासंघको प्रथम साधारणसभाका अवसरमा शुक्रबार रामबहादुर गुरुङको अध्यक्षतामा कार्यसमिति गठन गरेको हो । महासंघका उपाध्यक्षमा चण्डीप्रसाद अर्याल, शंकर पाण्डे, दुर्गाविक्रम थापा र गोविन्द घिमिरे छन् । यसैगरी महासचिवमा अमृत खड्का, सचिवमा तेन्जिङ शेर्पा, कोषाध्यक्षमा किरण डंगोललगायत छन् ।"
चेम्बरमा सबै निर्विरोध,"काठमाडौं (कास) नेपाल चेम्बर अफ कमर्सको अध्यक्षमा राजेन्द्र मल्ल निर्विरोध निर्वाचित भएका छन् । चेम्बरको ७०औं वार्षिक साधारणसभाका अवसरमा निर्वाचित कार्यसमिति सदस्यहरूको प्रथम बैठकले शुक्रबार मल्लको नेतृत्वमा पदाधिकारी चुनेको हो । २०६२ सालमा कार्यसमिति सदस्यका रूपमा चेम्बर प्रवेश गरेका मल्ल कार्यसमिति सदस्यका रूपमा एक कार्यकालपछि कोषाध्यक्षमा चुनिएका थिए । त्यसपछि तृतीय उपाध्यक्ष र वरिष्ठ उपाध्यक्ष भएका थिए । वरिष्ठ उपाध्यक्षमा दुई कार्यकाल बिताएका उनी अहिले निर्विरोध चुनिएका हुन् ।बिमा कम्पनी, बैंक, एयरलायन्स, रिसोर्टहोटल, कलेज, इँटा उद्योग र कृषि फर्म व्यवसायमा नवनिर्वाचित मल्लको लगानी छ । आफ्नो कार्यकालमा आन्तरिक उत्पादनमा वृद्धि र निर्यातमा जोड दिने उनको भनाइ छ । कृषि, जलविद्युत्, पर्यटन र पूर्वाधार विकासलाई पनि प्राथमिकताका रूपमा राखिएको उनले बताए । उद्योग व्यवसायमा पनि बिचौलियाका कारण व्यवसायी र आम उपभोक्ताले सुपथ मूल्यमा सामान नपाएको समस्या छ, मल्लले भने, बिचौलिया प्रथालाई निरुत्साहित गर्ने र उनीहरूलाई कानुनी दायरामा ल्याएर मात्रै काम गर्ने वातावरण बनाउन जोड दिन्छु । घरजग्गा क्षेत्रलाई पनि व्यवस्थित बनाउन जोड दिनेछु ।चेम्बरमा मल्लसहित सबै सदस्य निर्विरोध भएका छन् । चेम्बरको ५५ सदस्यीय कार्यसमितिको वरिष्ठ उपाध्यक्षमा कमलेशकुमार अग्रवाल, उपाध्यक्षमा वाणिज्यतर्फ दीपककुमार मल्होत्रा, उद्योगतर्फ उर्मिला श्रेष्ठ, जिल्ला नगरतर्फ दीपक श्रेष्ठ, वस्तुगत संघबाट सुरेन्द्रकुमार श्रेष्ठ र संस्थागत उद्योग वाणिज्य संघबाट त्रिभुवनधर तुलाधर निर्वाचित भएका छन् । वस्तुगततर्फ १५ सदस्य, उद्योगतर्फ ९ सदस्य र जिल्लातर्फ १५ सदस्य छन् । नगरतर्फ १, वस्तुगत संघतर्फ ९, द्विराष्ट्रिय संस्थागततर्फ ३ र आबद्धतर्फ ३ सदस्य रहेको जनाइएको छ ।"
लयमा फर्किंदै वुहान,"(बेइजिङ)  विश्वमा कोरोना भाइरसको दोस्रो वा तेस्रो लहरको चिन्ता बढिरहेको छ । सबैभन्दा पहिला कोरोना भाइरस भेटिएको भनिएको चीनको वुहान भने लकडाउन खुलेको एक वर्षमा झन्झन् उभारिँदै गएको छ ।गत वर्षको अन्त्यसम्ममा वुहानको कुल वार्षिक अर्थतन्त्र विश्वका शीर्ष १० वटा सहरमा फर्किएको थियो । चीनको हुपेई प्रान्तको राजधानी वुहान सहरमा सबैभन्दा पहिला कोरोना पत्ता लागेपछि चीनमा गत वर्ष सन् २०२० को अप्रिल ८ देखि ७६ दिन लकडाउन गरिएको थियो । त्यस अवधिमा नेपालसहित विभिन्न देशका विद्यार्थी तथा कूटनीतिज्ञ धमाधम स्वदेश फर्किएका थिए । अनेक आलोचनाका बाबजुद महामारी नियन्त्रणका लागि वुहान लकडाउनमा गएको थियो । बेइजिङमा आयोजित पत्रकार सम्मेलनमा चिनियाँ परराष्ट्र मन्त्रालयका प्रवक्ता चाउ ली च्येनले बिहीबार हुपेई प्रान्त कोभिड१९ नियन्त्रण गर्ने नमुना भएको बताए । महामारी प्रतिरोधमा बलिदानी दिएर विश्व लडाइँमा योगदान गरेको टिप्पणीसमेत गरे ।वुहानवासीको समर्थनको प्रशंसा गर्दै उनले यहाँको अर्थव्यवस्था पुनः ट्र्याकमा आएको दाबी गरे । वुहानका बासिन्दाको व्यावहारिक कदमले चिनियाँ शक्ति र भावनाको प्रदर्शन गर्यो । एक वर्षपछि वुहानको पुनर्जन्म भयो । सहरका हर कुनामा जोस र जीवन्त शक्ति अहिले झन्झन् थपिइरहेको छ, उनले भने । वुहानमा लकडाउन गरिएलगत्तै विश्व समुदायबाट मानव अधिकारका विषयमा अनेक टिप्पणी गरिएको थियो । अन्ततः चीनको अभ्यासबाट सिकेर अहिले विश्वका विभिन्न मुलुकले लकडाउनलाई नै महामारी मत्थर पार्ने अस्त्रका रूपमा अपनाउने गरेका छन् । महामारी नियन्त्रणमा ल्याएर वुहानको लकडाउन हटाइएपछि विश्व समुदायमा महामारीविरुद्धको लडाइँमा आत्मविश्वास र शक्ति थपिएको विश्लेषकहरू बताउँछन् । वुहानको आर्थिक तथा सामाजिक व्यवस्था सामान्य भएसँगै महामारीपछिको पुनरुत्थानका लागि सहायता कार्यक्रमलाई प्रश्रय मिलेको चिनियाँ परराष्ट्र मन्त्रालयको भनाइ छ ।आगामी अप्रिल १२ मा अनलाइन तथा अफलाइन माध्यमबाट हुपेई प्रान्तको विशेष प्रचारका लागि कार्यक्रम आयोजना गर्दै विश्वलाई महामारीपछि पुनर्जन्म लिएको वुहानको छविबारे प्रचार गरिने पनि मन्त्रालयले घोषणा गरेको छ । यसैमार्फत वैदेशिक लगानी भित्र्याएर हुपेई प्रान्तको विकास गर्ने पनि चीनले बताएको छ ।"
शोकमा बकिङ्घम प्यालेस,"(लन्डन)  बेलायती महारानी एलिजाबेथ द्वितीयालाई पति शोक परेको छ । महारानीका पति राजकुमार फिलिपको शुक्रबार ९९ वर्षको उमेरमा विन्डसर क्यासलमा निधन भएको बकिङ्घम राजदरबारले घोषणा गरेको छ । रानीले गहिरो दुःखका साथ उनका श्रीमान् ड्युक अफ एडिनबरा राजकुमार फिलिपको मृत्यु भएको घोषणा गरेकी राजदरबारले जारी गरेको विज्ञप्तिमा उल्लेख छ । राजदरबारमा ब्रिटिस झन्डा आधा झुकाइएको छ । उपचारका क्रममा एक महिना अस्पतालमा बिताएपछि ड्युक गत १६ मार्चमा आफ्नो निवास विन्डसर क्यासल फर्किएका थिए । टेन डाउनिङ स्ट्रिटमा बोल्दै प्रधानमन्त्री बोरिस जोन्सनले भने, ड्युकको निधनको समाचार सुन्दा साह्रै दुःखी भएको छु । ड्युकले अनगिन्ती युवाहरूको जीवनलाई प्रेरित गरेका थिए । फिलिप ग्रिसको कोर्फु द्वीपमा १० जुन सन् १९२१ मा राजपरिवारमा जन्मिएका थिए । उनी एक वर्षको हुँदा ग्रिसमा क्रान्ति भयो । त्यहाँको अदालतले उनका पितालाई ग्रिसबाट निकाला गरिदियो । त्यसपछि उनीहरू बेलायत पुगेका थिए । दोस्रो विश्वयुद्धको संघारमा फिलिप सैन्य सेवामा भर्ती भएका थिए । उनी रोयल न्याभीमा थिए । एलिजाबेथ भ्रमणमा आउँदा भेट भयो । दुवैबीच सन् १९४७ मा विवाह भयो । विवाहको पाँच वर्षपछि एलिजाबेथलाई बेलायतको राजगद्दी सम्हाल्ने जिम्मेवारी आएको थियो ।बीबीसीका अनुसार राजकुमार फिलिप र महारानी एलिजाबेथका चार सन्तान, आठ नातिनातिनी छन् र १० जना पनातिपनातिनी छन् । उनीहरूका छोरा प्रिन्स अफ वेल्स पनि भनिने राजकुमार चार्ल्स सन् १९४८ मा जन्मिएका थिए । त्यसपछि राजकुमारी एन सन् १९५० मा जन्मेकी थिइन् भने ड्युक अफ योर्क राजकुमार एन्ड्र्यु सन् १९६० मा जन्मेका थिए । त्यसैगरी अर्ल अफ वेसेक्स प्रिन्स एडवार्ड सन् १९६४ मा जन्मिएका बीबीसीका समाचारमा उल्लेख छ । नेपाली र विशेष गरी गोर्खासँग बेलायती दरबारको निकट सम्बन्ध छ । बेलायतको नेपाली समुदाय फिलिपको निधनबाट दुःखी भएको छ । उनको नेपालप्रति बेग्लै सद्भावना थियो । गोर्खा र नेपाली राजपरिवारसँगको सम्बन्धका कारण पनि फिलिपले नेपाललाई रुचाउँथे, सन् १९६१ मा रानीसँगै फिलिप नेपाल गएको सम्झँदै लन्डनका अग्रज चिकित्सक डा राघवप्रसाद धितालले कान्तिपुरसँग भने । फिलिपसँग दुई पटक सार्वजनिक कार्यक्रममा भेटेको बताउने अन्तर्राष्ट्रिय कानुनका प्राध्यापक डा सूर्यप्रसाद सुवेदीले उनी महान् राष्ट्रसेवक भएको र रानीलाई सधैं सहयोग गरेको स्मरण गरे । दोस्रो विश्वयुद्धदेखि अहिलेसम्म ब्रिटेनमा स्थायित्व कायम राख्न ब्रिटिस महारानीलाई उहाँको सहयोग निकै महत्त्वपूर्ण रह्यो, सुवेदीले भने, उहाँले थुप्रै ब्रिटिस च्यारिटीहरूको संरक्षकका रूपमा ती संस्थाहरूलाई सघाउनुभयो । विश्वभरि नै उहाँको अनुपस्थिति खड्किनेछ ।"
रोयल न्याभीको भेटले मौलाएको सम्बन्ध,"लन्डन (बीबीसी) महारानीप्रति देखाएको सुदृढ र निरन्तर समर्थनका कारण ड्युक अफ एडिन्बरा प्रिन्स फिलिपले ६० वर्षभन्दा बढी समयदेखि व्यापक सम्मान पाएका थिए । उनले वहन गरेको भूमिका जोकसैको निम्ति कठिन किसिमको थियो । अझ कडा धारणा राख्ने नौसेनाका अधिकृतका लागि त यो झनै कठिन थियो । तर व्यक्तित्वको सोही सबल पक्षले उनलाई आफ्ना जिम्मेवारी प्रभावकारी ढंगले निर्वाह गर्न सहयोग गर्यो । साथै आफ्नी पत्नीलाई रानीको कर्तव्य पूरा गर्न सम्पूर्ण सहयोग गर्न उनले सके ।संवैधानिक हैसियत प्राप्त नभए पनि राजसंस्थाको नजिक उनीजति अरू कोही थिएन । रानीका लागि पनि उनीजति महत्त्वपूर्ण अरू कोही थिएन ।उनी ग्रिसको राजपरिवारमा जन्मिए । सन् १९२२ मा भएको सत्तापलटपछि उनका पितालाई एउटा क्रान्तिकारी अदालतले ग्रिसबाट निकालिदियो । त्यसपछि उनी आफन्तहरूका साथ इंग्ल्यान्ड पुगे र सरीस्थित प्राथमिक विद्यालयमा भर्ना भए । पछि उनी स्कटल्यान्डको गोर्डन्स्टन स्कुलमा पुगे । आत्मनिर्भरतामा जोड दिने गोर्डन्स्टनको सादा जीवनशैली, आमाबुबाबाट छुट्टिएका ती किशोरका निम्ति एकदमै उपयुक्त थियो ।दोस्रो विश्वयुद्धको संघारमा फिलिपले सैन्य सेवामा प्रवेश गर्ने निधो गरे । उनले रोयल न्याभीमा जागिर थाले । त्यसैताका सन् १९३९ मा उनको त्यस बखतकी राजकुमारी एलिजाबेथसँग पहिलो महत्त्वपूर्ण भेट भएको थियो । पछि लन्डनस्थित वेस्टमिन्स्टर एबीमा सन् १९४७ नोभेम्बर २० का दिन उनीहरूको विवाह भयो । त्यस बिहेलाई विन्स्टन चर्चिलले युद्धपछिको कठिन समयमा ब्रिटेनमा देखिएको एउटा रंगीन चमकका रूपमा उल्लेख गरेका थिए ।सन् १९५२ को फेब्रुअरीमा फिलिप र एलिजाबेथ केन्या भ्रमणमा रहेका बेला ब्रिटेनका राजा जोर्ज छैटौंको निधन भयो । आफ्नी पत्नीलाई अब तिमी रानी भयौ भन्ने समाचार सुनाउने जिम्मा प्रिन्स फिलिपकै थियो । उनका एक साथीले पछि बताएअनुसार त्यतिखेर फिलिपले आधी संसार आफ्नै थाप्लोमा आइपरेजस्तो अनुहार लगाएका थिए । सन् १९२१ मा ग्रिसको राजपरिवारमा जन्मिएका फिलिप दोस्रो विश्वयुद्धपश्चात् ब्रिटेनको राजपरिवारका केन्द्रीय व्यक्ति बन्न पुगे । आफ्नो राज्याभिषेकलगत्तै रानीद्वारा जारी गरिएको घोषणामा उनलाई रानीपछिको दोस्रो हैसियत प्रदान गरियो । फिलिपले रानीलाई सधैं नै उनको जिम्मेवारीमा सघाए । तर उनका आफ्नै रुचिहरू पनि थिए । उनले थुप्रै परोपकारी कामको अभियान चलाए । उनको विशेष रुचि युवाहरूको कल्याण तथा वन्यजन्तु र प्रकृति संरक्षणमा थियो ।आफूलाई लागेको कुरा स्पष्ट बोल्ने व्यक्तिका रूपमा उनको परिचय स्थापित भएको थियो । त्यसो गर्दा उनलाई कतिपय अवसरमा अप्ठ्यारो पनि आइपर्यो । सन् १९८६ मा शाही भ्रमणका बेला चीनमा भएको एउटा घटना सोही सन्दर्भमा निकै चर्चित रह्यो । त्यहाँ बसेका ब्रिटिस विद्यार्थीसँग अन्तरक्रियामा बोल्दाबोल्दै उनले लामो समय चीनमा बसे उनीहरूको पनि आँखा चिम्सो हुने भनिदिए । उक्त टिप्पणीलाई लिएर चीनमा धेरै चासो नजनाइए पनि ब्रिटिस ट्याब्लोइड पत्रिकाले त्यसबारे निकै चर्चा गरे ।फिलिप प्रतिबद्ध र आत्मनिर्भर व्यक्ति थिए । उनले आफूलाई ब्रिटिस समाजको केन्द्रमा पाए । एक पटक बीबीसीसँग बोल्ने क्रममा उनले भनेका थिए, मैले केवल सकेजति राम्रो गरेको छु । तपाईं के गर्न सक्नुहुन्छ ? मेरो शैली म अचानक परिवर्तन गर्न सक्दिनँ ।दशकौंसम्म रानीको समर्थनमा तथा अन्य परोपकारी संस्थाका निम्ति विभिन्न कार्यक्रममा भाग लिएका फिलिपले सन् २०१७ को अगस्टमा सार्वजनिक जीवनबाट अवकाश लिएका थिए । बकिङ्घम प्यालेसका अनुसार सन् १९५२ देखि त्यतिन्जेलसम्म उनी झन्डै २२ हजार त्यस्ता कार्यक्रममा सहभागी भएका थिए ।प्रधानमन्त्री टरिजा मेले उनले सार्वजनिक सेवामा पुर्याएको योगदानप्रति आभार व्यक्त गरेकी थिइन् । आफ्नो पदको प्रयोग गरी ब्रिटिस जीवनमा योगदान दिन फिलिप सफल रहे । राजसंस्थालाई बदलिँदो सामाजिक भावना बुझ्न उनले सहयोग पुर्याए । प्रिन्स फिलिपको सबैभन्दा ठूलो उपलब्धिचाहिँ लामो शासनकालमा उनले रानीलाई निरन्तर दिएको सुदृढ समर्थन र सहयोग नै हो ।"
उपाधिमा दुवै आत्मविश्वासी,"(पोखरा)  यसपालि आहारारा गोल्डकप फुटबलको उपाधि नयाँ टिमको पोल्टामा पर्ने निश्चित छ । पोखरामा जारी प्रतियोगिताको फाइनलमा पुगेका संकटा क्लब र पाहुना टोली अफ्रिकन रुट्स एसोसिएसन १९ औं संस्करण आफ्नो पक्षमा पार्न आत्मविश्वासी देखिन्छन् । शुक्रबार प्रिम्याच कन्फ्रेन्समा दुवै टिमका प्रशिक्षक र कप्तानले आहारारा गोल्डकपमा नयाँ इतिहास रच्नेप्रति आफूहरू विश्वस्त भएको सुनाए ।आयोजक सहारा क्लबलाई घरेलु मैदानमै हराएको एपीएफलाई सेमिफाइनलमा हराएर संकटा फाइनल प्रवेश गरेको हो । यसअघि पहिलो खेलमा प्रतियोगिताको सर्वाधिक छपल्टको विजेता एवं डिफेन्डिङ च्याम्पियन मनाङ मर्स्याङदी क्लबलाई हराएर संकटाले सुखद संकेत देखाइसकेको थियो । क्यामरुनको अफ्रिकन रुट्सले पहिलो खेलमा लिग विजेता मछिन्द्रलाई हरायो । आइतबार पोखरामा खेलेर सोमबार नै मकवानपुरमा चौथो वाग्मती गोल्डकप फुटबलको फाइनल खेल्न पुग्यो । फाइनलमा थ्रीस्टार क्लबसँग पराजित भएर अफ्रिकन रुट्स पोखरा फर्कियो । थ्रीस्टार पोखरा आएर पुलिससँग पहिलो खेल खेल्यो । क्याराभान गोल्डकपसहित छपल्ट उपाधि जितेको पुलिस क्लब चारपल्टको उपाधि विजेता थ्रीस्टारलाई हराएर सेमिफाइनल पुग्यो । एकपछि अर्को गोल्डकपमा आफ्नो दरिलो उपस्थिति जनाएको अफ्रिकी टोलीले पोखराको मैदानमा क्लब फुटबलमा गर्विलो शाख बनाएको पुलिसलाई पराजित गरेर फाइनल सुनिश्चित गर्यो । अफ्रिकन रुट्स र संकटाबीच फुटबल मैदानमा पहिलोपल्ट भेट हुँदै छ । पुलिस जस्तो सशक्त टिमलाई पराजित गरेर फाइनल यात्रा तय गरेकाले पनि अफ्रिकी टिमका खेलाडीमा मनोबल उच्च देखिन्छ । टिम कप्तान डी सिल्भियोले आफूहरूले पोखरामा पहिलोपल्ट उपाधि उचाल्ने अवसर नगुमाउने बताउँछन् । प्रिम्याच कन्फ्रेन्समा उनले आफ्नो रणनीतिबारे धेरै चर्चा गरेनन् । बरू मैदानमै उत्रिएपछि रणनीति तय गर्ने बताए । संकटाका प्रशिक्षक सल्यान खड्गी उपाधि होडमा कुनै कसर बाँकी नराख्ने दाउमा छन् । अफ्रिकी टिमको खेललाई नजिकबाट नियालेका छन् । भन्छन्, अफ्रिकन रुट्स सशक्त टिम हो तर उपाधि हामी नै उचाल्छौं । उपाधि जित्न आफ्नो टिमले गरेका आन्तरिक तयारी भने उनले सार्वजनिक गरेनन् । अहिले नै सबै कुरा नखोलौं । फाइनलमा पोखरेली दर्शकले हाम्रो खेल प्रत्यक्ष देख्नेछन्, उनले भने, दर्शकको साथ पाउने भएकाले पनि हामी उपाधि होडको निकै नजिक पुगेका छौं । संकटाका कप्तान सरोज दाहालले पनि यो अवसर गुम्न नदिने पक्षमा बोले ।शनिबार पोखरा रंगशालामा हुने फाइनल खेल निकै प्रतिस्पर्धात्मक हुने फुटबल विश्लेषक आनन्द रञ्जित ठान्छन् । अफ्रिकन टोली शारीरिक रूपमा निकै फिट देखिन्छन्, उनी भन्छन्, यो पहिला पोखरा आएर खेल्ने जस्तो अफ्रिकन टोली होइन । मैदानमा रणनीति बनाउन पनि निकै खप्पिस छ यो टोली । उनका अनुसार मैदानको हरेक पोजिसनमा खेल्ने खेलाडीको भूमिकासमेत निकै अब्बल छ । उता, संकटा पहिलोपल्ट फाइनलमा पुगेकाले पनि खेलाडीको हौसला उच्च रहेको उनले बताए । रञ्जितले भने, यदि पहिलो गोल संकटाले गर्यो भने पासा पल्टिन सक्छ । पूर्व राष्ट्रिय खेलाडी खेम गुरुङले संकटाका लागि फाइनल खेल निकै चुनौतीपूर्ण हुने बताए । फाइनलको यात्रा तय गरेको संकटा भाग्यमानी टोली भएको उनको भनाइ छ । फाइनल जित्न संकटाको भाग्य बलियो हुनैपर्छ, उनी भन्छन्, अफ्रिकन रुट्स धेरै बलियो टिम हो । उसले मैदानमा बनाउने रणनीति पनि निकै राम्रो छ । खेलाडीहरू पनि निकै फिट छन । गोल्डकपमा अफ्रिकन रुट्स पहिलोपल्ट सहभागी हुँदा संकटाको भने छैटौं सहभागिता हो । जारी प्रतियोगितामा बलियो टिमलाई पन्छाएर संकटा फाइनलसम्म पुग्न सफल भयो । विदेशी खेलाडीसमेत समावेश टिम अहिले सन्तुलनमा छ । विदेशी र नेपाली खेलाडीबीचको सन्तुलन संकटाको बलियो पक्ष हो । अफ्रिकी टोलीले पोखरा आउनुअघि नारायणगढमा भएको विजय खड्गी स्मृति गोल्डकप फुटबलको फाइनलमा त्रिभुवन आर्मीलाई हराएर उपाधि जितेको थियो । पोखरामा गोल्डकपको प्रतिष्ठालाई बुझेका अफ्रिकी टिमका प्रशिक्षक सिंगे बोरिस उपाधिका लागि कडा मिहिनेत गरिरहेको बताउँछन् ।"
दुई बक्सर पोल्यान्डतिर,"काठमाडौं (कास) आइबा युथ पुरुषमहिला विश्व बक्सिङ च्याम्पियनसिपमा भाग लिन २ महिला खेलाडीसहित ३ सदस्यीय नेपाली टोली शुक्रबार पोल्यान्डको किल्सी उडेको छ ।अप्रिल १३ देखि २३ सम्म हुने प्रतियोगिताको ४८ केजीमा सुष्मा तामाङ र ५४ केजीमा सुमिना खड्काले नेपालको चुनौती प्रस्तुत गर्नेछन् । प्रशिक्षकमा ओमकुमार मास्के छन् । टोलीलाई नेपाल बक्सिङ संघका अध्यक्ष राम अवाले, वरिष्ठ उपाध्यक्ष अर्जुनबहादुर केसीलगायतले बिदाइ गरे ।"
बेंग्लोरसँग मुम्बई स्तब्ध,"चेन्नई (एएफपी) एबी डी भिलियर्सले ४८ रन बनाएपछि इन्डियन प्रिमियर लिग (आईपीएल) नयाँ सिजनको पहिलो खेलमा रोयल च्यालेजर्न्स बेंग्लोरले शुक्रबार डिफेन्डिङ च्याम्पियन मुम्बई इन्डियन्सलाई २ विकेटले पराजित गरेको छ । डी भिलियर्सले २७ बल खेल्दै ४ चौका र २ छक्का प्रहार गरेपछि बेंग्लोरले अन्तिम बलमा लक्ष्य पूरा गरेको हो । डी भिलियर्स खेल सकिनु २ बलअगाडि आउट भए, जतिखेर बेंग्लोरलाई जितनिम्ति २ रन चाहिन्थ्यो । विजयी रन बटुलेका हर्शल पटेल ४ रनमा अविजित रहे । ग्लेन म्याक्सवेलले २८ बलमा ३ चौका र २ छक्कासहित ३९, कप्तान विराट कोहलीले २९ बलमा ४ चौकासहित ३३ र वासिङटन सुन्दरले १० रन बनाए । मुम्बईका जसप्रित बुमराह र मार्को जेन्सनले २२ तथा ट्रेन्ट बोल्ट र क्रुनाल पाण्ड्येले ११ विकेट लिए । यसअघि हर्शल पटेलको ५ विकेटमा बेंग्लोरले मुम्बईलाई १५९९ को स्कोरमा रोकेको थियो । गत सिजन दिल्ली क्यापिटल्सबाट ५ खेलमा ३ विकेटमात्र लिन सकेका पटेलले अन्तिम ओभरमै ३ विकेट लिई सानदार बलिङ गरे। पटेलले फालेको इनिङ्सको अन्तिम ओभरमा मुम्बईले ४ विकेट गुमाउँदा २ रनमात्र बनाउन सक्यो । उनले ४ ओभरमा २७ रन खर्चेर ५ विकेट लिई म्यान अफ द म्याच प्रदर्शन गरे । केयल जेमिसन र सुन्दरले ११ विकेट लिए । मुम्बईबाट ओपनर क्रिस लिनले सर्वाधिक ४९ रन बनाए । उनले ३५ बल खेली ४ चौका र ३ छक्का प्रहार गरे । सूर्यकुमार यादव ३१, इशान किशन २८, कप्तान रोहित शर्मा १९ र हार्दिक पाण्ड्ये १३ रनमा आउट भए । मुम्बईले नोभेम्बरमा दिल्लीलाई पराजित गरी कीर्तिमानयुक्त पाँचौंपल्ट आईपीएल जितेको थियो ।"
मंगलप्रसाद पदक नजिक,"काठमाडौं (कास) एपीएफका मंगलप्रसाद थारु शुक्रबार वीर गणेशमान सिंह स्मृति चौथो राष्ट्रिय खुला किक बक्सिङ प्रतियोगिताको पुरुष ६० केजीमा फाइनल पुगेका छन् । १३ औं सागमा उसुमा रजत जितेका मंगलप्रसादले आयोजक ललितपुरका सन्तोष मगरलाई हराए । सोही स्पर्धामा नेसनल मुवाँथाईका अब्राहम राई, बक्समान्डुका मनीषकुमार भुजेल र आर्मीका कमल आचार्य पनि आआफ्नो प्रतिद्वन्द्वीलाई हराउँदै सेमिफाइनलमा पुगेका छन् ।पुरुष ६५ केजीमा आर्मीका राजेश चौधरी रसन्तोषकुमार लामा, ७० केजीमा नेसनल किक बक्सिङका गोरख इनेरा र आर्मीका सनीसिंह सुनार, ७५ केजीमा आर्मीका दलबहादुर घले र एपीएफका अनिष शाही तथा खुला तौलमा नेसनलका विजय तामाङ र एपीएफका सन्जिव महर्जनबीच फाइनल प्रतिस्पर्धा हुनेछन् । पुरुष ५० केजीमा मुवाँथाईका कविर देसार, एपीएफका रोशन अछामी, आर्मीका धर्मेन्द्र राम र राजेन्द्र लामा तथा ५५ केजीमा मुवाँथाईका दावा कुन्जे शेर्पा, एपीएफका रोहित छनारो, नेसनल किक बक्सिङका मनोज राना मगर र एपीएफका तीर्थराज थापा सेमिफाइनल पुगेका छन् । ललितपुरको चापागाउँमा भइरहेको प्रतियोगिताको महिला ५० केजीमा एपीएफकी गौरी घर्तीमगर र रेज फिटनेसकी तेजी गुरुङ, ५५ केजीमा एपीएफकी विद्या गुरुङ र आर्मीकी मनीषा प्रधान, ६० केजीमा शिवानी श्रेष्ठ र एपीएफकी निशा बिक, ६५ केजीमा आर्मीका विद्या बोहरा र मन्जु विक तथा खुला तौलमा एपीएफकी मनीषा रावत र आर्मीकी विन्दु पुन मगरले फाइनल तय गरे । फाइनल शनिबार हुनेछ ।"
नेसनल फुटसल लिगमा ढुकु छनोट,"काठमाडौं (कास) ढुकु फुटसल हब, स्काई गोल्स, प्रभातफेरी युथ क्लब र शंखमूल फुटसल शुक्रबार नेसनल फुटसल लिगमा छनोट भएका छन् । पेप्सीकोलास्थित बैजन्ती फुटसलमा भएको वाग्मती प्रदेशको छनोटको सेमिफाइनलमा स्थान पक्का गर्दै यी टोली नेसनल फुटसललाई छनोट भएका हुन् । फाइनल पुग्न शनिबार ढुकु र स्काई तथा प्रभातफेरी र शंखमूलले प्रतिस्पर्धा गर्नेछन् ।ढुकु फुटसलले प्रिजमाटिक फुटसल एन्ड आरसीलाई ९३ ले, स्काईले काया स्पोर्टसलाई ६२ ले र प्रभातफेरी युथले स्तुपा स्पोर्ट्सलाई ६३ ले पराजित गरे । शंखमूल र सूर्य फुटसलबीच निर्धारित समयको खेल ११ को बराबरीमा टुंगिएपछि पेनाल्टी शुटआउटमा शंखमूल ४२ ले विजयी थियो । वाग्मती प्रदेशबाट ४ टोली छनोट हुने प्रावधानअनुरुप ढुकु, स्काई, प्रभातफेरी र शंखमूल जेठ १ देखि २२ सम्म पोखरास्थित बहुउद्देश्यीय कभर्डहलमा हुने नेसनल फुटसल लिगलाई छनोट भएको हो । अखिल नेपाल फुटबल संघ (एन्फा) को फुटसल कमिटीले टर्नपाइक इभेन्ट्स प्रालिको व्यवस्थापनमा ए डिभिजन राष्ट्रिय फुटसल लिग अर्थात नेसनल फुटसल लिगको छनोट खेल आयोजना गरिरहेको छ । वाग्मतीको छनोट तीन दिनअघि सुरु भएको हो ।"
दाङ र रूपन्देही भिड्ने,"भैरहवा (कास) लुम्बिनी प्रदेशस्तरीय ट्वान्टी२० यू१६ क्रिकेट प्रतियोगिताको फाइनलमा दाङ र रूपन्देही भिड्ने भएका छन् । शुक्रबार सेमिफाइनलमा दाङले रोल्पालाई ८३ रन र रूपन्देहीले पाल्पालाई ९९ रनले पराजित गरेका थिए । सिद्धार्थ रंगशालामा पहिलो सेमिफाइनलमा टस हारेको दाङले ८ विकेट गुमाई १ सय ३२ रन बनायो । आशिष ओलीले ४०, मनोज पुनमगरले ३६ र केरमान घर्तीमगरले १३ रन जोडे । रोल्पाका अजय डाँगी, प्रवेश गिरी र किसन भारतीले २२ विकेट लिए । प्रत्युत्तरमा रोल्पा १० ओभरमा ४९ रनमै सीमित भयो । प्रवेश गिरीले २४ रन बनाए । दाङका आयुश ओली र सुजल ओलीले ३३ र आशिष ओली र केरमान घर्तीमगरले ११ विकेट लिए । अर्को खेलमा टस जितेको रूपन्देहीले ४ विकेट गुमाई १ सय ९० रन बनायो । अमर मिश्राले ५६ बलमा ६ चौका र एक छक्का मदतमा ६७, प्रकाश गिरीले ४ चौका र ६ छक्कामा ५७ रन जोडे । विशाल भुसालले ३४ रन जोडे । पाल्पाका नरेश सूर्यवंशी, सुदीप जीसी र सौगात गौतमले ११ विकेट लिए । जवाफमा पाल्पा १७ ओभरमा ९१ रनमै समेटियो । रुपेश बस्यालले २६ र सुदीप जीसीले १३ रन बनाए । रूपन्देहीका शेजाद आलम र सुरज खड्काले ३३ र सन्तोष यादवले २ विकेट लिए ।"
आयोजक डोजोलाई ४ स्वर्ण,"काठमाडौं (कास) आयोजक दिलीप स्मृति प्रतिष्ठानले चौथो दिलीप स्मृति उपत्यकाव्यापी तेक्वान्दोमा शुक्रबार ४ स्वर्ण जितेको छ । पुरुष ५८ केजीमा शिव श्रेष्ठ र ३० केजीमा किरण तामाङ तथा महिला १९ केजीमा कृपा गौतम र ३० केजीमा रोजिना तामाङले स्वर्ण जिते । राखेप सेमिकभर्डहलमा विश्व निकेतनले २ स्वर्ण जित्यो । महिला ५६ केजीमा मनीषा तामाङ र २७ केजीमा भवानी बुढाथोकीले स्वर्ण जिते । ढल्कोका रोशन नेपाली, गरिमा महर्जन र मूलपानीका भिजन तामाङले आफ्नो तौलमा स्वर्ण जिते ।"
