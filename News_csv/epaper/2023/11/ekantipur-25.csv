शीर्षक,विवरण
राष्ट्रिय सभाका २० जनाको पदावधि सकिँदै,"पदावधि सकिन लागेका राष्ट्रिय सभाका अध्यक्ष तिमिल्सिना २०७४ मा एमालेबाट निर्वाचित भएका थिए । त्यसबाहेक इन्दु कडरिया, दीपा गुरुङ, दिलकुमारी रावल थापा (पार्वती), नरपति लुवार, भैरवसुन्दर श्रेष्ठ, रामचन्द्र राईको पनि पदावधि सकिन लागेको हो । राष्ट्रिय सभामा कांग्रेसबाट निर्वाचित पाँच सांसदको पनि पदावधि सकिन लागेको छ । त्यसमा अनिता देवकोटा, जितेन्द्रनारायण देव, प्रकाश पन्थ, रमेशजंग रायमाझी र दृगनारायण पाण्डे रहेका छन् । माओवादीका तीन जनाको पनि पदावधि सकिन लागेको छ । जसमा महेशकुमार महरा, बिना पोखरेल र हरिराम चौधरी छन् । एकीकृत समाजवादीका नन्दा चपाईं र सिंगबहादुर विश्वकर्माको पदावधि सकिन लागेको छ भने जसपाकी प्रमिला कुमारीको पनि पदावधि सकिन लागेको छ । त्यस्तै, स्वतन्त्रबाट निर्वाचित खिमलाल देवकोटाको पनि पदावधि सकिन लागेको छ । राष्ट्रिय सभा सदस्यमा राष्ट्रपतिबाट मनोनीत विमला राई पौड्यालको पनि पदावधि सकिन लागेको छ । पौड्यालको ठाउँमा मन्त्रिपरिषद्को सिफारिसमा एक जना मनोनीत हुनेछन् भने बाँकी १९ सांसदका लागि निर्वाचन हुन लागेको हो ।"
"विदेशमा ज्यानको विवाद, स्वदेशमा सम्पत्तिको","माइतीसँग सल्लाह गर्न नसकोस् भनेर उनको मोबाइल खोसिदिए । घरबाट निस्कन दिएनन् । पैसा निकालेर दिन दबाब दिए । असुरक्षित महसुस भएपछि रानी प्रहरी चौकीमा पनि पुगिन् । तर, त्यसपछि उनको घरसँग झनै दूरी बढ्यो । दुई छोरीको जन्मदर्ता र रानीको नागरिकतासहित विवाह दर्तासमेत परिवारले खोसर राखेका छन् । कागजपत्रकै अभावमा रानीले विधवा भत्ता र बालबालिकाले वैदेशिक रोजगार बोर्डबाट पाउने शैक्षिक छात्रवृत्तिको रकममा समेत दाबी गर्न सकेकी छैनन् । रानीकी आमा विनोदकुमारी देवीले भागाभाग गरेर ज्यान बचाएर आएकी छोरीलाई यही अवस्थामा घर पठाउन सक्ने अवस्था नरहेको बताइन् । सात महिनायता रानी सुगास्थित माइतीमै छिन् । विनोदकुमारीले भनिन्, बुहारीलाई राम्रो गरे हामी ज्वाइँकै घरमा छोरी पठाउन चाहन्छौं । रानीका जेठाजु ललन पासवानले भने सबै गरेर २५ लाख क्षतिपूर्ति, राहत र बिमा रकम आएको बताए । उनले भाइ विदेश उड्दा लिएको २ लाख कर्जा अहिले बढेर २ लाख ७० हजार भएको र उक्त कर्जासमेत नतिरी रानी घरबाट हिंडेको बताए । उनले लगाएको कुटपिट र ज्यान मार्ने धम्कीको आरोप निराधार भएको बताउँदै उनले भने, जन्मदर्ता र विवाह दर्ताको कागज उसैले हराएको हो । अरू आरोप सबै झूटो हो । छोटेको मृत्युपछि क्षतिपूर्ति रकम लिन पहल गरिदिएका भंगाहा७ का वडाध्यक्ष नरेश साह सोनारले रानीको बसाइ परिवारमै होस् भनेर निकै प्रयास गरे पनि सम्भव नभएको बताए । नियमकानुन बेग्लै हुन्छ, उनले भने, परिवारलाई धोका दिएर गएकाले समाजमा मिलाउने हिसाबले कुरा गरिरहेको छु तर रानीले मानिरहेकी छैनन् ।रानीले भोगेको व्यथा मधेशको साझा कथा हो । ६ वर्ष पहिले महोत्तरीको बर्दिवास१२ स्थित विजलपुराका धनवीर महतोसँग विवाह गरेकी धनुषा लक्ष्मी निवासकी विमला कुशवाह पनि अहिले रानीजस्तै माइतीमा बसिरहेकी छन् । उनको कथा पनि रानीको भन्दा फरक छैन । २०७६ फागुनमा उनका श्रीमान् धनवीर वैदेशिक रोजगारीका लागि मलेसिया पुगे । २०७९ फागुनमा स्वदेश फर्किने योजना थियो । तर, कार्तिक २९ गते उनको मृत्यु भएको खबर आयो । उहाँसँग कुरा नभएको दुई दिन भएको थियो, विमलाले भनिन्, एक्कासि परिवारमा कुनै दुर्घटनामा घाइते भएको भनेर रुवाबासी सुरु भयो । तर परिवारलाई थाहा भए पनि मलाई पछि थाह भयो, उनको त मृत्यु नै भैसकेको रहेछ । मृत्युको पुष्ट खबर आफूले पाउनुअघि नै धनवीरको शव गाउँमा ल्याइएको विमलाले बताइन् । सद्गतपछि सुरु भयो, परिवारभित्रै कचिंगल । यसको कारण केही थिएन, मृत्युपछि प्राप्त हुने बिमा रकम र सरकारले दिने राहत रकम कसले लिने भन्ने विवाद । उनले सुनाइन्, मृत्युपछि आएको पैसाको विषयमा भएको छलफल बिस्तारै झगडामा बदलियो अनि त म माइतीमा आएर बस्न बाध्य भएँ । उनका अनुसार बिमा र राहत रकमबाट घरको सबै कर्जा तिर्नुपर्ने बताएपछि कलह सुरु भएको थियो । विमलाले आफ्नो तर्क सुनाइन्, मैले बच्चा हुर्काउन र पढाउन बचत गर्नुपर्ने भएकाले पैसा दिन नसक्ने बताएँ । त्यसपछि परिवारमा बस्न नसक्ने अवस्था भयो ।उनले देवर नन्दले पैसा मागेको र नदिए निकै अप्ठ्यारो पर्ने भनी धम्क्याएपछि माइती पुगेको बताइन् । ५ वर्षकी छोरी आशिकालाई लिएर ८ महिनायता उनी माइतीमै छिन् । विमलाका दाजु सन्तोष महतोले क्षतिपूर्ति रकमका पछि सबै परिवार लागिपरेकाले बहिनीको ज्यान बचाउन आफैंसँग राखेको बताए । बुहारी उनीहरूकै हो, सन्तोषले भने, पैसा पनि उनीहरूकै हो, तर पैसा दिएपछि त्यही घरमा बहिनीले बस्न पाउँछे भन्ने विश्वास हामीलाई छैन ।धनवीरका परिवारले भने बुहारीलाई कुनै तनाव नदिएको दाबी गरे । ससुरा पीताम्बर महतोले हातमा पैसा पाएपछि बुहारी आफैँ परिवर्तन भएको आरोप लगाए । पीताम्बरले छोराले भनेरै आफूले पक्की घर बनाउन १५ लाख कर्जा दिएको र अहिले सोही कर्जा तिर्न मासिक २५ हजार किस्ता तिरिरहेकाले आफूले बुहारीबाट आर्थिक सहयोग मागेको बताए । धनवीरकी दिदी रीताकुमारी माइती नजिकैको बिजलपुराको स्वास्थ्य चौकीमा काम गर्ने भएकाले अहिले माइतीमै छिन् । भाइको मृत्युपछि आफूले झन्डै मानसिक सन्तुलन गुमाएको बताउँदै त्यतिबेला आफूले भाइबुहारीलाई के के भने भनेर होस नभएको बताइन् । उनले आफूले बुहारीसँग पछि माफी पनि मागेको बताउँदै भनिन्, घरजग्गा, सम्पत्ति सबै तिम्रै भएपछि ऋण पनि तिम्रै हो भन्दा उनी घर छोडेर हिँडिन् ।रानी र विमलाको जस्तै तर थोरै फरक कथा पिपरा९ की २८ वर्षीया निलमदेवी दासको पनि छ । वैदेशिक रोजगारीमा साउदी अरब गएका उनका पति वीरेन्द्र दासको गत जेठमा मृत्यु भयो । त्यसपछि सुरु भयो परिवारमा किचलो । मृत्युपछि प्राप्त हुने क्षतिपूर्ति रकममा परिवारले दाबी गरेका कारण दिनरात घरमा मानसिक तनाव हुने गरेको उनले बताइन् । परिवारले ५ लाख रुपैयाँ माग गरिरहेको बताउँदै १० र ३ वर्षका दुई छोरी र ११ वर्षको एक छोरा हुर्काउने दायित्वका लागि पनि आफूले परिवारले भनेजति पैसा दिन नसक्ने सुनाइन् । भनिन्, श्रीमान्ले कमाएर सन्तानकै लागि भनेर पक्की घर बनाए । तर, उनी आफैं बस्न पाएनन् । अब यो घर म कसोगरी छाडेर जाऊँ ? श्रीमान्को मृत्युपछि परिवारमा कलह सुरु भए पनि उनी भिन्न भएर छुट्टै भान्सा गरेर बसेकी छन् । उनले क्षतिपूर्ति रकममा परिवारको दाबी अहिलेसम्म कायमै रहेको बताउँदै भनिन्, पैसाकै कारण ससुरा, जेठाजु र जेठानीसँग बोलचाल बन्द भएको छ । घरमा पारिवारिक किचलो सुरु भएपछि जनकपुरस्थित माइतीबाट आफूलाई बोलाए पनि तीन बच्चाको हक र अधिकारका लागि आफू सहेरै भए पनि घरमै बसिरहेको उनले बताइन् । निलमका अनुसार श्रीमान्को मृत्युपछि आउने रकम श्रीमतीले बुझेपछि उसले अर्को बिहे गर्छे भन्ने आरोप सुन्नुपरिरहेको छ । छिमेकीले समेत अर्को बिहे गर्ने होला कि भनेर सोध्छन्, उनले भनिन्, सबैले ठानेका छन् यो पैसा लिएर भाग्छे, परिवारले पनि त्यही ठानेको छ तर म यही परिवारमा बसेर आफ्ना छोराछोरीको जिम्मेवारी निभाउन चाहन्छु । वैदेशिक रोजगार विभागका अनुसार गत आर्थिक वर्ष २०७९८० मा मधेस प्रदेशबाट १ लाख ४६ हजार मानिस वैदेशिक रोजगारीमा गएका छन् । विभागका निर्देशक कविराज उप्रेतीले चालु आर्थिक वर्ष २०८०८१ को ४ महिनामा मधेश प्रदेशबाट २६ हजार ७ सय ७२ मानिस श्रम स्वीकृति लिएर वैदेशिक रोजगारीमा गएको जानकारी दिए । तीमध्ये महोत्तरीबाट ४ हजार ६६ श्रमिक वैदेशिक रोजगारीमा छन् । यो संख्याले महोत्तरीमा वैदेशिक रोजगारीमा आश्रित परिवारको संख्या मात्र बुझाउँदैन, यसबाट आइपर्ने समस्या कति बृहत् छन् भनेर देखाउँछ । सामी परियोजनाको महोत्तरी कार्यालयका अनुसार जिल्लाबाट वैदेशिक रोजगारीमा गएका मध्येबाट महिनामा ३ देखि ५ जना मानिसको मृत्यु हुन्छ । उक्त परियोजनाको महोत्तरी प्रमुख रामभजन महतोले यस्तो घटनामा क्षतिपूर्ति रकम पाउने महिला र बालबालिका पारिवारिक हिंसामा पर्ने गरेकाले आफूहरूले क्षतिपूर्ति रकम दिलाउन र पीडितलाई न्याय दिलाउन सहयोग गरिरहेको बताए । प्रमुख जिल्ला अधिकारी शिवलाल गेलालले वैदेशिक रोजगारीमा मृत्यु हुने परिवारले पाउने क्षतिपूर्ति रकम मृतककी श्रीमतीले लिएपछि परिवारका अन्य सदस्यले महिलामाथि घरायसी हिंसा गर्ने घटना महोत्तरीमा व्याप्त रहेको बताए । यस्ता कैयन् घटनामा पीडितहरू न्यायको अपेक्षा राख्दै जिल्ला प्रशासनमा आइरहेको उनले बताए । प्रजिअ गेलालले महिलामाथि क्षतिपूर्ति रकमकै कारण सामाजिक, सांस्कृतिक, आर्थिक र शारीरिक हिंसा हुने गरेको तथा कतिपय परिवारबाट समेत विस्थापित हुनुपरेको बताए । उनले भने, पीडितलाई संरक्षण गर्दै न्याय दिन स्थानीय तह, जनप्रतिनिधि र सम्बन्धित सरोकारवाला सबैले चासो राख्नुपर्ने भइसकेको छ । प्रजिअ गेलालले मृतककी श्रीमती र परिवार दुवैतर्फबाट रकममा दाबी आएपछि क्षतिपूर्तिको ठूलो रकमको भुक्तानी नै गर्न समस्या भएको बताए । उनले यस्तो रकम ४ करोडभन्दा धेरै रहेको बताए । क्षतिपूर्ति लिने पहिलो हकवाला मृतककी श्रीमती हुन्छिन्, उनले भने, तर परिवारले दाबी गरेपछि सहमति गरेर आउनूस् भनेर पठाउँछौं, परिवार बुहारीलाई रकम दिन सहमत नहुँदा भुक्तानी नै रोकिएको पनि छ ।"
एम्बुस बन्दै ग्यारेजका हावा भर्ने ट्यांकी,"सबैतिर उस्तैबाराको कोल्हबी६ स्थित अधन्वा बजारमा रहेको उमाशंकर चौधरीको मोटरसाइकल ग्यारेजको हावा भर्ने ट्यांकी गत वैशाख २८ मा विस्फोट भयो । स्कुल बसमा हावा भर्ने क्रममा भएको दुर्घटनामा बसका चालक मुना चौधरी, सहचालक प्रदीप चौधरी घाइते भए भने ग्यारेज भएको घरमा पनि क्षति पुग्यो । घटनापछि घाइतेको सम्पूर्ण उपचार खर्च ६५ हजार रुपैयाँ ग्यारेज सञ्चालकले बेहोर्ने गरी मिलापत्र भएर घटना सामसुम भयो । तर, सबै यस्ता घटनामा पीडितले क्षतिपूर्ति पाएको देखिँदैन । २०७६ भदौ १३ गते टीकापुरस्थित सुन्दर मोटर वर्कसपको हावा भर्ने ट्यांकी पड्किँदा बाँकेको राप्तीसोनारी गाउँपालिका घर भएका टिपर चालक गणेश चौधरीको मृत्यु भयो । घटनामा वर्कसपका प्रोप्राइटर सुन्दर चौधरी पनि घाइते भए । यस्तै घटना २०७३ माघ २९ गते सल्यानको त्रिवेणी७ लुहाममा पनि भएको थियो । हावा भर्ने ट्यांकी पड्किँदा कामदार हीरालाल श्रीस र उनका छोरा गम्भीर घाइते भए भने अन्य दुई सामान्य घाइते भए । ट्यांकी पड्किँदा एउटा घर पूर्ण रूपमा क्षति भयो भने अर्को घरमा सामान्य क्षति पुग्यो । २०६० वैशाख ७ गते सर्लाहीको हरिऔन११ स्थित पूर्वपश्चिम राजमार्गमा रहेको टायर मर्मत केन्द्रको हावा भर्ने ट्यांकी विस्फोट हुँदा बाटो हिँड्दै गरेका स्थानीय युवराज कार्कीको मृत्यु भएको थियो । प्रमुख जिल्ला अधिकारी धर्मेन्द्रकुमार मिश्रले गरुडा घटनापछि धेरैले हावा भर्ने ट्यांकीबारे गुनासो गरेको बताए । सबैभन्दा पहिले जिल्लाभरि कति हावा भर्ने ट्यांकी सञ्चालनमा छन् भन्नेबारे हामी तथ्यांक निकाल्दै छौं, उनले भने, त्यसपछि अनुगमन गरेर थोत्रा र कामै नलाग्ने ट्यांकी प्रयोग गरिएको पाइए तिनलाई तत्कालै हटाउन भन्छौं । पूर्वपश्चिम राजमार्गमा सहरैपिच्छे टायर मर्मत गर्ने ग्यारेज खोलिएका छन् । तिनको संख्या कति छ भन्ने कुनै निकायसँग तथ्यांक छैन । मर्मत केन्द्रमा राखिएका हावा भर्ने ट्यांकीको अवस्था कस्तो छ भन्ने कुनै निकायले अनुगमन गरेको छैन । मर्मत केन्द्रका सञ्चालकहरू पनि अहिलेसम्म कुनै निकाय सोधपुछ गर्न नआएको सुनाउँछन् । चन्द्रपुर४ स्थित जियाउल टायर मर्मत केन्द्रका सञ्चालक जियाउल अन्सारीले कुनै पनि निकायले टायर मर्मत गरिएको स्थानमा आएर सोधपुछ र अनुगमन नगरेको सुनाए । अहिलेसम्म टायर मर्मत गर्नेहरूसँग कसैले संवाद गरेका छैनन्, उनले भने, हेर्नसमेत आएका छैनन् ।टायर मर्मत केन्द्र र ग्यारेजका कर्मचारीका अनुसार हावा भर्ने कम जोखिमयुक्त आधुनिक मेसिन महँगो पर्ने र भारतबाटै किनेर ल्याउनुपर्ने भएकाले पनि धेरैले सस्ता मेसिन प्रयोग गरिरहेका छन् । भित्री मधेशका बजारहरूमा हावा भर्ने मेसिन झन् धेरै जोखिमपूर्ण रहेको टायर मर्मत केन्द्रका सञ्चालक एवं मिस्त्री शेख कलिमले बताए । आधुनिक मेसिनहरू विद्युत्बाट चल्ने भए पनि परम्परागत मेसिनहरू पम्पसेटबाट चलाइन्छ । केही सञ्चालकहरूले फलामको पाता खरिद गरी वेल्डिङ गरेर हावा भर्ने ट्यांकी बनाउँछन्, उनले भने, यो निकै खतराजनक हुन्छ ।"
प्रसाईंका समर्थकमाथि प्रहरी धरपकड,"(काठमाडौं)शान्तिपूर्ण रूपमा भेला भएर विरोध प्रदर्शन गर्न पाउने संविधानप्रदत्त अधिकार हनन हुने गरी सरकारले मेडिकल व्यवसायी दुर्गा प्रसाईंले संयोजन गरेको कार्यक्रममा अवरोध गरेको छ । वर्तमान व्यवस्थाको विरोध, २० लाख रुपैयाँसम्मको ऋण मिनाहालगायत मागसहित प्रसाईं नेतृत्वको राष्ट्र, राष्ट्रियता, धर्म, संस्कृति र नागरिक बचाऊ महाअभियानले आह्वान गरेको कार्यक्रम पूर्वअनुमतिबेगर राखेपछि प्रशासनले रोकेको हो । तीनकुनेमा विरोध कार्यक्रम तय भएपछि प्रदर्शन स्थलमा सुरक्षा घेरा हालेर रोकिएको थियो भने प्रसाईंलाई प्रहरी प्रधान कार्यालयअन्तर्गतको विशेष कार्यदल, दंगा नियन्त्रण र विपद् व्यवस्थापन टोलीले भक्तपुरस्थित निवासबाटै बाहिर निस्कनमा रोक लगाएको थियो । प्रदर्शनमा आएका प्रसार्इं समर्थक साढे २ सयलाई प्रहरीले शुक्रबार दिनभर नियन्त्रणमा लिएर साँझ मात्रै रिहा गरेको छ । संविधानप्रदत्त अधिकारविपरीत हुने गरी प्रसाईंलाई होम अरेस्ट गरिएको भन्दै शुक्रबार नै सर्वोच्च अदालतमा बन्दीप्रत्यक्षीकरणको रिट परेको छ । अधिवक्ता सुरेन्द्र भण्डारीले प्रसाईंलाई गैरकानुनी थुनानजरबन्द गरिएको भन्दै अदालतमा बन्दीबन्दीप्रत्यक्षीकरण रिट दायर गरेका हुन् । रिटको सुनुवाइ आइतबारका लागि तोकिएको छ । भक्तपुरकी प्रमुख जिल्ला अधिकारी रोशनीकुमारी श्रेष्ठले प्रशासनबाट पूर्वअनुमति नलिई सार्वजनिक स्थानमा विरोध कार्यक्रम गर्न लागेकाले त्यसलाई रोकिएको बताइन् । प्रशासनबाट अनुमति लिएर कार्यक्रम गर्न रोक लगाइएको छैन, उहाँहरूले बिनाअनुमति कार्यक्रम गर्न खोजेपछि रोकिएको हो, उनले भनिन्, उहाँहरूकै सुरक्षाका लागि स्थान हद लगाएर जहाँ जहाँ हुनुहुन्छ, त्यहीं रोकिएको हो । काठमाडौंका प्रमुख जिल्ला अधिकारी जितेन्द्र बस्नेतले पनि अशान्ति मच्चाउने, प्रशासनबाट अनुमति नलिई सार्वजनिक स्थानमा भेला भई हूलहुज्जत गर्नेलगायत गतिविधि गर्न खोजेपछि त्यसलाई रोक्नु परेको बताए । विरोध प्रदर्शनको आवरणमा व्यवस्थाविरुद्ध उत्तेजक गतिविधि एवं हूलहुज्जत गर्ने, हिंसात्मक गतिविधिलाई बढावा दिने, सार्वजनिक सम्पत्ति तोडफोड र आगजनी गर्ने जस्ता अशान्ति फैलाउने देखेरै बिनाअनुमति सार्वजनिक स्थानमा आयोजित कार्यक्रम राकिएको हो, बस्नेतले भने, अर्कातर्फ प्रसाईंजीको कार्यक्रम भनिए पनि प्रदर्शनमा आउने मानिस उहाँको पकडमा रहने देखिएन । राजावादीहरू आफ्नो स्वार्थअनुसार घुसपैठ गरेर अशान्ति फैलाउनेतर्फ लागे । त्यही भएर प्रहरीप्रशासन बेलैमा चनाखो बनेको छ । उनले तीनकुने क्षेत्रमा प्रसाईंलाई कार्यक्रम गर्न नदिने दोहोर्याए । बिहीबार बल्खु क्षेत्रमा अभियानको कार्यक्रम स्थल तोकिए पनि सुरक्षा घेरा पार गर्न लागेपछि प्रदर्शनकारीमाथि प्रहरीले बल प्रयोग गरेको थियो । त्यस क्रममा २६ जना प्रदर्शनकारी घाइते भएका थिए । बल्खुको कार्यक्रम प्रशासनको बलमा रोक्न खोजेको भन्दै साँझ पत्रकार सम्मेलन गरेर अभियान संयोजक प्रसाईंले तीनकुनेमा शुक्रबार ११ बजे भेला हुन आह्वान गरेका थिए । त्यस क्रममा उनले उद्योगीव्यवसायी र नेताहरूमाथि भौतिक कारबाही गर्न र सरकारलाई कर नतिर्न भन्दै उत्तेजक अभिव्यक्ति दिएका थिए । त्यसपछि गृह मन्त्रालयले सुरक्षा निकायहरूलाई प्रसाईंका कार्यक्रममा निगरानी गर्न र तोकिएबाहेक ठाउँमा भेला हुन नदिन निर्देशन दिएको थियो । बिहीबार साँझबाटै उपत्यकाका तीनवटै जिल्ला प्रशासनले प्रसाईं पक्षमाथि कठोर नीति लिँदै बल्खुबाहेकका ठाउँमा कार्यक्रम राख्नुअघि पूर्वअनुमति लिन निर्देशन दिएको थियो । तर, प्रसाईंले शुक्रबार बल्खुको साटो काठमाडौंको तीनकुनेमा अभियानको कार्यक्रम तय गरेका थिए । जिल्ला प्रशासन काठमाडौंले अनुमति नलिई कार्यक्रम राखेको, उत्तेजक अभिव्यक्ति दिएर सामाजिक सद्भाव भड्काउन खोजेको लगायत आरोप लगाउँदै समर्थकलाई तीनकुनेमा पुग्न नदिई तितरबितर पारेको थियो । कार्यक्रममा उपस्थित हुन आएकालाई तीनकुने, बानेश्वर, गौशालालगायत स्थानबाट पक्राउ गरी दिनभर प्रहरी नियन्त्रणमा राखिएको थियो । यसैबीच, राष्ट्रिय मानवअधिकार आयोगले पनि प्रदर्शनकारीमाथि अनावश्यक बल प्रयोग नगर्न साथै विरोधका क्रममा घृणायुक्त अभिव्यक्ति नदिन प्रदर्शनकारीलाई आग्र्रह गरेको छ । दुवै पक्षलाई मानवअधिकारको सम्मान गर्न आयोगले अनुरोध गरेको छ । कसैप्रति लक्षित गरी घृणायुक्त अभिव्यक्ति नदिन एवं यस प्रकारका पोस्टर तथा श्रव्यदृश्य सामग्री सामाजिक सञ्जालमा नराख्न, सामाजिक सञ्जालको दुरुपयोग रोक्न हिंसा भड्किने प्रकारका कुनै पनि गतिविधि नगरी जिम्मेवार नागरिकको भूमिका निर्वाह गर्न आयोग प्रदर्शनकारी पक्षलाई आग्रह गर्दछ, शुक्रबार जारी विज्ञप्तिमा भनिएको छ, नागरिकको विचार तथा अभिव्यक्ति स्वतन्त्रताको सम्मान गर्दै प्रदर्शनकारीमाथि अनावश्यक बल प्रयोग र धरपकड नगर्नसमेत आयोग सरकारलाई आग्रह गर्दछ ।"
सवितालाई अन्तर्राष्ट्रिय साहसिक महिला पुरस्कार,"काठमाडौं (कास) नेपालमा अटिजम भएका बालबालिकाको शिक्षामा उल्लेखनीय काम गरेबापत अभियन्ता सविता उप्रेतीलाई यस वर्षको अन्तर्राष्ट्रिय साहसिक महिला पुरस्कार प्रदान गरिने भएको छ । भारतीय मानवअधिकार परिषद्ले मानवअधिकार र शान्तिका लागि योगदान पुर्याउनेमध्ये एकलाई सन् २०१५ देखि पुरस्कृत गर्दै आइरहेको छ । उप्रेतीलाई अन्तर्राष्ट्रिय मानवअधिकार दिवसका दिन डिसेम्बर १० मा नयाँदिल्लीमा पुरस्कार प्रदान गर्ने परिषद्ले जनाएको छ । संयुक्त राष्ट्रसंघसँग सहकार्य गर्दै मानवअधिकार, श्रम अधिकार र सामाजिक न्यायको क्षेत्रमा काम गरिरहेको परिषद्ले हालै पुरस्कारबारे पत्र पठाएको उप्रेतीले बताइन् । विश्व स्वास्थ्य संगठनको तथ्यांकअनुसार प्रत्येक वर्ष संसारभर बालबालिकामा अटिजम रोग बढ्दो मात्रामा देखिएको भन्दै यसका लागि स्वास्थ्य सावधानी अपनाउन अपिल गर्दै आएको छ । शरीर स्वस्थ र पूर्ण भए पनि मस्तिष्कको पूर्ण विकास नभई बालबालिकाको जन्म हुने रोग अटिजम हो । अटिजम लागेका बालबालिकालाई पढाउने कुनै विशेष विद्यालय, संयन्त्र र जनशक्ति नभएको समयमा २२ वर्षकी उप्रेतीले १३ वर्षअघि यस क्षेत्रमा काम गर्न थालेकी थिइन् । अटिजम भएका बच्चालाई पढाउन २०६७ मा खोलेको स्पेसल स्कुल फर डिसएबल्ड एन्ड रिहाबिलिटेसन सेन्टर बाट ४ सयभन्दा बढीले सेवा पाइसकेका छन् । अहिले उनको विशेष विद्यालयको नरेफाँट, ताथली र गोठाटारमा तीन शाखा छन्, जहाँ ६० विद्यार्थी पढ्छन् । युवा उमेरबाटै अथक रूपले अटिजम भएका बालबालिकाका लागि नेपालमा अभियान सुरु गरेर सामाजिक जागरण ल्याएको र धेरैको जीवनमा फरक पारेको हुनाले उप्रेतीलाई अन्तर्राष्ट्रिय साहसिक महिला पुरस्कार दिने निर्णय गरिएको परिषद्ले जनाएको छ । परिषद्ले सुरुको वर्ष दलाई लामालाई मानवअधिकार पुरस्कार दिएको थियो । बालबालिकाको शिक्षाका लागि काम गरेबापत नोबल पुरस्कार पाएका भारतीय अभियन्ता कैलाश सत्यार्थीदेखि संसारभरका मानिसलाई ध्यान सिकाएर शान्ति स्थापनामा सघाएको भनेर थाइल्यान्डका प्रसिद्ध बौद्ध भिक्षु फ्र्रा थेप्परियातिसुत्थीसम्मलाई परिषद्ले मानवाधिकार पुरस्कार प्रदान गरिसकेको छ । उप्रेती यो पुरस्कार पाउने पहिलो नेपाली हुन् । एसियाका प्रतिष्ठित मानिसहरूले पाउँदै आएको पुरस्कार आफूलाई दिइन लागेको खबरले खुसी लागेको उप्रेतीले बताइन् ।"
उपरथी सिग्देल रथीमा बढुवा सिफारिस,"(काठमाडौं)प्रधानसेनापतिको लाइनमा रहेका उपरथी ताराध्वज पाण्डेले पदबाट राजीनामा दिएपछि त्यसपछिका वरिष्ठ उपरथी अशोक सिग्देलको रथी बढुवा प्रक्रियालाई सैनिक मुख्यालय जंगी अड्डाले अघि बढाएको छ ।सैनिक सेवा नियमावलीमा वरिष्ठ उपरथीलाई नै बढुवा गर्ने नियमअनुसार सिग्देललाई रथी पदमा बढुवा गरिएको हो । बलाध्यक्ष रथी सरोजप्रताप राणा नियमित अवकाशमा गएपछि उनको स्थानमा उपरथी पाण्डे बढुवा हुने लाइनमा थिए । आफ्नो उमेरलाई लिएर प्रश्न उठेपछि पाण्डेले राजीनामा दिए । पाण्डेको राजीनामासँगै सैनिक मुख्यालयले वरिष्ठ उपरथी सिग्देलको रथीमा बढुवालाई अघि बढाइएको हो । सैनिक स्रोतका अनुसार वरिष्ठ उपरथी भएको र सबै कागजपत्र ठीक भएको भन्दै सिग्देललाई रथीमा बढुवा गर्न लागिएको हो । अब बलाध्यक्ष रथीमा बढुवा हुने गृहकार्य अघि बढेसँगै उपरथी सिग्देल करिब ९६ हजार नेपाली सेनाको भावी प्रधानसेनापतिको दाबेदार बनेका छन् । सेनामा लामो समयसम्म माथिल्लो तहका पदहरू खाली नहुने कारणले गर्दा सिग्देललाई छिटै बढुवा गर्न लागिएको हो ।सिग्देललाई रथीमा बढुवा गर्नको लागि प्रधानसेनापति प्रभुराम शर्माको नेतृत्वमा एकदुई दिनभित्रमै बोर्ड बैंठक बस्ने र त्यसले वरिष्ठ उपरथी सिग्देललाई बलाध्यक्ष रथीमा बढुवा गर्ने छ । सेनामा बलाधिकृत र बलाध्यक्ष गरी दुई रथी हुन्छन् । अहिले बलाधिकृत रथी सीताराम खड्का छन् । अब सिग्देल बलाध्यक्ष रथी हुन्छन् । खड्का यही पुसमा नियमित अवकाशमा जाने छन् र त्यसपछि सिग्देल बलाधिकृत रथीमा बढुवा हुनेछन् । २०८१ को भदौ २४ मा हालका प्रधानसेनापति शर्माले तीनवर्षे कार्यकाल पूरा गरेपछि सिग्देल नै सेनाको नयाँ प्रधानसेनापति हुने छन् । रक्षा मन्त्रालय स्रोतका अनुसार सिग्देलको बढुवालाई लिएर हालसम्म सैनिक मुख्यालयले कुनै पनि कागजपत्र मन्त्रालयमा पठाएको छैन । सिग्देलको कागजपत्र मन्त्रालयले यसअघिको बढुवा प्रक्रियामा हेरिसकेको छ । उहाँको सबै कागजपत्र ठीक छन्, मन्त्रालयका एक अधिकारीले भने, अब नयाँ प्रधानसेनापति उहाँ नै हुने देखिन्छ ।"
भूकम्पपीडितलाई कांग्रेसले बनाइदियो टहरा,"(काठमाडौं)नेपाली कांग्रेसले भूकम्प प्रभावित जाजरकोटका गाउँमा एक सय वटा अस्थायी टहरा निर्माण गरेको छ । नलगाड नगरपालिका५ का रघुनाथ, ऐरारी, पोखरा र मुलिमा कांग्रेस केन्द्रीय सदस्य एवम् सांसद प्रदीप पौडेलको नेतृत्वमा खटिएको डेढ सय नेताकार्यकर्ता र स्वयम्सेवक टोलीले अस्थायी घर टहरा बनाएका हो । जाजरकोट र रुकुम पश्चिममा कांग्रेसले मात्रै एक हजार अस्थायी घर टहरा बनाउने घोषणा गरेको छ । त्यहीअनुसार पहिलो चरणमा नेता पौडेलको नेतृत्वमा पाँच दिनदेखि खटिएको टोलीले शुक्रबारसम्म एक सय अस्थायी घर टहरा निर्माण गरेको हो । टोलीमा करिब ३५ जना दक्ष प्राविधिक जनशक्ति छन् भने बाँकी स्वयंसेवक छन् । १७ कात्तिकको भूकम्पपछि कांग्रेसले महामन्त्रीद्वय गगन थापा र विश्वप्रकाश शर्माको संयोजकत्वमा केन्द्रीय अनुगमन तथा सहजीकरण समिति गठन गरेको थियो । थापा र शर्माले प्रभावित क्षेत्रको स्थलगत अनुगमनपछि तत्काल उद्धार र राहतसँगै अस्थायी आवास र पुनर्निर्माणका विषयमा सरकारको ध्यानाकर्षण गराएका थिए । त्यही बेला उनीहरूले कांग्रेसका तर्फबाट स्वयंसेवकहरू परिचालन गरी एक हजार अस्थायी घर टहरा बनाउने घोषणा गरेका थिए । टोलीमा संघीय सांसद पौडेलसहित गण्डकी प्रदेशका सांसद डिल्लीराज सुवेदी, पालुङटार नगरपालिकाका पूर्वमेयर इन्जिनियर दीपकबाबु कँडेल, कांग्रेस जाजरकोटका नेताहरू महेन्द्र शाह, पुष्प बस्नेत, छवि पन्त र पूर्ण ओलीलगायत तरुण दल र नेपाल विद्यार्थी संघका नेताहरू खटिएका छन् । अस्थायी घर निर्माणमा खटिएका महासमिति सदस्य सुशील भट्टले शुक्रबारसम्म एक सय अस्थायी घरटहरा बनाएको बताए । हामी गत मंगलबारदेखि यहाँ छौँ । आजसम्म एक सय वटा टहरा बनाएका छौँ, भट्टले भने, शनिबार हामी फर्किन्छौँ, पार्टीको अर्को टोलीले अर्को ठाउँमा टहरा निर्माण थाल्छ । गत मंगलबार कांग्रेस महामन्त्री थापाको संयोजकत्वमा बसेको बैठकले प्रभावित क्षेत्रमा अस्थायी टहरा बनाउन श्रमदानका लागि एक निर्माण विज्ञ, दुई जना दक्ष मिस्त्री र सात जना स्वयंसेवकसहित १०१० जनाको समूह परिचालन गर्ने निर्णय गरेको थियो । सूचना, सञ्चार तथा प्रचार विभाग प्रमुख मीन विश्वकर्माले पहिलो चरणमा एक सय वटा टहरा निर्माण सम्पन्न भएपछि अर्को टोलीले अर्को ठाउँमा अस्थायी निर्माण प्रारम्भ गर्ने बताए । कांग्रेसले प्रभावित क्षेत्रमा स्वयम्सेवकले अस्थायी टहरा निर्माण गरिरहेको र प्रजातन्त्रवादी चिकित्सक टोलीले सामान्य र मानसिक स्वास्थ्यसम्बन्धी परामर्श दिने काम गरिरहेको बताए । भूकम्प प्रभावित अति विपन्न तथा जीविकोपार्जनका माध्यम गुमाएका असहाय परिवार र श्रमिकको पुनर्स्थापनाका लागि ट्रेड युनियन कांग्रेसले सहजीकरण गरिरहेको कांग्रेसले जनाएको छ । प्रभावित क्षेत्रमा टहरा निर्माण गरिरहेका नेता पौडेलले सरकारले अस्थायी आवास निर्माणका लागि दिने भनेको राहत रकम दिन ढिलाइ हुँदा पीडितहरूले कठ्याँग्रिदो चिसोमा सकसपूर्ण दैनिकी गुजार्न बाध्य हुनुपरेको बताए । सरकारले अहिलेसम्म तत्काल दिने भनेको राहत रकमसमेत उपलब्ध गराउन सकेको छैन, उनले भने, भूकम्पपीडितले चिसोले कठ्याँग्रिएर दैनिकी गुजार्नुपर्ने स्थिति चिन्ताजनक छ । उनले प्रभावित क्षेत्रमा बिरामी, सुत्केरी महिला, बालबालिका र वृद्धवृद्धाको स्वास्थ्य अवस्था झनै जटिल रहेको बताए । अधिकांश घर क्षतविक्षत छन् । चिसो बढ्दै गएको छ । धेरै परिवारसँग न्यानो कपडासमेत छैन, नागरिकलाई चिसोबाट जोगाउन तुरुन्तै अस्थायी टहरा निर्माण गरेर सुरक्षित स्थानमा स्थानान्तरण गर्नुपर्ने स्थिति छ, पौडेलले भने ।यसअघि अवलोकनमा गएका कांग्रेस महामन्त्रीद्वय थापा र शर्माले आफैँले प्रभावित क्षेत्रमा अस्थायी टहरा निर्माणको थालनी गरेका थिए । त्यस्ता टहरा बनाउन प्रतिपरिवार ४० हजार रुपैयाँसम्म खर्च हुने अनुमान गरिएको थियो । कांग्रेसको सुझावकै आधारमा सरकारले तत्काल अस्थायी आवास बनाउन प्रतिपरिवार ५० हजार रुपैयाँ रकम उपलब्ध गराउने निर्णय गरेको थियो । तर त्यो रकम अहिलेसम्म पीडितसम्म पुगेको छैन । सरकारले भने अस्थायी आवासका लागि दुई किस्ता गरेर अनुदान रकम उपलब्ध गराउने गरी कार्यविधि बनाएको छ ।"
उच्चशिक्षा सुधार्न साझा उपाय खोज्दै उपकुलपतिहरू,"(काठमाडौं)श्वविद्यालयका उपकुलपतिलगायत उच्चशिक्षाका अगुवाहरूले विश्वविद्यालय सुधारको साझा उपायहरूको खोजी थालेका छन् ।काठमाडौं विश्वविद्यालयले पहिलो पटक शुक्रबार आयोजना गरेको राष्ट्रिय उपकुलपति सम्मेलनमा उच्चशिक्षाको साझा संकट र समाधानका उपायबारे मन्थन गरिएको थियो । उच्चशिक्षाको मापदण्डमा एकरूपता र विश्वविद्यालयको अन्तर्राष्ट्रिकरणमा साझा प्रयासको खाँचो रहेको वक्ताहरूले औंल्याएका हुन् । प्रधानमन्त्री तथा अधिकांश विश्वविद्यालयका कुलपति पुष्पकमल दाहालले उच्चशिक्षालाई राजनीतिक दलको प्रत्यक्ष संलग्नताबाट अलग राख्नुपर्ने बताए । प्रधानमन्त्री सबै विश्वविद्यालयहरूको पदेन कुलपति हुने व्यवस्था निश्चय नै अव्यावहारिक छ । त्यसलाई बदल्न राजनीतिक दलहरूको पहल सहकार्य र समान सोच आवश्यक छ, दाहालले भने । प्रधानमन्त्री कुलपति हुने व्यवस्थाको विकल्प खोज्दा विश्वविद्यालयहरूको नेतृत्व चयनदेखि प्राज्ञिक कार्यक्रम सञ्चालनसम्म कुनै निहित स्वार्थयुक्त समूहको जकडमा नपर्न पनि सजग हुनुपर्ने उनले औंल्याए ।काठमाडौं विश्वविद्यालयले फागुन पहिलो साता आयोजना गर्न लागेको एसोसिएसन अफ इन्डियन युनिभर्सिटिजको उत्तरपूर्वीय क्षेत्रका २ सय ५० भन्दा बढी विश्वविद्यालयका उपकुलपतिहरूको सम्मेलनको तयारी र त्यसमा प्रस्तुत गर्ने नेपालको राष्ट्रिय धारणा तय गर्न शुक्रबारको सम्मेलन आयोजना गरिएको हो । प्रधानमन्त्री दाहालले नेपालको उच्चशिक्षा चुनौतीपूर्ण अवस्थामा रहेकाले सरकार र प्राज्ञिक क्षेत्र मिलेर सुधारको प्रयास गर्नुपर्ने बताए । राज्यले शिक्षामा पर्याप्त लगानी गर्न नसकेको र विद्यार्थीहरू उच्चशिक्षाका लागि विदेश जानु प्रमुख समस्या रहेको उनले औंल्याए । विश्वविद्यालयले प्रतिस्पर्धामा सामेल हुँदै उच्चशिक्षाको गुणस्तरलाई विश्वस्तरीय बनाउन सके युवाहरूले अध्ययनका लागि मुलुक छाड्ने अवस्थामा सुधार आउने प्रधानमन्त्री दाहालको धारणा थियो । सरकारले समकक्षता निर्धारण, राष्ट्रिय योग्यता प्रारूप, एकीकृत शैक्षिक क्यालेन्डर कार्यान्वयनको जिम्मा विश्वविद्यालय अनुदान आयोगलाई दिएर सुधारका लागि सहजीकरण गरेको उनले बताए । देशभर सञ्चालित १७ वटा विश्वविद्यालयमा ५ लाख १८ हजार विद्यार्थी अध्ययनरत रहेको आयोगको तथ्यांक छ । गत वर्ष १ लाख २२ हजार विद्यार्थीले वैदेशिक अध्ययनमा जान अनुमति लिएका थिए । कक्षा १२ अध्ययरतमध्ये करिब ५० प्रतिशत विद्यार्थीले मात्रै उक्त तह उत्तीर्ण गर्ने र तीमध्ये पनि एक तिहाइ विद्यार्थी विदेश जाने गरेको पछिल्ला वर्षका आँकडा छ । अर्कोतर्फ प्रदेशदेखि केन्द्रसम्म नयाँनयाँ विश्वविद्यालय स्थापनाको होडबाजी चलेको छ । यस्तो अवस्थामा विदेश जाने विद्यार्थीलाई रोक्ने नीति र कार्यक्रम आवश्यक रहेको काठमाडौं विश्वविद्यालयका उपकुलपति भोला थापाले बताए । विदेशी विश्वविद्यालयसँग सहकार्य गरेर संयुक्त शैक्षिक कार्यक्रम सञ्चालन गर्न सके बाहिर जाने विद्यार्थीको संख्यामा कमी ल्याउन सकिने उनले सुझाए । त्यसका लागि काठमाडौं विश्वविद्यालयले अस्ट्रेलिया र भारतका प्रतिष्ठित विश्वविद्यालयसँग संयुक्त कार्यक्रम सुरु गरेको पनि उल्लेख गर्दै उनले नेपालको शिक्षा प्रणालीमा प्रगतिशील सुधार गर्न मापदण्डमा एकरूपता र अन्तर्राष्ट्रियकरण गर्न साझा प्रयासको खाँचो रहेको तर्क गरे ।संस्थापक उपकुलपति सुरेशराज शर्माले राज्य बलियो बनाउन पनि शिक्षा जगत् दरिलो हुनु आवश्यक रहेको सुझाव दिए । उच्चशिक्षामा अवसर र चुनौतीहरू सँगैसँगै आएका छन् । डरलाग्दा चुनौती मात्रै छैनन्, आसलाग्दा अवसर पनि हाम्रा अगाडि देखिन्छ, उनले थपे, राम्रो शिक्षा नभएरभन्दा पनि अवसरका लागि विद्यार्थी बाहिर गएका छन् । गुणस्तरीय शिक्षा छैन भने त यहाँ पढेका विद्यार्थी पनि विदेशमा गइरहेका छन् । राम्रो शिक्षा दिने तागत नेपाली विश्वविद्यालयसँग छ । अन्तर्राष्ट्रिय रूपमा प्रतिस्पर्धा गरेर माथिल्लो वरीयतातर्फ लम्कनुपर्छ । अन्तर्राष्ट्रिय विश्वविद्यालयसँग सहयोग लिएरभन्दा पनि सहकार्य गरेर अघि बढे चुनौतीबाट मुक्त हुन सकिने उनले जनाए । बिनालगानी अनुसन्धान र प्रविधिमुखी नहुँदा शिक्षामा पछौटेपन देखिएको उनले औंल्याए । त्यसका लागि राज्य र प्राज्ञिक जगत्को ध्यान दिनुपर्ने उनले जनाए । कम्तीमा शैक्षिक क्यालेन्डर पूर्ण रूपमा कार्यान्वयन गर्न सके विश्वविद्यालय आरालो यात्रामा जानबाट रोकिने शर्माले सुझाए । नेपालका विश्वविद्यालयमा पछिल्ला वर्षहरूमा समयमा पठनपाठन, परीक्षा र नतिजा प्रकाशन हुने प्रवृत्ति मौलाउँदै गएको छ ।नेपाल विश्वविद्यालय पूर्वाधार विकास समितिका अध्यक्ष डा अर्जुन कार्कीले केही कमीकमजोरी सुधार गरेर अघि बढ्न सके शिक्षा प्रणालीमा छलाङ मार्न सकिने प्रस्ट्याए । हाम्रो प्रतिभा कमजोर छैनन् । यिनै विद्यार्थीले विदेश गएर चमत्कार गर्ने यहाँ किन गर्न नसक्ने ?, उनले प्रश्न गर्दै थपे, स्वदेशका विश्वविद्यालयले उपयुक्त वातावरण दिन नसकेको हो । उपयुक्त वातावरण नपाउँदा राष्ट्रको पैसा र श्रम शक्ति पढाइका लागि बाहिर गएको उनले जनाए । नेपालको समृद्धिका लागि चाहिने लगानी र जनशक्ति बाहिर गएको छ । विश्वविद्यालयमा उपकुलपति चयनदेखि नै समस्या हुन्छ । प्राध्यापक, कर्मचारी र विद्यार्थीका युनियन पनि बाधक बनेका छन्, उनले भने । उच्चशिक्षालाई राजनीतिबाट पर राखे सुधार सम्भव रहेकोमा उनले जोड दिए । शिक्षण प्रणालीको अर्को समस्या सिक्ने, सिकाउनेभन्दा पनि घोकाउने भयो । समाजका हरेक क्षेत्रलाई सुरक्षित तरिकाले नेतृत्व गरेर लैजाने जनशक्ति उत्पादन गर्न सक्ने विश्वविद्यालय चाहिन्छ, डा कार्कीले भने ।त्रिभुवन विश्वविद्यालयका पूर्वउपकुलपति तीर्थ खनियाँले उच्चशिक्षाको समस्या पहिचान र समाधानका लागि उपयुक्त संयन्त्र आवश्यक रहेको औंल्याए । उच्चशिक्षा सुधारका लागि थिङ ट्यांक निर्माण गरेर लबिइङ गर्नुपर्ने बेला आएको छ, उनले भने, विद्यार्थी तालाबन्दी गरेर आउँछन् भने त्यो प्रतिवाद गर्न सक्ने प्राज्ञ समूह चाहिन्छ । सरकारले पदाधिकारी नियुक्ति र चयनमा ध्यान नदिँदा पनि समस्या भएको उनले जनाए । ४ वर्षे कार्यकालमा एउटा उपकुलपतिबाट मात्र समग्र सुधार सम्भव हुँदैन । लामो योजना र भिजन चाहिन्छ, खनियाँले भने, देशभित्रै उच्चशिक्षामा एकरूपता छैन । शैक्षिक योग्यतामा प्रश्न उठ्छ भने अन्तर्राष्ट्रिय रूपमा कसरी प्रतिस्पर्धा गर्न सकिन्छ ?खुला विश्वविद्यालय उपकुलपति शिलु मानन्धरले अनलाइन शिक्षालाई मान्यता दिन समस्या भइरहेको गुनासो गरिन् । भर्चुअल, अनलाइन शिक्षण अभ्यासहरू अन्तर्राष्ट्रिय रूपमा सुरु भएको छ । तर खुला विश्वविद्यालयमा कानुन पढेका विद्यार्थीलाई बार काउन्सिलको लाइसेन्स परीक्षामा सहभागी गराइएन, उनले भनिन्, सरकार र विश्वविद्यालय अनुदान आयोगले अनलाइन कोर्सलाई नेतृत्व गर्न सकेको छैन । खुला शिक्षाको अवधारणामा अघि जान पुरानो धारणामा परिवर्तन गर्नुपर्ने उनले सुझाव दिइन् । खुला सिकाइले शिक्षामा नागरिकको पुहँच वृद्धि गर्ने उनले भनाइ थियो ।सुदूरपश्चिम विश्वविद्यालयका उपकुलपति अम्बरराज जोशीले अध्ययन र अवसरका खोजीका संसारभरका विद्यार्थीले आफ्नो देश छोडिरहेको टिप्पणी गरे । विदेशी विद्यार्थी आकर्षित गर्न सरकार र विश्वविद्यालयले नीति र कार्यक्रम लागू गर्नुपर्ने उनले जनाए । विद्यार्थी आदानप्रदान र गतिशीलता कार्यक्रममार्फत उच्चशिक्षाको भविष्यको रूपान्तरण गर्न सकिनेमा उनले जोड दिए । कार्यक्षमता र रोजगारीका अवसरमा प्राथमिकता दिएर उच्चशिक्षाका कार्यक्रम सञ्चालन गर्नुपर्छ, उनले भने, समाज, संस्कृति र समुदायको उत्थान गर्ने शिक्षा चाहिन्छ ।गण्डकी विश्वविद्यालयका कुलपति गणेशमान गुरुङले राजनीतिक पहुँचको हस्तक्षेपमा उच्चशिक्षाका निकायहरू परेको टिप्पणी गरे । त्यसकारण देशभरका अब्बल क्याम्पसहरू पनि संकटमा पर्दै गएको उनले जनाए । विश्वविद्यालयमा राजनीतिक संघसंगठन स्थापना र क्याम्पस सम्बन्धनको विकृति तत्काल रोक्नुपर्ने उनले सुझाव दिए । राज्यको लगानी पनि पर्याप्त नरहेको उनले गुनासो गरे । शिक्षामा कुल बजेटको १० प्रतिशत मात्रै विनियोजन हुने गरेको छ । त्यसमा पनि सरकारले उच्चशिक्षामा १०२ प्रतिशत मात्रै बजेट छुट्याउँछ । ८० प्रतिशत बजेट तलबभत्ता लगायतमा नियमित खर्च हुन्छ भने २० प्रतिशत भौतिक पूर्वाधारमा लगानी हुने गरेको छ ।"
विमानस्थल पस्ने ८ हजार पासमाथि निगरानी,"काठमाडौं (कास) अनावश्यक भीड र सुरक्षा चुनौती बढेको जनाउँदै त्रिभुवन अन्तर्राष्ट्रिय विमानस्थलभित्रका १२ वटा निषेधित क्षेत्र प्रवेश गर्न जारी गरिएका ८ हजार पासमाथि निगरानी सुरु गरेको छ । त्यस्ता केही पास दुरुपयोग भएको उजुरी तथा गुनासोपछि नागरिक उड्डयन प्राधिकरणले पास जारी गर्ने विमानस्थललाई पासमा कडाइका साथ निगरानी गर्न निर्देशन दिएको हो । विमानस्थलभित्रका निषेधित क्षेत्रका लागि जारी पासमाथि निगरानी सुरु भएको छ, विमानस्थलका प्रवक्ता सुवास झाले भने, अब आवश्यकताका आधारमा पास जारी हुनेछ । कहिलेकाहीं विमानस्थल आउनुपर्नेका लागि पास जारी हुँदैनन् । जारी भएका प्रवेश पास खारेज गर्ने निर्णय भएको छ । प्राधिकरणले विमानस्थललाई आन्तरिक हेलिकोप्टरतर्फ जारी भएका पासलाई विशेष निगरानी गर्न निर्देशन दिएको हो । विभिन्न पेसा व्यवसायमा आबद्ध केही व्यक्तिले हेलिकोप्टरको सेयर होल्डर तथा कर्मचारी भई पास लिएको देखियो, प्राधिकरणका एक अधिकारीले भने, त्यस्ता व्यक्तिले विमानस्थलमा पर्यटक तथा यात्रुसँग टिकट, चार्टर उडानमा बार्गेनिङ गरेको पनि पाइयो । यस्ता कार्यले विमानस्थलमा भीडभाड तथा सुरक्षा चुनौती देखिएकाले पासमा कडाइ गर्ने निर्णय भएको हो । प्राधिकरणले विमान चालक, इन्जिनियर र त्यहाँ कार्यरत कर्मचारीबाहेक अरूका लागि जारी भएका पास तत्कालै रोक्न भनेको छ । विमानस्थलस्थित हवाई सुरक्षा महाशाखाले विभिन्न वायुसेवा, सरकारी निकाय, दूतावास, सुरक्षा निकाय, व्यापारीलगायतलाई निषेधित क्षेत्र प्रवेशका लागि हालसम्म १२ हजार पास वितरण गरिसकेको छ । विमानस्थलले अन्तर्राष्ट्रिय र आन्तरिक टर्मिनलका लागि हालसम्म १२ हजार पास वितरण गरेको छ । जसमध्ये ८ हजार हाराहारी पास अहिले सक्रिय देखिन्छन्, प्राधिकरणका एक अधिकारीले भने, सुरक्षाकर्मी, कर्मचारी, वायुसेवा सञ्चालकसहित १ सय ९० वटा निकायका व्यक्तिलाई १२ वटा निषेधित क्षेत्र प्रवेश गर्न पास दिइएको छ । विमानस्थलमा काम गर्ने सरकारी तथा निजी सबै निकायलाई प्राधिकरण मातहतको विमानस्थलले मागका आधारमा पास जारी गर्छ ।"
९ वर्षमा ९ पटक म्याद थप्दा पनि नबनेको नगरकोट सडक,"(काठमाडौं)भक्तपुरको कमल विनायकनगरकोट जोड्ने सडकको स्तरोन्नति थालेको ९ वर्ष भयो । ९ वर्षमा ९ पटक नै म्याद थपियो । तर १५६६ किमि दूरीको सडकको निर्माण अझै अधुरै छ । सडक बनिनसक्दै भत्किन थालेको छ । यसबाट सबैभन्दा बढी नगरकोटका पर्यटन व्यवसायी मारमा छन् । यो सडक निर्माणकै चरणमा छ । निर्माण सकिएको ५६ किमि मात्र सडक राम्रो रहेको नगरकोट नाल्दुम पर्यटन विकास समितिका अध्यक्ष नवीन गुरुङले बताए । यो सडक बनाउँदै जान्छन्, भत्किँदै जान्छ, उनले भने, नगरकोट पर्यटकीय क्षेत्र भएकाले यो सडक भएर दैनिक ठूलो संख्यामा पर्यटक ओहोरदोहोर गरिरहन्छन् । तर तिनलाई सधैं सडकले पिरोलिरह्यो । उनका अनुसार सडकको स्तरोन्नति थालेदेखि नै पर्यटन आवागमन प्रभावित बन्दै आएको छ । एक वर्षयता केही राहत मिलेको छ । तर सडकको अवस्थामा सोचे जस्तो सुधार छैन, गुरुङले भने, बनिसकेको सडकमा समस्या भए पनि मर्मत गर्नैपर्ने सडक दुई किमि छ । सडकै कारण पर्यटन व्यवसाय चौपट बनेको भन्दै भत्किएका सडकसमेत मर्मत गरेर व्यवस्थित बनाउनुपर्ने उनले बताए । यो सडक निर्माणमा प्रगति नभएपछि ठेक्का तोड्ने चेतावनी दिँदै ०७९ चैत १३ मा भक्तपुरनगरकोटसिपाघाट सडक विस्तार आयोजनाले १४ दिने सूचना निकाले पनि त्यसअनुसार काम हुन सकेन । तर न ठेक्का तोडियो, न सडक नै बन्यो । उल्टै ०८० पुस मसान्तसम्म म्याद थपिएको छ । विस्तारको काम नसक्दै बनाएको सडक भत्किँदै गएको चाँगुनारायण नगरपालिकाका उपमेयर रमेश बुढाथोकीले बताए । काम गर्न नसक्ने भए नगरपालिकाले सडक बनाउँछ भन्दा पनि ठेक्का लिनेहरूले छाड्न मानेनन्, उनले भने, नगरकोट पर्यटन वर्ष ०८२ मनाउने भनेर विदेशी पाहुनाहरूलाई निम्तो पठाइरहेका छौं । तर सडकको यो हाल छ, त्यो बेलासम्म सडक राम्रो बनाइदिए हुन्थ्यो । पुस मसान्तसम्म म्याद भएकाले त्यो बेला निर्माण सकिइसक्ने भक्तपुरनगरकोटसिपाघाट सडक योजना कार्यालयका प्रमुख मेघराज मरासिनीको भनाइ छ । सडक विस्तारको काम सकिने चरणमा छ, बाँकी रहेको चार सय मिटर कालोपत्रको काम सकिँदै छ, उनले भने, पुस मसान्तसम्म निर्माण व्यवसायीले म्याद मागेकाले त्यो बेलासम्म काम सकिन्छ । निर्माण ढिलाइ भएसँगै ठेक्काको बजेट बढिरहेको छ । सुरुमा ३१ करोड ५२ लाख रुपैयाँमा सक्ने गरी ठेक्का सम्झौता गरिएको थियो । अहिले संशोधन गरेर ३५ करोड ८७ लाख रुपैयाँ पुर्याइएको छ । अहिलेसम्म ३२ करोड १० लाख रुपैयाँ भुक्तानी भइसकेको छ । स्थानीय, पर्यटन व्यवसायी, जनप्रतिनिधिले पटकपटक सडक निर्माणको काम चाँडो सक्नुपर्ने माग राख्दै आएका छन् । यसको ठेक्का ०७१ जेठ २२ मा भएको हो । ठेक्का आरामाली इन्फ्रा पावर लिमिटेड (एआईपीएल) र शैलुङ कन्स्ट्रक्सनले संयुक्त लिएका हुन् । सम्झौताअनुसार काम गरिएको भए ०७३ असार ३ मा नगरकोटको सडक पूरा भइसक्थ्यो । शैलुङ कन्स्ट्रक्सन प्रधानमन्त्री पुष्पकमल दाहालका घरबेटी शारदाप्रसाद अधिकारीको हो । सडक विस्तारमा भएको ढिलाइबारे अधिकारीसँग पटकपटक बुझ्न खोज्दा फोन सम्पर्क हुन सकेन । काठमाडौंदेखि नुवाकोट जोड्ने तीनपिप्लेरानीपौवा सडक स्तरोन्नतिको ठेक्का तोडेको डेढ वर्ष हुन लाग्यो । तर अहिलेसम्म पुनः ठेक्का हुन सकेको छैन । आयोजनाले गत भदौमै ठेक्का गर्ने तयारी भएको जनाएको थियो । बालाजुरानीपौवापीपलटार सडकको कुल दूरी ५५५ किमि हो । यसमध्ये अहिले तीनपिप्लेरानीपौवा सडकको दूरी मात्र १२५ किमि छ । यो सडकको स्तरोन्नतिका लागि १ अर्ब ३३ करोड रुपैयाँ अर्थ मन्त्रालयबाट स्रोत सुनिश्चितता प्राप्त भएको छ । यसको निर्माणको काम सडक डिभिजन नुवाकोटमार्फत हुनेछ । स्रोत सहमति आएकाले एक साताभित्र ठेक्का गर्ने तयारीमा रहेको डिभिजन प्रमुख सुबोधकुमार देवकोटाले जनाए । विस्तृत परियोजना रिपोर्ट (डीपीआर) फाइनल गर्ने चरणमा छौं, उनले भने, यसको निर्माण नेपाल सरकारले गर्ने हो । एक महिनाभित्र यसको ठेक्का आह्वान गर्छौं । सडकको सुरु ठेक्काअनुसार काम नभएपछि तोडेर दोस्रो ठेक्का गर्न लागिएको हो । सुरुमा बालाजुरानीपौवा खण्डको ठेक्का भएको थियो । तर, सात पटक म्याद थप्दा पनि काम सकिएन । काममा कुनै प्रगति नभएपछि बालाजुरानीपौवा खण्डको ठेक्का लिएको एआईपीएल र शैलुङ कन्स्ट्रक्सन जेभीसँग ०७९ असार ५ मा ठेक्का सम्झौता तोडेर तिनलाई सडक विभागअन्तर्गत सडक सुधार तथा विकास आयोजना निर्देशनालयले कालोसूचीमा राखी कारबाही गर्न सिफारिस गरेको थियो ।यी कम्पनीलाई तीन वर्षका लागि गत वर्ष नै सार्वजनिक खरिद अनुगमन कार्यालयले कालोसूचीमा राखिसकेको छ । अहिले उक्त खण्डमध्ये तीनपिप्लेरानीपौवा १२५ किमिमा ठेक्का गरेर स्तरोन्नति गर्न लागिएको हो । बालाजुदेखि तीनपिप्लेसम्मको सडकमा भने कुनै समस्या नरहेको सडक सुधार तथा विकास योजना कार्यालयका योजना प्रमुख मेघराज मरासिनीले बताए । रानीपौवाबाट पीपलटार ३४ किमि छ । यही सडकअन्तर्गत मुड्खुतीनपिप्ले खण्डको करिब साढे ४ किमि सडक बनिसकेको छ । रानीपौवापीपलटार खण्डसम्म भारतीय एक्जिम बैंकको ऋण सहयोगमा काम गरिँदै छ । यसको डीपीआर पेस भइसकेकाले हेर्ने काम भइरहेको छ, उनले भने, डीपीआर हेरेर फाइनल भइसकेपछि भारतीय एक्जिम बैंकसँग ठेक्कामा जाने गरी स्वीकृति माग्छौं । तीन महिनाभित्र सबै प्रक्रिया सकेर सडक स्तरोन्नतिका लागि पुनः ठेक्का आह्वान गरिने बताइएको छ । रानीपौवापीपलटार भारतकै दिनेशचन्द्र आर अग्रवाल र नागार्जुनकोशी एन्ड न्यौपाने जेभीले ठेक्का लिएका थिए । उक्त निर्माण कम्पनीसँग पनि ०७७ असार ९ मा ठेक्का सम्झौता तोडिएको थियो । अहिले यो कम्पनीलाई कालोसूचीमा राखिएको छ ।"
सहरी क्षेत्रमा बचत तथा ऋण सहकारीको दर्ता रोक,"(काठमाडौं) सरकारले मुलुकभरका महानगरपालिका, उपमहानगरपालिका र नगरपालिकालाई कार्यक्षेत्र बनाएर सञ्चालन हुने बचत तथा ऋण सहकारीको नयाँ दर्ता (लाइसेन्स), कार्यक्षेत्र विस्तार र सेवा केन्द्र सञ्चालनमा रोक लगाएको छ । ठुल्ठूला बचत स्वीकार गर्ने र जोखिमयुक्त लगानी गर्ने प्रवृत्तिमा वृद्धि हुँदै गएकाले सदस्य तथा बचतकर्ताको बचत फिर्ता हुन नसक्ने जोखिम बढेकाले सरकारले यस्तो निर्णय गरेको हो । गत कात्तिक २३ मा मन्त्रिपरिषद्ले निर्णय गरेको र सोही आधारमा बिहीबार भूमि व्यवस्था सहकारी तथा गरिबी निवारण मन्त्रालयले निर्देशन जारी गरेको हो । बढ्दो वित्तीय समस्याले समग्र सहकारी क्षेत्रका अतिरिक्त सम्पूर्ण वित्तीय क्षेत्र नै प्रभावित हुन सक्ने जोखिम बढ्दै गएकाले उक्त समस्या समाधानका लागि अर्को व्यवस्था नभएसम्म महानगरपालिका, उपमहानगरपालिका र नगरपालिकालाई कार्यक्षेत्र बनाई बचत तथा ऋणको मुख्य कारोबार गर्ने गरी संघ, प्रदेश र स्थानीय तहबाट कुनै पनि प्रकृतिको सहकारी सस्थाको दर्ता, कार्यक्षेत्र विस्तार तथा सेवा केन्द्रको स्वीकृतिमा रोक लगाउने, मन्त्रालयको पत्रमा भनिएको छ ।देशभर ठूलो संख्यामा रहेका बचत तथा ऋणको कारोबार गर्ने सहकारीबाट पछिल्लो समयमा ठुल्ठूला बचत स्वीकार गर्ने र जोखिमयुक्त लगानी गर्ने प्रवृत्तिमा वृद्धि हुँदै गई सहकारी संस्थाका सदस्य तथा बचतकर्ताको बचत फिर्ता हुन नसकी सहकारी संस्थामा गम्भीर समस्या सिर्जना हुन गएको निष्कर्षका आधारमा सरकारले उक्त निर्णय गरेको हो । गत कात्तिक अन्तिम साता सहकारी विभागले बचतकर्ताले फिर्ता मागेको सम्पूर्ण बचत ०८० चैतभित्र फिर्ता गरिसक्न सहकारी संघसंस्थालाई निर्देशन दिएको थियो । यसका लागि हरेक सहकारी संघसंस्थाले बचत फिर्ता कार्ययोजना निर्माण गरी ०८० मंसिरभित्र आफूसमक्ष पेस गर्न पनि विभागले निर्देशन दिएको छ । बचत तथा ऋणको मुख्य कारोबार गर्ने सबै सहकारी संघसंस्थाले ०८० चैत मसान्तभित्र मागअनुसारको सम्पूर्ण बचत रकम फिर्ता गर्ने गरी बचत फिर्ता कार्ययोजना ०८० साल मंसिर मसान्तभित्र पेस गर्ने, विभागको निर्देशनमा भनिएको छ ।सहकारी संघसंस्थाले ०८० मंसिरभित्र समग्र वित्तीय अवस्था, सम्पत्ति तथा दायित्व यथार्थ वस्तुस्थिति समेटिएको श्वेतपत्र जारी गर्नुपर्ने, सहकारी संघसंस्थाका सञ्चालक समिति तथा लेखा सुपरिवेक्षण समिति सदस्य र व्यवस्थापकले आफ्नो सम्पत्ति विवरण सहकारी विभागमा पेस गर्नुपर्ने भएको छ । सबै सहकारी संघसंस्थाका सञ्चालक समिति तथा लेखा सुपरिवेक्षण समितिका सदस्य र व्यवस्थापकको सम्पत्ति विवरण संकलन गरी त्यसलाई पुष्टि गर्ने कागजातसहित ०८० साल मंसिर मसान्तभित्र विभागमा पेस गर्ने विभागले निर्देशन दिएको हो । कोपोमिस प्रणालीमा तोकिएको विवरण अद्यावधिक (प्रविष्टि) गर्ने पनि विभागले सहकारी संघसंस्थालाई यस्तो निर्देशन दिएको हो ।सहकारी क्षेत्रमा हाल देखिएको परेको समस्या समाधानका लागि राष्ट्रिय योजना आयोगका माननीय सदस्य जयकान्त राउतको संयोजकत्वमा गठित सहकारी क्षेत्र सुधार सुझाव कार्यदल, ०८० ले सरकारलाई सुझाव प्रतिवेदन बुझाएको थियो । प्रतिवेदनले दिएको सुझाव कार्यान्वयन गरी सहकारी क्षेत्रमा सुशासनका कायम गर्न विभागले आफ्नो नियमन क्षेत्राधिकारभित्र पर्ने सहकारी संस्थालाई उल्लिखित निर्देशन दिएको थियो । सरकारसमक्ष पेस भएको कार्यदलको सुझाव प्रतिवेदनमा समस्याग्रस्त सहकारी संघसंस्थाको निक्षेप फिर्ता गराउने अधिकार प्रमुख जिल्ला अधिकारी (सीडीओ) लाई दिन सहकारी क्षेत्र सुधार सुझाव कार्यदलले सुझाएको थियो । समस्यामा रहेका पाँचभन्दा बढी सहकारी संघसंस्थाका बचतकर्ताको अर्बौं रकम फिर्ता हुन नसकेका बेला कार्यदलले उक्त सुझाव दिएको हो । तत्काल पैसा फिर्ताको व्यवस्था गर्न एक वर्षका लागि मात्र सीडीओलाई उक्त अधिकार दिन कार्यदलले सुझाएको हो । यद्यपि प्रतिवेदनमा सम्मिलित अधिकांश सुझाव पालना भएका छैनन् ।"
कोशीमा काटियो २५ लाखमुनिका ३२ सयभन्दा बढी योजना,"(मोरङ)मुख्यमन्त्री केदार कार्की नेतृत्वको सरकारले प्रदेशमा चालु आर्थिक वर्षका लागि अध्यादेशमार्फत दोस्रो पटक ल्याएको बजेटको प्रतिस्थापन विधेयक शनिबार सदनमा टेबल गर्न लागिएको छ । मन्त्रिपरिषद् बैठकले प्रतिस्थापन विधेयक पारित गरेर प्रदेशसभा सचिवालयमा शुक्रबार दर्ता गराएको हो । आर्थिक मामिला तथा योजना मन्त्रालयसमेत सम्हालेका मुख्यमन्त्री कार्कीले ३६ अर्ब ५० करोड बजेटको प्रतिस्थापन विधेयक ल्याउन लागेको मन्त्रालय स्रोतले जनाएको छ । मुख्यमन्त्री कार्कीले अध्यादेशबाट आएको बजेटमा भएको प्रदेशको २५ लाखमुनिका ३२ सयभन्दा बढी योजना काटेर प्रतिस्थापन विधेयक ल्याउन लागेका हुन् । संघीय सरकारले ससर्त अनुदानमा केन्द्रबाट पठाएका एक लाखका समेत योजना छन् । उक्त योजना मुख्यमन्त्री कार्कीले काट्न नसकेको गुनासो छ । वडाध्यक्षहरूले ल्याउने ५० हजार१ लाखका योजना प्रदेश सांसदले यसअघि ल्याउने परम्परा यसपालिको प्रतिस्थापन विधेयकमार्फत मुख्यमन्त्री कार्कीले तोडेर २५ लाख कायम गर्न सफल भएका छन् । अब आउँदो वर्षबाट संघीय सरकारले पनि प्रदेशमा ससर्त अनुदानलगायतका बजेटमार्फत पठाउने योजनामा आफ्नो दायरामा रहेर मात्रै बजेट राखेर योजना पठाउनुपर्ने मुख्यमन्त्री कार्कीले बताए । प्रतिस्थापन विधेयकमार्फत मानवीय विकाससँगै कृषि र पर्यटन क्षेत्रलाई प्राथमिकतामा राखिएको उनले जनाए । प्रतिस्थापन विधेयकमार्फत प्रदेशभरिका प्रत्येक निर्वाचन क्षेत्रमा बजेट र योजना पर्ने गरी मुख्यमन्त्री कार्कीले सन्तुलन मिलाउने प्रयास गरिएको उनको भनाइ छ । अध्यादेशबाट आएको बजेटमा योजना र बजेट प्रदेशभरि सन्तुलन कायम भएको थिएन । तर कतिपय मन्त्रालयको बजेट कार्यान्वयनमा गइसकेकाले केही काट्नैपर्ने योजना मुख्यमन्त्री कार्कीले काट्न नसकेको मन्त्रालय स्रोतले जनाएको छ । सर्वोच्च अदालतको परमादेशले एमालेका नेता हिक्मतकुमार कार्कीको नेतृत्वमा भदौ २२ मा बनेको अल्पमतको सरकारले भदौ २४ मा दोस्रो पटक अध्यादेशबाट बजेट ल्याएको थियो । उक्त बजेटसम्बन्धी अध्यादेश असोज १७ को प्रदेशसभा बैठकमा पेस भएर स्वीकृत भएको थियो । यसअघि जनता समाजवादी पार्टी र माओवादी केन्द्रले समर्थन फिर्ता लिएपछि अल्पमतमा परेका तत्कालीन मुख्यमन्त्री हिक्मतले चालु बजेट अधिवेशन जेठ ३१ मा अन्त्य गरेर जेठ ३२ मा चालु आर्थिक वर्षका लागि बजेटसम्बन्धी अध्यादेश पहिलो पटक ल्याएका थिए । उक्त अध्यादेशको प्रतिस्थापन विधेयक पूर्वमुख्यमन्त्री उद्धव थापाले ल्याउन नसकेपछि भदौ ११ देखि २३ सम्म प्रदेश बजेट शून्यतामा गएको थियो । प्रदेशसभाबाट बजेट पारित नभएकाले चालु आर्थिक वर्षको पहिलो चौमासिकमा कुनै पनि विकास निर्माणको कामको प्रक्रियासमेत सुरु हुन सकेन ।संविधानको धारा १६८ को उपधारा (५) अनुसार एमालेको समर्थनमा मुख्यमन्त्री भएका केदार नेतृत्वको सरकारलाई राप्रपाबाहेकका सबै दलले विश्वासको मत दिएका थिए । तर मुख्यमन्त्री कार्कीले माओवादी केन्द्र र नेकपा (एकीकृत समाजवादी) लाई सरकारमा सहभागी गराएपछि एमाले सरकारबाट बाहिरिएका छन् । तर एमाले नेतृत्वको सरकारले छोडेर गएको अध्यादेशबाट आएको बजेट पारित गराउन सबै दल अहिले सहमत देखिएका छन् । ९३ सदस्यीय प्रदेशसभामा कांग्रेसका २९, माओवादी केन्द्रका १३, एकीकृत समाजवादीका ४, जनता समाजवादी पार्टीका एक, एमालेका उपसभामुख बाहेक ३९ र राप्रपाका ६ जना सांसद छन् । जसमा अहिले एमाले र राप्रपा प्रतिपक्षमा छन् । आर्थिक मामिला तथा योजना मन्त्रालयसमेत सम्हालेका तत्कालीन मुख्यमन्त्री हिक्मतले भदौ २४ मा दोस्रो पटक अध्यादेशमार्फत आर्थिक वर्ष ०८०८१ का लागि ३६ अर्ब २४ करोड ३५ लाख १० हजारको वार्षिक आयव्यय अनुमान उल्लिखित बजेट ल्याएका छन् । यसमा चालुतर्फ १४ अर्ब ३९ करोड ६२ लाख ६६ हजार र पुँजीगततर्फ १८ अर्ब २३ करोड ५२ लाख, वित्तीय व्यवस्थातर्फ १ करोड र वित्तीय हस्तान्तरणतर्फ ३ अर्ब ६० करोड २९ लाख ९२ हजार रुपैयाँको बजेट अनुमान छ ।उल्लिखित बजेट अनुमानको खर्च बेहोर्ने स्रोतमध्ये प्रदेश सरकारको आन्तरिक राजस्वबाट ४ अर्ब ५७ करोड ७८ लाख ५० हजार, राजस्व बाँडफाँटबाट ११ अर्ब ६४ करोड ८१ लाख, संघबाट प्राप्त हुने वित्तीय समानीकरण अनुदानबाट ८ अर्ब ७८ करोड ३८ लाख, ससर्त अनुदान ५ अर्ब ८४ करोड ३२ लाख, समपूरक अनुदान ७३ करोड, विशेष अनुदान ७६ करोड गरी राजस्व र वित्तीय हस्तान्तरणतर्फ ३२ अर्ब ३४ करोड २९ लाख ५० हजार छ । बाँकी रकम नगद मौज्दातबाट ३ अर्ब ७५ करोड १ लाख तथा वैदेशिक अनुदानबाट १५ करोड ४ लाख ६० हजार रुपैयाँ बेहोरिनेछ ।"
जलवायुअनुकूल पूर्वाधार निर्माणमा जोड,"काठमाडौं (कास) एसियाली तथा पश्चिम प्रशान्त क्षेत्रका १८ मुलुकका निर्माण व्यवसायीको छाता संस्था इफाप्का सम्मेलन १४ बुँदे काठमाडौं घोषणापत्र जारी गर्दै शुक्रबार सकिएको छ । जलवायुअनुकूल पूर्वाधार निर्माण, कार्बन उत्सर्जनमा कटौती, परियोजनाको तयारीमा उपयुक्त अन्तर्राष्ट्रिय अभ्यास गर्नुपर्ने घोषणापत्रमा जोड दिइएको छ । दिगो पूर्वाधारले आर्थिक विकासमा महत्त्वपूर्ण भूमिका खेल्ने भए तापनि बढ्दो जनसंख्या, सहरीकरण, जलवायु परिवर्तनलगायत कारण दिगो पूर्वाधारको उद्देश्यमा चुनौती थपिएकाले तत्काल आवश्यक कदम चाल्नुपर्ने घोषणापत्रमा उल्लेख छ । प्राकृतिक विपत्तिसँग जुध्ने संरचना निर्माण अहिलेको आवश्यकता रहेको भन्दै भौतिक पूर्वाधार निर्माणमा समग्र परियोजना चक्रलाई नै ध्यान दिनुपर्नेमा घोषणापत्रले जोड दिएको छ । सहरी पूर्वाधारसहित ऊर्जा, यातायातलगायत क्षेत्रमा उच्च प्राथमिकता दिनुपर्ने बुँदा घोषणापत्रमा समेटिएको छ । इफाप्का आबद्ध सदस्य राष्ट्रबीच अझ बलियो साझेदारी कायम गर्नुपर्ने विषय पनि घोषणापत्रमा राखिएको छ । दिगो पूर्वाधारमा साझेदारी नारासहित मंसिर ५ बाट सुरु भएको सम्मेलनमा ४ सय ५० भन्दा बढीको सहभागिता थियो । सम्मेलनमा २ सय ४२ जना विदेशी प्रतिनिधि सहभागी थिए । नेपालले यसअघि सन् १९९९ मा ३० औं इफाप्का सम्मेलन आयोजना गरेको थियो । आगामी सम्मेलन भने सिंगापुरमा हुने नेपाल निर्माण व्यवसायी महासंघका अध्यक्ष रवि सिंहले जनाए । इफाप्काका अध्यक्षसमेत रहेका सिंहले शुक्रबार आफ्नो जिम्मेवारी सिंगापुरका केनेथ लुलाई हस्तान्तरण गरे ।"
अर्थ संक्षेप,"मनकामना केबलकारको रिसोर्ट काठमाडौं (कास) मनकामना केबलकारले २५ वर्ष पूरा गरेको छ । ०५५ मंसिर ८ बाट व्यावसायिक सेवा सुरु गरेको मनकामना दर्शन प्रालिले केबलकार परिसरमै सुविधासम्पन्न रिसोर्ट निर्माण भइरहेको जनाएको छ । ४० कोठाको यो रिसोर्टमा स्विमिङ पुल, हेल्थ क्लब, सभासेमिनार हल र रेस्टुरेन्टको सुविधा हुनेछ । भगिनी संस्था रिसोर्ट्स बाई मनकामना केबलकारका नामबाट सञ्चालन हुने रिसोर्टमा ५५ करोड रुपैयाँ लगानीे हुने कम्पनीको अनुमान छ । सन् २०२४ को अन्त्य वा २०२५ कै सुरुवातमा सञ्चालन गर्ने गरी निर्माण भइरहेको बताइएको छ । नेपाल लाइफलाई अवार्ड काठमाडौं (कास) नेपाल लाइफ इन्स्योरेन्सले आउटस्ट्यान्डिङ पर्फमेन्स इन द लाइफ इन्स्योरेन्स इन्डस्ट्री अफ नेपाल अवार्ड पाएको छ । चौथो आईसीसी इमर्जिङ एसिया इन्स्योरेन्स कन्क्लेभ तथा अवार्ड २०२३ समारोहमा कम्पनीका प्रमुख कार्यकारी अधिकृत प्रवीणरमण पराजुलीलाई उक्त अवार्ड दिइयो । कम्पनीद्वारा गरिएको दाबी भुक्तानीको अनुपात, चुक्ता पुँजी, प्रथम बिमा शुल्क आर्जन र प्रशिक्षणमा गरिएको लगानीलगायत मापदण्डलाई मूल्यांकन गरी अवार्ड दिइएको इन्डियन चेम्बर अफ कमर्सले जनाएको छ । भूकम्पपीडितलाई सामसङको ४० लाख काठमाडौं (कास) सामसङ नेपालले प्रधानमन्त्री राहत कोषमा ४० लाख रुपैयाँ सहयोग गरेको छ । सामसङ नेपालका प्रमुख एमडी सुङ जुन पार्कले बिहीबार प्रधानमन्त्री पुष्पकमल दाहाललाई ४० लाख रुपैयाँको चेक हस्तान्तरण गरे । भूकम्पपीडितलाई आवश्यक स्रोतसाधन र राहत उपलब्ध गराउन सहयोग गरिएको सामसङले जनाएको छ । यसबाट प्रभावित क्षेत्र र त्यहाँका जनतालाई आवश्यक पर्ने राहत र सहयोग प्रदान हुने सामसङ नेपालको आशा छ । माजोङलाई ॅबेस्ट क्यासिनो इन साउथ एसिया अवार्डकाठमाडौं (कास) काठमाडौंस्थित क्यासिनो माजोङले बेस्ट क्यासिनो इन साउथ एसिया अवार्ड प्राप्त गरेको हो । यसैगरी क्यासिनो माजोङका महाप्रबन्धक अमूल्य राणाले बेस्ट क्यासिनो जनरल म्यानेजर साउथ एसिया अवार्ड प्राप्त गरेको क्यासिनोले जारी गरेको विज्ञप्तिमा उल्लेख छ । भारतको राजधानी नयाँ दिल्लीस्थित हस्पिटालिटी इन्डियाले बर्सेनि संसारभरका होटल र क्यासिनोलाई दिने अवार्ड माजोङले पाएको हो । यसअघि क्यासिनो माजोङले तीन वटा अवार्ड प्राप्त गरिसकेको बताइएको छ । नेपालगञ्जस्थित क्यासिनो माजोङले पनि बेस्ट क्यासिनो इन नेपाल अवार्ड पाएको छ । सिटिजन लाइफलाई अवार्डकाठमाडौं (कास) सिटिजन लाइफ इन्स्योरेन्सले बेस्ट स्ट्राटेजी फर इन्स्योरेन्स स्प्रेडिङ अवार्ड पाएको छ । इन्डियन चेम्बर अफ कमर्सद्वारा आयोजित इमर्जिङ एसिया इन्स्योरेन्स अवार्डको चौथो संस्करणमा उक्त अवार्ड दिइएको हो । नेतृत्वदायी भूमिका निर्वाह गर्दै बिमा क्षेत्रमा विशेष योगदान पुर्याएका एसिया महादेशका इन्स्योरेन्स कम्पनीमध्येबाट उत्कृष्टलाई इन्डियन चेम्बर अफ कमर्सले अवार्ड दिँदै आएको छ । सिटिजन लाइफ इन्स्योरेन्सका प्रमुख कार्यकारी अधिकृत पोषकराज पौडेललाई उक्त अवार्ड लिए । ललितपुर सिटी फुटबल क्लबसँग बीवाईडीको सहकार्य काठमाडौं (कास) बीवाईडीले नेपाल सुपर लिग सिजन२ का लागि ललितपुर सिटी फुटबल क्लबसँग सहकार्य गरेको छ । बीवाईडीको आधिकारिक विक्रेता साइमेक्स इन्कले मोबिलिटी पार्टनरका रूपमा सहकार्यका लागि सम्झौता गरेको हो । शुक्रबार सुरु भएको नेपाल सुपर लिगका ९ फ्रेन्चाइज फुटबल टिममध्ये ललितपुर सिटी फुटबल क्लबले वाग्मतीको ललितपुरको प्रतिनिधित्व गर्दै छ । भविष्यमा मोबिलिटी, दिगो विकास र सामाजिक विविधताको क्षेत्रमा थप सम्भावना पहिल्याउने लक्ष्य राखेको जनाइएको छ । चार निर्माण कम्पनीलाई उत्कृष्ट अवार्डकाठमाडौं (कास) इफाप्काको ४६औं अन्तर्राष्ट्रिय सम्मेलनको अवसर पारेर चार नेपाली निर्माण कम्पनीलाई अवार्ड प्रदान गरिएको छ । एसियाली तथा पश्चिम प्रशान्त क्षेत्रका १८ मुलुकका निर्माण व्यवसायीको छाता संस्था इफाप्का सम्मेलनमा बिल्डिङ कन्स्ट्रक्सन विधामा उत्कृष्ट समानान्तर निर्माण सेवा प्रालिलाई गोल्ड अवार्ड प्रदान गरिएको छ । यही विधामा न्यु टेक्निकल इन्फ्रा प्रालिले सिल्भर अवार्ड हात पारेको छ । सिभिल इन्जिनियरिङ विधामा कालिका कन्स्ट्रक्सन प्रालिले गोल्ड अवार्ड जितेको छ भने यही विधामा जय विष्णु निर्माण सेवा प्रालिले सिल्भर अवार्ड पाएको छ । फेडरल रिइन्स्योरेन्स ब्रोकरलाई अवार्ड काठमाडौं (कास) फेडरल रिइन्स्योरेन्स ब्रोकर्स (एफआरबीएल) ले ब्रोकर अफ दी इयरनेपाल अवार्ड पाएको छ । फेडरलका प्रबन्ध निर्देशक सुवर्ण पौडेलले एसियनस्तरको उक्त पुरस्कार लिए । भारतीय चेम्बर अफ कमर्सद्वारा मुम्बईमा आयोजित चौथो आईसीसी इमर्जिङ एसिया इन्स्योरेन्स कन्क्लेभ एन्ड अवार्ड २०२३ मा उक्त अवार्ड दिइएको हो । यो उपाधि एफआरबीएलका लागि ठूलो उपलब्धि रहेको बताइएको छ । यसले हालै मात्र नेपालमा आईएसओ ९००१ः२०१५ प्रमाणीकरण प्राप्त गरेको छ । टोखामा एभरेस्टको नयाँ शाखा काठमाडौं (कास) काठमाडौंको टोखामा एभरेस्ट बैंकको १२८औं शाखा खुलेको छ । बैंकका सञ्चालक समिति अध्यक्ष बालगोपाल वैद्य र टोखा नगरपालिकाका उपमेयर मुरारी तामाङले संयुक्त रूपमा शाखाको उद्घाटन गरे । यससँगै वाग्मती प्रदेशमा बैंकका शाखा ४६ पुगेका छन् । पन्जाब नेसनल बैंक भारतसँग संयुक्त साझेदार रहेको एभरेस्ट बैंकमा १३ लाखभन्दा बढी ग्राहक रहेको बैंकले जनाएको छ । आईएमई लाइफ पनि पुरस्कृतकाठमाडौं (कास) आईएमई लाइफ इन्स्यारेन्सलाई बेस्ट लाइफ इन्स्योरेन्स अवार्ड प्रदान गरिएको छ । इन्डियन चेम्बर अफ कमर्सले आयोजना गरेको चौथो इमर्जिङ एसिया इन्स्योरेन्स अवार्ड २०२३ मा बेस्ट लाइफ इन्स्योरेन्स अवार्ड नेपाल अवार्ड दिइएको हो । आईएमई लाइफ इन्स्योरेन्सको प्रमुख कार्यकारी अधिकृत कवि फुयालले अवार्ड लिए ।"
काठमाडौं रेजर्सको विश्वास,"(काठमाडौं)डिफेन्डिङ च्याम्पियन काठमाडौं रेजर्सले नेपाल सुपर लिग (एनएसएल) त्यहींबाट सुरुआत गरेको छ, जहाँबाट टोलीले पछिल्लो संस्करण टुंग्याएको थियो । काठमाडौंले पहिलो एनएसएल फाइनलमा धनगढी एफसीलाई एकै गोलले हराएको थियो । त्यसकै उद्घाटन खेलमा काठमाडौंले ललितपुर एफसीमाथि पनि एक गोलमै जित हात परेको थियो । यसबीच जहिल्यै पनि काठमाडौं रेजर्सको भाग्य दाहिना रह्यो । सायद टोलीलाई इतिहास दोहोर्याउने विश्वास छ । हामीले यसरी नै यसअघि उपाधि जितेका थियौं, काठमाडौंका प्रशिक्षक बालगोपाल महर्जनले शुक्रबार जितपछि भने, यसपल्ट पनि उपाधि रक्षा गर्न सक्ने विश्वास छ । दशरथ रंगशालामा यस सिजनको एनएसएल उद्घाटन खेलमा गोलको खाता खोल्ने काम भने राजीव लोप्चनले गरेका थिए । सब्स्टिच्युट खेलाडीका रूपमा दोस्रो हाफको सुरुमै मैदान छिरेका राजीवले नजिकको दूरीबाट बललाई पोस्टको दिशा दिलाएका हुन् । यसका लागि उनले खासै मिहिनेत पनि गर्नुपरेन ।खेलको ५१ औं मिनेटमा काठमाडौंलाई कर्नर प्राप्त भयो । सुरुमा स्पोर्टिङ इलामलाई त्यसमै चित्त बुझेको थिएन । गोलरक्षक विकेश कुथु कर्नरको निर्णयलाई लिएर एसिस्टेन्ट रेफ्री किसन कन्हैयासँग विवाद गरिरहेका थिए । सायद उनको यो कामले स्पोर्टिङका खेलाडीले आफ्नो एकाग्रता गुमाएका हुन सक्छन् । बल राम्रोसँग क्लियर गर्न नसकेको बलमै अनमार्क रहेका राजीवले भाग्यमानी गोल गरेका हुन् । धेरै हदसम्म अपेक्षाअनुसार नरहेको खेलमा यही गोल निर्णायक साबित भयो ।काठमाडौंले उपाधि जित्दाका कप्तान कुथु नै थिए । उनले यसपल्ट टिम फेरे तर काठमाडौंलाई अर्को भाग्यमानी जित दिलाउनबाट रोक्न सकेनन् । गोलरहित पहिलो हाफ धेरै हदसम्म निराशाजनक नै रह्यो । दोस्रो हाफ सुरु भएयता दुवै टिम केही आक्रामक देखिए । यसैक्रममा राजीवको गोल सम्भव भएको थियो । दुवै टिमले मैदानको मध्यभागबाट आक्रमण बुन्ने प्रयास त गरेका थिए । तर, त्यसलाई निर्णायक बनाउन भने प्रत्येक अवसरमा चुकेकै देखियो ।पोस्टम्याच कन्फ्रेन्समा प्रशिक्षक महर्जनले थपे, यो जितसँगै ३ अंक पाएका छौं । छोटो समयको तयारीमा पनि यो जित प्राप्त भएको हो । त्यसैले हामी खुसी छौं । पूर्ण सन्तुष्ट भने छैनौं । आशाअनुसारको प्रदर्शन भएन । अबको खेलमा टिमको प्रदर्शन सुधार हुनेछ । यो जत्तिकै प्रदर्शनले उपाधि रक्षा गर्न सजिलो भने हुने छैन । अझ धेरै मिहिनेत गर्नुपर्नेछ । विश्वास छ, अबको खेलमा टिमको तालमेल मिल्नेछ ।स्पोर्टिङ इलामका प्रशिक्षक मेघराज केसीले भने प्रतियोगिताको खेलमा अधिकांश समय अपेक्षित खेल प्रदर्शन नहुने विचार पोख्दै हारका बावजुत आफ्नो टिमको प्रदर्शनमा खुसी व्यक्त गरे । उनले भने, पहिलो खेल राम्रै भयो भन्दा हुन्छ । दुवै टिमको प्रदर्शन समान जस्तै रह्यो, ५०५० प्रतिशत । हामी हार्यौं, तर हाम्रो प्रदर्शन कमजोर थिएन । काठमाडौंले हामीलाई दबाबमा राखेर गोल गरेको पनि होइन । आज काठमाडौंको दिन रह्यो, त्यसैले उनीहरू जिते ।हारमा एक प्रकारको निराशा रहे पनि टिममाथि भने आफ्नो पूर्ण विश्वास रहेको उनको दाबी थियो । प्रशिक्षक केसीले यसपल्टको प्रतियोगितामा विदेशी खेलाडीको प्रभाव अत्यधिक र महत्त्वपूर्ण रहने बताए । उनले भने, अधिकांश टिमको प्रदर्शन विदेशी खेलाडीमै निर्भर रहने छ । यसपल्ट यहाँ आएका विदेशी खेलाडी पहिलेको तुलनामा राम्रा छन् । खेलको सुरुमै काठमाडौंले ५ र स्पोर्टिङले ४ विदेशी खेलाडी उतारेको थियो ।"
कराते पदकधारीलाई जीएनकेओको सम्मान,"(काठमाडौं)कोभिड१९ को पीडा चरम रहेका बेला प्रवासमा रहेका नेपाली करातेसँग आबद्धहरूले ग्लोबल नेप्लिज कराते अर्गनाइजेसन (जीएनकेओ) गठन गरेका थिए । यसको उद्देश्य नेपालको करातेमा लागिपरेकाहरूलाई सम्मान गर्नु थियो । त्यही जीएनकेओले शुक्रबार नेपालबाट अन्तर्राष्ट्रिय करातेमा पदक जितेका खेलाडीलाई नगदसहित सम्मान गरेको छ ।जीएनकेओ गठनको अगुवाई गरेका थिए सन् १९९९ मा काठमाडौंमा सम्पन्न दक्षिण एसियाली खेलकुदमा स्वर्ण पदक जितेका सुरेन्द्रलाल श्रेष्ठले । यसमा क्यानडा, अमेरिका, जापान, बेलायतलगायतका देशमा बस्दै आएका नेपाली करातेसँग आवद्ध समावेश छन् । शुक्रबार भक्तपुरमा आयोजित कार्यक्रममा इन्डोनेसियामा भएको विश्व सितोरियो कराते च्याम्पियनसिप र चीनमा भएको १९ औं एसियाली खेलकुदमा पदक जितेका कराते खेलाडीलाई सम्मान गरिएको थियो ।संयोग के भने सुरेन्द्र नेपालबाट विश्व सितोरियो कराते च्याम्पियनसिपमा पदक जित्ने पहिलो खेलाडी हुन् । उनले यो सफलता सन् २००२ मा जापानमा पाएका थिए । त्यसलगत्तै अर्को उनी क्यानडा लागे । अहिले १० वर्षपछि स्वदेश फर्किंदा उनी करातेबाट बाहिर थिएनन् । नेपाली खेलाडीलाई सम्मान गर्न उत्रिहाले । सम्मान पाउनेमा विश्व सितोरियो कराते च्याम्पियनसिपमा स्वर्ण जितेकी एरिका गुरुङ, रजत जितेका विप्लवलाल श्रेष्ठ, मोहम्मद शेखु आलम र निरुपा दोङ तामाङ तथा कांस्य पदक जितेका सन्तोष श्रेष्ठ, सविता श्रेष्ठ, आशिष थापा, पुष्पका लामा, सानुमाया थिङ र एलिसा राजकोठी मगर छन् । सुरेन्द्रले २१ वर्षअघि जितेको कांस्य पदकलाई इन्डोनेसियामा पाएको सफलतासँग तुलना गर्दै करातेका पूर्व पदाधिकारी एवं वाग्मती प्रदेशसभा सदस्य मीनकृष्ण महर्जन भन्दै थिए, नेपाली खेलाडीले अब विश्व सितारियो कराते च्याम्पियनसिपमा डोकोका डोको रजत र कांस्य पदक जित्न थालेका छन्, त्यसैले अब सरकारले नेपाली करातेलाई हेर्ने दृष्टिकोणमा परिवर्तन ल्याउनुपर्छ ।एरिकाले लगत्तै हाङचउ एसियाडमा रजत पदक जितेकी थिइन् । करातेले एसियाली खेलकुदमा पहिलो पटक रजत पदक जितेको हो । एरिकालाई सम्मानस्वरुप ३० हजार, विश्व च्याम्पियनसिपका रजत विजेतालाई १५ र कांस्य विजेतालाई १० हजार रुपैयाँ प्रदान गरिएको थियो । सोही अवसरमा नेपाल कराते महासंघलाई १ लाख सहयोग प्रदान गरिएको थियो । नेपाल ओलम्पिक कमिटीका अध्यक्ष जीवनराम श्रेष्ठ, नेपाल कराते महासंघका अध्यक्ष युवराज लामा, संस्थापक थानेश्वर राई, मीनकृष्ण, सुरेन्द्रलगायतले पुरस्कृत गरेका थिए । करातेका संस्थापक राईले विश्वभर छरिएर नेपाली करातेप्रेमी मिलेर जीएनकेओ खोलिएको र मातृभूमिका लागि केही गर्न लागेको जानकारी गराए ।विश्व सितारियो कराते च्याम्पियनसिप र एसियाली खेलकुदमा प्रशिक्षक र व्यवस्थापक रहेका कुशल श्रेष्ठ, छोरी डंगोल, मीनकृष्ण शाही, तुलसीकुमार महर्जन र निवासगोपाल वैध (व्यवस्थापक) लाई जीएनकेओले सम्मानपत्र प्रदान गरेको थियो । रसुवा, सुर्खेत जिल्ला, भुटानी शरणार्थी क्याम्प र चापागाउँ डोजोले जीएनकेओले ५० हजार रुपैयाँबराबरको कराते खेल सामग्री हस्तान्तरण गरेको थियो ।"
वाग्मती सेमिफाइनलमा,"पोखरा (कास) वाग्मती प्रदेश पोखरामा जारी केपी ओली कप राष्ट्रिय टी२० क्रिकेट प्रतियोगिताको सेमिफाइनल पुगेको छ । पोखरा रंगशाला क्रिकेट मैदानमा शुक्रबार वाग्मतीले कर्णाली प्रदेशललाई ९० रनले पराजित गरेको थियो । टोलीको यो लगातार दोस्रो जित हो ।टस जितेर ब्याटिङमा उत्रिएको वाग्मतीले ६ विकेट गुमाई १ सय ८९ रनको विशाल स्कोर खडा गरेको थियो । वाग्मतीका रित गौतम र इशान पाण्डेले अर्धशतकीय इनिङ्स खेले । इशान प्लेयर अफ द म्याच भए । रित र इशानले १ सय ४३ रनको साझेदारी गरे । रितले १० चौका र २ छक्का प्रहार गर्दै ५९ बलमा व्यक्तिगत ८२ रनको योगदान दिँदा इशानले ३८ बलमा ४ चौका र ६ छक्का मदतमा ७० रन बनाए । प्रतिश जिसी भने १२ रनमा नटआउट रहँदा टिम कप्तान सन्दीप लामिछाने शून्यमा आउ भए । उनी दिनेश अधिकारीको बलमा बोल्ड भए । कर्णालीका लागि दिनेश अधिकारीले ३ विकेट लिए । जवाफमा कर्णाली भने १७३ ओभरमा ९९ रनमै अलआउट भयो । वाग्मतीका सन्दीप लामिछानेले ३३ ओभरमा ९ रन दिँदै ४ विकेट हात पार्दा कर्णाली धराशायी बन्यो । कर्णालीका कप्तान रवीन्द्र शाहीले १९ बलमा ३ चौकासहित २० र अर्जुन घर्तीले २३ बलमा ३ चौका र १ छक्कासहित २४ रन जोडेका थिए । विपिन शाहीले २१ र दीपेन्द्र रावतले १२ रन बनाए । अन्य खेलाडीले दोहोरो अंकमा रन छुन सकेनन् । वाग्मतीका दीपेश श्रेष्ठले २ विकेट लिए । प्रतिश जिसी, रिजन ढकाल, सुवास खत्री र इशान पाण्डेले ११ विकेट हात पारे । शुक्रबारै दोस्रो खेलमा गण्डकीले एपीएफविरुद्ध ४ विकेटको जित पायो । गण्डकीले अन्तिम २ बल बाँकी हुँदा १ सय २ रनको लक्ष्य भेट्टाएको थियो । गण्डकीले १९४ ओभरमा ६ विकेट गुमाउँदै १ सय ४ रन बनायो ।टस हारेको एपीएफले १८४ ओभरमा सबै विकेट गुमाएर १ सय १ रन बनायो । गण्डकीका बलरले गृहमैदानमा उत्कृष्ट बलिङ प्रदर्शन गरेर एपीएफका ब्याटरलाई दबाबमा राखे । एपीएफका कप्तान प्रदीप ऐरीले २० रन जोड्दा २ चौका र १ छक्का प्रहार गरे । उनी कमल परियारको बलमा एलबीडब्लू धरापमा परे । अर्का ओपनर आसिफ शेखले १२ रन जोडे । उनलाई विपिन खत्रीले आउट गरे । भुवन कार्की र सुमित महर्जनले १४१४ तथा लोकेश बमले १२ रन बनाए । गण्डकीका प्लेयर अफ द म्याच अमृत गुरुङ, विपिन खत्री, चन्द्र पौडेल र कमल परियारले २२ विकेट हात पार्दा दिनेश बुढामगर र सुदीप अर्यालले ११ विकेट लिए । अन्तिम ओभरमा लगातार दुई विकेट गुमाउँदै लड्खराएको गण्डकीलाई अमृत गुरुङले छक्का प्रहार गर्दै जित दर्ता गराए । जवाफमा गण्डकीले २६ रन जोड्दा पहिलो विकेट गुमायो । ओपनर किरण पौडेल ७ रनमा अमर राउटेलाको बलमा पेभेलियन फर्किंदा अर्का ओपनर गौरव विकलाई ११ रनको व्यक्तिगत स्कोरमा इर्शाद अहमदले सन्दीप जोराबाट क्याचआउट गराए । गण्डकीका मुस्कान थापाले २६ रन जोडे । उनलाई अविनाश बोहराले बोल्ड गरे । दिनेश बुढामगरले २४ र अभिषेक थापाले ११ रन बनाए ।"
लुइँचेको कुखुरा कायाकल्प,"मान्छे र कुखुराको सम्बन्ध पनि लगभग त्यति नै पुरानो छ, जति कृषि युगको थालनीको इतिहास छ । मान्छेहरू कृषि युगमा प्रवेश गरेको हाराहारीमै कुखुरा पालन सुरु भएको हो । यस अर्थमा घरपालुवा कुखुरामार्फत मान्छेको हजारौं वर्ष पुरानो इतिहास, हजारौं वर्ष पुरानो संस्कृति, हजारौं वर्षअघिको बसाइँसराइ इत्यादि खोतल्न सकिन्छ । मान्छेले खेतीपाती गर्न थालेपछि नै रूखरूखमा बस्ने, रूखका फूल र फल खाने वनकुखुरा लुइँचे जमिनमा मात्रै बस्ने घरपालुवा कुखुरा हुन पुगेको हो । कुनै बेला लुइँचेहरू घना बाँसघारीमा बाँसको फूल र दाना खाएर बाँच्थे । उनीहरू रमाउने संसार थियो घना बाँसघारीहरू । त्यही भएकाले केही दक्षिणपूर्वी एसियाली भाषामा कुखुरालाई अहिले पनि बाँसकुखुराबाँसपक्षी भनिन्छ । बाँसको घना जंगलभन्दा बाहिर लुइँचे बाँच्न सक्ने उपयुक्त स्थान भनेको मान्छेले वन फँडानी गरेर खेतीपाती गरेको भष्मेखोरियाहरू नै थियो । मान्छेले खेतीपाती गरेको अन्न खान पाइने भएपछि जंगली चराहरू त्यसवरपर झुम्मिन थाले । सोही क्रममा मान्छे र लुइँचे सँगसँगै हुन थाले र पुर्खाहरूले लुइँचेलाई समातेर घरपालुवा पक्षी बनाए । मूलतः पुरातात्त्विक अध्ययनहरूले कागुनी प्रजातिको अन्न र धान खेती गरिएको क्षेत्रबाट वनकुखुरा लुइँचेलाई घरपालुवा बनाइएको प्रमाणित गरेको छ । भष्मे फाँडेर खेती गरिएको कागुनी खान आउने लुइँचेलाई समातेर चिनियाँ किसानहरूले घरपालुवा बनाएका हुन् । किनभने, चीनको ह्वाङ हो नदीको माथिल्लो र मध्यउपत्यकामा १० हजार वर्षअघि कागुनी खेती सुरु भएकै समयदेखि चीनबाटै कुखुरा पालन सुरु भएको देखिएको छ । हालसालै गरिएको पुरातात्त्विक अध्ययनबाट चीनको दक्षिणी युनान र उत्तरी थाइल्यान्डमा इसापूर्व २००० अर्थात् आजभन्दा ४००० वर्षपहिले धान खेती गरिएको क्षेत्रमा वनकुखुरा लुइँचे पनि सँगै थियो भन्ने प्रमाणित भएको छ । खेतीपातीले मान्छेलाई त घरेलु बनायो नै, वनकुखुरालाई पनि घरेलु बनाइदियो । अहिले त कुखुरा मानव जीवनको अभिन्न सामाजिक पक्षी नै बनिसक्यो खाद्यका हिसाबले पनि, सांस्कृतिक हिसाबले पनि ।कुखुराको मासु चाहिँ नखाने, तर सांस्कृतिक कार्यमा प्रयोग गर्ने आर्यहरू, कुखुराको मासु चाहिँ नखाने, तर खेलकुद र मनोरञ्जनका लागि पाल्ने सिन्धु सभ्यताका द्रविडहरूदेखि सांस्कृतिक कार्यहरूका साथै खाद्यवस्तुका रूपमा पनि प्रयोग गर्ने समुदायहरू छन् । वनकुखुरा लुइँचेलाई घरपालुवा बनाएर हजारौं वर्षदेखि आफूसँगै हुर्काएको हुनाले मान्छेहरूको समाज, संस्कृति र मिथकहरूको अभिन्न अंग बन्न पुगेको छ कुखुरा । कुखुरासम्बन्धी कतिपय मिथक यति पुराना छन् कि तपाईंहामीले सहज अनुमानसमेत गर्न मुस्किल पर्छ । नेपाली समाजमा पनि त्यस्ता केही मिथकहरू प्रचलित छन् । गाउँका बूढापाकाहरू भन्नुहुन्थ्यो, हाम्रो शरीर सुली र खरानीबाट बनेको हो । छाला कन्याउँदा खरानीजस्तै फुस्रो हुन्छ अनि गन्ध चाहिँ सुलीको आउँछ । नभन्दै छाला कन्याएको ठाउँमा फुस्रो धुलो निस्कन्छ र गन्ध सुलीकै आउँछ । बूढापाकाबाट सुनेको सुली र खरानीबाट मान्छे बनेको मिथक पूर्वदेखि पश्चिम नेपालसम्मै दुरुस्तै प्रचलित छ । कसरी यस्तो भयो ? हामी मानवहरू कुखुराको सुली र खरानीबाट बनेका हौं भनेर किन भनियो ? यो विषय खुट्याउन हामी प्राग्इतिहाससम्मै पुग्नुपर्छ, आगोको प्रयोगसम्मै पुग्नुपर्छ, लुइँचेलाई घरपालुवा कुखुरामा परिणत गरेको इतिहाससम्मै पुग्नुपर्छ, जसबारे आदिम मिथकहरूले संकेत गरेका छन्, पुरातात्त्विक तथा आनुवंशिक (जेनेटिक) अध्ययनहरूले प्रामाणिक रूपमा तथ्य पत्ता लगाइसकेका छन् ।ल ल लकुखुरालाई मानव जातिले आदिम युगदेखि घरपालुवा बनाएका हुन् भन्ने विषय वैज्ञानिक अध्ययनहरूले त प्रमाणित गरिसकेकै छ । यद्यपि वैज्ञानिक रूपमा प्रमाणित हुनुपहिले पनि मान्छेहरूले त्यो कुरा मौखिक परम्परा र सांस्कृतिक अभ्यासमार्फत भन्दै आएका थिए । यस्तै एउटा मिथक प्रचलित छ किरातराई समुदायमा । मिथकमा भनिन्छ किरातीहरूका आदिम बजुहरू तयामा र खियामाले भोकले रुँदारुँदै सुतिगएको भाइ खोक्चिलिपा लामो समय नब्युँझिएपछि मर्यो भन्ठानेर विरहमा थातथलो छाडेर हिँडे । निद्राबाट ब्युँझिँदा दिदीहरू नदेखेपछि एक्लै बडो दुःखकष्ट खेपेर हुर्किए खोक्चिलिपा । हुर्किएपछि उनले माछा मार्न जाँदा भेटिएकी वाइलुङ्मासँग घरजम गरे र त्यस अवसरमा दिदीहरूलाई खोजेर निम्तो दिन कुखुराको भालेलाई पठाए । भालेले तयामा र खियामालाई तुवाचुङ डाँडामा फेला पारेर खोक्चिलिपाको नाम काढ्दै बास्न थाल्यो । मरेको भाइको नाम काढेर भालेले अपशकुन गर्यो भनेर लखेट्दै जाँदा दिदीहरू खोक्चिलिपाको घरमा पुगे र माइतीचेलीबीच सुखद पुनर्मिलन भयो । यो मिथकको पूर्ण विवरणले चाहिँ तयामा, खियामा र खोक्चिलिपाको समयमा किरातीहरू कृषि जीवनमा प्रवेश गरिसकेको संकेत गरेको छ । त्यस अर्थमा कृषि जीवनमा प्रवेश गरेपछि किरातीहरूले कुखुरा पाल्न थालेका थिए भन्न सकिन्छ । वैज्ञानिक अध्ययनका आधारमा वनकुखुरा लुइँचेबाट घरपालुवा कुखुरा विकास भएको बताउने पहिलो व्यक्ति चाहिँ चार्ल्स डार्बिन हुन् । हालसालैका आनुवंशिक (जेनेटिक) अध्ययनले पनि लुइँचे र घरपालुवा कुखुरामा वंशाणुगत समानता रहेको देखाएको छ । बरु रातो, खैरो र सिलोन गरी लुइँचेका मुख्य तीन प्रजातिबाट घरपालुवा कुखुरा विकास भएको थप विषय पनि अहिले पत्ता लागिसकेको छ । लुइँचेलाई घरपालुवा कुखुरा बनाइएको क्षेत्र एसिया हो । पुरातात्त्विक अध्ययनले प्राचीनकालमा चीन र भारतको जंगली वनकुखुराहरू पाइने क्षेत्रबाट कुखुरा पालन सुरु भएको देखाएको छ । हालसालै गरिएको आनुवंशिक अध्ययनले पनि दक्षिणपूर्वी एसिया, दक्षिण चीन र भारतीय उपमहाद्वीपबाटै कुखुरा पालन सुरु भएको प्रमाणित गरेको छ । पुरातात्त्विक अध्ययनहरूले देखाएअनुसार, कुखुरा पालनको सुरुवात इसापूर्व ६००० भन्दा पहिले अर्थात् आजभन्दा ८००० वर्षभन्दा पनि अघि दक्षिणपूर्वी एसियाबाट सुरु भएको हो । त्यस्तै, मोहनजोदाडोमा गरिएको पुरातात्त्विक अध्ययनअनुसार, सिन्धु नदीको उपत्यकामा इसापूर्व २००० अर्थात् आजभन्दा ४००० वर्षपहिले कुखुरा पालन सुरु भएको हो । यद्यपि त्यसभन्दा निकै पहिले सिन्धु उपत्यकामा कुखुरा पालन सुरु भएको वैज्ञानिकहरूको अनुमान छ । उनीहरूले सिन्धुघाँटी उपत्यका इसापूर्व ३२०० अर्थात् आजभन्दा ५२०० वर्षअघि कुखुरा पालनको केन्द्रबिन्दु थियो भन्ने गरेका छन् । पुरातात्त्विक अध्ययनकै कुरा गर्दा इरानमा इसापूर्व ३९००, भारतमा इसापूर्व ३०००, टर्की र सिरियामा इसापूर्व २४००२२००, जोर्डनमा इसापूर्व १२०० र इजिप्टमा इसापूर्व ११२० पहिले कुखुरा पालन सुरु भएको थियो । अफ्रिकामा भने निकै पछि मात्र कुखुरा पालन सुरु भएको थियो । अफ्रिकामा प्राप्त सबैभन्दा प्राचीन घरपालुवा कुखुराको हाड इसापूर्व ८२०५९५ को मात्र रहेको छ । अझ पश्चिम अफ्रिकामा सन् ६०० र पूर्वी अफ्रिकामा त सन् ८०० मा मात्रै कुखुरा पालन राम्ररी फैलिएको हो । आनुवंशिक (जेनेटिक) अध्ययनले चाहिँ कुखुरा पालनको इतिहास अझ तन्काइदिएको छ । पुरातात्त्विक उत्खननका क्रममा फेला परेका कुखुराका हाडहरूबाट प्राप्त प्राचीन डीएनएको अध्ययनले उत्तरी चीनमा १० हजार वर्षअघि कुखुरा पालन सुरु भएको प्रमाणित गरेको छ । यो भनेको पुरातात्त्विक अध्ययनबाट पुष्टि भएभन्दा २००० वर्ष बढी हो । प्राचीनकालमा कुखुरा पालन खाद्यवस्तुका रूपमा मात्रै गरिँदैनथ्यो । जस्तो कि भारत प्रवेश गरेपछि आर्यहरूले पनि इसापूर्व १००० तिर कुखुरालाई सांस्कृतिक कार्यहरूमा प्रयोग गर्न सुरु गरेका थिए, तर खाद्यवस्तुका रूपमा चाहिँ अहिलेसम्म वर्जित छ । सिन्धु नदी सभ्यतामा कुखुरा पालन हुन्थ्यो तर खान होइन, खेलकुदका लागि मात्रै । इतिहासको निरन्तरताका रूपमा अहिले पनि मनोरञ्जनात्मक खेलका लागि कुखुरा पाल्ने संस्कृति जीवित छ । जस्तो कि इन्डोनेसियाको बाली क्षेत्र । मानवशास्त्री क्लिफोर्ड गिर्ज (डिप प्ले ः नोट्स् अन द बालिनिज ककफाइट, १९७२) ले ४८ वर्षअघि इन्डोनसियाको बालीमा हुने भालेजुधाइबारे अध्ययन गरेका थिए । बालीमा भालेलाई साबुङ भनिन्छ र साबुङ शब्द थुप्रै लाक्षणिक अर्थमा प्रयोग हुन्छ नायक, शूरवीर, बहादुर, राजनीतिक उम्मेदवार, कुमार, उत्कृष्ट, लेडिकिलर, सुकुलगुन्डा इत्यादि । यो भाषिक तथ्यले मात्रै पनि बताउँछ इन्डोनेसियाको बाली क्षेत्रमा भालेको स्थान कति छ ! बालीका बासिन्दाहरूले कुखुराको भालेलाई खुबै मिहिनेतपूर्वक जुध्ने तालिम दिन्छन् । उनीहरू बढीभन्दा बढी समय भालेसँग बिताउँछन् । भालेलाई हुर्काउन, खुवाउन, भालेबारे कुराकानी गर्न, भाले जुधाएर रमिता हेर्नमा उनीहरूको समयको ठूलो हिस्सा खर्च हुन्छ । कतिसम्म भने भाले जुधाइको नियम ताडपत्रमा लेखिएको हुन्छ, जुन पुस्ता दरपुस्तादेखि चलिआएको परम्परा हो । लामो समयदेखि खाद्यवस्तु, संस्कृति, मनोरञ्जन र सजावटको पक्षीका रूपमा रहँदै आएकाले गर्दा घरपालुवा कुखुराको पालन र विश्वव्यापी प्रसार हुन पुगेको हो । जस्तो कि किरातीहरू प्राग्ऐतिहासिक युगमा पूर्वी नेपालबाट कसरी काठमाडौं उपत्यका प्रवेश गरे भन्ने थाहा पाउन कुखुराकै भालेको मिथकसम्म पुग्नुपर्छ । हालको संखुवासभा जिल्लाको प्राकृतिक रूपमा अति सुन्दर खेम्पालुङ क्षेत्रमा उहिले शक्तिशाली किरात राजाले राज्य गर्थ्यो । घुम्दै आइपुगेका महादेवले किरात राजालाई पिनास लगाइदिए । अनेक धामीझाँक्री लगाउँदा पनि सन्चो नभएपछि किरात राजा न्यानो ठाउँ विजयपुरतर्फ लागे । फर्किंदा बाटो नभुलियोस् भनेर बाटैभरि चौतारा, फलैंचा, देउराली बनाउँदै विजयपुरगढी पुगे । उनी सन्चो भएर फर्किंदा ती सबै कुरा भत्काएर महादेवले संखुवाखोलामा बगाइसकेका थिए, बरु बाटोभरि ठुल्ठूला भीरपहराहरू पनि बनाइदिएका थिए । बाटो भुलेर किरात राजा खेम्पालुङ पुग्न सकेनन् । बरु अरुण नदी पछ्याउँदै जाँदा महादेवले लखेटेका कारण डुलिहिँड्ने क्रममा नागराजासँग विवाह गरेर सिलिचुङ पर्वतको फेदमा बसोबास गरेर बसेकी आफ्नी रानीसँग पो उनको आकस्मिक मिलन भयो । साल्पा रानी बनेकी उनकी श्रीमतीले नागराजासँग विवाह गरिसकेको र नागराजाले थाहा पाए डसेर मार्छ भनेर सम्झाउँदै किरात राजालाई कुखुराको भाले दिएर भनिन्, जहाँ बास्छ, त्यहाँ राज गर्नू । पहिलो र दोस्रो बासमा भाले बासेन, तेस्रो दिन काठमाडौं उपत्यका आइपुग्दा भाले बासेको हुनाले किरात राजा काठमाडौंमा शासन गरेर बस्यो । यो मिथकले प्राचीनकालमा किरातीहरू पूर्वी नेपालबाट काठमाडौं उपत्यका प्रवेश गरेको र काठमाडौं प्रवेश गर्नुभन्दा पहिले नै किरातीहरूले कुखुरा पालन सुरु गरिसकेको संकेत गरेको छ । त्यस्तै, प्राचीनकालमा मान्छेहरूले बसाइँसराइका क्रममा आफूसँगै कुखुरालाई एक ठाउँबाट अर्को ठाउँमा सारेका थिए भन्ने संकेत पनि यो किराती मिथकले गरेको छ । हुन पनि हो मानवशास्त्री, पुरातत्त्वविद् र आनुवंशिक वैज्ञानिकहरूले दुई चरणमा कुखुरा पालन विश्वमा फैलिएको बताएका छन् । पहिलो चरणमा आदिम बसाइँसराइका क्रममा मान्छेहरूले आफूसँगै कुखुरा बोकेर हिँडे । दोस्रो चरणमा व्यापारका क्रममा कुखुरालाई साथमा लिएर विश्वभरि फैलाए । जस्तो कि पुरातात्त्विक अध्ययनअनुसार, चीनबाट कोरिया र कोरियाबाट जापानमा इसापूर्व ३०० देखि इसाको ३०० मा कुखुरा पुगेको हो । चीनबाटै युरोपमा कुखुरा फैलिएको हो । जस्तो कि अफ्रिकी गाउँहरूका घरपालुवा कुखुराहरूको आनुवंशिक अध्ययनले देखायो जिम्बाबेका गाउँघरमा पालिने कुखुराहरू दक्षिणपूवी एसिया र भारतीय उपमहाद्वीपबाट फैलिएको हो । त्यस्तै मडागास्कर गाउँमा गरिएको आनुवंशिक अध्ययनअनुसार, त्यहाँ इन्डोनेसियाबाट कुखुरा पुगेको हो । अफ्रिकाका अन्य ठाउँमा पनि एसियाबाटै व्यापारिक मार्ग हुँदै कुखुरा पुगेको हो । लामो दूरीमा पनि बोक्न सजिलो भएकाले समुद्र यात्राबाट पनि कुखुरा एकदेखि अर्को ठाउँमा लैजान सम्भव भयो । यही तरिकाले कोलम्बसभन्दा पहिले नै दक्षिण अमेरिकामा कुखुरा पुर्याइएको थियो । ल ल लनिश्चय नै इतिहास अध्ययनमा आदिम मिथकका संकेतहरू निकै उपयोगी हुन्छन् । मैले सुरुमै उल्लेख गरेको कुखुराको सुली र खरानीबाट मान्छे बनेको मिथक सबैभन्दा पहिले गाउँका बूढापाकाहरूको मुखारविन्दबाट सुनेको थिएँ । क्याम्पस पढ्न थालेपछि ठ्याक्कै त्यही मिथकलाई खसनेपाली साहित्यका विख्यात हास्यव्यंग्यकार भैरव अर्यालको ब्रह्माको प्रयोगशालाबाट निबन्धका रूपमा फरक स्वाद र शैलीमा पढ्न पाएको थिएँ । भैरव अर्यालले मान्छे र समाजका कमीकमजोरीहरूमाथि रमरम व्यंग्य गर्ने शैलीमा कुखुराको सुली र खरानीबाट मान्छे बनेको मिथकलाई रोचक रूपमा प्रस्तुत गरेका छन् । ब्रह्माले मान्छे सृष्टि गर्नुभन्दा पहिले परीक्षणका रूपमा पानीमा माटोको धुलो मुछेर पक्षी बनाए र त्यो पक्षी यसरी बास्यो कुखुरी काँ । परीक्षण सफल भएपछि ब्रह्माले सुनको मान्छे बनाएर बोलाए, तर बोलेन । एवम्रीतले चाँदी, तामाको मान्छे बनाएर बोलाए, तर बोलेन । रिसको झोंकमा ब्रह्माले त्यही कुखुराको सुली र अगेनाको खरानी मुछेर विरुपको मूर्ति बनाएर प्राण भर्दै बोलाए, ओ मान्छे भाते । त्यो विरुप मूर्ति पो मुन्टो निहुराएर बोल्यो, ज्यू । हो, यति रोचक निबन्धका रूपमा यो मिथक पढ्दा अर्कै मज्जा आउँछ । ठ्याक्कै यही मिथकलाई पश्चिम नेपालमा खस समुदायमा धामीहरूले कैरन (मन्त्र) का रूपमा फलाक्ने गर्छन् । अमेरिकी मानवशास्त्री ग्रेगोरी मस्कारिनेकले नेपाली झाँक्री र यिनीहरूको मन्तर शीर्षकमा प्रकाशित गरेको कैरन पढ्दा त्यसको मज्जा अझ अर्कैखालको हुँदो रहेछ (महादेवले) लौ सुनको (मञ्जुत्यामान्छे) बनाऊ भनेर हात जोड्या, पाउ जोड्या, शिर जोड्या, भएन त्यहाँबाट चाँदीको मञ्जुत्या बनाया हात जोड्या, पाउ जोड्या, शिर जोड्या, भएन त्यहाँबाट तामाको बनायाऊ पनि बोलेनत्यहाँबाट पितलको बनाया बोलेन(महादेवले) त्यो कुखुरा (सुनभाल्या) को अभेद (सुली) र खरानी जमाया, मञ्जुत्या बनायाबोल् मञ्जुत्या भने, हाँ हाँ हुँ हुँ गर्यो मरी गयाइ भनी महादेवले सराप दिया । महादेवले अजम्बरी प्राणी बनाउँछु भनेर सुन, चाँदी, तामा, पितलको मान्छे बनाए, तर सफल भएनन् । बरु खरानी र सुलीबाट बनेको मरणशील मान्छे चाहिँ बोल्यो । मानव सृष्टिसम्बन्धी यो मिथक पूर्वी नेपालको किरात समुदायमा पनि उत्तिकै व्यापक छ, तर ससानो भिन्नतासहित । जस्तो कि थामी समाज (सारा बेथ स्नेइडरम्यान, रिचुअल्स एन्ड इथ्निसिटी, २००९) मा भनिन्छ सुरुमा महादेवले सुनको मान्छे बनाए, तर बोलेन । चाँदीको मान्छे बनाए, तर बोलेन । क्रमैसँग फलाम र तामाको मान्छे बनाए, तर बोलेन । त्यसपछि विष्णुले खरानी र कुखुराको सुली मुछेर नाइटोभन्दा माथिको भाग बनाए, महादेवले नाइटोभन्दा मुनिको भाग बनाए अनि दुवैले बनाएको अलगअलग अंग जोडिदिए । ए मनुवा भनेर बोलाउँदा बोल्यो । त्यसपछि भगवान्ले मनुष्यलाई लु जा, तेरो मर्ने चोलो भयो भने । जस्तो कि लिम्बू समुदायमा प्रचलित मुन्धुम (बैरागी काइँला, चइःत् मुन्धुम ः सृष्टिवर्णन, २०६०) मा यसरी भनिन्छ पोरोक्मियम्फामिबाले सुन र चाँदीको मूर्ति बनाएर प्राण भरे, तर बोलेन । त्यसपछि माटाको धुलो मुछेर मूर्ति बनाएर बोलाउँदा हौ गर्दै बोल्यो । त्यो क्षणभङ्गुर भएकाले पोरोक्मियम्फामिबाले देवनिगालो र मालिङ्गो डढेर बनेको खरानी र डाँफेमुनाल चराहरूको विष्टा पानीमा मुछेर मान्छेको प्रतिमूर्ति बनाए । प्राण हालिदिएर बोलाए, पृथ्वी भोग गर्ने मेरो मानषपुत्र हे मनुष्य । मनुष्यले पनि के भन्यौ हा भनेर जवाफ दियो । सृष्टिकर्ता पोरोक्मियम्फामिबा दिक्क भएर थुक्कथुक्क मनुवा भनेर गाली सराप दिँदा मान्छेको हंस (सातो) गएको हुनाले जोर कुखुरा भाकेर सातो हालिदिए । लिम्बू, थामी र खस समुदायबाट संकलन भएर प्रकाशित भएका मानव उत्पत्तिसम्बन्धी यी मिथकको आधारभूत कुरा एउटै छ । केवल खस समुदायमा प्रचलित कैरनमा महादेवले मानव सृष्टि गरेको वर्णन छ, थामी समाजमा महादेव र विष्णुले संयुक्त रूपमा सृष्टि गरेको वर्णन छ र लिम्बू समुदायमा मानव सृष्टि गर्ने पात्र पोरोक्मियम्फामिबा भनिएको छ । केवल थामी र खसमा कुखुराको सुली भनिएको छ, लिम्बूमा डाँफे र मुनालको सुलीसँग खरानी मुछेर मान्छे बनाएको भनिएको छ । मिथकमा आधारभूत कुरामा कुनै भिन्नता देखिँदैन, जबकि इतिहासमा खस र किरातीबीच एकअर्कालाई यति गम्भीर रूपमा प्रभावित गर्ने गरी अन्तरघुलन भएको देखिँदैन । मुन्दुम (मुन्धुम) र कैरन (मन्त्र) मा यति गम्भीर रूपमा प्रवेश पाउने मिथक एकअर्कामा साटासाट हुन धेरै लामो समयदेखि एकसाथ हुर्केबढेको हुनुपर्छ । फेरि संस्कृतिमा धेरै कुरा प्रभाव पर्दापर्दै पनि, सामुदायिक अन्तरघुलन हुँदाहुँदै पनि मुन्दुममा बाह्य प्रभाव ज्यादै कम छ । त्यसमा पनि खस र किरातहरू त नेपालको वल्लो र पल्लो छेउमा बसोबास गर्ने हुनाले एकअर्काको प्रभाव पर्ने विषय स्वतः कम हुने भइहाल्यो । यस्तो अवस्थामा पनि किरात र खस समुदायमा मानव उत्पत्तिसम्बन्धी मिथक एउटै भयो कसरी ? यो मिथक नेपालको पूर्वपश्चिम वारपार खसदेखि किराती समाजसम्म फैलियो कसरी ? यसको सम्भावित जवाफ लिन बोन धर्मसम्म पुग्नुपर्छ । खासमा संस्कृति भनौं अथवा मिथकहरू उही भाषासंस्कृति समूहबाट विभिन्न शाखाप्रशाखाहरूमा फैलिने ठाडो (लम्बीय) प्रक्रिया र अलग भाषासंस्कृति समूहमा फैलिने तेर्सो (क्षितिजीय) प्रक्रियामा प्रसार हुन्छ । यही दुई प्रक्रियामा मानव उत्पत्तिकथा ठाडो फैलिँदा किरातमा र तेर्सो फैलिँदा खस समुदायमा पुगेको हो । यसो भन्नका लागि बलियो आधार हो महादेव । बोन परम्परामा सिद्पाको अवधारणा छ र त्यो सिद्पा नै संस्कृतमा शिव (महादेव) हुन पुगेको सम्भावना धेरै छ । र, महादेव बोन धर्मका शक्तिशाली तान्त्रिक पुरुष र धामीहरूका आदिगुरु हुन् । तिनी महादेवको निवासस्थल मानिन्छ कैलाश पर्वत क्षेत्र, जुन प्राचीन बोन धर्मको एउटा भव्य केन्द्र हो । प्राचीन समयमा त्यो बोन धर्मसँग खस र किरात दुवैको सम्बन्ध थियो । खसहरूको तिब्बतको बोन धर्म र बोन केन्द्रसँग लामो सहकार्य थियो । त्यही संगतका कारण खसहरूले बोन धर्मबाट थुप्रै कुरा ग्रहण गरेका छन् । त्यही क्रममा उनीहरूले मानव उत्पत्तिसम्बन्धी मिथक पनि अनुशरण गरेको हुनुपर्छ । किरातीहरूको त जरा नै बोन धर्म भइहाल्यो । आदिम मूल थलो बोन क्षेत्रबाट उनीहरू आदिम बसाइँसराइका क्रममा नेपाली भूभागमा फैलिएका हुन् भन्ने भाषिक, पुरातात्त्विक तथा आनुवंशिक अध्ययनहरूले देखाएका छन् । भाषाशास्त्रीय तथा आनुवंशिक अध्ययनअनुसार अहिलेका भोटबर्मेली भाषा बोल्ने जसमा किराती भाषाहरू पनि पर्छन् र चिनियाँ भाषा बोल्नेहरू लगभग ६ हजार वर्षअघि मात्रै अलग भएका हुन् । भन्नुको अर्थ हो, कम्तीमा पनि ६ हजार वर्षअघि किरातीहरूले सुली र खरानीबाट मानव उत्पत्ति भएको मिथक लिएर तिब्बत क्षेत्रबाट नेपालतिर प्रवेश गरेका हुन् । खसहरूले भने कैलाश पर्वत क्षेत्रबाट पछिल्लो समयमा बोन परम्परा अनुशरण गरेका हुन् । त्यस हिसाबले किरातीहरूले मानव सृष्टिसम्बन्धी कुखुराको सुली र खरानीसम्बन्धी मिथक प्राग्ऐतिहासिक कालमा ६ हजार वर्षअघि नै आदिम क्षेत्रबाट लिएर हिँडेका थिए, खसहरूले चाहिँ बोन धर्मसँग संगत बढेपछि इतिहासकालमा त्यो मिथक ग्रहण गरेको हुनुपर्छ । त्यसैले, मेरो आकलन हो किरात र खसहरूको मानव उत्पत्तिसम्बन्धी मिथकको मूल स्रोत एउटै भएको हुनाले एकआपसमा निकटत्तम सम्बन्ध नभए पनि मिथकमा ठ्याम्मै समानता भएको हो । मानव जाति आगो र खरानीसँग परिचित भएको पनि लाखौं वर्ष भइसक्यो । सांस्कृतिक मिथकअनुसार, महादेव शरीर र ललाटभरि खरानी धसेर हिँड्छन् । भन्नुको अर्थ हो खरानीसँग सम्बन्धित बोन र किरात धर्मसंस्कृतिको आफ्नै प्राचीन सांस्कृतिक विश्वासहरू छन् । त्यस्तो अवस्थामा खरानीले संस्कृति र चिन्तनमा अहम् स्थान पाउनु स्वाभाविक नै भयो । सम्भवतः मिथकको प्रारम्भमा खरानीको मात्रै कुरा आउँथ्यो, सुलीको प्रसंग पछि थपियो । मिथकमा सुलीको प्रसंग थपिनु चाहिँ बढीमा १० हजार वर्षयताको परिघटना हो किनभने १० हजार वर्षअघिदेखि मात्रै घरपालुवाका रूपमा कुखुरासँग मान्छेको संगत भएको छ ।"
'पाठकको रुचिमा लेख्नु सांस्कृतिक निरक्षरता,"नेपाली साहित्यिकबौद्धिक र पढैया वर्गबारे तपाईं के सोच्नुहुन्छ ? साहित्य कम पढ्ने र गैरआख्यानलाई मात्रै ज्ञान मान्ने नेपाली पढैया वर्गप्रति मेरो एउटा छुच्चो टिप्पणी छ । नेपाली समाजमा जुन पेसागत वर्ग छ, निजी क्षेत्र लगायतको, आम रूपमा उनीहरूको जीवन नै मलाई सौन्दर्यविमुख झैं लाग्छ । म उनीहरूले सोचेको देख्छु आख्यान वा काव्य पढ्ने भनेको साहित्यिक वृत्तका मानिसले मात्रै हो वा त्यो पढ्ने भनेको कलेज र विश्वविद्यालय पढ्ने बेला मात्रै हो । गैरआख्यान मात्रै पढ्नेको जीवन मलाई शुष्क लाग्छ । जुन पदमा पुगे पनि, जे जे पेसा अपनाए पनि, जीवनले खोज्ने भनेको सौन्दर्यानुभूति हो, जसको परख गर्ने प्रमुख माध्यम साहित्य र कला हो । उदाहरणका लागि, अमेरिकाजस्तो शक्तिशाली देशको दुई पटक राष्ट्रपति भइसके पनि बराक ओबामाले अहिले पनि धेरै पढ्ने आख्यान हो । उनले आनन्द लिने, जीवनबारे घोत्लिने उपन्यास पढेरै हो । धेरै वर्षसम्म संसारको सबैभन्दा धनी मानिस भनेर चिनिएका, माइक्रोसफ्टका संस्थापक बिल गेट्स प्रत्येक वर्षजसो आफ्ना प्रिय पुस्तकको सूची सार्वजनिक गर्छन्, जसमा आख्यान प्रशस्त हुन्छन् । जीवनको गहिराइ भनौं कि आफूले बाँचेको समयको चेत, त्यो अभिव्यक्त हुने नै कलामार्फत हो । प्रसिद्ध अर्थशास्त्री अर्मत्य सेन आफ्ना किताबमा कवि, साहित्यकारलाई उद्धृत गरिराखेका हुन्छन् ठाउँठाउँमा । कतिपय प्रसिद्ध वैज्ञानिकहरूले आफ्ना पुस्तकमा ब्रह्मान्ड वा मानव मस्तिष्ककै बारे कुरा बुझाउँदासमेत कविहरूलाई कोट गरेका हुन्छन्, उपन्यासकारलाई उद्धृत गरेका हुन्छन् । किनकि त्यहाँ विषयको गहिराइ हुन्छ । नपढ्ने समाजले चिन्तन गर्दैन । चिन्तन नगर्ने समाज सतही हुन्छ, अहिले नेपालमा भइरहेजस्तो । मेरा लागि, सुन्दर कलासाहित्य जीवनका त्यस्ता गहिराइ र उचाइमा पुग्न सक्छ, जहाँ कोरा विद्वता पुग्न सक्दैन । गैरआख्यान मात्रै पढ्नेहरू त न मलाई विद्वान् लाग्छन् न त तिनीहरूको जीवनप्रति नै म कुनै ईर्ष्या गर्छु ।"
शैक्षिक इतिहासको दरिलो दर्पण,"राणाशासनको पतनसँगै पोखराको पूर्वी भेगमा खोलिएको एक विद्यालयले राम्रो नतिजासहित त्यस क्षेत्रको शैक्षिक भविष्यमा राम्रो आशा जगाइरहेको थियो । तर, विद्यालयका प्रध्यानाध्यापकलाई वित्त अपचलनसहित अत अर्थात् अराष्ट्रिय तत्त्वको आरोप लगाई पक्राउ गरियो । तर, खासमा घटनाको गुदी अर्कै थियो । पञ्चायतकालमा कार्यालय प्रमुखको कुर्चीमाथि भित्तामा राजाको तस्बिर टाँग्नुपर्ने अनिवार्यतालाई पछ्याउँदै सो विद्यालयका प्रधानाध्यापकले पनि राजा महेन्द्रको तस्बिर टाँगेका थिए । तर, तस्बिर अलिकति देब्रेतिर ढल्किएछ । यही विषयलाई बङ्ग्याएर गम्भीर आरोप लगाई छानबिन गरियो । गल्ती प्रमाणित नभएपछि प्रधानाध्यापकले सफाइ पाए । लोकरञ्जन पराजुली, प्रत्यूष वन्त र देवेन्द्र उप्रेतीद्वारा सम्पादित पुस्तक नेपालमा विद्यालय शिक्षा ः इतिहास, राजनीति र समाज मा समाविष्ट माथि उल्लिखित घटनाले विगतमा राज्यले शिक्षालाई कसरी आफ्नो चाकरीमा प्रयोग गर्न खोज्थ्यो भन्ने ज्वलन्त दृष्टान्त प्रस्तुत गर्छ । हाम्रो राज्य आज जुन मोडमा आइपुगेको छ, त्यसको जसअपजस ककसले लिनुपर्ला ? उत्तरमा हामीले विभिन्न व्यक्ति, संगठन या संस्था आदिलाई मनोगत हिस्सेदारी बाँटफाँट गर्न सकौंला । तर, समाजको स्वरूप, क्षमता र सम्भावनामा शिक्षाको जिम्मेवारी अहम् हुनेमा दुईमत नहोला । राज्यले शिक्षालाई प्राथमिकताको केकस्तो क्रममा राखेको छ भन्ने विषयले समाजको भावी बाटो र गन्तव्यमा विशेष अर्थ राख्छ । तर, राज्यको जिम्मेवार निकाय र सरोकारवालाले सबैभन्दा नजरअन्दाज गरेको क्षेत्र पनि विद्यालय नै हो ।खराब होस् या असल, राज्यले आफूअनुकूलको विश्वदृष्टि निर्माणमा कति मिहिनेत गर्थ्यो भन्ने जाँच्न पुराना पाठ्यपुस्तक हेर्नेबित्तिकै वास्तविकता थाहा लाग्छ । पञ्चायतकालमा राज्यले खास ढाँचाको राष्ट्रियसंस्कृति निर्माणका लागि कलिलो बालमस्तिष्कमा वीर इतिहास पढाइदियो, जसको मूल ध्येय नै राष्ट्र र राजमुकुटप्रति बफादार रही पञ्चायती व्यवस्थाअनुकूल आचरण गर्ने नागरिक तयार पार्नु थियो । खस नेपाली भाषा, हिन्दु धर्म र राजतन्त्रलाई मुलुकका मुख्य स्तम्भका रूपमा स्थापित गर्न जनतालाई वीरगाथाका साहित्यहरू पढाइएको थियो, जसमा पृथ्वीनारायण शाहदेखि बहादुर शाह, अमरसिंह थापा, भक्ति थापा, बलभद्र कुँवर आदिका व्यक्तिकेन्द्री कल्पनामिश्रित कथाहरू लेखिएका हुन्थे । यसका लागि निश्चित पात्रका केही कथालाई अतिरञ्जित पारिन्थ्यो भने कतिपय वीरताका असली गाथा भएका पात्रलाई पाठ्यपुस्तकबाट बिस्तारै विलुप्त पार्दै लैजाने प्रपञ्च रचिन्थ्यो । युद्धमा सशक्त ढंगले लडेर योगदान गर्ने महिलाका कथालाई छोपिएको हुन्थ्यो । त्यस्तै नालापानी युद्धको नायकका रूपमा इतिहासमा प्रसिद्धि पाएका देशभक्त बलभद्र कुँवरले सुगौली सन्धिपछि शिखहरूको पक्षबाट अफगानी युद्ध लड्दालड्दै मृत्युवरण गरेको विषय विद्यालयको पाठ्यपुस्तकबाट गायब पारिएको प्रसंग झन् अर्थपूर्ण देखिन्छ । अर्कोतिर, वीरताको गाथा कोर्न सफल अर्का व्यक्ति गजे घलेलाई पनि राष्ट्रिय इतिहासलेखनको उही नियतले पन्छाइदियो । लेखक तथा अनुसन्धाता प्रत्यूष वन्त लेख्छन् भिक्टोरिया क्रस पाउन सफल गजे घलेको वीरतालाई संलग्न गरिँदाखेरी राष्ट्रिय इतिहासले जे दाबी गरेको थियो, त्यसमा भ्वाङ पर्ने थियो ।यसरी इतिहासको नाममा पढाइएका फोस्रा आदर्शले हाम्रो चिन्तन पद्धतिलाई बोक्रे र यथार्थच्युत गरेको सत्यलाई हामीले गम्भीर समीक्षा गर्नुपर्ने बेला आएको छ । दक्षिण एसियाली औपनिवेशिक इतिहासबाट पूरापूर मुक्त हुन नसके पनि नेपालको राष्ट्रियताको पुर्ख्यौली र इतिहासलाई अलि भिन्न हिसाबले लेखिनुपर्ने मत राख्ने वन्तको विश्लेषण छ अहिले हामीले जेजस्तो राजनीतिक संवेदनशीलता वा संवेदनहीनता देखीभोगिरहेका छौं, त्यसको मूल जरो पञ्चायकालमै छ । हुन पनि पछिल्लो दशक धरातलीय यथार्थमा नउभिएको, तर हवाई कल्पनाको आकाशमा मडारिएको डरलाग्दो राष्ट्रवादी गफहरू सुन्दा राजा महेन्द्रका विचारहरूले बिउँतिने चेष्टा गरेझैँ प्रतीत हुन्छ । बहुसंस्कृति र बहुपहिचान भएको मुलुकमा आज पनि एकल भाषा र संस्कृतिलाई नै राष्ट्रियताको अटल गजुर मान्ने जुन राजनीतिक अभीष्ट मूल नेतृत्वमा देखा परेको छ, यस परिवेशलाई हेर्दा अन्वेषक वन्तको संश्लेषण शतप्रतिशत सही साबित हुन्छ । खासमा आजको शासकको मनोविज्ञान र विचारको बीउ हिजोकै शासकले मिहिनेतपूर्वक निर्माण गरेको पञ्चायत पाठ्यक्रममा थियो । र, उचित हावापानी पाएर आज पनि जोगिँदैजोगिँदै झन्झन् जब्बर हुँदै आएको देखिन्छ । पञ्चायतकालमा राज्यले आफ्नो पञ्चायती नीतिलाई शिक्षा भनिने माध्यमबाट जनस्तरमा प्रसार गर्नकै लागि बलबुताले भ्याएसम्मका सारा संयन्त्र प्रयोग गर्यो । साथै, विद्यालयलाई आफ्नो पकडमा राख्न अनेक हथकण्डा पनि अपनायो । सन् १९६० पछि शैक्षिक संस्थाहरूलाई बिस्तारै राज्य र राजनीतिक दलका कार्यकर्ताले क्रीडास्थल बनाउँदै लगेको यथार्थ चित्रण गर्दै अध्येता लोकरञ्जन पराजुली लेख्छन् राज्यले विद्यालय सञ्चालकव्यवस्थापन समितिहरूलाई नियन्त्रणमा लिने प्रयत्न गर्यो । र, त्यसमा ऊ धेरै हदसम्म सफलसमेत भयो । तत्कालीन परिवेशमा राज्यले चालेका खराब कदमविरुद्ध चुनौती दिन सक्ने शक्ति नै शैक्षिक क्षेत्र थियो ।पराजुलीका अनुसार, धेरै अर्थमा राणाकालको उत्तरार्द्धजस्तै भान हुने पञ्चायतकालमा राज्यले भरपूर नियन्त्रण गरे पनि नयाँ ढंगले अघि बढ्ने अभियन्ताहरूलाई निमिट्यान्न पार्न सकेन, फलस्वरूप नयाँ व्यवस्थाका लागि लड्ने विद्रोही चेतले बिस्तारै विस्तार पाइरहेको थियो । बाहिरी दुनियाँमा शैक्षिक दृष्टिले प्रगति गरिरहेको भए पनि नेपालमा राणाशासन कालमा सर्वसाधारणको पहुँचलाई सकभर निषेध र नसके नियन्त्रण गरिएको तथ्य इतिहासले अघि सार्छ । तर, पद्मशमशेर शासनसत्तामा आइसकेपछि भने पुरानो कठोर नीति बदलिएर महात्मा गान्धीप्रतिपादित आधार शिक्षा लाई नेपालमा लागू गरियो । साथै, वैधानिक रूपमै प्राथमिक शिक्षालाई संविधानको मौलिक हकमा राखियो । यसपछि महिलाका लागि पनि सिद्धान्ततः औपचारिक शिक्षाको मार्ग खुलेको देखिन्छ । महिला शिक्षाका लागि केही सामाजिक अभियन्ताहरूले अनेक पहल गरेपछि कन्या शिक्षालय खुलेसँगै औपचारिक शिक्षित व्यक्तित्वमा महिलाको नाम पनि अटाउन थालेको देखिन्छ । शिक्षा र महिला शिक्षाबारे देखा परेका उदार विचारहरू पद्मशमशेर शासनसत्ताबाट बाहिरिएसँगै कमजोर हुँदै गयो । साथै, महिला शिक्षा पश्चिमाहरूको नक्कल भएकाले समाजको अधोपतन र धर्मको नाश हुन्छ भन्ने विचारले फेरि मुन्टो उठाउन थाल्यो । र, महिला शिक्षामा केही लचिलो सोच राख्नेहरूले पनि इतिहास, भूगोलभन्दा गार्हस्थ्य विज्ञान, पाकशिक्षा, सन्तति शिक्षा, गृहस्थ धर्म, परिवार ज्ञान आदिमा महिलालाई दीक्षित गराउनुपर्छ भन्ने विचार प्रकट गर्न थाले । उनीहरू चाहन्थे कि पतिलाई दुःख पर्दा मद्दत गर्ने र भक्तिभाव राख्ने शील महिलामा हुनुपर्छ । यद्यपि महिलालाई पुरुषसरहकै शिक्षा दिनुपर्छ भन्ने मत पनि समाजमा थियो । तर, सामाजिक वृत्तमा महिला शिक्षाबारे विमर्श हुँदा पुरानै विचारलाई टेवा दिने अभिमतहरूको जोड थियो कि महिला शिक्षा उचित, उपयुक्त र महिलोचित हुनुपर्छ । यी शब्दको आशय थियो घरेलु मेसिन अर्थात् पुरुषका लागि साक्षर र सुशील सेवक । पुरुष समान हुने र विदेशी महिलाको हारमा उभिने मुख्य दुई सरोकारलाई केन्द्रमा राखेर स्त्री शिक्षाको बहस भए पनि तत्कालीन महिलाहरूबारे अनुसन्धाता पराजुलीको निष्कर्ष छ उनीहरू फगत घरको चारदिवारीभित्र बाँधिन चाहँदैनथे । उनीहरू पनि राष्ट्रनिर्माणको अभियानमा बराबरी रूपमा सहभागी हुन चाहन्थे र अग्रपंक्तिमा रहेर जुट्न चाहन्थे । विसं १९१० मा जारी मुलुकी ऐनले मनुस्मृतिकै परम्परालाई बलियो वैधानिकता दिएपछि सबैभन्दा ठूलो असर पीँधमा पारिएका दलित समुदायमाथि पर्यो । छुवाछुत र जातीय विभेदको जाँतोमा पिल्सिएका दलित समुदाय शिक्षाको पहुँचबाट पनि स्वतः सीमान्तमा धकेलिए । तर, सम्पूर्ण प्रतिकूलताका बावजुद अपवादबाहेक जंगबहादुरको मुलुकी ऐन जारी भएको ८ दशकपछि अनेक संघर्ष गर्दै केही दलितले विद्यालयको बलेसी टेक्न पाए । तत्कालीन हिन्दु समाजमा दलित शिक्षाका लागि सामाजिक अगुवाहरूले संघर्ष गर्दागर्दै पनि दलित विद्यार्थीले भोग्नुपरेको चरम विभेदमाथि अनुसन्धाता देवेन्द्र उप्रेती र शिवहरि ज्ञवालीले परिश्रमपूर्वक ऐतिहासिक अध्ययन गरेका छन् ।त्यसबेला कक्षाकोठामा ब्राह्मण सहपाठीसँगै बस्न नपाउनेदेखि पानीका भाँडा छुन नपाउनेसम्म, सहपाठीदेखि शिक्षकसम्मले गर्ने छुवाछुत दलित विद्यार्थीले भोग्दै आएको देखिन्छ भने दलितलाई पढाउने शिक्षकदेखि सामाजिक अगुवासम्मले सामाजिक लाञ्छना र बहिष्करण भोग्नुपरेका प्रशस्त घटनावली छन् । अनुसन्धाताद्वय उप्रेती र ज्ञवाली लेख्छन् दलितले गैरदलितसँग पढ्दा स्कुलमा दलित विद्यार्थीले छुवाछूत भोगेकाले दलितका लागि अलग्गै स्कुल खोल्ने प्रचलनसमेत देखियो । उनीहरूको विश्लेषणमा राजनीतिक दल र सामाजिक अगुवाको अग्रसरताका साथै सामुदायिक विद्यालयका अर्थराजनीतिक बाध्यताले पनि दलित शिक्षाको विस्तारमा सघायो भने केही वैश्विक ऐतिहासिक कारणहरूको पनि भूमिका रह्यो । यो पुस्तक पढ्दा थाहा लाग्छ कि दलित शिक्षाको नेपाली इतिहास निकै कहालीलाग्दो र उत्पीडनको काँडाघारीमा फसेको दारुण तथ्यकहानी हो । तर, नेपालमा ब्राह्मणहरूको शैक्षिक गतिविधि भने तुलनात्मक रूपमा पुरानो देखिन्छ । तत्कालीन समाजमा ज्ञान को स्रोत, व्याख्या र प्राधिकारमा ब्राह्मणहरूको एकछत्र राज थियो भन्न अन्कनाउनु पर्दैन किनकि हिजो हिन्दु धर्मशास्त्र र कर्मकाण्डलाई नै ज्ञानको रूपमा लिइन्थ्यो । विशेषगरी संस्कृत भाषामा दख्खल राख्ने, रुद्रीचण्डी पढ्ने र वैदिक पूजापाठमा निपुण हुने ब्राह्मणलाई नै समाजमा एक तहको विद्वान्का रूपमा इज्जत गरिने चलन थियो । १८४८ मा वनारस शैक्षिक केन्द्रको रूपमा कहलिएपछि नेपालबाट संस्कृत शिक्षा लिन भारत जाने लहर उर्लियो । र, स्वाभाविक रूपमा संस्कृत शिक्षामा मुख्यतः ब्राह्मण वर्गकै वर्चस्व रह्यो । कारण अरू वर्गसमुदायले केही गरी संस्कृत पढिहाले पनि उसको सामाजिक हैसियतलाई प्रतिष्ठित हुने परिवेश थिएन । छात्रवृत्ति पनि महिला र गैरब्राह्मणलाई लागू नहुने हुनाले शिक्षा भनिने संस्कृतअध्ययन पुरुष ब्राह्मणको कब्जामा रह्यो । ब्राह्मणहरूलाई खुसी तुल्याएर आफ्नो शासनसत्ता लम्ब्याइरहेको शासक वर्गलाई पनि अध्ययनको दायरा फैलाउनुपर्ने कुनै दरकारै परेन । यस्तै संकुचनको शैक्षिक पठनपाठनबीच पश्चिम नेपालमा खुलेको हरिहर संस्कृत पाठशालाको कथाका साथै तत्कालीन परिवेशको राज्यनीति, शासक वर्ग र शासकहरूसँगको ब्राह्मणहरूको सम्बन्धलाई गहिरो अध्ययन गरेका छन्, अनुसन्धाता अर्जुन पन्थीले ।खिदिम गाउँको पहुँचदार वर्गबारे पन्थी लेख्छन् राज्यको नजिक भएर काम गरेका ब्राह्मणहरूलाई राजामहाराजाहरूबाट तिरोभरो माफ गर्ने हिसाबमा तिलकुश हातमा दिई वृत्तिस्वरूप पनि जग्गा दान गर्ने चलन थियो । यसै क्रममा पश्चिमतिरबाट आएका गौतम परिवारहरूले खिदिमको फेरो कुशबिर्ता पाएका हुन् । यसरी बिर्ता पाउने खलकहरूले नै रस्ती रसाउने, बस्ती बसाउने र तिरो उठाउनेदेखि समाजमा शैक्षिक अगुवा हुने अवसर पाउँथे । संरचनात्मक लाभांशप्राप्त यस्ता व्यक्तिहरू नै व्यापारी, जमिनदार र समाजसेवी कहलिन्थे । उनीहरूकै नाममा अनेक सामाजिक संस्थाहरू खुल्थे । यस्तै बिर्तावाल खलकका हरिहर गौतमले गाउँमा संस्कृत पाठशाला खोलेपछि त्यस भेगका ब्राह्मण समुदायका पुरुष सन्तानले पढ्ने अवसर पाए । पछि दधिराम मरासिनीको संलग्नता र योगदान रहेको गुरुकुलीय शैलीको यस पाठशालामा पढाइका विषय भने विभेदकारी र पूरापूर धार्मिक प्रकृतिका हुन्थे । बिस्तारै काठमाडौं र वनारससम्मै प्रभाव छाड्न सफल यस पाठशालाले समाजको एउटा वर्गको एक तप्कालाई भने उठाएर शैक्षिक, राजनीतिक र प्रशासनिक रूपमा पहुँचदार बनाउन सघाएको देखिन्छ ।भारतसँगको खुला सिमानाका कारण हुनुपर्छ, तराईका कतिपय क्षेत्रमा भने पहाडी भेगको तुलनामा चाँडै शैक्षिक गतिविधि हुन थालेको देखिन्छ । पहिलेपहिले पहाडी क्षेत्रका विद्यालयमा जटिल ठानिएका गणित तथा विज्ञान विषय अध्यापनका लागि मधेशी मूलका शिक्षकहरू भेटिनुले पनि शैक्षिक जागरणमा मधेश केही अगाडि थियो भन्ने बताउँछ । मधेशका सम्भ्रान्त परिवारबाट सीमापारि गएर पढेपछि र भारतमा स्वतन्त्रता आन्दोलनमा लागेका युवाहरू सुरक्षाका लागि नेपाल प्रवेश गरी सीमाञ्चलका घरबस्ती छिर्न थालेपछि अनौपचारिक शिक्षा भित्रभित्रै फैलिन थालेको देखिन्छ । विश्लेषक सीके लाल लेख्छन्् सन् १९५० भन्दा पहिले मधेशतिर घरमै सिक्ने र सिकाउने होम स्कुलिङ सामान्य मानिन्थ्यो । वर्ण व्यवस्थाको जकडबन्दी कसिलो रहेकाले शिक्षाको स्वरूप भने फरकफरक किसिमको हुन्थ्यो । ब्राह्मणले कर्मकाण्ड, क्षत्रीयले साहित्य, वैश्यले गणित एवं शूद्रले आआफ्नो पेसाअनुसारका सीप घरमै सिक्ने गर्थे ।लालका अनुसार, एकातिर आफ्नो लामो शासनकालभित्र फैलिएको परिवार एवं दरबारिया वफादारलाई व्यवस्थित पार्न चन्द्रशमशेरलाई कर संकलन व्यवस्था सुदृढ गर्नुपर्ने जरुरत पर्यो भने अर्कातिर मध्यमधेशमा व्यापक जंगल फँडानी एवं जग्गानापीको योजनाबद्ध थालनी भएपछि सामान्यजनले समेत आफ्ना सन्तानका लागि लिखत पढ्न सक्ने लेखापढीको आवश्यकता देखे । यही ऐतिहासिक आवश्यकता पछि मधेशमा पठनपाठनले विस्तार पाउँदै गयो भने सामाजिक रूपान्तरणका लागि शिक्षाको अपरिहार्यता देख्ने आधुनिक मान्यता पनि स्थापित हुँदै गयो । कृषि अर्थतन्त्रको प्रभाव रहेको मधेशमा अनौपचारिक हुँदै औपचारिक विद्यालय शिक्षाले अनेक उतारचढाव बेहोर्नु पर्यो । विशेषगरी २०१७ पछि पञ्चायती व्यवस्थामा पाठ्यक्रमको एकरूपताका नाउँमा जब पढाइको माध्यम भाषा अनिवार्य रूपमा खस नेपाली लागू गरियो, तब मधेशको शिक्षाले बिस्तारै अधोगतिको यात्रा समात्यो । विद्यालयमा अनावश्यक राज्यको नियन्त्रण र राजनीतीकरण हावी भएपछि त मधेशको शिक्षाले थप दुर्गति भोग्नुपर्यो । राज्यले बोकेको जनविरोधी वैचारिकी, राजनीतिक उतारचढाव र मधेशलाई हेर्ने मूल शासकीय दृष्टिको परिधिमा मधेशको विद्यालयशिक्षालाई मूल्यांकन गर्दा नै वस्तुवादी ठहर्छ ।विश्लेषक लालले नेपालको राजनीतिक सन्दर्भ, आफ्नै अनुभव र अनुभूतिको साक्ष्यलाई अघि सार्दै मधेशको विद्यालय शिक्षालाई निकै मिहिन ढंगले केलाएका छन् । उनको लेख गहकिलो र गम्भीर हुँदाहुँदै पनि सम्बन्धित सन्दर्भ ग्रन्थहरूको उल्लेख नहुँदा एकातिर पुस्तकको विधिशास्त्रमा एकरूपताको अनुशासन भंग भएको छ भने अर्कातिर थप अध्ययन गर्न चाहने अध्येताका लागि पनि मूल स्रोतसम्म पुग्ने अनुसन्धानात्मक बाटो अलमल हुने भएकाले प्राज्ञिक दृष्टिले सहयोगी हुन सकेन ।ब्राह्मण, दलित, मधेश, महिलाका कोणबाट छुट्टाछुट्टै अध्यायगत अध्ययन गरिए पनि नेपाली समाजको उत्पीडित समुदाय आदिवासीजनजातिको कोण छुट्नुलाई प्राविधिक कञ्जुस्याइँ मात्रै मान्ने छुट सम्पादकसमूहलाई होला त भन्ने प्रश्न टड्कारै छ । यद्यपि, वन्तले विमर्श गरेको अध्यायमा प्रसंगवश आंशिक रूपमा जनजातीय चर्चा छ । यो किताब शैक्षिक इतिहासको गहकिलो दस्तावेज मात्रै नभएर दलित, महिला, ब्राह्मण र मधेशी समुदायसम्बन्धी एक तहको इतिहासपरक अध्ययन पनि हो । सामाजिक न्यायको कोणबाट नियाल्दा मार्टिन चौतारीका अघिल्ला पुस्तकहरूको तुलनामा यस पुस्तकले मुखर हुन बल गरेको महसुस पाठकले गर्ने नै छन् । आलोचनात्मक दृष्टि र प्राज्ञिक महत्त्वका कोणबाट यस किताबले नेपालका सरकारी विश्वविद्यालयहरू र प्रज्ञाप्रतिष्ठानहरूलाई समेत चुनौती र प्रेरणा दुवै एकसाथ दिएको छ । नेपालमा पुस्तकको माध्यमबाट विद्यालय शिक्षासम्बन्धी यस तहको गम्भीर प्राज्ञिक विमर्श यसअघि भएको थिएन । नेपालअध्ययन शृङ्खलामा पछिल्लो समय प्रकाशित अब्बल नेपाली पुस्तकहरूको अग्रलहरमा नेपालमा विद्यालय शिक्षा ः इतिहास, राजनीति र समाज दरोसँग उभिइसकेको छ । यत्ति महत्त्वपूर्ण किताब नेपाली समाजलाई दिएर योगदान गर्ने सम्पादक समूह र प्रकाशन संस्थालाई सानदार साधुवाद Û"
उपेक्षित शान्तदास,"जगत्मा हुनु र नहुनुको कथा रहेछ जीवन । शान्तदास मानन्धर अलि दिनअघिसम्म हामीमाझ थिए, अब छैनन् । तर, यो नहुनु केवल दृश्यगत हो, केवल दैहिक हो यो । हाम्रो भावलोकमा त शान्तदास छँदै छन् । शान्तदास हाम्रो स्मृतिमा झनै जीवन्त छन्, झनै निकट छन्, र छन् ती झनै प्रिय । शान्तदासबारे अनेक प्रसंगमा, अनेक कोणबाट मैले अनेक कुरा लेखिसकेको छु । दृश्य लोकबाट अलप भएका शान्तदास अहिले मेरा आफ्नै शब्दचित्रमा मेरो स्मृतिमा यसरी प्रकट हुन्छन्, शिरमा ह्याट, देहमा कमिज सुरुवाल, कुममा बालकोसेली को झोला, मनमा अगाध बालप्रेम, वचनमा सम्मोहक माधुर्य, ओठमा मृदु मुस्कान ।स्वभावले बडो मिजासिला, हँसिला र फरासिला मानव । बस्, यिनै हुन् मैले चिनेका, संगत गरेका र केही न केही बुझेका शान्तदास मानन्धर ।ल ल लशान्तदास बितेको खबर आयो । उमेर भएको थियो ९० वर्ष, त्यसकारण यो अप्रिय खबर अनपेक्षित थिएन । परिवारजनले शान्तदासको भौतिक देह पशुपति आर्यघाटमा सेलाउने भएछन्, विद्युतीय शवदाह गृहमा । मैले सूचना पाएँ । चिन्तक, लेखक वा कलाकारको अन्येष्टिमा घाटमा जान मलाई मन लाग्दैन । सत्ता राजनीतिका ठुल्दाइ र सान्दाइहरूले अघि नै शव घेरिसकेका हुन्छन् । तिनले हाम्रो माझबाट बिदा भएका पात्रको शवमाथि बलात् आफ्नो दलको स्वामित्व थोपर्छन् र शव बलात् आफ्ना दलको झन्डाले छोप्छन् । आफ्नो छविको प्रतिरक्षा गर्न अनुपस्थित पात्रलाई तिनले आफ्नै विकृत छविमा ढाल्ने धृष्टता गर्छन् । र, यसरी तिनले उक्त पात्रको जीवनआदर्श, पहिचान र छविलाई हुनुसम्म विकृत तुल्याउँछन् । अझ कहिले त तिनले ती पात्रको कथित सम्मानमा तोपको भड्किलो, विलासी र हिंस्रक सलामीको विद्रूप अभिनय पनि गरिहाल्छन् । यस्ता अन्त्येष्टिमा हाजिरी जनाउनु मलाई यी ठुल्दाइ र सान्दाइको अहंकारको मतियार हुनु हो जस्तो लाग्छ । त्यसैले त भनें नि, यस्तोमा म प्रायः जान्नँ ।वैचारिक र लेखकीय जीवनको लामो सहयात्रामा शान्तदास मेरा लागि धेरैथोक थिए । बालकथा लेख्न मलाई प्रेमपूर्वक बाध्य गराउने पनि त आखिर उनै शान्तदास थिए । यस्ता शान्तदासको अन्त्येष्टिमा हाजिर नहुनु चर्कै अकृतज्ञता पो होला कि ? जाऊँ कि नजाऊँको दोमनबीच म आर्यघाट पुगें । विद्युतीय शवदाह गृहको परिसरमा जे देखें, हर्षातिरेकले म चकित भएँ । त्यहाँ जो होलान् र ती जे गर्दै होलान् भन्ने अप्रिय अनुमान थियो, त्यहाँ ती कोही थिएनन् । शान्तदासकी बहिनीको आग्रहमा बौद्धविधिले एकदिने संक्षिप्त कर्मकाण्ड चल्दै थियो । परिसरको एक कुनामा गायक आभाष फुयाँलसँग बसेर देशदुनियाँको दशाबारे बात मार्दै थिएँ म । शारदारमण नेपालले उताबाट आउँदै आश्चर्यको भावमा खुल्दुली प्रकट गरे हैन, यहाँ सत्ता राजनीतिका लाठेहरू एउटै देख्दिनँ त म ? के भएको हो यो अचम्म ? प्रत्युत्तरमा हामीमाझ सुखद् मुस्कानको आदानप्रदान भयो ।ल ल लपच्चीस सालदेखि गन्दा शान्तदाससँग मेरो उठबस र सहकार्यको आयु पचपन्न वर्षको भएछ । यसबीच विचार र सहकार्यको मोर्चामा मेरा थुप्रै मित्र बने । यात्राक्रममा तीमध्ये थुप्रैसँग वैचारिक जीवनको मेरो बाटो फाट्यो । तर, शान्तदास र म अविच्छिन्न सँगै रह्यौं । यो सँगै रहनु को कारणसहितको कथा छ । शान्तदासलाई पहिलो पटक मैले कहिले, कहाँ र कुन सन्दर्भमा भेटें, अहिले ठ्याक्कै सम्झना छैन । पच्चीसछब्बीस सालको कुरा हो यो । तिनताक म त्रिचन्द्रमा बीए पढ्दै थिएँ । सुदूरपूर्वको ग्रामीण भेगबाट आएर काठमाडौं खाल्डो टेक्दानटेक्दै लाल चिन्तनसँग मेरो साइनो गाँसिइहाल्यो । त्यही चिन्तनले डोर्याएर मलाई जुद्धसडक पुर्यायो, जहाँ सानो कोठामा नेपालचीन मैत्री संघ थियो । गोविन्द भट्ट त्यहीं भेटिए । भट्ट मैत्री संघका पूर्वकालिक जागिरे थिए कि पटकेकर्मी थिए मलाई थाहा भएन । मैत्री संघमा लाल चीनका सूचना र साहित्यकासामग्री सित्तैमा पाइन्थे । ती थिए पेकिङ रिभ्यु, चाइनिज लिटरेचर, सचित्र चीन आदि । खल्ती पोटिलो नभएको विद्यार्थीकालमा ती निःशुल्क सामग्रीले मलाई मैत्री संघतिर खिचिरहे । संगत गर्दै जाँदा थाहा भयो, भट्ट र शान्तदासलाई जोड्ने दुई सूत्र रहेछन् माओ र लु स्युन । र, यी दुई मानव रहेछन् नङमासु सरहका वैचारिक मित्र । यिनको त्यही मित्रताले मलाई शान्तदाससँग त्यहीं भेट गरायो । शान्तदास आधुनिक चीनका महान् लेखक लु स्युनका निबन्ध र कथाका अनुवादक भइसकेका रहेछन् । तिनका अनूदित कृतिहरूले डोर्याएर मलाई घरीघरी तिनको समीपमा पुर्याए ।ऊबेला नेपालका लाल कम्निस्ट दुई लाइनका थिए । माओ लाइनका र ख्रुश्चेभ लाइनका । चल्तीको लबजमा माओ लाइनकालाई चीनपन्थी भनिथ्यो र ख्रुश्चेभ लाइनकालाई भनिन्थ्यो रुसपन्थी । भट्ट र शान्तदास थिए माओ लाइनका चीनपन्थी । महेन्द्रीय राष्ट्रवाद घुलमिल भएको गोर्खे लाल चिन्तनका अनुयायीहरू चीनपन्थी कहलिनु औधी विरोधाभाषी कुरा थियो । विडम्बनावश, यो विरोधाभाषबारे यी अनुयायीहरूमाझ छिसिक्क चर्चा भएको मलाई फिटिक्कै याद छैन ।काठमाडौंमा मेरो लाल चिन्तन र साहित्यिक घुलमिलको वृत्त उति ठूलो थिएन । भट्ट र शान्तदास त मेरो प्रारम्भिक मित्र भइहाले । कालक्रममा थपिए टीआर विश्वकर्मा र भवानी घिमिरे, सिद्धिचरण श्रेष्ठ र दुर्गालाल श्रेष्ठ, शारदारमण नेपाल र मोहन दुवाल आदि । रामबाबु सुवेदी त मेरा सहपाठी नै थिए । अभिनारायण सुवेदी थिए जन्मले मेरै भेगका, नाताले दाजु र भावनाले साथी ।शान्तदासद्वारा अनूदित ओयाङ हाईको गीत भर्खरै छापिएको थियो । वामवृत्तमा पठन र चर्चाको शिखरमा थियो त्यो । शान्तदासले मलाई त्यो पढ््न दिए । र, उनले मेरो पठन प्रतिक्रियाको परीक्षा गरे । उनले सोधे, यसमा तपाईंलाई सबभन्दा के मन पर्यो ? मेरो लटरपटर जबाफ अहिले मैल्यै बिर्सें । शान्तदासको प्रश्न भने मलाई सम्झना छ, भन्नोस् त खगेन्जी, ओयाङ हाईले त्यत्रो ढुंगो कसरी फोर्यो ? मैले जबाफ दिएँ, ढुंगामा घन बजार्दा ओयाङ हाईलाई च्याङ काई शेकका थाप्लामा घन बजारेजस्तो लाग्यो । उसको क्रोध, जोस र तागत हलक्कै बढ्यो । र, ढुंगो चकनाचुर भयो । बस्, उपन्यास मैले पढेको प्रमाणित भयो । र, शान्तदासका नजरमा मेरो महत्ता र इज्जत दुवै बढ्यो । अनि हाम्रो भेटघाट र बातचित बाक्लियो ।ल ल लशान्तदासका जगत्लाई बुझ्ने र जीवनलाई फेर्ने माध्यम तीनवटा थिए राजनीति, शिक्षा र साहित्य । जीवनका भिन्नभिन्न कालखण्डमा उनले यी तीनमध्ये कहिले एउटालाई, कहिले अर्कोलाई प्राथमिकता दिए । शान्ददासलाई आफ्नो आस्थाप्रति दृढ विश्वास थियो । कसले के भन्छ उनलाई वास्ता थिएन, आफ्नो अन्तस्करणले के भन्छ उनलाई केवल त्यसमा वास्ता थियो । शान्तदास निकै वर्ष आफ्नो गृहटोल झोंछेको बालसेवा विद्याश्रमको प्रधानाध्यापक भए । आफू छन् विद्यालयका प्रमुख र अभिभावकको भूमिकामा, कार्यालयको भित्तोमा उनले झुन्ड्याए मार्क्स, लेनिन र माओका तस्बिर । उनका नाकैअगाडि र उनका कन्नापछाडि उनका कुरा खुबै काटिए । समुदायको साझा विद्यालयलाई आफ्नो दलको गोटीतुल्य बनाउने ? विद्यालयको स्वच्छ पहिचानलाई प्रदूषित गर्ने ? यी यावत् कुरा कटाइ शान्तदासले एक कानले सुने, अर्को कानले उडाइदिए । उनलाई विद्यालयभित्र फाटो पारेको बात लाग्यो । त्यो बात पनि उनले एक कानले सुने, अर्को कानले उडाइदिए । उनको नाम र प्रतिष्ठाको शक्तिले धन्न बर्खास्त हुनबाट उनलाई जोगायो ।ल ल लएमए पढ्दापढ्दै बुर्जुवा शिक्षा बहिष्कार गरेर लागें म लमजुङतिर । आवरणमा म हाईस्कुलको हेडमास्टर भएँ, भित्री मनसुवा थियो गाउँमा लाल क्रान्तिको सन्देश फिँजाउनु । यो अभियानका मेरा प्रत्यक्ष कमान्डर शशि शेरचन थिए । र, यो अभियानका मेरा परोक्ष प्रेरकहरू थिए शान्तदास, गोविन्द भट्ट आदि ।पाँचसात महिनाको अन्तरालमा म काठमाडौं आउँथे । आउँदा बस्ने मेरा प्रेमिल बास दुईवटा थिए । एउटा थियो शशि शेरचनको डेरा, अर्को थियो शान्तदासको घर । राजनीतिमा शान्तदास अति गोप्यतावादीमा छन् भनिन्थ्यो । र, यो पनि खुसुक्क भनिन्थ्यो अति गोप्यतावादीका नेता देब्रे ढल्कुवा लेखक श्यामप्रसाद हुन् । प्रत्येक भेटमा शान्तदास मलाई आफ्नो गुटका राजनीतिक लिखतहरू पढेर सुनाउँथे । हस्तलिखित ती एकदुई पन्ने लिखतका शीर्षक थिए चौथो महाधिवेशनबारे, झापालीबारे आदि । ती लिखत जटिल विषयका अति संक्षिप्त र सरलीकृत प्रस्तुति थिए । पछि फर्केर गम खाँदा लाग्छ, कम्निस्ट गुटहरू कट्टर धार्मिक सम्प्रदायजस्ता थिए । आफ्ना नजरमा ती आफू सर्वाङ्ग चोखा थिए, तिनका नजरमा अरूहरू थिए सर्वाङ्ग खोटा । अतिगोप्यवादी यसको अपवाद थिएन । ती टुक्रे लिखतहरूमा मेरा लागि गहन कुरा केही थिएनन् । तिनमा अरू गुटका लाइनको नाटीकुटी थियो, आफ्ना गुटको लाइनको कुनै मूर्त चित्र थिएन । सायद गुटको नाम अतिगोप्यतावादी भएझैं त्यसका लिखतका हरफहरूमाझ त्यसको सिद्धान्त र कार्यक्रम अतिगोप्य रहेको हुँदो हो, म अकिञ्चन त्यो कसरी जानूँ ? शान्तदासका मुखबाट घरीघरी ती अपूर्ण र अमूर्त लिखत सुन्दा मलाई म कुमलकोटीले गाँजिएको किरो पो हुँदै छु कि भन्ने लाग्थ्यो । र, मलाई एकदम झिझ्याट लागेर आउँथ्यो । हाम्रो वार्ताको अर्को विषय साहित्य थियो । त्यो भने मेरा लागि हुनुसम्म रोचक थियो । शान्तदास आफूले अनुवाद गरेका लु स्युनका कथा र निबन्ध स्वाद मानीमानीकन मलाई सुनाउँथे । उनले मलाई लु स्युनका बौलाहाको डायरी, आह क्युको साँचो कथा आदि अर्थ्याए । अर्थ्याएपछि उनी मलाई सोध्थे ठीक छ ? त्यो ठीक छ मा उनको जोड यति कडा हुन्थ्यो कि त्यसको जबाफ ठीक छ मात्र हुन सक्थ्यो ।ल ल लशान्तदासका जीवनको अर्को अभियान सुरु भयो । त्यो थियो बाल साहित्य अभियान । प्रचलित दृष्टिमा प्रौढ साहित्यको दाँजोमा बाल साहित्यको न त खासै महत्त्व थियो न त थियो इज्जत नै । बाल साहित्यका स्रष्टालाई बाल साहित्यकार भनी हेय दृष्टिले हेरिन्थ्यो । यो हेय दृष्टिविरुद्ध शान्तदासको अभियान बालपोष बाट सुरु भयो । जनकप्रसाद हुमागाईं त्यसका सहकर्मी थिए । वैचारिक, आर्थिक, शैलीगत वा स्वभावगत के कुरा मिलेन कुन्नि, जनकसँगको शान्तदासको सहकार्य भत्कियो । त्यसपछि शान्तदासले बालकोसेली निकाले । यो थियो उनको एकल अभियानको माध्यम । शान्तदासको बाँकी जीवनको समय, ध्यान, लगन, ऊर्जा आदि सबैको लगानी यही बालकोसेली मा भयो । शान्तदासले जनमानसमा बालकोसेली लाई चिनाए, बालकोसेली ले जनमानसमा शान्तदासको चिनारीलाई फैलायो ।एकल अभियन्ता शान्तदास एकमा अनेक थिए । शान्तदासले आफैं बालकथा लेखक थिए, आफैं अनुवादक । आफैं टाइपकर्मी थिए, आफैं डिजाइनकर्मी । आफैं प्रकाशक थिए, आफैं प्रशिक्षक । आफैं प्रेस मालिक थिए, आफैं चित्रकार । आफैं हल्कारा टाइफको वितरक र वित्रेता थिए र आफैं थिए घरदैलो वा विद्यालय डुलुवा कथावाचक । एकल अभियन्ता शान्तदास आफैंमा बालसाहित्यको एउटा पाठशाला थिए । लेखकहरूलाई गृहकार्य दिने कडा गुरु थिए उनी । बालकथा लेख्ने मेरो कुनै सोच थिएन । मलाई न बालमनोविज्ञानको ज्ञान थियो, न त मलाई बालबालिकाको उमेरगत रुचि, क्षमता र शब्दभण्डारकै ज्ञान थियो । घरीघरी मकहाँ आएर शान्तदासले मलाई इख्याए र हौस्याए । उनले भने आजका बालबालिका भोलिको नेपाल हुन् । आजका बालबालिका शारीरिक र मानसिक, वैचारिक र सांस्कृतिक दृष्टिले स्वस्थ र सुन्दर भए भोलिको नेपाल स्वस्थ र सुन्दर हुन्छ । स्वस्थ र सुन्दर नेपाल बनाउने सत्कर्ममा साथ दिन बालकथा नलेख्ने ? उनले मलाई लोभ्याए बालसाहित्य लेख्ने लेखककविहरूको आयु बढ्छ । ती लेखककवि आजका कलिला बालबालिकाहरूको स्मृतिमा धेरै पछिसम्म जिउँछन् । नलेख्ने त खगेन्जी ?शान्तदासको आग्रह सुन्दासुन्दा म थाकें, उनी थाके पो ! शान्तदासको अविराम आग्रहको मान राख्न मैले जानीनजानी बालकथा लेख्न थालें । शान्तदासको यस्तो गृहकार्य अरू थुप्रैलाई पनि आइलाग्यो । युद्धप्रसाद र श्यामप्रसादलाई त्यो आइलाग्यो । दुर्गालाल श्रेष्ठ र दिनेशराज पन्तलाई त्यो आइलाग्यो । शारदारमण र रामबाबुलाई त्यो आइलाग्यो । किशोर क्रान्ति पाण्डेलाई सम्म पनि त्यो आइलाग्यो । शान्तदासले गृहकार्यको शीर्षकै दिएर पनि लेखाए । यसको उदाहरण हो राम्रोनराम्रो । यो गृहकार्यले पाका लेखकदेखि सिकारु बालबालिकासम्मलाई सिर्जनकर्ममा लाग्न हौस्यायो । शान्तदास छनोटकारी र सृजनशील अनुवादक थिए । त्यसैले त उनले जोनाथन स्विफ्ट र हान्स क्रिश्चियन आन्डरसनजस्ता लेखक रोजे । उनले स्विफ्टको गलिभरको यात्रा र आन्डसनका परिकथा टाइपका जादुगरी कथा अनुवाद गरे । अक्षरशः अनुवादमा शान्तदासको रुचि थिएन । उनले स्थानीय खाँचो हेरी अनुवादमा मौलिक रचनाको पुनःसिर्जन गरे । असल बालसाहित्यमा आनन्दसँगै ज्ञान दिने तत्त्व हुनुपर्छ । यो मान्यतामा शान्तदास दृढ थिए । बालसाहित्यमा पाण्डित्य र उपदेशलाई शान्तदास देखिसहँदैनथे । बालबालिकाको लोकतन्त्र उनको ध्याउन्नको माउ विषय थियो । त्यसैले त उनले बालबालिकालाई तँ को अपमानजनक दर्जाबाट तपाईं को सम्मानजनक दर्जामा उकास्न हर्दम् यत्न गरे ।बालसाहित्य लेख्ने, कतै छाप्ने र ढुक्कसँग सुत्ने शान्तदासको बानी थिएन । उनी बालबालिकालाई रचना बुझ्न सघाउँथे, रचना रच्न हौस्याउँथे । बिछट्टको आंगिक हाउभाउ र माधुर्ययुक्त स्वरको उनको वाचनमा जादूगरी आकर्षण थियो । कथा सुनाउन धाएर घरैमा आउने ह्याटवाल हुलाकीको नाउँले उनी मेरा छोराछोरीका लागि अति प्रिय थिए । सायद आफ्ना आमाबाभन्दा पनि प्रिय ! शान्तदास दोहोर्याईतेहर्याई भन्थे असल बालसाहित्य लेखक बालबालिकाका आमाजस्तै हुनुपर्छ करुणामयी, धैर्यशील, एकाग्र, अथक, त्यागी र क्षमाशील । नभन्दै उनी थिए पनि त्यस्तै । शान्तदास आजका बालबालिकाको भविष्यको चिन्ता गर्थे । यो चिन्तालाई व्यावहारिक रूप दिन उनले स्वस्थ र सुखकर बालखुराकीको निर्माणमा आफ्नो सारा ध्यान, यत्न र साधना अर्पित गरे । त्यो खुराकी थियो, बालबालिकालाई सचेत र स्वाभिमानी, संघर्षशील र लोकतान्त्रिक, करुणामयी र सहयोगी बनाउने सुन्दर साहित्य । आत्मप्रचार र प्रशंसा, पुरस्कार र पगरी एवम् हाईहाई र स्याबासीप्रति शान्तदासमा कुनै लालसा थिएन । उनका लागि जीवनको आनन्द, पुरस्कार र प्रशंसाको मुहान आफ्नो अभीष्ट अनुरूपको सिर्जना, सिर्जना र केवल सिर्जना थियो, र थियो त्यसको उचित उपयोग ।नयाँ संविधानमा नेपाललाई समाजवादउन्मुख भनिएको छ । समाजवाद नेपाली समाजको भोलिको सुन्दर सपना हो । सत्तामा हामी समाजवादी हौं भनी कहिल्यै नथाक्ने जीबातहरू छन् । आश्चर्य ! बाल मस्तिष्कमा समाजवादका सपना भर्न नित्य यत्नशील शान्तदासलाई यिनले कत्ति चिन्दा रहेनछन् । शान्तदासको अन्त्येष्टिमा देखाएनन् त मुख यी कसैले पनि ! जीवनको सतहसतहमा कुद्ने सञ्चार क्षेत्र पनि शान्तदासलाई खासै चिन्दोरहेनछ । खै, सम्मान र महत्तासाथ दिएनन् त प्रायःजसोले शान्तदासको अन्तिम विश्रामको समाचार र उनका सत्कर्महरूको मिहिन वृत्तान्त । यी नानाओली औतारीहरूले शान्तदासको चिन्तन र कर्मको जतिसुकै उपेक्षा गरून्, कष्टसाध्य यत्नद्वारा बालमस्तिष्कमा उनले बीजारोपण गरेका समाजवादका सपना कदापि मर्ने छैनन् ।"
छोराको नाम राख्न किन पाउँदिनन् आमा ?,"दर्के पानी परिरहेको छ । छाता ओढेर आइपुगेको मन्जुरले उसको घरअघि उभिएका केही टोलेहरूलाई देख्छ । साना दुई छोरा र एक छोरी जमेको पानीमा खेल्दै छन् । उतिखेरै दैलो खोलेर छिमेकी खाला भन्छिन्, अल्लाहको कृपा ! तेरी जहान योपालि बाँच्ने थिइन, मन्जुरे ! जा मिठाई बाँड्, तेरो तेस्रो छोरो जन्मिएको छ ! के कुरा हो मन्जुरे ? तँ औलाद पैदा भएकामा खुसी छैनस् ?, एक छिमेकी सोध्छन् । कुनचाहिँ पहिलो सन्तान जन्मेको हो र ? पहिलै तीनतीन जना छन् । अब आयो अर्को रोटी तोड्न ! अनुहारमा थोपो हर्ष नछाएको मन्जुर भन्छ । त्यसो भन्न हुन्न मन्जुर ! सबैले आआफ्नो रिस्क लिएर आउँछन् । जा बरु दुई किलो बुँदी किनेर ल्या र हामी सबैको मुख मीठो बना ! तँसँग पैसा छैन भने, ला यो लिएर जा ! अलि पाका छिमेकीले केही रकम मन्जुरको हातमा राखिदिन्छन् । तर, निन्याउरो अनुहार लाएको मन्जुरले त्यो जसको पैसा हो उनैको हातमा राखिदिन्छ । भित्र सुत्केरीछेउ आमाको थाङ्ने दुपट्टामा बेरिएको नवजात बच्चोलाई देखेर मन्जुरकी दिदी हाँस्दै बोल्छिन्, हमिदा ! छोरा त ठ्याक्कै तेरो कुल खानदान गोता गएछ । हा हा कस्तो मसी जस्तो कालो ! हमिदा पनि प्याच्च बोल्छे, अँ हो नि ! तिमेरुकै खानदानमा छन् शहजादा गुलफाम, चपटे नाकवालाहरू ! तिमारु हेरी मेरा राजकुमार त कता हो कता सुन्दर छ ! दिदी बाहिरिएपछि मन्जुर सुत्केरी बूढीछेउ आएर भन्छ, यो तैंले के नाउँ राखिस् यसको ? सारा मोहल्ला हाम्रो खिसी उडाउँदै छ ! एउटी आमाले आफ्नो छोराको नाउँ राख्न पाउँदिन र ? पक्कै पाउँछे । तर, बाउको नाउँ के ? मन्जुर । बच्चाको नाउँ के हुनुपर्ने ? कदिर, रहिम, शकुर  जे पनि राखिदे ! तैंले के राखिस् ? परीजाद । परीजाद जस्तो हुन पनि पर्यो नि ! अनि के भो त ! मेरो छोरा अलि कलसौंदो त छ नि ! मैले आधा पेट खाएर जन्माएकी छोरो हो । भन्दिया छु, कसैलाई मेरो बाबुको नाउँ फेर्न दिन्नँ म ! तँ जिद्दीको जिद्दी रहने भइस् ! यही नाउँले गर्दा पछि तेरो छोराले जिउँदै नर्कर् भोग्नेछ हेर् ! यो कतै नभाको निराला जन्मियो, परीजाद ! सन् २०२१ जुलाई २० देखि हम टीभी मा प्रदर्शन सुरु भएर २०२२ फ्रेबुअरी २ मा सकिएको बहुतै लोकप्रिय तथा मनग्गे चर्चित पाकिस्तानी ड्रामा सिरियल परीजाद को थालनीका केही रोचक संवाद हुन् यी, जसले हेर्न थाल्दैमा दर्शकलाई मीठोगरी अल्झाइदिन्छ । पाकिस्तानी सुप्रसिद्ध लेखक हासिम नदिमको यही नाउँको उपन्यासमा आधारित र शहजाद काश्मीरीद्वारा निर्देशित ड्रामा सिरियल हो परीजाद । पाकिस्तानमा पहिलो सरकारी टीभी स्टेसन सन् १९६४ को नोभेम्बर २६ देखि लाहौर सहरबाट प्रसारण थालिएर खुलेको थियो भने पाकिस्तानी टीभी ड्रामा सिरियल पहिलो पटक सन् १९६९ मा उर्दु भाषाको श्यामश्वेत खुदा की बस्ती अन एयर भएको थियो । नेपाल टेलिभिजनको औपचारिक सुरुवात चाहिँ सन् १९८४ बाट भए पनि झन्डै छ वर्षपछि सन् १९९० को दशकदेखि पाकिस्तानी टेलिसिरियल प्रसारण हुन थालेको थियो तनहाइयाँ बाट । सामान्य नेपालीले पाकिस्तानी ड्रामा हेरेर हुरुक्क हुँदै मनपराउने बानी बसेदेखि अहिलेसम्म मेरो गाउँ फत्तेपुरको त्रियुगा नदीमा पनि कति हो कति पानीबाढी बगेर सप्तकोसीमा मिसिइसक्यो । यो लामो कालखण्डमा दुनियाँजमानामा अनगिन्ती बदलाव आयो । तर, पाकिस्तानी ड्रामा जस्ताको तस्तै ! मतलब, सदाबहार शालीन प्रस्तुति ! महिलाहरूको अंग वस्त्र ब्रेसियरको स्वाभाविक झल्को पनि देखिँदैन बाहिरी लुगाबाट, कतिसम्म सचेत त ! शरीर ढाकिँदैमा जोकोही शिष्ट हुन्छन् भन्न कदापि सकिँदैन, सबै आआफ्नो मर्जीको मालिक ! हरेक मानिस रोज्जा लुगा लगाउन स्वतन्त्र छ । तर, के हेर्ने ? के नहेर्ने ? त्यो विषय पनि वैयक्तिक इच्छाको हो । त्यसैले अझै पनि हामी सामान्य दर्शक हेर्न सक्दैनौं परिवारसँग बसेर, नाङ्गैभुतुङ्गै लोग्नेमान्छे, कट्टु र ब्रा लाएका आइमाई (समुद्र किनारमा सुर्जे स्नान गरिरहेका र पौडीरहेका बाहेक), चुम्माचाटीमा व्यस्त जोडीहरू र बन्द कोठाभित्र सम्पन्न हुने नितान्त निजी कामकुरोलाई भारतीय सिनेमा आस्थामा ओमपुरी माथि चढेर रेखाले देखाएको कामसुत्रको आसन अनि फायर मा शबाना आजमी र नन्दिता दासको प्रेमक्रीडा ! कला हेर्नै छ भने अजन्ताएलोरा गुफाका प्रस्तर मूर्तिहरू हेरे भइजान्छ नि इन्टरनेटमा !सन् १९५४ मा नोबल साहित्य पुरस्कार विजेता अर्नेस्ट हेमिङ्वेले भनेका छन्, एउटा उपन्यास लेख्दा लेखकले जिउँदो मान्छेको रचना गर्नुपर्छ चरित्र होइन, चरित्र त नक्कल उतारिएको हो । यो ड्रामा यति राम्रो लाग्नुको अर्थ पनि मलाई दुरुस्त त्यही लाग्छ हामीजस्तै साधारण मान्छेको अभाव, संघर्ष र एकादुर्ईलाई मुस्किलले हात लाग्ने सफलताको कथा र दृश्यसँग एकाकार भएको महसुस हुनु । वास्तविकतालाई बढीभन्दा बढी प्राथमिकता दिइएको नकि बनावटी कुरालाई अनावश्यक बढावा ! उहिलेदेखि अहिलेसम्म देखाइने प्रायः ड्रामाहरूमा चल्तीमा रहेको सासूबुहारीको कलह र षड्यन्त्र नभएर यसमा आम मान्छेको तीतो सत्य देखाइको छ, जसलाई हामी सहजै आत्मसात् गर्छौं । उम्दा ड्रामा सिरियल बनेको परीजाद को कथायात्रा सहज पाराले सलल अघि बढ्छ । हरेक एपिसोड कमालका र अर्को स्तरका छन्, कुनै खोट लगाउने ठाउँ नै नभएका ! परीजादले तल हेरेर गम्भीर स्वरमा बोल्दा धेरैचोटि दर्शकको जिउमा काँडा उम्रन्छ । कहिलेकाहीँ पात्रले बोल्ने संवाद हुँदैन, त्यस्तोमा परीजादको जीउ सञ्चालनबाट प्रकट गरिने भाषा र अभिनयले हुरुक्कै पार्छ । उसका कोदालीपाते दाँत अनि दुवै हातका बूढीऔंला र चोरीऔंला जोडेर हलका अप्ठ्यारिँदै सर्माएर हिँड्ने परीजाद ! उफ ! कायल पार्छ उसले हेर्नेहरूलाई ! परीजाद खुदाको एउटा नेक बन्दा वा फस्तिा हो साँच्चै ! ऊ जस्तो मानिस धेरै कम हुन्छन्, भेट्न दुर्लभ हुन्छन् । म परीजादलाई चरित्र नभएर जिउँदो मान्छे मान्छु ।परीजादको अर्थ हुन्छ परीबाट जन्मिएको र हुस्न परस्त अर्थात् सौन्दर्यप्रेमी, सौन्दर्योपासक । सुन्दरता मन नपराउने मान्छे बिरलै होलान्, तर परीजादचाहिँ यो अर्थको पर्याय नै ! रूपको पुजारी ऊ, सुन्दर स्त्रीहरूलार्ई चाहने मान्छे ! छिमेकको बिहे घरमा भइरहेको वलिमामा दूधे बालक हुँदै परीजाद एउटी सुन्दरी खातुनको काखमा गएर ढुक्कै बसिदियो भनेर उसकी आमा हाँस्दै सुनाउँथी !परीजादको मनपराई र माया एकपछि अर्को गर्दै धेरै केटीमा सर्दै गयो किनकि उसले साँच्चिकै गरेको प्रेम ती केटीहरूका तर्फबाट उसरी नै फिर्ता पाएन उसले, आफ्नो छालाको रङका कारण ! एउटीसँग छुट्टिने बेला परीजाद भन्छ, भन्छन् नि मोहब्बत अन्धी हुन्छे रे, काश ! हामी जोसँग मोहब्बत गर्छौं उनीहरू पनि अन्धा हुन्थे भने कति जाती हुन्थ्यो ! नभन्दै युनिभर्सिटी कन्सर्ट हलमा भएको परीजादको शेरशायरी महफिलमा उपस्थित स्थानीय एक रेडियो जकी फ्यान हुन्छे परीजादको ! यस्तो डाइहार्ड फ्यान हुन्छे त्यो मूर्तिकार केटी कि उसले देखेर होइन छामेर परीजादको अनुहार कुँद्छे । आँखामा होइन हातका औंलामा हुन्छन् चक्षु संवेदना सायद ! परीजाद टेलिसिरियल भब्य बनिनुका अन्य विशेषताहरूमा यसमा रहेका उम्दा शेरशायरीवाला सन्दर्भहरू पनि एक हुन् । परीजादको व्यक्तित्व काव्यिक चेतले भरिएको छ र ऊ आफ्नो युनिभर्सिटी कक्षाबाट उब्रेको समयमा अरूलाई उर्दूको ट्युसन पढाउँछ किनकि घरमा दुइटी महालोभी भाउजूहरू हरहमेसा कचकच गरिरहन्छन्, परीजाद ! यस्ता २३ वटा ट्युसन पढाएर काम छैन, अर्को पनि कुनै जागिर खोज्न थालिहाल ! महँगीको ताल यस्तो छ कि ऊ आसमानसँग बात मार्न थालेकी छे ! अम्माअब्बा त तिमेरु दिदीभाइको सबै जिम्मेवारी हाम्लाई सुम्पेर मास्तिर लागिहाले ! हस् भाउजू ! रातिको कुनै ट्युसन पनि खोज्छु ! भन्छ परीजाद र भेट्छ पनि ! परीजादलाई एक महिलाले एक फेर भन्छिन्, हेर केटा, यो जुन अनुहार र व्यक्तित्व छ नि ? यो सब लोअर मिडल क्लासका मान्छेको समस्या हो । मर्दको व्यक्तित्व उसको सुरत र उसको सान, सब उसको पैसाले बन्छ । जाऊ यो निर्दयी दुनियाँमा, र आफ्नो हिस्साको दौलत समेट ! आफूलाई यति धनी बनाऊ कि यो जुन तिम्रो व्यक्तित्वको दोष छ नि, दुनियाँलाई त्यो स्टायल लाग्न थाल्नेछ । नभन्दै इमानदारीसाथ कठोर मिहिनेत गर्छ परीजाद अनि एक दिन छेलोखेलो पैसा कमाएर पुँजीपति पनि बन्छ, तर उसका गोडाले भुइँ कहिल्यै छाड्दैनन् ! उसो र, सुरुदेखि उसको लक्ष्य सम्पत्ति र शक्ति थिँदै थिएन । ऊ कमालीलाई भन्छ, एउटा कुरा सधैं याद राख, दुनियाँमा सबभन्दा ठूलो सम्पत्ति मान्छेको स्वाभिमानआत्मसम्मान हो । यो गुमाएर मानिसले कारुनको खजाना नै पाए पनि त्यो घाटाको सौदा हुन जान्छ । एउटा मिल्तीको साथीलाई एक बाजी गलो अवरुद्ध पार्दै सोध्छ परीजाद कहाँ कहाँ खोजिनँ तिमीलाई ! म पनि आफैंलाई खोज्दै थिएँ, कतै भेटिएँ भने खबर गर न है ! साथीको जवाफ थियो । यी तिनै शायर साथी थिए, जसले एक दिन युनिभर्सिटीबाट फिरेको हतास निराश परीजादलाई चल्ती रेलको पटरीमा हाम फाल्नबाट जोगाएका थिए । गुरुगम्भीर मात्र होइन यस ड्रामामा हास्य समय पनि गजबको छ । परीजादले उसको प्रौढ सहायकलाई कुरै कुरामा सोध्छ, तिमीले कहिल्यै मोहब्बत गरेका छौ कमाली ?हजुर, सर ! जब म जवान थिएँ, एकदम कस्सेर इश्क भाकोथ्यो मलाई !के हविगत भयो त तिम्रो इश्कको ?एकदम खराब अन्जाम भयो सर ! ती युवतीसँग मेरो बिहे भयो, मेरा पाँचोटा बच्चा छन् ! एक टेनिस प्लेयर र कुशल अभिनेता अहमद अली अकबर बनेका छन् परीजाद । हेरिरहन मन लाग्दा लाग्दै र नसकिए हुन्थ्योजस्तो मन भएर पनि, हरेक वस्तुको अन्त्य निश्चित भएजस्तै परीजाद ड्रामा पनि सकिन्छ । अहमदको अभिनय परीजादमा यति उपल्लो स्तरको छ कि अर्को परियोजनामा काम गर्दा, अरूको कुरा छाडिदिऊँ ऊ आफैंलाई परीजाद भूमिकाको स्तर मिलान गर्न बहुत गाह्रो छ भन्छन् पाकिस्तानका हस्ती सिने कलाकारहरू ! परीजाद जन्मँदा जस्तो वर्णको थियो उस्तै रहिरह्यो अन्तिमसम्म । अनेक उपाय गरी गोरो बनाइएको देखाइएन । धन्य ! माइकल ज्याक्सनलाई जस्तो सेतो दुबी भएन परीजादलाई ! ऊ अन्त्यमा, सारा धनदौलत प्राणी मात्रको भलाईका लागि छाडेर गयो किनकि उसलाई लाग्न थालेको थियो अब पनि यी सम्पत्तिशक्ति छाडेर हिँडेन भने ऊभित्रको सच्चा र असली परीजाद मर्नेछ ।"
कमिन्स : द रियल हिरो,"कुरा सुरु गरौं, एउटा हाइपोथेटिकल प्रश्नबाट । केही गरी प्याट कमिन्सले त्यो १२ रन नबनाएको भए के हुन्थ्यो ? त्यो पनि नटआउट रहेर ! साँच्चै नबनाएको भए, ग्लेन म्याक्सवेलले दोहोरो शतक बनाउने थिएनन् । वान डे क्रिकेटकै त्यो सर्वकालीन महान इनिङ्स सम्भव हुने थिएन । भनेपछि अस्ट्रेलियाले त्यो खेल जित्ने थिएन । बरु अफगानिस्तान विजयी हुन्थ्यो । अस्ट्रेलिया सेमिफाइनल पनि पुग्दैनथ्यो । अनि त अस्ट्रेलियाले विश्वकप क्रिकेट २०२३ पनि जित्ने थिएन । तर, कमिन्सले नटआउट रहेर त्यो १२ रन बनाएपछि सबथोक त्यही भएको छ, जुन हामीसामु इतिहासका रूपमा छ । भारतमा भएको यो विश्वकप जितेर अस्ट्रेलियाली टिम आफ्नो देश फर्किसकेको छ । उल्टै भारत ट्वान्टी ट्वान्टी क्रिकेटको एउटा घरेलु शृंखला अस्ट्रेलियासँग खेलिरहेको छ । तर, पनि यो विश्वकपमा के कस्तो भयो भनेर क्रिकेट पण्डितहरूले चिरफार गर्ने काम चलिरहेको छ । त्यसकै अन्तिम सार हो, अस्ट्रेलियालाई विश्वकप जिताउने असली नायक त कमिन्स पो हुन् । टेस्ट र वान डे क्रिकेट खेल्ने टिमको नेतृत्व उनैले सम्हाल्ने गर्छन् । उनकै नेतृत्वमा अस्ट्रेलियाले कीर्तिमान छैटौंपल्ट विश्वकपको उपाधि जित्यो । तर, अस्ट्रेलियाको सुरुवात प्रतियोगितामा कहाँ राम्रो थियो र ? अस्ट्रेलिया सुरुमै लिग चरणका दुई खेलमा पराजित भएको थियो । आलोचकहरूले भन्न सुरु गरेका थिए, यो टिममा दम छैन । यो टिम चाँडै घर फर्कनेछ, हात लाग्यो शून्यको स्थितिमा । तर, अस्ट्रेलिया नै घर फर्कने अन्तिम टिम बन्यो, कप उचालेर । सुरुका दुई हार बिर्सेर अस्ट्रेलियाले लिग चरणका बाँकी सबै सात खेल लगातार जित्यो, अनि सेमिफाइनलमा दक्षिण अफ्रिकालाई माथ दियो । फाइनलमा अस्ट्रेलियाले कसरी भारतलाई हरायो, त्यो त सबैलाई थाहा छ । अब त यस्तो भन्न पनि सुरु भएको छ, अस्ट्रेलियाली खेलाडीको रगतमै जित्ने डीएनए छ । त्यो पनि निर्णायक र महत्त्वपूर्ण अवस्थामा । अस्ट्रेलियालाई यस्तो उपमा दिइरहँदा भारतमाथि भने चोकर्स को उपनाम पो जोडिन थालेको छ । चोकर्स अर्थात् निर्णायक मोडमा चुक्ने । यसअघि दक्षिण अफ्रिका र केही हदसम्म न्युजिल्यान्ड विश्व क्रिकेटका सही चोकर्स थिए, अब त्यसमा भारत पनि थपिएको छ । भारतले यसपल्टको विश्वकपमा दामी खेल्यो । लागिरहेको थियो, भारतले कतै हार्न त बिर्सेको छैन् ? तर, भारत फाइनलमा यसरी हार्यो कि अब लागिरहेको छ, भारतलाई फाइनल खेल्नै आउँदैन । फाइनल अर्थात् सबैभन्दा निर्णायक खेल । अस्ट्रेलियालाई मज्जाले खेल्न आउने भनेको यस्तै खेल हो । अब एउटा सूची बनाऔं न, अस्ट्रेलियाका लागि वान डे विश्वकप जित्ने कप्तानहरूको । त्यसमा कमिन्सभन्दा अगाडि छन्, एलान बोडर, स्टिभ वा, रिकी पोन्टिङ र माइकल क्लार्क । यिनीहरू सबै पक्कापक्की त्यस्ता जबरजस्त अस्ट्रेलियाली खेलाडी हुन्, जसको ब्याट बोल्ने गर्छ । फेरि विश्व क्रिकेटमै पनि अधिकांश समय कप्तानी गर्नेहरू यस्तै ब्याटरहरू हुने गर्छन् । कमिन्स ब्याटर होइनन्, न त अलराउन्डर नै । उनी त बलर हुन्, फास्ट बलर । यस्तोमा बोडर, वा पोन्टिङ र क्लार्कसँग उनी ठ्याक्कै अलग देखिन्छन् । यो कुरा अर्कै भयो कि तिनै कमिन्सले त्यो महान् १२ रनको नटआउट इनिङ्स खेले । फेरि कमिन्सलाई धेरै बोलिरहनु पनि पर्दैन । एक प्रकारले आफ्नो काममै मस्त देखिन्छन् । यो पनि भनिन्छ, भाग्यले बहादुर खेलाडीलाई नै साथ दिन्छ । सायद उनी अगाडिका कप्तान टिम पेन एक सेक्स स्क्यान्डल मा फस्दैन थिए त कमिन्सले सायदै कप्तानी पाउँथे, अथवा पाउँदै पाउँदैनथे । कप्तान नियुक्त भएपछिको पहिलो टेस्टमा उनको फिल्डिङ पोजिसन पनि फेरिएको थियो किनभने कप्तान त मैदानको बीचतिर हुनुपर्यो । नत्र फास्ट बलरजस्तै उनी फिल्डिङका बेला बाउन्ड्रीतिर अलमल भइरहन्थे । कप्तान भएपछि बीचमा रहेर सरसल्लाह गरिरहनुपर्यो । तर, एकपल्ट कप्तान भएपछि उनले यस्तो काम गरेर देखाए, लाग्छ उनलाई कप्तानीमै महारथ प्राप्त छ । यी ३० वर्षीय खेलाडी कप्तान भएको पनि लगभग ६ महिना मात्रै भएको छ । तर, यसबीच अस्ट्रेलियाले जे खेल्यो, त्यही जितेको छ । उनकै कप्तानीमा अस्ट्रेलियाले वर्ल्ड टेस्ट च्याम्पियनसिप जित्यो । त्यसपछि इंग्ल्यान्डलाई एसेज सिरिजमा माथ दियो । अब विश्वकप क्रिकेट । फाइनल अगाडि नै उनले एउटा निकै मीठो माइन्ड गेम पनि खेले । उनले अहमदाबादको नरेन्द्र मोदी स्टेडियममा खेल्नुअगाडि केही पनि ठूला दाबी गरेनन् । खालि यति मात्रै भने, खचाखच भरिएको स्टेडियमका घरेलु समर्थकलाई चुपचाप शान्त बनाउनु जत्तिको मज्जा अरू केही हुने छैन । साँच्चै त्यस्तै भयो । फेरि टस जितेर पहिले बलिङ रोज्नु पनि सर्वाधिक महत्त्वको निर्णय भयो । पछि अस्ट्रेलियाबाटै कुरा निस्केको हो, त्यहाँका अधिकांश पुराना खेलाडीलाई के लागेको थियो भने कमिन्सले टस जितेपछि पहिले ब्याटिङ गर्ने निर्णय गर्नुपर्थ्यो, तर गरेनन् । यो त गलत निर्णय भयो । तर, अन्त्यमा गलत उनीहरू नै भए । कमिन्सको पहिले बलिङ गर्ने निर्णय वास्तवमै धेरैका लागि जोखिमले भरिएको आश्चर्यजनक निर्णय थियो । भारतलाई पनि लागिरहेको थियो, पहिले ब्याटिङ नै त हो, उसले खासमा चाहेको पनि । बलिङका क्रममा पनि कमिन्सले असाध्यै धेरै चलाखी गरे । मिचेल स्टार्कलाई सुरुमा एक छेउबाट बलिङ गराए, पछि अर्को छेउ लगे । बीचबीचमा एक ओभरका लागि म्याक्सवेल ल्याए, अनि दुई ओभरमा लागि एडम जाम्पालाई । फाइनलको तथ्यांकले भन्छ, कमिन्सले बलिङका क्रममा २२ पल्ट स्विच गरे । लगातार एकै बलरलाई अवसर दिएनन् । यसकै अगाडि त हो, भारतीय ब्याटरले अचम्मले चकित खाएको । आफूले भनेजस्तो खेल्नै सकेनन्, उनीहरू । विश्वास नहुन सक्छ, भारतले आफ्नो इनिङ्सको ११ देखि ५० ओभरमा जम्माजम्मी चारपल्ट बललाई बाउन्ड्री पुर्याउन सक्यो । फाइनल जितिसकेपछि कप्तान कमिन्सका रूपमा उत्तिकै सटीक बोले । उनी भन्थे, अस्ट्रेलियाले अहिलेको वान डे विश्वकप जित्नु भनेको त सफलताको विश्व क्रिकेटमा शिखरमा पुग्नु जत्तिकै हो । हो पनि । त्यसैले त कमिन्स हुन्, असली नायक द रियल हिरो ।"
त्रिपालहरूको बस्तीमा,(लेखक कान्तिपुर टेलिभिजनका सुरक्षा संवाददाता हुन्)
