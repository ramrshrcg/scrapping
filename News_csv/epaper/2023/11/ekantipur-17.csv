शीर्षक,विवरण
पर्वमा समेत नरोकिने परदेशीले धानेको देश,"२२ वर्षीया भतिजी रञ्जना १२ पढ्दापढ्दै रोजगारीका लागि ओमान जाँदै थिइन् । उडान छुट्ला भनेर रञ्जना साइतभन्दा दुई घण्टा अगावै बिहान ९ बजे नै भाइटीका लगाइवरी धुलिखेलबाट सिधैं विमानस्थल आइपुगेकी थिइन् ।विमानस्थल परिसरमै भेटिए झापा दमकका २५ वर्षीय किसान कार्की । ४५ दिनको छुट्टीमा दुबईबाट आएका उनको फर्किने समय पनि भाइटीकाकै दिन पर्यो । चार वर्षपछि छुट्टी मिलाएर उनी घर आएका थिए । तर पनि भाइटीका मनाउन पाएनन् । निधार रित्तो भएको पाँचौं वर्ष हो यो, घर आएर पनि भाइटीका लगाउन पाइएन, के गर्नु भनेकै समयमा उता (दुबई) पुगिएन भने कम्पनीले काम खोसिदिन्छ, उनले भने । टीकाकै दिन उड्नुपर्ने भएपछि झापाबाट दुई दिनअघि नै काठमाडौं आएका रहेछन्, कार्की । दिदीहरूले बिहानै फोन गरेर तिहारको शुभकामना दिए, तर मनमा खल्लो त लाग्छ नि, भाइटीका लगाएर फर्किनका लागि निकै कोसिस गरेको थिएँ, कम्पनीले बोलाएपछि के गर्नु ? उनले भने । रंगहरूको पर्व भाइटीकाकै दिन उनको मुहारको रंग भने उडेको थियो । उनलाई बिदाइ गर्न झापादेखि आमा र आफन्तहरू आएका थिए । चाडबाडको दिन यसरी छुट्नुपरेको छ, रुनुहुन्छ भनेर ममीहरूलाई उतै (विमानस्थल बाहिरतिर देखाउँदै) बाट पठाइदिए, उनले भने ।भाइटीका मात्रै हैन, छठ मनाउनेको कथा पनि उस्तै पीडादायी छ । महोत्तरी, गौशालाका बद्रीनारायण साहलाई दसैंको दुर्गा पूजा, दीपावली र छठ पर्व निकै मन पर्छन् । त्यसमा पनि छठी पर्व झनै बबाल लाग्छ, दुबई उड्नुअघि साहले भने, त्यही चाहिँ मनाउन पाइएन । उनी तीन महिनाको बिदामा आएका थिए । बद्रीनारायण १० वर्षदेखि वैदेशिक रोजगारीमा छन् । परिवार छाडेर परदेश बस्ने बानी परिसकेको सुनाउँछन् । तर पर्वका बेला जानुपर्दा दुःख त लाग्छ नै । छठमा श्रीमतीले छोराछोरी, श्रीमान्को नाममा व्रत बस्ने चलन हुन्छ, छठ भनेको छोरी मान्छेहरूका लागि विशेष मान्छ, उनीहरूलाई पूजाको सामान खोलाको घाटसम्म पुर्याउन, गह्रँॅगा भाडाहरू लगिदिन, मेलामा जान रमाइलो लाग्छ, तर बिदा नै सकिने बेला भो, जानैपर्छ, पर्वका बेला विदेश जाँदा नरमाइलो त लाग्छ नै, उनले भने । बद्रीनारायणलाई काठमाडौंस्थित विमानस्थलसम्म पुर्याउन महोत्तरीबाटै उनका भाइ मनोज आएका थिए । भाइटीकाकै दिन उड्नुपर्ने भएपछि अघिल्लै दिन काठमाडौं आइपुगेका रहेछन् । दुवैले काकाकी छोरीको हातको टीका छुटाए । मनोजले टोलभरिका मधेशीपहाडी छरछिमेकी भेला भएर रमाइलो गर्ने तिहारको रमझमलाई सम्झिए । हामी मधेशी पहाडीबीच केही भेदभाव छैन, दिदीबहिनीहरू एकैठाउँ भएर टीका लगाउने, दीपावली मनाउने गर्छौं, दाइलाई पुर्याउनुपर्ने भएपछि छुट्यो, मनोजले भने । उनले पनि वैदेशिक रोजगारीका क्रममा पाँच वर्ष साउदी अरब र एक वर्ष कतारमा बिताइसकेका छन् । मनोज भने छठ मनाएर मलेसिया जाने तयारीमा रहेछन् ।त्यसो त देशमा बेरोजगारीको समस्या बढ्दै जान थालेपछि त्रिभुवन विमानस्थलमा विदेशिने र बिदाइ गर्नेबीचको भावुकता पनि दिनहुँ बढ्दो छ । वैदेशिक रोजगार बोर्डको अभिलेखअनुसार पनि दैनिक १७ सय नेपाली रोजगारीका लागि परदेशिने गरेका छन् । परदेशिनुको पीडा प्रायः परिवार जमघट भई उल्लासपूर्वक मनाइने यस्तै ठूला चाडपर्वले झन् बल्झाइदिने गर्छन् । बोर्डको अभिलेखअनुसार पछिल्लो १४ वर्षयता (आव ०६५६६ देखि ०७८७९) मा झन्डै ५० लाख नेपालीले वैदेशिक रोजगारीका लागि श्रम स्वीकृति लिएका छन् भने मुलुकले ८ हजार ४ सय ६६ अर्ब रुपैयाँ रेमिट्यान्स भित्र्याएको छ । रेमिट्यान्सले नेपालको गरिबी घटाउन, साक्षरता दर बढाउन, परिवारको आधारभूत आवश्यकता पूर्ति गर्न र विकासका पूर्वाधार निर्माणमा योगदान त पुगेको छ तर पारिवारिक, सामाजिक र सांस्कृतिक मूल्यमान्यतामा पनि उत्तिकै असर पार्दै गएको छ । चाडका बेला आफ्नो घरमा आफन्त नातेदार आउँछन्, हामीलाई भने घर छोड्नुपर्ने बाध्यता छ, घरको मजबुरीले गर्दा जानुपर्छ, वैदेशिक रोजगार बोर्डमा सामी परियोजनाअन्तर्गतका सूचना परामर्शदाता रामजी साहले भने ।वैदेशिक रोजगारीले परिवार, समाज र देशको अर्थतन्त्रलाई चलायमान बनाए पनि सामाजिक तथा सांस्कृतिक परम्परा, सहअस्तित्व, एकता, भाइचाराको मौलिकतालाई टुटाउँदै लगेको टिप्पणी गर्छिन्, श्रम तथा रोजगारविज्ञ सरु जोशी । रेमिट्यान्सले क्रयशक्ति बढेर चाडपर्व रंगिएको पनि छ, तर परिवार, समाजमा मान्छेको उपस्थिति उत्तिकै महत्त्वपूर्ण हुन्छ, वृद्धवृद्धाहरू छोराछोरी बिना, बालखा छोराछोरीहरू बाआमाबिना चाडपर्व मनाउनुपर्ने अवस्था छ, उनले भनिन्, हामी संस्कारसंस्कृति, पर्वको धनी छौं । दसैं, तिहार, छठकै दिन अथवा चाडको मुखैमा घर छोडेर जानुपर्ने, तर गाउँबस्ती युवाविहीन हुँदा चाडवाडको मौलिकता पनि हराउँदै जाँदो छ । स्थानीय सरकार र वैदेशिक रोजगार बोर्डले केबल रेमिट्यान्स मात्रै नहेरी सामाजिक, सांस्कतिक प्रभावलाई पनि अध्ययन गर्नॅपर्ने र राजनीतिक दलहरूले गम्भीरता देखाउनुपर्ने जोशीको धारणा छ । विदेशिने लहरले मानवीय सम्बन्ध, परिवार खुम्चियो कि !, गुणात्मक असर पो पर्दै छ कि भनेर अध्ययन गर्नॅपर्ने भएको छ, तर स्थानीय सरकारहरू खाली पूर्वाधार लक्षित भैदिए, उनले जोडिन्, दसैं तिहारको मुखमा जाने जाऊन्, मेरो परिवारका जानुपरेको छैन भन्ने हिसाबले राजनीतिक दलहरूले पनि लिइरहेको हो कि ! त्यसो हुनुहुँदैन, दलहरूको ध्यानाकर्षण हुनुपर्छ । मूल मुद्दा उनीहरूको खुसी र मुलुकको समृद्धिका लागि समेत रोजगारी सिर्जना हुनुपर्नेमा त्यसले प्राथमिकता पाउन नसकेको उनलाई लाग्छ ।भाइटीकाको दिन विमानस्थल परिसरमा परदेशिनेहरू मात्रै थिएनन् । त्यही दिन सिरहा१० का विधिदेव कामतले २४ दिनअघि साउदी अरबमा निधन भएका ज्वाइँको शव बुझे । उनका ज्वाइँ मनोज कामती दुई वर्षअघि साउदी गएका थिए । मोबाइलको पाइप बिछ्याउँदै गर्दा पहिरोले पुरिएर मरेका थिए । विधिदेव मंगलबार बेलुकी सिरहाबाट बस चढेर बुधबार बिहानै काठमाडौं आइपुगेका रहेछन् । कमाउन भनेर जानुभएको थियो, शोकमा पर्यौं, चाडपर्व मनाउने कुरै भएन, उनले भने । वैदेशिक रोजगार बोर्डको तथ्यांकअनुसार पछिल्लो १४ वर्षमा रोजगारीका लागि विदेशिएका १० हजार ९ सय ३२ नेपालीको उतै ज्यान गइसकेको छ । २ हजार १ सय २५ जना अंगभंग भएर स्वदेश फर्किएका छन् ।"
विदेशी मुद्रा आम्दानीमा रेमिट्यान्सको योगदान ६७ प्रतिशत,"रेमिट्यान्स बढेको बढ्यैचालु आर्थिक वर्षको असोजमा मात्रै १ खर्ब ३६ अर्ब ९७ करोड रुपैयाँ रेमिट्यान्स भित्रिएको छ । मासिक रूपमा हेर्दा यो हालसम्मकै उच्च हो । यसअघि गत साउनमा १ खर्ब १६ अर्ब रुपैयाँ रेमिट्यान्स भित्रिएको थियो । भदौमा १ खर्ब १२ अर्ब रुपैयाँ रेमिट्यान्स भित्रिएको थियो । प्रतिवेदनका अनुसार चालु आर्थिक वर्षको तीन महिना (साउन, भदौ र असोज) मा ३ खर्ब ६५ अर्ब ३४ करोड रुपैयाँरेमिट्यान्स भित्रिएको छ । यसरी हेर्दा चालु आर्थिक वर्षको तीन महिनामा नेपाल भित्रिएको रेमिट्यान्स सोही अवधिमा थपिएको कुल विदेशी मुद्रा सञ्चितिभन्दा धेरै छ । यसले पनि कुल विदेशी मुद्रा सञ्चितिमा रेमिट्यान्सको योगदान उच्च रहेको पुष्टि हुन्छ । गत आर्थिक वर्ष हरेक महिनाजसो रेमिट्यान्स आप्रवाह बढेको थियो । तर, अघिल्लो आर्थिक वर्षमा अपेक्षित रूपमा बढ्न सकेको थिएन । यद्यपि चालु आर्थिक वर्षको सुरुदेखि नै रेमिट्यान्स उच्च दरले बढिरहेको छ । दसैं र तिहारभन्दा अघिल्ला महिनामारेमिट्यान्स बढ्ने गरेको छ । यस वर्षको दसैं र तिहार कात्तिकमा परेकाले असोजमा ठूलो परिमाणमा रेमिट्यान्स भित्रिएको अनुमान गरिएको छ । यद्यपि, पछिल्ला हरेक महिनामा रेमिट्यान्स आप्रवाहमा वृद्धि देखिएको छ । गत वर्षको असोजमा रेमिट्यान्स आप्रवाह १६८ प्रतिशतले बढेको थियो । अमेरिकी डलरमा भने चालु आर्थिक वर्षको तीन महिनामा २ अर्ब ७६ करोड रेमिट्यान्स भित्रिएको छ, जुन गत वर्षको सोही अवधिको तुलनामा २५९ प्रतिशत बढी हो । अघिल्लो वर्ष यस्तो आप्रवाह ७९ प्रतिशतले बढेको थियो । पछिल्ला महिनामा रेमिट्यान्स आप्रवाहमा वृद्धि भएसँगै अर्थतन्त्रका बाह्य सूचक झनै बलियो बन्दै गएको राष्ट्र बैंकको प्रतिवेदनले औंल्याएको छ । निर्यात, पर्यटन, विदेशी सहयोग, अनुदान, ऋणलगायत विदेशी मुद्राका अन्य स्रोत प्रभावकारी बन्न नसकिरहेका बेला लगातार रेमिट्यान्समा वृद्धि हुँदा अर्थतन्त्रका बाह्य सूचकमा भने सुधार भएको प्रतिवेदनले देखाएको हो । गत आर्थिक वर्षको सुरुदेखि नै रेमिट्यान्स उच्च दरले बढिरहेको थियो । मासिक रूपमा हेर्दा गत आर्थिक वर्षका १२ महिनामध्ये गत मंसिरदेखि साउनसम्म (नौ महिना) हरेक महिना १ खर्ब रुपैयाँभन्दा बढीरेमिट्यान्स नेपाल भित्रिएको छ । राष्ट्र बैंकका अनुसार गत आर्थिक वर्षको साउनमा ९२२ अर्ब, भदौमा ९४८ अर्ब, असोजमा ९४ अर्ब, कात्तिकमा ९७ अर्ब, मंसिरमा १ खर्ब २ अर्ब ५० करोड, पुसमा १ खर्ब ४ अर्ब ६० करोड, माघमा १ खर्ब ४ अर्ब ८० करोड, फागुनमा १ खर्ब ४ अर्ब ४० करोड, चैतमा १ खर्ब ९ अर्ब १० करोड, वैशाखमा १ खर्ब १ अर्ब, जेठमा १ खर्ब ७ अर्ब र असारमा १ खर्ब ८ अर्ब रेमिट्यान्स नेपाल भित्रिएको थियो ।"
हात्ती पाल्नेका कथा,"(झापा)विसं२०२१ मा जब पूर्वपश्चिम महेन्द्र राजमार्गको रेखांकन सुरु भयो, झापामा झल्याकझुलुक सवारीसाधनका रूपमा गाडी देखिन थाले । २०२० सालअघिसम्म झापामा सवारीका प्रमुख साधन हात्तीघोडा मात्रै थिए । अहिले जसरी महँगा गाडी सम्पन्नताको मापक बनेका छन्, त्यसबेला हात्तीघोडाका मालिकहरू समाजमा धनी कहलिन्थे । त्यसबेला हात्ती सान र सौकतको वस्तु थियो । त्यसैमध्येमा एक थिए, जमिन्दार रघुवीर बुढाथोकी । उनले २०१० सालतिर भारत बिहारमा लाग्ने खगडा मेलाबाट हात्ती जितेर ल्याएको बताइन्छ । खासमा उनले जुवामा हात्ती जितेर ल्याएको उनका आफन्त र नातेदारको दाबी छ । जुवा खेल्न माहिर हुनुहुन्थ्यो, त्यही क्रममा हात्ती नै जितेर ल्याएको भन्ने कुरा हामीले सानैमा सुनेका हौं, रघुवीरका नातेदार पूर्वशिक्षक ७१ वर्षीय पदम बुढाथोकीले सुनाए, उहाँले ल्याएको अजंगको हात्तीको नाम ज्ञानकली थियो । आँखा देख्दैनथ्यो । तर, सुँडको सहायतामा बाटो पहिल्याएर मज्जाले हिँड्थ्यो ।त्यसबेला रघुवीर माहुते रामचरण दनुवारलाई अघि लगाएर हात्ती चढेर पुग्थे नकलबन्दा, शनिश्चरे, भद्रपुर, इलामसँगै भारतको गलगलिया र नक्सलबारीसम्म । करिब १६ सय बिघा जमिनका मालिक रघुवीर २० वर्षसम्म सानका साथ ज्ञानकली हात्ती चढे । २०३१ सालमा उनी बिते । रामचरणले पनि काम छोडे । त्यसपछि छोटो समयमै दुईतीन जना माउते फेरिए । रैथाने मुस्लिम माउते गुल मोहम्मदले झन्डै ९ वर्ष ज्ञानकलीको स्याहार गरे । २०४० सालमा हात्ती मर्यो । खान नपाएरै हात्ती मर्यो भन्ने लाग्छ, गुलले सुनाए, अलि मज्जाले स्याहार पुगेको भए त्यो हात्ती अझै केही वर्ष बाँच्थ्यो होला । हात्ती मरेपछि गुल दुःखी भएनन् । किनकि, उनलाई त्यो हात्तीबाट छुट्कारा पाउनु थियो । मालिकले हात्ती मरेपछि मात्रै तैंले छुट्कारा पाउँछस् भन्नु भाथ्यो, गुलले हाँस्दै थपे, हात्ती मरेको दिन साह्रै खुसी लागेको थियो । हात्तीको मुख्य खान्की कुची अर्थात् परालमा धान, मकै, गहुँ मिसाएर बनाइएको वस्तु हुन्थ्यो । त्यसका अलावा केरा, धान, सिमल र पीपल उसले मन पराउँथ्यो । हात्तीको खान्की पुर्याउनै गाह्रो हुन्थ्यो, गुलले हात्ती पाल्दाका दुःख साटे, बिहानबेलुका १० किलो त धानै खान्थ्यो । अरू झार, घाँस, फलफूल त कति हो कति !हात्ती स्याहारेबापत गुलले मासिक ५ रुपैयाँ तलब पाउँथे । त्यही तलबबाट परिवार धान्थे । उनी हात्तीलाई चरिचरनमा मात्रै होइन, बिहेबारीमा पनि लिएर जान्थे । ४० को दशकमा हुनेखानेहरू हात्ती चढेर बेहुली लिन जान्थे । हात्ती भाडामा लगाइन्थ्यो । एउटा बिहेको ५ हजार भाडा असुलिन्थ्यो । तिनताका झापामा करिब दर्जनजति परिवारले हात्ती पालेका थिए । धुलाबारीमा रघुवीरसँगै नरेन्द्र खनाल र गिबीलाल धिमालले हात्ती पालेका थिए । बिर्तामोड, भद्रपुर, राजगढलगायत क्षेत्रमा राजवंशी समुदायका जमिन्दार (देउनिया) हरूसँग पनि हात्ती हुन्थ्यो । पदम बुढाथोकीका अनुसार त्यसबेला हात्ती दौड प्रतियोगिता पनि हुन्थ्यो । जिल्लाभरिका हात्ती भेला गरेर दौडमा सहभागी गराइन्थ्यो । एक पटक रघुवीरको अन्धो हात्तीले दौड जितेको उनलाई सम्झना छ । धुलाबारीका जमिन्दार एवं उद्योगपति नरेन्द्र खनालको दन्तर नामको हात्ती थियो । लामो दाह्रा भएको त्यो हात्ती चढ्न माउते आफैं डराउँथे । धान मिल सञ्चालन गरेर बसेका खनालले हात्तीलाई ढुवानीको मुख्य साधन बनाएका थिए । उनी हात्तीलाई धानचामल बोकाएर भारतको नक्सलबारी गइरहन्थे । झापामा धानचामलको व्यापार व्यापक रूपमा फस्टाएको थियो ।धुलाबारीका पात्र धिमाल पनि हात्ती पाल्ने परिवारमा पर्छन् । धिमाल परिवारले राणाकालदेखि नै हात्ती पालेका रहेछन् । उनका हजुरबा झागुई धिमाल र बुबा गिबीलालले हात्ती पालेका थिए । पात्र धिमालका अनुसार राणाहरू सिकार खेल्न झापा आइरहन्थे । सिकारमा उनकै हजुरबाले पालेको हात्ती राणाले प्रयोग गर्न मागिरहन्थे । राणाहरूले मागेर हैरान पारेपछि हजुरबाले सस्तोमै हात्ती बेचिदिनु भएछ, पात्रले सुनाए, त्यसपछि केही समय हात्ती पाल्न छोडियो । धिमाल परिवार २०२२ सालतिर फेरि हात्ती पाल्न बाध्य बनेको पात्रले बताए । नरेन्द्र खनालसँग १२ सय मन धानको पैसा लिनु थियो, उनले भने, त्यसको बदला उनले एउटा हात्ती र ९ कट्ठा जमिन दिए । हात्ती त ल्याए तर यसबेला पाल्न औधी सकस भएको उनले अनुभव सुनाए । हात्तीको खान्कीलाई थेग्नै गाह्रो भयो, उनले भने, केही समयपछि चारआली जंगलमा लगेर हात्ती छाडेर आयौं । बिर्तामोड नगरपालिका९ का भीमप्रसाद राजवंशीलाई आफ्नो बिलासी बाल्यकाल सम्झिँदा अचेल सपनाजस्तो लाग्छ । कहिलेकाहीं उनी विगत सम्झिएर चकित बन्छन् । हाम्रा घरमा हात्ती पनि पालिएको थियो भनेर सम्झँदा होइन कि जस्तो लागेर आउँछ, उनले सुनाए, कहाँ गए ती दिनहरू ? त्यसबेला झापामा राजवंशी समुदायकासीमित मान्छेले साह्रै बिलासीपूर्ण जीवन बिताएका थिए । हात्तीघोडा पाल्नेहरू हैसियतमा थिए । तिनैमध्ये थिए, सतालसिंह राजवंशी । सतालसिंह देउनिया थिए । उनका दुई हात्ती थिए । दुई हात्ती स्याहार्न चार माउते खटाएका थिए । सतालसिंहले आफ्नो पहिलो हात्ती तत्कालीन मन्त्री भूपालमानसिंह कार्कीलाई बेचेको कुरा उनका आफन्तहरूले जनाएका छन् । दोस्रो हात्ती उनले आफैं पाले । पञ्चायतको उत्तरार्द्धसम्म उनी हात्ती चढेर हिँड्थे । खगडा मेलाबाट ४ हजार भारुमा किनेको हात्ती बहुदलपछि मर्यो । खगडामा हात्ती, घोडाको बजार नै लाग्थ्यो । यस भेगका धेरैजसोले त्यहींबाट हात्ती किनेर ल्याएको सुनाउँछन् । त्यस बेलाका महाजन राजवंशीहरूसँग अथाह जमिन थियो । अहिले त धेरैजसो सुकुम्बासी भइसकेका छन् । हात्ती पाल्ने उनीहरू अहिले गाई पालेर जीवन निर्वाह गरिरहेका छन् । पहिला आँखाले हेर्न भ्याएसम्मको जमिन थियो हाम्रो, सतालसिंहका साइँला छोरा विजयकुमार राजवंशीले भने, अहिले त्यत्रो जमिन कहाँ पुग्यो होला, सम्झिँदा पनि सपनाझैं लाग्छ । राजगढका रपतलाल राजवंशी, छविलाल राजवंशी, डाँगीबारीका सामा राजवंशी, घेरावारीका विष्णुपथ राजवंशी, भद्रपुरका सुन्दरलाल राजवंशी, कुमरखोदका चतुरसिंह राजवंशी, महेशपुरका गोपाल चन्द्रसिंह राजवंशीजस्ता सीमित देउनियाहरू हात्ती मालिक थिए । हात्ती पाल्ने राजवंशीका सन्तान डाँगीबारी१ का तारानाथ राजवंशीको पारिवारिक स्थिति अहिले सुकुम्बासीको जस्तै छ । बुबा सामा राजवंशी बितेपछि पहिलाको त्यो सान सौकत अहिले छैन उनीहरूसँग । जेनतेन जिन्दगी चलेको छ । सामाले २०१८ देखि हात्ती पालेका थिए । पर्याप्त जमिन भएकाले धान पनि मनग्य फल्थ्यो । त्यसका अलावा पाटा र सुर्तीको उत्पादन पनि मनग्य थियो । हात्तीका लागि मात्रै ५ बिघा जमिनमा केरा खेती लगाइएको थियो, तारानाथले सुनाए, हजारौं मन धान फल्थ्यो । धान बेच्न सामा हात्ती चढेर पुग्थे, शनिश्चरेदेखि भद्रपुरसम्म र नकलबन्दादेखि नक्सलबारीसम्म । तत्कालीन राजगढ गाविसका पूर्वअध्यक्ष मोतीलाल राजवंशीका बाजे बस्ती राजवंशी र बुबा रपतलालले निरन्तर हात्ती पाले । उनले भने पाल्न सकेनन् । ५ सय बिघाभन्दा बढी जमिनका मालिक मोतीलाल गतिलो घरमा पनि बस्न सकेनन् । उनी गत वर्ष बिते । मोतीलालका बाबुसँग जमिन मात्रै होइन, सम्पत्ति पनि पर्याप्त थियो । सयौं तोला त सुन मात्रै थियो । चाँदी त कति हो कति ! राजगढका देउनिया छविलाल राजवंशी खासमा घोडा किन्ने योजना बुनेर किसनगन्जको खगडा बजार पुगेका थिए । तर, त्यहाँ पुगेपछि उनलाई कसैले उकासेपछि हात्ती किनेर फर्किएछन् । हात्ती हुनु त राम्रै हो तर पाल्नै गाह्रो थियो, छविलालकी पत्नी केशववतीले सुनाइन्, पाँचसात वर्ष पाल्यौं, थेग्न नसकेपछि बिक्री गर्यौं । केशववतीको घरमा तिनताका हात्ती पालेको प्रमाण पनि सुरक्षित छ । हात्तीलाई बाँध्न बनाइएको फलामको साङ्लो अझै छ । छोरा धनेश्वरले हात्ती बाँध्ने फलामे साङ्लो देखाउँदै भने, हामीले हात्ती पालेको प्रमाण यही मात्रै बाँकी छ अब !"
सांसद विकास कोषको रकम पुनर्निर्माणमा,"(काठमाडौं)सरकारले जाजरकोट भूकम्पबाट प्रभावित परिवारलाई अस्थायी आवास बनाउन रकम र प्राविधिक सहयोग उपलब्ध गराउने निर्णय गरेको छ । मन्त्रिपरिषद् बैठकले संसद् विकास कोषका नामले परिचित संसदीय क्षेत्र पूर्वाधार विकास कार्यक्रमका लागि विनियोजित रकम पनि भूकम्पपछिको पुनर्निर्माणमा लगाउने निर्णय गरेको सञ्चार तथा सूचना प्रविधिमन्त्री एवं सरकारकी प्रवक्ता रेखा शर्माले बताएकी हुन् । भूकम्पका कारण आवासको पूर्ण क्षति भएका र आंशिक क्षति भए तापनि बसोबास गर्न योग्य नरहेका घरका परिवारलाई अस्थायी आवास निर्माणका लागि दुई किस्तामा प्रतिपरिवार ५० हजार उपलब्ध गराउने, मन्त्रिपरिषद्को निर्णयमा उल्लेख छ, यस्तो रकमको विपद् व्यवस्थापन कोषबाट सम्बन्धित स्थानीय तहमा पठाउने र स्थानीय तहले परिवारको स्वघोषणा र सम्बन्धित वडाको सिफारिसमा लाभग्राहीको बैंक खातामा सिधै उपलब्ध गराउने । त्यसरी अनुदान उपलब्ध गराउने कार्यविधि भने विपद् व्यवस्थापन कार्यकारी समितिले निर्धारण गरेबमोजिम हुने भनिएको छ । सरकारले चालु आर्थिक वर्ष २०८०८१ को बजेटमा सांसदले तोक्ने योजनाका लागि भनेर छुट्याइएको रकम भूकम्पपछिको पुनःस्थापना र पुनर्निर्माणमा खर्च गर्ने निर्णय गरेको छ । सर्वोच्च अदालतको संवैधानिक इजलासले गत भदौ ६ मा सांसदले तोकेका योजनाका लागि विनियोजन गर्ने गरी बजेटमा पारिएको रकम कार्यान्वयन नगर्न भन्दै अन्तरिम आदेश जारी गरेको थियो । सर्वोच्चको आदेशपछि फ्रिज हुने अवस्थामा रहेको उक्त रकम भूकम्पपछिको पुनःस्थापना र पुनर्निर्माणका लागि विपद् व्यवस्थापन कोषमा सार्ने निर्णय भएको हो । चालु आवका लागि संसदीय क्षेत्र पूर्वाधार विकास कार्यक्रमका लागि छुट्याइएको ८ अर्ब २५ करोड हाललाई भूकम्पपछिको पुनःस्थापना र पुनर्निर्माणमा खर्च गर्ने गरी विपद् व्यवस्थापन कोषमा सार्ने र थप १ अर्ब ७५ करोडसमेत सो कोषमा थप गरी १० अर्ब रुपैयाँ विपद् व्यवस्थापनका लागि उपलब्ध गराउने व्यवस्था अर्थ मन्त्रालयले मिलाउने, मन्त्रिपरिषद्को निर्णयमा भनिएको छ । सहरी विकास मन्त्रालयले अस्थायी आवास निर्माणका लागि सम्बन्धित स्थानीय तहका प्राविधिकमार्फत प्राविधिक सहयोग उपलब्ध गराउने निर्णय पनि मन्त्रिपरिषद्ले गरेको छ । अस्थायी आवास निर्माणको अनुगमनको जिम्मेवारी भने प्रदेश सरकारलाई दिने निर्णय भएको छ । कर्णाली प्रदेश सरकारले अस्थायी आवास निर्माणका लागि आवश्यकताअनुसार जनशक्ति उपलब्ध गराउँदै अनुगमन गर्नेछ । सरकारले अस्थायी आवास निर्माणका लागि वडा तहमा सर्वदलीय संयन्त्र निर्माण गरी परिचालन गर्ने निर्णय पनि गरेको छ । भूकम्पपीडितको उद्धार र राहतमा स्थानीय प्रशासन र सुरक्षा निकायले खोज, उद्धार र राहतका लागि आफ्नो बजेटबाट गरेको खर्च अर्थ मन्त्रालयले तत्काल उपलब्ध गराउने पनि निर्णय भएको छ । सरकारले व्यक्तिगत आवासलगायत सबै भवन तथा संरचनाको बिमा गराउनका लागि अध्ययन गर्न मुख्य सचिवलाई जिम्मेवारी दिइने भएको छ । उक्त बैठकले मुख्य सचिवलाई त्यसरी बिमा गराउने विषयमा अध्ययन प्रतिवेदन पेस गर्ने निर्णय गरेको छ । सरकारले भूकम्पबाट भएको क्षतिपछि पुनर्निर्माण गर्नका लागि अन्तर्राष्ट्रिय समुदायसँग समेत सहयोगको आह्वान गरेको छ । कात्तिक २६ मा बसेको मन्त्रिपरिषद् बैठकले जाजरकोट र रुकुम पश्चिमलगायत जिल्लामा पुनःस्थापना र पुनर्निर्माणका लागि अन्तर्राष्ट्रिय समुदायसँग सहयोगको आह्वान गरेको हो । कात्तिक १७ मा जाजरकोटलाई केन्द्रबिन्दु बनाएर भूकम्प गएपछि सरकारले पहिलो पटक अन्तर्राष्ट्रिय समुदायसँग सहयोग मागेको हो । सरकारले २०७२ को भूकम्पमा राहत र उद्धारका लागि अन्तर्राष्ट्रिय समुदायलाई आह्वान गरे पनि यस पटक गरेन । तर नेपालका दुई छिमेकी भारत र चीनसहित संयुक्त राष्ट्रसंघका नेपालस्थित संस्था र अमेरिकालगायत अन्य मित्र राष्ट्रहरूले राहत र उद्धारमा पनि सहयोग गरेका थिए । २०७२ मा भूकम्प जाँदा पनि नेपाल सरकारले यसरी नै अन्तर्राष्ट्रिय समुदायसँग सहयोग आह्वान गरेर पुनःस्थापना र पुनर्निर्माणको काम गरेको थियो । त्यस बेला नेपाल सरकारले अन्तर्राष्ट्रिय सम्मेलन नै गरेको थियो । यस पटक अन्तर्राष्ट्रिय सम्मेलन चाहिँ नगर्ने भएको छ ।"
पुनर्निर्माण चाँडो सुरु गर्न निर्देशन,"काठमाडौं (कास) जाजरकोटमा गएको भूकम्पपछि राहत, उद्धार र पीडितको विषयमा अनुगमन गरी प्रतिनिधिसभाको राज्यव्यवस्था तथा सुशासन समितिले पुनर्निर्माण चाँडो सुरु गर्न सरकारलाई निर्देशन दिएको छ । समितिका सभापति रामहरि खतिवडाको नेतृत्वमा एक समिति प्रभावित क्षेत्रमा गएको थियो । सांसदहरू कृष्णगोपाल श्रेष्ठ, दिलेन्द्रप्रसाद बडू, हितराज पाण्डे, बुद्धिमान तामाङ सम्मिलित उक्त समितिले भूकम्पपछिको पुनर्निर्माणका लागि दीर्घकालीन योजना बनाएर अघि बढ्न सुझाव एवं निर्देशन दिएको हो । प्रधानमन्त्री पुष्पकमल दाहाललाई उक्त समितिले प्रतिवेदन बुझाएको छ । प्रतिवेदनमा जतिसक्दो चाँडो एकीकृत रूपमा दीर्घकालीन योजना बनाई पुनर्निर्माण गर्नुपर्ने भनिएको छ । उक्त संसदीय समितिले क्षतिग्रस्त भौतिक संरचना हटाउन तथा व्यवस्थापन गर्न जनशक्तिको व्यवस्था गर्नुपर्ने, भूकम्प प्रतिरोधी घर निर्माणका लागि सरकारले समन्वय र सहकार्य गर्नुपर्नेलगायतका सुझाव तथा निर्देशन दिएको छ । समितिले पुनर्निर्माणको कार्य नीति, विधि र कानुन बनाई स्रोत साधनको विनियोजनसहित तुरुन्त प्रारम्भ गर्न पनि सरकारलाई भनेको छ । संसदीय समितिले अस्थायी आवास निर्माण छोटो समयमा गर्नुपर्ने भएकाले स्थानीय स्रोत र साधनको उपयोग गर्न सरकारलाई सुझाव दिएको छ । भूकम्पमा परी जाजरकोट र रुकुम पश्चिममा गरी १ सय ५४ जनाको मृत्यु भएको थियो भने ठूलो संख्यामा भौतिक संरचनासमेत क्षतिग्रस्त बनाएको थियो । यसैबीच, चिनियाँ कम्युनिस्ट पार्टी (सीपीसी) ले नेपालको पश्चिम भूकम्पबाट प्रभावितलाई सहयोग गरेको छ । सीपीसीको अन्तर्राष्ट्रिय सम्बन्ध विभागले नेपाली राजनीतिक दलका प्रतिनिधिमार्फत बुधबार करिब २ करोड ७४ लाख ७५ हजार रुपैयाँ बराबरको राहत सामग्री उपलब्ध गराएको हो । काठमाडौंस्थित चिनियाँ दूतावासका नियोग उपप्रमुख वान सीनले ती सामग्री कांग्रेस नेता तथा राज्य व्यवस्था समितिका सभापति रामहरि खतिवडा, एमालेका विदेश विभाग प्रमुख राजन भट्टराई, नेकपा (माओवादी केन्द्र) महासचिव देव गुरुङ र नेकपा (एकीकृत समाजवादी) का नेता जीवनराम श्रेष्ठलाई संयुक्त रूपमा हस्तान्तरण गरे ।"
मेलम्ची पुनर्निर्माणमा सरकारको बेवास्ता,"(काठमाडौं)मेलम्ची खानेपानी आयोजनाले पछिल्लो तीन वर्षयता बाढीपहिरोको मारसँगै सरकारी उपेक्षासमेत खेपिरहेको छ । गत साउनमा बाढीले ल्याएको ग्रेगानले मुहान क्षेत्रमा असर पुगे पनि सरकारले पुनर्निर्माणमा बेवास्ता गरेको हो, जसका कारण काठमाडौं उपत्यकामा मेलम्चीको पानी वितरण ठप्प छ ।बाढीको गेग्रानले हेडवर्क्स क्षेत्र पुरिएको तीन महिना बित्दा पनि कर्मचारी पुग्न नसक्दा क्षतिको विवरण संकलन हुन सकेको छैन । अहिले मुहान क्षेत्र पुग्ने सडक नै बनाउनुपर्ने अवस्था छ । गत आर्थिक वर्षमा करिब ७ करोड रुपैयाँ खर्चेर मर्मत गरिएको हेडवर्क्सस्थित पानी पठाउने सुरुङको मुखमा बाढीले ल्याएको अन्दाजी १५ देखि २० फिट अग्लो गेग्रानको थुप्रो लागेको हो । गेग्रान हटाएपछि मात्र पानी अस्थायी रूपमा काठमाडौं ल्याउन सकिन्छ । हालसम्म क्षति, मर्मतका लागि लाग्ने लागत र समयको अनुमान नै हुन सकेको छैन । पद रिक्त भएको डेढ महिनापछि मात्र गत कात्तिक १७ गते जक्की अहमद अन्सारीले मेलम्ची विकास समितिको कार्यकारी निर्देशकको जिम्मेवारी सम्हालेका थिए । आयोजना प्राविधिकहरूका अनुसार लामो समय कार्यकारी निर्देशक नै रिक्त रहेकाले आयोजना अघि बढाउने विषयमा ठोस निर्णय नै हुन सकेन । सरकारले तत्कालीन कार्यकारी निर्देशक कमलराज श्रेष्ठको सरुवा भएको डेढ महिनासम्म नयाँ कार्यकारी निर्देशक पठाउन नसक्दा समितिको बैठक नै बस्न सकेन । बल्लतल्ल समितिमा हाजिर भएका अन्सारी पनि मेलम्चीका विषयमा धेरै जानकार होइनन् । प्राविधिक कर्मचारी भन्छन्, नयाँ कार्यकारी निर्देशकले ब्रिफिङ लिन र उनले आयोजनाका विषयमा बुझ्नै समय लाग्छ । त्यसपछि मात्रै आयोजनाको अवलोकन गरेर मुहान क्षेत्रमा थुप्रिएको गेग्रान पन्छाउन निर्णय प्रक्रिया सुरु हुनेछ । त्यसका लागि खानेपानी मन्त्रालयका सचिव तथा समितिका अध्यक्षको अध्यक्षतामा गत साता बैठक बसेको थियो । समितिका प्रवक्ता तथा सिनियर डिभिजन इन्जिनियर राजेन्द्रप्रसाद पन्तका अनुसार बैठकले हेडवर्क्समा पुग्ने सडक बनाउने निर्णय गरेको छ । हेडवर्क्स पुग्ने ट्र्याक खोलेपछि मात्र क्षतिको यकिन विवरण थाहा पाउन सकिन्छ, उनले भने । तत्कालीन अर्थमन्त्री जनार्दन शर्माले २०७८७९ को बजेटमार्फत खारेज गरेको मेलम्ची विकास समिति पुनः नौ महिनापछि गत चैतमा ब्युँताइएको थियो । समिति खारेज गरेको र नयाँ निर्णय हुन नसकेको अवस्थामा नौ महिनासम्म कर्मचारीले तलबसमेत पाएनन् । समिति नै नभएपछि यस अवधिमा दैनिक प्रशासन चलाउनेबाहेक काम हुन सकेन । त्यसको असर अहिलेसम्म परिरहेको समितिका अधिकारीहरू बताउँछन् । हेडवर्क्सको गेग्रान हटाएर पानी काठमाडौं ल्याउन करोडौं रुपैयाँ खर्च हुने अनुमान छ । समितिले हेडवर्क्स मर्मतका लागि नयाँ ठेकेदार छनोट गर्ने वा सुरुङ बनाइरहेको चिनियाँ ठेकेदार कम्पनी सिनोहाइड्रोलाई जिम्मेवारी दिने निर्णय गर्नुपर्छ । मेलम्चीका लागि अतिरिक्त बजेट खर्च र ठूलो काम गर्ने निर्णय समिति आफैंले गर्न सक्छ । तर समितिका पदाधिकारी आफैं निर्णय गर्न डराउने गरेको आयोजनाका प्राविधिकहरू बताउँछन् । झन्डै ७० अर्ब रुपैयाँभन्दा बढी खर्च भइसकेको आयोजनाको उद्घाटन २०७७ चैतमा भएको थियो । गत असारमा मेलम्ची निरीक्षणको क्रममा प्रधानमन्त्री पुष्पकमल दाहालले पुनर्निर्माणमा सरकारले सक्दो सहयोग गर्ने जनाए पनि सरकारी प्रयास नै फितलो देखिएको आयोजनाका अधिकारीहरू बताउँछन् ।"
पर्याप्त सो नपाएपछि निर्माताको दिमाग खराब,"(काठमाडौं)कात्तिक २४ देखि हलमा निश्चल बस्नेत निर्देशित फिल्म दिमाग खराब प्रदर्शनरत छ । प्रदर्शनको पहिलो र दोस्रो दिन फिल्मले खासै व्यापार गरेन । आइतबारदेखि हलमा बलिउडका सलमान खानको टाइगर ३ पनि आइपुग्यो । त्यसपछि हलले दिमाग खराब को सो कटौती गरे । दर्शक अकुपेन्सी कम हुँदा सो काटिनु सामान्य नै हो । तर, वर्ड अफ माउथ ले सोमबारदेखि दिमाग खराब मा दर्शक थपिँदै गए । जब मंगलबार निश्चलले फिल्मको सो वितरण नियाले तब उनको दिमाग खराब भयो । विदेशी फिल्मको दाँजोमा कम सो पाएपछि उनले सो वितरणमा विभेद भएको भन्दै शुक्रबारदेखि हलबाट फिल्म नै हटाउने धम्की दिए । हाम्रो फिल्मको सोजमा ८०९० प्रतिशतको अकुपेन्सी थियो । तर विदेशी फिल्मको दाँजोमा हामीले आधा पनि पाएनौं । दर्शक आउँदा पनि सो नबढ्दा हामीले लगानी कसरी सुरक्षित गर्ने ?, निश्चल भन्छन् । सो कम पाउने अवस्था आएपछि विज्ञप्ति निकाल्दै दिमाग खराब को प्रदर्शन स्थगन गर्ने भनियो । फिल्मले धेरै व्यापार गर्ने बेलामा निर्माताको हातमा ३५ प्रतिशत सेयर पाउन त किन व्यापार गर्ने ? यसरी त लगानी नै नउठ्ने भयो । ५० प्रतिशत सेयर नदिने हो भने हाम्रो लगानी उठ्दैन, निश्चलले भने, दर्शक हुँदाहुँदै पनि लगानी नउठ्ने अवस्था आउने हो भने फिल्म नचलाए पनि भयो । निश्चलका दुई माग छन् । नेपाली र विदेशी फिल्मको सो बराबर हुनुपर्ने, सेयर बाँडफाँट प्रदर्शक र निर्माताबीच आधाआधा हुनुपर्ने । यी माग पूरा भए फिल्मलाई हलमा लगाईरहने नत्र वैकल्पिक बाटोतर्फ लाग्ने उनको भनाइ छ । हाम्रो उत्पादनले गर्ने व्यापारको आधा हामीले पाउँ भन्नु गलत होइन नि, उनी थप्छन् । यद्यपि बिहीबार बसेको प्रदर्शकको छाता संस्था चलचित्र संघ र निर्माताबीचको छलफलमा दिमाग खराब लाई मंगलबारसम्म निरन्तरता दिने र मंसिर ५ मा पुनः बैठक बस्ने सहमति भएको छ । निश्चल निर्माताले भोग्दै आएको यो समस्या समाधानमा चलचित्र विकास बोर्डदेखि सञ्चार मन्त्रालयबाटै नीति बन्नुपर्ने धारणा राख्छन् । निर्माता एवं कलाकार रवीन्द्रसिंह बानियाँ सेयर बाँडफाँटले निर्माता मारमा पर्दै आएको जिकिर गर्दै भन्छन्, सेयर बाँडफाँटको विषयमा निर्माताले अन्याय अनुभूत गरेका छौं, कलासंस्कृति देशको पहिचान मान्ने हो भने राज्यले हामीलाई आरक्षण दिनुपर्यो । चलचित्र संघका महासचिव नरेन्द्र महर्जन प्रदर्शक पक्षले नेपाली फिल्मलाई पक्षपात नगरेको जिकिर गर्छन् । हामी पसले हौं, जुन सामग्री बिक्छ त्यसैलाई बेच्छौं । तर, चलिरहेको नेपाली फिल्मलाई सो नदिने गरेका छैनौं । त्यो हाम्रो धर्मले नै दिँदैन, उनले भने । हिन्दी फिल्म बह्मास्त्र को जाँचपास ढिलाइ हुँदा सुजित बिडारी निर्देशित फिल्म ऐना झ्यालको पुतली को हलले सो नै खुलाएनन् । निर्देशक बिडारी नेपाली फिल्मप्रतिका यस्ता विभेद हटाउन राज्यस्तरबाटै आरक्षणको व्यवस्था हुनुपर्ने सुजित सुनाउँछन् ।निर्देशक मनोज पण्डित पनि हलवाला र वितरकबीचमा फरक छुट्टिने नीति बन्नुपर्ने मत राख्छन् । भन्छन्, वितरकको हातमा नेपाली फिल्म इन्डस्ट्री छ । त्यसैले हलवाला र वितरकको यो सिन्डिकेट प्रणालीविरुद्ध नीति राज्यले ल्याउनुपर्छ । सबै फिल्मकर्मी एकसाथ भएर यो प्रवृत्तिविरुद्ध खडा नभएसम्म समस्याको समाधान नहुने अर्का निर्देशक दिनेश राउत बताउँछन् ।"
विधि बसाउन विधिकै बाटो हिँड,"डिजिटल प्रविधिको विकासले अभिव्यक्ति स्वतन्त्रतालाई असाधारण शक्ति दिएको छ । तर, फेक न्युज र हेट स्पिच तीव्र रूपमा प्रसार गरेर सामाजिक सञ्जालले सामुदायिक सद्भाव, शान्ति र स्थायित्वमा खतरनाक चुनौती खडा गरेका छन् । त्यसैले आधिकारिक सूचनाको हक सुनिश्चित गर्न सामाजिक सञ्जाललाई नियमन गर्न किञ्चित पनि ढिलाइ गर्नुहुन्न । तर, यसक्रममा अभिव्यक्ति स्वतन्त्रता र मानव अधिकारको रक्षा सर्वोपरी हुनुपर्छ । एड्रो एजुल्यय, महानिर्देशक, युनेस्को हरेक परिवर्तन, विकास र प्रविधिमा विरोधाभाषी आयाम हुन्छन् । सकारात्मक आयामलाई प्रवर्द्धन र नकारात्मक आयामलाई नियमन गर्दै मानव सभ्यता आजसम्म आइपुगेको हो । अहिलेको मानवजाति अर्थात् होमो सेपियन्सको करिब तीन लाख वर्षको यात्रामा हरेक प्रवर्तनका सबल र दुर्बल आयाम थिए । तिनलाई पर्गेल्न सक्ने भएकाले नै होमो सेपियन्सलाई वाइज म्यान अर्थात् विवेकी मान्छे भनिएको हो । विवेक भनेको दुनियाँभरका मान्छेले एकै लयमा कदमताल गर्ने निर्विवाद उपक्रम होइन । त्यहाँ फरक पृष्ठभूमि हुन्छन्, फरक विचार हुन्छन् र फरक प्रस्तावना पनि । तर विमतिबीच सहमति र नकारात्मकताबीच रचनात्मकता खोजेर अघि बढ्न सक्ने विवेक भएकाले मान्छेले प्रगति गर्दै आएको छ, भविष्यमा पनि मान्छेले आफैंलाई चकित पार्ने प्रविधिको हुरी ल्याइरहनेछ । डिजिटल प्रविधि र आर्टिफिसियल इन्टलिजेन्स (एआई) को वेगवान प्रगतिबाट मानवजाति अहिले जति हौसिएको छ, त्यति नै बेचैन पनि छ । एआईले कविता र किताब लेख्ने, प्रयोग र अनुसन्धान गर्ने, गाडी र जहाज चलाउने, उपचार र हत्यासमेत गर्ने भयो भनेर वैज्ञानिक पनि चिन्तित छन् । यो बीचमा पेन्टिङ निर्माणमा मान्छेसँग प्रतिस्पर्धा गरेर एआईले पुरस्कार जित्न थालेपछि अमेरिकी कलाकार तथा लेखकले संगठित विरोध मात्र सुरु गरेका छैनन्, यो उन्माद रोक्न कंग्रेसमा ज्ञापनपत्रसमेत बुझाएका छन् भने सान्फ्रान्सिस्को लगायतका सहरमा एआई डेभलपरविरुद्ध मुद्दा दर्ता भएका छन् । यो अभियान अमेरिका, युरोप हुँदै संसारभर फैलिन लागेका बेला केही आशावादी विज्ञहरू भन्दै छन् अब नयाँ औषधिका सूत्र निर्माण, भौतिक आविष्कार, जलवायु परिवर्तनका जोखिम न्यूनीकरणको अभियानमा एआई चुनौती होइन, सारथि बन्नेछ । हुन पनि दुनियाँले जहिले जहिले कोल्टे फेरेको छ, समाजमा हलचल अभिलेख भएको छ । सन् १७७६ मा जेम्स वाटको स्टिम इन्जिनले मसिन चलाउन थालेपछि गतिमान भएको औद्योगिक क्रान्तिले मानव जातिको गाँस, बास, कपास खोस्ने भयो भनेर विश्लेषकहरू चिन्तित भएका थिए । त्यस्तै सन् १८५० मा विद्युतीय टेलिग्राफबाट लिखित सन्देश र सन् १९०० को सुरुवातमा हवाईजहाजहरू उड्न थालेपछि मान्छे अब मान्छे नरहने भयो भनेर चिन्ता अकासिएको थियो । अझ, सन् १९९० को सुरुवातमा संसारभरका कम्प्युटर पण्डितहरूले घोषणा गरेका थिए अब इन्टरनेटको आँधीले मान्छेको रोजीरोटी र देशहरूका सिमाना भत्काउनेछ । तर, ती कुनै पनि प्रविधिले मानव सभ्यता समाप्त गरेको छैन, बरु मान्छेको प्रगतिलाई नेतृत्व गरिरहेको छ । हिजो पनि प्रगतिबाट मान्छे रोमाञ्चित मात्र थिएन, त्यसैले मानव जीवनमा उत्थान भएको छ । भोलिको शान्ति सुनिश्चित गर्ने हो भने आज पनि निस्फिक्री बस्न मिल्दैन, सचेत पाइला अत्यावश्यक छन् । डिजिटल प्रविधिले सिर्जना गरेका अवसर र चुनौतीका बारेमा संसारभर भएका बहसको मजबुन पनि यही हो । फिक्री नहुँदो हो त युनेस्कोले संसारका एक सय ३४ देशमा १८ महिना लगाएर सामाजिक सञ्जालका प्रभावबारे अध्ययन गर्नुपर्ने थिएन । युनेस्कोले आफ्नो मुख्यालय पेरिसबाट १० दिनअघि मात्र सार्वजनिक गरेको एक्सन प्लान भन्छ, सामाजिक सञ्जाललाई सामाजिक बनाइराख्न अब सरकार, नियामक निकाय, नागरिक समाज र स्वयम् सोसल प्लाटफर्मले आआफ्नो जिम्मेवारी पूरा गर्नैपर्ने भएको छ । सबै सरोकारवालाहरूलाई एकछत्र बनाउन युनेस्कोले आगामी वर्ष नियामकहरूको प्रथम विश्व सम्मेलन पनि आह्वान गरिसकेको छ । वर्ष २०२३ मा निर्वाचन तय भएका १६ देशमा युनेस्कोले गराएको मत सर्वेक्षणमा ८५ प्रतिशत उत्तरदाताले सामाजिक सञ्जालका फैलिएका गलत सूचनाले निर्वाचन परिणाम प्रभावित हुने चिन्ता व्यक्त गरेका छन् । त्यस्तै, ८७ प्रतिशत उत्तरदाताले सामाजिक सञ्जालमा फैलिने गलत सूचनाले आफ्नो देशको रानजीतिक जीवन निरन्तर प्रभावित हुने गरेको र आगामी निर्वाचनसमेत प्रभावित हुने बताएका छन् । यही सर्वेक्षणका ८८ प्रतिशत उत्तरदाताले भनेका छन् लोकतन्त्र जोगाउने हो भने अब सोसल प्लाटफर्मलाई अविलम्ब नियमन गर्नुपर्छ । हो, अभिव्यक्ति स्वतन्त्रता लोकतन्त्रको चालक हो र मानव अधिकार लोकतन्त्रको साध्य हो । मानव अधिकारमाथि किञ्चित पनि सम्झौता कहींकतै (राज्य, समूह वा व्यक्तिबाट) अपेक्षित र स्वीकार्य हुन सक्दैन । त्यसैले आफूजस्तै अर्को मानवको प्रतिष्ठा अनतिक्रमण्य छ भन्ने प्रतिबद्धता नै मानव अधिकारको सम्मान हो । तर सामाजिक सञ्जालमा व्यक्त हुने कतिपय अभिव्यक्ति मानव अधिकारलाई तोड्न, साम्प्रदायिक सद्भाव भड्काउन र लोकतन्त्रलाई नै घेर्न उद्यत छन् भन्ने विश्वव्यापी आवाज हो । फेक न्युज र हेट स्पिच विरुद्ध संसारभर चलेका परियोजनाहरूको मूल सरोकार पनि यही हो । मिस्इफर्मेसन र हेट स्पिच को प्रकोप कुनै समुदाय, देश वा क्षेत्र विशेषमा सीमित छैन, त्यसैले युनेस्कोलगायत सिंगो राष्ट्रसंघ, विश्वभरका लोकतान्त्रिक संगठन, उदारवादी नागरिक समाज र प्रेसले समेत सामाजिक सञ्जाल नियमनको आवाज उठाइरहेका छन् । यो समस्याको आयतन र प्रभाव असीमित छ, त्यसैले राष्ट्रसंघीय संस्थाले विश्व सम्मेलनको तयारी गर्नुपरेको हो । हो, कुन नागरिकले कसले कस्तो नाच्यो, कुन गीत गायो, कस्तो कपडा लगायो, कोसँग दोहोरी गीत गायो भनेर सोसल पुलिसिङ गर्ने काम सरकारको हुँदै होइन । तर नागरिकको सामाजिक प्रतिष्ठाको सुरक्षा भने राज्यको आधारभूत जिम्मेवारी हो । यसका लागि कानुन निर्माणको बनाउने र कार्यान्वयन गर्ने काम पनि राज्यकै हो । धार्मिक, सामुदायिक र जातीय सद्भाव बिगार्ने, घृणा तथा विद्वेष फैलाउने, एकअर्काको मानमर्दन गर्ने अभ्यासबाट विश्व जमातजस्तै नेपाली समाज पनि चिन्तित छ । अझ, कुनै व्यक्तिको फोटोभिडियोमा अर्कै व्यक्तिको टाउको जोडेर प्रसार गर्नेहरू पनि यही समाजका सदस्य हुन् । त्यसैले, एउटा प्लाटफर्म बन्द भएमा उनीहरू अर्कोमा सर्ने निश्चित छ । त्यसैले आधारभूत रूपमा सामाजिक चेतना र जवाफदेहिताको विकास गर्ने मात्र होइन, समग्र सामाजिक सञ्जालका लागि छाता कानुन अहिले अपरिहार्य हो । फेरि, राष्ट्रसंघीय संस्था युनेस्कोले सामाजिक सञ्जाल नियमन गर्न आफ्ना सदस्य देशहरूलाई सहयोग गर्ने भनेको छ, त्यसको सोझो अर्थ हो विद्यमान कानुन पर्याप्त छैनन् । तर, सोसल प्लाटफर्म को नियमन होस् वा अन्य कुनै सन्दर्भमा, विधि बनाउँदा विधि नै मान्नुपर्छ । तर, नेपालीहरूको चाड तिहारको पूर्वसन्ध्यामा सरकारले टिकटकलाई सिधै बन्द गर्न लिएको नीतिले सामाजिक सञ्जाल नियमनको बहसलाई दिग्भ्रमित गरेको छ । सञ्जाल नियमनका लागि अघिल्लो बिहीबार मात्र निर्देशका जारी गरेको सरकारले चौथो दिनमै टिकटकमाथि सिधै प्रतिबन्ध लगाएको छ । नियमनको निर्देशिका ल्याएको सरकारले त्यसको आधार के हो भनेर जवाफ दिनुपर्ने त छँदै छ, त्यसमाथि कानुन बनाउने विधायिकाको अधिकार र जिम्मेवारीमाथि भएको हस्तक्षेप अस्वीकार्य छ । अराजकता रोक्ने नाममा सरकारले तजबिजमा बनाउने कानुन ले अर्को अराजकता सिर्जना गर्छ, जसको सुविधा उसलाई छैन । विधायिकाले गर्ने काम नेता विशेष बसेर सहमतिमा गरेको भन्ने अधिकार सरकारलाई छैन, हुन सक्दैन । यो लोकतान्त्रिक देश हो र लोकतन्त्रमा पारदर्शिता र जवाफदेहिता ऐच्छिक होइन, अनिवार्य विषय हो ।"
हराउँदै देउसीभैलीको रौनक,"तिहारमा खेलिने देउसी भैलीको रौनक एकाएक हराउॅदै गएको छ । कतिपय विद्यालयले विद्यार्थीलाई देउसीभैली खेलाएर सकारात्मक सन्देश दिने गरेका छन् । हाम्रो परम्परा बचाउन टोलटोलमा देउसीभैली खेल्नुपर्छ । अहिलेको देउसीभैलीमा मदिरा पिएर पश्चिमी शैलीमा नाच्ने गाउने गरेर नेपाली समाजलाई नै गलत दिशामा लैजान खोजेको देखिन्छ । विभिन्न जातजाति भाषाभाषीको साझा फूलबारी नेपालमा अनेक धर्मसंस्कृति छन् । सबका आआफ्ना ठाउँमा त्यही खालको महत्त्व छ । हामीले सबैले एकअर्काको सम्मान गरेर अघि बढ्ने हो भने धार्मिक सहिष्णुता पनि कायम हुन सक्छ । अहिलेको देउसी खेल्नेको तरिका त्यसको ठीक उल्टो भएको छ । देउसेले घरबेटीसँग पैसा नै तोकेर माग्ने गरिएको छ । साथीभाइ मिलेर सामूहिक रूपमा खेल्ने देउसीभैली अहिले गानाबजानामा परिणात भएको छ । अव देउसी कसरी खेलिन्छ नयाॅ पुस्तालाई थाहै नहुन पनि सक्छ । साथीभाइ मिलेर एक जनाले भट्याउने र अरू सबैले देउसी रे भन्दाको मज्जा नै छुट्टै थियो । काठमाडौंका कुनै पनि गल्ली र चोकचोकमा देउसी भट्याएर खेलेको देख्न पाइएन । आधुनिकताको नाममा आफ्नो परम्परा नै लोप हुने अवस्था आएको छ । पुरुषोत्तम घिमिरे, जोरपाटी, काठमाडौं"
'टिकटक प्रतिबन्ध कति उचित ? समाचारमा  बाट लिइएका केही टिप्पणी :,देशको अर्थतन्त्र टाट पल्टाउने अन्य क्षेत्रको सञ्चालनमा पनि प्रतिबन्ध लगाउँदा कस्तो राम्रो हुने थियो होला । डम्बर निरौला
जाजरकोटमा गोरखा भूकम्पको पाठ,"कात्तिक १७ गते राति जाजरकोटको बारेकोट गाउँपालिका रामीडाँडा केन्द्रबिन्दु भई ६४ म्याग्निच्युडको भूकम्प गएयता प्रभावित क्षेत्रमा सयौं परकम्प गइसकेका छन् । भूकम्पको प्रभाव १३ जिल्लामा परेको छ । जाजरकोटमा १०१ र रुकुम पश्चिममा ५२ गरी १५३ जनाको मृत्यु भएको छ । विभिन्न जिल्लामा गरी ३६४ जना घाइते भएको, २६,५५० घरहरू पूर्ण रूपमा क्षति भएको र ३५,४८९ घरहरूमा आंशिक क्षति पुगेको देखिन्छ (स्रोत ः गृह मन्त्रालय, २०८० कात्तिक २३) । क्षति अझ बढ्ने देखिन्छ । अर्कातिर, विपद् प्रतिकार्यअन्तर्गतको खोज तथा उद्धार सकिएको छ भने राहतको काम चलिरहेको छ । साथै विपद् पुनर्लाभअन्तर्गत पुनर्निर्माण र पुनःस्थापनाका लागि तयारीका कामहरू भइरहेका छन् ।२०७२ वैशाख १२ मा गोरखाको बारपाक केन्द्रबिन्दु भई ७६ म्याग्निच्युडको विनाशकारी भूकम्प गएको थियो । उक्त भूकम्पले पुर्याएको ठूलो क्षतिको पुनर्निर्माण नियमित संयन्त्रबाट हुन नसक्ने देखी सरकारले करिब ९ महिनापश्चात् भूकम्पबाट प्रभावित संरचनाको पुनर्निर्माणसम्बन्धी ऐन२०७२ जारी गरेको थियो । यही ऐनको व्यवस्थाअनुसार, २०७२ पुस १० मा विशिष्टीकृत संस्थाका रूपमा राष्ट्रिय पुनर्निर्माण प्राधिकरणको स्थापना गरिएको थियो । छ वर्षको कार्यकाल (नियमित ५ वर्ष र १ वर्ष सरकारले थप गर्न सक्ने) दिई स्थापना गरिएको यो प्राधिकरणले विभिन्न बाधाअड्चनका बाबजुद मूलभूत पुनर्निर्माण तोकेको समयमा सकेको थियो । जाजरकोट भूकम्प गोरखाका तुलनामा सानो भए पनि यसले धेरै क्षति पुर्याएको छ । भूकम्प मध्यरातमा गएकाले धेरै व्यक्तिको ज्यान गयो । राष्ट्रिय जनगणना२०७८, अनुसार जाजरकोट र रुकुम पश्चिमका अधिकांश घर कच्ची छन् । ढुंगामाटोको जग र ढुंगामाटोको जोडाइ भएकै गारो भएका यस्ता घरहरूमा भूकम्पबाट बढी क्षति पुगेको देखिन्छ । यीमध्ये आंशिक क्षति भएका घरहरूसमेत बस्नका लागि सुरक्षित हुँदैनन् र तिनको प्रबलीकरणसमेत चुनौतीपूर्ण हुन्छ । भूकम्पबाट थोरै भाग मात्र प्रभावित भए पनि पीडितहरूको संख्या धेरै छ । राष्ट्रिय पुनर्निर्माण प्राधिकरणमा करिब पाँच वर्ष काम गरेका आधारमा म यहाँ जाजरकोट भूकम्पको पुनर्निर्माण र पुनःस्थापनाका लागि सहयोग पुग्ने अपेक्षासहित केही महत्त्वपूर्ण विषयबारे चर्चा गर्न चाहन्छु ।१ भूकम्पपश्चात्को क्षति आकलन, प्रभावितको लगत संकलन र लाभग्राही पहिचान ः पुनर्निर्माण र पुनःस्थापनाका लागि सबैभन्दा महत्त्वपूर्ण भनेको भूकम्प प्रभावितहरूको पहिचान हो । यो तथ्यांक यथार्थपरक हुन सकेन भने पुनर्निर्माणमा निकै झन्झट हुन्छ र अनावश्यक खर्च हुन्छ, धेरै गुनासा आउँछन् । त्यसैले वैज्ञानिक विधिले क्षति आकलन गर्नुपर्छ । विस्तृत क्षतिको लेखाजोखा गरी प्रभावितहरूको सूची बनाएर पुनर्निर्माण र प्रबलीकरण गर्नुपर्ने घरहरूको पहिचान गर्नुपर्छ । लाभग्राही पहिचानका लागि वैज्ञानिक मापदण्ड बनाउनुपर्छ । सरकारले दिने अनुदान पाइन्छ भन्ने आशामा धेरैले यस्तो सूचीमा पर्ने चाहना राखेका हुन्छन् । गोरखा भूकम्पमा विभिन्न कारणले गर्दा प्राधिकरणको कार्यकालको अन्तिम समयसम्म पनि लाभग्राही पहिचानको मुद्दा उठिरहेको थियो, ६ लाखभन्दा बढीको गुनासो सम्बोधन र सुनुवाइ गरिए पनि पुनरावेदनका केही मुद्दा अझै बाँकी नै छन् । निजी आवाससँगसँगै सडक, नहर, विद्यालय र स्वास्थ्य संस्थाका भवन, सरकारी सार्वजनिक भवन, मठमन्दिरगुम्बा आदिको समेत यथार्थपरक सर्वेक्षण गरी सूची बनाउनुपर्छ । सूची बनाउँदा केही कठोर हुनुपर्छ, तयार भइसकेपछि थप्ने काम गर्नु हुँदैन । केहीले भूकम्पका नाममा क्षति नभएका संरचनाको समेत मागदाबी गर्ने र पुनर्निर्माण गराउने चाहना राखेका हुन्छन् । पुनर्निर्माण गर्नुपर्ने क्षेत्रको पहिचानमा विशेष ध्यान दिनुपर्छ, हतार गर्नु हुँदैन । सही सूचनाको यथार्थपरक विश्लेषण गरी यो काम गर्नुपर्छ । यसलाई यथार्थपरक ढंगले तयार गर्न सक्दा पुनर्निर्माण र पुनःस्थापनाका लागि आवश्यक रकमको अनुमान गर्नसमेत सहज हुन्छ ।२ अनुदान एकमुस्ट नदिई बैंकिङ प्रणालीमार्फत किस्ताकिस्तामा ः निजी आवास पुनर्निर्माणका लागि सरकारले अनुदान एकमुस्ट नभई घरको पुनर्निर्माणको अवस्थाअनुसार तीन किस्तामा बैंकिङ प्रणालीमार्फत दिने व्यवस्था गर्नुपर्छ । गोरखा भूकम्पको पुनर्निर्माणको समयमा यही प्रक्रियाबाट अनुदान दिइएको थियो, जुन निकै प्रभावकारी भएको थियो । एकमुस्ट रकम दिँदा घर नबन्ने सम्भावना प्रबल हुन्छ । तसर्थ घर पुनर्निर्माणको अवस्थाअनुसार रकम किस्ताकिस्तामा दिनुपर्छ । बैंकिङ प्रणालीमार्फत दिँदा गैरलाभग्राहीले लिने सम्भावना हुँदैन र यसले पुनर्निर्माणमा हुने चलखेललाई समेत नियन्त्रण गर्छ ।३ स्थानीय सरकारको नेतृत्वमा पुनर्निर्माण र पुनःस्थापना ः गोरखा भूकम्पको समयमा देशमा नयाँ संविधान पनि बनेको थिएन र मुलुक संक्रमणकालीन अवस्थामा थियो । लामो समयदेखि स्थानीय निकायहरू जनप्रतिनिधिविहीन थिए । यस्तो विषम अवस्थामा पुनर्निर्माण थालिएको थियो र पछि २०७४ मा स्थानीय तहको निर्वाचनपश्चात् जनप्रतिनिधिहरूको साथ, सहयोग र समन्वयमा यो काम अगाडि बढाइएको थियो । कतिपय स्थानीय तहका जनप्रतिनिधिहरूको फरक मतसमेत थियो । तर अहिले अवस्था सहज छ । स्थानीय तहको दोस्रो कार्यकालका लागि जनप्रतिनिधिहरूले काम गरिरहेका छन्, स्थानीय तहहरू सबल र सक्षम छन् । यसर्थ जाजरकोट भूकम्पको पुनर्निर्माण र पुनःस्थापनाको नेतृत्व स्थानीय तहलाई नै दिनुपर्छ । संघ र प्रदेशले नीतिनियम निर्माण, आवश्यक स्रोतसाधनको व्यवस्था, अनुगमन तथा मूल्यांकन गर्नुपर्छ । स्थानीय तहको पूर्ण अपनत्वबिना पुनर्निर्माण र पुनःस्थापना सम्भव छैन ।४ पुनर्निर्माण कोषको व्यवस्था ः पुनर्निर्माण छोटो समयमै सक्नुपर्ने हुन्छ । यसका लागि आवश्यक नीतिगत एवं कानुनी व्यवस्थाहरू गर्नुपर्छ । गोरखा भूकम्पपछिको पुनर्निर्माणको जगमा बसेर ऐन, नियमावली, कार्यविधि, निर्देशिका शीघ्र तयार गर्नुपर्छ । क्षतिको आकलन प्रतिवेदन तयार भएपछि पुनर्निर्माण र पुनःस्थापनाका लागि आवश्यक रकमको व्यवस्था मिलाउनुपर्छ । राष्ट्रिय तथा अन्तर्राष्ट्रिय स्रोतहरूबाट बेहोरिने खर्चको सुनिश्चितता हुनुपर्छ । वित्तीय स्रोतको समयमा यकिन नहुँदा पुनर्निर्माण प्रभावित हुन्छ । केन्द्रीय निकायले सञ्चालन गर्ने गरी पुनर्निर्माण कोषको व्यवस्था गर्नुपर्छ । अघिल्लो पटक ऐनमा व्यवस्था भए पनि विविध कारणले यो कोष सञ्चालनमा आउन सकेन र पुनर्निर्माणमा सकस भयो । यस्तो कोष हुँदा पुनर्निर्माणका गतिविधिहरू अगाडि बढाउन धेरै सजिलो हुन्छ र पुनर्निर्माणले तीव्रता पाउँछ । ५क्षति भएका घरहरू भत्काएर मात्र पुनर्निर्माण ः पुनर्निर्माण अगाडि बढाउँदै गर्दा पीडितहरूले पुराना तर क्षति भएका घरहरू भत्काउन चाहन्नन् । आवास बाहेकमा अन्य प्रयोजनमा प्रयोग गर्ने भनेर यी घरहरू जोगाइराख्न चाहन्छन् । पुनर्निर्माण गरिने सूचीमा परेका परिवारका क्षति भएका घरहरू अनिवार्य भत्काउन लगाउनुपर्छ । यस्ता घरहरू भत्काउन सकिएन भने पुनर्निर्माणको उद्देश्य पूरा हुँदैन । यस्ता घर सुरुमै भत्काउन सकिएन भने समय बित्दै जाँदा त्यहाँ मानिस बस्न थाल्छन् र भविष्यमा आउने विपद्बाट फेरि भौतिक तथा मानवीय क्षति पुग्न जान्छ ।६ प्राविधिक जनशक्तिको परिचालन ः पुनर्निर्माणमा प्राविधिक जनशक्तिको अहंभूमिका हुन्छ र यिनीहरूको सहयोगबिना यो काम सम्भव हुँदैन । अहिलेको भूकम्प प्रभावित क्षेत्र नेपालकै दुर्गममध्येको भेग भएकाले त्यहाँ खटिई काम गर्न सक्ने गरी सेवासुविधाको व्यवस्था गरेर छिटो प्रक्रियाबाट प्राविधिक जनशक्तिको चयन गर्दै आवश्यक संख्यामा सम्बन्धित क्षेत्रहरूमा परिचालन गर्नुपर्छ । निश्चित अवधिसम्म अनिवार्य काम गर्ने गरी करारनामा गर्नुपर्छ, अन्यथा बीचबीचमा धेरैले काम छाड्नाले जनशक्ति व्यवस्थापन चुनौतीपूर्ण बन्छ । यसरी खटाइएका प्राविधिकहरूलाई पीडितलाई प्राविधिक सल्लाह दिने, घरका नक्शा बनाइदिने र घर पुनर्निर्माणको अनुगमन तथा अनुदानका लागि सिफारिस गर्ने जिम्मेवारी दिनु उचित हुन्छ । अघिल्लो पटक प्राविधिकहरूले पर्याप्त सल्लाह नदिएको गुनासो सुनिन्थ्यो । प्राविधिक जनशक्ति पुनर्निर्माण सुरु हुनासाथ पठाउनुपर्छ । प्रभावित क्षेत्रमा समयमा प्राविधिकहरू पुग्न नसके पीडितहरूले मापदण्ड नपुर्याई आफ्नै ढंगले घरहरू बनाउँछन् र पछि अनुदान दिन समस्या उत्पन्न हुन्छ ।७ प्रभावकारी सञ्चार ः पुनर्निर्माणका सन्दर्भमा सरकारले लिएका नीतिहरू समयमै पीडितसम्म पुर्याउन नसक्दा थुप्रै समस्या झेल्नुपर्ने हुन्छ । यसर्थ पुनर्निर्माणका नीति, विधि र प्रकिया पीडित, अन्य सरोकारवाला र यस कार्यमा परिचालित व्यक्तिहरूसमक्ष समयमै पुर्याउन प्रभावकारी सञ्चार संयन्त्रको व्यवस्था गर्नुपर्छ । समयमै प्रभावकारी ढंगले सूचना वा सन्देश पुर्याउन नसक्दा सरकारका नीतिहरूको कार्यान्वयनमा अवरोध आउँछ, अपजस आउँछ, पुनर्निर्माण नै गिजोलिने सम्भावना हुन्छ । गोरखा भूकम्पपछिको पुनर्निर्माणमा सरकारले नै घर बनाइदिन्छ, सरकारले दिएको डिजाइनमा सीमित हुनुपर्छ, पक्की घर मात्र बनाउन पाइन्छ, ३ लाख रुपैयाँमा बन्ने घर मात्र बनाउनुपर्छ भन्नेजस्ता भ्रमलाई चिर्न निकै समय लागेको थियो ।८ दक्ष डकर्मी र सामाजिक परिचालकको परिचालन ः गोरखा भूकम्पपछिको पुनर्निर्माणमा लाखौं डकर्मीलाई सुरक्षित आवास निर्माणको तालिम दिइएको छ र तिनीहरूको सूचीसमेत अद्यावधिक गरी सम्बन्धित निकायमा राखिएको छ । यस्ता सूचीबाट इच्छुक व्यक्तिहरूलाई आह्वान गरी पुनर्निर्माणमा लाग्न प्रेरित गर्नुपर्छ । नपुग भएको अवस्थामा नयाँ डकर्मीहरूलाई निश्चित अवधिको तालिम दिई खटाउनुपर्छ । दक्ष कामदारको खटनबाट पीडितलाई आवास निर्माणमा सहयोग पुग्छ र सुरक्षित घरहरू बन्छन् । पीडितहरूलाई सुरक्षित आवास निर्माणमा उत्प्रेरित गर्न र विभिन्न चरणमा सहयोग पुर्याउन प्रभावित क्षेत्रहरूमा सामाजिक परिचालकहरूसमेत खटाउनु प्रभावकारी हुन्छ ।९ सघन अनुगमन ः पुनर्निर्माण भनेको सुरक्षित घर बनाउने प्रक्रिया हो । पुनर्निर्माण गर्दा भोलि आउने विपद्बाट परिवार, समाज र मुलुकमा कमभन्दा कम क्षति पुगोस् भन्ने उद्देश्यसमेत राखिएको हुन्छ । यसर्थ सरकारले लिएको नीति, विधि र प्रक्रियाअनुसार पुनर्निर्माण भएनभएको यकिन गर्न र पुनर्निर्माण सही ढंगले गर्नुपर्छ भन्ने सन्देश दिन अनुगमनमा विशेष जोड दिनुपर्छ । अनुगमनबाट पुनर्निर्माणका क्रममा भएका कमीकमजोरीलाई समेत हटाउन सकिन्छ ।१० एकीकृत बस्ती विकासमा जोड ः हाम्रो मुलुकमा बस्तीहरू यत्रतत्र छरिएका छन्, जसका कारण विकासनिर्माणमा कठिनाइ भइरहेको छ । विपद्ले नवनिर्माणको अवसरसमेत लिएर आएको हुन्छ । यसर्थ पीडितहरूलाई उत्प्रेरित गरी सम्भव भएका ठाउँहरूमा एकीकृत बस्ती विकासमा जोड दिनुपर्छ । पीडितहरूको आवाससँगसँगै उनीहरूको आय आर्जनका गतिविधि सञ्चालनको पक्षलाई समेत ध्यान दिई एकीकृत बस्ती विकासमा जोड दिनुपर्छ । गोरखा भूकम्पपछिको पुनर्निर्माणमा एकीकृत बस्ती विकासमा विशेष जोड दिइए पनि अपेक्षित सफलता मिल्न सकेन ।११ गैरसरकारी संघसंस्थाका कामको व्यवस्थापन ः भूकम्प प्रभावितहरूका लागि विभिन्न क्षेत्रमा काम गर्नमा गैरसरकारी संघसंस्थाको चाहना र रुचि हुन्छ । यसलाई स्वाभाविक मान्दै काममा दोहोरोपन नहुने गरी, किफायती ढंगले पीडितलाई साँच्चिकै सहयोग पुर्याउने गरी गैरसरकारी संघसंस्थालाई जिम्मेवारी दिनुपर्छ । तिनीहरूको कामको अभिलेख व्यवस्थापन र अनुगमनमा विशेष ध्यान पुर्याउनुपर्छ । गैरसरकारी संघसंस्थालाई आवास निर्माणमा भन्दा पीडितहरूको आर्थिक क्रियाकलापको पुनःस्थापना, रोजगारी सृजना, क्षमता विकास, सचेतनामा संलग्न गराउनु उपयोगी हुन्छ ।१२ तथ्यांकको व्यवस्थापन ः भूकम्पबाट पुगेको क्षति र भएका कामहरूको तथ्यांक व्यवस्थापन गर्न सक्दा पुनर्निर्माण निकै प्रभावकारी हुन्छ । सूचना प्रविधिको अधिकतम उपयोग गरी निजी आवास तथा सार्वजनिक पुनर्निर्माणको तथ्यांक व्यवस्थित ढंगले राख्नुपर्छ । यसबाट पुनर्निर्माणमा दोहोरोपना हट्ने, दुरुपयोग गर्न नसकिने र नियन्त्रण तथा अनुगमनमा सहज हुने हुन्छ । पुनर्निर्माणका नीतिहरूको मूल्यांकन गर्नसमेत सहयोग पुग्छ । १३ सीमित जनशक्तिको परिचालन ः पुनर्निर्माणमा प्रतिबद्ध लगनशील, इमानदार र दक्ष आवश्यक जनशक्ति मात्र परिचालन गर्नुपर्छ । केन्द्र, प्रदेश र स्थानीय तहका संगठन संरचना सानो र छरितो बनाउनुपर्छ । विकास साझेदारहरूबाट धेरै सेवासुविधा दिने गरी जथाभावी परामर्शदाताहरूको नियुक्ति गर्ने प्रवृत्तिमा नियन्त्रण गर्नुपर्छ ।१४ आय आर्जनका कार्यक्रमहरूको प्राथमिकतासाथ सञ्चालन ः भूकम्पबाट परिवारहरूका घरमा मात्र क्षति पुगेको हुँदैन, उनीहरूको जीविकोपार्जनमा समेत प्रत्यक्ष असर परेको हुन्छ । उनीहरू गरिबीमा धकेलिएका हुन्छन् । आवास निर्माणमा मात्र सहयोग पुर्याएर पीडित परिवारहरू माथि उठ्न सक्दैनन् । पीडितहरूको आर्थिक क्रियाकलापको पुनःस्थापना, रोजगारीका अवसरको सृजना तथा जीवनयापनका लागि आय आर्जनका कार्यक्रमहरू सञ्चालन गर्नुपर्छ । गोरखा भूकम्पपछिको पुनर्निर्माणमा यस पक्षमा अपेक्षित काम हुन सकेको थिएन । १५ हाल भएकै संस्थाहरूको परिचालन ः जाजरकोट भूकम्पको पुनर्निर्माण र पुनःस्थापनामा हाल भएकै सरकारी संस्थाहरूलाई अतिरिक्त जिम्मेवारी दिई लगाउनुपर्छ, नयाँ संस्था खोली आर्थिक भार बढाउनु हुन्न । यस्ता संस्थाहरूका लागि आवश्यक स्रोतसाधनको व्यवस्थापन भने गरिदिनुपर्छ । विपद् जोखिम न्यूनीकरण तथा व्यवस्थापन ऐन२०७४ ले विपद् जोखिम न्यूनीकरण तथा व्यवस्थापन राष्ट्रिय परिषद् र कार्यकारी परिषद्को व्यवस्था गरेको छ र तिनलाई विपद् पुनर्लाभको काम गर्ने जिम्मेवारी दिइएको छ । संघमा मुख्य केन्द्रीय निकायका रूपमा राष्ट्रिय विपद् जोखिम न्यूनीकरण तथा व्यवस्थापन प्राधिकरणलाई नै पुनर्निर्माणको जिम्मेवारी दिनु उपयुक्त हुन्छ । यसको समन्वयमा कार्यान्वयन एकाइहरू बनाई परिचालन गर्न सकिन्छ । जिल्ला तहमा जिल्ला समन्वय समितिलाई समन्वय र अनुगमनको भूमिका दिनु प्रभावकारी हुन्छ । पुनर्निर्माण हुने क्षेत्रको हरेक स्थानीय तहमा एउटा सम्बन्धित एकाइ बनाउनुपर्छ ।अन्तमा, विपद्ले विनाशसँगै अवसर पनि लिएर आएको हुन्छ भनिन्छ । हामीले पनि जाजरकोट भूकम्पबाट भएको विनाशलाई प्रभावकारी पुनर्निर्माण गरी अवसरमा बदल्न ढिलाइ गर्नु हुन्न । गोरखा भूकम्पपछि भएका राम्रा पक्षहरूलाई अनुसरण गर्दै र कमीकमजोरीलाई सुधार गर्दै पुनर्निर्माण अगाडि बढाउनुपर्छ । पछाडि परेका क्षेत्रहरूलाई विकासको मूलधारमा ल्याई पीडित जनताको जीवनस्तर उकास्ने गरी पुनर्निर्माण र पुनःस्थापना अगाडि बढाउनु अहिलेको आवश्यकता हो । घिमिरे २०७३ फागुनदेखि २०७८ पुससम्म राष्ट्रिय पुनर्निर्माण प्राधिकरणमा कार्यरत थिए ।"
संघीयताप्रति पार्टीहरूको गैरजिम्मेवारी,"अबको बाटो नेपालमा संघीयताले आफ्नो सैद्धान्तिक मान्यतालाई अवलम्बन गर्न र उत्पीडित समुदायको अपेक्षालाई सम्बोधन गर्न सकेको छैन । यद्यपि यो संघीयता ऐतिहासिक जनसंघर्षको उपलब्धि हो । त्यसैले राजनीतिक पार्टी, संघीयता पक्षधर बुद्धिजीवी र नागरिक समाजले संघीयताविरोधी भाष्यको प्रतिवाद गर्दै जनअपेक्षित, समृद्ध र प्रभावकारी संघीयता अभ्यासको सवालमा बृहत् बहसको थालनी गर्नुपर्छ ।राजनीतिक रूपान्तरणको मुख्य शक्ति पार्टीहरू नै हुन् । त्यसैले पार्टीहरू संघीयताको प्रभावकारी कार्यान्वयनका सन्दर्भमा स्पष्ट दृष्टिकोण निर्माण गरी जिम्मेवारपूर्वक संघीयता कार्यान्वयनमा लाग्नुपर्छ । नेपालमा संघीयताको आवश्यकताका प्रमुख आधार र अभ्यासबीचको अन्तरविरोध हल गर्ने विचारको निर्माण, पार्टीका नेताकार्यकर्तामा प्रशिक्षण र जनतासम्म पुग्ने कार्यक्रम तय गर्नुपर्छ । पार्टीबाट निर्वाचित जनप्रतिनिधि नै संघीयताबारे प्रस्ट नहुने हो भने तिनले यो व्यवस्थालाई मजबुत बनाउनेभन्दा विद्रूपीकरण गर्ने खतरा हुन्छ । संघीयता कार्यान्वयनको मुख्य जिम्मेवार संघीय सरकार हो । संघीयताको प्रभावकारी कार्यान्वयनका सवालमा प्रदेश सरकार र सरोकारवाला उत्पीडित समुदायले उठाएका मुद्दाको समाधान सरकारले खोज्नुपर्छ । संघीयताको सैद्धान्तिक मान्यता र कार्यान्वयनबीचको अन्तरविरोधको पहिचान, कमजोरीको समीक्षा र प्रभावकारी कार्यान्वयनको विधि तयार गर्ने काम सरकारको हो । त्यसैले सरकारले राजनीतिक पार्टी, प्रदेश सरकार र सरोकारवालासँगको परामर्शमा संघीयता कार्यान्वयन बृहत् कार्ययोजना निर्माण गरी कार्यान्वयन गर्नुपर्छ । यसले थाती रहेको स्वायत्तता र संरक्षित क्षेत्रको गठनदेखि प्रहरी, निजामती कर्मचारी आदिको संघीयकरण र समावेशी अभ्यासमा देखिएका समस्याजस्ता मुद्दाको हल गर्नुपर्छ । अर्कातिर, आदिवासी जनजाति, मधेशी, उत्पीडित समुदाय र भौगोलिक उत्पीडनमा पारिएका समुदायले पनि संघीयताको प्रभावकारी कार्यान्वयनमा वैचारिक हस्तक्षेप गर्न सकिरहेका छैनन् । प्रभावकारी संघीय व्यवस्थाका लागि वैचारिक हस्तक्षेप गर्नु राज्य, राजनीतिक पार्टी एवं निरन्तर खबरदारी गर्दै गरेका समुदायको जिम्मेवारी हो ।"
सीसीटीभीको निगरानीमा विद्यार्थी,"राजधानीमै धेरैजसो निजी विद्यालय टहरामुनि छन् । साँघुरा गल्ली र मूल सडकसँगै जोडिएका टहरे विद्यालय हाताभित्र पुस्तकालय कक्ष र प्रधानाध्यापकका कक्ष हेर्दा विद्यालय निकै भव्य र सुन्दर भएको भान हुन सक्छ तर जब कक्षाकोठामा छिरिन्छ, शौचालय नियालिन्छ, क्यान्टिन पसिन्छ अनि अभिभावक झस्कन्छन्, यस्ता विद्यालयमा बालबालिकाहरू दिनभरि कसरी टिक्छन् र पढ्छन् भनेर । साँघुरा कक्षामा कोचाकोच खाँदिएर बसेका विद्यार्थी चालिसपैंतालिस मिनेटको एक पिरियड पढाइ सक्न अतालिन्छन् । पिसाब फेर्ने र पानी खाने बहाना बनाउँदै कक्षाबाट बाहिरिइरहन्छन् । हुन त केही वर्षअघिको कहालीलाग्दो भूकम्पका समयमा ठूला र अग्ला पक्की विद्यालयका विद्यार्थीहरू त्यस्ता भवनमा पढ्नै डराएको पनि देखियो । त्यो भूकम्पले भुइँतला वा टहरे विद्यालय नै ठीक भन्ने मानसिकता सबैमा लादिदियो । केही अग्लाअग्ला घर तथा कार्यालयहरूले पनि माथिल्ला तला भत्काएको देखियो । ठूलठूला भवन भएका विद्यालय खोज्दै हिँड्ने अभिभावकको सोचाइमा व्यापक परिवर्तन आयो, तापनि यो अवस्था लामो समय भने टिक्न सकेन । केही समयपछि नै फेरि टहरे विद्यालयहरू उपेक्षामा परे । हाल गाउँसहर जतासुकै बहुसंख्यक निजी विद्यालयहरू टहरामै सञ्चालित छन् । तिनै साँघुरा र अँध्यारा टहरे विद्यालयका कुनामा जडान गरिएका सीसी क्यामेराका कैदमा छन् विद्यार्थीहरू । सीसी क्यामेरामा कैद भएका कक्षाकोठाका विद्यार्थीका क्रियाकलापहरू प्रधानाध्यापकले आफ्नै कार्यकक्षबाट नियालिरहेका हुन्छन् । कक्षाकोठामा पढाइ नभएको र भइरहेकै समयमा पनि अधिकांश विद्यार्थी चलिरहेका हुन्छन्, झगडा पनि गरिरहेका हुन्छन् । माथिल्ला कक्षाका विद्यार्थीहरूसमेत आफू सीसी क्यामेराको निगरानी रहेको कत्ति पनि ख्याल गर्दैनन् । तिनको ध्यान पढाइलेखाइभन्दा अन्तैतिर खिचिइरहेको हुन्छ । शिक्षकहरूलाई भने कक्षाकोठाको सीसी क्यामेराले हरपल निकै सचेत गराएको हुन्छ । शिक्षकहरू शिक्षण क्रियाकलापमा सचेत र सक्रिय देखिए पनि विद्यार्थीहरूको सिकाइ क्रियाकलापमा सीसी क्यामेराले खासै फरक पारेको पाइँदैन । सीसीटीभीले मानिसलाई इमानदार बन्न बाध्य र विवश पनि बनाएको छ । विद्यालय तथा विश्वविद्यालयमा यसको प्रयोग व्यापक बन्दै छ । प्रायः विद्यालय तहका साना चुलबुले बालबालिका पनि टहराका साना साँघुरा कक्षाकोठामा सीसी टीभीको निगरानीमा रहने गरेका छन् । शौचालय, कक्षाकोठा, डेस्क बेन्च, खाने पानी आदिको अवस्था दयनीय भएका साना तथा मझौला विद्यालयहरूमा पनि सीसीटीभी जडान गरी प्रधानाध्यापकले कक्षाकोठाको शिक्षण सिकाइ क्रियाकलाप नियालिरहेका देखिन्छन् । त्यसो त हरेक व्यवस्थापकले आफ्नो संगठन चुस्तदुरुस्त रूपमा चलाउन सीसीटीभीको सहयोग लिनु उपयुक्त मान्न सकिन्छ । अन्य क्षेत्रमा झैं विद्यालयहरूले पनि आफ्ना संस्थाभित्रको हरेक क्रियाकलाप नियाल्न यसको उपयोग बढाउँदै गएका छन् । तर सीसीटीभीका माध्यमबाट कक्षामा शिक्षकको शिक्षण क्रियाकलाप र विद्यार्थीको सिकाइ क्रियाकलाप मात्र होइन, विद्यार्थी संख्याका आधारमा कक्षाकोठाको उपयुक्त अवस्था, डेस्क बेन्च तथा विद्यार्थीका किताब कपी झोला राख्ने अवस्था पनि नियाल्नु र उचित व्यवस्थापन गर्नु जरुरी छ । कक्षाकोठामा विद्यार्थीलाई सिक्नका लागि चाहिने शैक्षिक सामग्रीहरू उचित मात्रा र स्थानमा छन् कि छैनन्, शिक्षकले कक्षाकोठामा लगेका शैक्षिक सामग्रीहरू सहज र सुरक्षित ढंगले राख्ने ठाउँको व्यवस्था भएको छ कि छैन भन्नेसमेत प्रधानाध्यापकले ख्याल गर्नुपर्छ । विद्यालयहरूका कक्षाकोठामा सीसी क्यामेरा बढेसँगै विद्यार्थीहरूमा अनुशासन र शिक्षण सिकाइ क्रियाकलापमा व्यापक सुधार हुनुपर्ने हो तर त्यस्तो देखिँदैन । बरु शिक्षण कार्यप्रति असन्तुष्टि जनाउँदै जुनसुकै समयमा शिक्षकलाई निष्कासन गर्ने वा शिक्षकले छाड्ने कार्यले गर्दा विशेषतः निजी विद्यालयहरूमा शिक्षकको अभाव अझ खट्किँदै गएको छ । कक्षाकोठामा सीसी क्यामेरा जडान गरिए पनि विद्यालय तहका उच्छृंखल बन्दै गएका विद्यार्थीलाई अनुशासित बनाउने र सिकाइमा सहजीकरण बढाउने काम चुनौतीपूर्ण बन्दै गएको छ । त्यसैले सीसी क्यामेराको निगरानीमा कैद भएर त्यस्ता विद्यार्थीलाई पढाउन कैयौं शिक्षक त विद्यालयमा छिर्नै चाहँदैनन् । कुन कक्षाका विद्यार्थीले के सिक्न चाहन्छन् र राष्ट्रिय आवश्यकताअनुरूप के सिकाइनुपर्छ भन्ने सामान्य ज्ञानबिना नै लादिएका पुस्तकका ठेली रट्न र कण्ठस्थ पार्न अचेलका बालबालिकामा रत्तिभर रुचि देखिँदैन । घरायसी व्यवहारका लागि, समाजका लागि र राष्ट्रकै लागि आवश्यक आधारभूत, जीवनोपयोगी तथा राष्ट्रिय महत्त्वका सीपमूलक सिकाइ प्रदान गर्ने शिक्षा व्यवस्था हामीले अँगाल्न नसक्दा विद्यार्थीलाई सिकाइमा उत्प्रेरित गर्नगराउन विद्यालयहरूलाई निकै कठिन भइरहेको छ । हाल विद्यालय तहको प्रत्येक कक्षाका करिब ७५ प्रतिशत विद्यार्थीमा आधारभूत ज्ञानसीप नै छैन । तल्ला कक्षामा पढ्नुसिक्नुपर्ने आधारभूत विषयहरूको सिकाइ नभएका अधिकांश माथिल्ला कक्षाका विद्यार्थीका शैक्षिक गुणस्तर अत्यन्त कमजोर देखिन्छ । सीसीटीभीका सहायताले आजका कतिपय उच्छृंखल विद्यार्थी र कामचोर शिक्षकको शिक्षण सिकाइ क्रियाकलाप कार्यकक्षमै बसेर विद्यालय सञ्चालकले नियाल्न सक्ने सहज अवस्था त आएको छ तापनि शिक्षणसम्बद्ध कमीकमजोरी हटाई सहजीकरण गर्नमा प्रधानाध्यापकहरू सक्रिय र सक्षम देखिँदैनन् ।"
सामाजिकराजनीतिक अभियानमा नेपाली युवा,"राष्ट्रिय स्वतन्त्र पार्टीकी युवा नेत्री सुमना श्रेष्ठले नेपालको राजनीतिमा नौलानौला सोचमार्फत तरंग ल्याउने गरेकी छन् । उनको उत्साहलाग्दो काममा जनता र विशेष गरी युवालाई संसदीय प्रक्रियामा सामेल गराउने विधेयक मन्थन कार्यक्रमसमेत पर्छ । यो कार्यक्रममा संसद्मा पेस भएका विधेयकहरूको के महत्त्व छ र तिनमा के संशोधन उपयुक्त छ भनी छलफल हुन्छ । विधेयक मन्थन अनलाइन अथवा प्रत्यक्ष भेटघाटमार्फत हुने गर्छ । यो कार्यक्रमभन्दा पहिले नेपालमा विधेयक त बन्थे तर सबै विधेयकबारे जनमानसमा बहस भने हुँदैनथ्यो । प्रायः सरकारी विधेयकको तयारी सम्बन्धित मन्त्रालयले गर्ने भएकाले यसमा सांसदहरूको भूमिका संसद्मा विधेयक पेस भएपछि मात्रै सुरु हुन्छ । युवा अभियन्ताले युवा वर्गलाई संसदीय प्रणालीमा सामेल गराउन खोज्ने अभ्यास किन यति महत्त्वपूर्ण छ त ? बढीभन्दा बढी युवालाई सामाजिकराजनीतिक अभियानमा लगाउनु किन आवश्यक छ ? यसबारे यहाँ चर्चा गर्न खोजिएको छ ।संयुक्त राष्ट्रसंघको परिभाषा अनुसार, युवा भनेको १५२४ वर्ष उमेर समूहको जनशक्ति हो । हाम्रो देशमा १६४० वर्ष बीचकालाई युवा भन्ने गरिन्छ । कतिपय युवा प्रजातान्त्रिक देशमा भोट गर्ने उमेरका भइसकेका हुँदैनन् । त्यसैले प्रजातन्त्रका लागि पनि युवा आवाज महत्त्वपूर्ण हुन्छ । युवाको जनसंख्या अत्यधिक भएको नेपालजस्तो मुलुकमा युवाको आवाज झन् सुन्नुपर्ने हुन्छ । आज युवालाई सामाजिकराजनीतिक प्रक्रियामा सामेल गराई तालिम दिए भोलि सुसंस्कृत समाजको निर्माण हुनेछ । विभिन्न अनुसन्धान अनुसार, युवा वर्ग सामेल भएको कुनै पनि अभियान सफल हुने सम्भावना बढ्छ । युवाको सहभागिताले समाज र युवा समुदायबीचको सम्बन्ध सुमधुर बन्न जान्छ । यसबाहेक कुनै पनि अभियानमा युवाले जोस, जाँगर र निरपेक्ष सोच ल्याउँछन् । यिनै कारणहरूले होला, विश्वका कैयौं आन्दोलन र अभियानमा युवाको अग्रणी भूमिका रहिआएको छ ।सामाजिकराजनीतिक प्रक्रियामा युवा शक्तिको आवश्यकता भए पनि युवा संलग्नतामा चुनौतीहरू छन् । युवा, विशेष गरी २५ वर्षमुनिका, सामाजिकराजनीतिक अभियन्ता बन्न खोजे समाजले उमेरले दिनेभन्दा धेरै बढी गर्न खोजेको आरोप लगाउन सक्छ । पढ्नुपर्ने उमेरमा किन नचाहिने कुरा सोच्नुपर्यो भन्न सक्छ । सामाजिक मूल्यमान्यता नमान्ने समूह ठहर्याउन सक्छ । उपर्युक्त अप्ठ्याराहरू हुँदाहुँदै विश्वले थुप्रै युवा अभियन्ता जन्माएको छ । मलाला युसफजाई पाकिस्तानको महिला शिक्षाकी अभियन्ता हुन् । तालिवानले महिला शिक्षाविरुद्ध चालेको कदमप्रति सानो उमेरमै विमति जनाउँदै मलालाले इन्टरनेटमा कलम चलाइन्, जसको प्रभाव खप्न नसकेर तालिवानले उनलाई गोली प्रहार गर्यो, विद्यालय जाँदै गर्दा । मलालाको टाउकामा गोली लाग्यो । अवस्था चिन्ताजनक थियो तर उनी बाँचिन् । आफ्नो अभियानका लागि उनले सन् २०१४ को नोबेल शान्ति पुरस्कार पाइन् । त्यस्तै अर्की विख्यात युवा अभियन्ता हुन् स्विडेनकी ग्रेटा थुनबर्ग । वातावरण अभियन्ता ग्रेटाले विश्वका राजनेताहरूलाई वातावरण स्वस्थ राख्न तुरुन्त कदम चाल्न जोडदार आह्वान गर्दै आएकी छन् । विश्व वातावरण ग्रेटाका लागि व्यक्तिगत विषय बन्न पुगेको छ । सानो हुँदा यही विषयमा चिन्तित भएर कति समय उनलाई अवसाद भएको थियो । उनले हरेक शुक्रबार सञ्चालन गर्ने गरेको वातावरणसम्बन्धी अभियान विश्वव्यापी भएको छ । यी दुई जनाबाहेक अरू अभियन्ताले लैंगिकतासमलैंगिकता, बन्दुक हिंसा, खानेपानी र जातिवाद जस्ता विषयमा आवाज उठाउँदै आएका छन् ।नेपालमा युवा अभियन्ता भन्नेबित्तिकै पार्टीका युवा कार्यकर्तालाई बुझ्ने प्रवृत्ति छ । हुन पनि हरेक पार्टीका युवा भ्रातृ संगठन छन् । पहिलापहिला यी संगठनहरू हडताल र तालाबन्दी गर्ने, टायर जलाउने, ढुंगा हान्ने र पेट्रोलियम पदार्थको भाउ वृद्धिको विरोध गर्ने जस्ता कार्यक्रम गर्थे । अचेल त्यस्तो प्रवृत्ति कम देखिएको छ एवं युवा कार्यकर्ता विद्रोही बढी र अभियन्ता कम छन् । हुन त प्रजातन्त्र र अधिनायकवादबीच गुज्रिएको नेपालले युवाबाट यही अपेक्षा राखेको हुन सक्छ तर प्रजातन्त्र फस्टाएको आजको शान्तिपूर्ण अवस्थामा हिजोको युवा प्रवृत्ति असान्दर्भिक छ । आजका युवाले कसैको गोटीका रूपमा परिचालित हुने होइन कि आफ्नो पहिचान राख्नु जरुरी छ । यसका लागि स्वतन्त्र सामाजिकराजनीतिक अभियानमा लाग्नुपर्छ । युवाहरू समाजसेवा र पढाइ बाहेकका अतिरिक्त क्रियाकलापमा लाग्नु जरुरी त छँदै छ, अभियन्ता पनि बन्नुपर्छ ।सामाजिकराजनीतिक अभियान सञ्चालन गर्न सर्वप्रथम त कार्यक्षेत्र थाहा हुनुपर्छ । कार्यक्षेत्र वातावरण संरक्षण, लैंगिक समानता, विश्व शान्ति स्थापना, जातिवादको अन्त्य, हतियारको होडबाजीको अन्त्य आदि हुन सक्छन् । अभियन्ताले म कुन सामाजिकराजनीतिक समूह तथा संस्थालाई सहयोग गरिरहेको छु भन्ने थाहा पाउनुपर्छ । सक्रिय युवाले म किन सक्रिय छु भन्ने पनि थाहा पाउनुपर्छ । अप्ठ्यारो समयमा किन भन्ने प्रश्नको सही जवाफ आएको खण्डमा अगाडि बढ्न सहयोग पुग्छ । कसैले रमणीय क्षेत्र बचाउन संघर्ष गरेको हुन सक्छ । कसैले कुनै व्यक्ति अथवा समुदायका लागि संघर्ष गरेको हुन सक्छ । कसैले आफूले व्यक्तिगत रूपमा केही नराम्रो अनुभव गरेर अरूलाई त्यो महसुस गर्नु नपरोस् भनी चाहेको हुन सक्छ । कतिपय आफ्नो अनुभव बाँड्न अभियानमा लागेका हुन सक्छन् ।अभियान छानेपछि कसरी सुरु गर्ने त भन्ने प्रश्न आउँछ । अभियानका विभिन्न पाटाबारे बुझ्नुपर्ने हुन्छ । कुन व्यक्ति र समूहले हालको स्थितिमा के गरिरहेका छन् ? बुझ्नुपर्ने हुन्छ । केही गरिहाल्ने अग्रसरता भए सजिलो हुन्छ । अहिलेका अभियन्तालाई चिठी अथवा इमेल पठाउने, भेला अथवा बैठकमा सहभागी हुने, आफ्नो अनुभव पत्रपत्रिकामा छपाउने जस्ता कामहरू गर्न सकिन्छ । पहिलो चोटि गरेको काम सधैं गर्नुपर्छ भन्ने छैन । अनुभवहरू सिक्नका लागि हुन् भन्ने भुल्नु हुन्न । अनुभव बटुलेपछि आवश्यकताको पहिचान हुन्छ । त्यसपछि आवश्यकता महसुस भएको क्षेत्रमा काम गर्दा हुन्छ । अभियानमा लागेपछि युवाले केके गर्न सक्छन् त ? पत्रपत्रिकामा लेख छपाएर अभियानको प्रचारप्रसार गर्न सक्छन् । लेखन अन्तर्मुखी र बहिर्मुखी दुवै थरी युवाले गर्न सक्छन् । लेख राम्रो भए राष्ट्रिय पत्रिकामा छपाउन सकिन्छ, नभए विद्यालय र कलेजका पत्रिकामा छपाउन सकिन्छ । ब्लग लेख्ने, भ्लग बनाउने काम गरी सामाजिक सञ्जालका माध्यमले साझा गर्न सकिन्छ । त्यस्तै, आफ्नै संस्था खोल्न सकिन्छ । समाजमा विभिन्न अभियान सञ्चालन भइरहेका हुन्छन् । एउटा अभियानमा विभिन्न व्यक्तित्व, समूह र संस्थाहरू कार्यरत हुन्छन् । आफ्नो संस्था खोल्दा अरूले नगरेको अथवा सफलतापूर्वक गर्न नसकेको काम आँट्नुपर्छ । संस्था सकेसम्म समावेशी हुनुपर्छ । सकेसम्म संस्थाको संरचना तलदेखि माथिसम्मको हुनुपर्छ । यसको अर्थ संस्थाका तलका हाँगाबिँगा सबल हुनुपर्छ । संस्थाका सदस्यहरूबीच समानता र न्यायका आधारमा सम्बन्ध बनाउनुपर्छ । आवाज सबैको सुन्नुपर्छ । काम र समयसँगै आफूलाई परिवर्तन गर्न तयार रहनुपर्छ ।युवाले आफ्नो संस्थामार्फत अभियानलाई सहयोग पुर्याउने कार्यक्रम गर्न सक्छन् । कार्यक्रम विद्यालय, कलेज, क्षेत्रीय र राष्ट्रिय स्तरका हुन सक्छन् । सबै स्तरीय कार्यक्रमको आफ्नै महत्त्व हुन्छ । कार्यक्रम विरोधको र जनचेतनामूलक पनि हुन सक्छ । कार्यक्रम गर्दा आक्रोश मात्र नभएर संवेदना र कलाको पनि प्रयोग गर्न सकिन्छ । संगीत, हस्तकला, साहित्यसम्बन्धी नाराहरूको प्रयोगले कार्यक्रमलाई आकर्षक बनाउन सक्छ । कहिलेकाहीँ कुनै तरिकाले काम नगरे शान्तिपूर्ण नागरिक अवज्ञाको सहारा लिनुपर्छ । यस्तो अवज्ञाको ज्वलन्त उदाहरण हो डा गोविन्द केसीको अनशन । अन्तमा, अभियान सफल बनाउन, परिवर्तन ल्याउन नीतिनियमहरू बदल्नुपर्ने हुन्छ । यस काममा प्रजातान्त्रिक मुलुकमा जनप्रतिनिधिको अहम् भूमिका हुन्छ । युवाहरूले आफ्नो अभियानका लागि स्थानीय, क्षेत्रीय र राष्ट्रिय जनप्रतिनिधि गुहार्न सक्छन् । विकसित देशहरूको सहभागितामूलक प्रजातन्त्रमा जनप्रतिनिधि गुहार्ने प्रक्रियालाई लबिइङ भनिन्छ र यस्तो युवा, वयस्क, उद्योगका प्रतिनिधिहरू जोकोहीले गरिरहेका हुन्छन् । यस प्रक्रियामार्फत जनप्रतिनिधिले जनताको आवाज सुन्नैपर्ने हुन्छ । नेपालमा यस्तो अभ्यास खासै छैन, त्यसैले पनि जनप्रतिनिधि सुमनाको विधेयक मन्थनको कार्यक्रम सराहनीय छ । आशा छ, जनप्रतिनिधिहरू र समग्रमा राष्ट्रले युवा अभियन्तालाई विभिन्न रूपमा प्रोत्साहित गरेर प्रजातन्त्रलाई सुदृढ पार्नेछन् ।भट्टराई काठमाडौं विश्वविद्यालयको बायोटेक्नोलोजी विभागका उपप्राध्यापक हुन् ।"
मुग्लिङमलेखु सडक विस्तार सुस्त,"(चितवन)संघीय राजधानी काठमाडौं प्रवेशको मुख्य मार्ग पृथ्वी राजमार्गको मुग्लिङमलेखु सडकखण्ड विस्तारको काम सुस्त देखिएको छ । काम सुरु भएको झन्डै एकतिहाइ समय सकिन लाग्दा पनि प्रगति भने पाँच प्रतिशत मात्रै भएको छ । मुग्लिङदेखि नागढुंगासम्म ९४ किमि सडकलाई तीन खण्डमा विभाजित गरी विस्तार र सुधारको काम भइरहेको छ । मुग्लिङमलेखु खण्ड ३९ किमि छ । तीन वर्षमा काम सक्ने गरी गत वर्ष पुस १५ मा निर्माण व्यवसायीसँग सम्झौता भएको मुग्लिङनागढुंगा सडक आयोजनाको पश्चिम खण्ड (मलेखुमुग्लिङ) का सूचना अधिकारी रहेका इन्जिनियर कृष्ण आचार्यले जनाए ।०७९ पुसमा सम्झौता भए पनि चैतदेखि काम सुरु भएको थियो । अहिलेसम्म ५६ प्रतिशतको हाराहारी काम भएको इन्जिनियर आचार्यले बताए । राजधानीलाई जोड्ने भएकाले यात्रु र मालवाहक गाडीसँगै एम्बुलेन्सको पनि निकै ओहोरदोहोर हुने व्यस्त सडक भएकाले काम चाँडो सकेर यात्रुलाई सहज बनाइनुपर्ने इच्छाकामना उद्योग वाणिज्य संघका अध्यक्ष तथा मुग्लिङका व्यवसायी कल्याण गुभाजुले बताए । धेरै ठाउँमा काम भएको छैन । मोडमा थोरै मान्छे राखेर काम भइरहेको छ । जाम र धुलोले मुग्लिङदेखि काठमाडौंको यात्रा कष्टकर हुन थालेको छ, गुभाजुले भने । झन् काम समयमा नसकिए आवतजावतमा आउने समस्या त छँदै छ, व्यापारव्यवसायमा पनि समस्या बढ्ने खतरा उनी देख्छन् । विस्तारमा विलम्ब भइरहेको नारायणगढबुटवल सडककै हाल हुने हो कि भन्ने चिन्ता उनलाई छ । काममा रफ्तार बढेको देखिँदैन । समयमा विस्तार नसकिए धेरै खाले गाह्रो अप्ठ्यारो बेहोर्नुपर्छ, इच्छाकामना३ का वडाध्यक्ष नरबहादुर नेपालले भने ।संघीय सरकारको योजना भए पनि स्थानीय तहले यसमा निगरानी गरिरहेको गुभाजुको भनाइ छ । काममा सन्तोषजनक प्रगति नदेखिए सम्बन्धित निकायलाई झकझक्याउन आफूहरू तयार रहेको उनको भनाइ छ । इन्जिनियर आचार्य बर्खा र चाडपर्वका कारण काममा ढिलाइ भएको जिकिर गर्दै छठपछि कामदार र उपकरण थपेर तीव्रता दिने बताउँछन् । मलेखुपूर्वको खण्डमा भने कामको प्रगति धेरै राम्रो भएको उनको दाबी छ । चितवनको मुग्लिङदेखि काठमाडौं नागढुंगासम्मको सडकको लम्बाइ ९४८ किमि छ । यो दूरीमा दुई वटा खण्ड मिसिएका छन् । मुग्लिङदेखि नागढुंगा सडकमा पृथ्वी राजमार्गको ८२४ किमि र त्रिभुवन राजपथको १२४ किमि दूरी पर्छ । विस्तारका लागि नागढुंगा नौबीसेसम्म १२२६ किमिको एक खण्ड हुनेछ । त्यसैगरी नौबिसेदेखि मलेखुसम्म ४३५४ किमिको अर्को खण्ड र मलेखुदेखि मुग्लिङसम्म ३८८६ किमिको तेस्रो खण्ड हुनेछ ।सडक बनेको ३० वर्षभन्दा बढी भए पनि सामान्य मर्मतबाहेक अरू काम नभएको हुँदा पुरानो खण्ड भत्काएर बलियो बनाउन लागिएको आचार्यले बताए । सडक पुरानो हुँदै गएका कारण ठाउँठाउँमा दब्ने, भत्कने समस्या बढेपछि विस्तार र सुधारको काम सुरु भएको उनको भनाइ छ । मुग्लिङनागढुंगा सडकको पश्चिम खण्ड मलेखुदेखि मुग्लिङसम्म ६ ठाउँमा नयाँ पुल बन्नेछन् । त्यसैगरी दुईवटा पुल मर्मत सुधार हुनेछ ।बजार र सहज ठाउँमा ६ देखि सात लेनसम्मको सडक बनाउने, अप्ठ्यारो र भौगोलिक रूपमा कठिन ठाउँमा स्तरीय दुई लेनकै सडक कायम गर्ने इन्जिनियर आचार्यले बताए । पश्चिम खण्डको निर्माण लागत मूल्य अभिवृद्धि कर (भ्याट) सहित चार अर्ब ४० करोड रुपैयाँ छ । पाँच प्रतिशतभन्दा बढी उकालो रहेको ठाउँमा तीन लेनको सडक बन्नेछ । ढुवानी गर्ने ठूला ट्रकलाई उकालोमा छुट्टै लेन दिन तीन लेनको सडक बनाउन लागिएको हो । मलेखुमुग्लिङ खण्डमा ६ किमि सडक तीन लेनको हुनेछ । त्यसपछि पाँच किमि ६ देखि सात लेनको हुनेछ । बाँकी खण्ड दुई लेनकै रहनेछ । तर स्तरीय र अहिलेको भार र चाप थेग्ने खालको हुने इन्जिनियर आचार्यले जनाए ।"
आफ्नै धान बेच्न पनि शुल्क !,"(कञ्चनपुर)भीमदत्त नगरपालिका१९ का शिवराज राना धान बिक्रीका लागि हालै महेन्द्रनगरस्थित खाद्य व्यवस्था तथा व्यापार कम्पनीको कार्यालय पुगे । आधा बिघा जग्गामा फलेको धानबाट पाँचसात क्विन्टल बेच्न खोजेका उनलाई खाद्यले सिफारिस ल्याउन भनेपछि उनी वडा कार्यालय पुगेका हुन् ।वडा कार्यालयमा धान बिक्रीका लागि सिफारिसबापत उनले १ सय १० रुपैयाँ तिर्नुपर्यो । अब धान बेच्न पनि वडामा पैसा तिर्नुपर्ने भयो, पाँचसात क्विन्टल धान छ, त्यही बेच्न पनि कत्रो झन्झट ! रानाले भने, सिफारिसका नाममा पनि पैसा नै तिर्नुपर्ने । गहुँका लागि जोताइ, बीउ र मलखादको व्यवस्था गर्नुपर्ने भएकाले उनलाई धान बेच्न हतार छ । खाद्यले धान खरिद गर्न हरेक एक किसानका लागि ३० क्विन्टलसम्मको सीमा निर्धारण गरेको छ । यसका लागि वडाको सिफारिस अनिवार्य गरिएको हो । बिचौलिया र व्यापारीले धान ल्याउने भएकाले यस्तो गरिएको खाद्यको दाबी छ । तर सोही सिफारिसका नाममा किसानले भने शुल्क तिर्नुपर्ने बाध्यता खडा भएको छ ।वडा कार्यालयहरूले सिफारिसबापत १ सयदेखि २ सय रुपैयाँसम्म शुल्क लिइरहेका छन् । समयमा मलबीउ केही पाइँदैन, बेच्ने बेला भने शुल्क तिर्नुपर्ने ? भीमदत्त१० का हजारी चन्दले भने, किसानले खेतीपाती लगाउँदादेखि बिक्री गर्दासम्म जहाँ पनि पैसा खर्च गर्नुपर्ने बेला आयो । चन्दले पनि वडा कार्यालयबाट सिफारिस लिन १ सय १० रुपैयाँ तिरेको बताए । विगतका वर्षमा खाद्यले धान खरिद ढिलो सुरु गर्ने भएकाले उनी गाउँमै बिक्री गर्थे । यस पटक केही अगाडि किन्न सुरु भएकाले उनले पनि खाद्यमा बिक्री गर्न लागेका हुन् । साना किसानले ढुवानी र सिफारिसको झन्झटले पनि गाउँमै धान बिक्री गरिरहेका छन् ।खाद्यले कञ्चनपुरमा कात्तिक १५ देखि धान खरिद सुरु गरेको हो । यस वर्ष १५ हजार क्विन्टल धान खरिदको लक्ष्य राखेको छ । गत वर्षभन्दा २ सय ३१ रुपैयाँ भाउ बढाएर प्रतिक्विन्टल ३ हजार १ सय ९८ मा धान खरिद गरिरहेको कम्पनीका महेन्द्रनगर शाखा प्रमुख राजु मोक्तानले बताए । हामीले व्यापारी र बिचौलियाको धान आउन सक्ने भएकाले सिफारिस अनिवार्य गरेका हौं, उनले भने, तर, वडा कार्यालयले सिफारिसमा शुल्क लिन थाले, धान बिक्रीका लागि किसानबाट शुल्क नलिए पनि हुन्थ्यो । उनका अनुसार अहिले धान बिक्रीका लागि आइरहेका धेरैजसो किसानले सिफारिसका लागि शुल्क तिरिरहेको गुनासो गरेका छन् ।अहिले खाद्यले महेन्द्रनगरमा मात्रै धान खरिद केन्द्र राखेकाले यो क्षेत्रका किसान मात्रै बिक्रीका लागि आइरहेका छन् । भीमदत्त र वेदकोट नगरपालिकाबाट आउने धेरैजसो किसानले शुल्क तिरेका छन् । खाद्यले जिल्लाका अन्य क्षेत्रका किसानलाई पनि धान बिक्रीका लागि शुक्लाफाँटा नगरपालिकाको झलारी र बेलौरी नगरपालिकाको बेलौरीमा अस्थायी डिपो माग गर्दै केन्द्रमा पत्राचार गरेको छ ।जनशक्तिको व्यवस्थापनसँगै केन्द्रबाट स्वीकृति प्राप्त भएपछि उक्त क्षेत्रमा पनि खरिद सुरु गरिने शाखा प्रमुख मोक्तानले बताए । अहिले महेन्द्रनगर शाखामा बिक्रीका लागि आउने किसानको भीड बढेपछि दुई वटा काँटा सञ्चालन गरिएको उनको भनाइ छ । आर्थिक ऐनकै प्रावधानअनुसार वडा कार्यालयहरूले सिफारिसबापत् किसानबाट शुल्क लिइरहेको भीमदत्त६ का वडाध्यक्ष तथा नगर प्रवक्ता महेन्द्र खड्काले बताए ।धान खरिद सुरु भएको तीन दिनमा ४ सय क्विन्टल बढी किनेको खाद्यले जनाएको छ । गत वर्ष कञ्चनपुरमा १४ हजार क्विन्टल धान खरिदको लक्ष्य पाए पनि ढिलो गरी सुरु भएका कारण ३ हजार क्विन्टल मात्रै खरिद गरेको थियो । यस वर्ष डेढ महिनाअगावै धान खरिद सुरु भएका कारण लक्ष्य पूरा हुने अपेक्षा गरिएको छ । गत वर्षभन्दा धान राम्रो र सफा पनि आएको छ, शाखा प्रमुख मोक्तानले भने, चाँडो खरिद सुरु भएकाले किसान हर्षित छन् । विगतका वर्षमा ढिलो खरिद सुरु हुँदा किसानले स्थानीय व्यापारीकहाँ बिक्री गर्नुपर्ने बाध्यता थियो ।"
प्रतिबद्धताको २०५ मात्रै भित्रियो विदेशी लगानी,"(काठमाडौं)चालु आर्थिक वर्षको तीन महिनामा प्रतिबद्धताको २०३४ प्रतिशत मात्र प्रत्यक्ष विदेशी लगानी (एफडीआई) भित्रिएको छ । चालु आर्थिक वर्षको साउन, भदौ र असोजमा १६ अर्ब ६० करोड ४३ लाख रुपैयाँ प्रत्यक्ष विदेशी लगानी प्रतिबद्धता आएको हो । तर राष्ट्र बैंकको तीन महिनाको वित्तीय प्रतिवेदनअनुसार साउन, भदौ र असोजमा खुद ३ अर्ब ३७ करोड १० लाख रुपैयाँ एफडीआई भित्रिएको छ । कुल ३ अर्ब ३७ करोड ८८ लाख रुपैयाँ विदेशी लगानी भित्रिए पनि ७८ लाख रुपैयाँ बाहिरिएकाले खुद विदेशी लगानी ३ अर्ब ३७ करोड १० लाख रुपैयाँ देखिएको हो ।पछिल्लो समय प्रत्यक्ष विदेशी लगानी प्रतिबद्धता र भित्रिएको रकम हेर्दा प्रतिबद्धता आउने रकम मात्रै बढ्दो भए पनि भित्रिने रकम घट्दो क्रममा देखिएको छ । आर्थिक वर्ष ०७७७८ मा नेपालमा कुल १९ अर्ब ५१ करोड रुपैयाँ एफडीआई भित्रिएको थियो । आर्थिक वर्ष ०७८७९ मा ५४ अर्ब १५ करोड रुपैयाँ एफडीआई प्रतिबद्धता आउँदा खुद प्रत्यक्ष विदेशी लगानी १८ अर्ब ५६ करोड ३ लाख रुपैयाँ भित्रिएको थियो । आर्थिक वर्ष ०७९८० मा खुद ५ अर्ब ९६ करोड १३ लाख रुपैयाँ प्रत्यक्ष विदेशी लगानी भित्रिएको हो । प्रतिबद्धता आएको सबै विदेशी लगानी सोही अवधिमा आउँछ वा आउनुपर्छ भन्ने नीतिगत व्यवस्था नरहेको सरोकारोवाला बताउँछन् । सरकारले विदेशी लगानी स्वीकृत गर्दा लगानीकर्तालाई चरणबद्ध रूपमा (किस्तामा) लगानी भित्र्याउने अनुमति हुन्छ । त्यसैले प्रतिबद्धता गरेको रकम सोही आर्थिक वर्षमा आउनुपर्छ भन्ने नरहेको सरोकारवालाको भनाइ छ । विश्व अर्थतन्त्रमा देखिएको अनिश्चितताले पनि प्रत्यक्ष वैदेशिक लगानी बढ्न नसकेको नेपाल राष्ट्र बैंकका कार्यकारी निर्देशक गुणाकर भट्टले बताए । रुसयुक्रेनको युद्धपछि प्रत्यक्ष वैदेशिक लगानी अन्तर्राष्ट्रियस्तरमै बढ्न सकेको छैन, उनले भने, राष्ट्रिय अर्थतन्त्र पनि बिस्तार हुन सकेको छैन । विगतमा पूर्वाधार र औद्योगिक काम जुन गतिमा हुन्थ्यो, अहिले हुन सकेको छैन । बर्सेनि प्रतिबद्धता आउने तर कम रकम भित्रिने विषयमा राष्ट्रिय अर्थतन्त्रप्रति विदेशी लगानीकर्ताको छुट्टै अपेक्षा हुन सक्छ । । तर त्यसको परिपूर्ति नहुँदा अपेक्षाकृत रूपमा लगानी आउन नसकेको हो । अन्तर्राष्ट्रिय प्रवृत्ति, आन्तरिक अर्थतन्त्रका कारण विदेशी लगानीमा सुस्तता आएको उनको भनाइ छ । आर्थिक क्रियाकलाप सुस्त छन्, उनले भने, त्यसमाथि विदेशी लगानीकर्ताले राजनीतिक स्थिरता पनि चाहेका हुन सक्छन् । बाह्य कारणले पनि यसमा भूमिका खेलेको छ, भट्टले भने । अघिल्लो आर्थिक वर्षदेखि नै प्रत्यक्ष विदेशी लगानी कम भित्रिन थालेपछि सरकारले लचिलो नीति लिएको छ । गत आर्थिक वर्षमा विदेशी लगानीको न्यूनतम सीमा ५ करोडबाट २ करोडमा कायम गरिएको थियो । चालु आर्थिक वर्षको बजेटमार्फत वैदेशिक लगानीको न्यूनतम सीमा पुनरावलोकन गरी क्षेत्रगत रूपमा सीमा तोकिने जनाइएको छ । सरकारले सूचना प्रविधि उद्योगमा वैदेशिक लगानीको सीमा हटाइने बजेटमा उल्लेख छ । पूर्वाधार आयोजनामा निजी पुँजी परिचालन गर्न स्वदेशी तथा विदेशी लगानीकर्ताको सहभागितामा पूर्वाधार फन्ड स्थापना गर्ने सरकारको योजना छ । वैदेशिक लगानी आकर्षित गर्न ०८० सालमा लगानी सम्मेलन आयोजना गरिने बजेट वक्तव्यमा उल्लेख छ । द्रुतमार्ग, सुरुङमार्ग, जलाशययुक्त जलविद्युत्लगायत सम्भाव्य ठूला परियोजनाको पहिचान तथा पूर्वतयारीका काम सम्पन्न गरी विदेशी लगानीका लागि प्रस्ताव आह्वान गरिनेछ, बजेट वक्तव्यमा भनिएको छ, विदेशी लगानीकर्ताहरूका लागि विदेशी विनिमय जोखिम न्यूनीकरण गर्न हेजिङ गर्ने संस्था तोकी हेजिङ सेवा उपलब्ध गराइनेछ । विदेशी लगानीकर्ताले लाभांश फिर्ता लैजाने प्रक्रियालाई सरलीकृत गर्नेसमेत सरकारले जनाएको छ ।०७८७९ को अन्त्यसम्ममा कुल प्रत्यक्ष वैदेशिक लगानीको मौज्दात २ खर्ब ६४ अर्ब ३३ करोड कायम रहेको नेपाल राष्ट्र बैंकको प्रतिवेदनमा उल्लेख छ । ०७९ असार मसान्तसम्ममा नेपालमा ५७ देशको प्रत्यक्ष वैदेशिक लगानी भित्रिने गरेको विदेशी लगानीसम्बन्धी राष्ट्र बैंकको पछिल्लो अध्ययन प्रतिवेदनमा जनाइएको छ । नेपालमा सबैभन्दा बढी भारतबाट ८८ अर्ब ५९ करोड, चीनबाट ३३ अर्ब ४५ करोड, आयरल्यान्डबाट २० अर्ब ९० करोड, सिंगापुरबाट १६ अर्ब ७ करोड र सेन्ट किट्स एन्ड नेभिसबाट १५ अर्ब ९ करोड प्रत्यक्ष वैदेशिक लगानी छ, प्रतिवेदनमा उल्लेख छ, नेपालमा रहेको प्रत्यक्ष वैदेशिक लगानीमध्ये ६२६ प्रतिशत औद्योगिक क्षेत्रमा र ३७३ प्रतिशत सेवा क्षेत्रमा देखिन्छ । औद्योगिक क्षेत्रअन्तर्गत जलविद्युत् क्षेत्रमा ३२८ र उत्पादन क्षेत्रमा २९५ प्रतिशत वैदेशिक लगानी छ । यसैगरी कुल प्रत्यक्ष वैदेशिक लगानीमध्ये २५६ प्रतिशत सेवा क्षेत्रअन्तर्गत बैंक तथा वित्तीय संस्था र बिमा कम्पनीहरूमा छ । प्रायः वर्षमा भित्रिने वैदेशिक लगानीको तुलनामा सोही अवधिमा नेपालबाट बाहिरिने लाभांशबापतको रकम धेरै रहँदै आएको थियो ।"
सडक विभागको भवन निर्माणमा ठेकेदारले पाएनन् साइट,"(काठमाडौं)ठेकेदारलाई नियमन गर्ने निकाय सडक विभागकै कार्यालय भवन निर्माणमा ढिलाइ भएको छ । ठेक्का भएको लामो समय बित्दा पनि पूर्ण रूपमा साइट नपाएपछि निर्माणले गति लिन नसकेको हो । ठेक्का लिने निर्माण कम्पनीले सम्बन्धित निकायसँग साइट उपलब्ध गराउन पटकपटक माग गर्दै आएको छ । तर १० महिना बित्दा पनि डिभिजन सडक कार्यालय काठमाडौंले पूर्ण रूपमा साइट दिन सकेको छैन । मीनभवनस्थित हेभी इक्विपमेन्ट कार्यालय परिसरमा विभागको भवन निर्माणका लागि ०७९ पुस १४ मा ठेक्का सम्झौता भएको हो । कवीन्द्रक्रिस जेभीले ५७ करोड ६० लाख रुपैयाँमा ठेक्का पाएको हो । ०८२ पुस १३ भित्र सकिसक्नुपर्ने निर्माणको रेखदेख सडक डिभिजन काठमाडौंले गरिरहेको छ । लामो समय भन्दाभन्दा गरेर थोरै साइट पाई अहिले काम गर्न थालेको कवीन्द्र निर्माण सेवाका अध्यक्ष कवी महर्जनले बताए । निर्माणस्थलमा रहेका इक्विपमेन्ट सबै हटाई सकिएको छैन, उनले भने, यसबारे डिभिजन सडक, सडक विभाग र मन्त्रालयलाई चिठी लेखे पनि केही कार्यान्वयन हुन सकेको छैन । काठमाडौं महानगर र हेभी इक्विपमेन्ट कार्यालयका सबै सामान नहटाउँदासम्म काम गर्न सक्ने अवस्था नरहेको महर्जनको भनाइ छ ।१० महिना भइसक्यो, पूर्ण रूपमा काम गर्नै पाइएको छैन, उनले भने, ठेकेदारले काम गरेन, ढिलाइ गर्यो भन्दै दोष जति सबै हामीमाथि थुपारिन्छ । तर कसका कारण काममा ढिलाइ भएको छ भनेर हेरिँदैन । सडक भए खण्डखण्ड गरेर काम गर्न मिले पनि भवनमा त्यस्तो नमिल्ने उनको भनाइ छ । हाम्रोतर्फबाट कामदार परिचालन गर्ने, मेसिन राख्ने काम भएको छ, महर्जनले भने, ठेक्का लगाउने निकायबाट भने पूर्ण साइट दिन नसक्दा काम गर्न सकिएन । पूर्ण साइट पाउन सके कामको रफ्तार बढाउन सकिने उनको दाबी छ । ठेक्का हुनासाथ काम गर्न दिएको भए अहिलेसम्म निर्माणमा निकै प्रगति भइसक्थ्यो, उनले भने, अब हतारमा काम गरे पनि समयमै सक्न समस्या हुन्छ । हेभी इक्विपमेन्ट हटाउन नसक्दा साइट पाउन समय लागेको उनले सुनाए । कंक्रिट ढलान फुटाउने र टहरा भत्काउने काम मात्र भएको छ, उनले भने । निर्माणस्थलमा काठमाडौं महानगरको ट्रस ब्रिज र सडक विभागकै केही बेलिब्रिजका पार्ट्स राखिएपछि समस्या भएको हो । सुरुमा हेभी इक्विपमेन्ट राख्ने ठाउँ नभएर समस्या भएको सडक डिभिजन काठमाडौंका प्रमुख नारायणदत्त भण्डारीले बताए । सुरुमा निर्माणमा केही ढिलाइ भएकै हो, उनले भने, अहिले समस्या छैन, निर्माणका लागि साइट उपलब्ध गराएका छौं । सामान सार्ने काम पनि भएको उनको भनाइ छ । काठमाडौं महानगरले कलंकीतिरको बेलिब्रिज लगेर राखेपछि समस्या थपिएको उनले सुनाए । यसले गर्दा कामै रोकिने स्थिति छैन । तर फराकिलो रूपमा काम गर्ने अवस्था भएन, उनले भने, बेलिब्रिजका सम्बन्धमा महानगरसँग बुझ्दा राख्ने ठाउँ नभएर हेभी इक्विपमेन्टको कार्यालयमा लगेर राखिएको बताउँदै आएको छ । यो समस्या समाधान गर्ने प्रयास भइरहेको छ । पूर्ण क्षमतामा भने काम नभएको कार्यालयले जनाएको छ । हेभी इक्विपमेन्टको कार्यालय त्यहीं रहने र बीचको खाली भागमा विभागको भवन बनाउने तयारी छ । सडक विभागअन्तर्गत पुल, सम्भार, विकास सहायता कार्यान्वयन, योजना तथा अनुगमन र यान्त्रिक महाशाखा छन् । यी सबै महाशाखा विभागअन्तर्गत नै रहनेछन् । सडक विभागको कार्यालय भवन ललितपुरस्थित चाकुपाटमा अस्थायी संरचना बनाएर राखिएको थियो । ०७२ सालको भूकम्पले बबरमहलस्थित विभागको भवन चर्किएपछि कार्यालय चाकुपाट सारिएको थियो । अहिले फेरि पुरानै संरचनालाई रेक्ट्रोफिट गरिएपछि कार्यालय बबरमहलमै सारिएको छ । हुलाकी, मध्यपहाडी राजमार्गको कार्यालय बबरमहल र मदन भण्डारी राजमार्ग निर्देशनालयलाई भने चाकुपाट सारिएको छ ।"
कोहली चाहँदैनन् तेन्दुलकरसँग तुलना,"नयाँदिल्ली (एएफपी) विराट कोहलीले बुधबार आफ्नो ५० औं एकदिवसीय अन्तर्राष्ट्रिय शतक बनाए । अनि उछिने सचिन तेन्दुलकरलाई । कोहलीका लागि पनि तेन्दुलकर आदर्श रहे । त्यसैले पनि उनी आफ्नो तुलना तेन्दुलकरसँग गरेको चाहँदैनन् । आफ्नो ३५ औं जन्मदिनमा कोहलीले ४९ औं शतक बनाएका थिए । यो भयो नोभेम्बर ५ को कुरा । उनको ५० औं शतक भने न्युजिल्यान्डविरुद्ध वानखडे स्टेडियममा निस्केको थियो, आफ्नो २ सय ७९ औं इनिङ्स खेल्ने क्रममा । त्यो पनि अझ विश्वकप सेमिफाइनलमा । विजयी लोकपालीले कोहलीको जीवनी लेखेका छन् । उनी भन्छन्, कोहलीले कहिले पनि कीर्तिमानका लागि खेलेनन् । उनको ब्याटिङ गर्ने शैली र कामप्रतिको लगावका कारण प्रदर्शनले जादुयी रूप धारण गर्छ । लगातार खेल्दा कीर्तिमान त बन्छ नै । कोहलीले सुनिल गावस्कर, कपिल देव र तेन्दुलकरबाट सिकेको भनेकै यही हो । कुनै समय तेन्दुलकरको लोकप्रियता जस्तो थियो, त्यस्तै लोकप्रियताबाट गुज्रिरहेका छन्, कोहली । क्रिकेट भनेपछि हुरुक्कै हुने भारतीय समर्थक मात्र होइन, क्रिकेट मन पराउने पूरा विश्वमै उनललाई मन पराइन्छ । उनको जर्सी नम्बर रहेको छ, १८ । यो अंक भएको जर्सी भारतले खेल्ने जुन सुकै रंगशालामा जतासुकै देख्न पाइन्छ । उनले किन यो अंक चुने त ? उनले सन् २००८ को अगस्ट १८ मा एकदिवसीय अन्तर्राष्ट्रिय क्रिकेटमा भारतबाट डेब्यु गरेका थिए । अनि यो अंकले त्यो दिनको पनि सम्झना दिलाउँछ, जुन दिन उनले आफ्नो बुबालाई गुमाए, त्यो भनेको सन् २००६ को डिसेम्बर १८ ।उनले अहिलेसम्म २६ हजारभन्दा माथि अन्तर्राष्ट्रिय रन बनाइसकेका छन् । यसमा तीनै खाले क्रिकेट ढाँचामा गरेर ८० शतक सामेल छन् । यस्तोमा कोहलीको तेन्दुलकरसँग तुलना स्वाभाविक बन्छ । तर लोकपाल भन्छन्, खासमा कोहली कुनै पनि प्रकारको तुलनालाई मन पराउँदैन, उनी आफ्नो अलग परियच भएको मान्छन् । अनि तेन्दुलरको पनि आफ्नै परिचय थियो । यी परिचय वास्तवमै फरक छन् । कोहलीले अहिले क्रिकेट किन खेलिरहेका छन् भने त्यसको कारण तेन्दुलकर पनि हुन् ।लेखक लोकपालका अनुसार तेन्दुलकरले आफ्नो समयका केही उत्कृष्ट बलरको सामना गरे । कोहलीले सामना गरेका बलर पनि कम्तीका थिएनन् । बुधबार कोहलीले कोशेढुंगा शतकको लक्ष्यमा पुग्नका लागि लुकी फर्गुसनको बलमा दुई रन बटुलेका थिए । त्यसपछि उनी सबैभन्दा पहिले खुसीले उफ्रे । त्यसपछि घुँडाले टेके । उनको त्यस खुसीयालीमा सम्मिलित हुने थिए, तेन्दुलकर आफैं, सँगै उनकी बलिउड नायिका श्रीमती अनुष्का शर्मा र फुटबल हस्ती डेविड बेकह्याम पनि ।भारतीय कप्तान रोहित शर्मा कोहली र तेन्दुलकरपछि धेरै पछाडि छन्, ३१ एकदिवसीय अन्तर्राष्ट्रिय शतकसहित । त्यो शतकपछि कोहली आफैंले भनेका छन्, मलाई महान् तेन्दुलकरले बधाई दिए । यो त सपना पूरा भएजस्तै क्षण थियो । यो वास्तवमै निकै सुखद क्षण थियो । तेन्दुलकर आफैंले एक्स (ट्वीटर) मा लेखेका छन्, मेरो कीर्तिमान कोही भारतीय खेलाडीले नै भंग गरेकोमा खुसी छुं । अझ त्यो पनि विश्वकपको सेमिफाइनल जस्तो खेलमा । त्यसमाथि मेरो आफ्नो घरेलु मैदानमा ।"
फाइनलमा भारतको प्रतिद्वन्द्वी अस्ट्रेलिया,कोलकाता (एएफपी) ट्रेभिस हेड ब्याट र बल दुवैमा चम्केपछि अस्ट्रेलियाले दक्षिण अफ्रिकामाथि बिहीबार संघर्ष पूर्ण जित निकाल्दै विश्वकप क्रिकेट क्रिकेटको फाइनलमा प्रवेश गरेको छ । अब आइतबार हुने उपाधिको भिडन्तमा भारत र अस्ट्रेलिया भिड्नेछन् । जितका लागि २ सय १३ रन पछ्याएको अस्ट्रेलियाका लागि हेडले ६२ रन बनाए । बीचमा लड्खकिएको अस्ट्रेलियाका लागि स्टिभ स्मिथले ३० र जोस इंग्लिसले २८ रन बनाए । इडेन गार्डेनमा अस्ट्रेलिया जितसम्म पुग्दा १६ बलको खेल बाँकी थियो । अस्ट्रेलिया विश्वकप क्रिकेटको फाइनल पुगेको यो कीर्तिमान आठौंपल्ट हो । दक्षिण अफ्रिका भने फेरि एकपल्ट सेमिफाइनलमै रोकिएको छ । उसका लागि डेविड मिल्नरले शतक बनाए पनि विश्वकपमा पाँचौंपल्ट सेमिफाइनलमै रोकियो । विजयी टिम एक समय पाँच विकेट गुमाएर १ सय ३७ रनको स्थितिमा थियो भने त्यसपछि सात विकेट गुमाएर १ सय ९३ रनमा रह्यो ।अन्त्यमा मिचेल स्टार्कले १६ र कप्तान प्याट कमिन्सले अविजित १४ रन बनाई अस्ट्रेलियालाई फाइनलमा सुरक्षित बनाए । अस्ट्रेलियाको सुरुआत भने राम्रो रह्यो र पहिलो विकेटका लागि डेविड वार्नर तथा हेडले ६० रनको साझेदारी गरे । हेड नै प्लेयर अफ द म्याच चुनिए । त्यस अगाडि दक्षिण अफ्रिकाले ४९४ ओभर टिकेर सबै विकेट गुमाउँदै २ सय १२ रन बनायो । छैटौं क्रममा ब्याटिङका लागि क्रिजमा आएका मिलरले १ सय १६ बलको सामना गरेर आठ चौका तथा पाँच छक्का प्रहार गरे ।उनी कमिन्सको बलमा हेडद्वारा समातिए । टस जितेर पहिले ब्याटिङको निर्णय गरेको दक्षिण अफ्रिकाको सुरुआत भने राम्रो रहेन र २४ रन बनाउँदासम्म उसले चार विकेट गुमाइसकेको थियो । अस्ट्रेलियाका लागि मिचेल स्टार्क र जोस हेजलउडले सुरुआती दुई दुई विकेट लिएका थिए । त्यही स्थितिमा मिलरले हेनरिक क्लासनसँग मिलेर पाँचौं विकेटका लागि ९५ रनको साझेदारी गरे ।क्लासन ट्रेभिस हेडको बलमा क्लिन बोल्ड भए । उनले ४७ रन बनाए । त्यो चार चौका तथा दुई छक्काको मदतले ४८ बलमा बनाइएको स्कोर थियो । उनीहरूलाई छाडेर अन्य ब्याटरले गतिलो योगदान दिन सकेन । अस्ट्रेलियाली बलरमध्ये स्टार्क र प्याट कमिन्सले तीनतीन विकेट लिए ।
नेपाल फाइनल दौडबाट बाहिर,"काठमाडौं (कास) नेपाली महिला क्रिकेट टोली लगातार दोस्रो हारसँगैं हङकङ ट्वान्टी२० आई शृंखलाको फाइनल दौडबाट बाहिरिएको छ । हङकङ क्रिकेट क्लबमा बिहीबार नेपाललाई हङकङले सजिलै ९ विकेटले पराजित गर्यो । पहिलो दिनको खेलमा बुधबार नेपाललाई तान्जेनियाले २७ रनले पराजित गरेको थियो ।हङकङमा भइरहेको चार राष्ट्र सम्मिलित प्रतियोगितामा नेपालले शनिबार जापानसँग खेल्ने छ । नेपाल र जापान पहिलो दुई खेल हारेर फाइनल दौडबाट बाहिरिसकेका छन् भने पहिलो दुई खेल जितेर हङकङ र तान्जेनियाले फाइनलमा स्थान पक्का गरेका छन् । नेपालले जापानसँग फेरि आइतबार तेस्रो स्थानका लागि पनि खेल्ने छ ।हङकङसँग नेपालको ब्याटिङ निकै निराशाजनक रहयो । दस खेलाडीले दोहोरो स्कोर बनाउन सकेनन् भने कप्तान इन्दु बर्मा र काजल श्रेष्ठ पहिलो बलमा शून्यमा आउट भए । डक आउट हुने अर्की खेलाडी थिइन् अस्मिना कर्माचार्य । ओपनरद्वय पूजा महतो ४ र सीता रानामगर ९, सम्झना खड्का १ रनमा सहित काजल, इन्दु र बिन्दु रावल १ रनमा आउट भएपछि नेपाल सातौं ओभरमा २४६ को स्थितिमा पुगेको थियो । पूर्व कप्तान रुविना क्षेत्रीले २५ रन जोडे पनि नेपाल १८ ओभरमा ५६ रनमै अलआउट भयो । उनले ३० बल खेल्दै ४ चौका प्रहार गरे । डेब्यु गरिरहेकी कञ्चन श्रेष्ठ १ रनमा रनआउट भइन् । संगीता राईले २ रन जोडिन् । रोमा थापा ७ रन बनाई अविजित रहिन् । हङकङकी इकरा सहरले ४ ओभरमा ६ रन खर्चेर ३ र रुचिता बैंकटेसले २ विकेट लिइन् । हङकङले ९ ओभरमै विजयी लक्ष्य पूरा गर्यो । नताशा मिल्सले ३० र सानजिन सहजादले २० रन बनाउँदै हङकङलाई विजयी बनाए । मार्को हिल ५ रनमा रनआउट भइन् ।"
यूएईसँग नेपाल पराजित,"काठमाडौं (कास) नेपाल फिफा विश्वकप २०२६ र एएफसी एसिया कप २०२७ को संयुक्त छनोट चरणको पहिलो खेलमा यूएईसँग ४० ले पराजित भएको छ । बिहीबार राति दुबईको अल मक्तुम स्टेडियममा नेपाली राष्ट्रिय फुटबललाई फराकिलो गोल अन्तरले पराजित गरेको हो । यूएईका अहमद मबखोटले दुई तथा खालिफा मुबारक अल्हाम्माडी, फाबियो लिमाले एकएक र अलि गोल गरे । १५ हजार दर्शक क्षमता रहेको स्टेडियममा थुप्रै नेपाली दर्शकको समर्थन पाएको नेपाली टोलीले खेलको १०औं मिनेटमा नै पहिलो गोल बेहोरेको थियो । अल्हाम्माडीले अलि सालेह आम्रोको पासमा हेडमार्फत गोल गर्दै यूएईको खाता खोलेका थिए । ३६ औं मिनेटमा कप्तान अहमद मबखोटले गोल गर्दै अग्रता दोब्बर पारे । पेनाल्टीमा दोस्रो गोल गरेका उनले नै यूएईबाट तेस्रो गोल गरे । पेनाल्टी बक्सभित्र दुई जनाले हेडमार्फत दिएको पासमा उनले पनि हेडिङमार्फत नै दोस्रो बार च्याप्दै गोल गरेका थिए । इन्जुरी समयको पहिलो मिनेटमा लिमाले गोल गर्दै पहिलो हाफसम्म यूएईलाई ४० ले अग्रतामा राखे । उनले पेनाल्टी बक्सभित्र चिप गर्दै गोल गरे । अबडाला रमादान बेखिटको क्रसमा नेपाली गोलरक्षक किरणलाई विपरीत दिशामा डाइभ गर्न लगाउँदै उनले उक्त गोल गरेका थिए । दोस्रो हाफको खेलमा भने नेपालले सुधारिएको प्रदर्शन गरेका थिए । डिफेन्डर रोहित चन्द र गोलरक्षक किरणले विपक्षीका केही खतरनाक आक्रमणलाई विफल पारे । नेपालले ८१ औं मिनेटमा राम्रो अवसर पाएको थियो । मनीष डाँगीले पेनाल्टी बक्स नजिकैबाट गरेको कडा प्रहार यूएईका गोलरक्षकले मुस्किलले बचाए ।"
कोटेश्वर डोजाङलाई सहयोग,"काठमाडौं (कास) दक्षिण एसियाली खेलकुद (साग) का स्वर्णधारी दाजुभाइ निर्मल र निराजन श्रेष्ठको पहलमा कोटेश्वर तेक्वान्दो डोजाङलाई सहयोग स्वरूप बिहीबार खेल सामग्री प्रदान गरिएको छ । श्रेष्ठ दाजुभाइले डोजाङका प्रमुख एवं तेक्वान्दोका मुख्य प्रशिक्षक नवीनकुमार श्रेष्ठलाई २० लाख रुपैयाँबराबरको २ सेट प्रोटेक्टर इलेक्ट्रोनिक सिस्टम एक कार्यक्रमबीच हस्तान्तरण गरे । उक्त सामग्री खरिद गर्न दाजुभाइसहित अस्ट्रेलिया बस्ने सक्षम कार्की, रञ्जन श्रेष्ठ, मनोज मल्ल, ज्ञानेन्द्र मल्ल र भूपेन श्रेष्ठ तथा मकाउ बस्ने राकेश केसीले सहयोग गरेका हुन् । सबै तेक्वान्दो पूर्वखेलाडी हुन् । मुख्य प्रशिक्षक श्रेष्ठका अनुसार सहयोगी सबै कोटेश्वर तेक्वान्दो डोजाङका उत्पादन हुन् ।निर्मल र निराजनले पाकिस्तानमा भएको नवौं दक्षिण एसियाली खेलकुदमा स्वर्ण जितेका थिए । दुवै विगत १८ वर्षदेखि ओमेरिकालाई कर्मथलो बनाइरहेका छन् । अमेरिकाको ओरेगनमा उनीहरूले वान तेक्वान्दो एकेडेमी चलाइरहेका छन् । दुवैले सँगै सन् १९९८ को एसियाली खेलकुद (बुसान एसियाड) पनि खेलेका थिए । निराजनसँग विश्व तेक्वान्दो च्याम्पियनसिप खेलेको अनुभव पनि छ ।कार्यक्रममा निराजनले नेपालकै चर्चितमध्येको एक र राष्ट्रलाई थुप्रै अन्तर्राष्ट्रिय पदक दिलाएका खेलाडी उत्पादनमा महत्त्वपूर्ण भूमिका निर्वाह गर्दै आइरहेको कोटेश्वर तेक्वान्दो डोजाङलाई सहयोग गर्न पाउँदा खुसी लागेको बताउँदै खेलाडीको समस्यामा हर्दम साथ रहने प्रतिबद्धता जनाए ।"
