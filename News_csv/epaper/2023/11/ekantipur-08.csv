शीर्षक,विवरण
बिरामी पर्न थाले भूकम्पपीडित,"उनका अनुसार गाउँमा १३ जनाले ज्यान गुमाएका थिए भने झन्डै ५० घर पूर्ण रूपमा भत्किँदा करिब २ सय चौपाया पुरिएका थिए । पशुचौपाया कुहिन थालेकाले बस्ती आसपास दुर्गन्ध फैलिएको उनले बताए । उद्धार र राहतको काम करिब सकिएकाले अब पीडितहरूको स्वास्थ्य अवस्थामा ध्यान दिनुपर्ने देखिएको भेरी नगरपालिका मेयर चन्द्रप्रकाश घर्तीले बताए । पीडितहरूलाई पानी शुद्धीकरण गरेर मात्र पिउन अनुरोध गरिएको छ, अरू स्वास्थ्य समस्या देखिए उनीहरू बसेकै ठाउँमा स्वास्थ्यकर्मी पठाउने व्यवस्था मिलाएका छौं, उनले भने, औषधि सबै स्वास्थ्य संस्थामा पर्याप्त छ, स्वास्थ्यकर्मी पनि अलर्ट नै छन् । नालगाडका नगर प्रमुख डम्बरबहादुर रावतले पीडितहरूलाई कम्बल, त्रिपाल, झन्डै चार साता पुग्ने दालचामल वितरण गरिएको बताए । पीडितलाई न्यानो कपडा वितरण गर्न नसक्दा पनि केही समस्या भएको हो, उनले भने, पीडितको स्वास्थ्य समस्या हल गर्न गाउँगाउँमा स्वास्थ्यकर्मी खटाइएको छ । राहत पर्खंदै दार्माका पीडित सल्यानको दार्मा गाउँपालिका२ लिरापाजाका उदयराम खत्रीलाई आफ्नै घर पराई जस्तै बनेको छ । घरभित्र जाऊँ भत्किएला भन्ने डर, नजाऊँ अन्नपातदेखि लत्ताकपडा भित्रै छन् । घरपरिवारलाई के खुवाउने ? उनले भने । खत्रीको ५ जनाको परिवार खुला आकाशमुनि दिनरात कटाउन बाध्य छ । साना छोराछोरी जाडो भयो । घरभित्र जाऔं भन्छन् । घर भत्किन्छ कि भन्ने डरले त्रिपालमुनि रात काट्न बाध्य छौं, उनी भन्छन् । घर भत्किएको पाँचौं दिन भइसक्दासमेत एक त्रिपालबाहेक केही नपाएको उनको गुनासो छ । घरभित्र बँचेको केही अन्नपात पनि निकाल्न नसकेको पीडितहरूको भनाइ छ । खत्रीजस्तै टेकबहादुर केसीको परिवार पनि शनिबारदेखि खुला आकाशमुनि बस्दै आइरहेका छन् । ५ लाख ऋण काडेर २ वर्ष पहिले बनाएको घर भूकम्पले पूरै भत्काएपछि उनी अहिले घरबारविहीन भएका छन् । पुरानो ऋण तिर्न नपाउँदै भूकम्पले घर पूर्ण रूपमा भत्काइदिएपछि त्रिपालमुनि बस्नुपरिरहेको उनको भनाइ छ । उनले भने, अब साना छोराछोरीलाई खुवाउने पैसा खोजौं कि ऋण तिर्ने पैसा खोज्नु ? लीला खत्रीका पनि तीनवटै घर भूकम्पले भत्काइदिएको छ । भएका घर भूकम्पबाट भत्किएपछि उनको परिवार पनि खुला आकाशमा रात काट्दै आइरहेको छ । चिसो सिजनमा खुला आकाशमा रात काट्नुको पीडा अरू के होला र ?, उनले भनिन्, अन्नपात पुरिएपछि अब के खाने भन्ने चिन्ताले सताउन थालेको छ । दार्माका झन्डै आठ सय परिवार शनिबारदेखि आकाशमुनि बस्न बाध्य छन् । भौतिक क्षति जाजरकोट र रुकुम पश्चिम बराबर नै भएको दार्मा गाउँपालिका अध्यक्ष निमबहादुर केसीले बताए । दार्माका १, २, ५ र ६ वडामा बढी क्षति भएको उनले बताए । उनका अनुसार मानवीय क्षति नभए पनि धेरै भौतिक क्षति भएको छ । भौतिक क्षतिको विवरण जाजरकोट र रुकुम पश्चिमबाट मात्र आउँदा दार्मा देशभर ओझेलमा परेको छ । भूकम्प गएको पाँचौं दिन भइसक्दासमेत रेडक्रसबाहेक कुनै पनि निकायबाट सहयोग नपाएको पीडितले गुनासो गरे । दार्माभरि भूकम्पबाट ७ सय ९४ घर क्षति हुँदा २४ सय ९७ जना विस्थापित भएको अध्यक्ष निमबहादुर केसीले बताए । कर्णाली प्रदेश सरकारले दार्माका लागि आवश्यक राहत सामग्री पठाइसकेको जनाएको छ । सुर्खेतबाट पठाएको राहत सामग्री मंगलबार राति दार्मा पालिकामा पुगिसकेको र नेपालगन्जबाट पनि आजै सामान पुग्ने कर्णाली प्रदेशका कृषि, भूमि व्यवस्था तथा सहकारीमन्त्री भीमप्रकाश शर्माले बताए ।"
सक्कली देवराजले पाए नागरिकता,"यता, अर्कै व्यक्ति देवराज बनेर उनकै नामबाट नागरिकतासहित सबै सम्पत्ति हत्याएको देखेर उनी छाँगाबाट खसेझैं भए । छद्मभेषी देवराज गाउँमा फर्किंदा वर्षौं बेपत्ता भएको देवराज आयो भनेर आफन्तले भोजभतेर नै गरेका थिए । भोज खान र खुसियाली मनाउन जनप्रतिनिधिसहितका सबै गएका थिए । मंसिरमा वडाले बुबाआमा बितेकाले मृत्यु दर्ता गरेर नाता प्रमाणित गरी नागरिकताको सिफारिस गरेको थियो । त्यसपछि नक्कली देवराजले मंसिर २३ मा जिल्ला प्रशासनबाट नागरिकता पाएका थिए । बेपत्ता भएको व्यक्ति आयो भनेर आफन्तले सरजमिन गरेपछि नागरिकता सिफारिस गरें, रास्कोट८ का वडाध्यक्ष मनिराज बरालले कान्तिपुरसँग भने, काका गोकर्ण धमलाले भोगचलन गर्दै आएको जग्गाजमिन पनि सबै उसैको नाममा नामसारी भयो । चैतमा देवराज म हुँ भनेर अर्को आएपछि सबै छक्क परे । दुई दिनसम्म कचहरी चल्यो । गाउँमा टुंगो नलागेपछि जिल्ला प्रशासनसम्म खबर पुग्यो । प्रशासनले दुवै पक्ष झिकाएर कुरा गर्दा पहिले आएको नक्कली रहेको ठहर भएको वडाध्यक्ष बरालले बताए । आफू घर आउँदा अर्कैले नागरिकता, जग्गा र सम्पत्ति हडपेको देख्दा गाउँका आफन्तले नै षड्यन्त्र गरेको हो कि भन्ने लागेको देवराजको भनाइ छ । अब बुबाको नाममा नागरिकता र चलअचल सम्पत्ति आफूले पाउने बाटो खुलेकामा उनी खुसी छन् । उनीसँग यहाँको नागरिक भएको अरू प्रमाण नभए पनि गाउँकै जन्मदेव पण्डितले बनाइदिएको पुरानो जन्मकुण्डली (चिना) साथमा छ । मामाघर कालीकोटको तिलोभीड रहेको बताउने उनी आफ्ना बाल्यकालीन साथीको नाम सुनाउन सक्छन् । गाउँको सरजमिन मुचुल्कासहित वडाको सिफारिस आएकाले मंसिर २३ गते नक्कली देवराज धमलाको नाममा ६१०१७९०२९४९ नं को नागरिकता कालीकोट जिल्ला प्रशासनबाट जारी भएको थियो । प्रजिअ माझीले त्यो नागरिकता नक्कली भएको प्रमाणसहित गत जेठमा गृह मन्त्रालय राय पठाएका थिए । मन्त्रालयले छानबिन गरेर गत बिहीबारको मन्त्रिपरिषद्बाट नक्कली देवराजको नागरिकता खारेज गरेको हो । सबै कागजात मिलाएर ल्याएपछि नागरिकता पाएको हो, सहायक प्रजिअ सरोज अधिकारीले भने, अनुसन्धान हुँदा नक्कली ठहर भयो ।"
विरासत फर्काउँदै रंगेली,"मोरङको नामकरण १७ औं शताब्दीका लुम्बु राजा माउरोङ रोङ मुङ हङको शासनकालमा भएको इतिहास छ । त्यसबेला मोरङ राज्यको राजधानी किल्ला रंगेलीमा रहेको इलाका प्रहरी कार्यालय रंगेलीको अभिलेखमा उल्लेख छ । वंशीय हिसाबमा इङ वंशपछि शेन वंश र खेवाङ वंशीय र खेवाङ वंशका अन्तिम राजा बुद्ध कर्ण सेवाङलाई पृथ्वीनारायण शाहले युद्धमा पराजित गरी मोरङलाई नेपालमा गाभेको इतिहास छ । यसरी क्रमशः मोरडको सदरमुकाम रंगेली भएको बेलामा कोशीदेखि मेचीको भूभागलाई मोरङ भनिन्थ्यो । नेपाल एकीकरणपूर्व मोरङको सदरमुकाम चतरामा थियो, त्यसपछि विसं १९४५ मा रंगेलीलाई मोरङको सदरमुकाम कायम गरिएको इतिहास छ । विसं १९४६ मा प्रधानमन्त्री वीरशमशेरले कालीदास कोइरालालाई प्रथम बडाहाकिम बनाएर रंगेली पठाएपछि यो बजारमा प्रारम्भिक विकास सुरु भएको २०२५ देखि २०३४ सालसम्म रंगेलीका उपप्रधानपञ्चसमेत रहेका जागेश्वर मण्डलको भनाइ छ ।विसं १९७० मा प्रधानमन्त्री चन्द्रशमशेरले भारतको जोगवनी नाका व्यापारका लागि उपयुक्त मार्ग भएको ठहर गर्दै सम्पूर्ण सरकारी कार्यालय रंगेलीबाट गोग्राह (विराटनगर) सारेपछि रंगेली गाविसका रूपमा रहँदै आएको थियो । २०७१ मा यो गाविसलाई छिमेकी दर्वेशा, आमगाछी, टकुवा र बबियाबिर्ता गाभेर नगरपालिका नामकरण गरिएको हो । पूर्वमा डाइनिया, पश्चिममा सोराभाग, उत्तर दर्वेशा र दक्षिण भारतीय सीमा जोडिएको रंगेली नगरपालिका १११७८ वर्ग किलोमिटर क्षेत्रफलमा फैलिएको छ । यो नगरमा एक क्याम्पस र २९ वटा सामुदायिक विद्यालय छन् । नगरको भौतिक पूर्वाधार विकाससहित शिक्षा र स्वास्थ्य क्षेत्रमा उल्लेखनीय सुधार भएको छ । बजारमा व्यापारिक कारोबार वृृद्धि गर्न र उद्योग स्थापना गरेर रोजगारीको अवसर सिर्जना गर्न सकिएको छैन, रंगेली नगर प्रमुख बगोडियाले भने, अबको ध्यान त्यतातर्फ केन्द्रित हुनेछ । त्यस क्षेत्रका निवर्तमान संघीय सांसद शिवकुमार मण्डलका अनुसार चोप्राह नाकाबाट आयातनिर्यातको ढोका खोलेर आर्थिक कारोबार बढाउने प्रयास भइरहेको छ ।"
भौतिक क्षतिपछि मानसिक त्रासमा पीडित,"(रुकुम पश्चिम)जाजरकोट केन्द्रबिन्दु भएको भूकम्पमा छोरा, बुहारी र दुई नातिलाई गुमाएका ७० वर्षीय प्रेम पुनको भत्केको घरको आँगनमा मंगलबार शुद्धीकार्य हुँदै थियो । दुई दर्जनजति आफन्तले प्रेम र उनकी श्रीमती सुशीलालाई सम्झाउने प्रयास गरिरहेका थिए । मगर संस्कृतिअनुसार तीन वा पाँच दिनमा शुद्धीकार्य गर्न आफन्तहरू भेला भएका थिए । त्यही घरमा आफ्नो छोरा, दाइ, भाउजू र भतिज गुमाएका गोविन्द पुन सेतो लुगामा छेउमै टोलाएर बसेका थिए । सानीभेरी गाउँपालिका१ चाइनाबगरमा रहेको प्रेमको घरको आँगनमा शुद्धीकार्यका लागि पुरी, तरकारी, अचार पकाइँदै थियो । प्लास्टिकका चार कुर्सीमा भूकम्पले घर भत्किँदा पुरिएर मृत्यु भएका चार जनाको तस्बिरमा लेखिएको थियो, हार्दिक श्रद्धाञ्जली । शोकलाई कम गर्न प्रेमका आफन्तहरूको प्रयासबीच उनी बर्बराइरहेका थिए । न बाँच्न दियो, न मर्न सकियो, उनले शोकको सास फेर्दै भने, छोराका लागि के के गरिएन ? केही सुख होला भन्ने बेलामा यसरी दैव लागे । घर भत्किएर चेपिएका अवस्थामा छिमेकीले उद्धार गरेपछि गोविन्द र उनकी श्रीमती बचेका थिए । दाइ, भाउजू र भतिज एउटामा, म श्रीमती र छोरा अर्को कोठामा सुतेका थियौं । म र मेरो जहानलाई निकालेपछि बाँच्यौं, उनले भने । शुक्रबार राति आएको भूकम्प ६४ म्याग्निच्युडको भूकम्पले सानीभेरी गाउँपालिका१ चाइनाबगरमा ६ जनाको मृत्यु भएको थियो । सानीभेरी४ गोलचौरकी नन्दी चन्दले माओवादी सशस्त्र द्वन्द्वमा श्रीमान् गुमाइन्, यो भूकम्पमा एक नाति, घर, घरभित्रको अन्नपानी, एक हलगोरु, चार बाख्रा गुमाइन् । घर भत्किँदा उनका नाति निर्जलको उद्धार गर्दागर्दै मृत्यु भएको थियो । दुईतले ढुंगे घर भुइँमै खसेपछि उनी पनि पुरिएकी थिइन् । उनकी बुहारीको नेपालगन्जमा उपचार भइरहेको छ । त्यस दिन आठबिसकोट नगरपालिका बाँकेमा माइतीघर गएकाले नन्दीको ज्यान जोगियो । घर भत्किएको थाहा पाएपछि उनी शुक्रबार राति नै गोलचौर फर्किएको बताइन् । बरु म नै मरेको भए हुन्थ्यो । यो डरलाग्दो अवस्था देख्नुभन्दा त, उनले सुनाइन् । भत्केको घरको छेउमा पुर्पुरोमा हात राखेर टोलाइरहेकी उनी जोडले हावा चल्दा डर लाग्ने बताइन् । सानीभेरी४ बलिबाङकी एकल महिला जमुना बुढाथोकीलाई छिमेकीले जग्गा दिएपछि त्यही जग्गामा बल्लबल्ल घर बनाएकी थिइन् । छिमेकीको सहयोगले घर बनाएपछि उनको जीवन सामान्य तरिकाले चल्दै थियो । तर पछिल्लो भूकम्पले दुःख गरेर बनाएको घर मात्र क्षतविक्षत भएन, कमाउन थालेको छोरा गोविन्द गम्भीर घाइते भएपछि सबै सपना ढले । उनको छोरा गोविन्दको नेपालगन्जको एक अस्पतालमा ढाडको अप्रेसन गर्ने तयारी भइरहेको छ । उनका श्रीमान् १८ वर्षअघि बेपत्ता भएका थिए । मंगलबार दिउँसो उनलाई सम्झाउन भीमा चन्द, सशिली ओली भेला भएका थिए । उनी एक्लै खोलाको छेउमा बस्थिन् । छिमेकीले जग्गा दिएर घर बनाएकी हुन् । दुःख त सबैलाई परेको छ । उनलाई हाम्रोभन्दा झन् दुःख पर्यो, भीमा भन्दै थिइन् । उनले अझै पनि डरले शरीर काँपिरहेको बताइन् । उनी मात्र होइन, सशिली ओली, केशव चन्द, बली चन्द, आशाकुमारी चन्दलगायत त्रिपालमुनि निदाउन सकेका छैनन् । बाहिरी रूपमा एकअर्कालाई चित्त बुझाउने प्रयास गरे पनि उनीहरू त्रास कम हुन सकेको छैन । भूकम्पमा च्यापिएर टाउकोमा चार टाँका लगाएकी मीना चन्दले डरले सुत्न नसकेकी बताइन् । रुकुम पश्चिम चौरजहारी अस्पतालमा उपचारपछि उनी घर फर्केकी हुन् । घर भत्किएको एक घण्टापछि उद्धार गरिएका केशमबहादुर चन्दकी श्रीमतीको भने काठमाडौंको त्रिवि शिक्षण अस्पतालमा उपचार भइरहेको छ । क्या गर्ने, कता जाने ? घर सम्पत्ति गयो । मेरा जहान (श्रीमती) घाइते छन्, उनले दुःखेसो पोखे । भूकम्पले भौतिक र मानवीय क्षति व्यहोरेका पीडितहरू मानसिक समस्याले आत्तिन थालेका छन् । सामान्य त्रिपालमुनि बसिरहेका उनीहरू दैनिक जीवनमा फर्कन अझै केही साता लाग्नेछ । खेतबारी जोत्ने गोरु च्यापिएर मारेका कारण उनीहरूको जमिन बाँझै हुने जोखिम रहेको बताउँछन् । खनजोत गर्न तयार गरेको खेतबारी त्यसै छ । गोरु मरे, केले जोत्ने ? बली चन्दले भनिन्, खेतबारीमा अन्नबाली नलाए पछि के खाने ? सधैं अर्काले दिएर खाएर चल्दैन होला । सावित्रा चन्दका श्रीमान्को उपचार नेपालगन्जमा भइरहेको छ । बोल्दाबोल्दै भक्कानिने उनी ध्वस्त घर र श्रीमान्को उपचारको चिन्ताले पीडित छन् । भत्केको घर बाहिर बसेका पीडितले गाँस र बास गुमाएकालाई मानसिक स्वास्थ्य परामर्श आवश्यक देखिन्छ । गोलचौरका स्थानीयले आफूहरू एकसरो कपडामा बसिरहेको बताए । फेर्ने लुगासमेत पुरिएका छन् । बस्ने र खाने टुंगो छैन, ६७ वर्षीय केशमबहादुर चन्दले भने, सम्झिँदा रिङ्टा लाग्छ । १० कक्षा पढिरहेका १५ वर्षीय सुदीप चन्दका ५ साथी एउटै कोठामा सुतिरहेका बेला घर भत्कियो । अझै पनि जमिन हल्लिरहेको जस्तो लाग्छ । जीउ काँप्छ, उनले भने, पुरिएपछि चिच्यायौं । एकले अर्कालाई तानेर निस्क्यौं । अहिले त खेल्न पनि मन लाग्दैन । आठबिसकोट १० डाँडागाउँका चन्द्रबहादुर विकले गाउँलेहरूलाई अरू राहतका साथ मनोवैज्ञानिक परामर्श आवश्यक भएको बताए । गाउँ जाँदा सबै राइरहेको देखिन्छ । हामीले सम्झाउन सकेका छैनौं, उनले भने । आठबिसकोटका पूर्वप्रमुख गोरखबहादुर केसीले पीडितलाई खानबस्नको राम्रो प्रबन्ध तत्काल गर्नुपर्ने पहिलो प्राथमिकता भए पनि मनोपरार्श पनि त्यत्तिकै जरुरी रहेको बताए । विज्ञले मात्र सही तरिकाले परामर्श दिन सक्छन् । हामीले सम्झाउन खोजे पनि चित्त बुझाउने अवस्था छैन, उनले भने । रुकुम पश्चिमको आठबिसकोट सानीभेरीमा ५२ जनाको मृत्यु भइसकेको छ । जाजरकोट नलगाड नगरपालिका१ का स्थानीयले एउटै टोलमा १३ दलितको मृत्यु देखे । सामूहिक दाहसंस्कार गरेका स्थानीयमा गहिरो मनोवैज्ञानिक चोट परेको स्थानीय सुरेश विक बताउँछन् । जाजरकोट भेरी नलगाडसहित प्रभावित क्षेत्रमा १५३ को मृत्यु भएको थियो भने करिब दुई सय घाइते भएका थिए । भूकम्प गएको कम्तीमा दुई सातासम्म प्रभावित क्षेत्रका स्थानीयमा मानसिक त्रास देखिने र त्यसको उपचार परामर्श भएको विज्ञको भनाइ छ । काठमाडौं मेडिकल कलेजकी मानसिक रोग विशेषज्ञ रचना शर्मा बस्नेतले विपत्ति आएको कम्तीमा दुई सातासम्म मानसिक त्रासमा पीडितहरू हुने बताइन् । उनका अनुसार विपत्ति आएपछि झोक्राउने, एक्लै बस्न रुचाउने, निद्रा नलाग्ने, थोरै बोल्ने तर रिसाउने लक्षण देखिन्छ । विपत्ति आएको दुई हप्तासम्म असामान्य अवस्था देखिन सक्छ । त्यसपछि धेरै व्यक्ति सामान्य अवस्थामा फर्किन्छन्, उनले भनिन्, दुई, तीन सातापछि पनि सामान्य अवस्थामा नफर्किए उपचार पद्धति अपनाउनुपर्छ । भूकम्प प्रभावित क्षेत्रका अधिकांश पीडित दैनिक जीवनमा फर्कन कम्तीमा तीन साता लाग्नेछ । एकले अर्कालाई आफ्नो मनको कुरा भन्नुपर्छ । बिस्तारै दैनिक जीवनमा फर्कने कोसिस गर्नुपर्छ, बस्नेतले भनिन्, आराम गर्नुपर्छ । उनले पीडितका लागि पालिकाले परामर्श टिम बनाएर परिचालन गर्न सक्ने बताइन् । रुकुम पश्चिम जिल्ला अस्पताल प्रमुख डा सुशील पोखरेलले बढी नै समस्या आएमा चिकित्सकको परामर्श लिन सुझाव दिए ।"
गैरव्यावसायिक दबाबसँग सम्झौता नगर्ने कान्तिपुरको प्रस्टोक्ति,"काठमाडौं (कास) कान्तिपुर पब्लिकेशन्स्ले आन्तरिक समझदारी वा कानुनी मार्गबाहेक कुनै पनि तेस्रो पक्षको गैरव्यावसायिक दबाबसँग सम्झौता नगर्ने स्पष्ट पारेको छ । नेपाल पत्रकार महासंघको ब्यानरमा सुनियोजित भ्रम फैलाउने, संस्था र नेतृत्वप्रति दुराग्रहपूर्वक लाञ्छना लगाउने र कान्तिपुरले उजागर गरेका बेथितिका बदलामा राजनीतिक प्रतिशोध लिने शृंखला चलेको पब्लिकेशन्स्द्वारा मंगलबार जारी विज्ञप्तिमा उल्लेख छ ।माग र आपूर्तिको सिद्धान्तअनुसार जनशक्ति घटबढ गर्नु तथा आवश्यकताका आधारमा सरुवा गर्न पाउनु व्यावसायिक अधिकार भएको र त्यसक्रममा कानुनको परिपालना गर्नु आफ्नो दायित्व भएको पब्लिकेशन्स्ले स्पष्ट पारेको छ । जीवन्त संस्थामा यो क्रम निरन्तर जारी रहन्छ । त्यसको मापदण्ड तय गर्दा पहिलो प्राथमिकता आपसी समझदारी हो भने त्यसको विकल्प कानुनीमार्ग हो । यी वैधानिक मार्गबाहेक कुनै पनि तेस्रो पक्षको गैरव्यावसायिक दबाबसँग सम्झौता गर्न पब्लिकेशन्स् किञ्चित तयार छैन, तयार हुनेछैन, पब्लिकेशन्स्को मानव संशाधन विभाग प्रमुख पुष्पराज गिरीद्वारा जारी विज्ञप्तिमा उल्लेख छ ।आर्थिक मन्दीबाट ग्रस्त देश र सञ्चार उद्योगको विषम परिवेशअनुसार समग्र वित्तीय पुनरावलोकन गर्नुपरेकाले जनशक्तिको आकार पनि सीमित गर्न खोजेको पब्लिकेशन्स्ले उल्लेख गरेको छ । यस क्रममा नेपाल पत्रकार महासंघ, कान्तिपुर प्रतिष्ठान शाखाले राखेका सरोकारका विषयमा चरणबद्ध संवाद गरी भएको सहमतिका आधारमा संस्थाले आर्थिक प्याकेजसहितको स्वैच्छिक अवकाश आह्वान गरेको हो । संस्थाले दिएको समयसीमाभित्र उल्लेख्य संख्यामा सञ्चारकर्मीहरूको राजीनामा आएको छ, पब्लिकेशन्स्ले भनेको छ ।तीन दशकभन्दा लामो व्यावसायिक पत्रकारिताको दौरानमा कान्तिपुरले यस्ता अनेक मोडको सामना गर्दै आएको पब्लिकेशन्स्ले स्मरण गराएको छ । यसपटक वित्तीय बेथिति र सुन तस्करीमा लिप्त समूहका विषयमा कान्तिपुरले प्रकाशन गरेका समाचारबाट आक्रोशित समूहले पत्रकार महासंघको ब्यानर दुरुपयोग गरेकामा सबैको ध्यानाकर्षण भएको होला भन्नेमा पब्लिकेशन्स् विश्वस्त छ, विज्ञप्तिमा भनिएको छ । व्यवस्थापन र पत्रकार महासंघ प्रतिष्ठान शाखाबीच संवाद भइरहेका बेला वार्ता भाँड्ने उद्देश्यले महासंघको केन्द्रबाट चरणबद्ध विज्ञप्ति जारी हुनु र सहमति भएको अर्को दिन नै आन्दोलन घोषणा हुनुले पनि सबै विषय स्पष्ट पारेको उल्लेख छ । पत्रकारहरूको हितमा संवाद र सहमति गर्ने शाखालाई निलम्बन गर्ने हर्कतबाट पनि महासंघ अहिले कस्तो समूहको नियन्त्रणमा छ भन्ने छर्लंग भएको छ, विज्ञप्तिमा भनिएको छ ।पत्रकार महासंघको नेतृत्वले पटकपटक विज्ञप्ति जारी गर्दै कान्तिपुरले ८२ जना सञ्चारकर्मीलाई कारबाही गरेको दाबी गरेर आफ्नै विश्वसनीयता गुमाएको उल्लेख गर्दै दाबी गरेकोमध्ये आधा संख्यामात्र पनि पुष्टि गर्न पब्लिकेशन्स्ले महासंघ नेतृत्वलाई चुनौती पनि दिएको छ । बरु, आन्दोलनमा गएका पत्रकारलाई समेत सधैंझैं खाइपाई आएको दसैं पेस्कीसमेत प्रदान गरिएको छ, पब्लिकेशन्स्को विज्ञप्तिमा भनिएको छ, आफ्नो केही सरोकार भए संवाद वा कानुनी बाटो छाडेर निहित उद्देश्यले संस्थाको बदनाम गर्ने, गेटमा जम्मा भएर कर्मशील पत्रकार तथा कर्मचारीलाई काममा अवरोध गर्ने प्रवृत्ति अविलम्ब नरोकिए सम्बन्धित सबैलाई प्रचलित कानुनअनुसार कारबाही गर्न तथा त्यस्तो कार्यमा उक्साउने समूहविरुद्ध आवश्यक कानुनी उपचार खोज्न संस्था बाध्य हुनेछ । कान्तिपुर पब्लिकेशन्स्ले भ्रष्टाचार, तस्करीलगायत बेथितिसँग कुनै पनि सम्झौता नगर्ने पनि पुनः स्पष्ट पारेको छ ।"
व्यवस्थाविरुद्ध 'भ्रम छर्न खोजेको भन्दै प्रधानमन्त्रीले बढाए सक्रियता,"(काठमाडौं)राजनीतिक दलका नेताहरूले परिवर्तनका विरुद्ध सडक र सामाजिक सञ्जालबाट भइरहेका गतिविधिप्रति चिन्ता व्यक्त गरेका छन् । प्रधानमन्त्री पुष्पकमल दहालले यस्ता गतिविधिलाई निस्तेज बनाउन परिवर्तनका लागि लडेका तत्कालीन सात संसद्वादी राजनीतिक दल र माओवादीमा सम्मिलित नेताहरूबीच मंगलबार छलफल गरे । बैठकमा कांग्रेस सभापति शेरबहादुर देउवा, एमाले अध्यक्ष केपी शर्मा ओली, एकीकृत समाजवादीका अध्यक्ष माधवकुमार नेपाल, नेपाल समाजवादी पार्टीका अध्यक्ष बाबुराम भट्टराईलगायतका नेताले व्यवस्थाका विरुद्धमा हुने जुनसुकै चुनौतीको डटेर सामना गर्ने उद्घोष गरेका छन् । एमाले अध्यक्ष ओलीले व्यवस्था र परिवर्तनका उपलब्धिका विरुद्धमा आउने जुनसुकै चुनौतीको सामना गर्न एमाले सक्षम रहेको बताउँदै यस्तो स्थिति उत्पन्न हुनुमा सरकारको अकर्मण्यता मुख्य कारण भएको बताए । बैठकमा सहभागी एमाले सचेतक महेश बर्तौलाका अनुसार ओलीले व्यवस्थाका विरुद्धमा आक्रमण गर्ने र परिवर्तनका उपलब्धि उल्टाउन खोज्ने गतिविधि निरन्तर भइरहेकाले संविधान, शान्ति सम्झौता र संघीय लोकतान्त्रिक गणतन्त्रात्मक व्यवस्थालाई कमजोर बनाउने गतिविधि आफ्नो पार्टीले डटेर सामना गर्ने बताएका छन् ।एमाले सुरुदेखि परिवर्तनका लागि लड्दै आएको छ । सरकारले डेलिभरी दिन सकेन, सुशासन कायम गर्न सकेन । नागरिकको अपेक्षा सम्बोधन गर्न सकेन । अर्थतन्त्र डामाडोल बनाउने काम भयो । बजारमा चिनीको माग पनि पूर्ति गर्न नसकेर हाहाकारको स्थिति खडा गर्यो । खाद्यान्न संकट निम्ताउने काम भयो, ओलीको भनाइ उद्धृत गर्दै सचेतक बर्तौलाले भने, यस्ता शासकीय बेथितिप्रति आम नागरिकमा बढेको आक्रोश व्यवस्थासँग जोडिएको छ । सरकारको काम जनपक्षीय हुनुपर्छ । नत्र चुनौती अझै बढ्न सक्छ । ओलीले संक्रमणकालीन न्यायसँग सम्बन्धित सत्य निरूपण तथा मेलमिलाप (टीआरसी) ऐनको संशोधन विधेयक टुंग्याउन सरकार नै तयार नभएको बताएका छन् । पीडितलाई केन्द्रमा राखेर टीआरसी विधेयक टुंग्याउन एमाले तयार छ तर, सरकारले त्यसका लागि वातावरण बिगार्न खोजिरहेको छ, ओलीको भनाइ थियो । त्यसअघि बोलेका प्रधानमन्त्री दाहालले शान्ति सम्झौतामा नेतृत्वदायी भूमिका खेल्ने पार्टीहरूबीच समीक्षा बैठक बोलाइएको बताएका थिए । प्रधानमन्त्रीले धेरै ठूलो संकट परेर बैठक बोलाएको नभई समाजमा विभिन्न भ्रम सिर्जना गरेर अराजकता र अस्थिरता बढाउन खोजिएकाले त्यसको नियन्त्रणका लागि छलफल गर्न बैठक बोलाइएको बताएका थिए । पूर्वराजा ज्ञानेन्द्रको गतिविधिलाई साथ दिने गरी केही व्यक्तिले सामाजिक सञ्जालको दुरुपयोग गरेर समाजमा भ्रम सिर्जना गरेर भड्काउन खोजिएको भन्दै दाहालले त्यसका विरुद्धमा सामूहिक रूपमा अघि बढ्न छलफल गर्न आवश्यक भएको बताएका थिए । यस्ता छलफलले नै त्यस प्रकारका प्रवृत्तिको प्रतिवाद हुने र परिवर्तनलाई कार्यान्वयन र परिमार्जनमा सहयोग पुग्ने प्रधानमन्त्रीको भनाइ थियो । बैठकको औचित्य संघीय लोकतान्त्रिक गणतन्त्रबारे सहभागी सबै दल एक छौं भन्ने प्रस्ट देखिएको छ, बैठकपछि प्रधानमन्त्रीले भने । कांग्रेस सभापति देउवाले सामाजिक सञ्जालको दुरुपयोग गरेर भ्रम सिर्जना गर्ने काम भइरहेको भन्दै सरकारले नियमन र निगरानी बढाउनुपर्ने बताएका थिए । शान्ति प्रक्रियालाई निष्कर्षमा पुर्याउन सबै दल एकठाउँमा उभिनुपर्ने उनको भनाइ थियो । एस अध्यक्ष नेपालले जनअपेक्षाअनुसार सरकारका कामकारबाहीमा सुधार हुनुपर्ने बताएका थिए भने नेपाल समाजवादीका अध्यक्ष भट्टराईले टीआरसी विधेयकलाई चाँडै टुंग्याउनुपर्ने भनाइ राखे । माओवादी नेत्री पम्फा भुसालले परिवर्तनमा कुनै भूमिका नभएका र आन्दोलनबाट पराजित समूहबाट संविधान र व्यवस्थामाथि नै चुनौती बढाउने गतिविधि भएकाले सामूहिक रूपमा जबाफ दिन प्रधानमन्त्रीद्वारा परिवर्तनका पक्षधर दलका नेताबीच छलफल गर्न बैठक बोलाइएको बताइन् । यसैका कारण व्यवस्थामाथि नै मुख्य चुनौती छ भन्ने कुरा त होइन । तर, यस्ता गतिविधिप्रति सामूहिक रूपमा प्रतिबद्धता जनाउनुपर्छ भनेरै प्रधानमन्त्रीले बैठक राख्नुभएको हो, उनले भनिन् । उनका अनुसार सामाजिक सञ्जालमा भएको दुरुपयोग नियन्त्रण गर्ने सवालमा पनि प्रमुख राजनीतिक दलबीच साझा धारणा बनाउने विषयमा छलफल भएको थियो । लोकतन्त्रको अभ्यासका नाममा सामाजिक सञ्जाललाई असाध्यै दुरुपयोग गरेर सामाजिक सद्भाव भत्काउने, राष्ट्रिय एकता कमजोर बनाउने, लोकतन्त्र र गणतन्त्रमाथि झूटा प्रचार गर्ने, अमर्यादित, अनियन्त्रित गतिविधि गर्ने काम भइरहेका छन्, उनले भनिन्, यस्ता अराजक गतिविधिलाई कुनै माध्यमबाट रोकेर जानुपर्छ भन्नेमा प्रमुख नेताबीच साझा धारणा बनेको छ । सामाजिक सञ्जालमा खासगरी टिकटक र युट्युबबाट भइरहेको अराजक गतिविधि नियन्त्रण गर्न आवश्यक परेमा तत्काल कानुनसमेत बनाउनुपर्ने पक्षमा पनि उनीहरूले छलफल गरेका थिए । लामो समयदेखि आर्थिक अवस्था सुधारोन्मुख नभएकोप्रति पनि नेताहरूको मुख्य सरोकार रहेको थियो । प्रधानमन्त्री दाहालले बैठकमा केही दिनभित्रै वर्तमान आर्थिक अवस्थाका बारेमा यथार्थ जानकारी सरकारबाटै गराउने प्रतिबद्धता राखेका छन् । एमालेले भने प्रधानमन्त्रीले बोलाएको बैठकले सरकार भयभीत भएको सन्देश दिएको जनाएको छ । प्रधानमन्त्रीले गणतन्त्रवादीहरू एकठाउँमा छौं भन्ने सन्देश दिन खोज्नुभएको होला, तर सरकार आफ्ना कमजोरीबाट भयभीत भएको छ, एमाले सचेतक बर्तौलाले भने, सरकारका कमजोरीका कारण नै जनआक्रोश बढ्ने हो, नागरिकको विश्वास रहुञ्जेल व्यवस्था बलियो हुन्छ, नागरिकको विश्वास भएन भने व्यवस्थामाथि नै चुनौती बढ्छ । यसलाई शासकले बुझ्नुपर्छ ।"
अस्ट्रेलियामा जमेका अनिल,"(काठमाडौं)देशमा माओवादीको सशस्त्र द्वन्द्व सकिएर भर्खर शान्ति पुनःस्थापना भएको थियो । चितवन खैरहनीका ३७ वर्षीय अनिल पोखरेल देश छाड्ने चटारोमा थिए । खासमा प्लस टु तह सकेर चिकित्साशास्त्र अध्ययनको छात्रवृत्तिको परीक्षा दिएका थिए उनले । पहिलो प्रयासमा नाम निस्किएन । दोस्रो पटक परीक्षा दिन तयारी गरिरहेकै बेला सँगैका साथीहरू एकपछि अर्को गर्दै बिदेसिइरहेका थिए । उनको मन पनि नेपालमा थामिएन । र, साथीहरूकै सिको गरेर अध्ययनका लागि अस्ट्रेलियाकोसिड्नी पुगे । गैरआवासीय नेपाली संघ (एनआरएनए) को महाधिवेशनका लागि केही समयअघि नेपाल आएका अनिल उतिबेला भने रहरले बिदेसिएको बताउँछन् । तर अहिले भने बिदेसिनु वा उतै बस्नु बाध्यता जस्तै बनिसकेको उनको बुझाइ छ । सुरुमा खासै योजना नबनाई गएको पुस्ताको परें, उनी भन्छन्, तर अहिलेको पुस्तामा विदेश जानुको विकल्प नै देख्दिनँ । दुःखजिलो गरी पढेलेखे पनि जागिरको ग्यारेन्टी नभएको र नयाँ उद्यम गर्ने पनि सहज वातावरण नदेखिएको उनको भनाइ छ । अनिलका अनुसार उद्योग, कलकारखाना खोल्न महिनौं सरकारी झमेला व्यहोर्नुपर्ने भएकाले पनि युवा पुस्ताले देशमा भविष्य नदेखेको हो । त्यसैले देशको अवस्था देखेर नै पहिले किन विदेश जान्छस् भन्ने बुबाआमा अहिले आफ्नो भविष्य बनाउन विदेश जाऊन् भन्ने सोचमा छन्, उनी प्रश्न गर्छन्, आफ्नो परिवारको जीवनयापन सहज होस् भन्ने नचाहने को नै छ र ? अस्ट्रेलिया पुगेर स्नातक तह सकेर सर्टिफाइड प्राक्टिसिङ एकाउन्टिङ (सीपीए) पढे । अनि वित्तीय क्षेत्रमै थप अध्ययन गर्ने अवसर मिल्यो, उनले भने, अहिले अस्ट्रेलियाको सबैभन्दा ठूलो कन्स्ट्रक्सन कम्पनी डाउनर युटिलिटिजमा वित्तीय व्यवस्थापक (फाइनान्स म्यानेजर) छु । आफ्नो विज्ञता प्रोजेक्ट फाइनान्स इन्फ्रास्ट्रक्चरमा भएको उनी सुनाउँछन् । मैले काम मात्र गर्दिनँ, अध्यापन पनि गर्छु, उनी भन्छन्, कन्सल्टिङ र अन्य क्षेत्रमा पनि आबद्ध छु । अस्ट्रेलिया जाँदा सुरुका दिनमा उनले निकै संघर्ष गरेको उनको अनुभव छ । तर त्यही संघर्ष अनि मिहिनेतले बिस्तारै स्थापित बनाएको हो अनिललाई । नेपाल छँदैदेखि समुदायसँग कुनै न कुनै रूपमा जोडिँदै आएको थिएँ, सामाजिक काममा पनि उत्तिकै सक्रिय हुन्थें, उनी भन्छन्, त्यो चेत ममा सधैं छ । यही स्वभावले अस्ट्रेलियास्थित नेपाली समुदायसँग जोडिँदै गएको उनको भनाइ छ । त्यसै क्रममा एनआरएनएसँग जोडिएँ, उनी भन्छन्, चार वर्ष एनआरएनए, अस्ट्रेलियाको कोषाध्यक्ष भएर काम गरें । अहिले भने उनी एनआरएनए अस्ट्रेलियाको अध्यक्ष छन् । अब युवाले नेतृत्व लिनुपर्छ भनेरै अध्यक्षका लागि आफू नै अघि सरेको उनी बताउँछन् । एनआरएनए अस्ट्रेलियामा अन्य मुलुकको तुलनामा सबैभन्दा बढी सदस्य छन्, उनी भन्छन्, सानो उमेरमै यति धेरै सदस्यको नेतृत्व गर्ने अवसर पाएको छु ।बिदेसिनुलाई नराम्रो रूपमा हेर्न नहुने उनको जोड छ । विभिन्न देश गएका श्रमजीवीले पठाएको रेमिट्यान्सबाट आर्थिक रूपमा राष्ट्रलाई ठूलो भरथेग हुने गरेको उनको भनाइ छ । उनीहरूले पैसा मात्र कमाउँदैनन्, ज्ञान आर्जन पनि गरेका हुन्छन् । सरकारको ध्यान उनीहरूलाई फर्काउन वा सहज रूपमा उनीहरूको लगानी तथा ज्ञान सीपकसरी लागू गर्न सकिन्छ भन्नेमा जान जरुरी छ, उनले भने । एनआरएनएको पछिल्लो महाधिवेशनमा गैरआवासीय नेपालीलाई नेपाली नागरिकता दिने सरकारको निर्णय स्वागतयोग्य भएको उनको बुझाइ छ । अब कार्यविधि बनाएर सहज रूपमा कसरी एनआरएनएबाट लगानी भित्र्याउने लगायतका विषयमा सम्बन्धित निकायले काम गर्न जरुरी छ, उनले भने । अस्ट्रेलियामा नेपाली समुदायका करिब दुई लाख हाराहारीको बसोबास छ । मजस्तै लामो समय अस्ट्रेलिया बसेका र स्थापित भएकाहरूका सन्तान हुँदै गर्दा दोस्रो पुस्ता पनिबढ्दो क्रममा छ, उनी भन्छन्, यो पुस्तालाई देशसँग कसरी जोड्ने र आफ्नो भाषा, संस्कृतिको जगेर्ना गर्ने भन्नेमा एनआरएनएले काम गर्न जरुरी छ । युवापुस्तालाई कुलतमा नलाग्न र जीवनमा प्राप्त असफलताबाट पाठ सिकेर अझै बलियो बन्दै अघि बढ्नुपर्छ भन्ने सुझाव पनि दिन्छन् उनी । सानातिना संकट र व्यवधानबाट नपिरोलिई निरन्तर अगाडि बढ्दा सफलता मिल्दो रहेछ, उनी भन्छन्, अहिलेका कतिपय युवामा यो भयो भने भयो, भएन भने जिन्दगी नै सकियो भन्ने जुन सोच र भावना छ, त्यस्तो पक्कै होइन । बाआमाको पुस्तालाई हेर्यौं भने हामीले दुःखकष्ट गर्नुपर्दो रहेछ भन्ने बुझ्न सक्छौं ।विदेशमा कुनै कम्पनी दर्ता गर्नुपर्दा आधा घण्टामै काम हुने भएकाले पनि चाहेका बेला सहजै चाहेको व्यवसाय गर्न सकिने वातावरण छ । तर मेरो साथी नेपालमा उद्यम गर्छु भनेर आउँदा कम्पनी दर्ता गर्न उसलाई चार साता लाग्यो, उनले प्रश्न गरे, एक त बिदेसिएका नेपाली कमै मात्र देशमा फर्कन चाहन्छन्, फर्किएर आएकालाई पनि केही गरौं भन्ने भाव राख्दा साथ दिने कोही छैन । यस्तै अवस्था रहे नेपालमा कसरी आएर काम गर्न नसकिने उनको चिन्ता छ । थुप्रै एनआरएन नेपालमा लगानी गर्न तयार भएकाले लगानीयोग्य वातावरण बनाइदिनुपर्ने उनको सुझाव छ । एनआरएनएजस्तो संस्थामा राजनीतिक हस्तक्षेप हुन थालेकोमा भने उनी चिन्तित छन् । कुनै पनि पार्टीमा आस्था राख्न पाइयो । तर संस्थाको नेतृत्वमा जो पुग्छ, उसले राजनीतिमुक्त संस्था बनाउनुपर्छ, उनले भने, एनआरएनए नेतृत्वले पनि राजनीतिक हस्तक्षेपको वातावरण बनाउनेतर्फ लाग्नुहुँदैन । देशबाहिर पुगेको एउटा पुस्ताले धेरै ज्ञानसीप आर्जन गरेकाले उनीहरूलाई स्वदेश फर्काउने उपयुक्त समय आइसकेको उनी बताउँछन् । यसका लागि सरकारले सहजीकरण गर्नुपर्छ । देशका लागि यहीं बसेर केही गर्ने वातावरण बनाए धेरैजना अनुभव र लगानी गर्ने योजनासहित फर्कने निश्चित छ ।"
केनेडीद्वारा निक्सन पराजित,"सन् १९६० मा आजकै दिन (नोभेम्बर ८) मा जोन एफ केनेडी अमेरिकी राष्ट्रपतिमा निर्वाचित भएका थिए । उनले रिपब्लिकन दलका रिचार्ड निक्सनलाई पराजित गरेका थिए ।१९१७ को मे २९ मा जन्मिएका केनेडी अमेरिकाको ३५ औं राष्ट्रपति हुन् । १९६१ को जनवरी २० देखि कार्यकाल सुरू गरेका केनेडी १९६३ को नोभेम्बर २२ मा हत्या हुनुअघिम्म पदमा थिए । टेक्सास राज्यको डालसमा सार्पसुटर ली हार्भी ओस्वाल्डले गोली हानी केनेडीको हत्या गरेका थिए । उनी अमेरिकाका हालसम्मकै सर्वाधिक लोकप्रिय राष्ट्रपति मानिन्छन् । केनेडीले १९६१ को मे २५ मा एक दशकभित्र चन्द्रमामा मानिस पठाउने घोषणा गरेका थिए । केनेडीले घोषणा गरेको आठ वर्षपछि चन्द्रमामा मानिस पठाउन अमेरिका सफल भएको थियो । १९६९ को जुलाई २१ मा नील आर्मस्ट्रङ अपोलो११ यानमार्फत पहिलो पटक चन्द्रमामा पुगेका थिए । केनेडीसँग पराजित भएका निक्सन भने १९६९ मा राष्ट्रपति भएका थिए । सोभियत संघ, चीन तथा कतिपय अरब देशसँगको सम्बन्ध सुधार गरेका निक्सन दोस्रो कार्यकालमा निर्वाचित हुन राज्य संयन्त्रको अधिकतम दुरुपयोग गरेको समाचार प्रकाशित भएससँगै १९७४ अगस्ट ८ मा राजीनामा दिएका थिए ।"
बीपीमा सहमतिपछि ओपीडी सञ्चालनमा,"(सुनसरी)सामूहिक राजीनामा दिएर एक महिनादेखि आन्दोलनरत बीपी कोइराला स्वास्थ विज्ञान प्रतिष्ठानका चिकित्सक र कर्मचारीसँग पदाधिकारीले बेग्लाबेग्लै सहमति गरेपछि अवरुद्ध उपचार सेवा सोमबारदेखि नै नियमित तथा पठनपाठन सञ्चालनमा आएको छ । चिकित्सकका हकमा सात वर्षदेखि र कर्मचारीहरूको हकमा १५ वर्षदेखि रोकिएको पदोन्नतिका विषयमा लामो समयदेखि आन्दोलन गर्दै आएका थिए । तर गत असोज २६ मा १ सय ७७ जना चिकित्सकले स्वास्थ्य मन्त्रालयमा सामूहिक राजीनामा दिएपछि दैनिक ४ हजार जनाले उपचार पाउने प्रतिष्ठानको ओपीडी सेवा ठप्प भएको थियो । पदाधिकारी र चिकित्सक, कर्मचारीहरूबीच पटकपटकको वार्ता लोक सेवा आयोगसँग राय लिएर पदोन्नतिको प्रक्रिया सुरु गर्ने भन्ने वाक्य सहमतिपत्रमा लेख्ने कि नलेख्ने भन्ने विषयमा एकमत हुन नसकेपछि बिनानिष्कर्ष टुंगिँदै आएको थियो । पहिलो पटक १० दिनसम्म सम्पूर्ण ओपीडी नै बन्द भएपछि सर्वसाधारणको स्वास्थ्य उपचारमा खेलबाड भएको भन्दै धरानका नागरिक समाजका अगुवाहरूले एक सातादेखि लगातार समस्या समाधान गर्न तीव्र दबाब दिँदै आएका थिए । चारबुँदे सहमति भएपछि ओपीडीसँगै अन्य विभागको पनि नियमित सेवा सुरु भएको छ । प्रतिष्ठानमा ओपीडी ठप्प हुँदा करिब ६० हजार बिरामीले उपचारबाट वञ्चित भएका थिए । दैनिक ८० भन्दा बढी शल्यक्रिया हुने प्रतिष्ठानमा करिब एक हजार जनाको रुटिङ अपरेसन अनिश्चितकालका लागि रोकिएको थियो । चिकित्सक कर्मचारी र पदाधिकारीबीच भएको चारबुँदे सहमतिमा मन्त्रीस्तरीय निर्णयअनुसार स्वास्थ्य तथा जनसंख्या मन्त्रालयको गत १७ गते प्राप्त पत्रसहितको कर्मचारीको प्रस्तावित नियमावली २०७९ को मस्यौदालाई प्रतिष्ठानका कर्मचारी कल्याण समाजलाई ७ दिन समय सीमा दिई सुझाव संकलन गर्न दिने, संकलित सुझावसहितको मस्यौदा प्रतिष्ठान कार्यकारिणी समितिको सिफारिससहित सञ्चालक परिषद्मा स्वीकृतिका लागि पेस गर्ने उल्लेख छ । यसैगरी कर्मचारीहरूको आन्तरिक स्थायी बढुवाका लागि ०७२ पुस २० गते प्रतिष्ठानले प्रकाशित गरेको विज्ञापनमा समावेश रहेका मध्ये अन्तर्वार्ता हुन बाँकी रहेका सबै स्थायी तथा परफर्मेन्स करार सेवाका कर्मचारीको अन्तर्वार्ता आगामी पुस १ गतेदेखि सुरु गरी सोही महिनाको मसान्तसम्म सम्पन्न गर्ने र अन्तर्वार्तापश्चात् एक महिनाभित्र सञ्चालक परिषद्को बैठक बस्न पहल गरी नतिजा प्रकाशन गर्ने सहमति भएको छ । यसैगरी करार सेवाका कर्मचारीको अन्तर्वार्ता आगामी मंसिर महिनाभित्रै सम्पन्न गर्ने, आन्दोलनका कारण प्रतिष्ठान व्यवस्थापनले कर्मचारी कल्याण समाज, समाजको सदस्य र कुनै कर्मचारीप्रति पूर्वाग्रह नराख्ने उल्लेख छ । सहमतिको चौथो बुँदामा हाल आफ्ना मागहरू उठान गरी आन्दोलनरत सम्पूर्ण पक्षहरूले आन्दोलनका सम्पूर्ण कार्यक्रमहरू आजै (सोमबार) का दिनदेखि नै स्थगन गरी आफ्नो कार्यमा संलग्न हुने उल्लेख छ ।शिक्षक कल्याण समाजका अध्यक्ष डा सेराज अहमद खान र विद्यार्थी कल्याण समाजका अध्यक्ष डा ओमशान्ति रजकले वार्ता सफल गराउन भूमिका खेल्ने धरानका नागरिक समाजका अगुवा, जनप्रतिनिधिहरूलाई धन्यवाद दिँदै भविष्यमा यस्तो आन्दोलन गर्नु नपर्ने गरी प्रतिष्ठानको हितमा सबै लागिपर्नुपर्ने बताए । स्वास्थ्य मन्त्रालय, प्रदेश र संघीय सरकारले समेत प्रतिष्ठानको समस्या तत्काल समाधान गर्न चासो नदिएपछि धरानका नागरिक समाजका अगुवाहरू पूर्वनगर प्रमुख कुमारबहादुर कार्की, समाजसेवी सरला कायस्थ, उद्योग वाणिज्य संघ सुनसरीका अध्यक्ष विजय श्रेष्ठ, महासचिव सरोज श्रेष्ठ, संघकै कृष्ण अग्रवाल, पूर्वनगर प्रमुख तिलक राई, गोकुल श्रेष्ठ, राजविमल श्रेष्ठलगायतले प्रतिष्ठानको आन्तरिक समस्या आन्तरिक रूपमै समाधान गर्न दबाब दिँदै आएका थिए ।"
संघविरुद्ध मधेश सरकारले संघर्ष गर्ने,"(जनकपुर)मधेश प्रदेशका मुख्यमन्त्री सरोजकुमार यादवले प्रदेशको अधिकारका निम्ति संघीय सरकारविरुद्ध काठमाडौं र मधेसकेन्द्रित संघर्ष गर्ने चेतावनी दिएका छन् । संघ र प्रदेशबीच तानातानमा परेको प्रहरी समायोजन, निजामती कर्मचारीको खटनपटनलगायत मुद्दामा मधेश सरकारले संघ सरकारलाई अन्तिम पटक अल्टिमेटम दिँदै आन्दोलनमा उत्रिने चेतावनी दिएको हो । मुख्यमन्त्री यादवले सर्वदलीय बैठक डाकेर यस्तो निर्णय गराएका हुन् ।जनकपुरस्थित मुख्यमन्त्री तथा मन्त्रिपरिषद्को कार्यालयमा सोमबार बसेको सर्वदलीय बैठकले संघीय सरकारले प्रदेशको अधिकार हस्तान्तरण नगरे काठमाडौंस्थित माइतीघर मण्डलमा धर्ना बस्ने पनि निर्णय गरेको छ । प्रदेशका मन्त्री र राजनीतिक दलका नेताहरूको उपस्थितिमा सम्पन्न सर्वदलीय बैठकले आगामी बिहीबार यस मामिलामा प्रधानमन्त्री पुष्पकमल दाहाललाई ज्ञापनपत्र बुझाउने सहमतिसमेत गरेको छ । सर्वदलीय बैठकमा जसपाका तर्फबाट मुख्यमन्त्री यादव, कांग्रेसका प्रदेश अध्यक्ष एवं भौतिक पूर्वाधार तथा विकासमन्त्री कृष्णप्रसाद यादव, माओवादी संसदीय दलका नेता भरतप्रसाद साह, लोसपाकी प्रदेश सांसद रानी शर्मा तिवारी, नेकपा एसका संसदीय दलका नेता एवं भूमि व्यवस्था, कृषि तथा सहकारी मन्त्री गोविन्द न्यौपाने, जनमत पार्टीका प्रवक्ता एवं श्रम तथा यातायातमन्त्री चन्दन सिंह, एमालेका प्रमुख सचेतक लखन दासलगायतको उपस्थिति थियो । सर्वदलीय बैठकले प्रधानमन्त्री दाहालसमक्ष संघीय सरकारले रोकिराखेका प्रहरी समायोजन, निजामती कर्मचारीको खटनपटन, गुठीको जग्गा र वन क्षेत्रलाई प्रदेश सरकारको अधिकार क्षेत्रमा ल्याउनुपर्ने माग राख्ने जनाएको छ । मुख्यमन्त्री यादवको अगुवाइमा सबै दलका नेताले बिहीबार ज्ञापनपत्र बुझाउने मधेश प्रदेश सरकारका गृह तथा सञ्चारमन्त्री मोहम्मद समिमले जानकारी दिए । संघीयता संकटमा छ । संघीयताको खाँचो मधेशलाई नै बढी छ, उनले भने, सर्वदलीय बैठकमा भएको छलफलको विस्तृत खाका बुधबार पत्रकार सम्मेलन गरेर सार्वजनिक गर्नेछौं । उनका अनुसार बिहीबार प्रधानमन्त्री दाहाललाई भेटेर १५ दिनभित्र प्रहरी समायोजन, निजामती कर्मचारीको खटनपटन, गुठीको जग्गामा अधिकार र वन क्षेत्रलाई प्रदेश मातहत ल्याउने माग पूरा गर्न समय दिइनेछ । १५ दिनभित्रमा संघीय सरकारले प्रदेशलाई यी सबै अधिकार नसुम्पे मुख्यमन्त्रीजीसहित हामी सबै मन्त्री, प्रदेश सांसद र दलका नेता माइतीघर मण्डलमा धर्नामा बस्नेछौं, गृह तथा सञ्चारमन्त्री समिमले भने, संघीयतामाथि चौतर्फी प्रहार भइरहेका बेला प्रदेशलाई अधिकार सम्पन्न बनाउनुपर्नेमा दलका नेताहरू एकमत छन् ।माओवादी संसदीय दलका नेता भरतप्रसाद साहले संघीयतालाई मजबुत र सुदृढ गर्न मधेश प्रदेशका दलहरूले महत्त्वपूर्ण कदम चाल्न लागेको जानकारी दिए । उनले प्रधानमन्त्री दाहाललाई ज्ञापनपत्र बुझाएको १५ दिनभित्र माग सम्बोधन नभए माइतीघर मण्डलमा धर्ना र मधेशका ८ वटै जिल्लामा धर्ना र विरोध प्रदर्शन गरिने बताए । यसपालि हामी आश्वासन लिएर मात्र फर्किन्नौं । प्रदेशको अधिकार नै लिएर आउँछौं, माओवादी नेता साहले भने, संघीयतालाई बलियो बनाउन र प्रदेशको अधिकार लिन मधेश प्रदेशले अगुवाइ गर्ने अभियानमा सहभागिता जनाउन अन्य प्रदेशलाई पनि आह्वान गर्नेछौं ।यसअघि, तत्कालीन मुख्यमन्त्री लालबाबु राउतको पालामा प्रहरी समायोजन नगरेको विरोधमा तत्कालीन गृह तथा सञ्चारमन्त्री भरतप्रसाद साह प्रदेश प्रमुखको कार्यालयमा ४ दिन धर्ना बसेका थिए । तत्कालीन प्रधानमन्त्री शेरबहादुर देउवाले प्रहरी समायोजन छिट्टै हुने र निर्वाचन आउन लागेकाले धर्नामा नबस्न आग्रह गरेपछि त्यतिबेला मन्त्री साह धर्नाबाट पछि हटेका थिए । आश्वासनले अब हुन्न । यसपालि अधिकार लिएरै फर्किनुपर्छ, साहले भने, प्रदेश सरकारले काम गरेको ६ वर्ष भइसक्यो । मधेश प्रदेशले सबभन्दा पहिले प्रहरी विधेयक बनायो । तर पनि आलटाल गरेर समायोजन रोकिएको छ ।"
'जलवायु परिवर्तनको नेपाल असर उजागर भयो,"काठमाडौं (कास) नेपालका विभिन्न क्षेत्रमा संलग्न जानकारले संयुक्त राष्ट्रसंघ (यूएन) का महासचिव एन्टोनियो गुटेरेसले नेपालमा जलवायु परिवर्तनबाट परेको असरबारे विश्व समुदायलाई उजागर गरेको बताएका छन् । नीति अनुसन्धान प्रतिष्ठान नेपालले मंगलबार आयोजना गरेको गुटेरेसको नेपाल भ्रमण ः म्यासेज बिट्विन द लाइन शीर्षकमा भएको छलफलमा जानकारले गुटेरेसको भ्रमण नेपालको जलवायु परिवर्तनको क्षेत्रमा महत्त्वपूर्ण भएको टिप्पणी गरे । राजनीतिक विश्लेषक श्रीकृष्ण अनिरुद्ध गौतमले गुटेरेसले जलवायु परिवर्तन र यसको अवस्था तथा संक्रमणकालीन न्यायको विषयमा भ्रमणमा विचार राखेको उल्लेख गरे । उनले भने, उहाँको भ्रमणमा जे देखियो त्यो मात्र केही, त्यसको भिन्न पनि केही हो । अहिले जलवायु परिवर्तन अब भूराजनीतिक विषय भएको छ । जलवायु परिवर्तनमा नेपालको भूमिका नभए पनि अन्य मुलुकले गरेको कार्बन उत्पादनबाट समस्या झेल्न बाध्य हुनुपरेको उनले बताए । नेपाल पर्वतारोहण संघका पूर्वअध्यक्ष तथा यस क्षेत्रमा लामो समयदेखि काम गरिरहेका आङ छिरिङ शेर्पाले हिमालय क्षेत्रमा जलवायु परिवर्तनको असर नराम्रो रूपमा परेको उल्लेख गर्दै यसबारेमा महासचिव गुटेरेसको भ्रमणमा आफैंले विस्तृत रूपमा हिमालय क्षेत्रको अवस्थाबारे जानकारी दिएको उल्लेख गरे । महासचिवज्यूले संसद्को सम्बोधनका क्रममा पनि हामीले भनेकै कुरा भन्नुभयो । उहाँले नेपालमा जलवायु परिवर्तनबाट परेको असरबारे विश्वलाई नै जानकारी दिन्छु भन्ने वाचा पनि गर्नुभयो, उनले भने । महासचिवले नोभेम्बर अन्त्यबाट यूएईमा हुने जलवायु परिवर्तनसम्बन्धी सम्मेलन कोप२८ मा नेपालले जलवायु परिवर्तनबाट खेप्नुपरेको असरका बारेमा विश्वलाई नै जानकारी दिने पनि उनले बताए । महासचिवले उठाएको विषयलाई यही मौकामा नेपालले विश्वभर नै उठाउनुपर्ने प्रस्ट पारे । नेपाल प्रहरीका अवकाश प्राप्त डीआईजी हेमन्त मल्लले यूएनका महासचिवले नेपाल भ्रमण गर्नु सकारात्मक भएको बताए । यो भ्रमण राम्रो भयो । यसले केही बाटो खुल्नेछ, उनले भने, यूएन सबै चिज होइन । सुरक्षा परिषद् र महासभाले गर्ने हो । नेपालको सबैभन्दा महत्त्वपूर्ण कुरा कूटनीति नै हो । पत्रकार कृष्णमुरारी भण्डारीले महासचिव गुटेरेसको नेपाल भ्रमण शान्त पोखरीमा ढुंगा हानेर तरंग ल्याएजस्तै भएको बताए । महासचिवले बोलेको जलवायुसम्बन्धी मुद्दालाई लिएर नेपालले पनि बोल्नुपर्ने उनले उल्लेख गरे । नीति अनुसन्धान प्रतिष्ठान नेपालका निर्देशक दीपक अधिकारीले भने महासचिवको भ्रमणलाई जलवायु परिवर्तनका रूपमा मात्र नहेरेर यसलाई अन्य भूराजनीतिक रूपमा पनि हेर्नुपर्ने बताए ।"
बालिका बलात्कारपछि हत्या आरोपमा पक्राउ,बुटवल (कास) गुल्मीमा १५ वर्षीया बालिकाको बलात्कारपछि हत्या गरेको आरोपमा बाँकेको खजुरा गाउँपालिका४ का २३ वर्षीय रहिस खाँ पक्राउ परेका छन् । शनिबार पक्राउ परेका उनलाई जिल्ला अदालतले सोमबार ५ दिन थुनामा राखेर अनुसन्धान गर्न गुल्मी प्रहरीलाई म्याद दिएको छ । खाँले चन्द्रकोट गाउँपालिका४ शान्तिपुरकी १५ वर्षीया बालिका मनीषा रुचाललाई गत बिहीबार दिउँसोदेखि बन्धक बनाएका थिए ।प्रहरीका अनुसार धान काट्ने खेतालाका लागि सुर्ती किन्न बजार गएकी मनीषालाई फर्कने क्रममा आफ्नो भान्सामा ग्यास नबलेको र बाल्न सहयोग गर्न भन्दै खाँले मस्जिदभित्र बोलाएका थिए । मस्जिदभित्र पसेकी उनलाई खाँले बिहीबार दिनभर बन्धक बनाएर राति बलात्कारपछि हत्या गरेर शव नजिकै रहेको हुग्दी खोलामा नग्न अवस्थामा बगाइदिएको प्रहरीले जनाएको छ ।
टिकटकले फैलाएको उन्माद नियमन कहिले ?,"पाँच वर्षदेखि मात्र विश्वव्यापी प्रयोगमा आएको टिकटक एपको प्रयोग लोकप्रियताको सीमा नाघेर उन्मादको चरणमा पुगेको छ । छोटाछोटा भिडियो सेयर गर्न मिल्ने यो एपका प्रयोगकर्ता नेपालमा पनि लाखौं छन् र ती बालबालिकादेखि वृद्धवृद्धासम्मै छन् । सुरुमा मनोरञ्जनको माध्यम मानिएको यो एप अहिले धार्मिक, सामुदायिक र जातीय सद्भाव बिगार्ने, घृणा तथा विद्वेष फैलाउने, एकअर्काको मानमर्दन गर्ने र अश्लील सामग्री प्रचार गर्ने माध्यमका रूपमा पनि प्रयोग भइरहेको छ । टिकटकको लतले मनोसामाजिक समस्यासमेत निम्त्याउन थालिसकेको छ । टिकटक दुरुपयोग नियन्त्रण नगर्ने हो भने यो एउटा सामाजिक र राजनीतिक समस्याका रूपमा विकराल बन्दै जाने निश्चित छ । टिकटकमा सहजै खाता खोल्न मिल्छ, अझ खातै नखोली हेर्ने दर्शक पनि उत्तिकै हुन्छन् । दर्शक बटुल्ने लोभले भ्रमपूर्ण र सनसनीपूर्ण सामग्री बनाउने र प्रसार गर्ने होड चलेको छ । अझ यही बेला, एक व्यक्तिको शरीर अर्को व्यक्तिको टाउको जोडिदिने प्रविधिको उपलब्धता पनि सहज छ । यसरी डिपफेक भिडियो तयार गरी टिकटकमार्फत कसैलाई बदनाम गराउने, भ्रम फैलाउने गरेको पाइन्छ । टिकटक प्रयोगकर्ताको व्यापकताका कारण भ्रमपूर्ण सामग्री छोटो समयमै भाइरल हुने गर्छ । अर्कातिर भ्युज र फलोअर बढाउने धुनमा कुनै व्यक्तिको गोपनीयता र प्रतिष्ठा ख्याल नगरी भिडियो खिचेर टिकटकमा पोस्ट गर्ने बेथिति पनि बढेको छ । कसैको फरक बोलीचाली, हाउभाउलाई हियाउने ढंगले टिकटकमा भिडियो बनाउनेहरू पनि प्रशस्तै छन् ।टिकटकजस्ता सामाजिक सञ्जाल जातीय विभेद, घृणास्पद अभिव्यक्ति, चरित्र हत्या गर्ने थलोका रूपमा विकास हुन गम्भीर चिन्ताको विषय हो । सामाजिक सञ्जालमार्फत गरिएका अपराधसम्बन्धी उजुरी प्रहरीमा पर्ने क्रम बर्सेनि बढ्दो छ । यसले साइबर ब्युरोको जनशक्ति र अनुसन्धान क्षमतालाई नै चुनौती दिइरहेको छ । साइबर ब्युरोमा आर्थिक वर्ष २०७९८० मा साइबर अपराधका ७ सय २१ उजुरी परेकामा चालु आर्थिक वर्षको तीन महिनामै ६ सय २० वटा उजुरी दर्ता भएका छन् र अधिकांश टिकटकसँग सम्बन्धित छ । अपराध नियन्त्रणका लागि टिकटकलाई नियमन गर्न अत्यावश्यक भइसकेको प्रहरीको तथ्यांकले प्रस्ट्याउँछ । टिकटकले सिर्जना गरेको गम्भीर समस्या भनेको प्रयोगकर्तामा देखिएको लत हो । सकेसम्म धेरै फलोअर खोज्ने ध्याउन्नमा जुनसुकै उमेरका व्यक्ति जुनसुकै हदसम्म जाने होड देखिएको छ । त्यो लत भिडियो बनाउनेमा मात्र होइन, हेर्नेमा पनि मानसिक समस्याकै रूपमा बढेको छ । घण्टौंसम्म लगातार टिकटक भिडियो हेर्ने लतले अनिद्रा, एन्जाइटी, डिप्रेसनजस्ता मानसिक समस्या निम्त्याइरहेको छ । मनोचिकित्सकका भनाइमा कुनै पनि लत मस्तिष्कका लागि कडा लागूऔषधको लत लाग्नुसरह नै खतरनाक हुन्छ । केही प्रयोगकर्ता घण्टौं लाइभ बसिरहेका हुन्छन्, गिफ्ट मागिरहेका हुन्छन्, कोही त गिफ्टका लागि जस्तोसुकै हर्कत गर्न पनि तयार हुन्छन् । गिफ्ट दिने क्रममा कतिपयले पैसा उडाइरहेका हुन्छन् । कोही व्यक्तिले टिकटककै कारण पैसा कमाएका छन्, अरू कैयन्मा त्यस्तै लोकप्रियता हासिल गर्ने ध्याउन्नले अर्को लत बनाएको हुन्छ । तर अधिकांश समय टिकटकमै बिताइरहँदा परिवार र समाजबाट टाढिँदै गएका हुन्छन् । छिमेकी भारत, अफगानिस्तानलगायत मुलुकले टिकटकलाई प्रतिबन्ध नै लगाएका छन् । अमेरिका, फ्रान्सलगायतका विकसित मुलुकले यसको नियमनका लागि सर्भर आफ्नै देशमा राख्ने कदम चालेका छन् । यहाँ पनि विकृति बढेपछि गृह मन्त्रालयले आइतबार विज्ञप्ति जारी गरेर टिकटकमार्फत घृणा फैलाउने, व्यक्तिहरूको मानमर्दन गर्ने, जातीय, धार्मिक एवं सामाजिक सद्भाव बिगार्ने र अश्लील खालका गतिविधि गर्ने व्यक्ति पत्ता लगाई कानुनी कारबाहीको दायरामा ल्याउने चेतावनी दिएको छ । सिंहदरबारमा मंगलबार बसेको सत्तारूढ र विपक्षी दलहरूको बैठकमा पनि सामाजिक सञ्जालमा देखिएका विकृति नियन्त्रण र नियमन गर्नुपर्नेमा मतैक्य देखिएको छ । राजनीतिक दलहरू एकमत भएको यही मौकामा टिकटक लगायतका समग्र सामाजिक सञ्जाल नियमनका लागि प्रभावकारी नियमकानुन बनाइहाल्नुपर्छ । टिकटकमा पोस्ट हुनेबित्तिकै भिडियो भाइरल हुन सक्ने भएकाले विकृतिजन्य सामग्री स्वतः हटाउने संयन्त्र विकासका लागि टिकटकलाई नै जिम्मेवार बनाउन पनि अत्यावश्यक छ । विद्वेष फैलाउने, मानमर्दन गर्नेजस्ता सामग्री राख्ने व्यक्ति जुनसुकै मुलुकमा रहेको भए पनि कारबाहीको दायरामा ल्याउन राज्यको तदारुकता चाहिन्छ । अझ, नेपाली समाजलाई यति धेरै प्रभाव पार्ने टिकटकजस्ता सञ्जालको सर्भर नेपालमै स्थापना हुनुपर्छ । त्यसो भएमा मात्र समाजमा घृणा र विद्वेष फैलाउने सामग्री सिर्जना गर्ने र फैलाउनेको पहिचान गरी यथोचित कारबाही गर्न सकिन्छ । सम्बन्धित सबैलाई हेक्का रहोस्, अभिव्यक्ति स्वतन्त्रता लोकतन्त्रको सुन्दर पहिचान हो, तर जवाफदेहिताबिनाको अभिव्यक्ति अराजकता हो । अराजकता र उन्मादको प्रशस्त छनक समाजले देखिसकेको छ ।"
भूकम्पपीडितको सकस,"राहत घोषणा र गोदाममा, पीडित भोकभोकै बारीमा शीर्षकको समाचार र तस्बीरले जाजरकोटका भूकम्पपीडितको अवस्था चित्रण गर्छ । यो दुःखद अवस्थालाई छिटोभन्दा छिटो सहज बनाउन सरकारी प्रयास कमजोर देखिएको छ । सम्बन्धित छ । शुक्रबार राति मात्र होइन, बेलाबेलमा आउने परकम्पले त्यसै पनि पीडितहरू आतंकित छन् । त्यसमा पनि राहतको उचित व्यवस्था नभएका कारण पीडितको जीवन झन् कष्टकर बन्दै गएको छ । समयमा राहत पुग्न नसक्दा खुला आकाशमुनि बस्न बाध्य पीडितको घाउमा मलम गाउन सरकारी प्रयास अपर्याप्त देखिएको छ । खासगरी वृद्धवृद्धा, बालबालिका र सुत्केरीहरू बढ्दो चिसोका कारण प्रभावित हुन थालेका छन् । बदलिँदो मौसमका कारण खुला आकाशमुनि बसेका जोकोहीको जीवन कष्टकर बन्दै गएको छ । दीर्घरोगीहरू बढी मारमा परेका छन् । कतिपयको श्वासप्रश्वाससम्बन्धी समस्या देखिन थालेको छ । कर्णाली र सुदूरपश्चिम प्रदेशमा लामो समयदेखि भूकम्पको धक्का महसुस गर्दै आएको हो । अहिले त्यसको निरन्तरताले थप चिन्ता जगाएको छ । एक महिनाअघि बझाङको ६४ रेक्टर र गतवर्ष बाजुरामा ५९ रेक्टरको भूकम्पबाट ११ जनाको मृत्यु भएको थियो । त्यतिबेला यति ठूलोठूलो धनजनको क्षति भने भएको थिएन । यसपटक भूकम्प गएको भोलिपल्टै प्रधानमन्त्री, कर्णाली प्रदेशका मुख्यमन्त्री एवं अन्य उच्च पदाधिकारीले प्रभावित क्षेत्रको भ्रमण गरे । २०७२ सालको जस्तो धेरै स्थानमा भूकम्प नगएकाले उद्धार र राहतमा पक्कै सहज हुनुपर्छ । राहत सामग्री जिल्ला सदुरमकाम पुर्याउने काम भइरहे पनि प्रभावकारी वितरण हुन सकेको छैन । सरकारले सवा १२ करोडको सहयोग गर्ने आपत्कालीन घोषणा गरेको छ भने दाताहरूबाट पनि सहायताको वचन पाएको छ । भुवनेश्वर शर्मा, चन्द्रागिरि२, काठमाडौं"
किन दुब्लायो कान्तिपुर ?,"कुनै समय नेपालमा छापा माध्यमहरूको निकै जगजगी थियो । सबैले त्यही पढ्ने, रुचाउने र विश्वास गर्ने अवस्था थियो । त्यतिबेला कान्तिपुर र गोरखापत्रहरू १६, २०, २४ पृष्ठसम्मका छापिन्थे । तर अहिले पत्रिकाहरू दुब्लाएर मुस्किलले ८ पेज छापिन थालेका छन् । प्रिन्ट मिडियाका विषयमा चासो राख्नेका लागि यो चिन्ताको विषय हो । पत्रिका कसरी मोटो पार्ने ? कसरी बढीभन्दा बढी पाठ्य सामग्री र विज्ञापन हाल्ने ? प्रिन्टलाई पहिलेकै अवस्थामा कसरी पुर्याउने ? प्रेस काउन्सिल र नेपाल पत्रकार महासंघले छलफलको विषय बनाउनुपर्छ । हामीलाई राम्ररी थाहा छ कि पत्रपत्रिकाहरू समाचारले मात्र मोटाउँदैनन् । त्यसमा विज्ञापनदाता र पाठकहरूको माया आवश्यक हुन्छ । पत्रिका दुब्लाउनुको मुख्य कारण टेलिभिजन, अनलाइन, युट्युब र समाजिक सञ्जालको सहज पहुँच नै हो । यस्ता माध्यमले छिनकोछिनमै समाचारहरू सम्प्रेषित गर्छन् । तर त्यही विषय प्रिन्ट माध्यममा छापिएर पाठकसमक्ष पुग्न २४ घण्टा लाग्छ । बासी भइसकेको समाचारप्रति पाठकको रुचि हुँदैन । हिजो बासी समाचार पढ्न पत्रिका कसैले किन्दैन । तर पनि मेरो विचारमा घटना विश्लेषण पढ्न सहज हुने छापा माध्यम नै हुन् । केही वर्षदेखि मुलुकमा छाएको आर्थिक मन्दीको असर पत्रिकाम पनि परेको अनुमान गर्न कठिन छैन । आर्थिक मन्दीका बेला उद्योगहरूले पैसा खर्च गरेर विज्ञापन दिन सक्ने अवस्था हुँदैन । विज्ञापनको अभावमा पत्रिकाको आम्दानी घट्छ । यसले पत्रिका मोटाउनेभन्दा पनि पेज घट्दै जाने परिस्थिति बन्छ ।अर्कोतर्फ सरकारी नीतिले पनि विज्ञापनबाट आउने स्रोत घटेको देखिन्छ । नेपाल राष्ट्र बैंकले खराब ऋणीको तस्बिरसहित ऋण असुलीको विवरणको सूचना पत्रिकामा प्रकाशित गर्न नपाउने नीति छ । सहकारीहरूले भने खराब ऋणीको तस्बिरसहित सूचना निकाल्ने गर्छन् । यसका बारेमा पत्रकार महासंघले राष्ट्र बैंकसँग कुरा गर्नुपर्छ । त्यस्तै छापा माध्यमहरूले प्रकाशन गर्ने सामग्रीमा पनि पत्रिका दुब्लाउने र मोटाउने आधार निहित भएको हुन्छ । हुन त आफ्नो पत्रिकामा केके सामग्री दिने वा नदिने ? त्यो सम्पादकको अधिकार हो । तर पाठकको नाताले यस्तो कुरा आओस् वा यस्तो नआओस् भनेर अपेक्षा गर्नु स्वाभाविक हुन्छ । नेपालको सबैभन्दा बढी पढिने पत्रिका कान्तिपुर नै हो । यसमा दुई मत छैन । यसर्थ यसको हरेक पृष्ठ र सामग्रीको मूल्य असाधारण छ । कान्तिपुरमा एकएक अक्षरको र एकएक सेमीको महत्त्व हुन्छ । त्यसरी महत्त्वपूर्ण ठाउँमा प्रकाशित हुने सामग्री मुलुकको समग्र उन्नतिलाई सघाउनेखालको हुनुपर्छ । आजभोलि पत्रिकामा राशिफल पढ्ने पाठकको संख्या निकै होला । कुनै बेला कान्तिपुरले सेयर कारोबार र मूल्यलाई धेरै प्राथमिकता दिन्थ्यो । अहिले त्यो हटाएको छ । अहिले पुँजी बजारमा लाग्नेको संख्या ५० लाख पुगेको छ । यस्ता आर्थिक सामग्रीले देशको अर्थतन्त्र सुधार्न मद्दत पनि गर्छ । बरु राशिफलको सट्टा पुनः सेयर सामग्रीलाई नै प्राथमिकता दिनु उपयुक्त हुन्छ । गोपाल देवकोटा, गोकर्णेश्वर८, जोरपाटी"
एकद्वार प्रणालीले पीडितलाई राहत पाउन कठिन,"भूकम्पका पीडितलाई सरकारले दिने राहत सहयोगमा एकद्वार प्रणाली अपनाउने निर्णयले गरिएको छ । यो निर्णयलाई कार्यान्वयनमा लैजान नसक्दा पीडितले समयमा राहत पाउन सकेका छैनन् । सरसर्ती हेर्दा यो निर्णय सही भए पनि सरकारी ढिलासुस्तीका कारण पीडितले राहत पाउन कठिन भएको छ । अघिका यस्तै प्रकृतिका विपत्तिमा सरकारले यस्तो नीति अपनाएको थियो । तर पनि राहत उपलब्ध गराउन चाहने व्यक्ति वा संघसंस्थाले स्वेच्छाले आफैं सम्बन्धित ठाउँसम्म पुगेर राहत दिएका थिए । सरकार भने राहत उपलब्ध गराउन धेरै चासो नदिएको हो कि भन्ने गुनासो सुनिन थालेको छ । सोमबार प्रभावित क्षेत्रमा राहत वितरण गरिएको राहत मुख्य र सडकको छेउछाउ र बजार नजिकैका पीडितले मात्रै पाएको भनाइ सार्वजनिक भएको छ । यदि सरकारी व्यवस्थापन यसरी फितलो हुने हो भने पीडितमाथि झन् अर्को पीडा थपिनेछ । प्रधानमन्त्री दैवीप्रकोप राहत कोषमा यथेष्ट राहत सामग्री थुप्रिसकेको छ । तर त्यसको बेलैमा सही ढंगले वितरण नगर्दा सरकार चुकिरहेको छ । राहत वितरणको अधिकारसमेत केन्द्रीय सरकार आफैंले लिन खोज्दाको परिणाम हो यो । यसैले समस्या पैदा गरेको हुन सक्छ । सरकारले सबैभन्दा पहिले प्रभावित क्षेत्रका स्थानीय निकायलाई राहत उपलब्ध गराउनुपर्छ । त्यहाँको भौगोलिक अवस्थाका बारेमा स्थानीय तह नै बढी जानकार र जिम्मेवार हुन्छन् । सरकारले व्यवस्थापन मिलाउन सक्दैन भने एकद्वार प्रणाली हटाउनुपर्छ । सुजन देवकोटा, पालुङटार४, गोरखा"
विपद्विरुद्ध उत्रिन पूर्वतयारी पुगेन,"हाम्रोजस्तो मुलुकमा प्राकृतिक विपद् व्यवस्थापनसम्बन्धी पूर्वतयारी पर्याप्त हुने गरेको छैन । एक प्रकारले भन्ने हो भने त्यसमा ध्यान दिएको पाइँदैन । त्यसकै परिणाम यतिबेला भूकम्पग्रस्त क्षेत्रमा इमर्जेन्सी सेवामा ढिलाइ भएको छ । प्राकृतिक विपद् व्यवस्थापन चौबिसै घण्टा चुस्त र दुरुस्त रहनुपर्छ । विपद् सधैं कसैलाई सूचना दिएर वा खबर गरेर आउने होइन । सरकारी संयन्त्र विपद्बाट उत्पन्न परिस्थितिको सामना गर्न चौबिसै घण्टा तयार हुनुपर्छ । विपद्को समयमा उद्धार नै पहिलो प्राथमिकता हुने भएकाले हाम्रोजस्तो पहाडी मुलुकमा गरिने पूर्वतयारी सोहीअनुरूप हुनुपर्छ । पूर्वतयारीका सिलसिलामा सम्बन्धित विज्ञहरूसहितका समूहसँगको सहकार्य उपयुक्त हुन्छ । मानवीय स्रोतका साथै भौतिक सामग्री, खाद्यान्न तथा स्वास्थ्य उपचारका सामान एवं ढुवानीका साधनको तयारी हुनुपर्छ । तर अहिले भूकम्पका पीडितको हकमा पूर्वतयारी खासै पाइएन । त्यसैले सरकारी व्यवस्थापनप्रति प्रश्न उठेको हो । बलराम थापा, कुश्लेचौर, क्षेत्रपाटी, काठमाडौं"
विश्व (अ)व्यवस्थाको त्रासदी,"शक्तिहरूको ॅछद्म युद्धकमजोर राज्यको भूगोलमार्फत आफ्ना रणनीतिक शत्रुविरुद्ध युद्ध लड्नु शक्तिराष्ट्रहरूको नीति नै हो । त्यसको बेरोकटोक प्रयोग महाशक्ति अमेरिकाले हिन्दप्रशान्त क्षेत्रमा यति बेला केन्द्रित गरेको छ । अमेरिका जति राष्ट्रहरूमा आतंकवादविरुद्ध युद्धका बहानामा वा बाह्य हस्तक्षेप रोक्ने नाममा प्रवेश गर्यो, ती आज पनि गृहयुद्धकै अवस्थामा छन्, विकासको सूचीमा सबैभन्दा तल छन् । युद्धका विभीषिका र त्यसमा शक्तिराष्ट्रको हस्तक्षेप भएपछि मुलुकको हालत के हुन्छ भन्ने बुझ्न अफगानिस्तान, इराक, सिरिया, युक्रेनदेखि सैन्य हस्तक्षेपले वैधानिकता पाउँदै गरेका अफ्रिकी राष्ट्रसम्मलाई हेर्दा पुग्छ । विश्व व्यवस्थाको नेतृत्व अमेरिकाले गरोस् वा चीनले, पश्चिमले गरोस् वा दक्षिणले, जब नियम र न्यायमा आधारित विश्व व्यवस्था रहँदैन, विश्वमा जंगली राज सुरु हुन्छÙ जोसँग शक्ति हुन्छ, त्यो चक्रवर्ती सम्राट् हुन्छ । के अमेरिका र युरोपले त्यस्तै विश्व अव्यवस्थाको नेतृत्व गर्न चाहेका हुन् ? वा, चीन, रुस, इरानले पनि त्यसैलाई अनुसरण गरेका हुन् ? होइन भने इजरायल सरकार र प्यालेस्टाइन सरकारलाई युद्ध रोक भनेर १९५ राष्ट्रकै आवाजको नेतृत्व किन गर्न सक्दैनन् ? तर ठीक विपरीत ८ अर्ब जनतालाई विभाजित गर्दै विश्वमा मानवता र न्याय समाप्त भएको सन्देश दिँदै छन् । अमेरिका र उसको गठबन्धनमा रहेका राष्ट्रहरू इजरायललाई आत्मरक्षाको अधिकार भएको भन्दै थप प्यालेस्टाइनको हत्याका लागि उक्साउँदै छन् भने चीन, रुस, इरान लगायतका राष्ट्र हमासको आतंकवादी हमलाको विरोध नगरी प्रत्याक्रमणलाई मात्र आतंकवाद ठहर्याउँदै छन् । महाशक्ति बन्न अमेरिकासँग प्रतिस्पर्धाका सबै आयाम खुला गरेको चीनले पछिल्लो समय विश्वमा शान्तिका पक्षमा पहल गरेको देखिएको हो तर यहुदी र प्यालेस्टाइनीहरूको हत्यालाई लिएर शान्तिका लागि जुन दबाब सृजना गर्न सक्थ्यो, त्यो गरेको देखिएन । युद्ध मच्चाएर आफ्ना रणनीतिक मिसन पूरा गर्न र कसैविरुद्ध बदला लिन शक्तिराष्ट्रहरूले लासमाथि वैश्विक राजनीति गरिरहेका छन्, जसले खतराको संकेत गरेका छन् । हमासको आक्रमणलगत्तै अमेरिकी राष्ट्रपति बाइडेनले इजरायललाई आफ्नो प्रतिरक्षा गर्ने पूर्ण अधिकार रहेको भन्दै हमासविरुद्धको बदला स्वाभाविक भएको बताए, परिणामस्वरूप हमासका मान्छेभन्दा बढी निहत्था बालबालिका र सर्वसाधारण मारिए । उता, मुस्लिम विश्व, पश्चिमसँग युद्ध लडिरहेको रुस लगायतले हमासको आक्रमणलाई ७० वर्षदेखिको पीडा विस्फोट भएको भन्दै त्यसको पक्षमा वकालत गरेर हमासलाई स्वतन्त्रता महान् सेनानी बनाइदिए । तुलनात्मक रूपमा जिम्मेवार देखिएको चीनको विदेश मन्त्रालयकी प्रवक्ता माओ निङले संवाद समाधानको आधार भएको भन्दै युद्ध रोक्न आग्रह गरिन् । हमासको आक्रमण निन्दनीय छ तर जसरी प्रत्याक्रमण गर्न अमेरिकाले इजरायललाई हतियार र युद्धक विमान पठायो, त्यो महाशक्तिको चरित्रभित्र पर्दैन । गाजामा बस्ने सबै आतंककारी होइनन् र अन्धाधुन्ध गोलाबारुद्ध, मिसाइल हानेर मान्छे मार्ने युद्ध कुनै पनि सभ्यताका लागि सुहाउँदो हुँदैन । त्यसमा पनि महाशक्ति अमेरिकाले त्यसको पक्षमा सहयोग गर्नुले अमेरिका विश्वमा के चाहन्छ भन्ने प्रस्ट हुन्छ । वासिङ्टनले नियममा आधारित विश्व व्यवस्था चाहिरहेको छैनÙ आफूअनुकूलको विश्व बनाउन खोजिरहेको छ, जुन असम्भव छ । अमेरिकाले रुसयुक्रेन युद्धमा जसरी रुसविरुद्ध उत्रन विश्वसमुदायलाई दबाब दियो, त्यही नीति यहाँ पनि अख्तियार गरेको देखिँदै छ जबकि प्यालेस्टाइनीहरू दुई राज्यको समाधानकै पक्षमा छन् । जसरी बेलायत र अमेरिकाले यहुदीलाई राज्य दिए, त्यसरी नै प्यालेस्टाइनीलाई पनि राज्य नदिँदासम्म पश्चिम एसियाको तनाव सकिँदैन ।वास्तवमा, धार्मिक हिसाबले इस्लाम भर्सेज इसाई, भौगोलिक दृष्टिकोणले पश्चिम भर्सेज दक्षिणको यो युद्धमा मध्यस्थकर्ताका रूपमा एसियाली शक्ति चीन र भारतले भूमिका निर्वाह गर्न सक्थे । तर सधैंजसो प्यालेस्टाइनी राज्यका पक्षमा रहेको भारतले यस पटक इजरायललाई साथ दियो भने चीनले अरब विश्वलाई नैतिक समर्थन दिएको देखिन्छ । एउटा सत्य के हो भने, प्यालेस्टाइनी जनताको बसोबासको आवश्यकतालाई सम्बोधन नगरी त्यहाँ शान्ति कायम होस् भन्ने आग्रह अनुचित हुन्छ । रुस र प्यालेस्टाइनीमाथि जति आक्रामक हुन सक्यो, त्यति सन् २०२४ को निर्वाचनमा निर्वाचित हुने ठानेका बाइडेनलाई यो युद्धले धक्का दिने सम्भावना पनि त्यत्तिकै छ । हमासको आतंकवादको खिलाफमा सुरुमा वक्तव्य दिएका राष्ट्रहरूसमेत इजरायली सेनाले गरेको प्यालेस्टाइनी सर्वसाधारणको अन्धाधुन्ध हत्याको समर्थन गर्न नसकिने बताउन थालेका छन् ।मध्य एसिया र पश्चिम एसियामा भइरहेका यी युद्ध र त्यसमा विश्वशक्तिको भूमिकाले दिने सन्देश एक मात्र छ यो समय वर्ल्ड अर्डर को समय होइन, वर्ल्ड डिसअर्डर को समय हो । यो विश्व व्यवस्था होइन, विश्व अव्यवस्था हो ।"
"आयोग 'डाउनग्रेड भएन, आयुक्तहरू 'अपग्रेड भएनन्","गानरीले राष्ट्रिय मानव अधिकार आयोगको स्तर नघटाउने (डाउनग्रेड नगर्ने) भयो । गानरीले आयुक्तहरूको नियुक्ति पारदर्शी र प्रतिस्पर्धात्मक भएन र आयुक्तहरूको कार्यक्षमता भएन पनि भन्यो । आयोगको काम मानव अधिकारको सम्वर्द्धन, संरक्षण र प्रवर्द्धन गर्नु र सरकारलाई मानव अधिकारप्रति जवाफदेह बनाउनु पनि हो । आयुक्तहरूको नियुक्ति भएको तीन वर्ष पूरा हुन लाग्यो । आयोगले काम गर्न सकेन भनेर नेपाली समाजमा पनि आलोचना छ । मानव अधिकार उल्लंघन भएको भयै छ । अदालतले सजाय गरेका सयौं व्यक्तिलाई सरकारले माफी दिन्छ, सजाय घटाउँछ । रिगलको माफी यसैको एउटा उदाहरण हो । रिगलको माफी सर्वोच्च अदालतले बदर गर्यो । तर आयोगले सर्वोच्च अदालतमा मृतककी पत्नीको रिटमा हस्तक्षेप गरेन । रिगलको माफीजस्तो मानव अधिकार हनन आयोगका लागि ज्यादै सरोकारको विषय थियो । यस्तोमा पनि हस्तक्षेप नगर्नु आयोगको अक्षमता थियो । भारतमा त्यहाँको मानव अधिकार आयोगले नियमित रूपमा हस्तक्षेप गर्ने गर्छ ।स्तर घटाउने सिफारिसले गर्दा आयोग कोमामा थियो । नियुक्ति विवाद र आयुक्तहरूप्रति समाजमा छाप खिलराज रेग्मी मन्त्रिपरिषद्को अध्यक्ष हुँदा तत्कालीन अख्तियार प्रमुख लोकमानसिंह कार्कीको नियुक्ति विवाद र लोकमानप्रतिको छापसरह थियो । स्तर घटाउने काम स्थगित भए पनि आयुक्तहरूप्रति छाप त्यही छ । स्तर घटाउने भनिएका कारण आयुक्तहरूको छाप बिग्रेको होइन, छाप बिग्रेकाले गानरीले स्तर घटाउने भनेको थियो । गानरीले सुधारका लागि सुझाव दियो । आयोगलाई मिडिया, नागरिक समाज, आयोगका पूर्वपदाधिकारी, कर्मचारी, मानव अधिकारसम्बद्ध एनजओआइएनजीओको पूरा साथ थियो । यिनीहरूकै साथ र समर्थनमा आयुक्तहरूले प्रधानमन्त्रीसँग सीधै वार्ता गर्न सक्नुपर्ने थियो । आयोगलाई कानुन, बजेट, कर्मचारी लगायतका आवश्यक सबै सुविधा उपलब्ध गराउने प्रतिबद्धता प्रधानमन्त्रीबाट सार्वजनिक रूपमा व्यक्त गराएर यिनै कुराको लिखित सम्झौता मन्त्रिपरिषद् सचिवालय र आयोगबीच सम्पन्न गर्न सकिन्थ्यो । मानव अधिकार आयोग ऐनलाई संशोधन गरेर सुधार गर्ने भन्ने भयो । आयोग ऐन संशोधनलाई शान्ति प्रक्रिया टुंग्याउने कहिल्यै संशोधन हुन नसक्ने टीआरसी विधेयक सम्झे हुन्छ । आयोग ऐन संशोधनले आयोग र आयुक्तहरूलाई टाइम बाई गर्ने मौका मिल्यो । आयोगले गानरीलाई स्तर नघटाइदिन भन्दै मर्सी पिटिसन स्वरूप चिठी पठायो । चिठी दयाको भीख थियो । चिठी पठाउनाले आयुक्तहरूको छवि झनै नराम्रो भयो । चौतर्फी दबाब हुँदा पनि राजीनामा नगर्नु तर स्तर नघटाइदिनुहोस् भनेर चिठी पठाउँदा जागिरको लोभी भन्ने प्रभाव नेपाली समाज र अन्तर्राष्ट्रिय समुदायमा पनि पर्यो । स्तर नघटाउन अनुरोध गर्नुको सट्टा मन्त्रिपरिषद् र आयोगबीच सम्झौता गरेर त्यो गानरीलाई पठाएको भए आयुक्तहरूको प्रतिष्ठा बढ्ने थियो । स्तर नघटाइदिएर गानरीले आयोगलाई बचायो । तर सर्वोच्च अदालतमा मुद्दा विचाराधीन भएकाले अदालतले बचाइदिने हो कि भनी आयुक्तहरूमा आशा हुनु स्वाभाविक हो । गानरीले सुधारका लागि दिएको एक वर्षको समयसीमामा सरकार झन् छाडा हुँदै गयो । आयोग विज्ञप्ति जारीमा सीमित रह्यो । सक्रिय एक्टिभिजम देखाएन । आयुक्तहरू निजामती कर्मचारी थिएनन् । निजामती कर्मचारीको आचारसंहिता लागू हुँदैनथ्यो । आयुक्तहरूको सर्वोच्च अदालतको न्यायाधीशहरूको जस्तै संवैधानिक हैसियत थियो । आयोग सरकारी कार्यालयसरह र आयुक्तहरूको व्यवहार सरकारी कर्मचारीसरह भैदिने हो भने किन स्वतन्त्र मानव अधिकार आयोग चाहियो ? मानव अधिकार विभाग राखे भैगो नि ! आयुक्तहरू सक्रिय भैदिएका भए त्रुटिपूर्ण नियुक्ति सामसुम हुन्थ्यो । गानरीको ध्यान आयोग र आयुक्तहरूको कामप्रति जान्थ्यो । आयुक्तहरू सक्रिय नभएर नै नियुक्ति प्रक्रियामाथि प्रश्न उठेको हो भन्न सकिन्छ ।नेपाल दक्षिण एसियामै सबैभन्दा धेरै मानव अधिकारसम्बन्धी सन्धिमहासन्धिमा पक्ष बनेको राष्ट्र्र हो । मृत्युदण्ड उन्मूलन मात्र होइन, भविष्यमा समेत संसद्ले मृत्युदण्ड पुनर्बहाल गर्ने गरी कानुन बनाउन प्रतिबन्ध लगाइएको देश हो । धेरै मौलिक हक संविधानबाट निश्चित गरिएको देश हो । न्यायपालिकीय स्वतन्त्रता निश्चित गरिएको देश हो । सन्धिमहासन्धिको व्यवस्था मनिजम अनुसार स्वतः कार्यान्वयन हुने देश हो । मनिजमअनुसार नेपाल पक्ष भएको सन्धि र नेपाल कानुन बाझेमा नेपाल कानुन स्वतः निलम्बित हुने सन्धिमहासिन्ध स्वतः लागू हुने देश हो । बेलायत र भारतमा समेत संसद्बाट इनेब्लिङ लेजिस्लेसन पारित गरेपछि मात्र सन्धिमहासन्धि घरेलु कानुन बन्छ र लागू हुन्छ । तर नेपालमा त्यस्ता सन्धिमहासन्धि स्वतः लागू हुन्छन् !नेपाल सर्वोच्च अदालतलाइ मानव अधिकार एवं मौलिक हक प्रचलन गराएर पूर्ण न्याय प्रदान गर्न जुनसुकै र जस्तोसुकै आदेश जारी गर्न सक्ने असाधारण अधिकार भएको देश हो । त्यसअन्तर्गत सर्वोच्च अदालतले धेरै अलिखित मानव अधिकारलाई मौलिक हकमा परिणत गर्ने व्याख्या गरेको देश हो । न्यायपालिका सक्रिय भएको देशमा आयोग शिथिल भयो । १० वर्षे माओवादी द्वन्द्वकालमा पटकपटक संकटकाल लागू भयो । संविधान निर्माण गर्न आठ वर्ष लाग्दाको संक्रमणकाल राजाको प्रत्यक्ष शासनकालमा समेत मानव अधिकार आयोगले क को स्तर पाइरह्यो । तर आज संक्रमणकालको अन्त्य छ, संकटकाल लागू हुने अवस्था छैन, देशमा शान्ति र व्यवस्था कायम छ, आतंककारीको समस्या छैन, आयोगले भने कार्यक्षमता अभावको आरोप खेप्दै छ । आयुक्तहरूलाई आफ्नो पहिचान जोगाउन धौधौ परेको छ । आयोगको डाउनग्रेडको सिफारिस अचानक र स्वेच्छाचारी थिएन । प्राकृतिक न्यायको सिद्धान्तअनुसार सुधार गर्न एक वर्षभन्दा बढीको समय आयोगलाई थियो । एक वर्ष केही गरिएन । प्रयत्न गरेको भए माथि भनिएझैं सरकार र आयोगबीच सम्झौता हुन सक्थ्यो । नियुक्तिविरुद्ध सरकार र आयुक्तहरूलाई विपक्षी बनाएर सर्वोच्च अदालतमा रिट पर्यो । सरकार र आयुक्तहरूले रिटलाई ढाल बनाएर अध्यादेश र सुनुवाइ छलीको बचाउ गर्दै सबजुडाइस अदालतमा विचाराधीन जवाफ दिइयो । न्यायाधीश र अर्धन्यायिक अधिकार प्रयोग गर्ने आयुक्तहरूले अध्यादेश र संसदीय सुनुवाइ छलिनु ठीक रहेको जवाफ दिनु आपत्तिजनक थियो । मानव अधिकार र अध्यादेश, मानव अधिकार र शक्ति सन्तुलन एवं नियन्त्रणको सुनुवाइ छलिनु परम्पर विरोधी कुरा हो । मानव अधिकारले अध्यादेश र संसदीय सुनुवाइ छलेको रुचाउँदैन । आयुक्तहरूको अध्यादेश र सुनुवाइ छली ठीक छ भन्ने जवाफ पदको जिम्मेवारी, जवाफदेही, गरिमा र आचरणविपरीत थियो । आयुक्तहरू पदले मानव अधिकारवादी देखिनुपर्छ । त्यस्तो पदमा बसेर अध्यादेश जारी ठीक छ भन्ने, संसदीय सुनुवाइ छलिनु पनि ठीक छ भन्ने व्यक्तिहरू कसरी मानव अधिकारवादी हुन सक्छन् ? गानरी नेपाल कानुन र अदालतको घरेलु अधिकार क्षेत्रभित्र पर्ने संस्था होइन, अन्तर्राष्ट्रिय कानुनको अधीनस्थ संस्था हो । सर्वोच्च अदालतको फैसलाले गानरी बाँधिँदैन । गानरीले संसद् विघटन गरेर अध्यादेश जारी गर्न हुँदैन, सुनुवाइ छल्न हुँदैन भन्ने बुझ्छ । आयुक्तहरू यसरी नियुक्त भएकोबारे जानकार भएर नै गानरीले सुरुमा आयोगलाई स्तर घटाइदिने भन्यो । तर सार्वभौमसत्तासम्पन्न नेपाल र नेपालको सर्वोच्च अदालतको संविधानको व्याख्या र कानुनी शासन स्थापनामा उल्लेख्य भूमिका देखेर हस्तक्षेप नगर्न सर्वोच्च अदालतको फैसला पर्खियो, आयुक्तहरूलाई दया देखाएको होइन । सर्वोच्च अदालतले पेरिस प्रिन्सिपल र गानरीको कामको न्यायिक पुनरवलोकन नगर्ला तर नेपाल अन्तर्राष्ट्रिय कानुनको दायित्वबाट पेरिस प्रिन्सिपललाई मिचेर पन्छिन सक्दैन भन्न सक्छ । सर्वोच्च अदालतले मानव अधिकारसम्बन्धी धेरै मुद्दामा महासन्धिहरूको घरेलुकरण गरेको छ । संयुक्त राष्ट्र्रसंघको चार्टरअनुसार पेरिस प्रिन्सिपललाई अन्तर्राष्ट्रिय कानुनसरह मान्नुपर्छ । पेरिस प्रिन्सिपललाई आयुक्तहरूको नियुक्तिमा मार्गदर्शक कानुनी दस्ताबेज मानी यो र नेपालको संविधान दुवै उल्लंघन नहुने गरी पारदर्शी ढंगबाट, संसदीय सुनुवाइ नछली सिफारिस र नियुक्ति गरिएन । यसैको कारण आयोगको स्तर घट्ने खतरा थियो । आयोगमा रकम, जनशक्ति, कानुनलगायत स्रोतसाधनको कमी होला । स्वतन्त्र न्यायपालिका र मानव अधिकार आयोगजस्ता संस्थाहरू सरकारको नजरमा बाधक ठानिएलान् । त्यसैले आयोगलाई चाहिने स्रोतसाधनले सशक्तीकरण गरिएन होला । सरकारले यस्ता संस्थालाई कमजोर बनाएर पाएसम्म आफ्नो नियन्त्रणमा राख्न चाह्यो होला । राष्ट्र्रसंघको सदस्यको नाताले बाध्य भएर मात्र आयोग गठन गरिएको होला । आयोगको सक्रिय भूमिका यस्तैमा देखिनुपर्थ्यो । यस्तै अवस्थामा सरकारसँग संघर्ष गर्न नै स्वतन्त्र आयोग चाहिएको हो । तर आयोगबाट संघर्ष हुन सकेन । मानव अधिकारको संरक्षण, सम्वर्द्धन र प्रवर्द्धन गर्दै सरकारलाई मानव अधिकारप्रति उत्तरदायी बनाउन नै आयोग गठन भएको हो । आयुक्तहरू चुके भनेरै गानरीले स्तर घटाइदिने भनेको थियो । डाउनग्रेड स्थगनलाई आयुक्तहरूले पुनर्जन्म माने हुन्छ । नेपाली समाज र जेनेभामा आयुक्तहरूको छाप अक्षम छ भन्ने होला, अब त्यो छाप मेटाउने मौका आयुक्तहरूलाई छ । आयुक्तहरूको बफादारी सरकारप्रति हुनु हुँदैन । बफादारी शपथ, मानव अधिकारसम्बन्धी महासन्धि र मानव अधिकारको संरक्षणसम्वर्द्धनप्रति हुनुपर्नेमा मन्त्रिपरिषद्प्रति देखाएको आभास हुन्थ्यो । लाग्थ्यो आयोगले आफ्नो स्वतन्त्रता नै बुझेन, आफूलाई सरकारी अंगसरह मान्यो । प्रजातान्त्रिक र स्वतन्त्र समाज भनेको मानव अधिकार संरक्षित, सुरक्षित, सम्वर्द्धित र प्रवर्द्धित नागरिक समाज हो । मानव अधिकार सुरक्षित राष्ट्र्र नै कल्याणकारी राज्य हो । यसैका लागि पेरिस प्रिन्सिपल पारित भयो । सदस्य राष्ट्र्रहरूमा आआफ्नै स्वतन्त्र मानव अधिकार आयोगहरू गठन गर्न प्रोत्साहन गरियो र आयोगलाई मानव अधिकार उल्लंघनमा वाच डग बनाइयो । राष्ट्र्रहरूले आआफ्ना संविधानमा मौलिक हक राखेर मात्र मानव अधिकारको संरक्षण सम्भव हुँदैन भनेर राष्ट्रसंघअन्तर्गत मानव अधिकार परिषद् गठन गरियो । पेरिस प्रिन्सिपल र गानरीको जन्म सदस्य राष्ट्रको मानव अधिकार आयोग र तत्तत् राष्ट्रहरूका सम्बद्ध एनजीओसँग मिलेर मानव अधिकारको संरक्षण र सम्वर्द्धन गर्नका लागि भएको हो । तर आयोग यस्ता निकायहरूसँगको सहकार्यमा सफल हुन सकेन ।मानव अधिकार आयोग र सर्वोच्च अदालतको काम परमादेश र अदालतको अपहेलनामा बाहेक प्रायः समान छ । मानव अधिकारको संरक्षण, प्रवर्द्धन र सम्वर्द्धनमा आयोगको अधिकार स्काई इज द लिमिट भनेझैं छ । तर आयुक्तहरूले आफूलाई भएको अधिकार प्रयोग गर्न सकेनन् । आयोग शिथिल र निष्क्रिय रह्यो । आयोगको विकल्प स्वतन्त्र शक्तिशाली आयोग नै हो । सरकारले आयोगलाई सुविधासम्पन्न बनाई सशक्तीकरण गरेर शक्तिशाली बनाउनुपर्छ । संवैधानिक परिषद् सुध्रेर अबको परिषद्ले गानरीले डाउनग्रेड गर्न सक्ने खतरा टार्नुपर्छ र पेरिस प्रिन्सिपलको अक्षरशः पालना गर्दै मानव अधिकार क्षेत्रमा कार्यरत लामो अनुभव भएका, नेपाली समाज र अन्तर्राष्ट्रिय मानव अधिकार संस्थाहरूले पनि मानव अधिकावादी भनेर चिनेका व्यक्तिहरूलाई आयुक्त र प्रमुख आयुक्तमा नियुक्त गरी आयोगलाई पुनर्जीवन दिनुपर्छ । तब मात्र नेपालको अन्तर्राष्ट्रिय छविमा सुधार आउँछ । यसका साथै सुधारका लागि निम्न लिखित तीन कामसमेत गर्नु आवश्यक छ । (क) संविधानको धारा ५१(ख)(२) मा मानव अधिकारको संरक्षणसम्वर्द्धन गर्दै विधिको शासन कायम राख्ने र खण्ड ३ मा अन्तर्राष्ट्रिय सन्धिसम्झौताहरूको कार्यान्वयन गर्ने सरकारको नीति हुने उल्लेख छ । आयुक्त नियुक्तिमा पेरिस प्रिन्सिपललाई अन्तर्राष्ट्रिय सन्धिसम्झौता मान्नुपर्दछ । धारा २४८(६) मा अवकाशप्राप्त न्यायाधीश र प्रधानन्यायाधीशलाई पनि अध्यक्ष पदको उम्मेदवार मानिएको छ । यही धारामा मानव अधिकारको संरक्षण र सम्वर्द्धनको क्षेत्रमा विशिष्ट योगदान पुर्याएको हुनुपर्ने स्पष्ट उल्लेख छ । संवैधानिक परिषद्को अध्यक्ष प्रधानमन्त्री हुन्छ । सर्वोच्च अदालतको न्यायाधीश वा प्रधानन्यायाधीश हुँदैमा मानव अधिकारका क्षेत्रमा विशिष्ट योगदान पुर्याएको हुँदैन । सर्वोच्च अदालत संवैधानिक अदालत होइन । हाम्रा प्रधानमन्त्रीहरूलाई सर्वोच्च अदालतको न्यायाधीश वा प्रधानन्यायाधीश भएपछि मानव अधिकारको क्षेत्रमा विशिष्ट योगदान पुर्याएको हुन्छ भन्ने भ्रम छ । नेपालमा कस्ताकस्ता प्रधानमन्त्री भए, देखियो । यो पंक्तिकार स्वयं लामो समय सर्वोच्च अदालतमा वकालत गरेको र सर्वोच्च अदालतको न्यायाधीश भएको भए पनि मानव अधिकारको संरक्षण र सम्वर्द्धन क्षेत्रमा विशिष्ट योगदान पुर्याएको व्यक्ति हुनै सक्दैन । यस्तो योगदान नागरिक समाजका मानव अधिकारवादीले मात्र पुर्याएका हुन्छन् । प्रधानन्यायाधीश वा न्यायाधीशबाट अवकाश भएपछि पहुँच छ भने आयोगका लागि उत्तम उम्मेदवार बनिने देश हो नेपाल । अन्य सदस्य पनि त्यस्तै खालका हुन्छन् । राजनीतिक दल र नेताहरूमा चाकडी पुर्याएपछि त्यस्तो व्यक्ति स्वतः मानव अधिकार क्षेत्रमा विशिष्ट योगदान पुर्याएको बनिहाल्छ । आयोगलाई लागेको आजको रोग यही हो । हाम्रा प्रधानमन्त्रीहरू यो भ्रमबाट मुक्त हुनुपर्छ । एक दिन यस्तो नआओस् कि, वीर अस्पतालको डाक्टरमा भेटनरी डाक्टर वा संस्कृतमा पीएचडी गरेको व्यक्तिको नियुक्ति होस् ! धारा ५१(ख)(२)(३) र प्रस्तावना एवं पेरिस प्रिन्सिपलअनुसार, एनजीओआईएनजीओमार्फत पत्रकारिता, मानव अधिकारका प्राध्यापक, मानव अधिकारवादी भनेर नेपाली समाज र मानव अधिकारको अन्तर्राष्ट्रिय क्षेत्रमा परिचितलाई आयुक्तमा नियुक्त गर्नुपर्यो । तब सुधार आउँछ । त्यसरी नियुक्त व्यक्तिको बफादारी सरकारप्रति हुँदैन । गैरसरकारी क्षेत्रमा काम गरेर आयुक्त भएकाहरूले सरकारसँग कानुनी लडाइँ लड्न सक्छन् । सरकारविरुद्ध सर्वोच्च अदालतमा हस्तक्षेप गर्न सक्छन् । मिडियामार्फत सरकारका असहयोग सार्वजनिक गरेर सरकारलाई आफ्नो संवैधानिक दायित्वप्रति समर्पित गराउन सक्छन् । काम गर्न नसक्ने अवस्थाले गर्दा इज्जतमा धक्का पर्न गयो भने वा दबाब पर्यो भने वा सरकारले असहयोग गरेर आयोगलाई पङ्गु बनाउने भयो भने राजीनामा गर्न सक्ने क्षमता त्यस्ता व्यक्तिमा हुन्छ । त्यस्ता व्यक्तिले आयुक्त पदलाई जागिर ठान्दैनन् । (ख) धारा ५१(ख)(२) र (३) मा सरकारको मानव अधिकार संरक्षण, सम्वर्द्धन र प्रवर्द्धन गर्ने नीति हुनुपर्ने व्यवस्था छ । यसका लागि मानव अधिकार मन्त्रालय गठन हुनुपर्छ । नेपालमा मत्स्यपालन मन्त्रालय, गाईपालन मन्त्रालय गठन हुन्छ, तर मानव अधिकार मन्त्रालय कहिल्यै गठन हुँदैन । मानव अधिकार मन्त्रालयको पोर्टफोलियो प्रधानमन्त्रीसँग रहनुपर्दछ । आयोगको अध्यक्षले प्रधानमन्त्रीसँग सोझै सम्पर्क राख्ने व्यवस्था हुनुपर्छ ।(ग) आयोगको सुधार केन्द्रमा एक कार्यालय र शाखा कार्यालयबाट २ करोड ९५ लाख जनसंख्याको मानव अधिकार संरक्षण हुन सक्दैन । आयोगलाई संघीयताअनुसार संघीयकरण गर्नुपर्दछ । सातै प्रदेशमा प्रदेश मानव अधिकार आयोग गठन हुनुपर्दछ । प्रदेश आयोगका आयुक्तहरूलाई राजनीतिक भर्ती केन्द्रबाट ल्याउनु हुन्न । उनीहरूको नियुक्ति पनि पेरिस प्रिन्सिपलबमोजिम गर्नुपर्ने व्यवस्था हुनुपर्छ । राष्ट्रिय मानव अधिकार आयोगले चाहिँ देशभरको मानव अधिकारको संरक्षण, सम्वर्द्धन, प्रवर्द्धन र सुपरिवेक्षण गरी सरकारलाई सल्लाह र सुझाव दिने र उत्तरदायी बनाउने काम गर्नुपर्दछ । अन्त्यमा, गानरीले स्तर नघटाए पनि आयुक्तहरूले स्वदेशीविदेशी मानव अधिकारवादी संस्था र नागरिक समाजको आस्था गुमाइसकेका छन् । पेरिस प्रिन्सिपलअनुसार प्रतिस्पर्धाबाट मानव अधिकार क्षेत्रमा काम गरेकाहरूमध्येबाट नयाँ आयुक्तहरूको नियुक्ति गरेर आयोगलाई सक्षम र सक्रिय बनाउनुपर्छ । नियुक्ति विवाद सर्वोच्च अदालतमा विचाराधीन छ । मुद्दामा पर्याप्त प्रमाण भए पनि हदम्याद नाघेको वा अधिकार क्षेत्रविहीन अदालतमा दायर भएको भए मुद्दा खारेज हुन्छ । त्यसको मतलब अभियुक्तलाई सफाइ नै भएको होइन । मुद्दा खारेज हुनु र सफाइ हुनुमा धेरै फरक छ । त्यसैगरी गानरीले सुरुमा आयुक्तहरूमा कार्यक्षमताको अभाव रहेको भन्यो । त्यही भनाइअनुसार आयोग एक प्रकारले निलम्बित अवस्थामा रह्यो । अब रिट खारेज नै भए पनि हदम्यादका कारण मुद्दा खारेज भएसहर मानी पदमा बस्ने कि नबस्ने भनी आयुक्तहरूले पुनर्विचार गर्नुपर्छ । किनभने गानरीले आयोगलाई मात्र डाउनग्रेड नगरेको हो, आयुक्तहरूलाई अपग्रेड गरेको छैन । त्यसैले उत्तम त राजीनामा नै हुन्छ । खास गरी अध्यक्षको सर्वोच्च अदालतको पूर्वन्यायाधीशको पद र वरिष्ठतम सदस्यको राज्यमन्त्री स्तरको राष्ट्र्रपतिको सल्लाहकारको पदको गरिमालाई समेत ध्यानमा राखी दुवै निर्विवाद व्यक्तिले यसरी अप्रिय भएर पदमा बस्न सुहाउँदैन । केसी पूर्वन्यायाधीश हुन् ।"
युद्धपछि पनि गाजालाई नियन्त्रणमै राख्ने इजरायलको योजना,"तेलअभिभ (एजेन्सी) इजरायलका प्रधानमन्त्री बेन्जामिन नेतान्याहुले युद्ध समाप्तिपछि गाजामा इजरायलले अनिश्चितकालका लागि सुरक्षा जिम्मेवारी सम्हाल्ने बताएका छन् । अमेरिकी सञ्चारमाध्यम एबीसीसँगको कुराकानीमा नेतान्याहुले गाजामा इजरायलको उपस्थिति कायमै राख्ने बताएका हुन् । एक महिनाअघि प्यालेस्टिनी विद्रोही समूह हमासले इजरायलतर्फ आक्रमण गरेपछि इजरायलले पनि हमास सक्रिय रहेको गाजा र वेस्ट बैंक क्षेत्रमा आक्रमण गरिरहेको छ । यस क्रममा नेतान्याहुको पछिल्लो अभिव्यक्तिले गाजा क्षेत्रलाई इजरायलले आफ्नो नियन्त्रणमा राख्न खोजेका रूपमा अर्थ्याइएको छ । यद्यपि, इजरायलले गाजाको नागरिक प्रशासनको भने जिम्मेवारी लिनेछैन । यसअघि १८ वर्ष पहिले इजरायली सेनाले गाजाको सुरक्षा जिम्मेवारी छोडेर बाहिरिएको थियो । तर, अहिले नेतान्याहुको सरकारमा सहभागी घटकहरूले पनि गाजामा फेरि इजरायलले नियन्त्रण राख्नुपर्ने मत व्यक्त गर्दै आएका छन् । तर गाजामा इजरायलको फेरि उपस्थितिले झन् तनाव बढाउन नसक्ने अर्को पक्षको भनाइ छ । गाजामा यसअघि प्यालेस्टाइन प्राधिकरणले प्रशासनको जिम्मेवारी निर्वाह गरिरहेको थियो । अब पनि प्रशासनको जिम्मेवारी प्राधिकरणले पाउने वा संयुक्त राष्ट्रसंघको शान्ति बल वा अरब शान्ति बलको उपस्थिति हुने भन्नेमा स्पष्ट छैन । गत ७ अक्टोबरमा हमासले इजरायलतर्फ आक्रमण गरेको थियो । त्यस आक्रमणमा परी १ हजार ४ सय जनाको मृत्यु भएको थियो । यस्तै, २ सय ३९ जनालाई हमासले नियन्त्रणमा पनि लिएको थियो । त्यसयता गाजा क्षेत्रमा इजरायलको आक्रमणमा १० हजार ३ सय जनाको मृत्यु भइसकेको गाजामा हमासले चलाइरहेको स्वास्थ्य मन्त्रालयले जनाएको छ । मृत्यु हुनेमध्ये ४ हजार १ सय बालबालिका छन् । हजारौं व्यक्ति घाइते भएका छन् । इजरायलले गाजा क्षेत्रमा हवाईसँगै स्थलगत आक्रमण पनि गरिरहेको छ । इजरायलको सैन्य फोर्स (आईडीएफ) ले हमासका विभिन्न सेल्टरहरूलाई नियन्त्रणमा लिएको दाबी पनि गर्दै आएको छ । गत सोमबार राति इजरायलले गाजाका सहरहरू खान युनिस र राफाह लगायतमा ठूलो हवाई आक्रमण गरेको थियो, जसमा सर्वसाधारणको मृत्यु भएको अन्तर्राष्ट्रिय सञ्चारमाध्यमले जनाएका छन् ।"
विश्वको भूराजनीतिक उतारचढावको असर दक्षिण एसियामा,"काठमाडौं (कास) विश्वमा भइरहेको भूराजनीतिक उतारचढावको असर दक्षिण एसियामा पनि परेको भूराजनीतिक जानकारहरूले बताएका छन् । कोसाट र पोलिटिकल डाइलग एसिया प्रोग्राम (कास) द्वारा आयोजित दुईदिने कार्यक्रमको द सार्क रिजन इन द कन्टेस्ट अफ द न्यु वर्ल्ड डिसअर्डर विषयमाथि बोल्दै दक्षिण एसियाका भूराजनीतिक जानकारहरूले विश्वमा भइरहेको दुई युद्धहरू रुसयुक्रेन र इजरायलहमासले थप संकट ल्याएको उल्लेख गरेका छन् । उनीहरूले कोभिड१९ र त्यसपछि सुरु भएका यी युद्धहरूले दक्षिण एसियालाई पनि प्रत्यक्ष रूपमा प्रभाव पारेको बताए । उनीहरूले आर्थिक रूपमा भने विश्वभर नै समस्या भइरहेको धारणा व्यक्त गरे ।कोसाटका प्रमुख निश्चलनाथ पाण्डेले संयुक्त राष्ट्रसंघको काम शान्ति र सुरक्षा कायम गर्ने भए पनि उसका आफ्नै किसिमको संयन्त्रको कारणले काम गर्न नसकेको टिप्पणी गरे । युक्रेन आफ्नो भूमि फर्काउन लागिपरेको छ । पुटिन पनि पछि हट्ने अवस्थामा छैनन्, कूटनीतिक संवादलाई पनि महत्त्व दिएका छैनन्, उनले भने, पछिल्लो सात दशकमा विश्वलाई नेतृत्व गर्न सक्ने नेताको अभाव भएको छ । उनले दक्षिण एसियाली क्षेत्रीय सहयोग संगठन (सार्क) पनि प्रभावकारी नभएको बताए । भारतीय सेनाका अवकाश प्राप्त उपरथी दिवाकर बेनर्जीले युक्रेनको द्वन्द्व तथा पश्चिम एसियाको समस्याले गर्दा दक्षिण एसियामा प्रभाव पारेको उल्लेख गरे । युक्रेनमा रुसले गरेको हस्तक्षेप युक्रेन, रुस र युरोपकै कूटनीतिक असफलता हो, उनले भने, अहिले दक्षिण एसियामा आर्थिक अवस्था, खाद्य सुरक्षा र अन्य विषयमा हेर्नुपर्छ । भारतकी भूराजनीतिक जानकार मल्लिका जोसेफले कोभिड१९ को कारण विश्वमा असमानता बढेको बताइन् । उनले त्यसले गर्दा विश्वमा दक्षिणपन्थी आइडोलोजी राख्नेहरू बढिरहेको बताइन् । उनले अहिले प्रजातन्त्रका नाममा निर्वाचनमात्र हुने, संयुक्त राष्ट्रसंघभन्दा पनि अन्य संगठनहरू जी२०, क्वाडलगायतमा बढी काम हुने तथा दक्षिण एसियामा अब नयाँ ग्रेटगेम हुने बताइन् । पोलिटकल डाइलग एसिया कार्यक्रमका निर्देशक आन्द्रेस क्लेइनले अहिले संयुक्त राष्ट्रसंघ निष्क्रिय भएको बताए । उनले दोस्रो विश्वयुद्धबाट जर्मनीले पाठ सिकेजस्तै विश्वले पनि त्यसलाई बुझेको हुनुपर्ने धारणा राखे । १० वर्षयताको घटनाक्रमलाई हेर्दा अरूलाई आक्रमण गर्न होइन, आफ्नो रक्षा गर्नकै लागि पनि सेना चाहिने देखियो, उनले भने ।"
दिल्लीको प्रदूषणले सकस,"(नयाँदिल्ली) भारतको राजधानी नयाँदिल्लीमा बढ्दो प्रदूषणका कारण चौथो चरणका प्रतिबन्धहरू लगाइएको छ । तरकारी, फलफूल, औषधिजस्ता महत्त्वपूर्ण सामान आपूर्ति गर्नेबाहेकका व्यावसायिक ढुवानीका सवारीसाधनलाई दिल्ली प्रवेशमा रोक लगाइएको छ । प्रदूषणको स्तर अत्यन्तै खराब स्थितिमा पुगेपछि दिल्ली सरकारले विद्यालयहरू पनि बन्द गराएको छ । त्यस्तै, सवारीसाधनलाई बारअनुसार जोरबिजोर चलाउने निर्णय पनि सरकारले लिएको छ । निर्माण कार्यलाई रोक लगाइएको छ । पुराना सवारीसाधनको सञ्चालनमा पनि प्रतिबन्ध गरिएको छ । दिल्लीको हावामा पछिल्ला दिनमा प्रदूषणको मात्रा लगातार बढेको छ । एयर क्वालिटी इन्डेक्स ५ सय वा त्योभन्दा माथि पुगेको छ । हावामा प्रदूषणको स्तर ४ सय अंकलाई पार गरेको स्थितिलाई अत्यन्तै खराब मानिन्छ । विज्ञहरूले यस परिस्थितिमा घर बाहिर ननिस्कन सल्लाह दिइरहेका छन् । ४ सयदेखि ५ सय एयर क्वालिटी इन्डेक्स भएको हावालाई २५ देखि ३० वटा चुरोटको धूवाँ शरीरमा प्रवेश गर्नु बराबर मानिएको छ । गम्भीर श्रेणीको प्रदूषणले श्वास लिन अप्ठ्यारो, खोकी, घाँटीमा खसखस, आँखा पोल्ने, नाक र घाँटीमा जलनजस्ता तत्कालीन समस्याहरू मानिसमा देखिन थालेको छ । अस्पतालहरूमा त्यस्ता बिरामीको संख्या बढ्न थालेको छ । खराबस्तरको प्रदूषणले दीर्घकालीन रूपमा विभिन्न प्रकारका रोगहरूले मानिसलाई प्रभावित पार्ने विज्ञहरूले बताएका छन् । वृद्ध, बच्चा तथा गर्भवतीका लागि विशेष सावधानी अपनाउन निरन्तर सुझाव सार्वजनिक गरिएको छ । दिल्लीका पर्यावरणमन्त्री गोपाल रायले रूखलाई सफा राख्न पानीको छिड्काव थालिएको बताएका छन् । उनले हरियाणा र उत्तर प्रदेशमा पराल जलाउने कार्य नरोकिएकाले पनि दिल्लीको प्रदूषण नियन्त्रणमा ल्याउन समस्या भएको आरोप लगाएका छन् । जाडो मौसमको प्रारम्भसँगै प्रत्येक वर्ष दिल्ली प्रदूषित हुँदै आएको छ । भारतको सुप्रिम कोर्टले मंगलबार प्रदूषण नियन्त्रणका लागि ठोस कदम चाल्न केन्द्र र प्रदेश सरकारदेखि नगरपालिकासम्मलाई आदेश दिएको छ । दिल्लीको छिमेकी राज्यहरू हरियाणा, उत्तरप्रदेश, पञ्जाब र राजस्थान सरकारलाई पनि पराल जलाउने कार्यलाई नियन्त्रणमा लिन अदालतले आदेश दिएको हो । ती राज्यहरूमा धानको कटानीपश्चात् खेतमै पराल जलाइने र त्यसको धूवाँले दिल्ली प्रदूषित हुँदैआएको छ । अदालतले पराल जलाउने कार्यलाई तत्काल बन्द गराउन नभए सख्त कारबाही गरिने चेतावनी दिएको छ । प्रदूषणलाई हेरेर हाम्रो धैर्य पनि टुट्दै छ, निर्णय सुनाउँदै गर्दा न्यायाधीश सञ्जय किसन कौलले भने, यस्तै रह्यो भने हामीले कडा एक्सन लिनुपर्ने हुन्छ, त्यो परिस्थितिमा हाम्रो बुलडोजर रोकिने छैन । सुप्रिम कोर्टले दिल्ली नगर निगमलाई जथाभावी रूपमा सुक्खा फोहरलाई नजलाउन पनि चेतावनी दिएको छ । साथै किसानलाई जागरुक बनाउन तथा अन्य बालीतर्फ आकर्षित गराउन केन्द्र सरकारले विशेष कार्यक्रम दिनुपर्ने पनि भनेको छ । पराल जलाउने कार्यलाई बन्द गराउन विभिन्न विकल्प खोज्नलाई केन्द्र र प्रदेश सरकारले काम गर्नुपर्ने अदालतले भनेको हो । यस विषयमा अदालतले थप छलफलका लागि सरोकारवाला निकायलाई डाकेको छ ।"
मिजोरम र छत्तीसगढमा विधानसभाको मतदान,"नयाँदिल्ली (कास) भारतको मिजोरम र छत्तीसगढमा मंगलबार विधानसभा चुनावका लागि मतदान भएको छ । मिजोरमका सबै ४० सिटका लागि र छत्तीसगढमा पहिलो चरणमा २० सिटमा मतदान भएको हो । मिजोरममा ७७ प्रतिशतभन्दा बढी मतदानभएको छ ।मध्यप्रदेश, राजस्थान, छत्तीसगढ, तेलंगाना र मिजोरम राज्यमा विधानसभा चुनाव हुँदै छ । ती राज्यमा ७ नोभेम्बरबाट चुनाव प्रारम्भ भएर ३० नोभेम्बरमा सकिनेछ । मिजोरममा मतदान पूरा भएको छ । मध्यप्रदेशमा १७ नोभेम्बर, छत्तीसगढमा दुई चरणमा ७ र १७ नोभेम्बरमा, राजस्थानमा २३ नोभेम्बर र तेलंगानामा ३० नोभेम्बरका दिन मतदान हुँदै छ ।सबै ५ वटै राज्यको मतगणना र परिणाम एकैसाथ ३ डिसेम्बरमा हुनेछ । मध्यप्रदेशमा केन्द्रमा सत्तासीन भारतीय जनता पार्टीको सरकार छ । राजस्थान र छत्तीसगढमा विपक्षी कंग्रेसले सरकार चलाइरहेको छ । त्यस्तै तेलंगानामा बीआरएस पार्टी र मिजोरममा नेसनल फ्रन्ट पार्टीको सरकार छ ।"
"शिथिल अर्थतन्त्रको असर बैंकमा, नाफा घट्यो, खराब कर्जा बढ्यो","नयाँ व्यवस्थाअनुसार बैंक तथा वित्तीय संस्थाले सबै क्षेत्रमा प्रवाह गरेको ५ करोड रुपैयाँसम्मको कर्जा र होटल तथा रेस्टुरेन्ट, पशुपन्छीपालन, निर्माण शिक्षा, स्वास्थ्य क्षेत्रसँग सम्बन्धित कर्जा तथा बाढीपहिरो, भूकम्पजस्ता प्राकृतिकदैवी प्रकोपबाट प्रभावित परियोजनामा लगानीमा रहेको कर्जामा ०८० पुससम्म पुनर्तालिकीकरण तथा पुनःसंरचना गर्न पाएका छन् । यसअघि यस्तो सुविधा ०८० असारसम्मका लागि मात्र थियो । हाल बैंक तथा वित्तीय संस्थाले असल कर्जामा १२५ प्रतिशत मात्र कर्जा नोक्सानी व्यवस्था गरे पुग्ने भएको छ । यसअघि असल कर्जामा १३ प्रतिशत नोक्सानी व्यवस्था गर्नुपर्थ्यो । यो व्यवस्थाले पनि नोक्सानी व्यवस्था धेरै बढ्न नदिएको स्रोतको दाबी छ । नाफामा कमी आएसँगै बैंकहरूको सम्पत्तिको प्रतिशत (रिटर्न अन इक्विटीआरओई) घटेर करिब ८ प्रतिशतमा झरेको छ । यसको अर्थ बैंकमा भएको एक सय रुपैयाँ लगानीले करिब ८ रुपैयाँ आर्जन गर्न सकेको छ भन्ने देखाउँछ । पछिल्ला वर्षमा निरन्तरजसो बैंकहरूको सम्पत्तिको प्रतिफल घटिरहेको तथ्यांकहरूले देखाएका छन् । तीन महिनाको अवधिमा वाणिज्य बैंकहरूको वितरणयोग्य नाफा पनि १०९ प्रतिशतभन्दा धेरैले घटेको छ ।"
तिहारमा मिठाई : गुणस्तर न मूल्य नियमन,"तेल तथा घिउमा टोटल पोलार मटेरियल (टीपीएम) को अधिकतम सीमा २५ प्रतिशत नाघ्नुहुन्न । टीपीएम २५ प्रतिशतभन्दा बढी वस्तुले ट्रान्सफ्याट बढाउँछ । एसिड विकास हुन्छ, त्यो स्वास्थ्यका लागि हानिकारक रहेको जानकारको भनाइ छ । एक किलो मिठाईमा २०० मिलिग्रामभन्दा बढी खाद्य रङ प्रयोग गर्नुहुँदैन । बढी प्रयोग गर्दा केमिकलले दीर्घरोग र क्यान्सरको सम्भावना हुन्छ । तर सरकारी निकायले त्यतातिर ध्यान दिएको छैन । तिहारलक्षित अनुगमनमा दिनको दुई वटा टोली खटिएको खाद्य प्रविधि तथा गुण नियन्त्रण विभागका महानिर्देशक मतिना जोशी वैद्यले जनाइन् । चाडपर्वलक्षित अनुगमनमा दैनिक संयुक्त अनुगमन टोली खटाइराखेका छौं । तिहारलक्षित भने छुट्टै दुई टोली छन् । यी दुई टोलीले मिठाई पसल केन्द्रित अनुगमन गर्छन्, उनले भनिन्, तिहारभर अनुगमन हुन्छ । खाद्यले साउनदेखि असोज २५ सम्म ७६९ पटक अनुगमन गरेको जनाएको छ । यसमध्ये मिठाई पसलमा मात्रै ३५ पटक अनुगमन गरिएको खाद्यले जनाएको छ । संघका अध्यक्ष सायमीले भने मिठाईमा प्रयोग हुने खाद्य रङमा पछिल्लो समय व्यवसायीले केही सुधार गरेको दाबी गरे । ठूला मिठाई पसलमा मापदण्डअनुसार नै त्यस्तो रङ प्रयोग हुन्छ । समस्या भारतबाट आयात हुने मिठाईमा हो । कालाकन मिठाई, मिल्क केक, सोनपापडी, बुनिया, लड्डुदानालगायत मिठाई विशेषगरी भारतबाट आउँछन् । र, खुला रूपमा बिक्री भइरहेका हुन्छन्, सायमीले भने, ती मिठाईको प्रयोगले स्वास्थ्यमा खराबी आउँछ ।"
भूकम्पपीडितलाई एकपछि अर्को सहयोग,"काठमाडौं (कास) जाजरकोटलगायत जिल्लामा गएको भूकम्पबाट पीडितलाई सरकारी एवम् निजी संघसंस्था अनि विभिन्न राजनीतिक पार्टीबाट राहत एवम् आर्थिक सहयोगको क्रम निरन्तर छ । सूर्य नेपाल, राष्ट्रिय वाणिज्य बैंक, एमाले, एयर डाइनेस्टीलगायतले सहयोगको घोषणा गरेका छन् । सूर्य नेपाल प्रालिले भूकम्पपीडितको तत्काल उद्धार, राहत तथा पीडितको पुनःस्थापनामा सघाउन १ करोड ४० लाख रुपैयाँ सहयोग गरेको छ । १ करोड रुपैयाँ प्रधानमन्त्री दैवीप्रकोप राहत कोषमा जम्मा हुने गरी कम्पनीका प्रबन्ध निर्देशक रवि रायवरम, भाइस प्रेसिडेन्ट रवि केसी, विकास भुत्रा, दिप्रा लाहिरी र वित्त प्रबन्धक प्रेम अर्यालको टोलीले प्रधानमन्त्री पुष्पकमल दाहाललाई हस्तान्तरण गरेको कम्पनीले जारी गरेको विज्ञप्तिमा उल्लेख छ । कम्पनीले थप ३५ लाख बराबरको खाद्यान्न, टारपाउलिन र ब्ल्यांकेट जाजरकोट पठाइसकेको छ । ५ लाख बराबरको औषधि वीर अस्पतालको प्रभावित क्षेत्रतर्फ जाने टोलीलाई हस्तान्तरण गरिसकेको विज्ञप्तिमा जनाइएको छ । राष्ट्रिय वाणिज्य बैंकले भूकम्पपीडितको सहायताका लागि एक करोड रुपैयाँ आर्थिक सहयोग दिएको छ । बैंक सञ्चालक समिति सदस्य दिलीपकुमार ढुंगानाले प्रधानमन्त्री पुष्पकमल दहाललाई मंगलबार एक कार्यक्रमबीच एक करोड रुपैयाँको चेक रकम हस्तान्तरण गरे । बैंकले संस्थागत सामाजिक उत्तरदायित्वअन्तर्गत भूकम्पपीडितको उद्धार र उपचारका लागि प्रधानमन्त्री दैवीप्रकोप उद्धार कोषको राष्ट्रिय वाणिज्य बैंकमा रहेको खातामा एक करोड रुपैयाँ पठाइसकेको बताइएको छ । नेकपा (एमाले) ले जाजरकोट भूकम्पपीडितलाई १ करोड रुपैयाँ बराबरको राहत सामग्री वितरण गर्ने भएको छ । एमालेको सामाजिक सेवा केन्द्रले जाजरकोट भूकम्पपीडितलाई राहत सामग्री वितरण गर्न लागेको हो । एमालेका केन्द्रीय सदस्यसमेत रहेका सामाजिक सेवा केन्द्रका प्रमुख मोतीलाल दुगडले भूकम्पपीडितलाई चामल, दाल, चाउचाउ, बिस्कुट, नुन जस्ता खाद्य सामग्री उपलब्ध गराइने जनाए । अध्यक्ष केपी शर्मा ओलीको निर्देशनमा पार्टीको सामाजिक सेवा केन्द्रले भूकम्पपीडितका लागि खाद्य सामग्रीका अतिरिक्त कम्बल र त्रिपाल पनि वितरण गर्न लागिएको उनको भनाइ छ । हेलिकोप्टर कम्पनी एयर डाइनेस्टीले भूकम्पपीडितका लागि ११ लाख ११ हजार रुपैयाँ सहयोग प्रदान गरेको छ । भूकम्पबाट प्रभावित परिवारका लागि डाइनेस्टीले उक्त सहयोग गरेको हो । कम्पनीका तर्फबाट ११ लाख ११ हजार रुपैयाँ प्रधानमन्त्री राहत कोषमा जम्मा गर्ने निर्णय भएको कम्पनीका वरिष्ठ प्रबन्धक बालकृष्ण पण्डितले बताए ।"
तरकारी 'जंक्सन मा किसान,"(चितवन)पृथ्वी राजमार्गको आडैमा रहेको फिस्लिङ बजारमा सूर्योदयअगाडि नै चहलपहल सुरु हुन्छ । इच्छाकामना गाउँपालिका३ मा पर्ने फिस्लिङ चितवनको पुरानो व्यापारिक केन्द्र नारायणगढबाट झन्डै ५० किलोमिटर पूर्वोत्तर क्षेत्रमा छ । तर यहाँको तरकारी बजारमा चितवनसहित, छिमेकी गोरखा, धादिङ र तनहुँसम्मका किसान आफ्नो उत्पादन बेच्न आउँछन् । कोहीले गाडीभरि त कसैले डोकैमा तरकारी बोकेर फिस्लिङ पुग्छन् । बिहान सबेरैबाट खरिदबिक्री सुरु हुन्छ । किसानले तरकारी यहीँ ल्याउँछन् । जम्मा भएको तरकारी किनेर लैजान थोक व्यापारी पनि यही आइपुग्छन्, तोकबहादुर गुरुङले भने । ६२ वर्षीय गुरुङ स्थानीय नै हुन् । किसानले ल्याएको तरकारी संकलन गर्न फिस्लिङका पाँच व्यापारी तुलो काँटा लिएर बसेका छन् । तोकबहादुर पाँचमध्येका पुराना व्यवसायी हुन् । उनका अनुसार ५४ सालदेखि फिस्लिङमा संकलन केन्द्र बसेको हो । सुरुमा माथि पहाडी गाउँबाट आउने सुन्तला खरिदबिक्रीका लागि संकलन केन्द्र बसेको हो । त्यति धेरै त आउँदैनथ्यो । पछि चितवनका पहाडी भेगमा सुन्तलासँगै तरकारी खेती पनि सुरु भयो । सिमाना जोडिएको गोरखाको भुम्लिचोकलगायत गाउँमा पनि तरकारी उत्पादन बढ्न थाल्यो, तोकबहादुरले भने । अनि फिस्लिङमा सुन्तलासँगै तरकारी पनि आउन लागेको अर्का व्यवसायी ५४ वर्षीय मेघबहादुर गुरुङले सुनाए । तरकारी हामीले मुग्लिङ र नारायणगढसम्म पुर्याएर बिक्री गर्न खोज्यौं । तर भाउ नदिएपछि यही संकलन गर्ने र यहीँबाट बेच्न सुरु गरेका हौं, मेघबहादुरले भने । इच्छाकामना३ का वडाध्यक्ष नरबहादुर नेपालका अनुसार धादिङको बेनीघाट रोराङ गाउँपालिका, गोरखाको गण्डकी र सहिद लखन गाउँपालिका, तनहुँको आँबुखैरहनी गाउँपालिका र इच्छाकामनाको ७ नम्बरबाहेक ६ वटै वडाको तरकारी फिस्लिङमा संकलन हुन्छ । धादिङको बेनीघाट रोराङ१० गोइराङका ५२ वर्षीय श्यामबहादुर गुरुङ नौ क्रेट टमाटर ल्याएर फिस्लिङ आएका थिए । फिस्लिङबाट झन्डै ६ किलोमिटर पर पूर्वतर्फ छ हुग्दीखोला । पृथ्वी राजमार्गको हुग्दीखोलाबाट ९ किमि पहाडी बाटो हिँडेपछि गोइराङ पुगिन्छ । अहिले गोइराङसम्म जिप जान्छ र त्यसले गाउँभरिको तरकारी फिस्लिङ ल्याउँछ । नभए राजमार्गबाट हिँडेर गोइराङ पुग्न दुई घण्टा लाग्थ्यो । खास गरेर ०६८ सालपछि चितवनलगायत आसपासका जिल्लाका पहाडी भेगमा बाटो जान थाल्यो । जिप हिँड्न सुरु भयो । अनि ती पहाडी भेगमा तरकारी खेती बढ्यो । त्यसपछि फिस्लिङको तरकारी बजार पनि बढ्दै गयो, इच्छाकामना३ का वडाध्यक्ष नरबहादुर नेपालले भने । फिस्लिङमा साउनभदौमा साग धेरै आउँछ । अहिले गोलभेंडाको सिजन छ । चैतवैशाखमा काँक्रा धेरै हुने गरेको व्यवसायी मेघबहादुर गुरुङ बताउँछन् । सुन्तला र अन्य तरकारी, सिमी, काउली, मुला, पिँडालु पनि किसानले बिक्रीका लागि ल्याउँछन् । खरिद गर्न बिहानै थोक व्यवसायी यहीँ आउँछन् । वीरगन्ज, हेटौंडा, नारायणगढ, पोखरा, बुटवल, काठमाडौं र सर्लाही लालबन्दीसम्मका व्यापारी यहीँ आउँछन् । बिक्री नहुने भन्ने छैन, तोकबहादुरले भने । फिस्लिङमा दिनको कम्तीमा २५३० क्विन्टलदेखि बढीमा २० टनसम्म तरकारी संकलन हुने उनले जनाए । राजमार्ग आडैमा तरकारी संकलन केन्द्र रहेको र भीड पनि बढिरहेको हुँदा इच्छाकामना गाउँपालिकाले व्यवस्थित गर्ने योजना बनाएको वडाध्यक्ष नरबहादुरले बताए ।"
तीन लघुवित्तबाट ऋण लिन पाउने व्यवस्था गर्न सुझाव,"(काठमाडौं)लघुवित्त वित्तीय संस्थामा एकभन्दा बढी संस्थाबाट कर्जा लिन पाउने हालको व्यवस्था हटाएर अधिकतम तीन संस्थाबाट कर्जा लिन सकिने व्यवस्था गर्न राष्ट्र बैंकको एक अध्ययन प्रतिवेदनले सुझाएको छ । हाल एक संस्थाबाट मात्र कर्जा लिन पाउने व्यवस्थाले ऋणीले नगद प्रवाह (क्यास फ्लो) नै अवरुद्ध भएको निष्कर्षका आधारमा अध्ययन प्रतिवेदनले तत्कालका लागि अधिकतम तीन संस्थाबाट दीर्घकालमा २ वटा संस्थाबाट मात्र कर्जा लिन सकिने व्यवस्था गर्न प्रतिवेदनले सुझाएको हो । एकल कर्जा सीमालाई कडाइसाथ अनुगमन गरी त्यसको उल्लंघन भए सीमा नाघ्ने गरी कर्जा प्रवाह गर्ने संस्थाको प्रमुख कार्यकारी अधिकृतलाई जिम्मेवार बनाउने, मंगलबार सार्वजनिक लघुवित्तीय संस्थाहरूका समस्या र समाधान विषयक अध्ययन प्रतिवेदनमा भनिएको छ, एक संस्था एक ऋणीको हालको व्यवस्थालाई परिमार्जन गरी तत्कालका लागि अधिकतम ३ वटाबाट लिन पाउने व्यवस्था गर्ने, क्रमशः यो व्यवस्थालाई बढीमा २ वटा संस्थाबाट लिन पाउने व्यवस्था गर्ने । नेपालको लघुवित्त क्षेत्रका ग्राहकमा ऋणग्रस्तताको अवस्था व्यापक रहेको, बहुबैंकिङ ऋणीको नाममा निकालिएको रकम अन्य व्यक्तिले प्रयोग गरेको, विद्यमान लघुकर्जाको सीमासमेत कतिपय न्यून आय भएका ग्राहकका लागि उच्च रहनुले उनीहरू ऋणग्रस्तताको अवस्थामा रहेको पुष्टि हुने प्रतिवेदनले प्रस्ट्याएको छ । लघुवित्तमा कार्यरत कर्मचारीको व्यवहार र आचरणमा सुधार ल्याउनुपर्ने र त्यसका लागि संस्थाले विविध काम गर्नुपर्ने सुझाव पनि प्रतिवेदनले दिएको छ । लघुवित्त वित्तीय संस्थाका शाखा, कर्मचारी तथा व्यवसायको विस्तारसँगै कर्मचारीको छोटो समयमा भएको पदोन्नति, नयाँ कर्मचारीको नियुक्ति र तालिमको अभावले गर्दा समग्र लघुवित्त क्षेत्रमा नै दक्ष जनशक्तिकोअभाव छ, प्रतिवेदनले भनेको छ, कर्मचारीहरूको एक संस्थाबाट अर्को संस्थामा उच्च स्थानान्तरण हुनु र कर्जामा लक्ष्यको व्यवस्थाले गर्दा आन्तरिक नियन्त्रण प्रणाली, संस्थागत जोखिम र कर्जा अनुशासन थप बिग्रिएको अवस्था छ । कर्मचारीको गुणस्तर सुधारका लागि संस्थामा उच्च तह (शाखा व्यवस्थापक वा त्यसभन्दा माथि) कर्मचारी भर्ना गर्दा उक्त कर्मचारीको कार्य इतिहास र चालचलनको विश्लेषण गरेर मात्र नियुक्ति गर्ने, निश्चित तालिम र कार्यअनुभवबिना पदोन्नति र जिम्मेवारी नदिने, सक्षम र असल कर्मचारीहरूको वृत्तिविकासको सुनिश्चितता गर्नुपर्ने सुझाव प्रतिवेदनमा छ । लघुवित्त कार्यक्षेत्रसँग सम्बन्धित सर्टिफिकेसन कोर्स पास गरेका लागि मात्र बढुवा गर्नुपर्ने व्यवस्था गर्ने, प्रतिवेदनमा भनिएको छ, आन्तरिक तालिमलाई प्रवर्द्धन गरी व्यवसाय विकाससँगै दक्षता अभिवृद्धिमा केन्द्रित हुनुपर्ने, कर्मचारीको कार्यसमय अन्तर्राष्ट्रिय श्रम मापदण्ड र श्रम ऐनअनुसार कायम गर्नुपर्ने र श्रम ऐनबमोजिम न्यूनतम ज्यालाको व्यवस्था गर्ने ।लघुवित्त वित्तीय संस्थाहरूको सुशासनको अवस्था कमजोर रहेको तथ्य सुपरिवेक्षणमा देखिने गरेको छ । धेरैजसो संस्थामा नीति निर्देशनको पालनामा कमी रहेको, कमजोर स्वनियमन, फितलो आन्तरिक नियन्त्रण प्रणाली, पारदर्शिता र जवाफदेहितामा कमी, बोर्डको स्वतन्त्रता र कमजोर क्षमता, नियमित कार्यहरूमा सञ्चालकहरूको हस्तक्षेप हुनु, प्रभावकारी व्यवस्थापन सूचना प्रणालीको कमी जस्ता संस्थागत सुशासनका समस्याहरू देखिने गरेको प्रतिवेदनमा उल्लेख छ । संस्थाहरूमा रहेका लेखापरीक्षण समिति, जोखिम व्यवस्थापन समिति, सम्पत्ति शुद्धीकरण समिति र कर्मचारी सेवा सुविधा समितिलगायत अन्य आन्तरिक समितिले सक्रिय रुपमा कार्य नगरेको तथ्य पनि प्रतिवेदनमा छ ।अध्ययन प्रतिवेदनले ग्राहक संरक्षणमा बढी ध्यान दिएको छ । यसका लागि प्रत्येक संस्थाले ग्राहक संरक्षण कोष सञ्चालन कार्यविधि तयार गरी लागु गनुपर्ने सुझाव पनि प्रतिवेदनले दिएको छ । प्रत्येक वर्षको नाफाको कम्तीमा पाँच प्रतिशत रकम ग्राहक संरक्षण कोषमा अनिवार्य रुपमा छुट्याउनुपर्ने व्यवस्था गर्ने, प्रतिवेदनमा भनिएको छ, यस्तो कोष प्रयोगको नियमित लेखापरीक्षण गराउनुपर्नेछ ।लघुवित्त वित्तीय संस्थाहरूले ऋण असुलीका लागि कुनै पनि किसिमको कठोर विधि अपनाउन नहुने सुझाव पनि प्रतिवेदनमा छ । यसका लागि ऋण असुली गर्दा धम्कीपूर्ण वा अपमानजनक भाषा प्रयोग गर्न नहुने, लगातार ऋणीलाई फोन नगर्ने, नातागोता, साथी वा सहकर्मीलाई अपमान गर्न नहुने, ऋणी वा परिवारलाई सम्पत्ति वा मान प्रतिष्ठामा आघात पुग्ने गरी हिंसाको धम्की दिन नहुने, ऋणीलाई ऋण नतिर्दा आउनसक्ने परिणामबारे गलत सूचना दिन नहुनेलगायत सुझाव प्रतिवेदनले दिएको छ । ऋण असुली गर्दा ऋणी र संस्थाद्वारा पारस्परिक समझदारीमा भएको स्थानमा मात्र ऋण असुल गर्ने, तीन पटकभन्दा बढी सम्बन्धित ठाउँमा लगातार अनुपस्थित भए मात्र ऋणीको घर वा कार्यस्थलमा जान पाइने, सुझावमा भनिएको छ ।यीलगायत लघुवित्त क्षेत्रको विविध पक्षमा प्रतिवेदनले सुझाव दिएको छ । तीमध्ये उपयुक्त सुझावका आधारमा राष्ट्र बैंकले निर्देशन जारी गर्ने बताइएको छ । ०७९ फागुन १० मा लघुवित्त वित्तीय संस्थाहरूका वर्तमान समस्या र समाधानका उपायहरूका विषयमा अध्ययन गर्न आर्थिक अनुसन्धान विभागको कार्यकारी निर्देशकको संयोजकत्वमा सात सदस्य रहने गरी समिति गठन गरेको थियो । सोही समितिको प्रतिवेदन अहिले सार्वजनिक भएको हो ।"
एसिया क्षेत्रका व्यावसायिक लिडरलाई लगानी आग्रह,"काठमाडौं (कास) प्रधानमन्त्री पुष्पकमल दाहालले एसिया प्रशान्त क्षेत्रका व्यावसायिक लिटरलाई नेपालमा लगानीका लागि आग्रह गरेका छन् । नेपाल उद्योग वाणिज्य महासंघका अध्यक्ष चन्द्रप्रसाद ढकालको नेतृत्वमा गएको एसिया प्रशान्त क्षेत्रीय उद्योग वाणिज्य परिसंघ (क्यासी) अध्यक्ष पिटर म्याकमुलिन एमसहितको प्रतिनिधिमण्डलले सोमबार प्रधानमन्त्रीलाई औपचारिक भेटवार्तासमेत गरेको छ । भेटवार्तामा नेपालको आर्थिक विकासमा एसिया प्रशान्त क्षेत्रबाट लगानी, प्रविधि एवं विकास मोडल आकर्षण गर्न क्यासीबाट हुन सक्ने सहयोगका विषयमा समेत छलफल भयो । नेपालले राजनीतिक उपलब्धि हासिल गरिसकेको र अबको यात्रा समृद्धि नै भएकाले यसमा सहयोग गर्न क्यासी पदाधिकारीहरूलाई प्रधानमन्त्री दाहालले आग्रह गरे । नेपालले राष्ट्रिय एवं अन्तर्राष्ट्रिय लगानी आह्वान गरिरहेको र नेपालमा लगानीका लागि अति नै उपयुक्त समय पनि भएको र सरकार पनि सबै प्रकारको सहयोग गर्न तयार रहेको उनको भनाइ छ । भेटवार्ताका अवसरमा महासंघका अध्यक्ष ढकालले ३७ औं क्यासी सम्मेलन नेपालको आर्थिक विकासका मुद्दामा केन्द्रित भएको र सम्मेलन सहयोगी हुने अपेक्षा नेपाली निजी क्षेत्रले गरेको बताए । एसिया प्रशान्त क्षेत्रबाट लगानी एवं प्रविधि भित्र्याउन क्यासीमार्फत महासंघले पहल गर्ने पनि उनले प्रस्ट्याए । लगानी आकर्षण एवं आर्थिक व्यावसायिक सम्बन्ध विस्तारमा सघाउन आफूहरू तयार रहेको क्यासीका अध्यक्ष पिटरले प्रतिबद्धता जनाए । महासंघको आयोजनामा कात्तिक २० देखि काठमाडौंमा क्यासीको ३७ औं सम्मेलन आयोजना भइरहेको छ । कार्यक्रममा एसिया प्रशान्त क्षेत्रबाट करिब तीन दर्जन व्यावसायिक नेता काठमाडौं आएका छन् । सम्मेलनमा स्वच्छ र नवीकरणीय ऊर्जा, क्षेत्रीय आर्थिक वृद्धि, खाद्य र कृषि, युवा उद्यमशीलता तथा सूचना प्रविधि, पर्यटन, लघु, घरेलु तथा साना उद्यम, जल, ऊर्जा र वातावरण, क्षेत्रीय व्यापार व्यवसाय सञ्जाल विस्तार, एसियाप्रशान्त क्षेत्रमा विकासका अवसर र चुनौतीलगायत विषयमा विचारविमर्श भइरहेको छ ।"
अर्थ संक्षेप,"ग्लोबल आईएमई बैंकका ग्राहकलाई दराज ११ः११ मा २० प्रतिशत छुट काठमाडौं (कास) ग्लोबल आईएमई बैंकका ग्राहकले दराजको ११ः११ अफरमा अनलाइनमार्फत सामान किन्दा २० प्रतिशत छुट दिने योजना सार्वजनिक गरेको छ । नोभेम्बर ११ देखि २२ सम्म रहने छुट योजनाअन्तर्गत ग्राहकले ग्लोबल आइएमई बैंकको भिजा डेबिट वा क्रेडिट कार्ड प्रयोग गरी दराजबाट अनलाइनमार्फत सामान किन्दा १५ देखि २० प्रतिशतसम्म छुट पाउनेछन् । बैंकका डेबिट कार्ड प्रयोगकर्ताले १५ प्रतिशत वा २ हजारसम्म र क्रेडिट कार्ड प्रयोगकर्ताले २० प्रतिशत वा २ हजार ५ सयसम्म छुट पाउनेछन् । बैंकका कार्डबाहकले छुट पाउन दराज एपबाट ग्लोबल आईएमई बैंकको कार्डको छुट भौचर संकलन गर्नुपर्नेछ । नियोले ल्यायो धनतेरसमा चाँदीको बहारकाठमाडौं (कास) असुसका लागि आधिकारिक विक्रेता नियोटेरिक नेपालले सञ्चालन गरेको नियो स्टोरले धनतेरसका अवसरमा असुस ल्यापटप किन्दा आकर्षक छुट दिने भएको छ । साथमा चाँदीको सिक्का पनि पाइने कम्पनीले जारी गरेको विज्ञप्तिमा उल्लेख छ । नियो स्टोरका कुनै पनि आउटलेट झम्सिखेल, माइतीघर, न्युरोड, कमलादीमा असुस जेनबुक सिरिजलगायतमा छुट दिइएको बताइएको छ । कपनमा टाटा प्यासेन्जर भेहिकलको नयाँ वर्कसप काठमाडौं (कास) नेपालका लागि टाटा मोटर्सको आधिकारिक वितरक सिप्रदी ट्रेडिङ प्रालिलेे काठमाडौंको कपनमा नयाँ वर्कसप सञ्चालनमा ल्याएको छ । टाटा मोटर्स पेसेन्जर सेग्मेन्टका गाडीहरूलाई लक्ष्य गर्दै सञ्चालन गरिएको वर्कसप ११ हजार ८ सय ८० वर्गमिटर क्षेत्रफलमा फैलिएको कम्पनीले जारी गरेको विज्ञप्तिमा उल्लेख छ । सिप्रदी कम्पनिजका प्रमुख कार्यकारी अधिकृत राजनबाबु श्रेष्ठ र टाटा मोर्टस पेसेन्जर भेहिकल इन्टरनेसनल बिजनेस हेड मायांक बल्डीले वर्कसप उद्घाटन गरे । वर्कसपमा पेसेन्जर सेग्मेन्टका गाडीका हरेक पार्टपुर्जा मर्मतसम्भारलगायत डेन्टपेन्टको पनि सुविधा रहेको विज्ञप्तिमा जनाइएको छ । टाटाका ग्राहकले वर्कसपमा अटोप्लस बिमा, सञ्जीवनी इन्जिन रिपेयर, एक्सप्रेस (४८ घण्टाभित्र मर्मत) र इन्टेरियर क्लिनिङवासिङलगायत सुविधा पाउनेछन् । पुस १२ देखि रियल इस्टेट एक्स्पो काठमाडौं (कास) नेपाल जग्गा तथा आवास विकास संघले आठौं रियल इस्टेट एक्स्पो आगामी पुस १२ देखि १५ सम्म गर्ने भएको छ । काठमाडौंको भृकुटीमण्डपमा गरिने एक्स्पोमा एक लाखभन्दा बढी दर्शकको सहभागिता रहने अपेक्षा गरिएको संघले जनाएको छ । आवास तथा जग्गा विकासकर्ताको प्रतिनिधित्व गर्ने संघले रियल इस्टेट एक्स्पो आयोजना गर्न लागेको हो, जसमा विकासकर्ताहरूले आफ्ना नयाँ उत्पादन उपभोक्ताहरूलाई प्रदर्शन गर्ने बताइएको छ् । एक्स्पोमा उपभोक्ताहरूले नेपालको आवास तथा जग्गा विकाससम्बन्धी समग्र पक्षबारे पर्याप्त जानकारी प्राप्त गर्न सक्ने संघले जनाएको छ । नेपालमा घरजग्गा बजार र घर खरिदकर्तालाई लक्ष्य गरी एक्स्पो हुन लागेको हो ।२८ नवीनतम सोचलाई १ करोड ४० लाख लगानी गर्दै केयू काठमाडौं (कास) काठमाडौं विश्वविद्यालय (केयू) ले नवीनतम सोच भएका परियोजनाका लागि १ करोड ४० रुपैयाँ लगानी गर्ने भएको छ । केयूले स्थापना गरेको इन्कुबेसन सेन्टर र नर्वे सरकार सहयोगको इनरजाइज नेपाल कार्यक्रमले नवीनतम सोचसहितका विभिन्न व्यवसायको प्रर्वद्धनका लागि लगानी गर्ने भएको हो । नवीनतम सोचदेखि व्यापारसम्म सहायता कार्यक्रमअन्तर्गत इनरजाइज नेपालले विनियोजन गरेको ४० लाख रुपैयाँमा ऊर्जासँग सम्बन्धित नवीनतम सोचलाई मात्र व्यापारमा परिणत गर्न रकम उपलब्ध गराइने विश्वविद्यालयले जारी गरेको विज्ञप्तिमा उल्लेख छ । ऊर्जालगायत अन्य क्षेत्रमा भएका सोचलाई व्यापारमा परिणत गर्न १ करोड उपलब्ध गराइने पनि विज्ञप्तिमा जनाइएको छ ।"
४ दिनमा ४३९ परकम्प,"(काठमाडौं)शुक्रबार मध्यरात जाजरकोटमा ६४ म्याग्निच्युडको भूकम्प गएयता मात्र ४ सय ३९ पटक परकम्प गएका छन् । भूकम्प मापन तथा अनुसन्धान केन्द्रका अनुसार त्यसमध्ये ४ म्याग्निच्युडभन्दा माथिका १० वटा परकम्प गएको छ । जसमा सबैभन्दा ठूलो परकम्प सोमबार दिउँसो ४ बजेर ३१ मिनेटमा ५८ म्याग्निच्युडको थियो । सामान्यतः परकम्पहरू प्रमुख भूकम्पभन्दा १ इकाइकम हुने गरेको छ । तर सोमबारको परकम्प त्योभन्दा ठूलो थियो ।मंगलबार दिउँसो बाजुरालाई केन्द्रबिन्दु बनाए ४ म्याग्निच्युडको परकम्प गए पनि त्यो जाजरकोट भूकम्प नभई एक महिनाअघि गएको बझाङ भूकम्पको परकम्प भएको केन्द्रका भूकम्पविद् मुकुन्द भट्टराईले बताए । ठूलो भूकम्प भएपछि ससाना परकम्प जाने गरेका छन् । अन्यत्र त्यसले जोखिम न्यूनीकरण गर्छ । तर पश्चिम नेपालमा त्यस्तो अवस्था छैन, भट्टराईले भने, मंगलबार बाजुरामा गएको भूकम्प जाजरकोटको नभई गत महिना बझाङमा गएको भूकम्पको परकम्प हो ।सामान्यतया साना भूकम्प र परकम्पले भूगर्भमा लामो समयदेखि सञ्चित इनर्जी बाहिरिने र तत्काल ठूला भूकम्पको जोखिमलाई कम गर्ने वैज्ञानिकहरू बताउँछन् । तर, भट्टराईले पश्चिम नेपालमा सयौं वर्षदेखि ठूलो भूकम्प नगएका कारण ससाना परकम्प जाँदैमा महाभूकम्पको जोखिम कम भएको ठान्न नहुने बताए । उनका अनुसार ५ म्याग्निच्युडका ३२ वटा भूकम्प गयो भने ६ म्याग्निच्युडका भूकम्प बराबरको इनर्जी बाहिरिन्छ । त्यसैगरी ७ म्याग्निच्युड बराबरको इनर्जी बाहिरिन ५ म्याग्निच्युडका हजार वटा भूकम्प जानुपर्दछ । शनिबार मात्रै ४२ म्याग्निच्युडका दुई, ४३, ४५ र ४६ म्याग्निच्युडका गरी ५ वटा परकम्प गएको थियो । त्यसैगरी आइतबार ४ र ४१ म्याग्निच्युड र सोमबार ५८ तथा ४५ म्याग्निच्युडका दुई वटा परकम्प गएका थिए । सबै परकम्पको केन्द्रबिन्दु रामीडाँडा नजिकै रहेका छन् ।सन् १५०५ यता पश्चिम नेपालमा ठूला भूकम्प नगएका कारण जुनसुकै बेला त्यस क्षेत्रमा महाभूकम्प जान सक्ने चेतावनी वैज्ञानिकले दिँदै आएका छन् । ५ सय १८ वर्षअघि पश्चिम नेपाललाई केन्द्रबिन्दु बनाएर गएको महाभूकम्पले नेपालदेखि तिब्बतको ल्हासा र भारतको दिल्लीमा समेत क्षति पुर्याएको थियो । त्यस समयमा भूकम्पमा परेर तिब्बतको तात्कालीन राजाको समेत मृत्यु भएको इतिहासमा भेटिन्छ । त्यसैगरी दिल्लीको कुतुब मिनारसमेत भत्किएको थियो । सोमबार जाजरकोट रामीडाँडालाई केन्द्रबिन्दु भएको गएको ५८ म्याग्निच्युडको भूकम्प जाँदा थप १६ जना घाइते भएका छन् । ठूलो भूकम्प गएको समयमा परकम्प गइराख्ने भएकाले चर्किएका र भत्किएका घरमा बस्नु हुँदैन । सानो परकम्पले पनि त्यो भत्काउन सक्छ, भट्टराईले भने ।नेपाल विज्ञान तथा प्रविधि प्रज्ञा प्रतिष्ठान (नास्ट) का भूकम्पविद् शिव सुवेदीले परकम्पको चरण केही समय चल्ने बताए । ठूलो भूकम्पको केन्द्रबिन्दु नजिकै परकम्प गइरहेको छ । यो केही समय चल्छ । स्थानीय रूपमै जमिन तलको हलचल हो । सेटलमेन्ट हुन केही समय लाग्छ, सुवेदीले भने ।शुक्रबार राति जाजरकोटको रामीडाँडालाई केन्द्र बनाएर गएको भूकम्पले ३५ हजार परिवार घरबारविहीन भएका छन् । जाजरकोट र रुकुम पश्चिमलगायत १३ जिल्लामा १७ हजार ७ सय ९२ घर पूर्ण रूपमा भत्किएका छन् । त्यस्तै १७ हजार ५ सय २९ कच्ची घर चर्किएकाले बस्न नमिल्ने अवस्थामा छन् । गृह मन्त्रालयको विपद् पूर्वतयारी तथा प्रतिकार्य शाखाले सोमबार रातिसम्म संकलन गरेको तथ्यांकअनुसार सबैभन्दा बढी घर रुकुम पश्चिममा भत्किएका छन् । यो जिल्लामा १६ हजार ५ सय ७० घर पूर्ण रूपमा र ९ हजार ९ सय ६१ घर आंशिक रूपमा क्षतिग्रस्त भएका छन् । त्यस्तै जाजरकोटमा १ हजार १ सय ७० घर पूर्ण रूपमा र ७ हजार १ सय ६६ घर आंशिक रूपमा भत्किएका छन् ।सबैभन्दा बढी मानवीय क्षति भने जाजरकोटमा भएको छ । भूकम्पबाट १ सय ५३ जनाको मृत्यु भएकामा १ सय १ जना जाजरकोटका छन् । यो जिल्लामा १ सय ३३ जना घाइते छन् । त्यस्तै रुकुम पश्चिममा ५२ जनाको मृत्यु भएको छ भने १ सय ९७ जना घाइते छन् । भूकम्पको धक्काले रुकुम पूर्व, सल्यान, रोल्पा, नवलपरासी पूर्व, दैलेख, दाङ, बैतडी, जुम्ला, कालीकोट, प्यूठान र अछाममा कुनै न कुनै रूपमा प्रभावित गरेको छ ।जाजरकोटको रामीडाँडालाई केन्द्रबिन्दु बनाएर शुक्रबार राति ६४ म्याग्निच्युडको भूकम्पले क्षति सबै दिशामा उत्तिकै प्रभाव नभएको देखिएको छ । शुक्रबार राति ११ बजेर ५७ मिनेटमा गएको उक्त भूकम्पको धक्का काठमाडौंदेखि भारतको दिल्लीसम्म महसुस गरिएको थियो । भूकम्प प्रभावित क्षेत्रमा पुगेका अध्ययन टोलीले सबै दिशामा उस्तै प्रभाव नपरेको जनाएको छ । समग्रमा क्षति अत्यधिक भए पनि सबै दिशामा उस्तै प्रकारको क्षति देखिएको छैन । हामी पुगेको भूकम्पको केन्द्रबिन्दुभन्दा पूर्वतर्फ जति क्षति भएको छ, पश्चिमतर्फको क्षेत्रमा कम क्षति भएको देखिन्छ । दुवैतर्फका घरहरू ढुंगामाटाकै हुन् र बनाउने तरिका पनि एकै प्रकारको छ । नेपाल विज्ञान तथा प्रज्ञा प्रतिष्ठान नास्टका भूकम्पविद् शिव सुवेदीले भने, यो गोर्खा भूकम्पजस्तै डिरेक्सनल इफेक्ट पनि हुन सक्छ । गोरखामा पूर्वी जति क्षति भएको थियो, पश्चिमतर्फ जोडिएको जिल्ला लमजुङमा कम क्षति देखिएको थियो ।"
"सरकार छ, चिन्ता गर्नुपर्दैन : राष्ट्रपति","रूकुम पश्चिम (कास) राष्ट्रपति रामचन्द्र पौडेलले मंगलबार जाजरकोट र रुकुम पश्चिमको भूकम्प प्रभावित क्षेत्रको भ्रमण गर्दै पीडितको व्यवस्थापनका लागि सरकारसँग कुरा गर्ने बताएका छन् । शुक्रबार राति गएको भूकम्पबाट प्रभावितको अवस्था बुझ्न राष्ट्रपति पौडेल सुर्खेत हुँदै त्यहाँ पुगेका हुन् । घाइतेहरूको अवस्थाबारे जानकारी लिन जाजरकोट जिल्ला अस्पताल पुगेका राष्ट्रपति पौडेलसँग घाइतेहरूले उपचार, खाद्यान्न, घर निर्माणसहित बाँच्ने आधारको व्यवस्था गरिदिन आग्रह गरेका थिए । त्यसक्रममा पौडेलले प्रभावितहरूलाई आवश्यक बसोबास, खाद्यान्नलगायत सबै कुराको प्रबन्ध हुने र त्यसका लागि आफूले सरकारसँग कुरा गर्ने आश्वासन दिएका थिए । तपाईंहरूका लागि अल्पकालीन र दीर्घकालीन आवश्यकताको पहिचान गरी सोको व्यवस्था हुन्छ । सरकार छ, चिन्ता गर्न पर्दैन । म सरकारसँग कुरा गर्छु, राष्ट्रपति पौडेलले भने । राष्ट्रपति पौडेल जाजरकोट सदरमुकाम खलंगा, रामीडाँडा, नलगाड तथा रुकुम पश्चिमको आठबिसकोट पुगेर भूकम्पबाट प्रभावितको राहत र उद्धारको अवस्थाका बारेमा जानकारी लिएका थिए । त्यसक्रममा जाजरकोटका प्रमुख जिल्ला अधिकारी सुरेश सुनार र रुकुम पश्चिमका हरिप्रसाद पन्तले राष्ट्रपति पौडेललाई भूकम्पबाट भएको क्षतिका बारे जानकारी गराएका थिए । राष्ट्रपति पौडेलका साथमा उपप्रधान एवम् रक्षामन्त्री पूर्णबहादुर खड्का, जाजरकोटका प्रदेश सांसद, प्रधानसेनापति सहभागी थिए । भूकम्पपछिको अवस्था अनुकूल नभएको भन्दै राष्ट्रपति पौडेलले २२ कात्तिकदेखि तय भएको आफ्नो युरोप भ्रमण सोमबार स्थगित गरेका थिए ।"
मुस्ताङ र बैतडीमा बर्थिङ सेन्टर बनाउन सम्झौता,"काठमाडौं (कास) भारतीय राजदूतावास र संघीय मामिला तथा सामान्य प्रशासन मन्त्रालयबीच मुस्ताङमा दुई वटा र बैतडीमा एउटा बर्थिङ सेन्टर बनाउने सहमति भएको छ । त्रिवि शिक्षण अस्पतालमा सञ्चालित मंगलादेवी बर्थिङ सेन्टर को पनि मंगलबार औपचारिक रूपमा उद्घाटन भएको छ । अर्थमन्त्री डा प्रकाशशरण महतले भारतले सञ्चालन गरेका साना परियोजना प्रभावकारी र चाँडो सम्पन्न भएको बताए । कोभिडका बेला अन्य व्यवसायी नहुँदा प्रायः सबैले जग्गामा लगानी गरे । अहिले पहिला जस्तो जग्गाको भाउ बढ्न सकेन । उत्पादनमूलक क्षेत्रमा लगानी कम भएकाले यसको प्रत्यक्ष असर अर्थतन्त्रमा परेको छ, उनले भने, अहिले रेमिट्यान्स र विदेशी पर्यटक बिस्तारै बढ्दै गएकाले निकट भविष्यमा अर्थतन्त्रमा सुधार हुनेछ । संघीय मामिला तथा सामान्य प्रशासनमन्त्री अनिता देवीले सबै प्रदेशमा बर्थिङ सेन्टर स्थापना गर्नुपर्ने बताइन् । यसले बाल मृत्युदर घटाउन मद्दत गर्छ, उनले भनिन् । भारतीय राजदूत नवीन श्रीवास्तवले बर्थिङ सेन्टर चाँडै बनाउन अर्थमन्त्रीका तर्फबाट सहयोग हुने विश्वास व्यक्त गरे । त्रिवि शिक्षण अस्पतालका निर्देशक प्राडा दिनेश काफ्लेले बच्चा, आमा र परिवारका लागि बर्थिङ सेन्टर अत्यन्त महत्त्वपूर्ण रहेको बताए । कोभिडजस्ता विपद्का बेला झन् यसको भूमिका रहन्छ, उनले भने । मंगलादेवी स्वर्गीय नेता गणेशमान सिंहकी धर्मपत्नी हुन् ।"
म्याक्सवेलको बहादुरीमा अस्ट्रेलियाको यात्रा,मुम्बई (एएफपी) ग्लेन म्याक्सवेलले चोटको पीडासँग लड्दै अदम्य बहादुरी साथ बनाएको २ सय १ रनको मदतमा अस्ट्रेलियाले विश्वकप क्रिकेटमा मंगलबार अफगानिस्तानलाई ३ विकेटले पराजित गरेको छ । विश्वकप इतिहासमा दोहोरो शतक बनाउने म्याक्सवेल तेस्रो व्याटर हुन् । यसअघि न्युजिल्यान्डका मार्टिन गुप्टिल र वेस्ट इन्डिजका क्रिस गेलले मात्र दोहोरो शतक बनाएका छन् ।यससँगै अस्ट्रेलियाले विश्वकप सेमिफाइनल यात्रा तय गरेको छ । अस्ट्रेलिया सेमिफाइनल पुग्ने तेस्रो टिम भएको छ । यसअघि भारत र दक्षिण अफ्रिकाले अन्तिम चारको यात्रा तय गरिसकेका छन् । यो जितपछि अस्ट्रेलियाको ८ खेलबाट १२ अंक भएको छ । टोली तालिकाको तेस्रो स्थानमा छ । अफगानिस्तान भने ८ अंकमै सीमित रह्यो । निश्चित हारको संघारमा रहेको अस्ट्रेलियाले यो अभुतपूर्व जित निकालेको हो ।जितका लागि २ सय ९२ रनको लक्ष्य पाएको अस्ट्रेलियाले ४६५ ओभरमा ७ विकेट गुमाएर २ सय ९३ रन बनायो । वाङ्खडे स्टेडियममा कुनै पनि टिमले एकदिवसीय क्रिकेटमा दोस्रो ब्याटिङ गर्दै पछ्याएको यो नै सबैभन्दा ठूलो लक्ष्य हो । म्याक्सवेलले इनिङ्सको अन्त्यतिर चोट बोक्दै बहादुरीपूर्ण ब्याटिङ गरे । उनी ३३ रनको स्थितिमा हुँदा क्याच छाडिएको थियो ।३५ वर्षे म्याक्सवेल र कप्तान प्याट कमिन्सले इनिङ्स सम्हाल्नुअगाडि अस्ट्रेलिया ७ विकेट गुमाएर ९१ रनको दयनीय स्थितिमा थियो । त्यही स्थितिबाट म्याक्सवेलले विश्वकप इतिहासकै सबैभन्दा सनसनीपूर्ण इनिङ्स खेले । उनले कुल १ सय २८ बलको सामना गरे । त्यस क्रममा २१ चौका र १० छक्का प्रहार गरे । उनले कमिन्ससँग आठौं विकेटका लागि २ सय २ रनको साभेदारी गरे । त्यसमा कमिन्सले ६८ बलमा १२ रन बनाए ।त्यसअघि इब्राहिम जार्डनको शतक मदतमा अफगानिस्तानले ब्याटिङ गर्दै ५ विकेटमा २ सय ९१ रन बनाएको थियो । ओपनरका रूपमा नटआउट रहेर २१ वर्षीय जार्डनले १ सय २९ रन बनाए । विश्वकपमा अफगानिस्तानका लागि यो पहिलो शतकीय प्रदर्शन हो । यस्तै विश्वकपमा यो अफगानिस्तानको सबैभन्दा ठूलो स्कोर पनि हो ।जार्डनले १ सय ४३ बलको इनिङ्समा ८ चौका र ३ छक्का प्रहार गरे । अर्का नटआउट ब्याटर रशिद खानले १८ बलमा ३५ रन बनाए । उनले २ चौका र ३ छक्का आफ्नो नाममा लेखाए । जार्डनले प्रत्येक विकेटका लागि महत्त्वपूर्ण साझेदारी गरे ।
उपाधि जित्नेमा दुवै ढुक्क,"(नेपालगन्ज) कोहलपुरमा जारी मुख्यमन्त्री कोहलपुर गोल्डकप फुटबल प्रतियोगिताको उपाधिका लागि बुधबार त्रिभुवन आर्मी फुटबल क्लब र चर्च ब्वाइज क्लब भिड्ने भएका छन् । फाइनलको पूर्वसन्ध्यामा मंगलबार आयोजित पत्रकार सम्मेलनमा आर्मी र चर्च ब्वाइजका कप्तानले आफ्नो टिमलाई उपाधि दिलाउन आफूहरूले उत्कृष्ट प्रदर्शन गर्ने दाबी गरेका छन् । आर्मीका कप्तान भरत खवासले आफूले राष्ट्रियदेखि लिग हुँदै ए डिभिजन खेल खेलेको आफ्नो टिमले कोहलपुरमा उत्कृष्ट प्रदर्शन गर्ने बताए । टिममा दुई राष्ट्रिय खेलाडी र अन्य स्थानीय खेलाडीहरू भएकाले उपाधि हात पार्नेमा आफूहरू ढुक्क भएको उनले सुनाए । आर्मीका प्रशिक्षक आदर्श मल्लले आफ्नो साख जोगाउन उपाधि जित्न कुनै कसर बाँकी नराख्ने सुनाए । खेलमा रफ हुँदैन, उनले भने, अनुशासनमा रहेर खेल्दै उपाधि जित्ने छौं । चर्च ब्वाइजका कप्तान बिकु राई पनि उपाधि जित्नेमा ढुक्क छन् । आफ्नो टिममा युवा खेलाडीको भरोसा नै जितको आधार भएको बताउँदै उनले सबै एकै उमेर समूहका खेलाडी रहेकाले सोचेजस्तो खेल हुने दाबी गरे । चर्च ब्वाइजकै प्रशिक्षक रुविन राईले खेलमा जितहार भइरहन्छ, खेलाडीहरूको मिहिनेत आफ्नो टिम फाइनलसम्म पुग्नु नै ठूलो उपलब्धि रहेको बताए । अहिले सबै स्थानीय खेलाडी छन्, उनीहरूको मिहिनेतले फाइनल पुगेका छौं, यो नै ठूलो उपलब्धि हो, उनले भने, उपाधि जिते थप उपलब्धि हुनेछ । अहिलेको पूरै नयाँ टिम रहेको र भविष्यमा यी खेलाडीलाई देशकै उत्कृष्ट खेलाडी बनाउने आफ्नो सपना रहेको प्रशिक्षक राईले सुनाए । सेमिफाइनलमा आर्मीले दूधौली स्पोर्टस क्लब सिन्धुलीलाई ४१ ले र चर्च ब्वाइजले गोर्खा ब्वाइजलाई ३० ले पराजित गर्दै उपाधि भिडन्त पक्का गरेका थिए । विजेताले ८ लाख र उपविजेताले ४ लाख रुपैयाँसहित ट्रफी जित्ने छन् । फाइनलमा प्यारापिटतर्फ १ सय र मैदानतर्फ ५० रुपैयाँको टिकटदर राखिएको आयोजक रेसिङ सहारा क्लबका अध्यक्ष चक्र क्षेत्रीले बताए ।"
आर्मी विजयी,वीरगन्ज (कास) प्रथम वीरगन्ज गोल्डकप फुटबलमा मंगलबार क्वाटरफाइनलमा त्रिभुवन आर्मी फुटबल क्लबले झापा फुटबल क्लबलाई २ ० गोलले पराजित गरेको छ । बिहीबार हुने दोस्रो सेमिफाइनलमा आर्मीले संकटा क्लबको सामना गर्नेछ । आर्मीले सुरुवातमै अग्रता कायम गरेको थियो । आर्मीका नीरज साहले सातौं मिनेटमा गोल गरे । दोस्रो हाफको १६ औं मिनेटमा आर्मीका फत्तेमान घलले गोल गरे । झापाले राम्रो प्रदर्शन गरे पनि फिनिसिङ ठीक नहुँदा एक गोल फर्काउन सकेनन् । बुधबार सेमिफाइनलमा आयोजक भेट्रान्स सिटी क्लब र नेपाल पुलिस क्लबबीच प्रतिस्पर्धा गर्नेछन् ।
गौतम बुद्ध रंगशाला सहलगानीमा बनाइने,"(मकवानपुर)अलपत्र रहेको चितवनको गौतम बुद्ध क्रिकेट रंगशालाको निर्माण सहलगानीमा हुने भएको छ । वाग्मती प्रदेश सरकार र भरतपुर महानगरपालिकाको मंगलबार हेटौंडामा सम्पन्न संयुक्त बैठकले रंगशाला निर्माणका लागि आवश्यक लगानी गर्ने सहमति भएको हो । मुख्यमन्त्री शालिकराम जमरकट्टेलको उपस्थितिमा भएको निर्णयअनुसार रंगशाला निर्माणमा प्रदेशले ७० र महानगरले ३० प्रतिशत लगानी गर्नेछ बैठकले यसअघिका आर्थिक क्रियाकलाप र ऋणसम्बन्धी सम्पूर्ण जिम्मेवारी महानगरपालिका र संघीय सरकारले व्यवस्थापन गर्ने सहमति गरेको छ । केही दिनभित्र पहिलो चरणमा १० हजार दर्शक क्षमतासहितको प्यारापिट, खेल मैदान, पिच, ड्रेसिङ रूमलगायत तत्काल आवश्यक भौतिक पूर्वाधार निर्माणका लागि ठेक्का आह्वान गर्ने लिखित सहमति भएको छ, मुख्यमन्त्री जम्कट्टेलले भने । रंगशालाको विस्तृत परियोजना प्रतिवेदन (डीपीआर) अनुसार रंगशालाको कुल दर्शक क्षमता ३० हजार हो । उनले महानगरपालिकाले तयार पारेको पहिलो चरणको लागत अनुमानको प्रस्तावअनुसार टेण्डर आह्वान गर्न लागिएको हो । तत्काल १० हजार क्षमताको भौतिक पूर्वाधार निर्माण हुनेछ । त्यसका लागि करिब ७५ करोड रुपैयाँ लागत अनुमान गरिएको छ, मुख्यमन्त्री जम्कट्टेलले भने, पहिलो चरणको पूर्वाधार निर्माण दुई वर्षभित्रमा सम्पन्न गर्नेछौं । बाँकी काम बहुवर्षे ठेक्का प्रणालीअनुसार अगाडि बढ्नेछ । उनका अनुसार प्रदेश सरकारले चालु आर्थिक वर्षमा यो रंगशालाका लागि ५ करोड रुपैयाँ विनियोजन गरेको छ ।भरतपुर महानगरकी मेयर रेनु दाहालले रंगशालाको पूर्ण निर्माण सकिन करिब ४ अर्ब रुपैयाँ खर्च लाग्ने बताइन् । धुर्मुससुन्तली फाउन्डेसनले ऋण धेरै भएकोलगायत विभिन्न कारण देखाएर निर्माण कार्यबाट हात झिकेपछि निर्माण कार्य अलपत्र बनेको थियो ।"
क्रिकेटरले १३ लाख पाउने,"काठमाडौं (कास) राष्ट्रिय खेलकुद परिषद् (राखेप) ले आईसीसी ट्वान्टी२० विश्वकप क्रिकेटमा छनोट भएको नेपाली क्रिकेट टोलीका लागि नगद पुरस्कार सिफारिस गर्ने निर्णय गरेको छ । राखेप कार्यकारी समितिका संयोजक राखेपका सदस्यसचिव टंकलाल घिसिङको अध्यक्षतामा मंगलबार बसेको बैठकले छनोट टोलीका लागि पुरस्कार सिफारिस गर्ने निर्णय गरेको हो । १५ खेलाडी, मुख्य प्रशिक्षक, सहायक प्रशिक्षक, व्यवस्थापक र फिजियो गरी कुल १९ जनाका लागि २ करोड ४ लाख ७५ हजार रुपैयाँ सिफारिस गरिएको छ । त्यसअनुसार प्रतिखेलाडी १३ लाख, मुख्य प्रशिक्षकले ३ लाख ९० हजार, सहायक प्रशिक्षक, व्यवस्थापक र फिजियाले१ लाख ९५ हजार पुरस्कार पाउनेछन् ।"
दर्शकलाई बस सुविधा,काठमाडौं (कास) नेपालले विश्वकप फुटबलमा एसियाली छनोटको दोस्रो चरणमा अर्को महिना यमनको सामना गर्दै छ । यसका लागि अखिल नेपाल फुटबल संघ (एन्फा) ले आफ्नो तयारी सुरु गरेको छ । नेपाल र यमनबीचको पहिलो लेगको खेल मंसिर ५ मा दशरथ रंगशालामा हुनेछ । खेल साँझ ७ बजे सुरु हुनेछ ।नेपालमा अन्तर्राष्ट्रिय फुटबलमा ७ बजेको समयमा खेल्न लागेको यो पहिलोपल्ट हो । सम्भवतः जाडो मौसमले नेपाली टिमलाई फाइदा पुग्न सक्नेछ । त्यसअघि नेपालले कात्तिक ३० मा यूएईविरुद्ध उसकै भूमिमा खेल्नेछ । यो खेल त्यहाँको स्थानीय समयअनुसार साढे ९ बजे सुरु हुनेछ ।जाडो मौसममा दर्शकलाई अप्ठ्यारो हुनसक्ने हुनाले एन्फाले खेल हेर्न आउनका लागि बस सुविधा दिने तयारी पनि गरेको छ । त्यसअनुसार एन्फाले चक्रपथमा दुई दर्जन जति बस व्यवस्था गर्नेछ । एन्फाले त्यस खेलका लागि साधारण प्यारापिटतर्फ ४ सय र भीआईपी प्यारापिटतर्फ एक हजार रुपैयाँ टिकट मूल्य तोकेको छ ।
पौडीका अध्यक्ष नेपालमा,काठमाडौं (कास) अन्तर्राष्ट्रिय पौडी महासंघका अध्यक्ष हुसेन एल मुसलाम एकदिने भ्रमणका लागि मंगलबार नेपाल आइपुगेका छन् । महासंघका प्रशिक्षक सल्लाहकार एवं विज्ञ जेम्स गिब्सन र रियो ओलम्पिककी स्वर्ण विजेता खेलाडी पेरलिन ब्लुम पनि छन् । उनीहरूको स्वागतमा सातदोबाटोस्थित अन्तर्राष्ट्रिय खेल परिसरमा आयोजित कार्यक्रममा अध्यक्ष हुसेनले नेपालमा पौडी खेलको थप विकासमा सहयोग गर्ने वचन दिए । उनले सानै उमेरदेखि पौडीको विकास आवश्यक रहेको बताउँदै अर्को पटक नेपाल आउँदा आफूहरू विशेष प्याकेज लिएर आउने बताए ।
