शीर्षक,विवरण
४८ अर्ब ऋणमा निगम अर्थको असहमतिबीच ३ जहाज किन्न टेन्डर,"क्यानेडियन जहाज निर्माता कम्पनी डी ह्याभिल्यान्ड एयरक्राफ्ट कम्पनीबाट बिनाप्रतिस्पर्धा सोझै जहाज खरिद गराउन निगमका कार्यकारी अध्यक्ष अधिकारीले वार्ता गरिरहेका थिए । यसका लागि पर्यटन मन्त्रालयमार्फत मन्त्रिपरिषद्बाट निर्णय गराउने योजना बनेको थियो । तर, मन्त्रिपरिषद्बाट निर्णय गराएर जहाज खरिद गराउन पर्यटन मन्त्रालयको कर्मचारीतन्त्र एकमत देखिएन, मन्त्रालयका एक अधिकारीले भने, त्यसो त मन्त्री किरातीले सोझै ट्विन अटर खरिद गराउन समिति पनि बनाएका थिए । तर, यी योजना असफल हुने भएपछि अन्ततः फाइल निगममा फर्काएर निगमले आफैं निर्णय गरेको हो । दुर्गम क्षेत्रका आम जनताको ठूलो मागलाई सम्बोधन गर्न र हवाई कनेक्टिभिटी बढाउन भन्दै निगमले फूलपातीको अघिल्लो दिन सञ्चालक समितिबाट जहाज खरिदको निर्णय गरेको थियो । फाइल फर्काउँदा पर्यटनले निगमलाई भनेको थियो, सम्पत्ति जोड्ने अधिकार निगमकै ऐनले दिएकाले त्यहीँबाटै निर्णय गराउनू । जहाज खरिदमा मन्त्रालयका कर्मचारी हच्किनुमा यसअघि तीन पटक खरिद भएका न्यारोबडी, चिनियाँ जहाज र वाइडबडीको खरिदमा भएको अनियमितता र त्यसले निम्त्याएको बबन्डरको डर पनि हो । यसअघि निगमका लागि खरिद भएका सबै १० जहाजको मुद्दा कि अख्तियारमा वा संसदीय समितिमा छ, मन्त्रालयका एक सहसचिवले भने, पहिलेकै खरिद प्रक्रियाको विवादबाट किनारा नपाउँदै नयाँ जहाज खरिदमा अघि बढ्नु तर्कसंगत देखिएन । तर, मन्त्रीले जसरी पनि जहाज थप्ने निर्णय गरेपछि कर्मचारी साथीहरू त्रसित भइरहे ।जहाज खरिदका बेला भएका त्रुटिहरूको फेहरिस्त महालेखाको प्रतिवेदनमा हरेक वर्ष उठ्दै आएका छन् । लेखा समितिले कारबाही गर्न भनेका फाइल अख्तियारमा छन् । यी विवाद नसुल्झाई गरिएको निर्णयले निगमको हित होलाजस्तो लाग्दैन, निगमका एक अधिकारी भन्छन्, यो पटक स्रोत नै छैन । यो होहल्ला मात्रै हो । जहाज खरिदबारे निर्णय गर्ने निगमका कार्यकारी अध्यक्ष अधिकारीसँग सम्पर्क गर्दा उनले आफू बिरामी भएकाले बोल्न सक्ने अवस्थामा नभएको प्रतिक्रिया दिए । नयाँ जहाज खरिद गर्न न निगमले बजेटको जोहो गरेको छ, न सरकारको बजेटमा समेटिएको छ । यद्यपि, निगमले सरकारबाट उठाउनुपर्ने चार्टर भाडा, कोभिडमा कोरोनाको खोपलगायतका स्वास्थ्य सामग्री ढुवानी, ओम्नीबाट लिनुपर्ने रकम, बिमाबाट प्राप्त रकमलगायतको बक्यौता डेढ अर्ब हाराहारी रहेको दाबी गरेको छ । जहाज खरिद गर्न ३ अर्ब हाराहारी रकम चाहिने हो, निगम स्रोतले भन्यो, डेढ अर्बको स्रोत हामीसँग छ । बाँकी निगमका नाममा रहेको सोल्टीको सेयर बिक्री गर्नुपर्ने हुन्छ ।"
सीसीटीभीमा विपिन देखिएको इजरायली सेनाको दाबी,"(काठमाडौं)प्यालेस्टिनी विद्रोही समूह हमासले बन्धक बनाएको ४५ औं दिन पुग्दा पनि कञ्चनपुरका विपिन जोशीको अवस्था अझै सार्वजनिक हुन सकेको छैन । हमासले गाजापट्टीको सीमा नजिकै रहेको इजरायलको किवुज अलुमिमबाट गत असोज २० (अक्टोबर ७) को बिहान विपिनसहित थाई नागरिकलाई बन्धक बनाएर लगेको थियो । अलुमिममा हमासले अन्धाधुन्ध गोली चलाउँदा १० जना नेपाली मारिएका थिए । इजरायल डिफेन्स फोर्स (आईडीएफ) ले हमासद्वारा बन्धक बनाइएका कञ्चनपुरका विपिनलाई गाजा सहरस्थित अल सिफा अस्पतालमा पुर्याएको दाबी गरेको छ । आईडीएफले सिफा अस्पताललाई आफ्नो नियन्त्रणमा लिएपछि सीसीटीभी फुटेजलाई आइतबार सार्वजनिक गर्दै अस्पतालभित्र लगिएका दुई बन्धकमध्ये नेपाली र थाई नागरिक भएको दाबी गरेको छ । आईडीएफद्वारा सार्वजनिक गरिएको उक्त भिडियो फुटेजमा असोज २० मा स्थानीय समयअनुसार बिहान १०ः५३ बजे तीन जना हतियारधारीले एक बन्धकलाई घिच्याउँदै अस्पतालभित्र लैजाँदै गरेको देखिन्छ । ती बन्धक खाली खुट्टा र कट्टुमा मात्रै देखिन्छन् । जसलाई कपडाले टाउको छोपेर अस्पतालभित्र लैजाँदै गरेको देखिन्छ । यद्यपि उक्त भिडियोको स्वतन्त्र पुष्टि हुन भने बाँकी छ । आईडीएफले भने ती बन्धक नेपाली भएको दाबी गरेको छ । हामी दोस्रो बंकरमा थियौं, विपिन ढोका छेउमै बसेका थिए । हतियारधारीले उनलाई तानेर बाहिर लिएर गएको हो, हमासको आक्रमणबाट जोगिएका सल्यानका प्रमोद केसीले कान्तिपुरलाई भने, त्यहाँबाट हमासले लैजाने बेला भने विपिनले कट्टुसँगै नीलो भेस्ट पनि लगाएका थिए । इजरायली सेनाले सार्वजनिक गरेको भिडियोमा देखिएका बन्धकको हुलिया हेर्दा उनी विपिन नै भएको किटान गर्न भने नसकिने पनि केसीले बताए । हामी सबै साथीहरूले त्यो भिडियो हेर्यौं । अनुहार छोपिएको र पूरा शरीर नदेखिएकाले विपिन नै हुन् भनेर किटान गर्न सकेनौं, केसीले भने ।आईडीएफले बन्धक विपिन भएको दाबी गरे पनि उनको पछिल्लो अवस्थाबारे भने केही बताएको छैन । तेल अभिभस्थित नेपाली दूतावासले पनि विपिनको खोजी कार्य जारी नै रहेको जनाएको छ । विपिनको पछिल्लो अवस्थाबारे यकिन गर्न नसकिएको र हालसम्म सम्पर्कविहीनकै अवस्थामा रहेकोले खोजी कार्य जारी नै रहेको व्यहोरा सम्बन्धित सबैलाई जानकारी गराइन्छ, सोमबार दूतावासद्वारा जारी विज्ञप्तिमा उल्लेख छ । हमासले अलसिफा अस्पताललाई आफ्नो मुख्यालय बनाएर युद्धको कमान्ड गरेको दाबी गर्दै इजरायली सेनाले दुई साताअघिदेखि उक्त अस्पतालमा आक्रमण गरेको थियो । त्यसपछि अस्पताललाई आफ्नो नियन्त्रणमा लिएको इजरायली सेनाले अधिकांश बिरामी, आश्रय लिएका स्थानीय र स्वास्थ्य कर्मचारीहरूलाई मुक्त गरिदिएको थियो । तर, अस्पताल पुर्याइएका बन्धकको अवस्था भने अज्ञात नै छ । बन्धकहरूलाई बिनासर्त रिहाइ गर्न हमासमाथि अन्तर्राष्ट्रिय समुदायको दबाब छ । नेपाल सरकारले पनि कतार, इरान, इजरायल र रेडक्रसमार्फत विपिनको रिहाइका लागि पहलकदमी गरिरहेको छ । हमाससँग निकट सम्बन्ध रहेका कतारका प्रधानमन्त्री शेख मोहम्मद विन अब्दुलारहमान अलथानीले दुई सय जना बन्धकलाई रिहाइ गर्न इजरायल र हमास समझदारी नजिकै पुगेको बताएका छन् । उनले युरोपेली संघका विदेश नीति प्रमुख जोसेप बोरेलसँगको दोहामा आयोजित संयुक्त पत्रकार सम्मेलनमा उक्त जानकारी दिएका हुन् । इजरायल र हमासबीच मध्यस्थता गरिरहेको कतारले बन्धक रिहाइ गर्न दुई पक्षले राखेका सर्तहरू भने सार्वजनिक गरेको छैन । वासिङ्टन पोस्टका अनुसार इजरायलले ५ दिन युद्धविराम गरेमा बन्धक बनाएका महिला र बालबालिकालाई रिहा गर्ने पक्षमा हमास देखिएको छ । त्यसको बदलामा इजरायलको जेलमा रहेका दर्जनौं महिला र नाबालिग बन्दीलाई रिहा गर्नुपर्ने हमासको सर्त छ । वासिङ्टन पोस्टका अनुसार युद्धविराम भएको ५ दिनभित्र चरणबद्ध रूपमा हरेक २४ घण्टाभित्र ५० जनाको दरले बन्धकहरू रिहाइ गर्दै जाने योजना बनाइएको छ । हामीले केही प्रगति गरेका छौं । यसलाई अगाडि बढाउन कडा मिहिनेत गरिरहेका छौं तर यो अवस्था अस्थिर नै छ, अमेरिकी राष्ट्रपति जो वाइडेन प्रशासनका एक अधिकारीले नाम नछाप्ने सर्तमा वासिङ्टन पोस्टलाई भनेका छन् । च्यानल १२ टीभीले इजरायलले भने हमासले बन्धक बनाएका बालबालिका र उनीहरूका आमाहरूको रिहाइको पहिलो सर्त राखेको छ । इजरायलले हमासद्वारा बन्धक बनाइएका १३ जना आमा, ४० जना बालबालिका र ३४ जना विदेशी नागरिकसहित ८७ जनालाई तुरुन्तै रिहाइ गर्नुपर्ने सर्त अगाडि सारेको छ, अरब मुलुकका सरकारी स्रोतलाई उद्धृत गर्दै च्यानल १२ टीभीले भनेको छ । इजरायलका प्रधानमन्त्री बेन्जामिन नेतान्याहुले हमासद्वारा बन्दी बनाएका २ सय ४० बन्धकहरूलाई रिहा गर्ने कुनै सम्झौता नभएको बताएका छन् । हालैका दिनमा कम्तीमा केही बन्धकहरूलाई मुक्त गर्ने सम्झौताका बारेमा धेरै गलत रिपोर्टहरू आइरहेको छ । यसलाई म खारेज गर्छु, प्रधानमन्त्री नेतान्याहुले बन्धकका परिवारहरूलाई भेट गरी भने, हामी सबै बन्धकहरूलाई फिर्ता गर्न चाहन्छौं । हामी चरणबद्ध रूपमा भन्दा सम्भव हुनेहरूलाई फिर्ता ल्याउन सक्दो गरिरहेका छौं । हामी यसमा एकताबद्ध छौं । असोज २० को आक्रमणमा मारिएका १० जना नेपाली विद्यार्थीको शव नेपाल ल्याइसकिएको छ । आक्रमणमा चार जना नेपाली घाइते भएका थिए । घाइतेमध्ये एक जना नेपाल फर्किसकेका छन् भने तीन जनाको इजरायलमै उपचार भइरहेको छ ।"
शान्ति सम्झौताका १८ वर्ष : पीडितलाई धोका,"(काठमाडौं)तत्कालीन विद्रोही माओवादी र सात दलबीच २०६३ मंसिर ५ मा १२ बुँदे सम्झौता गर्दै देशमा न्याय, परिवर्तन र शान्ति ल्याउने वाचा गरेका थिए । बृहत् शान्ति सम्झौता भनेर चिनिने त्यस ऐतिहासिक दिनमा दलहरूले गरेका मुख्य तीन प्रतिबद्धता थिए सेना समायोजन, राज्यको पुनःसंरचनासहित संविधानको निर्माण र संक्रमणकालीन न्यायको टुंगो । बहुसंख्यक नागरिकको जीवनमा आमूल परिवर्तन ल्याउने उद्देश्यले गरिएको यो सम्झौताका मुख्य बुँदामध्ये सेना समायोजन र संविधान निर्माणको काम सकिए पनि संक्रमणकालीन न्याय भने सुरुवातकै बिन्दुमा छ जसले गर्दा द्वन्द्वका क्रममा भएका मानवअधिकार उल्लंघनका घटनाको सत्यतथ्य अनुसन्धानसमेत हुन सकेको छैन, पीडितले न्याय पाउनु त परको कुरा । शान्ति सम्झौताका पक्षधरहरूले नै संक्रमणकालीन न्यायको बाटोलाई रोकेकाले यो अवस्था आएको विज्ञहरूको टिप्पणी रहँदै आएको छ । पीडितको न्याय पाउने अधिकार शान्ति सम्झौताका पक्षधरहरूले नै घोर उल्लंघन गरे, पूर्वप्रधानन्यायाधीश कल्याण श्रेष्ठ भन्छन्, सम्झौताका पक्षधरहरूले यसलाई सत्तारोहणको छोटो बाटोका रूपमा प्रयोग गरे जसले गर्दा पीडितमाथि ठूलो धोका भएको छ । सत्तामा पुग्नका लागि दलहरूले यसलाई छलकपटको बिन्दुसम्म दुरुपयोग गर्नाले संक्रमणकालीन न्याय जस्ताको तस्तै सुरुवाती अवस्थामा रहेको उनको विश्लेषण छ । सत्य निरूपण तथा मेलमिलाप आयोगको गठन गरेर अन्तरिम संविधान जारी भएको दुई वर्षभित्र द्वन्द्वका समयमा भएका मानवअधिकार उल्लंघनका घटना टुंगो लगाउने शान्ति सम्झौतामा उल्लेख भए पनि त्यसको १८ वर्ष लागिसक्दासमेत यसबारे कुनै काम हुन सकेको छैन । शान्ति सम्झौताको ८ वर्षपछि २०७१ मा जारी संक्रमणकालीन न्यायसम्बन्धी ऐनमा गम्भीर मानवअधिकार उल्लंघनका दोषीलाई आम माफी दिने प्रावधान राखेपछि विवादमा परेको थियो जसलाई सर्वोच्च अदालतले बदर गर्दै त्यसमा संशोधन गर्न आदेशसमेत दिएको थियो । तर, सरकारले त्यसलाई अटेर गर्दै पुरानै ऐनका साथ सत्य निरूपण तथा मेलमिलाप आयोग र बेपत्ता पारिएका व्यक्तिको छानबिन आयोग गठन गरेको थियो । दुई वर्षका लागि गठन गर्ने भनिएका यी दुवै आयोगले चारचार वर्ष बितिसक्दा पनि कुनै काम गर्न नसकेपछि सरकारले त्यसलाई खारेज गर्दै नयाँ पदाधिकारीका साथ दुवै आयोग गठन गरेको थियो । त्यसले पनि दुई वर्ष कुनै काम गर्न सकेन । हाल दुवै आयोग रिक्त छन् भने सर्वोच्च अदालतको आदेशअनुसार सरकारले संशोधन गर्नुपर्ने विधेयक संसद्मा लामो समयदेखि विचाराधीन छन् । मानवअधिकार उल्लंघनका घटनालाई सामान्य र गम्भीर भनी वर्गीकरण गरी घुमाउरो बाटोबाट पीडकलाई पुनः उन्मुक्ति दिन लागिएको भन्दै विधेयकका अनेकन प्रावधानमा विरोध पनि हुँदै आएको छ । यसरी प्रक्रिया र संरचनामै अल्झाएर दलहरूले न्याय पाउने आफ्नो नैसर्गिक अधिकारमा कुठाराघात गरेको भन्दै पीडितहरूले तत्काल न्यायको प्रक्रिया अघि बढाउन अपिलसमेत गरेका छन् । हाल संसद्को कानुन तथा मानवअधिकार समितिमा विचाराधीन विधेयक तत्काल पारित गर्न संसद्को उक्त समिति माननीय सांसद तथा संसद्मा उपस्थित राजनीतिक दलहरूको ध्यानाकर्षण गराउन चाहन्छौं, विद्रोही र सत्तापक्ष दुवैबाट पीडितहरूको २० वटा संगठनले सोमबार सामूहिक अपिल गर्दै भनेका छन्, द्वन्द्वकालमा भएका गम्भीर मानवअधिकार उल्लंघनका घटनाहरूबाट मारिएका, बेपत्ता पारिएका, घाइते तथा अंगभंग बनाइएका, बलात्कार तथा यौनजन्य हिंसामा परेका, सम्पत्ति कब्जा तथा विस्थापित गराइएका (हामी) पीडितहरूले १८ वर्षसम्म पनि सत्य, न्याय र परिपूरणको अनुभूति गर्न पाएनौं, कैयौं पीडितहरूले वर्षौंसम्म सत्य, न्याय, परिपूरणको पर्खाइमा बिनापरिणाम ज्यान गुमाउनुपरेको छ ।गम्भीर मानवअधिकार उल्लंघनबाट पीडित भएका नागरिकहरूका सवाल शान्ति सम्झौताको १८ वर्षमा पनि सम्बोधन हुन नसक्दा एकातिर आफूहरू थप पीडित बनिरहेको र अर्कोतिर नेपालको शान्ति प्रक्रिया नै अपूरो भई नेपालको अन्तर्राष्ट्रिय छविमा समेत आँच पुगेको भन्दै यसलाई तत्काल टुंगोमा पुर्याउन उनीहरूले माग गरेका छन् । द्वन्द्वपीडित साझा चौतारी, द्वन्द्वपीडित महिला सञ्जाल, अपांगता भएका द्वन्द्वपीडितहरूको राष्ट्रिय सञ्जाल, द्वन्द्वपीडित राष्ट्रिय सञ्जाल, न्यायका लागि द्वन्द्वपीडित समाज, गम्भीर मानवअधिकार उल्लंघनका पीडितहरूको राष्ट्रिय सञ्जाल, बेपत्ता परिवार राष्ट्रिय समाज नेपाल, नेपाल माओवादी पीडित संघ, द्वन्द्वपीडित समिति बर्दिया, द्वन्द्वपीडित अपांग संघ दोलखा, बाँदरमुढे घटनापीडित सरोकार समिति, द्वन्द्वपीडित तथा कृषक हित समिति, द्वन्द्वपीडित टुहुरा समाज, द्वन्द्व सरोकार केन्द्र दाङ, द्वन्द्व व्यवस्थापन तथा विस्थापित सरोकार केन्द्र, बेपत्ता योद्धा परिवार समाज, सामाजिक न्याय समिति, सहिद परिवार समाज र द्वन्द्वमा बलात्कार पीडित महिलाहरूको राष्ट्रिय संगठनले संयुक्त रूपमा जारी गरेको विज्ञप्तिमा १८ वर्ष पुगिसक्दा पनि न्याय नपाएका पीडितहरूले क्षोभ प्रकट गरेका छन् । यो दुराशयपूर्ण विलम्ब हो, यसले शान्ति सम्झौताको मर्ममै प्रहार गर्छ, पूर्वप्रधानन्यायाधीश श्रेष्ठ भन्छन्, संक्रमणकालीन न्यायको यो बेवास्ताले विस्तृत शान्ति सम्झौतालाई नै चुनौती दिन्छ, न्यायको पक्षलाई कुनै पनि शान्ति सम्झौताले सम्बोधन गर्दैन भने त्यसले औचित्य गुमाएको हुन्छ । सत्तासीनहरूले सम्झौतालाई आफ्नो हितमा अति उपयोग र न्यायको विपक्षमा अति दुरुपयोग गरेकाले विस्तृत शान्ति सम्झौताले भनेजस्तो जस पाउन नसकेको उनी बताउँछन् । द्वन्द्वका पक्षहरू नै सत्तामा भएकाले मानवअधिकार उल्लंघनका घटनामा छानबिन हुन सकेन, अर्का पूर्वप्रधानन्यायाधीश अनुपराज शर्मा भन्छन्, १८१८ वर्षसम्म पनि न्यायलाई उपेक्षा गरी शान्ति सम्झौताको नाममा पीडितमाथि भएको यो एक ठूलो धोका हो ।शान्ति सम्झौताको मुख्य विषय देशमा शान्ति स्थापना गर्ने भए पनि त्यो न्यायभन्दा अलग नभएको संविधानविद् विपिन अधिकारी बताउँछन् । द्वन्द्वका समयमा भएका मानवअधिकार उल्लंघनका गम्भीर घटनामा संलग्नहरूको फौजदारी दायित्व संक्रमणकालीन न्यायिक संयन्त्रमा सार्ने काम शान्ति सम्झौताले गरेको थियो, अधिकारी भन्छन्, तर आफू सत्तामा पुगेर सम्झौताका हस्ताक्षरकर्ताले नै पीडितको न्याय पाउने अधिकारलाई कुण्ठित गरे, यो शान्ति सम्झौताको मर्मविपरीतको कदम हो । शान्ति सम्झौतापछि संविधान बने पनि र राज्य पुनःसंरचना भए पनि त्यसले सीमान्तकृत, गरिब र पहुँचविहीन बहुसंख्यक नागरिकको जीवनमा कुनै आशा र भरोसा जगाउन नसकेको उनको विश्लेषण छ । केही मानिसलाई हिजो पनि न्याय थियो, आज पनि छ, केही मानिस हिजो पनि सुखी थिए, आज पनि छन्, अधिकारी थप्छन्, तर हिजोजस्तै आज पनि बहुसंख्यक नेपाली दुःखको दुःखैमा छन्, जबकि शान्ति सम्झौताको मूल मर्म नै यिनै मानिसको जीवन बदलेर देशको मुहार फेर्ने भन्ने थियो ।"
अस्थायी आवास निर्माणमा एकद्वार नीति,"(काठमाडौं)सरकारले जाजरकोटलाई केन्द्रबिन्दु बनाएर कात्तिक १७ मा गएको भूकम्पबाट प्रभावित सर्वसाधारणका लागि अस्थायी आवास एकद्वार नीतिबाट निर्माण गर्ने भएको छ । राहत तथा पुनःस्थापना कार्य प्रभावकारी बनाउन तथा आवास निर्माणमा दोहोरो पन हटाउन भन्दै सरकारले एकद्वार नीति लिएको हो ।राष्ट्रिय तथा अन्तर्राष्ट्रिय निकाय र निजी पहलमा कसैले आवास निर्माण गरेमा पनि त्यसलाई सरकारले गरे सरह मानेर अनुदान रकम व्यवस्थापन गरिने भएको हो । राष्ट्रिय विपद जोखिम न्यूनीकरण तथा व्यवस्थापन प्राधिकरणका प्रमुख कार्यकारी अनिल पोखरेलले अस्थायी आवास निर्माणका लागि लाभग्राहीलाई ५० हजार रुपैयाँ उपलव्ध गराइने बताए । आवास निर्माणमा गैरसरकारी तथा निजी संघसंस्थाले कुनै क्षेत्रको जिम्मा लिएमा त्यस क्षेत्रका प्रभावितलाई सरकारबाट अनुदानबापत रकम नदिइने बताए । अहिलेसम्म रेडक्रसका तर्फबाट जाजरकोट र पश्चिम रुकुममा १ हजार अस्थायी आवास बनाउने प्रस्ताव आएको प्राधिकरणले जनाएको छ । रेडक्रसले आवास बनाएका घरधुरीले सरकारबाट अनुदान नपाउने पोखरेलले बताए । अरु क्षेत्रबाट पनि आवास निर्माणका लागि अनौपचारिक प्रस्ताव आइरहेको तर निर्णय हुन बाकी रहेको सरकारले जनाएको छ । जाजरकोटको रामिडाँडालाई केन्द्रबिन्दु बनाएर कात्तिक १७ मा गएको ६४ रेक्टर स्केल र त्यसअघि असोज १६ मा बझाङमा ६३ रेक्टर स्केलको भूकम्पबाट ठूलो जनधनको क्षति भएको थियो । दुवै भूकम्पको खोज तथा उद्धार र राहत व्यवस्थापनको काम भए पनि अस्थायी आवास निर्माणमा ठोस निर्णय भएको थिएन । दुवै भूकम्पबाट प्रभावित परिवारका लागि अस्थायी आवास निर्माण गर्न सरकारले कार्यविधि बनाएको छ । जसमा कसैले व्यक्तिगत, संस्थागत र राष्ट्रियअन्तर्राष्ट्रिय संघसंस्थाबाट आवास निर्माण गर्न चाहेमा संघ, प्रदेश वा स्थानीय सरकारबाट स्वीकृति लिनुपर्ने छ । यसरी बनाएका संरचना संघ सरकारबाट जारी मापदण्डभित्र रहनुपर्ने छ भने यो निर्माण सरकारले दिएको अनुदानकै हिस्सास्वरूप रहने प्राधिकरणका प्रमुख कार्यकारी पोखरेलले जानकारी दिए ।अस्थायी आवासकै लागि सोमबार प्राधिकरणले भूकम्पबाट प्रभावित ५ जिल्लाका लागि करिब डेढ अर्ब रुपैयाँ निकासा गरेको छ । भूकम्पले भत्काएका घरको पुनर्निर्माण नभएसम्म अस्थायी आवास निर्माण गर्न प्राधिकरणमार्फत संघ सरकारले जाजरकोट, पश्चिम रुकुम, सल्यान, बझाङ र बाजुराका जिल्ला विपद व्यवस्थापन समितिलाई १ अर्ब ४१ करोड रुपैयाँ निकासा गरेको हो । यो पहिलो चरणको निकासा भएको पोखरेलले बताए । प्राधिरकणका अनुसार जाजरकोट र पश्चिम रुकुमका लागिसमान ५०५० करोड, बझाङलाई २५ करोड, बाजुरालाई १४ करोड र सल्यानलाई २ करोड रुपैयाँ पठाइएको छ । बझाङमा एक महिनाअघि भूकम्प गएको थियो । त्यसबाट क्षति भएका घरधुरीसमेत गरेर अस्थायी आवास निर्माणको काम अघि बढाउन लागिएको हो । जाजरकोट, रुकुम पश्चिम, दैलेख, सल्यान, कालिकोट, जुम्ला, सुर्खेत र बझाङमा कुल ८० हजार हाराहारीमा सर्वसाधारणका घरमा क्षति पुगेको प्राधिकरणले जनाएको छ । भूकम्पबाट पूर्ण र आंशिक दुवैलाई अस्थायी आवास निर्माण गर्न अनुदान दिइने निर्णय भएको छ । गत कात्तिक २६ मा बसेको प्राधिकरणको कार्यकारी समिति बैठकले भूकम्पबाट प्रभावित घरपरिवारलाई अस्थायी आवास निर्माण अनुदान कार्यविधि२०८० स्वीकृत गरेको थियो । त्यसलाई मन्त्रिपरिषद् बैठकले समेत अनुमोदन गरिसकेको छ । पूर्ण रूपमा भत्किएका संरचनाको हकमा त आवास निर्माण गर्नुपर्ने नै थियो, तर बाहिरबाट सरसर्ती हेर्दा सग्ला देखिएका तर भूकम्पले चर्किएका, जग हल्लाएका घर पनि जोखिममा छन् । ती संरचनामा बस्दा अर्को भूकम्प आयो भने जनधनको क्षति हुने जोखिम छ, पोखरेलले कान्तिपुरसँग भने, यसलाई समेत दृष्टिगत गरेर पूर्ण र आंशिक नभनी प्रभावितलाई अस्थायी आवास बनाउन २ किस्तामा ५० हजार रुपैयाँ दिन लागिएको हो । अस्थायी आवास बनाउन सरकारले केही लचक प्रावधान पनि अपनाएको छ । सरकारी अनुदानमा स्थायी आवास बनाउने गरी अहिले नै कसैले ५० हजार रुपैयाँ लिएर बलियो जग हाल्छौं र तत्कालका लागि त्यसमै टहरो बनाएर बस्ने प्रस्ताव आएमा त्यो पनि स्वीकार गरिने पोखरेलले बताए । यो पटक सरकारी अनुदानमा अस्थायी आवास बनाउन विभिन्न विकल्प खुला राखेका छौं । तोकिएको मापदण्डमा रहेर ५० हजार रुपैयाँ खर्चेर अस्थायी आवास बनाउनेलाई २५२५ हजार रुपैयाँका दरले २ किस्तामा रकम दिइनेछ । अस्थायी आवास निर्माणका लागि छानोबाहेकका संरचना बनाउन २५ हजार रुपैयाँ र छानो छाउन थप २५ हजार रुपैयाँ उपलब्ध गराइनेछ, उनले भने । बाँस, स्थानीय काठपात र भूकम्पले भत्काएका स्थानबाट निकालिएका काठलगायतलाई पनि अस्थायी संरचना बनाउन प्रयोग गर्न सकिने कार्यविधिमा उल्लेख छ । यसबाहेक कसैले पछि स्थायी आवास बनाउने ठाउँमै अहिले नै बलियो जग हालेर अस्थायी संरचना बनाउँछन् भने त्यो पनि स्वीकार गर्छौं, पोखरेलले भने, तर, यसका लागि संघ, प्रदेश वा स्थानीय सरकारबाट स्वीकृत गराउनुपर्छ । स्थायी आवासका लागि भने कुन मोडालिटीमा अघि बढ्ने भन्नेमा छलफल अघि बढेको उनले बताए । विनाशकारी भूकम्प२०७२ पछिको पुनर्निर्माणमा प्रभावित नागरिकलाई स्थायी आवास बनाउन सरकारले किस्ताबन्दीमा ३ लाख रुपैयाँ दिएको थियो । जाजरकोट र बझाङ भूकम्प प्रभावितका लागि भने छुट्टै कार्यविधि बनाएर कति रकम दिने भन्ने यकिन गरिने गृह मन्त्रालयले जनाएको छ । प्राधिकरणले यो विषयमा सरकारी संयन्त्र र सरोकारवाला पक्षसँग छलफल अघि बढाइएको जनाएको छ ।"
कांग्रेसले स्वयंसेवक टोली खटाउने,"काठमाडौं (कास) कांग्रेसले जाजरकोट र रुकुम पश्चिममा भूकम्पपीडित परिवारका लागि अस्थायी घर बनाउन प्राविधिक जनशक्तिसहितको २५ स्वयंसेवक टोली परिचालन गर्ने भएको छ । सोमबार बसेको पार्टी पदाधिकारी बैठकले पहिलो चरणमा २५ र त्यसपछि आवश्यकताअनुसार स्वयंसेवक परिचालन गर्ने निर्णय गरेको पार्टीका प्रचार विभाग प्रमुख मीन विश्वकर्माले बताए । पहिलो चरणमा खटिएको टोलीले जोखिममा रहेका वृद्धवृद्धा, महिला, सुत्केरी, एकल महिला, बिरामी परिवारलाई प्राथमिकतामा राखेर घर निर्माण गर्नेछ । प्रभावित क्षेत्रमा जाने स्वयंसेवक र प्राविधिक टोलीसँग थप छलफल गर्न मंगलबार पार्टी केन्द्रीय कार्यालय सानेपामा बैठक राखिएको छ । बुधबारदेखि नै सबै टोली प्रभावित क्षेत्रमा जानेछ । केन्द्रीय सदस्य प्रदीप पौडेल नेतृत्वको एउटा टोली सोमबार नै जाजरकोट पुगेको छ । सरकारले भूकम्प प्रभावित जिल्लामा अस्थायी घर निर्माण गर्न सोमबार नै १ अर्ब ४१ करोड रुपैयाँ पठाएको छ । उक्त बजेट प्रभावित जिल्लाका पालिकामार्फत वडाले पीडित परिवारको बैंक खातामा जम्मा गरिदिनेछ । अस्थायी घर निर्माणका लागि एक परिवारलाई सरकारले ५० हजार राहत रकम उपलब्ध गराउने निर्णय गरेको छ । कांग्रेसले सरकारबाट प्राप्त ५० हजार रकमबाट सम्बन्धित व्यक्तिले निर्माण सामग्री खरिद गर्ने र पार्टीले श्रमको सम्पूर्ण काम गरिदिने प्रचार प्रमुख विश्वकर्माले बताए । उनका अनुसार एउटा टोलीमा खटिने १०१० जनाको टोलीमा इन्जिनियर, ओभरसियर, मिस्त्रीसहितको स्वयंसेवक दल हुनेछ । एकैचोटि धेरै जनशक्ति खटाउँदा बस्न र खाद्यान्नको समस्या हुने देखियो । त्यसैले १०१० जनाको २५ टोली पहिलो चरणमा जाने र उनीहरू ५ दिन श्रम गरेर फर्केपछि अर्को चरणमा फेरि थप टोली पठाइनेछ, विश्वकर्माले भने, जाने टोलीले खाने र लाउनका लागि सबै आफ्नो खर्चबाट व्यहोर्ने भनिएको छ ।"
खाग तस्कर सलबलाएपछि गैंडा सुरक्षामा प्रश्न,"चितवन राष्ट्रिय निकुञ्जमा एकपछि अर्को गैंडा मारिएको अवस्थामा फेला पर्नुले दुर्लभ वन्यजन्तुको सुरक्षा प्रबन्धमा प्रश्न उठेको छ । निकुञ्जमा भदौयता मात्र खाग निकालिएको अवस्थामा मारिएका तीन गैंडा फेला परे । ती गैंडा सिकार गरिँदा निकुञ्ज प्रशासन र निकुञ्ज सुरक्षाकर्मीले सुइँको समेत पाउन सकेनन् न गैंडा मारिएको नै तत्काल थाहा पाउन सके । निकुञ्जमा आहार र विचरणस्थल घट्दै जाँदा गैंडालाई प्राकृतिक रूपमै जोगिन मुस्किल परिरहेका बेला चोरीसिकारी नियन्त्रित हुन नसक्नु चिन्ताको विषय हो । गैंडाको खागको व्यापारमा अन्तर्राष्ट्रिय प्रतिबन्ध लगाइएको छ । परम्परागत औषधि र सामाजिक प्रतिष्ठाको प्रतीकका लागि मुख्य रूपमा चीन र भियतनाममा माग हुने गरेका कारण खाग तस्करी हुने गरेको छ । दुर्लभ भएका कारण गैंडालाई नेपालको कानुनले संरक्षित वन्यजन्तुको सूचीमा राखेको छ । गैंडा मारे वा यसको अंगको किनबेच, ओसारपसार गरे १० लाख रुपैयाँसम्म जरिवाना र १५ वर्षसम्म जेल सजाय हुने कानुनी व्यवस्था छ । तर अवैध व्यापारबाट हुने आर्जनको लोभमा तस्करहरूले सिकार गर्ने गरेका छन् । सिकार र तस्करीमा संगठित संयन्त्र नै परिचालन हुन्छ । वन्यजन्तु विज्ञहरूका अनुसार गैंडा मार्नेले खाग निकालेर स्थानीय व्यापारीलाई दिन्छन् । तिनले ठूला व्यापारीलाई सुम्पेपछि विदेश तस्करी गर्ने व्यक्तिकहाँ खाग पुग्छ । खाग किनबेच र गैंडा मार्नेहरूको संरक्षण गर्न अर्को गिरोह पनि खटिरहेको हुन्छ । यो सञ्जाल तोड्न नसक्दा गैंडाको चोरीसिकारीले निरन्तरता पाइरहेको छ । निकुञ्जको सुरक्षा व्यवस्थापनमा सानो कमजोरी थाहा पाउनासाथ तस्करले गैंडालाई निसाना लगाइहाल्ने प्रवृत्ति देखिन्छ । यस क्रममा उनीहरूले फरकफरक उपाय अपनाउने गरेका छन् । पछिल्लो समय तस्करले खाल्डो खनेर गैंडा मार्ने पुरानो विधि प्रयोग गरेको पाइएको छ । चितवन राष्ट्रिय निकुञ्जको पूर्वी क्षेत्रमा पर्ने चपरचुली सुरक्षा पोस्टबाट साढे तीन किलोमिटर दक्षिणपूर्वमा कात्तिक मसान्तमा फरकफरक खाल्डामा दुई वटा गैंडा मारिएको अवस्थामा भेटिएका थिए । दुवैको खाग निकालिएका कारण तस्करले नै तिनलाई मारेकामा शंका छैन । निकुञ्जको त्यही क्षेत्रमा गत भदौ १४ मा पनि गैंडाको अस्थिपञ्जर फेला परेको थियो । अरू हाडखोर भेटिए पनि खाग फेला नपरेकाले त्यसलाई पनि तस्करले नै निसाना लगाएको सहजै अनुमान गर्न सकिन्छ । एकसिंगे गैंडा संरक्षणकै मुख्य ध्येयका साथ पाँच दशकअघि चितवन राष्ट्रिय निकुञ्ज स्थापना गरिएको हो । निकुञ्ज सुरक्षाका लागि नेपाली सेना खटाइएको छ । पछिल्लो समय सेनाको खड्ग दल गण र सबुज दल गणको गुल्मलाई तैनाथ गरिएको छ । तैपनि गैंडाको चोरीसिकार पूर्ण रूपमा नियन्त्रण हुन सकेको छैन । आर्थिक वर्ष २०७२७३ र २०७४७५ देखि २०७६७७ सम्म शून्य चोरीसिकार वर्ष बनेको सरकारको दाबी छ । तस्करविरुद्ध अदालतमा चलाइएका मुद्दाका विवरणले भने ती वर्षमा पनि गैंडा मारिएको देखिन्छ । आर्थिक वर्ष ०७७७८ यता भने गैंडा मारिएका घटना निरन्तर सार्वजनिक भइरहेका छन् । यसले गैंडा संरक्षणमा अहिलेसम्म भइरहेका प्रयत्न अपर्याप्त रहेको छर्लंग हुन्छ । यसै पनि गैंडाको सन्तान उत्पादन दर कम छ । त्यसमाथि गैंडाको बच्चालाई बाघले खाइदिन सक्छ । विचरणका क्रममा पानीको घोल, दलदल र विद्युतीय तारबारमा परेर पनि गैंडा मरिरहेका हुन्छन् । आपसमा जुधेर पनि कतिपय गैंडा मर्छन् । प्राकृतिक कारणले एकै वर्षमा ४३ वटासम्म गैंडा मरेको पाँच वर्षअघिको उदाहरण छ । ती समस्याका बाबजुद पनि जोगिएका गैंडा तस्करको निसानामा पर्छन् । संरक्षणका केही प्रयासस्वरूप गैंडाको संख्या केही वर्षयता बढिरहेको देखिन्छ । पछिल्लो गणनाअनुसार देशभर ७ सय ५२ गैंडा रहेकामा चितवन निकुञ्ज र आसपासको वन क्षेत्रमा मात्रै ६ सय ९४ गैंडा छन् । तर चोरीसिकार शून्य नबनाए र आहार एवं विचरण संरक्षणमा पर्याप्त ध्यान नदिए यो महत्त्वपूर्ण वन्यजन्तुको संख्या अझै ओरालो लाग्न सक्छ । एकसिंगे गैंडा मुलुककै लागि अमूल्य प्रतीक हो । गैंडाकै कारण चितवन राष्ट्रिय निकुञ्जमा देशविदेशबाट पर्यटक आउँछन् । यसले पर्यटन प्रवर्द्धनमा महत्त्वपूर्ण योगदान गरिरहेको छ । यति महत्त्वपूर्ण वन्यजन्तुको संरक्षणमा सामान्य हेलचेक्र्याइँसमेत गर्नु हुँदैन । तस्करले जुनसुकै बेला मौकाको फाइदा उठाउने भएकाले सुरक्षा गस्ती अझ बढाउनुपर्ने खाँचो छ । गैंडा संरक्षणमा मध्यवर्ती क्षेत्रका बासिन्दासँग निकुञ्ज प्रशासनले प्रभावकारी समन्वय गर्नुपर्छ । सुराकी संयन्त्रलाई थप बलियो पार्नुपर्छ । तस्करीमा सप्रमाण पक्राउ परेका कसैलाई पनि कानुनी कारबाहीबाट उन्मुक्ति दिनु हुँदैन । सजाय पूरा गरेर छुटेकाहरू पुनः गिरोहको सम्पर्कमा पुग्न सक्ने भएकाले उनीहरूलाई निगरानी गरिरहनुपर्छ । सँगै, गैंडाको बासस्थान, आहार र विचरणस्थललाई पनि संरक्षण गर्नुपर्छ ।"
चक्रव्यूहमा नेपाली अर्थतन्त्र,"२०४६ सालको राजनीतिक आन्दोलनपछि २९ पटक सरकार फेरिए पनि नेपाली अर्थतन्त्रले लय लिन सकेको छैन । हुँदाहुँदा नेपाल एसियाको गरिब मुलुक सावित भएको छ । ३४ वर्षको अवधिमा जति सरकार बने, सबैले भ्रष्टाचार, तस्करी, काण्डैकाण्डको शृंखलालाई आत्मसात गर्दै आएको जगजाहेर छ । भएका उद्योगधन्दा तहसनहस पार्नेदेखि राष्ट्रिय गौरवका आयोजनाको नाम दिएर भैरहवा, पोखरा अन्तर्राष्ट्रिय विमानस्थल निर्माण गरी मुलुकलाई ऋणमा चुर्लुम्म डुबाउनेलगायतका कामसम्म गर्न सत्ताधारीले भ्याएका छन् । शीर्ष नेता कसैमा पनि अर्थतन्त्र सुधारको ठोस दृष्टिकोण देखिँदैन । कोही आर्थिक र कृषि क्रान्ति त कोही निजगढ विमानस्थल निर्माण, पर्यटन, उद्योग प्रवर्द्धन, पानी जहाज, रेल सञ्चालनको फोस्रो नारा दिएर जनता भुलाउन तल्लीन देखिन्छन् । सदनभित्र वर्षमा एक साता पनि अर्थतन्त्र सुधारबारे छलफल भएको पाइँदैन । उल्टै धेरै सांसदले कुनै कुरामा मतलब नराखेको, सिटमै निदाएर बस्ने गरेको टिठलाग्दो परिदृश्य जगहँसाइको विषय बनेको छ । कुनै ठूलो आयोजना सञ्चालनको विषय होस् या खरिदको सन्दर्भ नै किन नहोस्, कमिसनमा सहमति नभई काम अघि बढ्न सक्दैन । बुढीगण्डकी जलविद्युत् आयोजनालाई गिजोली गिजोली अघि बढ्न नदिएको होइन र ? साना व्यवसायी, लगानीकर्ताको उत्पीडन उत्तिकै दुःखदायी बनिरहेको छ । ठेलगाडामा मकै बेचेर गुजारा चलाउने, तिहारमा डोकाको भारी बोकेर फूल बेच्दै हिँड्ने निरीह व्यक्तिमाथि काठमाडौं महानगरपालिकाका प्रहरीले लखेट्दै लठी बर्साएको, ऊखु किसानले भुक्तानी नपाउँदा उनीहरू व्यवसायवाट पलायन भएको, ऋण तथा सहकारी संस्थाहरूले हजारौं मानिसलाई लुटिरहेको सन्दर्भलाई अर्थतन्त्रमाथिको प्रहार किन नभन्ने ? यसरी कुनै क्षेत्रमा आफ्नो भविष्य नदेखेपछि कामदार, विद्यार्थी, शिक्षक, कर्मचारी सबै विदेश पलायन हुन खोज्नु दुःखद छ । विगतका सत्ताधारीले अर्थतन्त्रलाई क्षतविक्षत बनाएको यथार्थ नियाल्दा वर्तमान सरकारबाट उल्लेख्य सुधार हुने अवस्था देखिँदैन । भुवनेश्वर शर्मा, चन्द्रागिरि२, काठमाडौं"
मंसिर ७ र प्रशासनको दायित्व,"यतिखेर चिया पसलदेखि हरेक चोक गल्लीमा मंसिर ७ को चर्चा निकै चलेको छ, चलाइएको छ । एकातिर दुर्गा प्रसाईं र उनका समर्थक अनि अर्कोतिर एमालेको भ्रातृ संस्था युवा संघका कार्यकर्ताको नेतृत्व गर्दै महेश बस्नेतहरू । दुवैले थलो एउटै तोक्दा झडप हुने स्थिति देखिएपछि स्थानीय प्रशासनले निशेधाज्ञा लगाउनुपरेको छ । शान्तिप्रिय नेपाली कहिल्यै अशान्ति र दंगा फसाद चाहँदैनन् । यो कुरा बेलैमा सबैले बुझ्नु राम्रो हुन्छ । मान्छेको मन जित्ने भनेको विचारले हो न कि दंगा फसाद र झडपले । विचारको प्रतिनिधित्व ब्यालेटले गर्छ । आम मानिसको के चाहना हो भन्ने कुरा २०७९ मंसिर ४ मा भएको ताजा जनादेशले प्रस्ट पारिसक्यो । अबको चार वर्षपछि फेरि नेपाली जनताको अभिमत बुझने दिन आउँछ । त्यतिन्जेल दुवै पक्षले संयमता अपनाउनु नै बुद्धिमानी हुनेछ । जवाफ प्रतिकारबाट होइन, कामबाट दिन सक्नुपर्छर् । सरकारको सेवा प्रवाहको पाटो कमजोर हुँदा आज राजतन्त्रवादीले जनतालाई आफ्नो पक्षमा तान्ने बाटो पाएका छन् । अहिलेसम्म पनि नेपालमा राजावादीहरू भनेको उही राप्रपाले पाएको ५ प्रतिशत मात्र हो । तर सरकारको कार्यसम्पादन राम्रो नहुँदा सरकार र गणतन्त्रवादीहरू रक्षात्मक हुने अवस्था आएको छ । यो किन र कसको कारणले हुन पुग्यो ? त्यसको विश्लेषण गर्दै तुरुन्त काममा सुधार ल्याउनुपर्छ । कसको पक्षमा कति जनमत र जनलहर छ भन्ने कुरा एउटा भीडबाट होइन, ताजा जनमतबाट पुष्टि हुन्छ । स्याल हुइयाँ गरेर केही हुँदैन । देश विकासभन्दा पनि व्यक्तिगत विकासमा दलका केही नेता लाग्दा र कतिपय नेताको भ्रष्ट चरित्र देखिँदा जनता निराश र आक्रोशित भएका छन् । ठूला दलका नेताले प्रधानमन्त्री पदलाई म्युजिकल चेयर बनाएर नचाएको देख्दा पनि आम जनतामा वितृष्णा छाउन पुगेको छ । नेतृत्वले पदको आशक्ति र भ्रष्ट चरित्र छोडे जनआक्रोश आफैं मत्थर हुन सक्छ । गोपाल देवकोटा, गोकर्णेश्वर, काठमाडौं"
सरकार आफैं व्यवस्थाको विरोधी हो ?,"लोकतान्त्रिक गणतन्त्रात्मक शासन व्यवस्थामाथि खतरा बढेको भन्दै प्रधानमन्त्री प्रचण्डले गएको कात्तिक २१ मा १२ बुँदे सम्झौताका पक्षधर दलहरूको बैठक बोलाए । बैठकमा प्रचण्डले अहिलेको व्यवस्थामाथि विभिन्न कोणबाट फाट्टफुट्ट प्रहार हुन थालेको भनेर ब्रिफिङ गरे । वर्तमान व्यवस्थाको मुख्य योजनाकार दल माओवादी केन्द्रले नै यतिबेला सरकारको नेतृत्व गरिरहेको छ । वर्तमान व्यवस्था भनेको लोकतन्त्रगणतन्त्र हो । यस्तो शासन व्यवस्थामा नागरिकले स्वतन्त्र रूपमा बोल्न, लेख्न पाउने भन्ने हुन्छ । तर यही व्यवस्था भित्र्याएको दल आफैंले सत्ताको हालिमुहाली गरिरहेको अवस्थामा नागरिकको वाक् स्वतन्त्रताको एउटा माध्यम सामाजिक सञ्जालको टिकटकमाथि प्रतिबन्ध लगाएर यही व्यवस्थाको विरोध जनाएको बुझिन्छ । विकसित प्रविधिलाई पछ्याउँदै अगाडि बढ्नुपर्ने अवस्थामा त्यस्ता प्रविधिमाथि नै प्रतिबन्ध लगाउनु समयानुकूल हो भन्ने देखिँदैन । बरु यो त पानी धमिलो भयो भनेर मुहान नै थुन्न खोजेजस्तो देखिन्छ ।टिकटकलाई सबै व्यक्तिले नकारात्मक रूपमा मात्रै प्रयोग गरेको पनि देखिँदैन । केही व्यक्तिले त्यस्ता उच्छृङ्खल गतिविधि गरे भन्दैमा त्यो माध्यमलाई नै निस्तेज पार्न खोज्नु कायरताको पराकाष्ठा हो । सरकारले अहिले टिकटकमाथि प्रतिबन्ध लगाउनुलाई जुन कारण देखाएको छ वास्तवमा त्यो वर्तमान सरकारको देखाउने दाँतजस्तो मात्र भएको हो । यसलाई बन्देज गर्नुको मुख्य कारण वर्तमानमा उदाएका नयाँ राजनीतिक दलहरूको गतिविधि हो भन्ने लाग्छ । पुराना राजनीतिक दलभन्दा नयाँ दल सूचना र प्रविधिमा अगाडि देखिएको छन् । उनीहहरू आफ्ना कामकुरालाई जनतासामु तत्कालै पुर्याउन सफल देखिएका छन् । यसबाट जनताको मन जित्न पनि सफल हुँदै गएका छन् । टिकटक मात्र विकृति फैलाउने माध्यम होइन । सरकारले कि सामाजिक सञ्जालका सबै माध्यम माथि प्रतिबन्ध लगाउनुपर्छ, होइन भने यो एउटालाई मात्र बन्देज गर्नु हुँदैन । सुजन देवकोटा, पालुङ्टार४, गोरखा"
बाराकोट उज्यालो छैन पणका छायाले,"जाजरकोटको बाराकोट केन्द्रबिन्दु बनाएर कात्तिक १७ मा गएको भूकम्पका कारण १५४ ले ज्यान गुमाए, जसमा रुकुम पश्चिमका पनि परे । राति मस्त सुतेका मानिसले अकालमा ज्यान गुमाए । दुवै जिल्लाका गरी ६० भन्दा बढी बालबालिकाको दुःखद निधन भयो । टेलिभिजनका पर्दामा देखिएको दाहसंस्कारको चापले २०७२ को भूकम्पको विनाश सम्झायो । गत असोज १६ र १७ मा बझाङको तलकोट (यो पंक्तिकारको जन्मभूमि) केन्द्रबिन्दु बनाएर गएको ६४ रेक्टर स्केलको भूकम्पको कहर कम हुन नपाउँदै जाजरकोट र रुकुम पश्चिममा भूकम्प जानु संयोग र नियति मात्र मान्न सकिँदैन । दिनमा गएकाले बझाङ जिल्लामा सुक्खा पहिरोमा परी एक महिलाको मात्र ज्यान गयो, थप मानवीय क्षति हुन पाएन । तर, जिल्लाका झन्डै १२ हजार घर बस्नलायक रहेनन् । विशेष गरी दलित बस्तीहरू यसको मारमा परे । थलारामा दलित बस्तीका मानिस अहिले पनि पालमुनि रात बिताइरहेका छन् । देउडा गीतको सिर्जनशील भूमि जाजरकोटमा अझ ठूलो भूकम्प जाँदा पंक्तिकार आफैं देउडा गायक रहेकाले दुःख लाग्नु स्वाभाविकै हो । २०४५ सालताका जाजरकोट जिल्लाका गायक शेरबहादुर अधिकारी र यो पंक्तिकारले माथि उल्लिखित देउडा गीत रेडियो नेपालमा गाएका थियौं । हामी दुवैले कठैदैन नामक गीति क्यासेट पनि बजारमा ल्यायौं । अहिले शेरबहादुरजी यो लोकमा हुनुहुन्न, तीन वर्षपहिला कोरोनाका कारण उहाँको निधन भयो । तर, गीतले बाराकोट, रामीडाँडा र उहाँको याद दिलाइरहेको छ ।"
बाराकोट उज्यालो छैन पणका छायाले मौरी घुम्छ रसका थोपा म घुम्छु मायाले,"शेरबहादुरजी र यो पंक्तिकारले गाएको उपर्युक्त देउडा गीतले इतिहासलाई ब्युँझायो । भीर र चट्टानले सूर्यका किरण छेकेकाले बाराकोटमा छाइलो पर्यो । तर, अहिले भूकम्पका कारण त्यो ठाउँका मृतकहरूका घरमा छाइलो पर्यो । कस्तो दुःखद संयोग ! भेरी नदीले छुट्याएका यी बझाङ र जाजरकोटका मौलिक भाकाहरू धेरै गायकगायिकाले रेडियो नेपालमा स्वराङ्कन गरेका छन् । चन्द्रकला शाह, मधुबाबु थापा, प्रेमदीप गिरी, मधुकर शाह, अरुणकुमार शाह, शेरबहादुर अधिकारीसहित पंक्तिकारले पनि त्यस ठाउँका कर्णप्रिय भाकाहरू देउडा, पैसेरु, टप्पा गाउँदाका दिनहरू अब सम्झनामा सीमित छन् । क्यासेटको जमाना हरायो । ती कर्णप्रिय लोकभाकाहरू रेडियो नेपालको पुस्तकालयमा सुरक्षित होलान् भन्ने आशा मात्र राख्न सकिन्छ । देउडा गीत संकलनका क्रममा र क्यासेट बिक्री गर्ने उद्देश्यले पनि २०४९ भदौमा म जहाजमा नेपालगन्जबाट चौरजहारी विमानस्थल पुगें । दुई घण्टाको पैदल यात्रापछि भेरी नदीको तीरमा रहेको सानो बजार मटेलामा बास बसें । वर्षामास, भेरी नदीको जवानीको जोसले तर्सायो । नदी माथिको त्यस बेलाको पुरानो पुल तरेर एक रात मटेला बजारमा बिताउँदा उडुस मेरा साथी बनेका थिए ।भोलिपल्ट मटेलाबाट भरियाका साथ तीन घण्टा तेर्सैतेर्सो उकालो हिँडेपछि रमणीय सदरमुकाम खलंगा पुगें । त्यहाँ तीन दिनको बसाइपछि गायक शेरबहादुरजीको जन्मस्थल पजारुतिर प्रस्थान गरें । चार घण्टाको पैदल यात्रापछि उहाँ भेट गर्न आउने खबरले बीच बाटोमा एक जनाको घरमा रात बिताएँ । भोलिपल्ट उहाँ आउनुभयो । बेलुका सदरमुकाम पुगेपछि रातभर गीत गाएर रैवार साटासाट गर्यौं । थप दुई दिनको बसाइमा खलंगा बजार संगीतमय बन्यो । होटलवाली बहिनीले त तीन दिनको खानाको पैसा पनि लिइनन् । अहिले सञ्चारमाध्यममा भूकम्पका कारण मानिसहरूका घर भत्केको, पालमुनि रात बिताइरहेको, राष्ट्रपति, प्रधानमन्त्री, उपप्रधानमन्त्री, मन्त्री, विभिन्न संघसंस्थाका प्रतिनिधि र सञ्चारकर्मीहरूले पीडितको गतिविधि बुझ्न बाक्लो उपस्थिति जनाइरहेको देख्दा पीडित पक्षलाई बाँच्ने आशा जागेको हुनुपर्छ । कर्णाली, सेती, महाकाली र भेरी नदी चार दिदीबहिनीजस्तै लाग्छन् । हुम्ला जिल्लाको उत्तरी सिमानाबाट बग्दै आएको कर्णालीले भेरी नदीलाई तराईमा भेट्छ । भेरी नदी सुसाएको बखत कर्णाली हामफालेर बग्ने गर्छ । कविकलाकारहरूले प्रकृतिको भाषा बुझ्ने गर्छन् । त्यही भएर महाकाली, सेती, कर्णाली र भेरी नदीका जिल्लाका लोकगीतहरू जीवन्त छन् । गाउने तरिका फरक भए पनि गीतको भावार्थ एउटै छ । कला र गीतसंगीतले सिँगारिएका सुदूरपश्चिम र कर्णाली प्रदेशमा मात्र एक महिनाको अन्तरालमा विनाशकारी भूकम्प जानुलाई नियति भन्ने कि प्राकृतिक दशा ? प्रश्न अनुत्तरित छ । देशमै सबैभन्दा पछाडि परेका कर्णाली र सुदूरपश्चिम प्रदेशमा अन्य भूभागमा भन्दा धेरै प्राकृतिक विपत्ति परेर पटकपटक नागरिकहरूको मृत्यु हुनुलाई सामान्य मान्न सकिन्न । मर्ने त गएगए, बाँच्नेका चहराइरहेका घाउहरूमा सरकारले तत्कालै मल्हमपट्टी लगाओस् ।"
वनमा व्यापारी हाबी,"वन्यजन्तुको व्यावसायिक पालन नीति कसका लागि ?वन्यजन्तुको पालन, प्रजनन र उपयोगलाई व्यवस्थापन र नियमन गरी वन्यजन्तुको दिगो संरक्षण र उपयोगबाट समृद्धि हासिल गर्ने उद्देश्य रहेको व्यावसायिक पालन, प्रजनन र उपयोगसम्बन्धी मापदण्ड२०८० वन तथा वातावरण मन्त्रालयले भदौ १८ मा स्वीकृत गरेको छ । यसले २० भन्दा बढी प्रजातिका वन्यजन्तुको पालन तथा व्यापारलाई खुला गरेको छ । मापदण्डको उद्देश्य नितान्त व्यापारिक छ एवं यसले संरक्षणमा र स्थानीय साना लगानीकर्तालाई फाइदा पुर्याउँदैन ।काउली र गोलभेडाको उत्पादन र विषादी प्रयोगको नियमन गर्न नै धौधौ पर्ने हाम्रो हबिगत छ । वातावरणीय कानुन कार्यान्वयन भएनभएको हेर्ने जनशक्ति छैन । राजधानीमै व्यक्तिगत प्रयोगमा रहेका संरक्षित वन्यजन्तुका आखेटोपहारलाई सम्बन्धित कानुन बनेको ५० वर्षमा पनि कानुनी दायरामा ल्याउन सकिएको छैन । सोही संरचना र कार्यक्षमताले वन्यजन्तुको खुला व्यापार नियमन हुन्छ भनेर कसरी विश्वास गर्ने ? यस्तो अवस्थामा वन्यजन्तु पालन नीति कसको व्यावसायिक स्वार्थ पूरा गर्न ल्याइयो, शंकास्पद छ ।प्रकृति संरक्षण क्षेत्र कि व्यापारी संरक्षित क्षेत्र ?वन तथा वातावरण मन्त्रालयले संरक्षित क्षेत्रमा पूर्वाधार निर्माण कार्यविधिको मस्यौदा हालै सार्वजनिक गरेको छ । मस्यौदा पढ्दा पूर्वाधार भनेका जलविद्युत् आयोजनाहरू मात्रै हुन् भन्ने लाग्छ । अहिले संरक्षित क्षेत्रभित्र तीव्र गतिमा विकास भइरहेका होटल, रोपवेलगायतका संरचना र अतिक्रमण नियमन गर्नेबारे कार्यविधि मौन छ । यसले कार्यविधि संरक्षित क्षेत्रमा पूर्वाधार नियमनका लागि भन्दा पनि जलविद्युत् आयोजनाहरूको सहजीकरणका लागि हो भन्ने देखाउँछ । प्रकृति संरक्षणका लागि भनी कानुनतः छुट्याइएका संरक्षित क्षेत्रहरू व्यापारी संरक्षित क्षेत्रका रूपमा परिवर्तन हुने जोखिम उच्च छ । उदाहरणका लागि, गौरीशंकर संरक्षण क्षेत्रमा ६० भन्दा धेरै जलविद्युत् आयोजना निर्माण गर्न राष्ट्रिय प्रकृति संरक्षण कोषको सिफारिसमा नेपाल सरकारले अनुमति दिएको छ । यसले संरक्षीत क्षेत्र केका लागि बनाइएको भन्नेमा प्रश्न उठ्छ । हाल भइरहेका संरक्षित क्षेत्रहरूका आयोजनाहरूको मनलाग्दी दोहन कसैले देख्दैन । यो पंक्तिकार २०७२ मंसिरमा सोही संरक्षित क्षेत्रमा संकटापन्न वन्यजन्तु हाब्रेको मुख्य बासस्थानमै बनिरहेको एउटा जलविद्युत् आयोजनामा पुगेको थियो । त्यसको केही दिनअगाडि मात्र उक्त आयोजना निर्माणस्थलमै एउटा हाब्रे मरेको थियो । यो पंक्तिकारले तत्कालीन गौरीशंकर संरक्षण क्षेत्र प्रमुख र विद्युत् विकास विभागका अधिकारीलाई फोटोसहित त्यसबारे जानकारी गराएको थियो तर कुनै कारबाही भएन । यो त एउटा प्रतिनिधि घटना मात्र हो ।विकासनिर्माण नै गर्न हुन्न भन्ने होइन । तर जुन क्षेत्र जे प्रयोजनका लागि छुट्याइयो, सोही उद्देश्य प्राथमिकतामा राखिनुपर्छ । अन्धाधुन्ध विकासनिर्माणका लागि अनुमति दिइने क्षेत्रलाई सरकारले औद्योगिक क्षेत्र घोषणा गर्दा हुन्छ । कागजमा प्रकृति संरक्षण क्षेत्र तर प्राथमिकतामा प्रकृतिदोहन राखिनु कुनै हिसाबले न्यायोचित ठहरिँदैन ।संरक्षण साझेदार संस्थाहरूको दोगलापननेपालको प्रकृति संरक्षणमा सहयोग गर्न क्रियाशील थुप्रै राष्ट्रिय र अन्तर्राष्ट्रिय संरक्षण संघसंस्था छन् । यद्यपि अन्तर्राष्ट्रिय संरक्षण संघसंस्थाका तुलनामा राष्ट्रियस्तरका संघसंस्थाको भूमिका अति न्यून छ । सरकारले पनि राष्ट्रियभन्दा अन्तर्राष्ट्रिय संघसंस्थासँग नै संरक्षण साझेदारीको सम्झौता गरी काम गर्ने गरेको छ । जबजब संरक्षण नीति र जटिल विषयहरूबारे बहस र छलफल गर्नुपर्ने हुन्छ, संरक्षण साझेदार संस्थाहरू थाहा नपाएझैं गर्छन् । केही महिनायता मात्र नेपालको प्रकृति संरक्षणलाई लामो समयसम्म असर गर्ने कैयौं नीति तथा योजनाहरू सार्वजनिक भएका छन् । विडम्बना, संरक्षण साझेदार संस्थाहरूले यसबारे आफ्नो धारणा सार्वजनिक वा छलफल गरेको देखिएको छैन । आफ्नो आयोजनाको सफलतासँग मात्र मतलब राख्ने तर दीर्घकालीन संरक्षणको मुद्दामा मौन रहने हो भने संरक्षण संस्थाहरू र नाफाका लागि मात्र काम गर्ने व्यवसायीहरूमा के फरक रह्यो ? यदि प्रकृति संरक्षण नै प्रमुख उद्देश्य हो भने सरोकारवालाहरूले सक्रिय भूमिका निर्वाह गर्ने आँट गरून् । आम नागरिकको खबरदारी जरुरीयो देशका प्राकृतिक स्रोतहरू सत्तामा बस्ने व्यक्ति र तिनका वरिपरिका व्यापारीहरूका मात्र होइनन् । प्राकृतिक स्रोतलाई भावी पुस्ताका लागि समेत जोगाउने दायित्व हामी सबैको हो । आम नागरिकको मौनताले सत्तामा रहेकालाई मनलाग्दी निर्णय गर्न उत्प्रेरणा दिन्छ । लोकतन्त्रमा सरकारको नेतृत्व राजनीतिक दलहरूले नै गर्छन् । तर, हाम्रो मुलुकका अधिकांश दल व्यापारिक स्वार्थ समूहहरूको प्रभावमा छन् भन्ने कुरो लुकेको छैन । त्यसैले प्रकृति संरक्षणका सवालमा आम नागरिकको खबरदारी निकै जरुरी छ ।पौडेल वातावरण संरक्षकर्मी हुन् ।"
तिहारको तीन दिनमै बिक्यो सवा अर्बको सुनचाँदी,"(काठमाडौं)दसैंमा सुस्त बनेको सुनचाँदीको व्यापारमा तिहारमा चमक छाएको छ । तिहारको तीन दिन अर्थात् धनतेरसदेखि लक्ष्मीपूजाको दिनसम्म सवा अर्ब रुपैयाँको सुनचाँदी बिक्री भएको छ । यो तथ्यांक नेपाल सुनचाँदी व्यवसायी महासंघको हो । धनतेरसकै दिन मात्रै करिब ६५ करोडको सुनचाँदी बिक्री भएको महासंघका अध्यक्ष माणिकरत्न शाक्यले जनाए । आर्थिक मन्दीका कारण बजार सुनसानजस्तै थियो, त्यही कारण दसैंमा खासै व्यापार भएन । तर तिहारले व्यवसायीलाई निराश बनाएन, उनले भने, धनतेरसको एकै दिन करिब ५० किलो सुन र १२ सय किलो चाँदी बिक्री भएको देखिन्छ । धनतेरस (कात्तिक) २४ मा प्रतितोला सुनको मूल्य १ लाख १४ हजार ७ सय रुपैयाँ थियो । अर्थात् किलोको करिब एक करोड रुपैयाँ । ५० किलोका हिसाबले एकै दिन ५० करोडको सुन बिक्री भएको जनाएको छ । धनतेरसमा सुनभन्दा चाँदीको खपत बढी हुन्छ । तुलनात्मक रूपमा सुनभन्दा सस्तो भएकै कारण चाँदीका सिक्का, औंठी, बाला, पूजाका भाँडा, चाली, पञ्चपात्रो, अग्रकलश, मूर्तिलगायतको बिक्री बढ्छ । महासंघका अनुसार धनतेरसकै दिन करिब १२ सय किलो चाँदी बिक्री भएको छ । धनतेरसमा चाँदीको मूल्य प्रतितोला १४ सय रुपैयाँ थियो । एक किलो चाँदीको करिब १ लाख २० हजार रुपैयाँ पर्छ । १२ सय किलोको चाँदी बिक्री हुँदा १४ करोड ४० लाख रुपैयाँ बराबरको बिक्री भएको अध्यक्ष शाक्यले बताए । सुनचाँदीको बिक्री राम्रो देखियो, व्यापार सन्तोषजनक नै मान्नुपर्छ, उनले भने । नेपालमा मुख्यतः धनतेरसकै दिन बढी बिक्री भए पनि लक्ष्मीपूजासम्मै व्यापार राम्रो हुन्छ । कतिपयले लक्ष्मीपूजाको दिनमै सुनचाँदी किनेर लक्ष्मी भित्र्याउँछन् । धनतेरसको भोलिपल्ट कात्तिक २५ मा सुन २५ किलो र चाँदी ५ सय किलो बिक्री भएको महासंघले जनाएको छ । यस दिन सुन प्रतितोला १ लाख १४ हजार ७ सय र चाँदी १४ सय रुपैयाँ तोकिएको थियो । यो दिन २५ किलो सुनको करिब २५ करोड र ५ सय किलो चाँदीको ६ करोडको सुनचाँदी बिक्री भएको देखिन्छ, शाक्यले भने । लक्ष्मीपूजाका दिन सुन १० किलो र चाँदी ३ सय किलो बिक्री भएको महासंघले जनाएको छ । अर्थात् करिब १० करोडको सुन र ३ करोड ६० लाखको चाँदी बिक्री भएको छ । तिहारलाई लक्ष्य गर्दै राष्ट्र बैंकले पनि सुनचाँदीको असर्फी बिक्री गरेको थियो । राष्ट्र बैंकले १० ग्राम, ५ ग्राम र २५ ग्रामका सुनका सिक्का (असर्फी) र विभिन्न दरका गाई अंकित, गणेश अंकित र गजलक्ष्मी अंकित चाँदीका सिक्का बिक्री गरेको बताएको छ । तिहार र धनतेरसलाई लक्ष्य गर्दैर् राष्ट्र बैंकले कात्तिक १९ देखि सुनका सिक्का (असर्फी) र चाँदीका सिक्का (मेडालियन) बिक्री थालेको थियो । ५ दिनमा करिब ४३ हजार थान सिक्का बिक्री भइसकेको थियो । ५ दिनमा सुनका १० ग्राम र ५ ग्रामका असर्फी ७ हजार थान र २५ ग्रामका ५ हजार थान बिक्री भइसकेका थिए । सोही अवधिमा चाँदीका १० ग्रामका सिक्का २८ हजार र २५ ग्रामका ३ हजार थान बिक्री भएको राष्ट्र बैंकले जनाएको छ । धनतेरसकै दिन पनि करोडौंका सिक्का बिक्री भएका छन् । बजारमा मिक्स ट्रेन्ड देखिएको महासंघका पूर्वअध्यक्ष तेजरत्न शाक्यले बताए । यद्यपि दसैंको तुलनामा व्यापार सन्तोषजनक देखिएको उनको भनाइ छ । झिलिमिली र लगानी बढी भएको ठाउँमा व्यापार राम्रो देखियो । भित्री क्षेत्रमा केही कम व्यापार भएको छ । धरान, चितवन, जनकपुर, पोखरालगायत सबै ठाउँको अवस्था उस्तै हो, पूर्वअध्यक्ष शाक्यले भने, समग्रमा धनतेरसले व्यापार ठीकै गरायो । व्यवसायी निराश छैनन् । धनतेरसको दिनमा हुने सुनचाँदीको कुल व्यापारमध्ये करिब ३० प्रतिशत उपत्यकामै हुन्छ । बाँकी ७० प्रतिशत उपत्यकाबाहिर हुने गरेको व्यवसायी बताउँछन् । तिहारपछि बिहेको लगन सुरु भएकाले व्यापार बढ्न सक्ने उनीहरूको अनुमान छ । सुनको मूल्यले साथ नदिए पनि सिजन भएकाले धेरथोर अर्डर आउन थालेको छ, अध्यक्ष शाक्यले भने । चाडबाडमा सुनको मागलाई दृष्टिगत गरी सरकारले असोजमा सुनको दैनिक आयात कोटा १० किलोबाट २० किलो बनाइदिएको छ । मुद्रा सञ्चिति घटेपछि आयातमा कडाइ गरेको सरकारले दुई वर्षपछि सुन आयात कोटा बढाउने निर्णय गरेको हो । सुनको कोटा बढेपछि व्यवसायीहरूलाई केही राहतसमेत मिलेको छ ।"
अर्थतन्त्रको गाँठो फुकाउन सरकारले थाल्यो छलफल,"काठमाडौं (कास) लामो समयदेखि शिथिल रहेको अर्थतन्त्रलाई चलायमान बनाउन सरकारले छलफल थालेको छ । मुलुकका बाह्य सूचक बलिया हुँदै आएको, वित्तीय प्रणालीमा पर्याप्त तरलता रहेको, ब्याजदर घट्दो क्रममा रहेकोलगायत सकारात्मक पक्ष रहे पनि आन्तरिक आर्थिक गतिविधि बढ्न नसकेकाले अर्थतन्त्रलाई चलायमान बनाउन सरकारले छलफल थालेको हो । सोही क्रममा सरकारले मंगलबार दिउँसो दुई बजे सिंहदरबारमा निजी क्षेत्रसँग छलफल गर्ने भएको छ । समग्र अर्थतन्त्रलाई थप चलायमान बनाउन सुझाव, सल्लाहसहित थप के गर्न सकिन्छ भन्ने विषयमा सरकारले निजी क्षेत्रसँग छलफल गर्न लागेको अर्थमन्त्री प्रकाशशरण महतले पुष्टि गरे । देशको वर्तमान अर्थतन्त्रबारे छलफल गर्न सोमबार प्रधानमन्त्री निवास बालुवाटारमा बसेको बैठकले यस्तो निर्णय गरेको हो । बैठकमा राष्ट्र बैंक, अर्थ मन्त्रालय, योजना आयोगलगायत विभिन्न मन्त्रालयका प्रतिनिधिको उपस्थिति थियो । छलफलमा प्रधानमन्त्रीको निर्देशनअनुसार अर्थमन्त्री महतले वर्तमान देशको अर्थतन्त्रबारे ब्रिफिङ गरेका थिए । त्यसपछि राष्ट्र बैंकका गर्भनर र राष्ट्रिय योजना आयोगका प्रतिनिधिले पनि आआफ्नो क्षेत्रको ब्रिफिङ गरेको स्रोतले बताएको छ । जनताका सरोकारका विषयलाई कसरी सम्बोधन गर्न सकिन्छ भन्ने विषयमा अन्तर्क्रिया पनि भएको बताइएको छ । यसअघि निजी क्षेत्रले अर्थतन्त्रका समस्या समाधानका लागि प्रधानमन्त्री अध्यक्ष रहने गरी उच्चस्तरीय सुधार आयोग वा अन्य कुनै संयन्त्र गठन गर्नुपर्ने प्रस्ताव गरेको थियो ।"
लिची बगैंचाभित्र कुखुरापालन,"(गोरखा)पालुङटार नगरपालिका६ स्थित लामबगैंचामा फरक किसिमबाट कुखुरापालन गरिएको छ । ५ सय लिचीका बोटमुनि झन्डै १० हजारको संख्यामा कुखुरापालन गरिएको हो । अहिले यहाँ लिचीका बोटको छहारीमुनि कुखुरा चरिरहेका भेटिन्छन् । कुखुराको सहजताका लागि लिची बगैंचाभित्रै १२ वटा ब्लक बनाइएको छ । बगैंचाभित्रै १२ वटा पोखरीमा यालोजा घाँस उत्पादन हुन्छ । कुखुरालाई प्रोटिनका लागि यो घाँसको खेती गरिएको सञ्चालक सन्तोष चापागाईंले बताए । झन्डै ७ करोड रुपैयाँको लगानीमा खोलिएको फार्मबाट दैनिक २५ सय अन्डा उत्पादन हुँदै आएको छ । यहाँबाट उत्पादित अन्डा बिक्रीका लागि काठमाडौंका बजारसम्म पुर्याइन्छ । खुला आकाशमुनि कुखुरापालन सुरु गरेको तीन वर्ष भइसकेको चापागाईंले जनाए । सुरुमा साढे ४ सय कुखुरापालनबाट सुरु गरेको व्यवसायलाई बढाउँदै लगेको उनको भनाइ छ । कुखुरापालनका लागि यहाँको हावापानी र वातावरण उपयुक्त छ, उनले भने, धेरै गर्मी पनि छैन । लिचीका बोटले शीतल छहारी दिएका छन्, चरनका लागि पनि सजिलै छ ।कोभिड महामारीका बेला अर्गानिक फार्म स्थापना गर्ने उद्देश्यले पालुङटारमा कुखुरा पाल्ने योजना बनेको चापागाईंले बताए । चापागाईंसँगै फणीन्द्र पाण्डे र सर्वकल्याण पौडेलको साझेदारीमा फार्म स्थापना गरिएको हो । कुखुरापालनमा सहजता होस् भनेर बगैंचाको बीचबीचमा खोर बनाइएको अर्का सञ्चालक पौडेलको भनाइ छ । खोरको चार पाटोमा घाँस खेती गर्ने, त्यसैअनुसार ढोका बनाएर १५१५ दिनमा आलोपालो एकएक पाटोमा चर्न दिने गरेर संरचना तयार भएको छ, उनले भने । लिची बगैंचाभित्र उत्पादित घाँस टुक्रा बनाएर पनि कुखुरालाई खुवाउने तथा दानामा पनि प्रयोग गर्ने गरिएको उनले सुनाए । यहाँ जति अन्डा उत्पादन भए पनि बिक्रीको पिरलो छैन, बजारमा गएको कुखुराको मासु पनि मन पराएको प्रतिक्रिया पाएका छौं, चापागाईंले भने । अर्गानिक कृषि फार्म स्थापित गर्ने उद्देश्यले खुला आकाशमुनि कुखुरापालन गरेको उनले बताए । नेपालमा भित्रिएको न्यु ह्याम्सायर जातको कुखुरापालन गरिएको उनले बताए । यसबाट अन्डा निकै राम्रो उत्पादन हुन्छ, मासु मात्र नभई अन्डाका लागि पनि उपयुक्त जात रहेछ, उनले भने, हुर्किएको ६ देखि १८ महिनासम्म अन्डा उत्पादन हुन्छ, एउटैले १८० देखि २२० सम्म अन्डा दिन्छ, अरू जातबाट ५०६० को हाराहारीमा अन्डा उत्पादन हुने रहेछ, मासु पनि दुईदेखि साढे दुई किलोसम्मको हुँदो रहेछ ।"
यमनसँगको खेल नेपाली फुटबलको परीक्षा,"जित्नैपर्ने दबाबनेपाली कप्तान किरण लिम्बूले टिमलाई एक प्रकारले जित्नैपर्ने दबाब रहेको पनि स्वीकारे । यस पछाडि उनको तर्क थियो, छनोटको अर्को चरणका लागि आफ्नो दाबी कायम राख्न नेपालले यमनविरुद्धको खेल जित्न सक्नुपर्छ । हामीले यूएईविरुद्धको नतिजा बिर्सेर यमनको सामना गर्ने छौं । हाम्रा खेलाडी मानसिक रूपमा यसका लागि तयार छन् । यूएईबाट फर्केपछि हामीले राम्रो तयारी पनि गरेका छौं ।नेपालले अन्तर्राष्ट्रिय फुटबलमा यमनलाई हराउन भने सकेको छैन । नेपाल र यमनबीच अहिलेसम्म ४ खेल भएको छ । त्यसमध्ये तीन खेलमा यमन विजयी छ । टोलीले सन् २००० मा एसिया कप छनोटमा नेपाललाई ३० ले हराएको थियो । पछि सन् २०१४ को मैत्रीपूर्ण खेल पनि यमनकै पक्षमा ३० रह्यो । एसिया कप छनोटको सन् २०१७ मा कामाडौंमा भएको खेल भने गोलरहित बराबरीमा टुंगिएको थियो । त्यसै प्रतियोगिताको अर्को खेलमा भने यमन १० ले विजयी रह्यो ।"
टासीको अग्रता,"काठमाडौं (कास) सूर्य नेपाल गल्फ टुरअन्तर्गत यस सिजनको पहिलो प्रतियोगिता सूर्य नेपाल सेन्ट्रल ओपनमा सोमबार एमेच्योर गल्फर टासी छिरिङ ७ अन्डर ६५ को स्कोरसहित शीर्षस्थानमा छन् । उनले राष्ट्रिय टिमका एमेच्योर गल्फर सदभाव आचार्यलाई एक स्ट्रोकले पछि पारे ।गोकर्ण गल्फ क्लबमा प्रतिस्पर्धी ३३ प्रो गल्फरलाई दुई एमेच्योर खेलाडीले पछि पारे । टासी शीर्षस्थानमा रहँदा सदभाव ६ अन्डर ६६ सहित दोस्रोमा छन् । धरानका प्रोफेसनल गल्फर नीरज तामाङ ३ अन्डर ६९ सहित तेस्रो स्थानमा छन् । प्रोफेसनलतर्फ अगाडि रहेका नीरज एमेच्योर टासीभन्दा ४ स्ट्रोकले पछि छन् । २ अन्डर ७० सहित जयराम श्रेष्ठ चौथो स्थानमा रहँदा १ अन्डर ७१ को नतिजामा तोरणविक्रम शाही पाँचौंमा छन् । इभन पार ७२ को स्कोरमा दिनेश प्रजापति र प्रदीपकुमार लामाले संयुक्त छैटौं स्थान ओगटे । तीन गल्फर पशुपति शर्मा, भुवन नगरकोटी र बलभद्र राई संयुक्त आठौंमा छन् । उनीहरूले १ ओभर ७३ को कार्ड बनाए । शीर्षस्थानका टासीले उत्कृष्ट सुरुवात गर्दै फ्रन्टनाइन ७ अन्डर २९ मा पुरा गरे । यो क्रममा उनले दोस्रो, छैटौं, सातौं, आठौं र नवौं होलमा बर्डी प्रहार गरे । पाँच पारको तेस्रो होलमा भने इगलको सफलता पाए । यसपछि १३, १५ र १७ औं होलमा एकएक शट बचाए पनि १२, १७ र १८ औं होलमा बोगी खेप्दै ब्याकनाइन इभन पार ३६ मा सकेका थिए । सदभावले फ्रन्ट र ब्याकनाइन दुवै ३ अन्डर ३३ मा पुरा गरे । दोस्रो होलमा बोगी खेपे पनि तेस्रो, चौथो, छैटौं र नवौं होलमा बर्डी प्रहार गरे । ११, १२, १४ र १७ औं होलमा एकएक शट बचाए । १६ औं होलमा बोगीको सामना गरे । तेस्रो स्थानमा रहेका नीरजले फ्रन्टनाइन १ अन्डर ३५ मा सक्ने क्रममा पहिलो र तेस्रो होलमा बर्डी हाने भने आठौं होलमा एक शट खेर फाले । उनले ब्याकनाइन २ अन्डर ३४ मा सके । यो क्रममा १० र १४ औं होलमा बर्डी प्रहार गरे भने ११ र १६ औं होलमा बोगी खेप्दा १२ औं होलमा इगलको सफलता पाए । ७२ होलको चारदिने प्रतियोगितामा ३३ प्रोफेसनल र ५ एमेच्योर खेलाडीको सहभागिता छ । दोस्रो दिन उत्कृष्ट २१ प्रो गल्फर र ५ एमेच्योर खेलाडीले कट बनाउने छन् । कुल ८ लाख ४० हजार नगद पुरस्कार राशिको प्रतियोगिता विजेताले १ लाख ४५ हजार रुपैयाँ पुरस्कार प्राप्त गर्नेछन् ।"
विश्वकप जित्नु शिखरमा पुग्नुजत्तिकै हो,"अहमदाबाद (रोयटर्स) अस्ट्रेलियाले विश्व क्रिकेटमा फेरि एकपल्ट सबैसामु देखाएको छ, ठूलो अवसरमा अझ उत्कृष्ट खेल्ने क्षमता । टोलीले भारतलाई हराएर ५० ओभरको यसपल्टको विश्वकप क्रिकेटमात्र जितेको छैन, आफूलाई यो प्रतियोगिताकै सबैभन्दा सफल टिम रहेको साबित गरेको छ । अस्ट्रेलियन ओपनर ट्रेभिस हेडले उत्कृष्ट शतक बनाएपछि भारतमाथि ६ विकेटको जित मज्जाले सम्भव भयो । भारतको २ सय ४० रनको स्कोर वास्तवमै औसत प्रदर्शन जस्तै थियो । त्यसैले त अस्ट्रेलिया ७ ओभरको खेलअघि नै त्यसलाई पछ्याउन सफल रह्यो । हेडले १ सय २० बलमा उत्कृष्ट १ सय ३७ रन बनाए । अस्ट्रेलिया र भारतबीचको फाइनल अघि जुन खाले खेलको अपेक्षा गरिएको थियो, त्यस्तो रहेन । यसअघिका १० खेलमा भारतले जसरी आक्रामक खेलेको थियो अनि नरेन्द्र मोदी रंगशालामा टोलीलाई जुन प्रकारको समर्थन प्राप्त थियो । यो पृष्ठभूमिमा घरेलु टिमको प्रदर्शन फिक्का नै रह्यो । त्यसैले स्टार खेलाडीले भरिएको भारतले उपाधिसँगै प्रतियोगिताको अन्त्य गर्न सकेन र उसको सन् २०१२ देखि ठूलो उपाधि जित्ने सपना पूरा हुन सकेन । प्याट कमिन्सको नेतृत्वमा रहेको अस्ट्रेलियाली टिमलाई त्यति धेरै उच्च मानिएको थिएन, जति सन् २००३ को विश्वकपमा रिकी पोन्टिङ नेतृत्वको टिम थियो । यसपल्ट अस्ट्रेलिया सुरुमै दुई खेलमा पराजित रह्यो । त्यसैले अहिलेको अस्ट्रेलियाली टिममाथि धेरै प्रश्न खडा गर्ने पनि निस्किए । अझ फाइनलअघि कमिन्सले लाखौं संख्यामा घरेलु दर्शकलाई चुप पार्न जत्तिको अरू मज्जा केही छैन भन्नुलाई धेरैले पचाउन सकेनन् । तर, उनको टिमले १ सय ३२ हजार दर्शक क्षमताको रंगशालामा आफ्नो जिम्मेवारीलाई गम्भीर रूपमा लिएको देखियो । नभन्दै टोलीको जितपछि पूरा रंगशाला चुपचाप र शान्त देखियो । कमिन्सले आफूलाई उदाहरणका रूपमा पेस गर्ने नेतृत्वको जिम्मेवारी पूरा गरे । टस जितेर पहिले बलिङ गर्ने अस्ट्रेलियको निर्णय पनि आफैंमा जोखिमपूर्ण थियो । फाइनलअघि भारतीय टिमको प्रदर्शनको स्वरूप थियो, सुरुमा कप्तान रोहित शर्माले बलियो सुरुआत दिने अनि विराट कोहलीले त्यसमै टिकेर ठूलो स्कोर खडा गर्न मदत गर्ने । त्यसमा मध्यक्रममा अरू केही ब्याटरले सहयोग गर्ने । फाइनलमा यही सूत्र लगभग लागू भएको देखियो तर अस्ट्रेलियाका नापेर तौलेर गरेको बलिङ र त्यसलाई सुहाउँदा सटिक फिल्डिङ अगाडि त्यो पनि कमजोर साबित भयो । हेडले ४७ रन बनाएका रोहितको उत्कृष्ट क्याच लिए । कोहली सुमधुर ५४ रन बनाउन त सफल भए तर बललाई आफ्नै स्टम्पतिर दिशा दिँदै आउट भए । तर उनी प्रतियोगिताकै उत्कृष्ट खेलाडी भने चुनिए । पछि केएल राहुलले ६६ रन त बनाए, तर भारतलाई २ सय ४० रनमा ठ्याक्कै ५० ओभरभित्र समेट्नु अस्ट्रेलियाको सफलता नै थियो । पछि प्रतिउत्तरमा अस्ट्रेलिया एक समय तीन विकेट गुमाएर ४७ रनमा खुम्चिएको त थियो । हेडले मार्नस लाबुस्यानसँग मिलेर निर्णायक साबित १ सय ९२ रनको साझेदारी गरे । अहिलेको फाइनल नतिजाले विश्वकप आयोजक देशले नै उपाधि जित्ने क्रम तोडिएको मात्रै छैन, अस्ट्रेयिाली क्रिकेट वास्तवमै उत्कृष्ट छ भन्ने पुष्टि भएको छ । यही वर्ष अस्ट्रेलियाले वर्ल्ड टेस्ट च्याम्पियनसिप मात्र जितेको छैन, इंग्ल्यान्डविरुद्ध एसेज शृंखला पनि आफ्नो पक्षमा कायम राखेको छ । त्यसैले कप्तान कमिन्सले पनि छाती खुलेर भन्न सके, अस्ट्रेलियाले यो एकदिवसीय विश्वकप जित्नु भनेको शिखरमा पुग्नु जत्तिकै हो । उनले भनेका छन्, हामी सबैका लागि यो वर्ष ठूलो उपलब्धि रह्यो । एकै वर्ष भारतमा एकदिवसीय विश्वकप जित्नु, भारतलाई नै हराएर वर्ल्ड टेस्ट च्याम्पियनसिप चुम्नु र एसेज सिरिजको उपाधि रक्षा गर्न सक्नु ठूलै उपलब्धि साबित भएको छ । यी सबै यस्ता उपलब्धि हुन्, जसलाई आफ्नो पूरा जीवन सम्झन सकिनेछ । यस विश्वकपमा अस्ट्रेलियाको प्रदर्शन वास्तवमै अनुभवी, सुझबुझपूर्ण र पूर्णतः सम्हालिएको खालकै रह्यो । हेड र लाबुस्यानले अस्ट्रेलियाले निर्माण गरेको जितको फर्मुला मीठोसँग फाइनलमा लागू त गरे । तर, उनीहरू दुवैको सुरुमा यस विश्वकप खेल्ने वा नखेल्ने टुंगो थिएन । प्रतियोगिताको ठीक अगाडि मात्र उनीहरूको स्थान निश्चित भएको थियो । फाइनलपछि घुँडाले टेकेर बसेका राहुल बिस्मातमा देखिन्थे । मोहम्मद सिराजले आँसु रोक्न सकेनन् । अझ कप्तान रोहित भक्कानिएको देखियो । भारतीय कप्तान राहुल द्रविडले माने, हामीले राम्रो खेलिरहेका थियौं, त्यसैले धेरै आस थियो । अस्ट्रेलिया पनि त उत्तिकै राम्रो टिम हो ।"
केपी ओली कपमा १२ टिम,"(पोखरा)पोखरा रंगशाला क्रिकेट मैदानमा मंसिर ७ देखि हुने केपी ओली राष्ट्रिय कप टी२० क्रिकेट प्रतियोगितामा १२ टिम प्रतिस्पर्धा गर्ने भएका छन् । मदन भण्डारी स्पोटर््स एकेडेमीको आयोजनामा हुने प्रतियोगितामा ३ विभागीय, ७ प्रदेश र २ आयोजक टिमले प्रतिस्पर्धा गर्ने छन् । युवा खेलाडी उत्पादनका लागि एकेडेमीले आफ्ना दुई टिम पहिलोपल्ट प्रतियोगितामा सहभागिता गराउन लागेको एकेडेमीअन्तर्गत गठित क्रिकेट विभागका संयोजक एवं पूर्वराष्ट्रिय खेलाडी शक्ति गौचनले बताए । एकेडेमीले हालै देशभरि २ सयभन्दा बढी युवा खेलाडीबाट छनोट गरी दुई टिम बनाएको हो ।खेल तालिकाअनुसार समूह ए मा वाग्मती प्रदेश, कर्णाली प्रदेश र मदन भण्डारी स्पोर्ट्स एकेडेमी रातो, समूह बी मा एपीएफ, लुम्बिनी र गण्डकी, समूह सी मा नेपाल पुलिस, मधेश प्रदेश र सुदूरपश्चिम तथा समूह डी मा त्रिभुवन आर्मी क्लब, कोशी प्रदेश र मदन भण्डारी स्पोर्ट्स एकेडेमी नीलो छन् ।मंसिर १५ सम्म हुने प्रतियोगितामा हरेक दिन दुई खेल हुने संयोजक गौचनले बताए । उद्घाटन खेल वाग्मती प्रदेश र आयोजक मदन भण्डारी स्पोर्ट्स एकेडेमी रातोबीच हुनेछ । प्रतियोगितामा सबै प्रदेशबाट राष्ट्रिय खेलाडीको सहभागिता हुने संयोजक गौचनले जानकारी दिए ।आयोजक एकेडेमीले प्रतियोगिता सम्पन्न गर्न करिब ७० लाख रुपैयाँ खर्च हुने जनाएको छ । विजेताले ५ लाख र उपविजेताले २ लाख ५० हजार प्राप्त गर्ने एकेडेमीका अध्यक्ष ध्रुव आचार्यले बताए । म्यान अफ द म्याच र उत्कृष्ट ब्याटर र बलरलाई नगद प्रदान गरिने छ ।"
शिक्षामा बुद्धिचाल कार्यक्रम,काठमाडौं (कास) नेपाल बुद्धिचाल महासंघले निजी तथा आवासीय विद्यालय अर्गनाइजेसन (प्याब्सन) सँगको सहकार्यमा शिक्षामा बुद्धिचाल (चेस इन एजुकेसन) कार्यक्रम घोषणा गरेको छ । महासंघले सोमबार आगामी पाँच वर्षका लागि शिक्षामा बुद्धिचाल कार्यक्रम घोषणा गरेको हो । सुरुमा वाग्मती प्रदेशमा रहेका प्याब्सनमा आबद्ध विद्यालयमा बुद्धिचाल खेलका प्रशिक्षक दिने र त्यसपछि प्रत्येक स्कुलमा बुद्धिचाल प्रतियोगिता गरी २२ खेलाडी छनोट गर्नेछ । त्यसपछि छनोट खेलाडीबीच प्रदेशस्तरीय प्रतियोगिता गराएर कम्तीमा १० खेलाडीलाई कक्षा ५ देखि १२ कक्षासम्म अध्ययनका लागि निःशुल्क छात्रवृत्ति प्रदान गरिने छ । कार्यक्रम ५ वर्ष चल्ने र भविष्यमा अन्य प्रदेशमा पनि विस्तार गरिँदै लगिने बताइएको छ । महासंघले कार्यत्रमका लागि प्याब्सन वाग्मती प्रदेशसँग पाँचवर्षे सम्झौतासमेत गरेको छ । कार्यबाहक अध्यक्ष हेराकाजी महर्जन र प्याब्सन वाग्मती प्रदेशका अध्यक्ष केशवलाल श्रेष्ठले सम्झौतापत्र आदानप्रदान गरे ।
