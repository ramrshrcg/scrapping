शीर्षक,विवरण
शक्तिवालाभन्दा शक्तिशाली न्याय,"(फौजदारी कसुर सजाय निर्धारण तथा कार्यान्वयन ऐन, २०७४ को दफा ३७)क) जन्मकैदको सजाय पाएको,ख) जबर्जस्ती करणीसम्बन्धी कसूरमा सजाय पाएको,ग) भ्रष्टाचारसम्बन्धी कसुरमा सजाय पाएको,घ) मानव बेचबिखन तथा ओसारपसारस कसुरमा सजाय पाएको,ङ) अपहरण तथा शरीर बन्धकसम्बन्धी कसुरमा सजाय पाएको,च) लागूऔषधको ओसारपसार तथा कारोबारसम्बन्धी कसुरमा सजाय पाएको,छ) संगठित अपराधसम्बन्धी कसुरमा सजाय पाएको,ज) सम्पत्ति शुद्धीकरणसम्बन्धी कसुरमा सजाय पाएको,झ) यातना वा क्रूर, निर्मम, अमानवीय वा अपमानजनक व्यवहारसम्बन्धी कसुरमा सजाय पाएको,ञ) मानवताविरुद्धको अपराधसम्बन्धी कसुरमा सजाय पाएको ।"
ट्राफिक कार्यालय कि कवाडीखाना ?,"(काठमाडौं)मोटरसाइकल र स्कुटरलाई एकले अर्कोलाई थिचेर चाङ लगाइएको छ । कुनैमा नम्बर प्लेट देखिन्छ त कुनैमा छैन । नम्बर प्लेट भए पनि प्रस्ट छैनन् । चाङ लगाएको मोटरसाइकल पनि कुनै उत्तानो, कुनै तेर्सो परेका छन् । केहीका सिट च्यातिएका छन्, केहीका हेडलाइट फुटेका छन् । केहीका पार्टपुर्जा छैनन् । यसरी थुपारिएका सवारी साधनमा घाँस उम्रिसकेको छ । काठमाडौं, भक्तपुर र ललितपुर तीन सहरको ट्राफिक व्यवस्थापन गर्ने मुख्यालय बग्गीखाना छिर्दा कुनै बेला तालिमेहरूको आवाज सुनिने चौरमा अहिले मोटरसाइकल र स्कुटरको चाङ देखिन्छ । मोटरसाइकल हराएका दैनिक सरदर ३ वटा उजुरी पर्छन् । उजुरी गर्नेहरू आफ्नो सवारी यही चाङमा छ कि भनेर यसो हेर्छन् तर भेट्टाउँदैनन् । त्यसपछि बिमा कम्पनीलाई बुझाउने मोटरसाइकल हराएको सिफारिस बोकेर मोटरसाइकल धनी बाहिरिन्छन् । सडकमा थापेको ट्राफिक प्रहरीको एम्बुस मा ब्लुबुक नभएका मोटरसाइकल र स्कुटर नियन्त्रणमा लिइन्छ । जसले चढेको हो, उसले ब्लुबुक ल्याउन सक्दैन अनि बेबारिसे सवारीको लिस्टमा थपिन्छ । यस्ता सवारीसाधन त्यही चाङमा थपिँदै जान्छन् । सक्कली सवारीधनीले पनि ट्राफिक प्रहरीबाट लिएको सिफारिसका आधारमा बिमा कम्पनीबाट दाबी भुक्तानी लिइसकेका हुन्छन् । कतै हराएको मोटरसाइकल भेट्टाइहाल्यो भने पनि थोत्रो देख्छन् अनि आफ्नो होइन भन्दै पन्छिन्छन्, उपत्यका ट्राफिक प्रहरी कार्यालय प्रमुख रहँदा बेवारिसे सवारी व्यवस्थापन गर्न लागिपरेकी एआईजी मीरा चौधरीले भनिन्, चल्दा चल्दैको सवारी धनी पत्ता नलागेपछि त्यसको पहिचान बेबारिसे बन्छ । त्यसको बोझ ट्राफिक प्रहरीलाई थोपरिन्छ । यस्ता सवारी लहरै राख्ने ठाउँ नभएपछि सहरको गल्लीगल्लीबाट उठाएको फोहोर थुपारे जसरी चाङ लगाउनुको विकल्प हुँदैन । मोटरसाइकल धनी सम्पर्कविहीन भएपछि थुपारिएका थोत्रा मोटरसाइकलको चाङले काठमाडौं उपत्यका ट्राफिक प्रहरी कार्यालयको परिचय बग्गीखानाबाट कवाडीखानाजस्तै भएको ट्राफिक प्रहरी नै बताउँछन् । केही वर्षअघिसम्म सेवाग्राहीको मोटरसाइकल पार्किङ स्थल भएको साल्ट टेड्रिङसँगै जोडिएको खाली ठाउँमा पनि अहिले बेबारिसे सवारीसाधनलाई दुई लहरमा राखिएको छ । जुन दृश्य भद्रकालीबाट सिंहदरबारतर्फको सडकबाट पनि देखिन्छ । पार्किङ गरेजस्तो लहरै राख्दा ठाउँ अपुग हुने भएकाले एकपछि अर्को चाङ लगाउन थालिएको छ । अधिकृत स्तरको मेस पछाडिको खाली ठाउँ र साल्ड टेडिङको खाली जग्गासँगैको गल्लीमा थन्किएका बेबारिसे दुई पाङ्ग्रे, तीन पाङ्ग्रे र चार पाङ्ग्रे सवारीसाधनको संख्या ४ सय ६३ छ । यसमा मोटरसाइकल ३ सय २४, स्कुटर १ सय १५ र चारपाङ्ग्रे २४ वटा छन् । यो समस्या ट्राफिक प्रहरी मुख्यालयको मात्रै होइन, यस कार्यालय मातहतका ३४ वटा इकाइको हालत यसभन्दा कमजोर छ । सवारी चेकजाँच र दुर्घटनाका घटनाको छिनोफानो गर्न सेवाग्राही ट्राफिक कार्यालय पुग्छन् । कार्यालयको गेटबाट छिर्नेबित्तिकै देखिने दृश्य हो बेबारिसे र मुद्दा मामिलामा नियन्त्रणमा लिएका सवारी साधनको चाङ । सबैभन्दा बढी चाङ ट्राफिक प्रहरी वृत्त दरबार मार्गमा देखिन्छ । कार्यालयका प्रवक्ता राजेन्द्रप्रसाद भट्टका अनुसार दरबारमार्गमा २ सय ५ मोटरसाइकल र स्कुटर छन् । जसमा चल्नै नसक्ने मोटरसाइकल १ सय ९१ वटा छन् भने चलाउन सकिने हालतका १४ वटा मात्रै छन् ।ट्राफिक प्रहरी वृत्त कोटेश्वर कार्यालयअगाडि १ सय ६४ वटा दुई पाङ्ग्रे सवारीसाधन थिए । प्रहरी निरीक्षक किशोर तामाङले केही समयअघि बालकुमारी पुलसँगैको ट्राफिक पोस्टमा सारेका छन् । १५ वटाको त कंकाल मात्रै थियो । अरुको नम्बर प्लेट भए पनि सवारी धनी नै खुल्दैन, उनले भने, कार्यालय परिसरमा थुपारेका थोत्रा सवारीसाधनमा घाँस उम्रिएर कार्यालयको स्वरूप बिग्रिएपछि अन्यत्र सार्नुपरेको हो । जनश्रमदान जुटाएर बनाएको कोटेश्वर ट्राफिक कार्यालयको चिटिक्क परेको भवनको स्वरूप पनि यिनै बेवारिसे सवारीसाधनले कुरूप बनाइदिएको छ । सवारीको नम्बर प्लेट, च्यासिस नम्बर, इन्जिन नम्बरको विवरण यातायात कार्यालयमा पठाए पनि सवारीधनी पत्ता लगाउन नसकिएको उनले बताए । ट्राफिक प्रहरी वृत्त सातदोबाटोले नियन्त्रणमा लिएका सवारीसाधन राख्ने ठाउँ अभावले सडकमै राखेको थियो । फ्लाइओभर बनाउने भएपछि सडक खाली गरेर त्यहाँ भएका थोत्रा मोटरसाइकल बग्गीखानामै थुप्रो लगाइएको छ । ट्राफिक कार्यालयमा राख्ने ठाउँको अभाव भएपछि प्रहरी पहरा गण सामाखुसीमा १ सय ५१ वटा थोत्रा सवारीसाधन राखिएको छ । यहाँ मोटरसाइकल र स्कुटर मात्रै छैनन्, १९ वटा चार पाङ्ग्रे सवारी साधन पनि राखिएको छ । १ सय ३२ वटा दुई पाङ्ग्रे साधन राखिएको छ । कुनै पनि साधन चालु हालतमा नरहेको ट्राफिक कार्यालयले जनाएको छ । केही समयअघि यही सवारी साधनको चाङ अग्लै थियो । अब त मक्किएर एकपछि अर्कोले थिचेर चाङ पनि सानो हुँदै गएको छ, एक ट्राफिक प्रहरी अधिकृतले भने, अब ती सवारी खाडल खनेर गाड्नु बाहेक विकल्प छैन । १ हजार ९ सय ५६ सवारी साधन कार्यालय परिसरमा बेबारिसे अवस्थामा रहेको प्रवक्ता भट्टले बताए । यसमध्ये ५ सय सञ्चालन गर्न सकिने अवस्थामा छन् । १ हजार ४ सय ४५ भने चलाउनै नसक्ने हालतमा पुगिसकेको ट्राफिक प्रहरीले जनाएको छ । ट्राफिक प्रहरीको अध्ययनले काठमाडौं उपत्यकाका ३४ ट्राफिक इकाइमा २३६७ बिघा ठाउँ यिनै सवारी साधनले ओगटेको देखाएको छ । वाग्मतीमा सबैभन्दा बढी ट्राफिक प्रहरी कार्यालयमा रहेका बेवारिसे सवारीसाधनमध्ये यातायात कार्यालय वाग्मतीमा दर्ता भएका सबैभन्दा बढी १ हजार ७ सय ७७ छन् । नारायणीका ४३, गण्डकीका २८, लुम्बिनीका १६, कोशीका १४ र जनकपुरका १२ वटा छन् । दर्ता नभएका विद्युतीय ३ वटा सवारीसाधन पनि बेवारिसे अवस्थामा रहेका छन् । नम्बर स्पष्ट नखुलेका बेवारिसे २८ वटा सवारी रहेको ट्राफिक कार्यालयले जनाएको छ । यसरी बेवारिसे रूपमा थन्किएका सवारी ट्राफिक कार्यालयमा मात्रै नभई काठमाडौं, भक्तपुर र ललितपुरको प्रहरी कार्यालयमा पनि उत्तिकै छन् । काठमाडौं उपत्यका प्रहरी कार्यालय मातहतको १ सय २५ इकाइमा १ हजार ६ सय ५६ वटा सवारीसाधन रहेका छन् । यसमध्ये काठमाडौंमा मात्रै दुईवटा चार पाङ्ग्रेसहित १ हजार १ सय ९० छन् । भक्तपुरमा २ वटा चार पाङ्ग्रेसहित १ सय ७९ वटा र ललितपुरमा चार पाङ्ग्रे ४ सहित २ सय ६१ वटा सवारीसाधन रहेका छन् । अपराध अनुसन्धान महाशाखामा १० वटा दुई पाङ्ग्रे सवारीसाधन रहेको कार्यालयले जनाएको छ । पहिला छलफल गर्ने गोलघर, परेड खेल्ने खुला ठाउँ र पूजा गर्ने मन्दिर हुन्थ्यो, अब प्रहरी कार्यालयको अर्को परिचय थोत्रो मोटरसाइकलको चाङ र गाडी पनि हुने गरेको छ, काठमाडौं परिसरका एक प्रहरी अधिकारीले भने, यसले कार्यालयलाई समेत कुरूप बनाएको छ । बेबारिसे सवारीसाधनका कारण प्रहरी कार्यालयको परिचय नै फेरिएकाले यसलाई व्यवस्थापन गर्न गृह मन्त्रालयमार्फत समन्वय भइरहेको प्रहरी प्रवक्ता कुवेर कठायतले बताए । कानुनी समस्या भएकाले यसलाई व्यवस्थापन गर्न नसकिएको हो, उनले भने, गृह र अरू मन्त्रालयसँग समन्वय गरेर चाँडै व्यवस्थापन हुँदै छ । ट्राफिक प्रहरी कार्यालयमा जति पनि दुई पाङ्ग्रे र चार पाङ्ग्रे सवारीसाधन थन्किएका छन्, ती सबै ट्राफिक नियम उल्लंघन गर्दा नियन्त्रणमा लिइएका हुन् । केही चाहिँ सडकमा बेवारिसे छाडेका हुन्छन् । जसको नम्बर प्लेट सही हुँदैन । कतिपय स्वरूप परिवर्तन गरिएका हुन्छन् । ट्राफिक प्रहरीले सवारीसाधन चेकिङ गर्दा जसको ब्लुबुक र लाइसेन्स हुँदैन, ती सवारीसाधन नियन्त्रणमा लिएका हुन्छन् । ब्लुबुक पेस गर्न नसकेसम्म ट्राफिक प्रहरीले सवारीसाधन फिर्ता गर्दैर्नन्, उपत्यका ट्राफिक प्रहरी कार्यालयका प्रवक्ता भट्टले भने, त्यस्तै मादक पदार्थ सेवन गरेर सवारी चलाएको पाइए कागजपत्र नभए चालकलाई पठाएर सवारीसाधन नियन्त्रणमा लिइन्छ । यस्ता सवारीसाधन पनि फिर्ता नभएपछि त्यही थन्किन्छन् । दुर्घटनामा परेर क्षतिपूर्ति तिर्न नसक्ने सवारीधनीले पनि मोटरसाइकल माया मारेर फिर्तै नहुने गरेको समेत देखिएको छ । दुर्घटना भएपछि सवारीधनीले क्षतिपूर्ति र औषधि उपचार गरेर पछि दुवै पक्षलाई मिलापत्र गराउनुपर्ने हुन्छ तर क्षतिपूर्ति तिर्न नसकेपछि गाडी नै माया मारेर नआउने पनि उत्तिकै रहेको ट्राफिक प्रहरीले जनाएको छ । सवारी ज्यान मुद्दामा नियन्त्रणमा लिएको सवारी भने फैसला नभएसम्म नेपाल प्रहरीको कार्यालय परिसरमा राख्ने गरिन्छ । प्रहरी परिसरभित्र थुप्रोमा थन्किएका केही सवारीसाधन ऋण तिर्न नसकेर छाडेका पनि छन् । एउटाको नाममा भएको सवारीसाधन बिक्री गर्दै तेस्रो व्यक्तिसम्म पुगेको हुन्छ । ती सवारीसाधनको किस्ता तिर्न नसकेपछि बाटोमै अलपत्र पारेर छाड्ने गरेको ट्राफिक प्रहरीको अनुसन्धानबाट खुलेको हो । बेवारिसेचाहिँ प्रायः चोरी भएका सवारीसाधन हुन्छन् । कागजपत्र दिन नसकेपछि हामी त्यस्ता सवारीसाधन नियन्त्रणमा लिन्छौं, प्रवक्ता भट्टले भने, सवारीधनी पत्ता लगाएर सम्पर्क गर्दा पनि उनीहरू आउन चाहँदैनन् । काठमाडौं उपत्यकाको ट्राफिक कार्यालयमा यस्ता सवारीसाधन १ हजार ४ सय १ वटा छन् । काठमाडौं उपत्यकामा यस्ता सवारी २ सय २९ वटा छन् । काठमाडौं उपत्यकामा रहेका १ सय ४१ वटा सवारीसाधन धनी पत्ता लगाएर सम्पर्क गरे पनि १ सय ४१ वटा सवारीधनीले आफ्नो ट्राफिक प्रहरी कार्यालयमा रहेको स्विकारे । यी सवारीधनीले बुझेर लैजानेसमेत जानकारी गराए । यसले ट्राफिकको हौसला पनि बढायो । कामको प्रतिफल आउने भएपछि हौसिनु कुनै नौलो होइन । हामीले राख्ने ठाउँ नभएको बेला १ सय ४१ जना सवारीधनीले लैजान्छु भन्दा हामी खुसी भयौँ, उपत्यकाको ट्राफिक कार्यालयमा थन्किएका बेवारिसे सवारी व्यवस्थापन गर्न लागि परेकी पूर्व ट्राफिक प्रहरी प्रमुख मीरा चौधरीले भनिन्, तर, कोही आएनन् । ट्राफिक प्रहरीको सोधपुछ गर्दा थन्किएकामध्ये २८ सवारीधनीले त बिक्री भइसकेको भन्दै पन्छिए । ट्राफिक प्रहरीले फोन गर्दा लिलाम गरिदिन आग्रह गर्ने सवारीधनीसमेत पाइएको उनले बताइन् । १३ जना सवारीधनीले आफ्ना साधन लिलाम गरिदिन आग्रह गरेका छन् । यातायात कार्यालयको ढड्डामा जसको नाम छ, उसलाई सम्पर्क गर्दा उक्त सवारी आफ्नो नभएको भन्दै पन्छिनेसमेत पाइएको उनले बताइन् । ३४ जना सवारीधनीले आफ्नो सवारी नभएको बताएका छन् । ट्राफिक प्रहरीले यसरी थन्किएका सवारीसाधनका धनी खोज्ने क्रममा ८७ वटाको ढड्डा नै फेला नपरेको, २ सय ८६ वटाको ढड्डामा कुनै विवरण नभरेको पाइएको थियो । ढड्डामा विवरण भए पनि १ सय १९ जनाको फोन अफ रहेको, १ सय १९ जनाको फोन नउठेको र २६ वटा सवारीसाधन धनी पहिचान हुँदा पनि आफूलाई थाहा नभएको जवाफ दिएको अनुसन्धानमा खटिएका एक ट्राफिक प्रहरीले जनाएका छन् । समस्या समाधान गर्न लिलामी जरुरी ट्राफिक प्रहरी र नेपाल प्रहरीको नियन्त्रणमा रहेको तीन महिनासम्म सवारीधनी आफ्नो सवारीसाधन लिन आएन भने राज्यले लिलामी गर्न सक्ने कानुन आवश्यक पर्ने चौधरीको सुझाव छ । कानुनको अभावकै कारण प्रहरी कार्यालयमा थुप्रिएका सवारीसाधनको लिलामी हुन सकेको छैन । यातायात मन्त्रालयले जरिवानासम्बन्धी गरेको निर्णय यातायात मजदुरले विरोध गरेपछि सरकारले कार्यादल गठन गरेर परिवर्तन गर्न सक्छ भने बेबारिसे सवारी व्यवस्थापन गर्न चासो दिएको छैन । नारायणकाजी श्रेष्ठ गृहमन्त्री भएपछि ट्राफिक प्रहरी कार्यालय बग्गीखाना अनुगमनमा गएका थिए । उनले बेवारिसे सवारी साधन व्यवस्थापन गर्ने आश्वासन दिएको पनि महिनौं भइसक्यो । गृह मन्त्रालयसँगको छलफलपछि व्यवस्थापनको लागि मन्त्रिपरिषद्मा प्रस्ताव लैजाने प्रक्रिया अघि बढेको छ, प्रहरी प्रवक्ता कठायतले भने । मुलुकभरका प्रहरी कार्यालयमा थन्किएका बेबारिसे सवारीसाधन कवाडीकै भाउँमा बिक्री गर्दा पनि सरकारले आम्दानी गर्न सक्ने प्रहरी अधिकारीहरू बताउँछन् । १० हजार ६ सय ७३ दुई पाङ्ग्रे सवारी र २ सय २८ चार पाङ्ग्रे सवारी साधन कवाडीमा बिक्री गर्दा पनि ५ करोडभन्दा बढी राजस्व संकलन हुन सक्ने प्रहरीको अनुमान छ । अझ कति त सामान्य मर्मत गरेकै आधारमा सञ्चालन हुने अवस्थाका पनि छन्, ती प्रहरी अधिकारीले भने, यसतर्फ कसैले पनि चासो दिएको पाइँदैन ।राष्ट्रिय सभाको दिगो विकास तथा सुशासन समितिले अघिल्लो वर्ष यही विषयमा अध्ययन गरेको थियो । समितिले ट्राफिक र प्रहरी कार्यालयमा बेवारिसे थन्किनुमा सरकारी संयन्त्रलाई नै दोष देखाएको छ । पुराना सवारीको अभिलेख र सवारी धनीको सम्पर्क नम्बर यातायातमा अद्यावधिक नहुँदा बेवारिसे सवारी व्यवस्थापनमा समस्या भएको संसदीय समितिको अध्ययनले देखाएको छ । राष्ट्रिय सभाको दिगो विकास तथा सुशासन समितिले ०७९ साउन ११ मा नियन्त्रणमा रहेका सवारीसाधनको अवस्था र व्यवस्थापन सम्बन्धमा अध्ययन गर्न गंगाकुमारी बेलबासेको संयोजकत्वमा उपसमिति गठन गरेको थियो ।धेरै वर्ष नवीकरण नभएका पुराना सवारीसाधनको नवीकरण गर्दा दस्तुर धेरै लाग्ने भएकाले लिन नआउने, निषेधित स्थानमा पार्किङ गर्दा ट्राफिक प्रहरीले उठाउने, सवारीधनी विदेशमा भएको र ब्लुबुक हराएर प्रतिलिपि बनाउन नसक्नु, लेनदेन मिलाउन सवारीसाधन दिने तर नामसारी समयमा नहुँदा सम्बन्धित व्यक्ति सम्पर्कमा नआउने र सवारीधनी विदेशमा भएकाले नामसारी हुन नसक्नु नै प्रगोगविहीन सवारीको थुप्रो लागेको समितिको ठहर छ ।सवारी तथा यातायात व्यवस्था ऐन संशोधन गरी सवारीधनी १० वर्षसम्म सम्पर्कमा नआएमा लिलामी गर्न सक्ने व्यवस्था राख्नुपर्ने उपसमितिको सुझाव छ । एक पटकका लागि १० वर्षभन्दा बढी समय होल्ड गरिएका सवारीसाधनलाई लिलामी गर्नका लागि सम्बन्धित मन्त्रीले मन्त्रिपरिषद्को बैठकमा प्रस्ताव लगेर लिलामीको पहल गर्ने प्रस्ताव गरेका छौं, समिति सभापति प्रकाश पन्थले भने, प्रतिवेदनमा उठाइएका विषयमा चाँडै सरकारसँग छलफल गरेर निर्देशन दिन्छौं ।"
१८० दिनमा एउटा विधेयक पारित,"संसद्मा विचाराधीन विधेयकभन्सार विधेयकबैंकिङ कसुर तथा सजाय विधेयकऔषधि तथा स्वास्थ्य सामग्री (नियमन तथा नियन्त्रण) विधेयकविद्युत् विधेयकविद्यालय शिक्षा विधेयक केही नेपाल ऐनलाई संशोधन गर्न बनेको विधेयकबेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन, २०७१ लाई संशोधन गर्न बनेको विधेयकसंवैधानिक परिषद् (काम, कर्तव्य, अधिकार र कार्यविधि) सम्बन्धी ऐन, २०६६ लाई संशोधन गर्न बनेको विधेयकसम्पत्ति शुद्धीकरण (मनी लाउन्डरिङ) निवारण तथा व्यावसायिक वातावरण प्रवर्द्धनसम्बन्धी केही ऐनलाई संशोधन गर्न बनेको विधेयकसहिद दशरथ चन्द स्वास्थ्य विज्ञान विश्वविद्यालय विधेयकविधायनसम्बन्धी विधेयकविद्युतीय व्यापार विधेयकनेपाल विश्वविद्यालय विधेयकराष्ट्रिय मर्यादासम्बन्धी विधेयक (गैरसरकारी विधेयक)खाद्य स्वच्छता तथा गुणस्तर विधेयकसुरक्षण मुद्रणसम्बन्धी विधेयकसार्वजनिक सेवा प्रसारण विधेयकअभिलेख संरक्षण (पहिलो संशोधन) विधेयकअनुगमन तथा मूल्यांकन विधेयकअध्यागमन विधेयकभ्रष्टाचार निवारण (पहिलो संशोधन) विधेयकअख्तियार दुरुपयोग अनुसन्धान आयोग (तेस्रो संशोधन) विधेयक"
'भारतीहरूले फेरि न्यायिक लडाइँ लड्नु नपरोस्,"(काठमाडौं)नेपालगन्जको धम्बोझी चोकमा दिनदहाडै खुँडाले हानेर मान्छे मार्ने रिगल भनिने गुन्डा नाइके योगराज ढकालको १२ वर्ष कैद माफी गरिदिने सरकारी निर्णयलाई बिहीबार सर्वोच्च अदालतको पूर्ण इजलासले उल्ट्याइदिएको छ । मन्त्रिपरिषद्को सिफारिसमा राष्ट्रपति रामचन्द्र पौडेलले गरेको कैद मिनाहाको निर्णय कानुनविपरीत भएको ठहर गर्दै सर्वोच्चका वरिष्ठतम् न्यायाधीश ईश्वरप्रसाद खतिवडा, सपना प्रधान मल्ल र कुमार चुडालको पूर्ण इजलासले बदर गरिदिएको हो । सर्वोच्चको यो आदेशले भारती शेर्पाले गरिरहेको न्याय प्राप्तिको आन्दोलनको सुनुवाइ मात्र भएको छैन, खुँडाले हानेर मान्छे मार्ने जस्तो जघन्य अपराधमा सजाय पाएका व्यक्तिको ६० प्रतिशत कैद मिनाहा गर्ने मन्त्रिपरिषद्को निर्णय र त्यो निर्णय अनुमोदन गर्ने राष्ट्रपतिको कदममाथि पनि अदालती झापड मिलेको छ । रिगलले २०७२ असार २८ गते नेपालगन्जका चेतन मानन्धरलाई खुँडाले हानी हत्या गरेबापत अदालतबाट सर्वस्वसहित जन्मकैदको सजाय पाएका थिए । घटनामा संलग्न छविलाल बस्नेत, प्रशान्त भन्ने प्रेमध्वज खत्री, मोहनलाल खड्का र नवराज खत्रीलाई जन्मकैद, सोहनसिंह ढकाललाई १० वर्ष, दीपेन्द्र मल्ललाई ५ वर्ष तथा हरि वली, यामबहादुर बुढामगर, मनीष चौलागाईं, विवाद पाठक, केशव रोकाय, माधव परियार, प्रितम थापालाई ३३ वर्ष कैद सजाय भएको थियो । मुलुकी ऐन कार्यान्वयन रहँदा सर्वस्वसहित जन्मकैद सजाय रहे पनि २०७४ पछि आएको मुलुकी अपराध संहिताले घटाएर २० वर्ष कैद सजाय कायम भएको थियो । सरकारी तजबिजमा रिगललाई ८ वर्ष कैद भुक्तान नगर्दै उन्मुक्ति दिइएको थियो । जसको सर्वत्र विरोधमात्र भएन, माफी मिनाहाको प्रावधानमै पुनर्विचार गर्नुपर्ने बहस अदालतसम्म पुग्यो । व्यक्ति हत्या गर्ने जस्तो जघन्य अपराध गर्ने रिगललाई सत्ताको प्रभावमा उन्मुक्ति दिइएको थियो । नेपाली कांग्रेसका प्रभावशाली नेताहरूको जोडबल र कांग्रेससँगको सत्तासाझेदारीलाई मजबुत बनाउन माओवादी नेताहरूले सौदाबाजी गर्दा रिगलजस्ता व्यक्तिले माफी पाएका थिए । यो घटनाले सरकारमा बस्ने व्यक्ति र संवैधानिक भूमिका निर्वाह गर्ने नाममा राष्ट्रपतिले समेत गरेको गल्ती सर्वोच्च अदालतले सच्याइदिएको छ । कार्यकारी अधिकार छ भन्ने नाममा मन्त्रिपरिषद्ले संविधान र कानुनको खिल्ली उडाउँदै गर्ने निर्णय र मन्त्रिपरिषद्ले गरेका निर्णय कार्यान्वयन गर्ने संवैधानिक भूमिका हो भन्दै त्यस्ता निर्णयलाई चुपचाप अनुमोदन गर्ने राष्ट्रपतिको कदमलाई सर्वोच्चको यो आदेशले एउटा पाठ पढाएको छ ।बर्सेनि संविधान दिवस, गणतन्त्र दिवस र प्रजातन्त्र दिवस पारेर तोकिएको कैद पूरा नहुँदै जघन्य अपराधका दोषीलाई माफी मिनाहा गर्ने क्रम बढेको थियो । कुनै अपराध गरे पनि सत्ताको पहुँच पुर्याउँदै माफी पाएर निस्कन सकिने ठानेर अपराधीहरूको मनोबल बढेको थियो । अपराधीहरूको मनोबल बढाउने सत्ताधारीहरूको यस्ता कदमलाई आगामी दिनमा सर्वोच्चको यो आदेशले लगाम लगाउन सक्छ । त्यसैले सर्वोच्च अदालतले दिएको आदेश ऐतिहासिक छ । कैद माफी गर्दा पीडितको समेत राय लिनुपर्ने र पीडितको क्षतिपूर्तिसहितको पुनःस्थापनाको व्यवस्था हुनुपर्ने सर्वोच्चको आदेश निकै महत्त्वपूर्ण छ । यसै वर्ष रिगलले जस्तै ज्यान मारेको अभियोगमा जेल परेका १ सय ७० जनालाई पनि सरकारले आफ्नै तजबिजमा माफी मिनाहा गरेर घर पठाएको थियो । कानुनीराजको धज्जी उडाउने यस्तो निर्णय संविधान दिवसकै अवसरमा गरिएको थियो । सरकारले असोज ३ मा ६ सय ७० जना कैदीलाई माफी दिएको थियो । ज्यान मारेको अपराध अदालतबाट पुष्टि भए पनि माफी पाउने १ सय ३४ ले आधा पनि सजाय भुक्तान गरेका थिएनन् । उनीहरूको ४० प्रतिशत मात्रै सजाय भुक्तान भएको थियो । मन्त्रिपरिषद् र राष्ट्रपतिले असल चालचलन भन्दै माफी दिएका व्यक्तिहरू कस्ता छन् भन्ने एक महिनामै देखिएको छ । सजाय माफी पाउनेहरू मध्येका एक जना एक महिनामै व्यक्ति हत्याको अभियोगमा पक्राउ परिसकेका छन् भने अर्का एक जनामाथि फिरौती मागेको अभियोग लागेको छ । अब यस्ता व्यक्तिहरूको सजाय माफीमाथि पनि न्यायिक पुनर्विचार आवश्यक छ । रिगलको माफीविरुद्ध भारतीले न्याय प्राप्तिको लडाइँ थालेकी थिइन् । उनको लडाइँको जित भएको छ । अब रिगल जस्तै अरू व्यक्तिहरूको माफीविरुद्ध पनि कोही पीडित यसरी न्याय प्राप्तिका लागि अदालत पुग्ने हो भने त्यस्ता तजबिजी निर्णय उल्टिने बाटो खुलेको छ । अदालतबाट भएको यो आदेशलाई सरकार र राष्ट्रपतिले सम्मान गर्दै रिगल जस्तै जघन्य अपराधका दोषीमाथिको माफी मिनाहा गर्ने निर्णय पुनर्विचार गर्नुपर्छ । राज्यले पीडितको पक्षपोषण गर्ने हो । तर यहाँ वर्षौंदेखि पीडकलाई लाभ पुग्ने गरी निर्णय हुँदै आएका छन् । अबका दिनमा यस्ता निर्णयमा लगाम लाग्नुपर्छ । आशा छ, सर्वोच्च अदालतको यो ऐतिहासिक आदेशपछि आगामी दिनमा अन्य कैयौं भारतीहरूले न्यायिक लडाइँ लड्नु नपरोस् ।"
अन्तरिक्षमा कुकुर,सन् १९५७ मा आजकै दिन (नोभेम्बर ३) मा पहिलोपटक कुनै पनि जीव अन्तरिक्षमा पुगेको थियो । सोभियत संघले प्रक्षेपण गरेको स्पुतनिक२ यानमार्फत लाइका नामक कुकुर अन्तरिक्षमा पुगेको हो । पुनः पृथ्वीमा फर्काउने कुनै योजना नरहेको उक्त कुकुर पुथ्वीको कक्षमा केही घण्टासम्म मात्र बाँचेको थियो । त्यसअघि सोभियत संघले सोही वर्षको अक्टोबर ४ मा विश्वकै पहिलो मानव निर्मित स्याटेलाइट प्रक्षेपण गरेको थियो । सोभियत संघले काजकस्तानस्थित बैकोनुर कोस्मोड्रोमबाट पृथ्वीबाट पहिलो स्याटेलाइट स्पुतनिक१ प्रक्षेपण गरेको हो । उक्त स्याटेलाइटले ब्याट्री नसकिएसम्म तीन साता पृथ्वीको परिक्रमा गरेको थियो । स्पुतनिक१ करिब दुई महिनापछि पृथ्वीको वायुमण्डलमा खसेको थियो ।पृथ्वीको वायुमण्डलमा खसेर जल्नुअघि यसले पृथ्वीको कक्षमा एक हजार ४ सय ४० चक्कर लगाउँदै करिब ७० मिलियन किलोमिटर दूरी यात्रा गरेको थियो । दोस्रो विश्वयुद्धपछि अमेरिका र सोभियत संघबीच अन्तरिक्षमा सफलता हासिल गर्ने अघोषित प्रतिस्पर्धा नै चलेको थियो । तर स्पुतनिक१ प्रक्षेपणसँगै सोभियत संघले अमेरिकालाई पछि पारेको थियो । उक्त सफलतासँगै सोभियत संघ र अमेरिकाबीच जारी शीतयुद्ध उत्कर्षमा पुगेको बताइन्छ ।
गाजा क्षेत्रमा विपिनको खोजी,"(काठमाडौं)इजरायलले हमासद्वारा बन्धक बनाइएका कञ्चनपुरका विपिन जोशीसहित २४० जनालाई सकुशल मुक्त गर्न गाजा क्षेत्रमा खोजी थालेको जनाएको छ । गत शुक्रबार साँझदेखि इजरायली सेनाले गाजामा सर्च अपरेसन गरिरहेको छ ।हामी विपिन जोशीलाई सकुशल नेपाल फिर्ता ल्याउन चाहन्छौं, यसका लागि इजरायल सरकारले मुक्त गर्ने कोसिस जारी राखेको छ, नेपालका लागि इजरायली राजदूत हानान गोडरले भने, विपिन जोशी एक महिनादेखि हमासको बन्धकमा छन् । उनले बन्धकलाई मुक्त गर्न हमाससँग सम्झौता नगर्ने पक्षमा इजरायल उभिएको बताए । हामी बिनासर्त बन्धकको रिहाइ चाहन्छौं, उनले भने । इजरायलले २७ दिनदेखि हराइरहेका जोशी हमासको नियन्त्रणमा रहेको जानकारी नेपाल सरकारलाई पनि दिएको छ । जोशीलाई गाजापट्टीको सीमानजिक रहेको किवुज अलुमिमबाट हमास लडाकुले अक्टोबर ७ को बिहान १२ बजेतिर लिएर गएका थिए । विपिन ढोका छेउमा बसिरहेका थिए । हमास आतंककारीले हातले तानेर लिएर गएको मैले देखेको हुँ, विपिनसँगै बंकरमा लुकेर बसेका कैलालीका वीरेन्द्र चौधरीले भने, त्यसपछि के भयो मलाई थाहा छैन । इजरायली राजदूत गोडरले ज्यान गुमाएका १० नेपालीको सम्झनामा बुधबार दीप प्रज्वलनमा सहभागी हुन हमासको आक्रमणबाट ज्यान जोगाउन सफल भएका चौधरी, कैलालीका धनबहादुर चौधरी र सल्यानका प्रवीण केसी सहभागी थिए । हामी बसेको बंकरमाथि दुई पटक हमासका लडाकु आएर दुई पटक नै गोली बर्साए । ममाथि हमासको नजर परेन, वीरेन्द्रले भने, हामीले १० जना साथी गुमायौं, कति साथीहरूलाई पानी खुवाउन पाएँ, कतिलाई पाइनँ । केही साथीहरूले अत्यधिक रगत बगेर ज्यान गुमाए । ग्रिनेडको छर्रा लागेर घाइते भई फर्किएका धनबहादुरले घाइते भएको ९ घण्टापछि उद्धार भएको बताए । बिहान आठ बजे ग्रिनेड लागेर घाइते भएको थिएँ । केही साथी गोली लाग्नासाथ भुइँमा ढालिहाले । म घाइते भएपछि कोठाभित्र आफ्नै बेडमा गएर बसे । घाइते भएका साथीहरू कोठाभित्रै आएर बसेका थिए । एय्या एय्या भन्दै पछि आवाज आउन छोड्यो, धनबहादुरले भने, साथीहरूले अनाहकमा ज्यान गुमाउनुपर्यो । राजदूत गोडरले निर्दोष नेपाली विद्यार्थीको हत्या गर्ने हमासलाई खोज्न इजरायली सेना गाजापट्टीमा खटिएको बताए । अक्टोबर ७ यता हामी युद्धमा छौं । इजरायलको भूमिमा प्रवेश गरी हमास आतंककारीले १४ सय जनाको सामूहिक नरसंहार गरे । त्यसमा १० जना नेपाली विद्यार्थीको पनि हत्या भयो । उनीहरूलाई गोली हान्नेलाई खोज्न इजरायली सेना गाजामा खटिएका छन्, उनले भने, जबसम्म तिनीहरू समातिँदैनन्, तबसम्म सेना फिर्ता आउने छैनन् । असोज २० देखि सुरु इजरायलहमास युद्ध रोक्न संसारभर प्रदर्शन भइरहेका छन् । युद्धविरामका लागि संयुक्त संघमा विशेष प्रस्ताव पेस भएको छ । नेपालसहित १२० मुलुकले राष्ट्रसंघको महासभामा युद्धविरामको पक्षमा मतदान गरेका छन् । अमेरिकालगायत १४ मुलुकले उक्त प्रस्तावको विपक्षमा मतदान गरेका छन् । युरोपेली मुलुकसहित ४५ मुलुक मतदान प्रक्रियामा सहभागी भएनन् । तर, इजरायली राजदूत गोडरले गाजामा हमासको अन्त्य नभएसम्म युद्ध नरोकिने बताए । हामी युद्धविरामको पक्षमा छैनौं, सधैं डसिरहने सर्पलाई नजिक बनाएर राख्न सकिँदैन, उनले भने, हमासको अन्त्य नभएसम्म हाम्रा लागि अर्को विकल्प छैन ।हामी सधैंभरि अक्टोबर ७ दोर्याउन नदिने पक्षमा उभिएका छौं । अहिले युद्धविराम गर्दा फेरि हमासले यहुदी र इजरायलीलाई लक्षित गरी सामूहिक हत्याको प्रयास गर्ने छैन भन्ने सुनिश्चित छैन, गोडरले भने, अब यो युद्धलाई नै अन्तिम बनाउनेछौं । असोज २० गते भएको हमासको आक्रमणमा इजरायलमा १४ सय जनाको ज्यान गएको थियो । इजरायलको जवाफी कारबाहीमा ९ हजार जनाभन्दा बढी प्यालेस्टिनीको मृत्यु भइसकेको हमास नियन्त्रित स्वास्थ्य मन्त्रालयले जनाएको छ । मंगलबार र बुधबार गाजाको जावेलिया शरणार्थी शिविरमा इजरायलले गरेको बमबारीमा परेर थप १ सय ९५ जना मारिएको बताइएको छ ।"
बन्धक छुटाउन हमाससँग थाइल्यान्डको वार्ता,"बैंकक (एजेन्सी) प्यालेस्टिनी विद्रोही समूह हमासको बन्धकमा परेका आफ्ना नागरिकलाई छुटाउन थाइल्यान्डले पहल थालेको छ । थाई अधिकारीले पछिल्लो साता इरानमा हमासका अधिकारीसँग भेटवार्ता गरेका हुन् । हमासको बन्धकमा २२ जना थाई नागरिक रहेको अनुमान गरिएको छ । थाई अधिकारीले गत अक्टोबर २६ मा दुई घण्टा हमासका अधिकारीसँग वार्ता गरेका थिए । अरिपेन उत्तरासीन नेतृत्वको तीन सदस्यीय थाई टोलीले आफ्ना नागरिक निर्दोष रहेकाले रिहा गर्न आग्रह गरेका थिए । अरिपेनका अनुसार हमासले थाई नागरिकलाई सही समयमा छोड्ने बताएका छन् । यद्यपि, उनीहरूलाई राम्रोसँग राखिएको हमासले थाई पक्षलाई जानकारी दिएको छ । उनीहरूले बन्धकमा परेका थाईको राम्रो हेरविचार गरिएको आश्वासन दिएका छन् । तर, रिहाइको बारेमा हमासले कुनै समय तोकेको छैन । उनीहरू सही समयको प्रतीक्षामा छन्, अरिपेनले भने । हमासले गत अक्टोबर ७ मा इजरायलतर्फ मिसाइल तथा स्थल आक्रमण गरेको थियो । त्यस क्रममा उसले केही व्यक्तिलाई अपहरण पनि गरेको थियो । अपहरणमा पर्नेमा महिला, बालबालिका, सैनिक रहेको अन्तर्राष्ट्रिय सञ्चारमाध्यमले जनाएका छन्, जसमा विदेशी नागरिक पनि छन् । इजरायली सैन्य फोर्स (आईडीएफ) ले २ सय ४० जना हमासको अपहरणमा परेको अनुमान गरेको छ । उक्त आक्रमणमा १ हजार ४ सय इजरायलीको मृत्यु पनि भएको थियो ।हमासले इजरायलतर्फ गरेको आक्रमणमा ३२ थाईको मृत्यु र १९ जना घाइते भएको इजरायल सरकारले जनाएको छ । इजरायलको कृषि क्षेत्रमा हजारौं थाईले काम गर्दै आएका छन् । त्यहाँ रहेका करिब ३० हजार थाईमध्ये हमासको आक्रमणपछि ७ हजारभन्दा बढीलाई थाइल्यान्ड सरकारले उद्धार गरेको थियो ।"
सशस्त्रले थाल्यो सीमा स्तम्भ मर्मत,"काठमाडौं (कास) सशस्त्र प्रहरी बल (एपीएफ) ले जीर्ण अन्तर्राष्ट्रिय सीमा स्तम्भको मर्मत थालेको छ । नेपाल र भारतबीच जीर्ण सीमा स्तम्भ मर्मत गर्नेसम्बन्धी ३ वर्षअघि समझदारी भए पनि कार्यविधि निर्माण र थप समन्वय अभावमा काम अघि बढेको थिएन । दुई देशबीच भएका समझदारीअनुसार सरकारले सशस्त्र प्रहरीलाई साधन स्रोत उपलब्ध र कार्यविधि तय गरिदिएसँगै मर्मतको काम अघि बढेको हो ।पहिलो चरणमा मधेश प्रदेशअन्तर्गत जिल्लाका स्तम्भको मर्मत र रंगरोगन सुरु भएको सशस्त्र प्रहरीले जनाएको छ । सीमा अनुगमन, नियमन र व्यवस्थापनका लागि नेपाल र भारतका गृह, परराष्ट्र, नापी, स्थानीय प्रशासन तथा सीमा सुरक्षा गर्ने निकायका अधिकारी सम्मिलित संयुक्त संयन्त्र ज्वाइन्ट वर्किङ ग्रुप (जेडब्लूजी) क्रियाशील छ ।त्यही संयन्त्रको बैठकले जोर स्तम्भ भारत र बिजोर स्तम्भ नेपालले मर्मतसम्भार र रंगरोगन गरी दुरुस्त अवस्थामा राख्ने निर्णय गरेको थियो । त्यसकै आधारमा बिजोर स्तम्भ मर्मतको काम नेपालले सशस्त्र प्रहरीमार्फत सुरु गरेको हो । नापी विभागको अभिलेखअनुसार नेपालभारत सीमा छुट्याउने करिब साढे ८ हजार स्तम्भमध्ये २ हजार ७ सय १६ वटा गायब छन् । १ हजार ५ सय ५६ जीर्ण र २ हजार ८ सय ९१ स्तम्भ सामान्य मर्मत गरी दुरुस्त राख्न सकिने अवस्थामा छन् ।त्यसमध्ये बिजोर स्तम्भ निर्माणका लागि सशस्त्रलाई गृह मन्त्रालयले कार्यविधि बनाउन जिम्मा दिएको थियो । कार्यविधि बनेर सरकारले स्वीकृत गरेसँगै पहिलो चरणमा मधेश प्रदेशका ८ जिल्लाबाट काम सुरु भएको हो । भारतसँग १ हजार ८ सय ८० किमि लम्बाइमा सीमा कायम रहेकोमा कर्णालीबाहेक कोशी प्रदेश, मधेश, वाग्मती, गण्डकी, लुम्बिनी र सुदूरपश्चिम प्रदेशका विभिन्न जिल्ला भारतसँग जोडिन्छन् । त्यसमध्ये पनि नवलपरासी र दार्चुलाको सीमा विषय टुंगोमा पुग्न नसकेकोले त्यसबाहेकमा मात्रै स्तम्भ मर्मतको काम हुनेछ । सीमा स्तम्भ दुरुस्त अवस्थामा नहुँदा भारतीय पक्षबाट सीमा अतिक्रमण र बलमिच्याइँका घटना बर्सेनि दोहोरिने गरेका छन् । तराई क्षेत्रमा भारतीय पक्षबाट बनेका अनधिकृत भौतिक संरचनाका कारण निम्तिने बाढी, डुबान र कटानले पनि सीमा स्तम्भ बगाउने, गायब हुने र हराउने गरेका छन् । त्यसलाई समेत मध्यनजर गरी नेपालले आफ्नोतर्फका स्तम्भको अवस्था पहिचान गरी सुझावसहित प्रतिवेदन पेस गर्न ४ वर्षअघि परराष्ट्र मन्त्रालयका तत्कालीन सहसचिव यज्ञबहादुर हमालको नेतृत्वमा गृह र रक्षा मन्त्रालय तथा नापी विभागका अधिकारीसहितको सीमा निरीक्षण समिति बनाएर समस्या पहिचान एवं समाधानका उपाय पेस गर्न निर्देशन दिएको थियो । त्यसको समेत सुझाव र जेडब्लूजीको बैठकका निर्णयसमेतका आधारमा स्तम्भको अवस्था दुरुस्त राख्न बिहीबारबाट काम अघि बढेको हो । २०७७ साउन १९ को मन्त्रिपरिषद् बैठकले हमाल नेतृत्वको समितिको प्रतिवेदनका विषय ग्रहण गर्दै सुझाव कार्यान्वयन गर्ने निर्णय गरेको थियो । दुई देशबीच ठूला (जंगे) स्तम्भको संख्या ९ सय १६, मझौला २ हजार ४ सय ८१ र साना स्तम्भ ५ हजार १ सय ५६ छन् । सशस्त्र प्रहरी प्रवक्ता वरिष्ठ उपरीक्षक राजेन्द्र खड्काले सीमा स्तम्भको सुरक्षा, रंगरोगन र मर्मतसम्भारकै लागि कार्यविधि बनेर बिहीबारबाट मर्मतसम्भार र रंगरोगनको काम अघि बढेको बताए ।"
कोशीमा सर्वदलीय सरकार बनाउन कसरत,"(मोरङ)कोशी प्रदेशमा सरकार गठनको अन्तिम विकल्प संविधानको धारा १६८ को उपधारा (५) बमोजिम मुख्यमन्त्री भएका केदार कार्कीले सर्वदलीय सरकार गठनको तयारी गरेका छन् । उनले प्रत्येक दलबाट एकएक जनालाई बिनाविभागीय मन्त्री नियुक्त गरेर मन्त्रिपरिषद् विस्तारको तयारी गरेका हुन् । मुख्यमन्त्री कार्कीले मन्त्रिपरिषद् विस्तार, मन्त्रालय बाँडफाँट, सरकारको न्यूनतम साझा कार्यक्रम तयारी र अध्यादेशबाट दोस्रो पटक ल्याइएको चालू आर्थिक वर्षको बजेटको प्रतिस्थापन विधेयक ल्याउनेबारे सर्वदलीय छलफल गरिरहेका छन् । यी विषयमा प्रदेशसभामा सहभागी दलहरूसँग छलफल गरी सहमति जुटाउनका लागि उनले कांग्रेस संसदीय दलका निवर्तमान नेता तथा पार्टीका प्रदेश अध्यक्ष उद्धव थापा र कांग्रेसका बिनाविभागीय मन्त्री शमशेर राईलाई जिम्मेवारी तोकेका छन् । थापाले सत्ता साझेदार दल एमाले, माओवादी र एकीकृत समाजवादीसँग छलफल गरिरहेका हुन् । सत्ता साझेदार एमालेले सांसद तिलकुमार मेन्याङ्बोको नेतृत्वमा बिनाविभागीय मन्त्री तथा दलका उपनेता रामबहादुर मगर र प्रमुख सचेतक रेवतीरमण भण्डारीलाई यी सबै विषयमा छलफलका लागि जिम्मेवारी दिएको छ । यी सबै विषयमा सहमति जुटाउन उनीहरू बुधबारदेखि छलफलमा छन् । उनीहरूले अन्तिम निष्कर्ष निकालेपछि सर्वदलीय बैठकमा सहमति जुटाएर मन्त्रिपरिषद् विस्तार गर्ने सरकारको तयारी रहेको मन्त्री राईले बताए । केन्द्र सरकारलगायत अन्य ६ प्रदेशभन्दा कोशीको फरक अवस्थालाई सबै दलले स्वीकार गरी सर्वदलीय सरकार बनाउने बेला भएको उनको भनाइ छ । माओवादी नेता इन्द्रबहादुर आङ्बोले सर्वदलीय बैठकमा सहमति भएपछि आफूहरू सरकारमा सहभागी हुने बताए । एकीकृत समाजवादीका नेता राजेन्द्र राईले पनि सर्वदलीय सहमतिपछि सरकारमा सहभागी हुने बताए । प्रदेशसभामा प्रतिनिधित्व गर्ने सबै दलसँग सहमति जुटाएर मन्त्रिपरिषद् विस्तार गरेर सर्वदलीय सरकार बनाउने मुख्यमन्त्री कार्कीको भनाइ छ । यसअघिका मुख्यमन्त्री हिक्मतकुमार कार्कीले पनि सर्वदलीय सरकारको अवधारणा सार्वजनिक गरेका थिए । तर, अहिले गठबन्धन दललाई सहभागी गराएर सर्वदलीय सरकार गठन गरिए एमाले सरकारमा नबस्ने उनले बताए । कांग्रेसका ८ सांसद र एमालेको समर्थनमा मुख्यमन्त्री भएका केदार कार्कीले एमाले र कांग्रेसको मात्रै सरकार बनाउनुपर्ने उनको भनाइ छ । यता, माओवादी र एकीकृत समाजवादीका नेताद्वय आङ्बो र राई आफूहरू सरकारमा सहभागी भएर एमालेलाई सरकारबाट निकाल्ने दाउमा छन् । प्रमुख प्रतिपक्षी दलको सुविधाका लागि प्रदेशसभामा दाबीसमेत पेस गरिसकेको राप्रपा पनि सभामुख र संसदीय समितिको सभापति लिएर मुख्यमन्त्रीलाई साथ दिने तयारी गरेको स्रोतले बतायो । सत्ता गठबन्धन दलका शीर्ष नेताका साथै एमाले विरोधी शक्तिहरूले एमालेलाई सरकारबाट बाहिर निकाल्न मुख्यमन्त्री कार्की, कांग्रेस नेता शेखर कोइराला र पार्टी सभापति शेरबहादुर देउवालाई चर्को दबाब दिइरहेकाले मुख्यमन्त्री कार्कीले सर्वदलीय सरकारको अवधारणा अघि सारेको स्रोतले जनाएको छ । कोइरालानिकट मुख्यमन्त्री कार्कीले गठबन्धन र कांग्रेसले नपत्याएको अवस्थामा मुख्यमन्त्री बन्न साथ दिएको एमालेलाई सरकारबाट हटाएर गठबन्धनको मात्रै सरकार बनाउँदा नैतिकताको राजनीति गुम्ने भएकाले १९ दिनदेखि मन्त्रिपरिषद् विस्तार नगरी एमालेलाई सरकारमा टिकाइरहेको र सर्वदलीय सरकार बनाउन खोजेको उनी निकट स्रोतले जनाएको छ । मुख्यमन्त्री कार्कीलगायत विद्रोही ८ सांसदलाई पार्टीमा कारबाही हुन नदिन र गठबन्धन अझ सुदृढ र मजबुत बनाउन नेता कोइराला, सभापति देउवा र माओवादी अध्यक्षसमेत रहेका प्रधानमन्त्री पुष्पकमल दाहालले चिर्कटोमा हस्ताक्षर गरेर त्रिपक्षीय सहमति कायम गरेको छ । त्यसैले मुख्यमन्त्री कार्कीलाई एमालेले सरकार बनाउन लगाएको गुण, त्रिपक्षीय सहमति र एमाले विरोधी शक्तिबीच सन्तुलन कायम गर्न सर्वदलीय सरकार निर्माणका लागि पहल गरिरहेको उनी निकट स्रोतको भनाइ छ । मुख्यमन्त्री कार्कीलाई तीनै पक्षबीच सन्तुलन कायम गर्न एमाले र गठबन्धन दुवैको सहयोग आवश्यक छ, स्रोतले भन्यो, सरकार विस्तारमा एमालेले असहयोग गरेको अवस्थामा गठबन्धनको मात्रै र गठबन्धनले असहयोग गरेको अवस्थामा एमाले र कांग्रेसको मात्रै सरकार रहने र राजनीतिक अस्थिरताले दुई वर्षपछि प्रदेश मध्यावधि निर्वाचनमा जाने जोखिम देखिएको छ । कोशीमा एकमात्र प्रदेश सांसद रहेको जसपा पहिचान पक्षधरको आन्दोलनको विषयमा सहमति नहुन्जेल सरकारमा सहभागी नहुने भएको छ । जसपा कोशी प्रदेश कार्यकारिणी समिति बैठकले पहिचान पक्षधरको आन्दोलनको विषयमा मुख्यमन्त्री केदार कार्कीसँग सहमति नहुन्जेल सरकारमा सहभागी नहुने निर्णय गरेको जसपा कोशी अध्यक्ष दीपक याख्खाले बताए । कांग्रेसका कार्की पार्टीका ८ प्रदेश सांसदसहित पार्टी र सत्ता गठबन्धन दलको निर्णयविरूद्ध विद्रोह गरेर एमालेको समर्थनमा असोज २७ गते मुख्यमन्त्री नियुक्त भएका हुन् । तर विश्वासको मत लिने क्रममा कांग्रेस नेता शेखर कोइराला निकट मुख्यमन्त्री कार्कीलाई जसपालगायतका सत्ता गठबन्धन दलले कात्तिक १ गते प्रदेशसभामा विश्वासको मत दिएका छन् । राजनीतिक विश्लेषक वेदराज आचार्यले प्रदेशको संरचनामाथि नै प्रश्न उठिरहेका बेला मुख्यमन्त्री कार्की नेतृत्वको सरकार विस्तारमा एमाले र गठबन्धन दुवैले आआफ्नो सत्तास्वार्थको राजनीति त्यागेर प्रदेश र प्रदेशवासीको हितअनुकूल अघि बढ्नुपर्ने सुझाए । सरकारमा सहभागिताको विषयलाई लिएर पुनः प्रदेश सरकारमा कुनै किसिमको गडबडी देखिए प्रदेश मध्यावधि निर्वाचनमा जानु अवश्यम्भावी छ, उनले भने, मलुक आर्थिक रूपमा जटिल मोडमा गइरहेको अवस्थामा संविधानको मर्म र भावलाई अंगीकार गरी सबै दल सहमतिमा कोशीबाटै संघीयताको पूर्ण प्रत्याभूति गराउने अभियान थाल्नुपर्ने बेलामा कुनै शक्तिको दबाब र प्रभावमा सत्ता र दलीय स्वार्थमा लागेर चुक्नु हुँदैन ।"
विपिनलाई छुटाउन सम्भव सबै पहल गर,"इजरायल र प्यालेस्टिनी विद्रोही समूह हमासबीच चलिरहेको युद्धको चपेटामा नेपाली विद्यार्थी पनि परेका छन् । इजरायलको दक्षिणी क्षेत्रमा हमासले बमबारी र गोली चलाउँदा १० नेपाली विद्यार्थीको ज्यान गएको थियो, त्यति बेलैदेखि बेपत्ता रहेका एक विद्यार्थी विपिन जोशी अहिले हमासको नियन्त्रणमा रहेको पुष्टि भएको छ । सुदूरपश्चिम विश्वविद्यालयमा कृषि विज्ञान संकायअन्तर्गत स्नातक तह आठौं सेमेस्टरमा अध्ययनरत उनीहरू सिक्दै कमाउने कार्यक्रमअन्तर्गत भदौ अन्तिम साता मात्र इजरायल पुगेका थिए । इजरायली सेना र हमासबीच निरन्तर युद्ध भइरहेको र यो क्रम कहिलेसम्म चल्ने निश्चित नभएको अवस्थामा विपिनलाई सकुशल मुक्त गरेर स्वदेश फर्काउन सरकारको प्रभावकारी कूटनीतिक पहल चाहिएको छ । हमास लडाकुले अक्टोबर ७ (असोज २०) का दिन एकसाथ सयौं रकेट प्रहार गर्नुका साथै आकाश र जमिनबाट इजरायली क्षेत्रमा प्रवेश गरेर अन्धाधुन्ध आक्रमण गरेका थिए । त्यस क्रममा हमासले १ सय १८ इजरायली र १ सय २२ विदेशी नागरिकलाई बन्धक बनाएर लगेको इजरायलको प्रधानमन्त्री कार्यालयको तथ्यांक छ । त्यसमध्येमा एक विपिन पनि हुन् । विपिन उनै हुन्, जसले हमासले नेपाली विद्यार्थीको समूहतिर प्रहार गरेको ग्रिनेड टिपेर फ्याँकिदिएका थिए । साथीहरूको ज्यान जोगाइदिएका विपिन भने त्यसपछि बेपत्ता थिए । इजरायल सरकारले उनी हमासको नियन्त्रणमा रहेको पुष्टि त गरेको छ तर उनलाई कहाँ कुन अवस्थामा राखिएको छ भन्ने विषयमा केही खुलेको छैन । युद्धसँग कहीँकतै सम्बन्ध नजोडिएको मुलुकको विद्यार्थीलाई यसरी बन्धक बनाइनु निन्दनीय छ । इजरायली सेनाले हमासलाई नै सिध्याउने भन्दै गाजा क्षेत्रमा आक्रमण तीव्र पारिरहेकाले बन्धक बनाइएका अरू नागरिकको सुरक्षाबारे चिन्ता झन्झन् बढ्दै गएको छ । सुरुमा हवाई हमला मात्र गरिरहेको इजरायली सेनाले केही दिनयता गाजाको उत्तरी क्षेत्रमा स्थलगत आक्रमण पनि गरिरहेको छ । दुवैतर्फको आक्रमणमा बालबालिका, महिलालगायतका निहत्था नागरिकको पनि मृत्यु भइरहेको छ । निसानामा अस्पताल, विद्यालय, प्रार्थनास्थलहरूसमेत परिरहेका छन् । मंगलबार र बुधबार मात्रै उत्तरी गाजास्थित जबलिया शरणार्थी शिविरमा इजरायलले हवाई आक्रमण गर्दा डेढ सयभन्दा बढीको मृत्यु भयो । गाजाको उत्तरी क्षेत्रलाई घेरेर इजरायली सेनाले स्थलगत र हवाई आक्रमण गरिरहेका कारण बन्धकलाई त्यही क्षेत्रमा राखिएको भए उनीहरूको अवस्था अत्यन्तै जोखिमपूर्ण रहेको अनुमान गर्न सकिन्छ । त्यसमाथि इजरायलले इन्धन, खाद्यान्न, पानी, औषधिलगायतका अत्यावश्यक सामग्री गाजा प्रवेशमा अवरोध गरेको छ । चौतर्फी दबाब बढेपछि भने इजिप्ट र गाजाबीचको राफह नाकाबाट केही दिनयता मानवीय सहायताका सामग्री सीमित मात्रामा आपूर्ति भइरहेको छ । करिब २० लाख जनसंख्या भएको गाजामा युद्धका कारण आधाभन्दा बढी विस्थापित भएको अवस्थामा अहिले आपूर्ति भइरहेको सामग्रीले धान्ने अवस्था छैन । इजिप्ट आफ्नो मुलुकमा प्रवेश दिन तयार नभएकाले र अन्य नाकामा इजरायलको नियन्त्रण हुनाले गाजापट्टीमा रहेका प्यालेस्टिनीलगायत सबै नै अहिले बन्धकको अवस्थामा छन् र उनीहरूको जीवन दिन प्रतिदिन संकटग्रस्त बन्दै गएको छ । हमासलाई निमिट्यान्न पार्ने नाममा निहत्था व्यक्तिको ज्यान लिनु, उपभोग्य वस्तुको अभाव सिर्जना गरेर शारीरिक र मानसिक रूपमै घिडघिडोमा पुर्याउनु मानवीय विवेकसम्मत कदम हुँदै होइन, विश्वभर भइरहेका प्रदर्शनले पनि यही भनिरहेका छन् । हमासले बन्दीलाई मुक्त गर्नका लागि इजरायलका जेलमा रहेका प्यालेस्टिनीलाई छाड्नुपर्ने सर्त राखिरहेको छ । इजरायल भने हमासको यस्तो सर्त सुन्न तयार देखिँदैन । तर, पछिल्लो समय राफह नाकाबाट सीमित मात्रामा भए पनि सहायता सामग्रीको आपूर्ति, बुधबारबाट घाइतेबिरामी प्यालेस्टिनीका साथै तेस्रो देशका नागरिकले गाजाबाट इजिप्ट प्रवेश सुरु र हमासद्वारा केही बन्दीको रिहाइले सकारात्मक आशा जगाएको छ । युद्धको चार सातापछि कतारको पहलबाट घाइतेबिरामीका साथै तेस्रो देशका नागरिकको इजिप्ट प्रवेश खुलेको हो । कतार नेपालको बलियो श्रम कूटनीति रहेको मुलुक हो । कतारले बन्धकहरू छुटाउन मध्यस्थता गर्दै आएको छ । त्यसैले नेपाली विद्यार्थी विपिन जोशीको रिहाइका लागि सरकारले कतारसँगको सम्बन्धलाई उपयोग गर्न सक्नुपर्छ । युद्ध सुरु भएपछि परराष्ट्रमन्त्री एनपी साउद जसरी नेपालीलाई लिन इजरायल पुगेका थिए, उसरी नै कतार पुग्न सके विपिन रिहाइको पहल प्रभावकारी हुन सक्थ्यो । सँगसँगै, संयुक्त राष्ट्रसंघलगायत निकायको पनि सहयोग लिनुपर्छ । विपिनका विषयमा राष्ट्रसंघका महासचिव एन्टोनियो गुटेरेस आफैं जानकार छन् । नेपाल भ्रमणमा आएका बेला गत आइतबार उनले विपिन सुरक्षित रूपमा फर्किने कामना गरेका थिए । यस्तो अवस्थामा विपिनको रिहाइका लागि सक्रिय पहलकदमी लिइदिन राष्ट्रसंघलाई घचघच्याइरहनुपर्छ । विपिनलाई राखिएको स्थान पत्ता लगाउन सके रिहाइका लागि पहल गर्न सहज हुन सक्छ । त्यसैले उनी रहेको ठाउँ पत्ता लगाउन सम्भव सबै संयन्त्र जतिसक्दो छिटो परिचालन गराउन सक्नुपर्छ । सबैभन्दा उत्तम त युद्धविराम नै हो ।"
समृद्धिका लागि दलीय एकता सम्भव छैन र ?,"कोजागत पूर्णिमा आयोजना गरिएको कांग्रेसको चियापानमा विभिन्न राजनीतिक दलका शीर्ष नेताहरूको बाक्लो उपस्थिति देखियो । बुधबार एमालेले गरेको चियापानमा पनि शीर्ष नेताहरूको उपस्थिति राम्रै देखियो । समाजवादीका नेता माधवकुमार नेपाल भने उपस्थित भएका थिएनन् । उनीबाहेक अन्य नेताहरू हाँसीखुसी नै देखिन्थे । जसरी चियापानमा नेताहरू एकजुट भए त्यसै गरी देशको विकास र समृद्धका लागि एकजुट भए कस्तो होला ? राम्रोका लागि यसरी नै मिलेर काम गर्दा हुँदैन र भन्ने जिज्ञासा आम नागरिकको रहेको छ । नागरिक प्रश्न गर्छ, सत्ता प्राप्ति र दलगत स्वार्थका लागि एकै ठाउँमा उभिने नेताहरू देश बनाउन एक हुन सक्दैनन् ? यो प्रश्न यत्रतन्त्र सुनिन्छ । नेताहरू एकजुट भएर अघि बढेको भए मुलुकको अवस्था निकै सुधार हुन्थ्यो । नेताहरूकै कारण राजनीति असल नीति बन्न सकेन । नागरिकमा दिनप्रदिन नैराश्यता छाउनुको कारण पनि यही हो । अहिले त पुराना दलहरूको विकल्प खोज्नुको कारण पनि राजनीतिक नेताहरूकै कारण हो । पछिल्लो समय विदेशी हस्तक्षेप बढेको चर्चा धेरै सुनिन्छ । यस्तो हस्तक्षेपले देशको राजनीति गि जोलिएको छ । हरेक राजनीति दलको उदेश्य देश विकास र नागरिकको जीवनस्तरमा सुधार नै हो । त्यसैले नागरिक भन्छन्, दलहरू एक ठाउँमा उभिनुपर्छ । त्यसका लागि चियापानमा जस्तै दलहरू मिलेर अघि बढेमा नहुने केही छैन । दलगत सिद्धान्त फरक भयो भन्दैमा देश र जनताका बारेमा सोच्न पनि फरक विचार राख्नुपर्छ भन्ने छैन ? लोकतान्त्रिक गणतन्त्र प्राप्त भएको १७ वर्षसम्म प्रमुख दलका शीर्ष नेताहरू एक ठाउँमा बसेर देश र जनताको हितमा विचारविर्मश गरेको पाइएन । सधैं सत्ताकेन्द्रित राजनीति मात्र देखियो । नेताहरूकै अक्षमताले देशको अर्थतन्त्र धराशायी बनेको छ । लोकतान्त्रिक गणतन्त्र प्राप्तिका लागि एउटै उद्देश्यमा बाँधिएका दलहरू अहिले किन कुकुर र बिरालोजस्तो गरिरहेका छन् ? शान्ति सम्झौता सविधान निर्माण लगायतका काम एकै ठाउँमा बसेर टुंगोमा पुर्याएका हुन् । तर अहिले उनीहरू अहिले किन पानी बाराबर गरिरहेका छन् ? पुरुषोत्तम घिमिरे, जोरपाटी, काठमाडौं"
आसैआसमा कतिन्जेल बाँचिरहने ?,"चोक, चौतारो, चियापसल, लगानीकर्ता, जग्गाकारोबारी, व्यवसायीदेखि भुइँ मान्छेसम्मको चासो र चिन्ता अर्थतन्त्रकैबारेमा सुनिन्छ । तर अच्युत वाग्लेको अर्थतन्त्रको चिन्ता गर्ने फुर्सद छैन भन्ने शीर्षकको लेखले नेताको चरित्र र व्यवहारलाई इंगित गरेको छ । अर्थतन्त्र ठीकै छ, अर्थतन्त्र संकटग्रस्त छ भन्ने भाष्य बारम्बार सुनिने गरेको छ । तर यथार्थ के हो त ? जनता भने अन्योलमा छन् । एक वर्षमा एक खर्ब र ४४ अर्ब रुपैयाँ बिदेशिएको सुन्दा देशमा पैसाको अभाव भएको भान हुँदैहुँदैन । यद्यपि सहरदेखि गाउँसम्मको कथन सुन्दा अर्थतन्त्र नाजुक भएको बुझ्न कर लाग्छ । मुलकमा विगतमा भएको कहालीलाग्दा अनियमितता र नैतिक पतनका घटनाहरूले नेताहरू मुलुक बनाउनेभन्दा पनि व्यक्तिगत धन्दामा लागेको प्रस्ट हुन्छ । ललिता निवास, भुटानी शरणार्थी, टिस्टेट, जलहरी, वाइडबडी, क्यान्टोनमेन्ट आदि काण्डैकाण्डले नेता मात्र होइन, लोकतान्त्रिक व्यवस्था नै बदनाम भएको छ । यी त सार्वजनिक भएका घटना हुन् । तर नागरिकले थाहा नपाएका घटना अनगिन्ती छन् भन्ने अनुमान गर्न सकिने पृष्ठभूमि तयार भएको छ । लाग्छ, राजनीतिक नेतृत्वलाई देशको आर्थिक अवस्थाका बारेमा चिन्ता गर्ने फुर्सद छैन । किनकि उनीहरूलाई व्यक्तिगत आर्थिक लाभको काममा लाग्ने समय मात्र छ । कहिलेकाहीँ काठमाडौंको तारे होटलमा गरिने आर्थिक बहसले भुइँ मान्छेको जीवन र गतिविधिमा तात्त्विक भिन्नता ल्याउन नसकेको हामी सबै जानकार छौं । प्रधानमन्त्री, मन्त्री र नेताको भाषणले हामीलाई बेलाबेलामा स्विट्जरल्यान्ड, सिंगापुर, वासिङ्टन डीसी र कहिले टोकियोको सपनामा भुलाउँदै आएको छ । सायद त्यही भुलभुलैयामा परेर होला हामीमा निराशा कहिल्यै छैन । दैनिकी जति कठिन भए पनि नेपाली नागरिक आशावादी हुनुले राजनीतिक नेतृत्वले त्यसमै खेल्ने अवसर पाएको छ । राजनीतिक नेतृत्वकै भाषणको भरमा नागरिकले वर्षौंदेखि मुलुक र आफ्नो आर्थिक समृद्धिको कल्पना त गरेका छन् तर त्यो आकाशको फल आँखा तरी मरजस्तै भएको छ । नेताको हाउभाउ देख्दा हाम्रो देशको नेता जति सर्वज्ञानी अरू देशमा छन्जस्तो लाग्दैन । नेताले जुनसुकै कार्यक्रममा पनि धाराप्रवाह भाषण दिने गरेका छन् । हाम्रो नेतामा भाषण दिने क्षमता भने निकै छ । तर विषयगत ज्ञान भने निकै परको कुरा भएको छ । हाम्रा नेतामा आफूले बोलेका विषय कति ठीकबेठीक हो छुट्याउन नसक्ने अवस्था पनि रहेको छ । देशमा विद्वान् सर्वत्र पूजते होइन, नेता सर्वत्र पूजतेजस्तो दृश्य देखिने गरेको छ । त्यसैको प्रतिफलस्वरूप भागीदार भने हामी भएका छौं । सुन्दर तिवारी, मध्यविन्दु नपा१, नवलपरासी पूर्व"
आवाजविहीनहरूको आवाज 'माइतीघर,"भनिन्छ, कुनै पनि देशमा जनताका सबै अधिकारहरू प्रजातान्त्रिक सरकार भएको अवस्थामा मात्र ग्यारेन्टी हुन्छ । गाँस, बास, कपास, शिक्षा, स्वास्थ्य तथा रोजगारीका अवसरहरू निरंकुश शासन व्यवस्था भएको मुलुकमा भन्दा प्रजातान्त्रिक व्यवस्थामा सहज हुन्छ । तर गरिबको गाई हुनुभन्दा धनीको कुकुर हुनु ठीक भन्ने नेपाली उखान पनि नेपालको अहिलेको अवस्थामा मेल खान्छ । गणतन्त्र दिवसमा राष्ट्रपतिले आममाफी पाएका प्रायः आपराधिक क्रियाकलापमा संलग्नहरूको चरित्र अहिले बाहिर आउन थालेको छ । माफी पाएकाहरू फिरौती उठाउन थालिसकेका छन् । मान्छे मारेर जेल परेकाहरू प्रजातान्त्रिक आन्दोलनका योद्धाजस्तो अबिरमाला लगाएर हाईफाई गर्दै सार्वजनिक हुने गरेका छन् । कोही जेबाट छुटेलगत्तै पुनः मान्छे मार्ने काममा संलग्न भएका घटना बाहिर आउन थालेको छ । खासमा न्यायपालिकाको फैसला लत्याएर कार्यपालिका र राष्ट्रपतिको मिलेमतोमा जघन्य अपराधीलाई दल विशेषको ट्याग भिरेकै आधारमा आममाफी दिँदा जताततै विरोधको आवाज घन्केको छ । कयौं दिनदेखि आरती र भारतीको आवाज बुलन्द गर्न सम्बन्धित पक्ष माइतीघर मण्डलामा न्यायको पर्खाइमा अनशन बसिरहेका छन् । दाइजोको नाममा आरतीको हत्या गर्नेलाई पक्राउ गर्न माग गरिरहेका छन् । नेपालगन्ज हत्यामा संलग्न रिगल भनिने योगराज ढकालको १२ वर्ष कैद माफी गरेकोमा भारती पनि धर्नामा छिन् । तर सरकार र राष्ट्रपति संस्था भने मौन छ । मुलुकमा अहिले हरेक क्षेत्रमा अराजकताको स्थिति छ । एकातिर आर्थिक मन्दी र महँगीले जनताको ढाड सेकिएको छ । अर्कोतिर सरकारका पदाधिकारी विदेश भ्रमणमा व्यस्त छन् । सार्वजनिक भएको तथ्यांकमा नेपालमा सवभन्दा बढी भ्रष्टाचारी राजनीतिक नेता र कर्मचारी हुन् भनिएको छ । चप्पल पड्काएर काठमाडौं छिरेका नेताको आलिसान महल र पजेरो प्राडो मोहले पनि त्यो तथ्यांक पत्याउन कर लाग्छ । एउटा सुब्बाको जागिरले २० वर्षमा २२ वटा घरघडेरी जोडेको प्रसंग टाढा छैन । त्यसैले देशमा न्यायपालिकाले गरेको कामकारबाहीलाई कार्यपालिकाले यसरी नै लत्याउने र बेवास्ता गर्दै गुण्डाराजलाई प्रश्रय दिँदै जाने हो भने प्राकृत्तिक न्यायको सिद्धान्तको धज्जी उडाएको गतिलो उदाहरण हो । के न्याय पाउने र आवाजविहीनहरूको आवाज बुलन्द गर्ने एक मात्र विकल्प माइतीघर मन्डला मात्र हो ? नागरिकप्रति राज्यको दायित्व के हो ? यसको जवाफ कसले दिने ? खिमराज गिरी, काठमाडौं"
हाम्रो गाँस नकाट,"सांसद, मन्त्री, कर्मचारी तलब भत्ता बढ्दो छबजार भाउ र नेताको भाउ माथिमाथि चढ्दो छघुमाई फिराई आफैं पोस्ने धन्दा गर्नेहरूलाई स्वर्गजस्तै ढुक्क यहाँ डाडुपन्यु बोक्नेलाई भोको पेटमा चाउरिएर पढाइ लेखाइ के होला हामी साना मसिनाको चिन्ता गर्ने को होला ?नारा भाषण समृद्धिको गीत गाउन सजिलोहाम्रो गाँस काट्यौ भने हुन्न यो देश उज्यालो । कृष्ण कुम्पुरे, आदमटार, धादिङ"
चुच्चे नक्साको क्षेत्रफलमा अन्योल,"अबको बाटोकुनै पनि स्वतन्त्र राष्ट्रको तोकिएको निश्चित सिमाना हुन्छ । त्यस सिमानाभित्रको जमिनको क्षेत्रफल सर्वमान्य विधिले सरकारले तोकेको हुन्छ । मुलुकको क्षेत्रफलबारे अन्योल रहिरहनु हुँदैन । यसैले अब नापी विभाग अन्तर्गत क्यानेडियन एलआरएमपी आयोजनाले हवाईफोटोको सहायताले प्राविधिक तवरमा संगणना गरेको १,४७,४८४ वर्गकिमिमा चुच्चे नक्सा प्रकाशित गरेको दिन नापी विभागको प्राविधिक परिप्रेक्ष्यमा भूमि व्यवस्थामन्त्रीले सञ्चारकर्मीलाई बताएको ३३५ वर्गकिमि जोड्दा हुन आउने १,४७,८१९ वर्गकिमि नेपालको आधिकारिक राष्ट्रिय क्षेत्रफल हो भनी सार्वजनिक गरिए त्यस्तो अन्योल समाप्त हुन्छ ।"
समानुपातिक समावेशीकरणको विद्रूपीकरण,"उपेक्षा विद्रोहको बीजनेपाली राजनीतिमा डरलाग्दो नातावाद हावी छ । नारामा समाजवादी अर्थराजनीतिक व्यवस्थाको नारा लगाए पनि व्यवहारमा जातिवाद, पित्तृसत्तावाद र चरम अवसरवाद छ । नेपालमा भएका राजनीतिक क्रान्ति, विद्रोह र आन्दोलनमा दलित र सीमान्तीकृत समुदायले बलिदान गरेका छन्, तर राजनीतिक व्यवस्था परिवर्तन भए पनि राजनीतिक रूपमा दलित र सीमान्तीकृत समुदायको उपेक्षा कायमै छ । उनीहरूको अपेक्षा, चाहना र भावनामाथि पार्टीहरूले निरन्तर खेलबाड गर्दै आइरहेका छन् । उनीहरू पार्टीबाटै पाएको निरन्तरको धोकाधडीले आजित छन् । जीवनभरको राजनीति निश्चित नेतृत्वको सत्ताप्राप्ति र स्वार्थरक्षाका लागि होइन भन्ने उत्पीडित समुदायले नबुझेको होइन तर अझै राजनीतिक पार्टीहरू दलित र सीमान्तीकृत समुदायलाई उपभोग गर्ने रणनीतिमै छन् । जबजब ती पार्टीबाटै समुदायका मुद्दामा खेलबाड र षड्यन्त्र सुरु हुन्छ, अविश्वास र अन्तर्घात हुन्छ, मुक्तिकामी समुदायले स्वाभाविक रूपमा मुक्तिको अर्को बाटो खोज्छ । संवैधानिक र राजनीतिक रूपमा स्वीकार गरिएको समानुपातिक समावेशी मुद्दामा समेत राजनीतिक षड्यन्त्र हुन्छ भने पार्टीहरूले दलित र सीमान्तीकृत समुदायको मुक्तिको एजेन्डा बोक्ने सम्भावना अत्यन्तै कमजोर हुन्छ । त्यसरी उत्पीडित समुदायले रणनीतिक विद्रोह गर्ने परिवेश बन्दै जान सक्छ ।"
एन्जाइटीमा हेलचेक्र्याइँ नगरौं,"ध्यान दिनुपर्ने पक्ष एन्जाइटीको रोकथामका लागि सधैं प्रतिकूल कुरा मात्र सोचेर बस्नु हुँदैन । सोसल साइटको प्रयोग कम गर्नुपर्छ । नकारात्मक समाचार कम सुन्ने, पढ्ने वा हेर्ने गर्नुपर्छ । परिवार, साथीभाइसँग सकारात्मक र रमाइला कुरा गर्नुपर्छ । नियमित व्यायाम, योग, ध्यान गर्नु लाभप्रद हुन्छ । नियमित ध्यानले नकारात्मक सोचलाई कम गर्नुका साथै प्रतिकूल अवस्थामा संयमित राख्छ ।  शरीरलाई सक्रिय राख्न कसरत गर्नु राम्रो हुन्छ । पर्याप्त विश्राम र निद्राले तनावलाई कम गरेर ताजा बनाउँछ । सन्तुलित भोजन लिनुपर्छ । मौसम अनुसारका फलफूल खानुपर्छ । खानासँगै काँक्रो, गाजर, मुलाजस्ता काँचा फलफूल तथा कन्दमूल खानु राम्रो हुन्छ ।  रक्सी, चुरोट, सुर्ती तथा लागूपदार्थबाट टाढा रहनुपर्छ ।  दिनमा केही समय सुमधुर सकारात्मक संगीत सुन्ने बानी बसाल्नु राम्रो हुन्छ । उत्प्रेरणामूलक पुस्तक पढ्दा सकारात्मक सोच राख्न मद्दत गर्छ । बिहानीपखको कलिलो घाममा बस्ने, फ्रेस हावामा टहलिने बानीले पनि शरीरमा स्फूर्ति दिलाउनुका साथै मनलाई ताजा महसुस गराउँछ । प्राध्यापक शाक्य धरानस्थित बीपी प्रतिष्ठानका मनोरोग विभाग प्रमुख हुन् ।"
निक्षेप तथा लगानीमा ब्याजदरको प्रभाव,"निक्षेप तथा लगानीमा ब्याजदरको सम्बन्ध सकारात्मक नदेखिनुका प्रमुख कारण १ निक्षेप संकलनको स्रोत के हो ? रकम कहाँबाट आइरहेको छ ? वैधानिक हो कि होइन ? हेर्नुपर्ने हुन्छ । बैंक तथा वित्तीय संस्थामा प्रत्यक्षअप्रत्यक्ष रूपमा संकलन भएको निक्षेपको वास्तविक स्रोत खोज्नुपर्छ । बैंक तथा वित्तीय संस्थाहरूबीच अस्वस्थ प्रतिस्पर्धा हुनु, प्रविधिको राम्रो प्रबन्ध नहुनु, नियामक निकायले चाल्ने कदमहरू परीक्षणको फेजमा रहनु र नियमनको दायरा फराकिलो बनाउन नसक्नुजस्ता पक्षहरूले निक्षेपको मुख्य स्रोत पहिचान हुन सकेको पाइँदैन । यसले गर्दा ब्याजदरले निक्षेप वृद्धिमा प्रभाव पारेको देखिन्न ।२ लगानीको सदुपयोग तथा दुरुपयोग के भएको छ ? लगानीको क्षेत्र के हो ? यस्ता प्रश्नहरूबारे गम्भीर हुनुपर्छ । लगानी आयात प्रवर्द्धनमा लगाइनु, बजार मूल्य नियन्त्रण गर्ने संयन्त्र कमजोर भएर कालाबजारी बढ्नाले उपभोक्ता महँगीको मारमा पर्नु, मानिसमा श्रम गर्ने बानी हट्नाले सागधनियाँखुर्सानीजस्ता भान्साका सामान्य आवश्यकताका लागि पनि आयातको भर पर्नु, स्वदेशको उत्पादन उचित बजार र मूल्य नपाउँदा खेर फाल्नुपर्ने अवस्था आउनु, मानिसहरूमा खर्च गर्ने प्रवृत्ति बढ्नु, नुनदेखि सुनसम्म आयात हुने हुँदा बैंक तथा वित्तीय संस्थाबाट गरिने लगानी आयातित सामानको भुक्तानीमा जानु र अनुत्पादक क्षेत्रमा लगानी भइरहनुजस्ता विविध पक्षले बैंक तथा वित्तीय संस्थाको लगानीमा कर्जाको ब्याजदरले सकारात्मक प्रभाव पार्न सकेन ।३ सुपरिवेक्षण सबल हुन नसक्नु, धमाधम लाइसेन्स वितरण गर्नु र वितरण बन्द गरी मर्जरमा प्रोत्साहन गर्नुले नियामक निकायको अदूरदर्शिता र अक्षमतालाई स्पष्ट देखाउँछ ।अन्त्यमा, कुनै पनि देशको अर्थतन्त्र सक्षम बन्नका लागि वित्तीय क्षेत्र सबल हुनुपर्छ । वित्तीय प्रणालीभित्रका संस्थाहरूको मुख्य औजार निक्षेप, लगानी र ब्याजदरको सम्बन्ध सबल नहुनुले हाम्रो देशमा बैंक तथा वित्तीय संस्थाको भूमिका प्रभावकारी हुन नसकेको स्पष्ट छ । यसतर्फ सरोकारवाला सबैको ध्यान जान ढिला भइसकेको छ । कँडेल राष्ट्रिय वाणिज्य बैंककी उपकार्यकारी अधिकृत हुन् ।"
"नाम मात्रको बजार अनुगमन,विकृति जस्ताको तस्तै","(काठमाडौं)वाणिज्य आपूर्ति तथा उपभोक्ता संरक्षण विभागको विज्ञप्तिअनुसार असोज १ बाट चाडपर्व लक्षित विशेष अनुगमन भइरहेको छ । वाणिज्यको नेतृत्वमा वातावरण विभाग, खाद्य प्रविधि तथा गुण नियन्त्रण विभाग, गुणस्तर तथा नापतौल विभाग, औषधि व्यवस्था विभाग, आन्तरिक राजस्व विभाग, जिल्ला प्रशासन कार्यालयसहितको टोलीले दैनिक औसत ३५ फर्ममा अनुगमन गरिरहेको छ ।साउन १ देखि असोज १२ सम्म बजार अनुगमन भएको संख्या र जरिवाना रकम हेर्दा व्यापक देखिन्छ । ०७९८० साउन १ देखि असोज १२ सम्म १००१ फर्ममा अनुगमन भएकामा अहिले सोही अवधिमा ११४६ फर्ममा अनुगमन भएको छ । जरिवाना गरिएको फर्म संख्या २२४ बाट ३४७ पुगेको छ । जरिवानाबाट ४० लाखबाट १ करोड २७ लाख रुपैयाँ संकलन भएको छ । संयुक्त र एकल बजार अनुगमन परिचालित टोलीको संख्या हेर्दा २८१ बाट ३२५ पुगेको छ । तीन महिना अर्थात् साउन १ देखि असोज ३० सम्मको विवरण हेर्दा ४५४ टोलीबाट १५५५ फर्ममा अनुगमन भएको छ । ४६९ फर्मलाई कारबाही गरिएको छ । कारबाही गरिएका फर्मबाट १ करोड ५० लाख जरिवाना असुलिएको छ । ६०५ फर्मलाई अन्य निर्देशन दिइएको छ । कात्तिकमा पनि अनुगमन निरन्तर छ । दिनकै डेढ दर्जन फर्ममा अनुगमन भइराखेको छ । तर बजार अनुगमन मूल्य नियन्त्रणमुखी छैन । बजारमा देखिएको विकृतिमा पनि त्यसले सुधार ल्याएको छैन । सर्वसाधारण भने नुनदेखि सुनसम्म ठगिएको उपभोक्ता अधिकारकर्मी बताउँछन् । वाणिज्यले कामै नगरेको पनि होइन । तर कार्यायोजनाबिनाको अनुगमनले बजार सुधार्न नसकेको उपभोक्ता हित संरक्षण मञ्चका अध्यक्ष ज्योति बानियाँको भनाइ छ । बजारमा आपूर्ति शृंखला नै गडबड छ । मागअनुसार वस्तुको आपूर्ति भएनभएको पहिचान गरी आपूर्ति प्रणालीलाई सहज बनाउन कार्यायोजना बनाउनुपर्थ्यो, सोहीअनुसार अनुगमन गरे स्वच्छ हुन्थ्यो, अध्यक्ष बानियाँले भने, तर, संघीय सरकार, मन्त्री र वाणिज्य विभागले समस्या पहिचान गर्न ध्यान दिएनन् । चाडपर्वमा काम देखाउन अनुगमनलाई मात्रै प्राथमिकता दिइयो । जानकारका अनुसार चाडपर्वको मौका छोप्दै वस्तुको कृत्रिम मूल्यवृद्धि र कालोबजारी भएको छ । तर धेरैजसो कारबाही मूल्यसूची, बिलबीजक नराखेकालाई गरिएको छ । कारबाही पनि करिब ८० प्रतिशत उपत्यकाकै फर्मलाई गरिएको छ । उपत्यकाबाहिर भने म्याद नाघेका सामान छ्यापछ्याप्ती भेटिन्छन्, मूल्यमा पनि उस्तै ठगी हुन्छ । राजमार्गमा झन् मनलाग्दी हुन्छ, त्यतातिर ध्यानै दिएको देखिँदैन, उनले भने, बजारको समस्या एउटा छ, कारबाही अर्को भएको छ । गलत काम गरेर करोडौं रुपैयाँ कमाएका व्यवसायीलाई दुईतीन लाख जरिवाना गरेर उन्मुक्ति दिइएको छ । यो कानुनमाथिकै बेइमानी हो । वाणिज्यले काम देखाउनकै लागि भए पनि कारबाही गरेको छ ।बजार वस्तुको अभावसँगै मूल्यवृद्धि भइरहँदा सरकार सुतेर बसेको अनुभूति भएको अर्का उपभोक्ताकर्मी माधव तिमिल्सिना दाबी गर्छन् । तरकारी, प्याज, खाद्यान्नको चर्को मूल्यवृद्धि र राजमार्गमा खुला रूपमा ठगी भइरहँदा सरकारले त्यसलाई ढाडस दिइरहेको उनको आरोप छ । चिनीकै कुरा गर्दा सरकारकै संरक्षणमा मूल्य बढाएर बिक्री भइरहेको छ । अहिले फेरि बजारमा चिनी पाइँदैन । प्याज पनि एक सातामै मूल्य दोब्बर जति पुगेको छ, उपभोक्ता अधिकार अनुसन्धान मञ्चका अध्यक्षसमेत रहेका तिमिल्सिनाले भने, दसैंमा ठगिएका सर्वसाधारण तिहारमा पनि ठगिने सम्भावना बढ्दै छ । भाइमसाला, माला र बत्तीमा लुट हुनेवाला छ । त्यतातिर कसैले ध्यान दिएको छैन, लुटलाई सरकारले साथ दिइरहेको छ ।आपूर्ति व्यवस्था सहज बनाउने नेतृत्वमा रहेका उद्योग वाणिज्य तथा आपूर्तिमन्त्री रमेश रिजालले विधायन व्यवस्थापन समितिको बैठकमा राखेको वक्तव्य सुन्दा व्यवसायीसामु सरकार निरीह भएको पुष्टि हुन्छ । मन्त्री रिजाल चाडपर्वमा कालोबजारी गरी उपभोक्ता ठग्नेहरूलाई कुनै कारबाही गर्न नसकिएको स्विकार्छन् । आइतबार विधायन व्यवस्थापन समिति बैठकमा विद्युतीय व्यापारसम्बन्धी विधेयक, ०८० बारे छलफलमा उनले भने, कालोबजारी गर्नेलाई कानुनमा ५० हजारदेखि ३ लाखसम्मको जरिवानाको व्यवस्था छ । समातिएका ठूला कालोबजारी तीन लाखै त हो भनेर फुत्किने गरेका छन् । त्यसकारण हामी सचेत होऔं । अब कसुर हेरी दुईदेखि १० लाख रुपैयाँ जरिवाना गर्नुपर्छ । कालोबजारी गर्नेलाई हामीले यसपालि केही गर्न सकेनौं । मन्त्री रिजालले जरिवाना तिराएकाहरूले जरिवाना नतिरे कसरी उठाउने भन्नेसम्मको कानुन नरहेको दाबी गरे । जिम्मेवार पदमा रहेका मन्त्रीबाटै निराशपूर्ण वक्तव्य आउँदा कृत्रिम अभाव गरी कालोबजारी गर्ने व्यवसायी थप उत्साहित देखिने सरोकारवाला बताउँछन् । यसबाट पनि बजारको अवस्था भद्रगोल रहेको पुष्टि हुने अध्यक्ष बानियाँको भनाइ छ । सर्वसाधारणलाई ठगी गर्न पल्किएका व्यवसायीलाई थप हौसला मिलेको छ । उनीहरू लुट्नै बसे जस्तो भएका छन्, बानियाँले भने । बजारमा देखिएको चिनी अभावको समस्या समाधान गर्न कम्तीमा पनि दुई महिनासम्म भन्सार दर घटाएर जुनसुकै फर्मलाई आयात गर्न दिनुपर्ने नेपाल उद्योग वाणिज्य महांसघका व्यापार समिति सदस्य चन्द थापा बताउँछन् । दसैंमा भएको चिनी अभावको हाहाकार सम्बोधन गर्न ९ सय २० बोरा चिनी (५० किलोको बोरा) वितरण गरिए पनि अहिले फेरि अभाव गराइएको छ । उपत्यकाबाहिरका केही जिल्लामा चिनी पाइए पनि काठमाडौंमा कठिन बनेको छ, उनले भने, आपूर्तिको व्यवस्था सहज बनाउन कम्तीमा पनि दुई महिना जुनसुकै व्यावसायिक फर्मलाई छुटमा चिनी आयात गर्न दिनुपर्छ । भन्सार दर घटेलगत्तै कहीँकतै लुकेको चिनी बजारमा आउँछ । अनि सर्वसाधारणले सहजै चिनी पाउँछन् ।विभागको तीनमहिने अनुगमन विवरणअनुसार खाद्यवस्तु बिक्री गर्ने १६० फर्मलाई जरिवाना गरिएको छ । ती फर्मबाट ५५ लाख १० हजार राजस्व संकलन भएको छ । ३३ किराना पसलबाट ११ लाख ८० हजार, २८ तरकारी पसलबाट जरिवानास्वरूप ४ लाख ८५ हजार र ३८ रेडिमेट तथा थान कपडा पसलबाट ५ लाख ९७ हजार जरिवाना असुल गरिएको छ । १७ हार्डवेयर पसलबाट २ लाख ५५ हजार, १५ तरकारी तथा फलफुल पसलबाट ३ लाख ८५ हजार, १५ मिनी मार्टबाट ४ लाख ३५ हजार र १० मिठाई पसलबाट ३ लाख ३५ हजार जरिवाना गरेको जनाएको छ । माछामासु, जुत्ताचप्प्पल, कस्मेटिक, डेरी प्रोडक्ट्सलगायतलाई पनि जरिवाना गरिएको विभागको तथ्यांक छ । बजार अनुगमन नियमित र निरन्तर रहने विभागका सूचना अधिकारी आनन्दराज पोखरेलले बताए । एमआरपीका अत्तिरिक्त कुनै बहानामा आधारहीन तरिकाले मूल्य बढाएर मौज्दात लुकाए हदैसम्म कारबाही गरिने उनको भनाइ छ ।"
फोरजी चलाउने दुई करोड नाघे,"नियामक दूरसञ्चार प्राधिकरणले टेलिकमलाई एक वर्षभित्र फाइभजी परीक्षण गर्न २६ सय ब्यान्डमा ६० मेगाहर्ज फ्रिक्वेन्सी उपलब्ध गराएको थियो । फ्रिक्वेन्सी र अनुमती पाएको दुई वर्ष भइसकेको छ । यसबीच टेलिकमले काठमाडौं, पोखरा र वीरगन्जका केही स्थानमा नाम मात्रको आन्तरिक परीक्षण गर्दै आएको छ । परीक्षणमा सर्वसाधारणले सहभागी हुन पाएका छैनन् । सरकारले फाइभजी परीक्षणमा नेपाल टेलिकमलाई मात्रै अनुमति दिएको विषयमा एनसेलले गुनासो गर्दै आएको छ । यद्यपि सञ्चार मन्त्रालयले भने फाइभजी परीक्षणलाई एनसेनले अनुमति नै माग नगरेको बताउँदै आएको छ । यो सबैमाझ ग्राहकहरू भने नवीनतम प्रविधि प्रयोग गर्न आतुर देखिन्छन् । थ्रीजीबाट फोरजीमा सर्ने ग्राहकको उल्लेख्य संख्याले पनि आगामी पुस्ताको प्रविधिमा प्रयोगकर्ताको चासो छर्लंग देखाउँछ ।"
दूधकोशीमा सवा दुई खर्ब लगानी गर्दै एडीबी,"(काठमाडौं)एसियाली विकास बैंक (एडीबी) ले ६३५ मेगावाटको दूधकोशी जलाशययुक्त जलविद्युत् आयोजनामा लगानी गर्ने भएको छ । एडीबीका महानिर्देशक रमेश सुव्रमण्यमले बुधबार यस्तो प्रतिबद्धता जनाए । नेपाल विद्युत् प्राधिकरणका कार्यकारी निर्देशक कुलमान घिसिङ, एडीबी महानिर्देशक सुव्रमण्यम र एडीबी नेपाल आवासीय नियोगका निर्देशक आर्नोड कुस्वा सम्मिलित टोलीले बुधबार आयोजनाको स्थलगत निरीक्षण गरेको थियो । आयोजनाको जलाशय क्षेत्र र विद्युत् गृहस्थलको निरीक्षण गर्दै बाँधस्थल खोटाङको रबुवा बजारमा स्थानीय तहका जनप्रतिनिधिसँग अन्तर्क्रिया पनि गरिएको थियो । कार्यक्रममा महानिर्देशक सुव्रमण्यमले आयोजना अगाडि बढाउन उच्च तहबाट भएको यो करिब अन्तिम निरीक्षण भएको जनाए । एडीबीको नेतृत्वमा जतिसक्दो छिटो वित्तीय व्यवस्थापन गर्न लागिएको उनको भनाइ छ । ३८ वर्षदेखि चर्चामा रहेको आयोजनाको प्राविधिक, वातावरणीय र सामाजिक पक्षलाई सक्दो छिटो टुंगो लगाएर निर्माणमा लैजानुपर्ने उनको भनाइ छ । आयोजनाको अनुमानित लागत निर्माण अवधिको ब्याजसहित २ अर्ब २० करोड अमेरिकी डलर (करिब २ खर्ब २५ अर्ब रुपैयाँ) छ । यसमध्ये ऋणबाट १ अर्ब ६८ करोड डलर ऋणबाट र बाँकी इक्विटीबाट जुटाएर वित्तीय व्यवस्थापन गर्ने गरी तयारी भइरहेको छ । एडीबीको नेतृत्वमा विभिन्न अन्तर्राष्ट्रिय वित्तीय संस्थाबाट आयोजनामा एक अर्ब डलर सहुलितपूर्ण ऋण लगानी हुनेछ । यसमध्ये एडीबीले आयोजनामा ५५ करोड डलरको सहुलियतपूर्ण ऋण लगानीको प्रतिबद्धता जनाएको छ । निर्णय प्रक्रियालाई तीव्रता दिन लगनशीलताका साथ काम गरिरहेको र नेपाल सरकारसँग बारम्बार वार्तामा संलग्न रहेको एडीबी नेपाल आवासीय नियोगका निर्देशक कुस्वाले बताए । दूधकोशी जलाशययुक्त जलविद्युत् आयोजना एक मेगा प्रोजेक्ट र सार्क क्षेत्रको अहिलेसम्मको सबैभन्दा ठूलो बाँध आयोजना भएकाले स्थानीयलाई धैर्य राख्न उनले आग्रह गरे । नेपालको विद्युत् प्रणालीका लागि दूधकोशी महत्त्वपूर्ण आयोजना भएकाले एक वर्षभित्रमा (सन् २०२४ डिसेम्बर) एडीबीको नेतृत्वमा वित्तीय व्यवस्थापन गर्ने गरी काम भइरहेको प्राधिकरणका कार्यकारी निर्देशक घिसिङको भनाइ छ । यसका लागि अहिले प्राविधिक, वातावरणीय र सामाजिक विषयलाई अन्तिम रूप दिने काम भइरहेको उनले जनाए । कार्यक्रममा स्थानीय तहका जनप्रतिनिधिले आयोजना अगाडि बढ्न नसक्दा स्थानीय रूपमा विकास निर्माणका क्रियाकलाप ठप्प भएकाले आयोजनाका विषयमा रहेको अन्योल तत्काल हटाउन आग्रह गरे । आयोजनाको लामो अध्ययन चरणलाई तीव्रता दिई जग्गाको मुआब्जा वितरण र निर्माण कार्य तत्काल थालनी गर्नुपर्नेमा चिशंखुगढी गाउँपालिका, ओखलढुंगाका अध्यक्ष निशान्त शर्माको जोड छ । यस क्षेत्र भौगोलिक रूपमा दुर्गम तथा आर्थिक रूपमा अविकसित रहेको र आयोजनाका कारण पुल, सडक निर्माण जस्ता पूर्वाधार विकासका विभिन्न आयोजना ठप्प भएकाले बाहिरी बसाइँ सराइको दर बढ्दै गएको छ, उनले भने, यस आयोजनालाई सफल पार्न स्थानीय तहको सम्पूर्ण सहयोग रहन्छ । स्थानीयको लामो समयको प्रतीक्षाको अन्त्य हुने र छिट्टै आयोजनाको काम सुरु हुने खोटाङको हलेसी तुवाचुङ नगरपालिकाकी मेयर विमला राईको विश्वास छ । हलेसी तुवाचुङ नगरपालिका र खोटाङमा रहेको बसाइँ सराइ बढिरहेको र आयोजना तत्काल सुरु भए त्यसमा कमी आउने उनको भनाइ छ । आयोजना विभिन्न चरणमा अगाडि बढिरहेको र समयमै सम्पन्न भएको देख्न आफूहरू आतुर रहेको उनले बताइन् । आयोजनाले स्थानीयको जीविकोपार्जनमा सुधार ल्याउने उनको दाबी छ । आयोजनाबाट खोटाङ, ओखलढुङ्गा र सोलुखुम्बुका ३ हजार १ सय ३९ घरधुरी प्रभावित हुने बताइएको छ । यसमध्ये २ सय ३८ घरधुरी पूर्ण र २ हजार ९ सय १ घरधुरी आंशिक रूपमा प्रभावित हुनेछन् । आयोजनाका लागि करिब ३० हजार रोपनी जग्गा अधिग्रहण गर्नुपर्नेछ । जग्गा अधिग्रहणका लागि प्रक्रिया अगाडि बढाइएको छ । आयोजनाबाट वार्षिक ३ अर्ब ४४ करोड युनिट विद्युत् उत्पादन हुनेछ । यसमध्ये सुक्खायाममा १ अर्ब ३६ करोड र वर्षायाममा २ अर्ब ८ करोड युनिट विद्युत् उत्पादन हुने आयोजनाको दाबी छ । आयोजनाको निर्माण अवधि ७ वर्ष छ ।"
विश्व बैंकसँग ऋण र अनुदान सम्झौता,"(काठमाडौं)सरकारले विश्व बैंकसँग सहुलियतपूर्ण ऋण र अनुदानका लागि सम्झौता गरेको छ । नेपालको स्वास्थ्य प्रणालीको गुणस्तर, पहुँच र उत्थानशीलता सुदृढीकरण गर्न नेपाल सरकार र विश्व बैंकले अन्तर्राष्ट्रिय विकास संस्था (आईडीए) बाट १० करोड अमेरिकी डलर बराबरको सहुलियतपूर्ण ऋण र स्वास्थ्य आपत्कालीन पूर्वतयारी तथा प्रतिकार्य कोष (एचईपीआरटीएफ) बाट ३८ लाख ४० हजार अमेरिकी डलर बराबरको अनुदानका लागि वित्तीय सम्झौता आदानप्रदान गरेका छन् । नेपाल गुणस्तर स्वास्थ्य प्रणाली कार्यक्रम सञ्चालन (नेपाल क्वालिटी हेल्थ सिस्टम्स प्रोग्राम अपरेसन) सम्बन्धी सम्झौतामा अर्थसचिव कृष्णहरि पुष्कर र माल्दिभ्स, नेपाल र श्रीलंकाका लागि विश्व बैंकका राष्ट्रिय निर्देशक फारिस हदादजेर्भोसले हस्ताक्षर गरे । अर्थमन्त्री प्रकाशशरण महत, विश्व बैंककी कार्यसञ्चालन प्रबन्ध निर्देशक आना वियर्दे र दक्षिण एसियाका लागि विश्व बैंकका उपाध्यक्ष मार्टिन राइजरको उपस्थितिमा यी सम्झौता आदानप्रदान गरियो । यो कार्यक्रम स्वास्थ्य तथा जनसंख्या मन्त्रालयले संघीय तहको स्वास्थ्य बिमा बोर्ड, र कोशी र गण्डकी प्रदेशका छनोट गरिएका प्रदेश तथा स्थानीय तहसँगको समन्वयमा कार्यान्वयन गर्नेछ । कार्यक्रमले गुणस्तरीय स्वास्थ्य सेवा प्रवाह गर्न स्वास्थ्य प्रणालीको तत्परतामा सुधार, स्वास्थ्य बिमाको पहुँच अभिवृद्धि र छनोट गरिएका प्रदेश तथा पालिकामा स्वास्थ्य आपत्कालीन पूर्वतयारी एवं प्रतिकार्य क्षमता सुदृढीकरण गर्ने कार्यमा जोड दिने बताइएको छ । गुणस्तरीय स्वास्थ्य सेवा मानव पुँजी विकासको आधारशिला हो । नेपाल गुणस्तर स्वास्थ्य प्रणाली कार्यक्रम सञ्चालनद्वारा तय गरिएको बृहत् सुधारका एजेन्डा उच्च गुणस्तरीय स्वास्थ्य सेवाको पहुँच अभिवृद्धि गर्न निर्णायक हुनेछन्, अर्थसचिव पुष्करले भने । नेपालमा संकटासन्न जनतालाई संरक्षण गर्ने, उन्नत उत्पादकत्व र दिगो आर्थिक वृद्धिको मेरुदण्डका रूपमा रहेको मानव पुँजीको सुदृढीकरणका लागि योगदान गर्ने उत्थानशील र समावेशी जनस्वास्थ्य प्रणाली निर्माण गर्न हामी सरकारसँग मिलेर काम गर्न प्रतिबद्ध छौं, माल्दिभ्स, नेपाल र श्रीलंकाका लागि विश्व बैंकका राष्ट्रिय निर्देशक जेर्भोसले भने ।"
किसानलाई अलैंची भित्र्याउन भ्याइनभ्याइ,"(ताप्लेजुङ)जिल्लाका किसान अलैंची भित्र्याउने चटारोमा छन् । जिल्लाको मुख्य नगदे बालीका रूपमा रहेको अलैंची टिप्ने, छोडाउने, सुकाउने र थन्क्याउने क्रम चलिरहेको छ । नेपालको कुल उत्पादनमध्ये झन्डै ४० प्रतिशत हिस्सा ओगट्ने जिल्लामा साउन अन्तिमदेखि टिप्ने काम सुरु हुन्छ । मध्य मंसिरमा टिपिइसक्ने अलैंची यतिबेला जिल्लाको मध्य भागका किसानले थन्क्याइरहेका छन् । खोला किनारदेखि ३ हजार मिटर उचाइसम्म लगाएको खेती औलबाट उठाउन सुरु हुन्छ । लेकाली क्षेत्रमा ढिलो पाक्ने भएकाले किसानले मंसिरसम्म पर्खनुपर्छ । ५० प्रतिशत किसानले भने यति बेला फसल उठाउने काम गरिरहेको अलैंची जोनका जिल्ला अध्यक्ष बालमणि बरालले जनाए । पहिला झाडी फाँडेर सफा बनाउनुपर्छ, त्यसपछि फलामको छुरीले थुंगा निकालेर छोडाउनुपर्छ, बरालले भने, दानालाई आगोमा सुकाएपछि बल्ल बिक्रीका लागि उपयुक्त हुन्छ । ताप्लेजुङ, संखुवासभा, तेह्रथुम, पाँचथर, इलामलगायत पहाडी जिल्लाका किसानले धान, कोदो, मकैजस्ता अन्नबाली हुने खेत मासेर अलैंची लगाएका छन् । जोनका अध्यक्ष बालमणि बरालका अनुसार जिल्लामा २८ सय ट्रनसम्म अलैंची उत्पादन हुन्छ । देशमा ७ हजार टनसम्म अलैंची उत्पादन हुने गरेको कृषि विभागको तथ्यांक छ । देशका ४२ जिल्लामा अलैंची खेती हुने गरेको अलैंची व्यवसायी महासंघका अध्यक्ष निर्मल भट्टराई बताउँछन् । बढी उत्पादन र खेतीकै रूपमा भने पूर्वका किसानले लगाएको उनले जनाए । नेपालमा उत्पादित ९८ प्रतिशत अलैंची भारत निर्यात हुने गरेको छ । अधिकांश झापाको काँकडभिट्टा नाका भएर निर्यात हुने गरेको भट्टराईको भनाइ छ । अलैंची नेपालबाट भारतको कोलकाता, दिल्ली जाने गरेको छ । त्यहाँबाट पाकिस्तान, दुबई, कतार, साउदीलगायत खाडी मुलुक निर्यात हुने भट्टराई बताउँछन् । ती मुलुकमा नेपालको सिधै पहुँच नभएकाले भारतीय व्यापारीले अधिकांश अलैंची खरिद गर्ने गरेको व्यवसायीको भनाइ छ । किसानले उत्पादन गरेको अलैंची गाउँ र जिल्लाका व्यापारीमार्फत झापाको बिर्तामोड पुर्याउने गरेका छन् । झापाको भन्दा एक हजारदेखि दुई हजार प्रतिमन कम मूल्यमा जिल्लामा खरिद हुने गरेको अलैंची व्यवसायी संघका अध्यक्ष भद्र रेग्मीले बताए । मूल्य भारतीय बजारमा निर्भर छ, रेग्मीले भने, बिहान एउटा दाम हुन्छ, कोलकाताको बजार दिउँसो १२ बजेपछि खुल्छ, त्यसपछिको बजार मूल्य अर्कै पनि हुन सक्छ । यो वर्षको उत्पादन भने देशैभरि घटेको किसान बताउँछन् । गत वर्षको तुलनामा ५० प्रतिशत पनि नफलेको फुङलिङ नगरपालिका६ का भीम गुरुङ जनाउँछन् । अलैंची फुलेका बेला परेको असिना र रोगकिराको प्रकोपका कारण उत्पादन घटेको उनको भनाइ छ । मूल्य भने यो वर्ष ६० हजार प्रतिमन (४० किलो) सम्म छ । चलनचल्ती र ठूला दाना गरी दुई किसिमको मूल्य हुन्छ, भट्टराईले भने, ठूला दानाको मूल्य चलनचल्तीको भन्दा दुई हजार रुपैयाँ बढी हुन्छ । किसानले पुच्छर काटेर ल्याए त्यसको मूल्य पनि दुई हजार बढी हुने उनले बताए । ओसिलो जमिनमा राम्रो उत्पादन हुने अलैंचीको प्रयोग मसला बनाउन प्रयोग हुने व्यवसायी बताउँछन् । नेपालकै जस्तो अलैंची भारत र भुटानमा पनि हुने गरेको छ । भारतको सिक्किम र असममा उत्पादित अलैंची बिक्री भएपछि नेपालको माग हुने व्यवसायीले जनाए । यसको कारोबार भने वर्षभरि नै हुने गरेको छ ।"
कृषि उत्पादन र प्रशोधनमा सघाउँदै कोरिया,"काठमाडौं (कास) कृषि विज्ञान तथा प्रविधि, कृषि तथा पशुपन्छी उत्पादन, कृषि प्रशोधन र कृषि उत्पादनमा गणतन्त्र कोरियाले सहयोग गर्ने भएको छ । कृषि तथा पशुपन्छी विकासमन्त्री बेदुराम भुसाल र गणतन्त्र कोरियाका कृषि, खाद्य र ग्रामीण मामिलामन्त्री चुङ ह्वाङक्वुनबीच भएको द्विपक्षीय बैठकमा कोरियाले सहयोग गर्ने सहमति भएको हो । द्विपक्षीय बैठकमा दुई देशका कृषि सम्बद्ध मन्त्रालयबीच कृषि क्षेत्रका विविध विषयमा प्राविधिक सहकार्य गर्न समझदारीपत्रमा हस्तक्षरसमेत भएको छ । समझादारीपत्रमा नेपालका तर्फबाट कृषिमन्त्री भुसाल र गणतन्त्र कोरियाका तर्फबाट कृषि, खाद्य र ग्रामीण मामिलामन्त्री ह्वाङक्वुनले हस्ताक्षर गरे । समझदारीपत्रको उद्देश्य दुवै पक्षले आआफ्नो राष्ट्रिय कानुन र नियमावलीबमोजिम दुई देशबीचको कृषि विज्ञान तथा प्रविधि, कृषि तथा पशुपन्छी उत्पादन, कृषि प्रशोधन र कृषि उत्पादनको क्षेत्रमा सहयोगलाई सुदृढ ढंगले अगाडि बढाउनु छ, मन्त्रालयले जारी गरेको विज्ञप्तिमा भनिएको छ, यस समझदारीपत्रको कार्यान्वयनमा कृषि तथा पशुपन्छी क्षेत्रको अध्ययन, अनुसन्धान तथा विकास, पूर्वाधार विकास र क्षमता अभिवृद्धिमा दुई देशबीच सहयोग र सहकार्य गर्न सकिनेछ । नेपाल कृषि अनुसन्धान परिषद् र कोरियाको कृषि अनुसन्धान परिषद्बीचको सहकार्यमा कृषि क्षेत्रको अनुसन्धानका काम अगाडि बढाउने अवसर सृजना हुने जनाइएको छ । दुई देशका कृषि विश्वविद्यालयको सहकार्यमा कृषि अनुसन्धान तथा अध्ययनका कार्य अगाडि बढाउन सकिने उल्लेख छ । दुई देशबीचको सहयोग र सहकार्यमा कृषि तथा पशुपन्छी विकासको क्षेत्रमा विषेशगरी संरक्षित कृषि, उच्च मूल्य जाने कृषि उपजको उत्पादन, प्रशोधन र बजारीकरण, दुग्ध व्यवसायलगायत क्षेत्रमा थप कार्य गर्न सकिनेछ, विज्ञप्तिमा भनिएको छ, कृषि पूर्वाधारको विकास, तालिम केन्द्र निर्माण, कृषि बजार विकासमा सहकार्य गर्न सकिनेछ । कृषि क्षेत्रसँग सम्बन्धित प्राविधिक मानव संसाधन, युवा कृषक तथा निजी क्षेत्रमा कृषि उद्यमीहरूको क्षमता अभिवृद्धि गर्न सकिने छ । नेपाली कृषि स्नातक विद्यार्थी तथा युवा कृषकका लागि सिक्ने र कमाउने अवसरका लागि कोरिया राम्रो गन्तव्य हुन सक्नेछ । नेपालको कृषि क्षेत्रमा कोरियाले विभिन्न सहयोग गर्दै आएको छ । हालै मात्रै हेफर कोरियामार्फत नेपाललाई उच्च प्रजनन मानका १०१ गाई सहयोगस्वरूप उपलब्ध गराइसकेको छ । तरकारी तथा फलफूलको मूल्यशृंखला विकासका लागि भ्यालु चेन डेभलपमेन्ट फर फ्रुट एन्ड भेजिटेबल नामक परियोजना सञ्चालन गर्दै आएको छ । कोरिया सरकारबाट रेशम खेती प्रवर्द्धन, दुग्ध क्षेत्र विकास र तरकारीको मूल्यशृंखलाको विकासमा भएको सहयोगबाट नेपालले ठूलो लाभ लिएको, उन्नत आलुको बीउ उत्पादन र हाइब्रिड धान उत्पादन प्रविधिमा सहकार्य गर्ने कार्य प्रक्रिया अगाडि बढाइएको पनि मन्त्री भुसालले जनाए ।"
अर्थ संक्षेप,"ललितपुरमा सेरेसको नयाँ शोरुम काठमाडौं (कास) विद्युतीय सवारीसाधन सेरेसले ललितपुरको थसिखेलमा दोस्रो शोरुम सञ्चालनमा ल्याएको छ । नेपालमा सेरेस ईभीहरूको आधिकारिक वितरक एमएडब्लू वृद्धि अटो कर्पले ललितपुरमा डिलरसिपका लागि सिल्भर मुन मोटर्स प्रालिसँग साझेदारी गरेको छ । सेरेसले सन् २०२३ मा विश्वको सबैभन्दा द्रुत विकास हुँदै गरेको अटोमोबाइल ब्रान्डमध्ये एकका रूपमा मान्यता प्राप्त गरेको कम्पनीले जारी गरेको विज्ञप्तिमा उल्लेख छ । जसले विद्युतीय सवारीसाधनहरूमा गुणस्तर र नवीनताप्रति आफ्नो प्रतिबद्धता देखाएको छ । हुवाएसँगको साझेदारीले उन्नत विद्युतीय सवारी प्रविधिप्रतिको सेरेसको समर्पणलाई अझै प्रगाढ बनाएको छ, विज्ञप्तिमा भनिएको छ । सेरेस युरोप प्रवेश गर्ने पहिलो चिनियाँ अटोमेकर हो । यो २१ युरोपेली राष्ट्रहरूसहित विश्वका करिब ७० देशमा अवस्थित छ, जसमा नेपाल ७१ औं रहेको जनाइएको छ । सेरेस ३ कम्फर्ट र प्रिमियम दुई भेरिएन्टमा उपलब्ध छ, जसको मूल्य क्रमशः ४९ लाख ९९ हजार र ५२ लाख ९९ हजारबाट सुरु हुने कम्पनीले बताएको छ ।आर्किड गार्डेन नेपाललाई महालक्ष्मीको सहयोगकाठमाडौं (कास) महालक्ष्मी विकास बैंक लिमिटेडले संस्थागत सामाजिक उत्तरदायित्वअन्तर्गत आर्किड गार्डेन नेपाल परियोजनालाई सफल बनाउन राउन्ड टेबल नेपालसँग समन्वय गरी आर्थिक सहयोग गरेको छ । पिछडिएका बालबालिकाको अधिकार, कल्याण र स्वास्थ्य सुरक्षित गर्ने उद्देश्यले स्थापित आर्किड नेपाललाई उक्त सहयोग गरिएको बैंकले जारी गरेको विज्ञप्तिमा उल्लेख छ । पिछडिएका बालबालिकालाई दिवा स्याहार तथा शिक्षा प्रदान गरिरहेको बाल विद्यालयको हालको अवस्था अत्यन्त नाजुक रहेकाले विद्यालयको अवस्था सुधार गरी बालबालिकाको पठनपाठनमा सहजता पुर्याउने उद्देश्यले बैंकले ५० हजार रुपैयाँ आर्थिक सहयोग गरेको हो, विज्ञप्तिमा भनिएको छ । आगामी दिनमा पनि संस्थागत सामाजिक उत्तरदायित्वका कार्यलाई थप प्रभावकारी रूपमा निरन्तरता दिने पनि बैंकले जनाएको छ । सिटी एक्सप्रेसको पहिलो १ लाख विजेताको नाम घोषणा काठमाडौं (कास) सिटी एक्सप्रेस मनी ट्रान्सफरले दसैं, तिहार र छठलाई लक्ष्य गर्दै विदेशबाट सिटी पठाऔं, दस गुणा बढी पाऔं उपहार योजनाका पहिलो १ लाख विजेता घोषणा गरेको छ । कम्पनीले विद्युतीय प्रणालीद्वारा विजेता छनोट गर्दा लन्डनबाट रेमिट्यान्स पठाउने स्वादेन लिम्बूले १ लाख जितेको कम्पनीले जारी गरेको विज्ञप्तिमा जनाइएको छ । लक्की ड्रमार्फत हरेक महिना १ जनालाई जनही १ लाख, हरेक साता ५ जनालाई जनही २५ हजार, ६१ दिन लगातार हरेक दिन १०० जना विजेतालाई जनही ५ सयको वालेट टपअप र अन्त्यमा एक जना भाग्यशाली बम्पर विजेताले आफूले पठाएको रकमको १० गुणा बढी रकम पाउने योजना सञ्चालनमा छ । कम्पनीका अनुसार यो योजना असोज १५ देखि मंसिर १५ सम्म लागू हुनेछ । आईसीटी अवार्डका ३ विधामा उत्कृष्ट स्टार्टअप, प्रडक्ट र इन्नोभेसन सार्वजनिक काठमाडौं (कास) आईसीटी अवार्ड कार्यक्रमअन्तर्गत यस वर्षका लागि विभिन्न ३ विधामा उत्कृष्ट ५ सार्वजनिक गरिएको छ । स्टार्टअप आईसीटी अवार्ड २०२३, प्रडक्ट आईसीटी अवार्ड २०२३ र राइजिङ स्टार इन्नोभेसन आईसीटी अवार्ड २०२३ विधामा १४ जना जुरी सदस्यको छनोटका आधारमा बुधबार उत्कृष्ट ५ को घोषणा गरिएको हो । उत्कृष्ट ५ मा पर्ने स्टार्टअपमा भोजमान्डु फुड प्रालि, दियो एआई टेक्नोलोजी प्रालि, जीजी कर्पोरेसन प्रालि, रासन टेक्नोलोजिज प्रालि र यार्सा टेक प्रालि छन् । प्रडक्ट आईसीटी अवार्डअन्तर्गत उत्कृष्ट ५ प्रडक्टमा डीजी बज, फास्ट बैंकिङ, मनी मित्र, क्यूकआरपीए र यात्री पी१ छन् । राइजिङ स्टार इन्नोभेसन विधाअन्तर्गत उत्कृष्ट ५ इन्नोभेसनमा ब्लाङ्सेर, ड्रेसन, दृश्य, इन्टर्नसाथी र प्रस्ट नेपाली छन् । आईसीटी अवार्ड २०२३ का यी ३ विधामा २ सयभन्दा बढीको नोमिनेसन प्राप्त भएको जनाइएको छ । उत्कृष्ट १२ स्टार्टअप, १३ राइजिङ स्टार र १४ प्रडक्टले गत असोज १९ र २० मा काठमाडौंमा आयोजित स्टार्टअप एन्ड आइडिया फेस्टमा सहभागी भएर प्रडक्ट र स्टार्टअप प्रदर्शनीमा राखेका थिए । उनीहरूले असोज २७ मा आयोजित ग्रान्ड जुरी सेसनअन्तर्गत प्रिजेन्टेसन एन्ड स्पिड डेटिङमा पनि प्रस्तुति दिएका थिए । उनीहरूको प्रस्तुति, आइडिया र स्टार्टअपबारे कान्तिपुर टेलिभिजनमा विशेष टेलिभिजन शो पनि प्रसारण हुने आयोजकले जनाएको छ ।"
नेपालले यूएईसँग मूलपानीमा खेल्ने,"(काठमाडौं)नेपालले यूएईसँग बदला लिँदै अर्को वर्ष वेस्ट इन्डिज र अमेरिकामा हुने ट्वान्टी२० विश्वकप क्रिकेटमा छनोट हुने अवसर पाएको छ । ओमानसँग ट्वान्टी२० विश्वकप छनोट एसिया क्षेत्रको बिहीबार समूह चरणको अन्तिम खेलमा ५ रनको हारपछि नेपाल समूहको उपविजेता भएर यूएईसँग खेल्नुपरेको हो ।अन्तिम ओभरको पहिलो ३ बलमा विवेक यादवले लगातार छक्का प्रहार गरे पनि नेपालले जित हात पार्न सकेन । १ सय ४६ रनको विजय लक्ष्य पाएको नेपाल कीर्तिपुरस्थित त्रिवि क्रिकेट मैदानमा २० ओभर खेल्दै १ सय ४० रनमा अलआउट भयो ।दीपेन्द्रसिंह ऐरी घाइते भएपछि प्रतियोगितामा खेल्ने मौका पाइरहेका विवेकले अन्तिम ओभरलाई सनसनी बनाए । सुरुमा रक्षात्मक भएर खेलेका विवेक अन्तिम ओभरमा आक्रामक बनेका थिए । यो खेलबाट नेपाली क्रिकेटले अर्का एक खेलाडी पाएको भन्दै नेपालका प्रशिक्षक मोन्टी देशाईले विवेकको प्रशंसा गरेका थिए ।नेपाल विश्वकप पुग्नेमा मोन्टी विश्वस्त छन् । हामीले लाइनक्रस गर्न सकेनौं । छनोट अझै सकिएको छैन, एक खेल अझै बाँकी छ । हामी विश्वकपमा छनोट हुन सक्छौं । त्यसका लागि खेलाडीले जिम्मेवार भएर खेल्नुपर्छ, प्रशिक्षक मोन्टीले भने, यो खेलबारे भन्नुपर्दा हामीले खेल र प्रतिद्वन्द्वीको पनि सम्मान गर्नुपर्छ । ओमानले लामो समयदेखि एकरुपको प्रदर्शन गर्दै आएको छ र दुई पटक ट्वान्टी२० विश्वकप पनि खेलिसकेको छ । सोमपाल कामी र सन्दीप लामिछानेलाई ब्याटिङमा माथि पठाउने निर्णयमा नेपालले माथ खाएको हो । आसिफ शेख तेस्रो ओभरमै आउट भएपछि तेस्रो नम्बरमा ब्याटिङमा आएका सोमपालले ९ बलमा १२ रनमात्र बनाउन सके ।सन्दीप जोरा १२ रन बनाई सातौं खेलाडीको रूपमा आउट भएपछि नेपाललाई ३१ बलमा ६१ रन बनाउनुपर्ने अवस्था थियो । यस्तो अवस्थामा करणभन्दा अगाडि सन्दीपलाई ब्याटिङमा पठाइएको थियो । तर, सोमपाल र सन्दीपलाई ब्याटिङमा माथि पठाउने निर्णयप्रति मोन्टीले प्रतिरक्षा गरे ।नेपाली टोलीका ११ जना खेलाडी नै ब्याटिङ गर्न सक्छन् । एउटा योजनामा हिँडिरहेकाले सोमपाललाई माथि पठाउने निर्णय एउटा प्रयोगमात्र थिएन, उनले भने, सोमपाल माथिल्लोक्रममा धेरै पटक खेलेका छन् । एसिया कपमा माथि ब्याटिङका लागि पठाउँदा उनले राम्रो गरेका थिए । पहिलो दुई खेलमा सिंगापुर र मलेसियालाई हराएर ओमानसँगको खेलअगाडि नै नेपाल सेमिफाइनल पुगिसकेको थियो । तर, ओमानसँगको हारले नेपाल समूह उपविजेतामै खुम्चियो । ओमानले बहराइनसँग कीर्तिपुरमा सेमिफाइनल खेल्नेछ । बहराइन मूलपानीमा कुवेतसँग ४ विकेटले पराजित भएको थियो । तर समूह बी बहराइन, हङकङ र कुवेतको समान २ अंक भए पनि रनरेटमा बहराइन अगाडि रह्यो । यूएईले मूलपानीमा सम्पन्न समूह बी को अन्तिम खेलमा हङकङलाई २२ रनले पराजित गर्यो । मूलपानी सबै ३ खेल जितेर यूएई समूह बी को विजेता बन्यो । गत वर्ष ओमानमा सेमिफाइनलमा यूएईसँगै पराजित हुँदा नेपाल ट्वान्टी२० विश्वकपमा छनोट हुन असफल भयो । यूएईले नेपाललाई ६८ रनले हराएको थियो ।मोहम्मद वासिमले ४८ बलमा ७० र वृत्या आनन्दले २३ बलमा ५ चौका र ३ छक्का प्रहार गर्दै ४६ रन बनाएपछि यूएईले १७५७ को स्कोर बनाएको थियो । जवाफमा नेपाल १८४ ओभरमा १ सय ७ रन बनाई अलआउट भयो । वासिम अहिले यूएईको कप्तान बनिसकेका छन् भने बिहीबार हङकङसँगको खेलमा नाडीमा चोट लागेका कारण वृत्याले नेपालविरुद्धको सेमिफाइनल खेल गुमाउन सक्ने छन् ।ट्वान्टी२० विश्वकप छनोट एसिया क्षेत्रको छनोटअघिको नेपाल ट्वान्टी२० आई त्रिकोणात्मक शृंखलामा डबल राउन्ड रोबिन लिगका दुवै खेलमा नेपालले यूएईलाई मूलपानीमा हराएको थियो । तर, फाइनलमा यूएईले नेपाललाई ४ विकेटले पराजित गरेको थियो ।शुक्रबार मूलपानीमा यूएईसँग सेमिफाइनल खेल्दा यी दुवै खेल पक्कै पनि नेपालको मस्तिष्कमा हुनेछ । तर, नेपालको लक्ष्य भने अर्को वर्ष हुने ट्वान्टी२० विश्वकपमै हुनेछ । यूएईलाई पराजित गरी दशकपछि नेपाल पुनः ट्वान्टी२० विश्वकप खेल्न आतुर छ ।"
नवौं नेपालगन्ज म्याराथनको पुरस्कार बढ्ने,"नेपालगन्ज (कास) मंसिर ९ गते हुने नवौं धारा नेपालगन्ज म्याराथन प्रतियोगिताको पुरस्कार राशिमा वृद्धि गरिने भएको छ । म्याराथन तयारीबारे बिहीबार पत्रकार सम्मेलनमा जानकारी दिँदै आयोजक क्रिएटिभ ह्यान्ड्सले पुरस्कार राशिमा वृद्धि गरिने जनाएको छ ।पुरस्कार वृद्धिबारे पूर्ण जानकारी आयोजकले चाँडै सार्वजनिक गर्ने क्रिएटिभ ह्यान्ड्सका संस्थापक अध्यक्ष टीएस ठकुरीले बताए । म्याराथनका लागि केही सरप्राइज प्याकेज पनि घोषणा गर्नेछौं, उनले भने यसपालि केही नयाँ गर्ने प्रयासमा छौं । यस वर्ष चार विधा थप गरी १४ विधामा प्रतिस्पर्धा गराइने छ । स्कुलस्तरमा बाहिरी जिल्ला समावेश गर्नुका साथै ६ देखि ८ सम्म तथा कक्षा ९ देखि १२ सम्मको फरक फरक विधामा प्रतिस्पर्धा गराइने छ । पत्रकार सम्मेलनमा लुम्बिनी प्रदेश खेलकुद परिषदका सदस्यसचिव जयप्रकाश भट्टराईले नेपालगन्ज म्याराथन र लुम्बिनी म्याराथनलाई प्रदेश खेलकुद परिषदले विशेष सम्पत्तिका रूपमा लिएको बताए । मुख्य प्रायोजक केएल दुगड ग्रुपका प्रबन्ध निर्देशक प्रदीप छाजेडले धारा नेपालगन्ज म्याराथन उचाइ पुर्याउनमा सबै नेपालगन्जवासीको योगदान रहने बताए । प्रतियोगितामा म्याराथन, महिला हाफ म्याराथन, खुला १० किमि दौड (पुरुषमहिला), छात्रछात्रा ५ किमि स्कुलस्तरीय, किड्स रन, ५ किमि कर्पोरेट रन, ट्राइसाइकल र वाकाथन छन् ।"
अपराजित भारत सेमिफाइनलमा,"मुम्बई (एएफपी) भारतले श्रीलंकालाई ३ सय २ रनको ठूलो अन्तरले पराजित गर्दै बिहीबार विश्वकप क्रिकेटको सेमिफाइनलमा प्रवेश गरेको छ । जितका लागि ३ सय ५८ रन पछ्याइरहेको श्रीलंका २० ओभरभित्र ५५ रन बनाएर अलआउट भयो । भारतका मोहम्मद सामीले १८ रन खर्चेर ५ विकेट लिए ।जसप्रित बुमराह र मोहम्मद सिराजले नयाँ बलबाट घातक बलिङको सुरुआत गरे । त्यसअघि श्रीलंकाका ५ ब्याटर शून्यमै आउट भए भने टोलीका लागि सबैभन्दा ठूलो व्यक्तिगत स्कोर भन्नु नै १४ रन रह्यो । श्रीलंकाका दुवै ओपनर गोल्डेन डकको सिकार बने । टिमले १४ रन बनाउँदासम्म ६ विकेट गुमाइसकेको थियो । बुमराहले ८ रनमा एक विकेट लिए भने सिराजले १६ रन खर्चेर ३ विकेट लिए । त्यस प्रदर्शनले सुरुमै श्रीलंकालाई आघात पुगेको थियो र लगातार एकपछि अर्को विकेट गुमाइरह्यो । एकदिवसीय विश्वकपमा भारतको यो जित अहिलेसम्मकै ठूलो अन्तरको हो । यसअघि सन् २००७ को विश्वकपमा बर्मुडा २ सय ५७ रनले पराजित भएको थियो ।भारतका विराट कोहली भने एकदिवसीय क्रिकेटमा सचिन तेन्दुलकरको नामको ४९ शतकको कीर्तिमान बराबरी गर्नबाट चुके । उनले ८८ रन बनाए । तर, भारत ८ विकेट गुमाएर ३ सय ५८ रनको विशाल स्कोर खडा गर्न सफल रह्यो । ओपनर शुभमन गिलले सर्वाधिक ९२ रन कप्तान रोहितलाई गुमाएयता विराट र शुभमनले १ सय ८९ रनको साझेदारी गरे । श्रेयस अय्यरले अन्त्यतिर ५६ बलमा ८२ रन बनाए र त्यसमा छ विशाल छक्का पनि सामेल थियो । भारतको यो लगातार सातौं जित हो र पूरा प्रतियोगितामा अपराजित रहेको छ । यस हारसँगै प्रतियोगितामा श्रीलंकाको चुनौती समाप्त भएको छ ।"
हलेसी र मितेरी भिड्ने,(ओखलढुंगा)ओखलढुंगाको मानेभन्ज्याङ६ सोक्माटारस्थित दूधकोसी किनारमा जारी नवौं व्याकुल माइला गोल्डकप फुटबलको सेमिफाइनल समीरकण पूरा भएको छ ।प्रतियोगिता मूल आयोजक समितिका सचिव नवीनकुमार राईका अनुसार शुक्रबार सेमिफाइनलमा हलेसी तुवाचुङ र मितेरी युवा तथा दूधकौशिका आधारभूत र रिभोरुङ युवा क्लबबीच प्रतिस्पर्धा हुनेछ । बिहीबार क्वाटरफाइनलमा खोटाङको हलेसी तुवाचुङ नगरपालिका१ ले जनजागरण युवा क्लबलाई २१ ले पराजित गर्दै अन्तिम चरणमा स्थान पक्का गरेको हो । रिभोरुङ युवा क्लब माथिल्लो रिचुवाले ओखलढुंगा मितेरी युवा क्लब बी लाई १० ले र मितेरी युवा क्लब ए ले नव सगरमाथा युवा क्लबलाई ३० ले पराजित गर्दै सेमिफाइनल पक्का गरेका थिए । बुधबार क्वाटरफाइनलमा मानेभन्ज्याङ६ को दूधकौशिका आधारभूत विद्यालय सोक्माटारले जिल्ला प्रहरी कार्यालय ओखलढुंगालाई २० ले हराएको हो ।खेलकुदको माध्यमबाट विकासको अभियान भन्ने नारासहित २०६८ सालदेखि राष्ट्रगानका रचयिता व्याकुल माइलाको जन्मथलोमा गोल्डकप सुरु भएको हो । मानेभन्ज्याङ गाउँपालिकाको आर्थिक सहयोगमा भइरहेको स्पर्धाको नवौं संस्करणमा २३ टिम प्रतिस्पर्धामा छन् ।
गोर्खा ब्वाइज विजयी,नेपालगन्ज (कास) गोर्खा ब्वाइज स्पोर्टस क्लब बुटवलले मुख्यमन्त्री कोहलपुर गोल्डकप फुटबल प्रतियोगितामा बिहीबार सुदूरपश्चिम११ धनगढीलाई १० ले पराजित गरेको छ ।बाँकेको कोहलपुर२ तेह्र बिगाहमा भइरहेको प्रतियोगितामा बिहीबार गोर्खा ब्वाइजको जितमा शक्ति राईले गरेको गोल नै निर्णायक भयो । गोर्खा ब्वाइजका लागि ४५ औं मिनेटमा खेलाडी शक्तिले गोल गरेका थिए । सुदूरपश्चिमलाई निकै दबाबमा राखेको गोर्खाले थप गोल गर्न भने सकेन । गोर्खा ब्वाइजका सहदेव केसी प्लयेर अफ द म्याच भए । शुक्रबार सेमिफाइनलमा चर्च ब्वाइज युनाइटेड र गोर्खा ब्वाइजबीच खेल हुनेछ । विजेताले ८ लाख र उपविजेताले ४ लाख रुपैयाँ पुरस्कारसहित ट्रफी जित्नेछन् ।
