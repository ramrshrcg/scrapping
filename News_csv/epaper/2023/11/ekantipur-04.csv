शीर्षक,विवरण
मध्यरातमा भूकम्प : कम्तिमा ४८ को मृत्यु,"महेश केसी (रुकुम पश्चिम), हरिहरसिंह राठौर (जाजरकोट), तुलाराम पाण्डे (कालिकोट), विप्लव महर्जन (सल्यान) र कृष्ण गौतम (सुर्खेत)"
बीआरआईले नेपालमा अनिश्चय ल्याउने : पूर्वराष्ट्रपति यादव,"(काठमाडौं)काठमाडौं (कास) गणतान्त्रिक नेपालका प्रथम राष्ट्रपति रामवरण यादवले चीनको बेल्ट एन्ड रोड इनिसिएटिभ (बीआरआई) ले नेपालमा अनिश्चय ल्याउने टिप्पणी गरेका छन् । प्राध्यापक लोकराज बरालद्वारा लिखित नेपाल ः फ्रम मोनार्की टु रिपब्लिक पुस्तकको शुक्रबार काठमाडौंमा आयोजित विमोचन कार्यक्रममा आफ्ना धारणा राख्दै पूर्वराष्ट्रपति यादवले भने, नेपालका पोखरा र भैरहवा विमानस्थल चल्न सकेका छैनन् । बीआरआईले कहाँसम्म लग्छ ? उनले थपे, पोखरा विमानस्थलको २ प्रतिशत ब्याज तिर्नुपरेको छ । भैरहवा र पोखरा दुई विमानस्थल खाली छन् । बीआरआईले नेपालमा अनिश्चय ल्याउन सक्छ ।पुस्तक विमोचन कार्यक्रममा उपस्थित पूर्वप्रधानमन्त्री बाबुराम भट्टराईले पनि सशस्त्र युद्धका बेला भारतविरुद्ध सुरुङ खन्ने भन्नु गलत भएको बताए । उनले भारतसँग विगतमा भएका असमान सन्धि कूटनीतिक ढंगले समाधान गर्नुको सट्टा आमनेसामने भिड्ने कुराले समस्या उत्पन्न गर्ने बताएका छन् । उनले नेपाल र भारतबीच देखिएका समस्या कूटनीतिक माध्यमबाट मात्र समाधान गर्न सकिने बताए । कम्युनिस्टले १९५० को सन्धि खारेज गरौं भनेकै हो । माओवादीले सुरुङ युद्ध गर्ने भनेकै हो, मैले नगरौं भनेको हो । भारतविरुद्ध सुरुङ खन्ने भनियो, उनले भने, सुरुङमा आफ्नै गाईभैंसी पर्ने खतरा भयो । खास फाइदा गरेन । त्यो युद्धको कुरा थियो, गरियो । माओवादी वरिष्ठ नेता मोहन वैद्य, सीपी गजुरेल भारतमा पक्राउ परेपछि २०५९ मा भारतविरुद्ध सुरुङ युद्ध गर्ने भन्दै रोल्पा, रुकुममा खाल्डा खनिएको थियो । शान्ति प्रक्रियामा आइसकेपछि कूटनीतिक तरिकाले वार्ता र संवाद गरौं भनियो । सुगौली सन्धिदेखि यता हाम्रो व्यापार घाटा बढेको बढ्यै छ । दुई सय वर्षदेखि यही अवस्था छ, उनले भने, छिमेकीसँग लडेर सकिँदैन, फाइदा पनि हुँदैन । त्यही भएर इमिनेन्ट पर्सन्स ग्रुप (ईपीजी) अवधारणा ल्याएको हो । उनले ईपीजीको प्रतिवेदन भारतले बुझ्न नमाने पनि अर्को नाम राखेर संवाद थाल्नुपर्ने बताए ।मैले भारतीय मित्रलाई त्यो रिपोर्ट नबुझे नबुझौं तर अर्को केही नाम राखेर बनाऔं भनेको छु, उनले भने, भारतसँग सम्बन्धलाई ठीक ट्र्याकमा नल्याएसम्म हामीले यो देशको समृद्धि र विकास गर्न सक्दैनौं । लोकतन्त्र पनि सुनिश्चित हुँदैन । त्यो हामी सबैलार्ई थाहा छ । उसँग कुस्ती खेलेर पनि हुँदैन । उनले भारतीय मित्र सेकुलरिज्मको पक्षमा नभएको आफू संविधानसभाको संवैधानिक समितिको सभापति हुँदा अनुभव गरेको बताए । भट्टराईले अध्यक्ष पुष्पकमल दाहालतर्फ संकेत गर्दै युद्धको अवस्थामा माओवादीमा पनि राजतन्त्रवादी समूह रहेको बताए । पुस्तकमाथि प्राध्यापक कृष्ण खनाल, राजनीतिशास्त्री कृष्ण हाछेथु, इन्द्र अधिकारी, तुलानारायण साहले टिप्पणी गर्दै राणा शासनदेखि गत निर्वाचनसम्म नेपालको राजनीतिक इतिहासलाई सरल र सटिक ढंगले प्रस्तुत गरेको बताए । लेखक प्राध्यापक बरालले आफ्नो प्राज्ञिक र कूटनीतिक जीवनमा गरेको अनुभवका आधारमा पुस्तक लेखेको बताए । पुस्तकमा लोकतन्त्रको सुदृढीकरणमा केन्द्रित भएको जानकारी दिए । पुस्तकमा आन्तरिक राजनीतिक र बाह्य शक्ति एकआपसमा मिसिएको छ ।आन्तरिक राजनीति र बाह्य कारकहरू एकअर्कामा मिसिएका छन् । नेपालमा कुनै पनि ठूला परिवर्तनको सुरुवात मुख्यतः राजनीतिक दलहरूको नेतृत्वमा जनताबाट हुन्छ र त्यसपछि परिवर्तनलाई सफल बनाउन बाह्य तत्त्वहरू महत्त्वपूर्ण हुन्छन्, पुस्तकमा उल्लेख छ, १९५०, १९९०२००५०६ मा भारतीय संलग्नता र १९९०२००५ मा अन्य देशहरूको समर्थनले शासन परिवर्तनमा मनोवैज्ञानिक र सांकेतिक प्रभाव पर्यो । अंग्रेजी भाषामा लेखिएको पुस्तकमा १०४ वर्ष राणा शासन, ३० वर्ष पञ्चायती व्यवस्था, ०४६ पछिको परिवर्तन, माओवादी सशस्त्र युद्ध, संविधानसभा निर्वाचन, नेपालको भूराजनीति, लोकतान्त्रिक प्रणालीमा देखिएका समस्या, संविधान निर्माण लगायतको विश्लेषण गरिएको छ ।"
सीपीसी तिब्बतका सचिव वाङ नेपाल आउँदै,"काठमाडौं (कास) चिनियाँ कम्युनिस्ट पार्टी (सीपीसी) का तिब्बत सचिव वाङ जुङचेङ नेपाल आउने भएका छन् । परराष्ट्र स्रोतका अनुसार उनी कात्तिक २३ मा नेपाल भ्रमणमा आउन लागेका हुन् । उहाँले नेपाल भ्रमणमा के के सम्झौता गर्ने भन्ने सम्बन्धमा गृहकार्य भइरहेको छ । चिनियाँ पक्षका तर्फबाट नेपालस्थित चिनियाँ दूतावासले यसबारेमा काम गरिरहेको छ, परराष्ट्रका एक अधिकारीले भने, उहाँको भ्रमण दुईदेखि तीन दिनसम्मको हुनेछ । प्रधानमन्त्री पुष्पकमल दाहालको असोजमा भएको चीन भ्रमणका दौरान सचिव वाङसँग पनि भेटवार्ता भएको थियो । उक्त अवसरमा दुई देशबीचको सहकार्य र सम्बन्धका बारेमा कुराकानी भएको थियो । त्यस क्रममा पूर्वाधार, सडक, ट्रान्समिसन लाइन, व्यापारिक र पारम्परिक नाका सञ्चालनमा ल्याउने, नेपालतर्फको सडकको स्तरोन्नति र विभिन्न परियोजना अघि बढाउनेलगायतका विषयमा सचिव वाङको भ्रमणमा कुराकानी हुने बताइएको छ । सन् २०१९ मा राष्ट्रपति सी चिनफिङले भ्रमण गर्दा, प्रधानमन्त्री पुष्पकमल दाहालले चीनको भ्रमण गर्दा र अन्य समयमा भएका सहमति र सम्झौताका सम्बन्धमा पनि कुराकानी हुनेछ । उनको भ्रमणका दौरान नेपाल र तिब्बतको ल्हासामा सिधा हवाई उडानका बारेमा पनि कुराकानी हुने गरी गृहकार्य भइरहेको स्रोतले बतायो ।"
माओवादीको दोहोरो चरित्र सरकारमा रहँदै सडक प्रदर्शन गर्ने,"(काठमाडौं)सरकारको नेतृत्वमा रहेको माओवादीले गरेको सडक प्रदर्शनको घोषणालाई विश्लेषकहरूले त्रसित मानसिकता को संज्ञा दिएका छन् । गणतन्त्र, संघीयता र धर्मनिरपेक्षताविरुद्ध पूर्वराजावादीहरूको प्रश्नको प्रतिवाद गर्ने नाममा सडक प्रदर्शनको बाटो लिनु गलत भएको उनीहरूको बुझाइ छ । संघीय लोकतान्त्रिक गणतान्त्रिक व्यवस्था बलियो बनाउन दलहरूले सरकार र सदनबाटै भूमिका खेल्नुपर्ने उनीहरूले सुझाव दिएका छन् । राजनीतिक विश्लेषक नीलाम्बर आचार्यले माओवादीले सडकको बाटो लिनु दोहोरो चरित्र भएको बताए । सरकारमा भएका पार्टीले राम्रो काम गर्ने अवसर सदुपयोग गर्नुपर्छ । जनताका लागि प्रभावकारी काम गरे जस्तोसुकै प्रश्नको व्यवहारले जवाफ दिन्छ, उनले भने, संघीयतासहितको गणतान्त्रिक राजनीतिक प्रणाली दलहरूको व्यवहारले बलियो हुन्छ । माओवादीले सरकारमा टिकिरहने रणनीतिअनुसार सडक प्रदर्शन गर्न खोजेको उनले बताए । आफैं सरकारमा आफैं सडकमा हुनुको अर्थ सत्तामा टिकिरहने नीति नै हो उनले थपे, यो गैरजिम्मेवार काम हो । यसले माओवादीलाई फाइदा गर्दैन । सत्तामा भएको पार्टीले कसैका विरुद्ध प्रदर्शन गर्नु गलत हो । सरकारले नक्कली शरणार्थी प्रकरण, सुनकाण्ड, ललिता निवास प्रकरण अघि बढाएर सकारात्मक सन्देश दिएकाले यसलाई निष्कर्षमा पुर्याउन उनले सुझाए । कानुनभन्दा माथि कोही छैन भन्ने प्रमाणित गर्नुपर्ने बेला हो, उनले थपे, गम्भीर अपराध गरेकालाई माफी दिएर दण्डहीनतालाई प्रश्रय दिइन्छ भने अवश्य प्रश्न उठ्छन् । माओवादीले भने सडक प्रदर्शन कसैप्रति लक्षित नभई नेता तथा कार्यकर्ता परिचालन गरेको जनाएको छ । पार्टी रूपान्तरणका लागि जनप्रदर्शन गर्न लागेको उसको दाबी छ । पूर्वराजाको पक्षमा प्रदर्शन भइरहेका बेला माओवादीले लोकतन्त्र र संघीय गणतन्त्र बलियो बनाउन भन्दै मंसिर २२ मा देशव्यापी प्रदर्शन गर्ने निर्णय गरेको छ । प्रदर्शनको तयारी गर्न केन्द्रीय समितिले तलका सबै समितिलाई परिपत्र गरेको छ । पूर्वराजावादीहरूको नामै नलिई प्रतिगमनकारीको चलखेलविरुद्ध प्रदर्शन गर्ने निर्णय गरेको हो । राजनीतिशास्त्री खगेन्द्र प्रसाईंले सरकारमा भएको पार्टीले गर्ने सडक प्रदर्शनको मुद्दा महत्त्वपूर्ण हुने बताए । सडक प्रदर्शन किन गर्ने महत्त्वपूर्ण प्रश्न हो, उनले भने, सरकारमा भएको पार्टीको सडक संघर्ष औचित्यपूर्ण हुनुपर्छ । सरकारमा रहेको पार्टीले प्रदर्शनको उद्देश्य भने स्पष्ट हुनुपर्ने उनको भनाइ छ । प्रधानमन्त्री पुष्पकमल दाहालले एमालेको चियापानमा बुधबार कसैविरुद्ध प्रदर्शन नभएको प्रस्टीकरण दिएका छन् । मिडियाले गलत ढंगले प्रचार गर्यो । अहिले देशभर वडास्तरमा जनपरिचालनका कार्यक्रम चलिरहेका छन्, उनले भने । राजधानीमा हुने प्रदर्शनपछिको सभालाई प्रधानमन्त्री दाहालले सम्बोधन गर्ने तयारी छ । अरू प्रदेशमा पदाधिकारीले सम्बोधन गर्नेछन् ।उपाध्यक्ष एवं प्रवक्ता अग्निप्रसाद सापकोटाले लोकतान्त्रिक गणतन्त्र, संघीयता, धर्मनिरपेक्षताको रक्षाका लागि जनप्रदर्शन गर्ने निर्णय गरिएको बताए । पार्टी सरकारमा भए पनि, नभए पनि संघीयता, गणतन्त्र बलियो पार्नु, जनपरिचालन गर्नु कर्तव्यअन्तर्गत पर्छ, उनले भने, लोकतन्त्र र संघीयताको सुदृढीकरणका लागि देशव्यापी प्रदर्शन गर्ने निर्णय भएको हो । कसैप्रति लक्षित होइन । उनले पार्टी विशेष रूपान्तरणअन्तर्गत जनपरिचालन कार्यक्रम तय भएको बताए । माओवादीले संगठन सुदृढीकरणका लागि मंसिर १५ सम्म विशेष रूपान्तरण अभियान चलाएको थियो । अभियानका क्रममा दसैं, तिहार, छठ पर्व परेकाले पुस १५ सम्म समय बढाएको छ । माओवादी विशेष रूपान्तरण अभियानले पार्टी संगठन सुदृढीकरणका लागि महत्त्वपूर्ण सुझाव आएका छन् । ती सुझाव लिएर अघि बढ्छौं, सापकोटाले भने, हामीले आफ्नो कुराभन्दा जनताका गुनासा सुनेका छौं । पार्टी पदाधिकारी बैठकले रूपान्तरण अभियानमा नखटेका केन्द्रीय सदस्यको विवरण पठाउन परिपत्र गरेको छ । अभियानमा नखटेका नेतालाई त्यहीअनुसार मूल्याङ्कनको तयारी हुने माओवादीले जनाएको छ । सबै पालिकामा केन्द्रीय सदस्य र वडामा प्रदेश सदस्यलाई खटाएको थियो । प्रधानमन्त्री दाहाल सात प्रदेशका सात वडामा जाने कार्यक्रमअन्तर्गत गत साता रुकुम पश्चिमको बाफीकोट गाउँपालिकाको वडा बैठकमा सहभागी भएका थिए । माओवादी सचिव चक्रपाणी खनाल संगठन रूपान्तरण अभियानसँगै गणतन्त्रलाई बलियो बनाउन कार्यक्रम थपिएको बताउँछन् । सरकार, सदन र सडकबाट गणतन्त्र, संघीयता बलियो बनाउने पार्टी नीतिअनुसार कार्यक्रम तय भएका हुन्, कोशी प्रदेश इन्चार्जसमेत रहेका खनालले भने, पार्टी अभियान एक महिना थपिएको छ ।साउन तेस्रो साता बसेको केन्द्रीय समिति बैठकले तीनमहिने संगठन सुदृढीकरण अभियान गर्ने निर्णय गरेको थियो । सरकारको नेतृत्व गरे पनि संगठन कमजोर हुँदै गएको व्यापक प्रश्न बैठकमा उठेपछि रूपान्तरणका लागि गाउँ फर्कने निर्णय गरेको थियो । माओवादीले पार्टीको कार्यक्रममा जनसेवा, अन्तर्क्रिया, सांस्कृतिक कार्यक्रमसँगै सरकारले अघि सारेका भ्रष्टाचारविरोधी अभियानलाई पनि जोडेको छ । प्रधानमन्त्री एवं पार्टी अध्यक्ष दाहालले सरकारको सुशासनको अभियानलाई गाउँगाउँ पुर्याउन निर्देशन दिएका थिए । सरकारले गरेको कामलाई सडकबाट दबाब दिन माओवादीले कार्यक्रम बनाएको थियो । तीनमहिने अभियान सकिएलगत्तै माओवादीले माघमा विधान अधिवेशनको तयारी गरेको थियो । पार्टी अभियान एक महिना बढाइएकाले अधिवेशन पछि सरेको माओवादीले जनाएको छ । विधान अधिवेशन गरी संगठनको संरचना सानो बनाउने र नेतृत्व प्रत्यक्ष निर्वाचितबाट गर्ने पार्टीको दाबी छ ।"
भारतमा दुर्घटना हुँदा सुर्खेतका ५ को मृत्यु,"वीरेन्द्रनगर (कास) भारतमा सवारी दुर्घटनामा परी सुर्खेतका ५ जनाको मृत्यु भएको छ । रोजगारीको सिलसिलामा भारतको कर्नाटक राज्यको गुलवर्गा जिल्लाअन्तर्गत अवजलपुरको तलकामा उनीहरूको मृत्यु भएको हो । मृत्यु हुनेमा पश्चिम चौकुने गाउापालिका७, अमलाटाकुराका २७ वर्षीय रतन नेवार, उनकी श्रीमती २५ वर्षीया अस्मिता, छोराहरू ५ वर्षीय मिलन, २ वर्षीय धड्कन र भाइबुहारी सुस्मिता नेवार रहेका छन् । गोवा जाने मुख्य सडकमा ट्रकको ठक्करबाट उनीहरूको घटनास्थलमै मृत्यु भएको चौकुने गाउँपालिकाका७ का वडाध्यक्ष धनीराम धमलाले जानकारी दिए । उनका अनुसार मृतक रतनका दाइ त्यहाँकै एक अस्पतालमा उपचाररत थिए । उनीहरू सपरिवार बिरामीलाई अस्पतालमा भेट्न गएका थिए । भेटेर फर्किने बेलामा ट्रकले ठक्कर दिएको बताइएको छ । रतनको परिवार सबै एउटै बाइकमा सवार थिए । मृतक नेवार परिवार एक वर्षदेखि रोजगारीको सिलसिलामा भारतमा बस्दै आएको थियो ।"
बर्सेनि थपिन्छ साढे दुई खर्ब सार्वजनिक ऋण,"विगत ७ वर्षको स्रोतको प्रवृत्ति हेर्दा द्विपक्षीय तथा बहुपक्षीय वैदेशिक ऋण प्राप्ति आर्थिक वर्ष ०७३७४ को तुलनामा आर्थिक वर्ष ०७४७५ देखि आर्थिक वर्ष ०७८७७ सम्म प्रत्येक वर्षहरूमा बढ्दै गएको छ भने आव ०७७७८ देखि बढ्न सकेको छैन, प्रतिवेदनमा भनिएको छ ।नेपाल सरकारले लिएको सबै वैदेशिक ऋण फरक फरक वैदेशिक मुद्रामा लिने गरिएकाले ती मुद्राको विनिमय दरमा हुने परिवर्तनबाट वैदेशिक ऋण दायित्वमा पनि घटबढ हुने गरेको प्रतिवेदनले देखाएको छ । विनिमय दर परिवर्तनका कारण ०७६७७ मा ७२ अर्ब १६ करोड ७७ लाख २ हजार वैदेशिक विनिमय नोक्सानी भएको थियो, प्रतिवेदनमा भनिएको छ, आर्थिक वर्ष ०७७७८ मा ७ अर्ब ४२ करोड ९६ लाख विनिमय दरको नोक्सानी भएको थियो । अघिल्लो आर्थिक वर्षमा १२ अर्ब ५१ करोड ५७ लाख र गत आर्थिक वर्षमा ५९ अर्ब १५ करोड ९६ लाख विनिमय दरको नोक्सानी भएको छ ।सरकारले वार्षिक बजेटमा उल्लेख गरेको लक्षित वैदेशिक ऋण प्राप्तिको प्रवृत्ति हेर्दा ०७१०७२ देखि ०७८७९ सम्मको अवधिमा कुनै आवमा पनि लक्ष्य पूरा हुन सकेको छैन । उक्त अवधिमा ०७३७४ मा सबैभन्दा कम २९६४ प्रतिशत र ०७२७३ मा सबैभन्दा बढी लक्ष्यको ७४६८ प्रतिशत वैदेशिक ऋण प्राप्त भएको छ । गत आर्थिक वर्षमा २ खर्ब ४२ अर्ब २६ करोड वैदेशिक ऋण प्राप्त गर्ने अनुमान रहेकामा त्यसको ४९४८ प्रतिशत मात्रै १ खर्ब १९ अर्ब ८६ करोड रुपैयाँ प्राप्त भएको प्रतिवेदनले देखाएको छ । वैदेशिक ऋण कम उपयोग हुनुमा लक्ष्य निर्धारण वस्तुनिष्ठ हुन नसक्नु, अधिकांश खर्च तेस्रो चौमासिकमा हुने र यस्तो खर्चको सोधभर्ना सोही आर्थिक वर्षमा हुन नसक्ने, सोधभर्ना प्रणालीमा हुने ढिलासुस्ती एवं कमजोर ऋण उपयोग क्षमता, अन्तरनिकाय समन्वय कमजोर हुनु, आयोजनाको पर्याप्त तयारी नहुँदै कार्यान्वयनमा जानु आदि पक्ष जिम्मेवार देखिएका छन् । यद्यपि पछिल्ला वर्षमा वैदेशिक ऋण प्राप्तिको प्रवृत्ति बढ्दै गएको देखिए पनि लक्ष्यभन्दा यो आधा कम छ । सम्झौताअनुसार वैदेशिक ऋणको उपयोगलाई प्रभावकारी तुल्याउनु आवश्यक रहेको प्रतिवेदनमा उल्लेख छ ।"
गोदाममै थन्कियो चुमनुब्रीको स्याउ,"(गोरखा)ढुवानी समस्याले चुमनुब्रीमा उत्पादित स्याउ स्टोरमै थन्किएको छ । चुमनुब्री गाउँपालिका४ प्रोकस्थित नामरुङका लाक्पाडुन्डुप लामाले तीन वर्षअघिबाट व्यावसायिक स्याउ खेती थालेका थिए । सडक सञ्जालको अभावले लामाको स्याउ फर्ममा उत्पादित झन्डै ३० हजार किलो स्याउ स्टोरमै थन्किएको हो । गत वर्ष लामाले उत्पादित स्याउ हेलिकोप्टरमार्फत ढुवानी गरी काठमाडौं पुर्याएका थिए । गत वर्ष मनास्लु हिमाल चढ्न आएका पर्यटकलाई पुर्याउन आएको हेलिकोप्टरमार्फत स्याउ ढुवानी गरी काठमाडौं पुर्याएको थिएँ, उनले भने, यस वर्ष हेलिकोप्टर स्याउ बारीमा ल्यान्ड हुन पाएन, अनुमति जहाँसम्म लिएको छ त्यहीँबाट फर्कियो, गत वर्ष जस्तै यस वर्ष हेलिकोप्टरबाट पनि ढुवानी गर्न पाइएन । सुरुका वर्ष चार हजार पाँच सय बोट स्याउ खेती गरेका लामाले खेती विस्तार गरेर १२ हजार ५ सय बोट पुर्याएका छन् । गत वर्ष १८ हजार किलो स्याउ फलेको लामाको फर्मबाट यस वर्ष उत्पादनमा वृद्धि भएको थियो । उत्पादित केही स्याउ भने स्थानीय बजारमा बिक्री हुने लामाको अपेक्षा छ । केही सुकुटी बनाएका छौं, केही पर्यटकलाई बिक्री गर्न यहींका होटलमा पुर्यायौं, उनले भने, ३० हजार किलो स्याउ थन्कियो, स्टोरमा नअटेपछि केही स्याउ त्यसै छन् । ढुवानी समस्याले बजार नपुगेको स्याउको सुकुटी बनाउने लामाले बताए । गाउँमै मेसिन ल्याएर स्याउको सुकुटी पनि बनाएका छौं, प्याकिङ गरेर राखेपछि जहिले बिक्री गर्दा पनि भयो, उनले भने । एक साताअघि उनले फर्मका सबै स्याउ टिपेर सकेका छन् । उनले झन्डै तीन सय रोपनी क्षेत्रफलमा स्याउ खेती गरेका छन् । फ्रेस स्याउ बजार पुर्याउन नपाएको भन्दै लामाले चिन्ता व्यक्त गरे । सबै स्याउ यहाँ बिक्री गर्न सकिँदैन, मार्केट छैन, केही स्याउ त खेर जाने भयो, उनले भने । उत्पादित स्याउ खच्चडमार्फत बोकाएर बजार पुर्याउन पनि समस्या रहेको उनले सुनाए । खच्चडबाट बोकाएर ल्याउँदा चिसोबाट तातोमा लैजाँदा बिग्रँदो रहेछ, फेरि यता उति ठोक्किँदा स्याउ राम्रो देखिन्न, उनले भने । लार्के सडकको ट्र्याक खुलेसँगै दुई वर्षअघिबाट माछाखोलासम्म ट्रक, ट्र्याक्टर, जिप चल्न थालेको छ । तर नामरुङबाट माछाखोला पुग्नै खच्चडलाई तीन दिन लाग्ने उनले बताए । गत वर्षको हिउँदमा जगतसम्मै गाडी चलेको थियो, यस वर्ष बर्खाले बिगारेको बाटो नबन्दा माछाखोलाबाट माथि गाडी चल्न सकेको छैन, उनले भने, खच्चडबाट माछाखोलासम्म पुर्याउनै दुईतीन दिन लाग्छ । उत्पादित केही स्याउ भने मनास्लु क्षेत्र पुग्ने पर्यटकलाई बिक्री गरिएको छ । प्रतिकिलो २ सय ५० देखि तीन सय ५० रुपैयाँसम्ममा स्याउ बिक्री भएको उनले सुनाए । गत वर्ष हेलिकोप्टरमार्फत काठमाडौंमा प्रतिकिलो ४ सय ९० रुपैयाँसम्म बिक्री भएको लामा बताउँछन् । दसैंतिहारका बेला यो स्याउ तल पुर्याउन सकेको भए भाउ राम्रो पाइन्थ्यो । यस वर्ष कसै गरे पनि बजार पुर्याउन सकिएन, उनले भने । लामा मात्र नभई नामरुङमा स्याउ खेती गर्ने एक दर्जन हाराहारीमा किसान छन् । थोरै मात्रामा उत्पादन गर्ने अन्य किसानको स्याउ स्थानीय बजारमै बिक्रीमा राखिएको लामाले जानकारी दिए । बजारीकरण सजिलो भए स्याउ खेती गर्नेको संख्या अझै बढ्ने स्थानीय बताउँछन् । पोरमा स्याउ खेतीलाई गोरखा जिल्लाकै नमुना बनाउने उद्देश्य छ । मनास्लु पदमार्गमा आएका विदेशी र स्वदेशी पर्यटकलाई पनि उत्तरी गोरखाको स्याउको स्वाद स्थानीयले चखाएका छन् । पोरमा इटालीबाट ल्याएको उन्नत जातका स्याउका बिरुवा लगाइएको छ । गोल्डेन, फुजी, गाला, रेड डेलिसियस र किङ रेड डेलिसियस जातका स्याउ खेती गरिएको छ । स्याउको स्वाद मीठो छ, किन्नेले पनि स्याउ मन पराएका छन्, लामाले भने । २ हजार ६ सय ५० देखि २ हजार ७ सय उचाइको उक्त क्षेत्रमा हावापानीको हिसाबले स्याउ उत्पादन राम्रो हुने देखिएका स्थानीय बताउँछन् । यस क्षेत्रमा यसअघि पनि स्याउ खेती गरिँदै आएको थियो । तर व्यावसायिक खेती हुन सकेको थिएन । केही वर्षयता स्थानीयको घरमा उत्पादित स्याउ मनास्लु पदमार्गमा यात्रा गर्ने पर्यटकलाई बिक्री हुन थालेको छ ।"
"किसानलाई खेती गराउँदै, धान किन्दै मिल","(विराटनगर)चामल आयात न्यून गर्न र जिरा मसिनो अनि बास्मती चालमका लागि स्थानीय स्तरमा धान उत्पादन गर्न किसानलाई उत्साहित गर्ने उद्देश्यले उत्तरी मोरङको डाँगीहाटमा राइस मिल सञ्चालनमा आएको छ । नेपाल कृषि कम्पनीको प्राविधिक सहयोगमा बुद्ध एयरका मालिक वीरेन्द्र बस्नेतले ५० करोड लगानीमा आरजु राइस मिल सञ्चालनमा ल्याएका हुन् । विदेशबाट आयात हुने लङरेन्जका चामल आयातलाई निरुत्साहित गर्न र त्यस्तो धान स्थानीय स्तरमा उत्पादन गर्न मिलले किसानलाई सुपथ मूल्यमा बीउ व्यवस्थापन एवं प्राविधिक सहयोगसमेत गर्ने गरेको छ । मिलले उच्च गुणस्तरका नयाँ प्रजातिका धान रोप्न सिफारिस गर्दै बीउ व्यवस्थापन र प्राविधिक सहयोग गरेर किसानले उत्पादन गरेको धान मिलले किन्दै पनि आएको मिलका म्यानेजर विवेकानन्द झाले जनाए । चालु वर्ष मिलसँग आबद्ध मोरङ सुनसरी र झापाका तीन हजार किसानलाई विदेशबाट आयात हुने जिरा मसिनो र त्यही स्तरको लङ रेन्जको चामललाई विस्थापित गर्ने उद्देश्यले रामधान खेती गर्न सिफारिस गरेको छ । उक्त धान मिलले मेसिन प्रयोग गरेर आफैं काट्ने र दाउनी गरेर सोझै मिलमा ल्याउने झाको भनाइ छ । मिलले किसानलाई रोप्न सिफारिस गर्दा नै धानको न्यूनतम समर्थन मूल्य तोकेको थियो । यस वर्ष सरकारले रामधानको न्यूनतम समर्थन मूल्य प्रतिकिलो ३१ रुपैयाँ तोक्दा मिलले ३२ रुपैयाँ दिने भएको छ । किसानलाई धान रोप्न उत्साहित गरेको मोरङ डाँगीहाट नलवारीका किसान गोविन्द न्यौपानेको भनाइ छ । यहाँ सयभन्दा बढी किसान मिलमा आबद्ध छन् । उनीहरूले मिलको सिफारिसमा सय बिघाभन्दा बढी क्षेत्रफलमा बर्खे र हिउँदे रामधान रोप्दै आएका छन् । मिलसँग मोरङ, सुनसरी र झापाका सात हजार किसान आबद्ध छन् । उनीहरूमध्ये भारतबाट आयात हुने जिरा मसिनो चामललाई विस्थापित गर्ने उद्देश्यले यसपालि तीन हजार किसानले रामधान खेती गरेको झाले जनाए । चार हजार किसानलाई मिलले भारतबाट आयात हुने सर्वती बास्मती र पुसा वास्मती धान रोप्न सिफारिस गरेको छ ।यी दुई जातका धानको पनि समर्थन मूल्य मिलले तोकेर किसानलाई उत्पाहित गरेको झाले जनाए । मिलले पुसा बास्मतीको समर्थन मूल्य प्रतिमन दुई हजार र सर्वती बास्मती धानको १७ सय रुपैयाँ तोकेको उनले बताए । मिलले वार्षिक २० हजार टन धानबाट हाफबोयल चामल उत्पादन गर्ने लक्ष्य राखेको उनको भनाइ छ ।"
मौलाउँदै गाँजा खेती,"भरियामात्रै पक्राउ कैलाश गाउँपालिकाका ३६ वर्षीय युवक एक वर्षदेखि भीमफेदी कारागारमा छन् । गाँजासहित पक्राउ परेका उनले अझै ३ वर्ष कैद भुक्तान गर्न बाँकी छ । सामान्य लेखपढ नजानेका उनी दिनभर गाडीमा ढुंगाबालुवा लोड गर्ने काम गरेर दुई छोरा र पत्नीसहितको परिवारको छाक टार्ने मेलो जुटाउँथे । काम नपाएका दिन उनी कन्दमूल खोज्न जंगलतिर जान्थे । खाना नभएर भोकै घरमा बसिरहेका बेला एक्कासि घरमा आएका अपरिचित एक पुरुषले एक बोरा सामान राक्सिराङबाट मनहरी पुर्याइदिए तीन हजार रुपैयाँ दिने बताए । घरका जहान भोकभोकै सुत्न लागेका बेला एक बोरा बोक्दा राम्रै पैसा आउने भएपछि उनी खुसी भए । रात पर्ने बेला २० किलोको बोरा भिरेर हिँडेका उनलाई बाटोबाटै प्रहरीले पक्राउ गरेको हो । तीन हजार रुपैयाँको आशामा भरिया बनेका उनले न पैसा पाए न घर फर्कन । गत असोजमा गाँजा प्याक गरेको दुई वटा पोकासहित कैलाश भार्ताका २१ वर्षीया सरिता चेपाङ र १८ वर्षीय सुरेश चेपाङलाई मनहरी बजारनजिकै प्रहरीले समात्यो । ५५ केजीको प्लास्टिकमा प्याक गरेको गाँजा मनहरी बजारसम्म पुर्याए एकएक हजार रुपैयाँ ज्याला दिने भने पनि त्यहाँ पुग्नेबित्तिकै प्रहरीले पक्राउ गरेको हो । अहिले दिदी भरतपुर र भाइ भीमफेदी कारागारमा छन् । गत पुसमा राक्सिराङ सरिखेतका २५ वर्षीय मैनबहादुर चेपाङ र २३ वर्षीया श्रीमती माहिलीमाया १२ केजी गाँजासहित नेवारपानीबाट पक्राउ परे । नेवारपानीसम्म गाँजा बोकेर पुर्याएको दुई हजार रुपैयाँ ज्याला पाउने आशामा चेपाङ दम्पतीले सरिखेत औलेबाट राति जंगलको बाटो हुँदै नेवारपानीतर्फ ल्याउने क्रममा प्रहरीले बाटोमा समातेको हो । उनीहरूका डेढ वर्षदेखि ८ वर्षसम्मका २ छोरी र २ छोरा छन् । अहिले उनीहरूको हेरविचार मावलीले गरिरहेका छन् । तस्करले भनेअनुसार भरियाका रूपमा प्रयोग भएका उनीहरूबाट मुख्य कारोबारीबारे केही नखुल्ने गरेको प्रहरीको भनाइ छ । प्रहरीका अनुसार गाँजा कारोबारीको पाँच तहको सञ्जाल छ । पहिलो खरिदकर्ता, दोस्रो ठेक्का लिने ठेकेदार, तेस्रो बिचौलिया, चौथो किसान र पाँचौं तथा अन्तिममा भरिया । भीमफेदी कारागारमा गाँजा ओसारपसारमा कैद भुक्तान गरिरहेका एक बिचौलियाका अनुसार नेपालमा उत्पादन भएको गाँजा विभिन्न नाका हुँदै भारत पुग्ने गरेको छ । गाजा तथा अन्य लागूऔषध खरिद गर्ने भारतीय तस्करहरू सीमापारिबाटै धन्दा चलाउँछन् । सीमापारिबाट उनीहरूको सम्पर्क नेपालको तराई क्षेत्रमा रहेका ठेकेदारसँग हुन्छ । किसानले उत्पादन गरेको गाँजा खरिद गरेर बेच्ने बिचौलिया हुन्छन् । जोसँग ठेकेदारले कुरा गरेर माग गर्छन् । किसानबाट खरिद गरेपछि निश्चित स्थानसम्म पुर्याउन गरिबी र बेरोजगारीमा पिल्सिरहेका स्थानीयलाई नै भरियाका रूपमा प्रयोग गरिँदै आएको छ । मकवानपुर प्रहरी प्रवक्ता भण्डारी लागूऔषध ओसारपसारमा धेरै तहका कारोबारी संलग्न रहेकाले नाइकेहरू पक्राउ नपर्नुको मुख्य कारण रहेको बताउँछन् । गाँजा ओसारपसार गर्नेहरू ४५ तहमा बसेर काम गरेका हुन्छन् । हामीले पक्राउ गर्ने भरियाले धेरैजसोलाई चिनेकै पाइँदैन, उनले भने, उनीहरू झूटो पहिचान बताएर काम गराइरहेका हुन्छन्, त्यसैले पक्राउ गर्न असहज हुन्छ । तीनै तहको सरकार र दलहरूको संयुक्त प्रतिबद्धताबिना मकवानपुरमा मौलाएको गाँजा खेती नियन्त्रण गर्न नसकिने स्थानीय प्रशासनको ठम्याइ छ । प्रहरीप्रशासनको एक्लो प्रयासले मात्र गाँजाअफिमको अवैध खेती रोक्न सम्भव नहुने प्रमुख जिल्ला अधिकारी सूर्यप्रसाद सेढाईंले बताए ।"
लुम्बिनी पिस टर्च सगरमाथा आधार क्षेत्र लगिँदै,(लुम्बिनी)विश्व शान्तिको कामना गर्दै लुम्बिनीबाट पिस टर्च सगरमाथा आधार क्षेत्र कालापत्थर लगिएको छ । उक्त पिस टर्च लुम्बिनीस्थित अखण्ड शान्ति द्वीपबाट बौद्ध परम्पराअनुसार लुम्बिनी विकास कोषका उपाध्यक्ष ल्याहारक्याल लामाले कीर्तिमानी सगरमाथा आरोही स्पिड काजी शेर्पालाई हस्तान्तरण गरेका हुन् । जलवायु परिवर्तनको असर न्यूनीकरणका लागि विश्वको ध्यानाकर्षण गर्ने उद्देश्यले उक्त टर्च लुम्बिनीस्थित मायादेवी मन्दिर र अशोक स्तम्भ परिक्रमा गराई शुक्रबार काठमाडौं लगिएको हो ।नेपाल पर्वतारोहण संघको ५० औं वार्षिकोत्सवको उपलक्ष्यमा लुम्बिनीबाट लगेको टर्च काठमाडौंको स्वयम्भू र बौद्धनाथमा पूजाआजा गरी मंगलबार कालापत्थर लगिने नेपाल पर्वतारोहण संघ केन्द्रीय सदस्य दिवस पोख्रेलले बताए । द्वीप हस्तान्तरण गर्दै उपाध्यक्ष लामाले लुम्बिनी र सगरमाथाको पर्यटन प्रवर्द्धनमा टेवा पुग्ने बताए । यसले जलवायु परिवर्तनको असरबाट हिमाललाई जोगाउन सकारात्मक सन्देश दिने बताए । २०६६ मंसिर १६ गते सगरमाथाको आधार क्षेत्र कालापत्थरमा बसेको मन्त्रिपरिषद् बैठक स्थलमा लगेर कात्तिक २५ गते विश्वको ध्यान केन्द्रित हुने गरी विशेष समारोह गरेर द्वीप प्रज्वलन गरिने सगरमाथा आरोही संघ महासचिव शिवबहादुर सापकोटा बताए । उक्त अवसरमा ३० फिट अग्लो नेपाली झन्डा र शिलालेख पनि अनावरण गरिनेछ । उक्त टर्च लुक्लाबाट १० जना कीर्तिमानी सगरमाथा आरोहीले कालापत्थर पुर्याउनेछन् । वातावरण संरक्षण र शान्तिबिना पर्यटन प्रवर्द्धन हुँदैन भनेर सन्देश दिन पिस टर्च बालेर सबैको ध्यानाकर्षण गराउन कार्यक्रम आयोजना गरिएको बताइएको छ । २०६६ मा १० बुँदे सगरमाथा घोषणापत्र जारी गर्दै पहिलो पटक ५ हजार २ सय ४४ मिटर उचाइमा रहेको कालापत्थरमा मन्त्रिपरिषद् बैठक बसेको थियो ।
छनोटकै दिन १ करोड ५७ लाख ५० हजार पुरस्कार निकासा,"काठमाडौं (कास) विभिन्न समयमा भएका क्रिकेट प्रतियोगिताको पूर्वघोषित नगद पुरस्कार अर्थ मन्त्रालयले निकासा गरेको छ । तीन प्रतियोगिताको १ करोड ५७ लाख ५० हजार रुपैयाँ पुरस्कार निकासा भएको राष्ट्रिय खेलकुद परिषद्का सदस्यसचिव टंकलाल घिसिङले जानकारी गराएका छन् । वैशाख ५ देखि १८ सम्म भएको एसीसी पुरुष प्रिमियर कपका लागि ७९ लाख, २०७९ साल फागुन १२ देखि १८ सम्म भएको आईसीसी यू१९ पुरुष सीडब्लूसीएसिया क्लालिफायरका लागि ४६ लाख र आईसीसी सीडब्लूसी लिग२ का लागि ३२ लाख ५० हजार रुपैयाँ पुरस्कार निकासा भएको हो ।शुक्रबार मूलपानीमा भएको ट्वान्टी२० विश्वकप छनोट एसिया क्षेत्रको सेमिफाइनलमा यूएईलाई ८ विकेटले हराउँदै नेपाली टोली जुनमा अमेरिका र वेस्ट इन्डिजमा हुने विश्वकपमा स्थान सुरक्षित गर्न सफल भएका थियो । सदस्यसचिवले विश्वकप पुग्न सफल टोलीलाई बधाई दिँदै उपाधि जितको शुभकामना दिएका छन् ।"
छोटकरी,"हलेसी र आयोजक भिड्दैओखलढुंगा (कास) मानेभन्ज्याङ६ सोक्माटार ब्आलेमबगर दूधकोसी किनार मैदानमा भइरहेको नवौं व्याकुल माइला गोल्डकप फुटबलमा खोटाङको हलेसी तुवाचुङ नगरपालिका१ वडा टिमले आयोजक दूधकौशिका टिमसँग फाइनल खेल्ने भएको छ । शुक्रबार सेमिफाइनलमा हलेसीले मितेरी युवा क्लब ए लाई २१ ले हराएपछि आयोजकविरुद्धको फाइनल पक्का गरेको हो । दूधकौशिका आधारभूत विद्यालयले रिभोरुङ युवा क्लब माथिल्लो रिचुवालाई ४० ले हराएको थियो । शनिबार हुने फाइनल विजेताले २ लाख २ हजार २ सय २२ रुपैयाँ, उपविजेताले १ लाख १ हजार १ सय ११ रुपैयाँ तथा सेमिफाइनलिस्टले समान २० हजार रुपैयाँ पुरस्कार पाउने मूल आयोजक समितिका नवीनकुमार राईले जनाए ।नेपालको मिश्रित प्रदर्शनकाठमाडौं (कास) कतारको दोहामा भइरहेको एसियाली रग्बी सेभेन्स प्रतियोगितामा शुक्रबार नेपालले मिश्रित प्रदर्शन गरेको छ । पहिलो दिन २ खेलेको नेपालले एक जित र एक हार बेहोरेको थियो । नेपाली टिम पाकिस्तानसँग ३४५ गोलले पराजित भयो भने साउदी अरेबियाविरुद्ध १७१२ ले जित निकाल्न सफल भया । नेपालले शनिबार ३ खेल खेल्नेछ ।चर्च ब्वाइज फाइनलमानेपालगन्ज (कास) चर्च ब्वाइज युनाइटेडले मुख्यमन्त्री कोहलपुर गोल्डकप फुटबल प्रतियोगितामा शुक्रबार गोर्खा ब्वाइज स्पोर्टस क्लब बुटवललाई ३० ले पराजित गर्दै फाइनल तय गरेको छ । चर्च ब्वाइजका सुशान श्रेष्ठ ३६ औं मिनेट, विशाल बस्नेतले ४७ मिनेट र आरुज सिंहले ७६ मिनेटमा गोल गरेका थिए । चर्च ब्वाइजका विशाल बस्नेत म्यान अफ द म्याच भए । उनलाई ५ हजार रुपैयाँ उपलब्ध गराइएको खेल संयोजक रामबहादुर मल्लले जनाए ।पाल्पामा प्रदेश आईटीएफ तेक्वान्दोपाल्पा (कास) तानसेनमा कात्तिक १७ र १८ मा हुने दोस्रो लुम्बिनी प्रदेशस्तरीय आईटीएफ तेक्वान्दो प्रतियोगिताको तयारी पूरा भएको छ । नेपाल आईटीएफ तेक्वान्दो महासंघ पाल्पाले तानसेन टुँडिखेल मैदानमा गर्ने प्रतियोगितामा लुम्बिनी प्रदेशका १२ जिल्ला, तीन विभागीय टोली र आयोजकको सहभागिता हुनेछ । कम्तीमा ६४ खेलाडीले प्रतिस्पर्धा गर्ने आयोजक अध्यक्ष नीरबहादुर सारुले जानकारी दिए । महिलातर्फ ४६ देखि ५२ केजी र पुरुषतर्फ ४९ देखि ५५ केजी तौल समूह तथा एकल स्पाइरिङमा प्रतिस्पर्धा हुनेछ । आईटीएफका रीता र अनिलको सम्झनामा यो प्रतियोगिता गरिएको हो ।"
डायरीमा बीपीको जीवन दर्शन,"यस वर्ष बीपी कोइरालाको व्यक्तित्व, सोच, सिद्धान्त र जीवनबारे केही खँदिला बहस चलाइए । त्यसका लागि प्राध्यापक कृष्ण खनाल, जेल डायरी का सम्पादक शंकर तिवारी धन्यवादका पात्र छन् । खनालको पुस्तक विश्वेश्वरप्रसाद कोइराला चेतना, चिन्तन र राजनीति मा बीपी कोइरालाको सम्पूर्ण पक्षमाथि विश्लेषण गरिएको छ र उनका प्रतिनिधि भनाइ पनि उल्लेख गरिएको छ । जेल डायरी बीपीको आफ्नै डायरी हो । बीपी अति विवादित र चर्चित राजनेता हुन्, जसको तुलना आधुनिक नेपालको इतिहासमा अरूसित हुन सक्दैन । त्यसैले बीपीको निधनको भोलिपल्ट भारतको टाइम्स अफ इन्डिया ले लेखेको थियो उनी बीसौं शताब्दीका सबैभन्दा ठूला नेपाली हुन् । मैले ३० वर्षपहिले उनलाई नेपाली पुनर्जागरणको प्रतिनिधि भनी लेखेकोबोलेको थिएँ । यसो भनिरहँदा बीपीलाई देवत्वकरण गर्न खोजेको होइन किनभने त्यत्रो प्रतिभा नेपालमा आजसम्म अर्को भेटिएको छैन । यो जस्तुगत विचार हो । बीपी चलायमान राजनीतिज्ञ, लेखक, साहित्यिक र चिन्तक मात्रै थिएनन् सामाजिक, आर्थिक र राजनीतिक विसंगतीका कट्टर आलोचकयोद्धा पनि थिए, जो राजनीतिको केन्द्रविन्दुमा सधैं छाइरहे । उनी परम्परावादी नेपाली समाजका मूल्यमान्यता र शैलीप्रति विद्रोह गर्थे । बोलचालको भाषामा होस्, गराइसोचाइमा होस् वा जीवन शैलीमा होस् बीपी अरूभन्दा फरक थिए । म आफैं बाल्यकालदेखि नै बीपीबारे जानकारी राख्ने, उनका कृति पढ्नेबझ्ने व्यक्ति र अन्वेषक भए पनि उनको जेलबाहिरकै धेरै पक्षमाथि अनभिज्ञ रहेछु भन्ने तथ्य यो किताब पढेपछि महसुस भएको छ । राजनीतिक विश्लेषकले धेरै परस्परविरोधी विचार प्रवाह, कार्य (एक्सन) र शैलीप्रति तीक्ष्ण टिप्पणी गरिरहँदा त्यस नेताको तात्कालिक परिस्थिति, सन्दर्भ र निर्णय गर्ने सीमित अवसरको हेक्का गरेको हुँदैन । बीपी कोइरालाको राजनीतिक घटनाप्रतिको विश्लेषण, नयाँ निर्णय लिई त्यस परिस्थितिलाई समयसापेक्ष चित्रण गरी गतिशील भइरहने विशेषताले उनी सधैं विवादास्पद भइरहे । उनी सही रूपमा २००७ सालको क्रान्तिका नायक भए पनि त्यतिखेरको परिस्थितिले उनलाई निर्णायक भूमिकाबाट वञ्चित गर्दा राणा र कांग्रेसको संयुक्त सरकार ढल्यो र देशको राजनीति नयाँ दिशामा हिँड्यो । २००७ सालपछि २०१७ सालसम्म आइपुग्दा बीपीले आफ्नो अडान परिवर्तन गरेको प्रमाण समाजशास्त्रीका रूपमा र स्वयं उनका सहपाठीका नजरमा आलोच्य थिए । अति चञ्चल स्वभाव र गतिशील भएकाले धेरैले (गणेशमान सिंहलगायतले) मर्कुरियल (पारो जस्तो) भन्थे उनलाई । र, यो प्रशंग स्वयंम बीपीले आफ्नो डायरीमा लेखेका छन् । बीपीले २००७ सालमा घोषणा गरिएको संविधानसभाको चुनाव त्यागी सम्प्रभु भएको राजाले दिएको संविधान मान्दा उनको राजनीतिले पलटवाजी (युटर्न) लिएको देखिन्छ । तर, समय र बद्लिँदा घटनाचक्र हेर्दा देखिन्छ एक गतिशील नेता अडिएर एकै ठाउँं बसिरहने अवस्था थिएन । उनले यही विषयमाथि नयाँ किसिमले औचित्य स्थापित गर्दै भने, नेता त्यो हो जो यथार्थताको धरातलमा उभिन्छ । राजतन्त्रको उदीयमान शक्ति र दलहरूको यसमाथि प्रतिकार गर्ने क्षमता कम भएका बखत संविधान मानेर चुनाव लड्नुबाहेक एक लोकतान्त्रिक नेताले अरू के गर्न सक्थे ? तर, राजाको असीमित महत्त्वाकांक्षाले स्थापित अर्धसंसदीय व्यवस्था मात्रै तिरस्कृत भएन राजनीतिक दलको अस्तित्वसमेत मेटाउने प्रयास भयो । तर, २०१७ सालको सैनिक बलमा गरिएको कु र बीपीको जेलयात्राले उनका लागि लोकतन्त्रको प्रतीक बन्ने अवसर दिलायो । पछि विचार गर्दा २०१७ सालको घटना नै राजतन्त्र विनाशको एक प्रमुख कारण बन्यो । बीपीका विचारमा राजा महेन्द्रले राजनीति छाडेर हतियार उठाएको र सैन्य विजेता भए पनि आफ्नो राजनीतिक जमिन गुमाउँदै गएका थिए । यस्तो सैनिक आक्रमण कुनै जित नभएको भनाइ बीपीको छ । बीपीले जेल जीवनताका र पछि तथाकथित सुधारिएको पञ्चायत व्यवस्थाको संविधान २०३७ माथि प्रतिक्रिया दिँदै राजा र जनताबीचको संघर्ष बढ्ने संकेत दिएका थिए । प्रतिपक्ष मतको बेवास्ता भएकाले नेपाली कांग्रेसले चुनावमा भाग लिएन । पञ्चको आन्तरिक झगडा, प्रतिपक्षको बहिष्कार र अन्तर्राष्ट्रिय राजनीतिक दवाबले २०४६ सालमा बहुदलीय व्यवस्था पुनःस्थापनाका लागि भएको जनआन्दोलन सफल हुनु निरंकुश राजतन्त्रको अधोगमनको थालनी थियो । दरबार हत्याकाण्ड, राजा ज्ञानेन्द्रको अदूरदर्शिता र समयसापेक्ष सोचाइको कमीले विधिवत् रूपमा सन् २००८ मा राजतन्त्र अन्त्यको घोषणा भएको हो । कसैकसैले षड्यन्त्र भयो र विदेशीको प्रभावले राजतन्त्रको अन्त्य गरियो भने पनि विशेष गरी राजाकै हठका कारण नेपालमा गणतन्त्र आएको हो । जेल डायरी मा बीपीले प्रस्ट रूपमा आफू राजाको तानाशाही व्यवस्थाको विरोधी भएको र राजतन्त्र कहिल्यै लोकतान्त्रिक नहुने बहस गरेका छन् । त्यसमा पनि नेपालको पृष्ठभूमि, कमजोर सैधान्तिक धरातल र राजनीतिक दलहरूको विभाजित अवस्थाले राजा जहिले पनि महत्त्वाकांक्षी हुने वातावरण रहने सम्भावना धेरै छ । कुनै निर्वाचन सामना गर्नु नपर्ने राजा राष्ट्राध्यक्ष भए लोकतन्त्रको अवस्था कस्तो हुन्थ्यो ? यसको ज्वलन्त उदाहरण राजा ज्ञानेन्द्रले संविधान निमोठी आफ्नै व्याख्या अनुसार राष्ट्राध्यक्षको भूमिका खेलेको विगतले प्रस्ट पारेको छ । नेपालमा कि त राजतन्त्र हुन्छ कि त लोकतन्त्र (राजाबेगरको) भन्ने सोच कट्टर राजावादी डा तुलसी गिरीको सैद्धान्तिक अडानले प्रमाणित गरेको थियो । त्यसैले नेपालका सन्दर्भमा राजतन्त्र र लोकतन्त्र परस्पर विरोधी पक्ष हुन् भन्ने जोड बीपीको छ । जस्तोसुकै प्रतिकूल अवस्थामा पनि बीपी कहिल्यै राजावादी हुन नसकेको तथ्य जेल डायरी मा छ । कतिपय रणनीतिक, समय र परिस्थिति अनुसारका व्यख्यानले उनलाई राजानजिक भएको अर्थ लगाइन्छ, तर उनको राजनीतिक र सैद्धान्तिक धरातल स्पस्ट थियो । उनी राजावादी नहुन सक्ने आशंकाले र एक किसिमको लघुताभासले राजा महेन्द्र बीपीदेखि सधैं त्रसित थिए, जसकारण २०१७ सालको काण्ड घट्यो । राजनैतिक लडाइँबाट बीपीको तेजोबध गर्न नसकिने भएपछि राजा महेन्द्रले सेनाको बलमा सत्ता आफ्ना हातमा लिएको र त्यसले उनलाई पिरोलिरहेको पनि बुझ्न सकिन्थ्यो । बीपीको बुझाइमा राष्ट्रवाद र तानाशाही एकअर्काका पूरक हुन् । तानाशाही लाद्न एउटा राम्रो हतियारका रूपमा राष्ट्रवाद जगाइन्छ । यस्तो हतियार सबै महत्त्वाकांक्षी शासकले प्रयोग गर्छन् । संसदीय व्यवस्था ढाल्दा यस्तै राष्ट्रवादको खाँडो जगाइएको थियो । र, निर्दलीय पञ्चायतलाई औचित्य प्रदान गर्न पनि यो हतियार एकनासले चलाइएको हो । बीपी कोइरालाले नेपाल राष्ट्रलाई नै घात गरेको लाञ्छना लगाइयो । र, पछि नेपाली कांग्रेसका कार्यकर्तालाई अराष्ट्रिय तत्त्व अर्थात् अत भनि भनी जनताका आँखामा छारो हालियो । इन्दिरा गान्धीले भारतमा संक्रमणकाल लगाउँंदा र सिक्किमको विलय भारतमा गराउंँदा तिनै बीपीले विरोध गरे, त्यसबेला भने उनी शाहीतन्त्रका लागि राष्ट्रवादी गनिए । जेल डायरी मा अनेक रोचक पक्ष छन्, जसले बहुआयामिक विचारको तह अझ बढाएको छ । बीपी आफूलाई राजनीतिमा लोकतन्त्रवादी र साहित्यमा अराजकतावादी भएको ठान्छन् । पश्चिमा लेखक, कविबाट बढी प्रभावित थिए उनी । यौन मनोविज्ञानका निम्ति उनी डीएच लरेन्स, गाई दे मोपाँसा, आन्तोन चेखब र अन्य लेखकलाई प्रेरणाका स्रोत मान्छन् । बीपी यौन र धर्मप्रति कट्टर छैनन् किनभने डायरीमा उल्लेख गरिएका नारी पात्र सांकेतिक मात्रै हुन् र यौनलाई उनी एक साहित्यिक पारखी र दार्शनिक रुझानका लागि मात्रै प्रयोग गर्छन् । यौनबारे बीपी भन्छन्, यौन भन्नु जिन्दगीमा तपाईंमाथि थोपरिएको एयटा जैविक श्रम हो । यसबाट आउने आनन्द तपाईंले कठिन श्रम गरेबापत पाउने पुरस्कार हो । यौनमा आफ्नो व्यक्तिगत संलग्नताबारे उनले सूक्ष्म किसिमले लेखेका छन् र बुझ्नेलाई इसारा काफी छ । उनी भन्छन्, यौनिक संकीर्णता कुनै महान् गुण होइन, जसरी यौनिक स्वतन्त्रता आफैंमा कुनै अवगुण होइन । धर्मबारे उनी एगनोस्टिक छन् अर्थात् ईश्वरप्रतिको उनको दृष्टिकोण तटस्थ छ । तर, उनी ईश्वरले सबै सृष्टि गरेको मान्न तयार छैनन् । अल्बर्ट आइन्स्टाइन, नेहरू पनि यस्तै सोच राख्थे । नेपालका बालकृष्ण सम आफूलाई नास्तिक ठान्थे किनभने संसार नियमित आकस्मिकताले चलेको ठान्थे । मैले समलाई २०१७ सालको काण्डपछि ज्ञानेश्वरको घरमा भेट्दा आफू नास्तिक नै रहेको, तर लक्ष्मीप्रसाद देवकेटाले मर्ने बेला आखिर ईश्वर रहेछ भनी आफूलाई ईश्वरमा समर्पण गरेको सुनाएका थिए । तर, बीपी धर्मलाई राजनीतिक हत्कण्डाको रूपमा लिनु नहुने र राज्यको आफ्नो निजी धर्म नभएको ठान्थे । र, सबै धर्मप्रति समभाव राख्नुपर्ने मान्यता राख्थे । उनी नेपाललाई हिन्दु राष्ट्र बनाउन नहुने र यदि यसो गरिए यो धोकेबाजी मात्रै भएको ठान्थे । सन् १९७९ जुलाई २० मा अंग्रेजी साप्ताहिक विक्ली मिरर लाई दिएको अन्तर्वार्तामा उनले यसबारे प्रस्ट धारणा राखेका छन् । र, डायरीमा पनि धर्मबारे उनको आफ्नै दार्शनिक व्याख्या छ । तर, विडम्बना के छ भने आज आफूलाई बीपीका अनुयायी भन्नेहरू नै उनको हुर्मत लिई उनलाई अपव्याख्या गर्दै छन् । उनको नामलाई राजनीतिक बजारमा बिकाउमा राखिन्छ । तर, जेल डायरी ले बीपी कोइरालाको व्यक्तित्वको उचाइ र गहिराइ कायम गरेको छ । डायरीमा उल्लेख गरिएका कतिपय पात्रको सही विश्लेषण गरी सबैको औकात र पहिचान उनले देखाइदिएका छन् । आत्मवृत्तान्त मा उल्लेख गरिएका कतिपय पात्रबारे बीपी अलि वस्तुवादी भएको पनि यस पुस्तकमा उल्लेख गरिएको छ । जेल डायरी मा एक जना मात्रै नेपाली लेखकको प्रसंग उठाइएको छ र तीप्रति बीपी सकारात्मक नभएको उल्लेख पाइन्छ । ती साहित्यिक पात्र थिए लीलाध्वज थापा । उनको उपन्यास मन बारे धारणा राख्दै थापालाई आफूले मन नपराएको, तर पुस्तक पढ्दा भाषा भने राम्रै लागेको लेखेका छन् । थापाको मन उपन्यासबारे म पनि केही मात्रामा जानकार छु । ताना शर्माले २०१७ सालमै भक्तपुरको एक कार्यक्रममा थापाको मन पढ्दै नपढी आलोचना गरेका थिए । पछि मेरै सम्पादनमा छापिएको शक्ति साहित्यिक पत्रिकामा मनको चिनारी लेखमा उनैले अति तारिफ गरेका थिए । लीलाध्वज थापा मानिसलाई आफ्नो बनाउन अति सिपालु भएकाले हामी बसेको डेरामा सधैं आइरहन्थे, जहाँ तारानाथ पनि बस्थे । आखिर मानवीय कमजोरी त भइहाल्छ । आफ्ना पहिलेका भनाइप्रति खेद प्रकट गर्दै तारानाथले मनको चिनारी मा प्रशंसाको वर्षा गरेका छन् । यस्ता कैयन् प्रसंग छन् किताबमा । जे होस् जेल डायरी (२०८०, शिखा बुक्स) ले बीपी व्यक्तित्वको बहुआयामिक तस्बिर प्रस्तुत गरेको छ । आजसम्म पाइएका जानकारीभन्दा बढी तथ्य र विशेषता जेल डायरी मा छ, जुन अन्यत्र पाइँंदैन ।"
इतिहासकारको इतिहास,"अहो ! बाँच्न सक्नुपर्छ मान्छे भएरभगवान पनि हुँदोरहेछदाई, तपाईको देवत्व हेर्दा हेर्दै सफा गर्न दिनु मेरो खराबी !यो नेपाल भाषामा लेखिएको एउटा कविताको नेपालीमा स्वतन्त्र अनुवाद हो । कवि दुर्गालाल श्रेष्ठलाई मन मात्रै पर्नुपर्छ, उनी कविता नै उपहार दिँदारहेछन् । चित्तरञ्जन नेपालीको तेस्रो भीमरथारोहणका बेला उनले यही कविता लेखे अनि दिए उपहार । त्यो पनि फ्रेममा हालेर । अब यसलाई जो कसैले पनि खुबै गर्वले सजाउने त भयो नै । चित्तरञ्जनको अध्ययनलेखन कोठामा यसलाई सबैले देख्नेगरि सजाइएको छ । दसैंले छोपिसक्दा उनै चित्तरञ्जन नेपालीको निधन भयो, ९३ वर्षका थिए । आजै जस्तो हो, यो कोठा खोलेको पनि, छोरा मनोजप्रसाद राजभण्डारीले भने । बुबालाई उनका किताब र कागजात कसैले यताउता गरेको मन पर्दैनथ्यो । त्यसैले त्यो कोठा पनि उस्तै थियो, जस्तो उनले छाडेका थिए, परिवारले चलाउने आँटै गरेनन् । महाराजगञ्जको नारायणगोपाल मार्गभन्दा केही अगाडि उनको घर छ । त्यहीं बिते उनी । त्यही घर पुग्दा १३ दिनको काम लगभग भर्खरै सकिएको थियो ।साँच्चै कोठा अझै जीवन्त थियो, लाग्छ, यहाँ अझै कोही छ । कोठामा छिरे लगत्तै नेपालीका एक्ला छोरा मनोज भावविह्वल भइहाले । उनका पनि एक्ला छोरा मनीष एकछिन चुपचाप रहे । पछिल्लो समय महाराजगञ्जको त्यो घरमा नेपालीसँगै चार पुस्ताको बसोबास थियो । मनीषको पनि एक्लो छोरो छ । नेपालीले तिनीहरूलाई मात्रै होइन, आफ्नी ९२ वर्षीया धर्मपत्नीलाई पनि छाडेर गए । उनकी श्रीमती हुन्, मेरीबाबा, जो स्तब्ध छिन् । नेपालीलाई श्रीमती खुबै प्रिय थिइन्, त्यसैले उनको नाममा नेपाल भाषामा कविताकिताबै लेखे । सायद उनको जीवनमा आमाको पनि उत्तिकै प्रभाव थियो, त्यसैले उनले जन्मदिनमा आमाको नाममा पनि कवितासंग्रह छापे नेपाल भाषामा । नेपाली नेपाल भाषाका राम्रै साहित्यकार पनि थिए । पछि नेपाल भाषा एकेडेमीको चान्सलर पनि भए । नेपाल भाषा साहित्यका जानकार रमेशकाजी स्थापितका अनुसार, मेरीबाबा साँच्चै साह्रै सुन्दर कविताको संग्रह हो । त्यही पुस्तकमा नेपालीले एक ठाउँमा मीठो सम्झना लेखेका छन् । त्यस अनुसार, विवाहकै बेला मेरीबाबालाई क्षयरोग लागेको रहेछ । स्वभाविक थियो, उनीसँग नेपालीलाई विवाह नगर्न दबाब आयो । तर, नेपालीका बुबा मेदिनीप्रसाद राजभण्डारीले एउटा गज्जब निर्णय गरे, बुहारीका रूपमा भित्र्याउँदा तिनको छेल्लीमै मृत्यु हुन्छ भने पनि विवाह छोरासँगै गर्ने । तिनै मेरीबाबाले नेपालीलाई पूरै जीवन साथ दिइन्, उनीहरू आदर्श जोडी थिए । यो रह्यो, चित्तरञ्जन नेपालीको जीवनको एक पक्ष । खासमा उनलाई सम्झनुपर्ने सबैभन्दा ठूलो कारण भने इतिहासकारका रूपमा हो । खास कुरो उनले बैज्ञानिक ढंगले इतिहास लेखे । आफ्नो जीवनमा लगभग २९ किताब लेखे । त्यसमध्ये दुई कृतिका लागि उनलाई सधैं सम्झिनेछ०१३ सालको भीमसेन थापा र तात्कालीन नेपाल र ०२० सालको श्री ५ रणबहादुर शाह । दुवै क्लासिक पुस्तक सावित भए । भीमसेन थापामाथि लेखिएको पुस्तकका लागि उनले मदन पुरस्कार जिते । यी दुई पुस्तकमा उनले भीमसेन थापाको पनि समर्थन गरेर लेखेका छन्, अनि रणबहादुरको पनि । त्यसैले यसबारे केही न केही आलोचना भइरहन्छ नै । तर, यी यस्ता दुई पुस्तक हुन्, जसलाई एकपल्ट नपढी सुखै हुन्न । वास्तवमै यी दुई नेपाली इतिहासमा असाध्यै महत्त्वपूर्ण पुस्तक हुन्, यसकै लागि चित्तरञ्जन नेपालीलाई सम्झे पनि हुन्छ, इतिहासकार त्रिरत्न मानन्धर भन्छन् । मुख्य प्रश्न हो, नेपालीले किन इतिहास लेखे ? अनि यिनै दुई पात्र (भीमसेन थापा र रणबहादुर शाह) लाई नै किन रोजे ? यसको पृष्ठभूमि यसरी तयार हुन्छ । भित्री काठमाडौंको न्ह्यायकं टोलका खास वासिन्दा हो, यो राजभण्डारी परिवार । नेपालीका पनि बाजे जुजुमान राजभण्डारीबाट कुरा सुरु हुन्छ । उनको बेला परराष्ट्र मन्त्रालय भन्नु नै मुन्सीखाना थियो । यो अन्यत्र कतै होइन्, हनुमानढोका भित्र थियो । त्यससँग जुजुमान सुरुदेखि आवद्ध थिए । पछि उनका छोरा मेदिनीप्रसाद राजभण्डारी पनि जोडिए । पछि नाति नेपाली पनि जोडिए । उनले मुन्सीखानामाा खुब मिहिनेत गरेर काम गरे । त्यहाँ रहेका महत्त्वपूर्ण एक एक कागजातको गहन अध्ययन गरे । अनि सम्भव भयो, भीमसेन थापा र रणबहादुर शाहबारे पुस्तक । फेरि यसअघि यी दुई महत्त्वपूर्ण पात्रबारे लेखिएकै थिएन् । नेपालीलाई लागेको रहेछ, कतै भीमसेन थापा र रणबहादुर शाहलाई अन्याय त भएको छैन् ? यी पुस्तकमा नेपालीले प्रस्तुत गरेको तर्कमा विमती राख्ने पनि छन्, त्यसैले यसको आलोचना भइरहन्छ । तर, यी दुवै पुस्तक कति तथ्यमा आधारित छ र तिनमा कति धेरै महत्त्वपूर्ण स्रोत राखिएको छ भने तिनै आलोचक पनि त्यससँग नतमस्तक भइहाल्छन् । अब प्रशंसा गर्नेहरूलाई त झन् के चाहियो ? नेपालीलाई पनि थाहा थियो, यी आलोचनाबारे । तर, उनलाई यी आलोचनाको कत्ति पनि डर भएन । उनी मान्थे जे थियो, जस्तो थियो, त्यही हो, त्यही लेखिएको हो । फेरि बाबुराम आचार्य मेदिनीप्रसादका साथी थिए, त्यसैले छोरा नेपालीले पनि उनीसँग हेलमेलको मौका पाए । पछि नेपालीले (८० वर्ष पुगेपछि हुनुपर्छ) जंगबहादुरबारे पनि महत्त्वपूर्ण किताब लेखे । यो जंगबहादुरबारे लेखको संग्रह हो । यो पनि असाध्यै महत्त्वपूर्ण छ, अनुसन्धात्मक छ, मानन्धर भन्छन् । नेपालीले पाँच वर्ष जति प्रज्ञाप्रतिष्ठानमा पनि बिताए, त्यहाँको इतिहास विभाग सम्हाले । मानन्धर के पनि मान्छन् भने त्यतिबेला नेपालीको सम्पादनमा दुई उत्तिकै महत्त्वपूर्ण पुस्तक निस्केको छ र यी पनि नेपाली इतिहास बुझ्न पढ्नैपर्छ । त्यसमध्ये पहिलो पुस्तक हो, नेपालको इतिहासका विविध पक्ष । यसमा २५ गहन लेख संग्रह गरिएका छन् । अर्को पुस्तक हो, तिब्बत र नेपालमा इटालियन धर्मप्रचारकहरू । यो खासमा इटालीकै लुसियानो पेटेकले लेखेको किताब हो, त्यसलाई नेपालीमा अनुवाद गरिएको हो । खासमा नेपाली परराष्ट्र क्षेत्रका विज्ञ त थिए नै, उनलाई नेपाल र तिब्बतबीचको सम्बन्धमा महारथ प्राप्त थियो । तिब्बतबारे धेरै जानकारी राख्थे । धेरै अगाडि उनले नेपाल र तिब्बतबीच एउटा लामो लेख लेखेका थिए । अहिलेसम्म पनि नेपाल र तिब्बतबारे लेख्ने हो भने त्यो लेख पढ्नैपर्छ, त्यसमा यस्तो लेखिएको थियो भनेर उद्धरण गर्नैपर्छ । तिब्बतसँगै जोडिएको अर्को पक्ष छ, सन् सत्तरीको खम्पा विद्रोह दबाउने क्रममा यसका नाइके गे वाङ्दी मारिए, नेपाली सेना नै परिचालन गरिएको थियो, यसका छुट्टै इतिहास छ । यो हो, स्वतन्त्र तिब्बतका लागि नेपाली भूमिबाट भएको शसस्त्र विद्रोह । नेपाली भूमि प्रयोग गरेर चिनिया सैनिकविरुद्ध भएको युद्ध । त्रिरत्न मानन्धरले के पनि सुनेका छन् भने ती मारिएका वाङ्दी साँच्चै तिनै नाइके हुन अथवा अरू नै केही हुन्, त्यसको ठ्याक्कै पहिचानका लागि नेपालीलाई नै घटनास्थल लगिएको थियो, सम्भवतः कर्णालीतिर । नेपालीले मारिएका यिनै वाङ्दी हुन भनेपछि मात्र नेपाल सरकार ढुक्क हुन सकेको थियो । यसले पनि देखाउँछ, तिब्बत विषयमा उनी कति धेरै जानकार थिए भन्ने । नेपाली र मानन्धरको चिनजान भएको धेरै पछि मात्रै हो, तर एकपल्ट चिनेपछि उनीहरू धेरै नजिक भए । जीवनको अन्तिम क्षणसम्म पनि उनी अध्ययन र अनुसन्धानमा भने खुबै ब्यस्त रहे । इतिहासका तिथिमितिबारे सटिक जानकारी राख्थे, सम्झन सक्ने क्षमता वास्तवकै कडा थियो । केही समय अघिसम्म पनि नेपाली मानन्धरलाई फोन गरेर सोध्थे, बजारमा राम्रो पुस्तक के आएको छ हँ ? सोधेर मात्र नपुगेर उनले सुझाएका पुस्तक किनेर पढ्थे पनि । उनको खास नाम हो, नारायणप्रसाद राजभण्डारी । तर, उनलाई सबैले चिने, चित्तरञ्जन नेपाली भनेरै । उनले किन यो नाम लेखे ? यसबारे एक दुई अनुमान छन् । जस्तो, उनको समयमा अर्कै साहित्यिक नाम राखेर लेख्ने चलन थियो । अनि आफू सरकारी जागिरे भएकाले उनी फरक नामले लेख्न चाहन्थे । यसको ठ्याक्कै उत्तर मानन्धरसँग छ । भन्छन्, मलाई उहाँ आफैले भन्नुभएको हो, खासमा उनी भारतीय स्वतन्त्र सेनानी चित्तरञ्जन दासबारे खुबै प्रभावित थिए । उनी भारतीय राजनीतिक, वकिल, कविदेखि इतिहासकार पनि थिए । उनको जीवनीबारे कति धेरै प्रभावित भए छन् भने नारायणप्रसाद राजभण्डारीले आफ्नो लेख्ने नाम नै राखे, चित्तरञ्जन नेपाली । साँच्चै उनको परिवारलाई यसबारे केही पनि थाहा छैन । अझ छोरा मनोज र नाति मनीष के भन्छन् भने परिवारमा इतिहास, साहित्यबारे कुरै भएन । नाति मनीषकै अनुसार, आफ्ना बाले निकै सहज मृत्यु आत्मसात् गरे, केही पनि दुःख भएन । पूरा जीवनमै विरलै विरामी परे, औषधि भन्नु नै खानु परेन । निधनको एकै क्षण अघिसम्म पनि परिवारसँग हाँसीखुसी कुरा गरिरहकै थिए । यही परिवारलाई एउटा विषयमा भने असाध्यै गर्व छ । चित्तरञ्जन नेपालीले जे जस्तो विधामा हात हाले, सबैमा अब्बल भए । त्यो चाहे, सरकारी जागिरे होस अथवा इतिहास लेखन । अथवा साहित्यकारकै रूपमा पनि । उनको निधनपछि एकथोक काम भने बाँकी छ । एउटा इतिहासकार र साहित्यकारका रूपमा उनले जे जस्तो गरे, उनको योगदान के कस्तो रह्यो ? त्यसबारे लेखिन बाँकी छ । किनभने उनकै परिवारलाई बुबाबारे धेरै सुन्न बुझ्न इच्छा छ ।"
"पुरानै फ्रेम, नयाँ अनुहार","पाली फिल्ममा एउटा प्रचलित पंक्ति छ, पैसा छाप्ने । फिल्म क्षेत्रको अहिलेको परिवेश नियाल्ने हो भने अधिकांश फिल्मकर्मी पैसा छाप्ने ध्याउन्नमै छन् । कसरी ? पुरानै ब्रान्ड बेचेर । कब्बडी, छक्का पञ्जा, नाइँ नभन्नु ल हरूले त्यही अस्त्र चलाएर पैसा छापे । यो शुत्र पच्छ्याउने थुप्रै छन् । यही भीडमा उभियो दीपेन्द्र के खनाल निर्देशित पशुपतिप्रसाद २ ः भस्मे डन पनि । फिल्मबाट पैसा कमाउनु ठूलो विषय होइन । तर, पैसै कमाउने उद्देश्य बोकेका फिल्महरूले इमानदारीपूर्वक कथा भनेका छन् कि छैनन् ? महत्त्वपूर्ण त्यो हो । यो प्रश्नको भुमरीमा रुमल्लिएका छन् निर्देशक खनाल । पैसा कमाउनकै लागि फिल्म बनाउने कि कथा भनेर पैसा कमाउने ? यी दुईको फरक छुट्याउन नसक्दा अधिकांश फिल्मकर्मीले व्यवसायअघि सिर्जनशीलतासँग सम्झौता गरेका छन् । पशुपतिप्रसाद इन्डिपेन्डेन्ट फिल्म निर्माणको एक इमानदारी प्रयास थियो । थोरै बजेटमा भनिएको भुइँमान्छेको कथा हो त्यो, जहाँ कुनै धुमधडाका थिएन । पात्रहरू एकआपसमा लड्दा ती यथार्थ शैलीमै मुक्कामुक्की गर्थे । फिल्ममा अतिरञ्जनाको झल्को थिएन । त्यसैले त्यो फिल्मले दर्शकमा मौलिक स्वाद दियो । तर, सिक्वेलसम्म आइपुग्दा भस्मे (विपिन कार्की) ले सुनको दाँत मात्रै लगाउँदैन, भुइँमान्छेको कथा भन्न प्रयोग गरिएको व्यावसायिक लेपनले पशुपतिप्रसाद २ ः भस्मे डन लाई पहिलो संस्करणको सुगन्धछेउ पनि पुर्याउँदैन । फिल्ममा पहिलो संस्करणमै देखिएका पात्र छन्, भावना उही छ, तर, मौलिक मिठास भने गुमेको छ । पशुपति (खगेन्द्र लामिछाने) को निधनलगत्तैको समयमार्फत फिल्मले भस्मेको कथातर्फ डोर्याउँछ । भूकम्पमा परी मरेका आमाबुवाको ऋण तिरेर उनीहरूको अस्तु सेलाउन पशुपति आइपुगेको युवकको कथामा बनेको थियो पशुपतिप्रसाद । सिक्वेलले त्यही फिल्मबाट अत्यधिक रुचाइएको चरित्र भस्मे को कथा भन्छ । पशुपतिको मृत्युुसँगै भस्मेले आफ्नो एकल साम्राज्य खडा गरिसक्छ । पशुपति परिसरभित्रको एकल रजाइँका लागि उनलाई आवश्यक हुन्छ त केवल एउटा नागरिकता । अब अस्तित्वको खोजीमा भस्मेले कस्ता अवरोधको सामाना गर्दै जालान् ? पशुपतिप्रसाद २ ः भस्मे डन को कथा यत्ति हो । तर, त्यही उद्देश्य प्राप्तिका लागि भस्मेले पार गर्दै जानुपर्ने अवरोधहरू मजबुत बन्न नसक्दा भस्मेको कथा पनि औसत बनिदिन्छ । प्रमुख पात्रले आफ्नो उद्देश्य पछ्याउँदा आइपरेका अवरोध छिचोल्दै अघि बढ्दा नै कथा पनि अघि बढ्ने हो । तर, मध्यान्तरअघिको भाग भस्मेकै समूहवरपर घुमिरहँदा फिल्मको गति धीमा बन्दै जान्छ । विषयवस्तुका हिसाबले फिल्मले गजबकै कथा उठान गर्छ अस्तित्वको पीरचोट, त्यसका लागि गरिने लडाइँ । आफ्नो भाषा, संस्कृति, पहिचान जोगाउन मानव सभ्यतामा थुप्रै लडाइँ भए, हुँदै छन् । भस्मेले गरेको लडाइँलाई पनि रोचक शैलीमा फिल्मले पस्किन सक्थ्यो । तर, नयाँ चरित्र स्थापनामै समय खर्चिंदा फिल्मले भस्मेको कथालाई सही ढंगले अगाडि बढाउँदैन । मध्यान्तरअघिको समय भस्मे र कालीप्रसाद (सौगात मल्ल) को दश्मनी देखाउनमै व्यस्त छ । पशुपतिप्रसाद को पशुपतिको कथामा भस्मेको दृश्यले कमेडी भर्थ्यो । उनको स्वरमा दर्शक हाँस्थे । तर, यस पटक त्यही स्वर झेल्न गाह्रो पर्छ दर्शकलाई । गुलियो धेरै खाए तीतो हुन्छ ! पहिलो संस्करणमा रमाइलो लागेको यही स्वर झर्को लाग्छ अहिले । फिल्ममा कुनै नवीनता छैन । प्रमुख चरित्र फेरेर पुरानै फ्रेममा भस्मेको कथा भनिएको छ । कुनै उद्देश्य प्राप्तिका लागि एक युवाले गर्ने संघर्ष, युवतीप्रतिको आकर्षण ! त्यही संघर्षमा गुमाउँदै जाने सपना अनि युवतीको अनन्त पर्खाइ ! फिल्ममा नयाँ चरित्रबाहेक नौलो केही छैन । ७ वर्षअघि क्यान्डी क्रस खेल्ने भस्मे पब्जीमा पल्केका छन् । गुण्डागर्दीका लागि छुट्टै जक्सन बनाएका छन् । समूहमा थप केटाहरूको इन्ट्री भएको छ । फिल्ममा नयाँ चरित्रहरू यसरी थपिएका छन् कि उनीहरूको पृष्ठभूमि पनि प्रस्ट छैन । ती चरित्रलाई प्रमुख कथामा ब्लेन्ड गर्न सकिएको छैन । नयाँ चरित्रमै समय खर्चिंदा निर्देशकले भस्मेको कथालाई अपुरो छोडेका छन् । चरित्र थपिँदै जाँदा त्यसको अवतरणमा ध्यान पुर्याउनुपर्छ । ती चरित्रको सफल अवतरण नहुँदा कस्तो अवस्था हुन्छ ? यो फिल्म त्यसैको उदाहरण हो । फिल्मका दुई प्रमुख पात्रलाई यसरी जबरजस्त अवतरण गराइएको छ कि त्यसमा विश्वासिलो कारण भेट्न सकिँदैन । यही अवतरणले ल्याएको विपद् व्यवस्थापनका लागि पहिलो संस्करणमा रुचाइएको अर्को पात्र देखाइएको छ । तेस्रो संस्करणकै लागि जबजस्त चरित्रहरूलाई अवतरण गराइएको भान हुन्छ । तर, यसरी नै कथा भन्दै जाने हो भने दर्शकले तेस्रो संस्करण किन पर्खने ? फिल्ममा माता बनेकी मैना (स्वस्तिमा खड्का) को कथालाई पनि त्यत्तिकै छोडिएको छ । कालीप्रसादको कथा पनि अपुरो छ । हनुमानको कमब्याकलाई मिलाइएझैं यी चरित्रका कथालाई मज्जाले सम्मिश्रण गरिएको भए फिल्मले दर्शकलाई अन्तिमसम्मै बाँध्ने थियो । तनाव सिर्जनामा प्रयोग भएको ध्वनिले नेट्फ्लिक्सको स्ट्रेन्जर थिंग्स सम्झाइरहन्छ । फिल्ममा आवश्यकताभन्दा बढी क्यामेरा हल्लाइएको छ । क्यामेराले निर्माण गर्न खोजेको भाष्य सही हो, तर त्यसलाई पनि भस्मे चरित्रलाई झैं व्यापक प्रयोग गरिएको छ ।भस्मेको चरित्रमा विपिनले गरेको काम तारिफलायकै छ । उनले उही भस्मे, त्यही भावलाई अभिनयमार्फत पस्केका छन् । तर, कमजोर पटकथा यही चरित्र चित्रणका लागि हावी भइदिएको छ । यसपटक कालीप्रसादको भूमिकामा सौगात उदाएका छन् । सौगातले समातेको मधेशी लवज उक्त चरित्र चित्रणमा सुरुदेखि अन्तिमसम्म बाँचिरहन्छ । कालीप्रसादको भूमिकामा सौगातले मिहिनेत गरेका छन् । मैनाको चरित्रमा स्वस्तिमा सशक्त छिन् । सेलिब्रेटेड चरित्रमाथि कथा भन्न खोज्नु पशुपतिप्रसाद २ ः भस्मे डन को सकारात्मक पाटो हो । तर, त्यही कथालाई विश्वसनीय प्रस्तुत गर्न नसक्नु कमजोर पक्ष हो ।"
स्मृतिमा मनमौजी मान्छे !,"जीवनमा कुनैकुनै सम्बन्ध हरू रोज्ने विकल्प हामीसँग हुँदैनन् । ती सम्बन्ध हाम्रो अस्तित्वसँगै जन्मिएर आउँछन् । तिनको सौन्दर्य यो हो कि जीवनका आरोहअवरोहमा छुटेर कहीं जाँदैनन्, हराउँदैनन् ।त्यही एउटा सम्बन्ध हो बाआमा । त्यही सम्बन्धको फेरो समाएर आइपुग्छ हजुरबुबा र नातिनातिनी सम्बन्ध पनि ।साउनको पहिलो हप्ता । बिहानको करिब ८ बजे । काममै व्यस्त थिएँ । घरबाट बाबाको फोन आयो, तेरो बाज्यु सिकिस्त हुनुहुन्छ । तँलाई खोजिरहनुभएको छ । छिटो घर आइज ।सास टक्क रोकियो । हुन त घरबाट त्यसरी फोन आएको यो पहिलो पटक थिएन । पहिलो पटक पनि होइन बाज्युलाई गुमाउँछु कि भन्ने डरले ऐंठन पारेको । अरूबेला अस्पतालमा डाक्टरको बोलीले स्तब्ध बनाउँंथ्यो । तपाईंलाई थाहा छ नि तपाईंको बिरामीको अवस्था, जतिबेला जे पनि हुन सक्छ ! डाक्टरको यो भनाइ सुन्दै आएको ३ वर्ष पुगिसकेको थियो । यसपालि बाज्युलाई गाह्रो भएको कुरा चिकित्सकबाट होइन, घरबाट आएको थियो । अस्पताल लिएर आउनुस्, म यतै छु, भनें ।हैन । तँ घरै आइज, बाबाको जवाफ ।पसल सबै व्यवस्थापन गरी चोक पुगेर गाडी चढें । हुन त म बसेको ठाउँदेखि घर जम्मा १५ किमि मात्रै दूरी हो । तर, त्यो निकै टाढा लाग्यो । अत्तालिएको मनमा मनसँगै समय पनि अस्थिर हुन्छ कि झैं लागिरह्यो ।करिब १० बजे घर पुगें । पुग्दा बाआमा बाज्युसँगै हुनुहुन्थ्यो । बाजे छटपटाइरहनुभएको थियो । बाज्युलाई बोलाएँ । उहाँको आँखा बन्द भइसकेको थियो । आमाले संगीतालाई खोजिराख्नुभएको थियो नि ! आइसक्यो, चिन्नुभयो ? भनेर सोध्दा उहाँले अँ मात्रै जवाफ दिनुभयो । आमा र म बाज्युलाई घरी काखमा लिन्थ्यौं घरी ओछ्यानमा । उहाँ एकदमै छटपटाइरहनुभएको थियो । अस्पताल लगूँ ? लगेर पनि हुनेवाला केही थिएन । अस्पतालले नै फिर्ता पठाइसकेको थियो ।पछिल्लो समय अस्पताल जाम् भन्दा पनि बाज्यु आफैं कतै जान मान्नुभएनछ ।अन्तिम सास भेट्न आउन बाबाले फुपू, भाइ र दिदीलाई खबर गरिरहनुभएको थियो । तर, उहाँहरू घरबाट निस्किँदानिस्किँदै बाज्यु शान्त हुनुभयो । एक छिनअघिसम्मको छटपटाहट शान्त भइसकेको थियो । मेरै काखमा बाज्यु शान्त हुनुभयो । आमाले सुनपानी मुखमा हालिदिन भन्नुभयो । मैले आँसुसँगै अन्तिम पटक एक थोपा पानी उहाँको मुखमा हालिदिएँ । यो सबै अचानक भइरहेको थियो । घरमा हामी बाआमा र म मात्रै थियौं । बिहान ७ बजेसम्म मैरामा बसेर रेडियो बजाएको बाजे बिहान ११ नबज्दै हामीमाझ रहनुभएन । एउटा तीतो सत्य थियो त्यो । बाज्यु अब हामीसँग नरहेको खबर मैले विदेशमा बस्ने आफन्तहरूलाई दिएँ, बाबाले नेपालका विभिन्न ठाउँमा रहेका आफन्तलाई । केहीबेरमै गाउँलेहरू जम्मा भए । त्यसपछिको २४ घन्टामा रोल्पा, पोखरा, काठमाडौ, कपिलवस्तु, देउखुरी जताजता आफन्त थिए, सबै आइसकेका थिए । सबैलाई कुर्न अर्को दिन मात्रै घाट लगियो । घाट लगेको ३ दिनमा शुद्धदारी भयो । जहिल्यै मैरामा बसेर रेडियो बजाउने बाजे पित्तर हुनुभयो । यसपालिदेखि उहाँ भारमा बस्नुहुने भयो । हरेक चाडमा गरिने पित्तर (पितृ) पूजामा बाज्युलाई पुजिने भयो । यसरी एउटा मनमौजी बाज्यु महायात्रामा निस्किनुभयो । हजुरबुबा र नातिनीको सम्बन्धले तपाईंको नजरमा एउटा चित्र आयो होला ! तर, त्यो चित्रभन्दा बेग्लै रह्यो हाम्रो सम्बन्ध ।हरेकलाई आफ्ना हजुरबुवा, हजुरआमा मन पर्छ सायद ! किनभने हजुरबुबाहरू काखमा राखेर कथा सुनाउँछन्, चकलेटपैसा दिन्छन् । तर, हामीबीच यो कुनै पनि औपचारिकता रहेन, भएन । हामी एकअर्कालाई कत्ति प्रेम, आदर गर्थ्यौं ? थाहा थिएन । तर, हामीसँगै थियौं बचपनदेखि उहाँको अन्तिम पलसम्मै ।मेरो त नातिनातिनीले बिहे पनि गर्दैनन् कि क्या हो ?, उहाँले छिमेकमा गएर गुनासो गर्नुभएको केही समयभित्रै मैले बिहे गरेको रहेछु । त्यो मैले उहाँको मृत्युपछि थाहा पाएँ । बाज्यु भाइपट्टि सबैभन्दा कान्छो । सानैदेखि मनमौजी । जवान छँदा पनि घरभन्दा ज्यादा समय घुमफिरमै बिताउनुभयो । कहिले कोइलाबास कहिले, कालापार । जीवनको ३ दशक नपुग्दै उहाँले जीवनसाथी गुमाउनुभयो । तब पनि उहाँको दैनिकी उस्तै रह्यो । बुढेसकालमा चाउरिएका गालामा पनि कुनै प्रकारको अपसोच र चिन्ताको रेखा देखिनँ । जहिल्यै मस्त, जहिल्यै उज्यालो अनुहार । आँखामा आशाको उज्यालो त्यान्द्रो । जहिल्यै सफा लुगामा ठाँट्टिएर हिँड्नुपर्ने, आफू वरपर सफा चिटिक्क हुनुपर्ने । भन्नुहुन्थ्यो, पानी दिनु र बाटो बनाउनु साह्रै धर्मको काम हो । महाप्रस्थानको ठीक अघिल्लो दिन । हाम्रो घर छिर्ने मूलगेटमा सानो कुलो छ । कुलोमाथि बनेको सानो माटोको पुलले बर्खामा दुःख दिइरहन्थ्यो । अघिल्लो दिन बाजेले त्यही बिग्रिएको कुलो र पुल आफैं बनाउनुभएछ ।कुलोपारि राखिएको गिट्टी बोकेर बाटोमा बिच्छ्याउनुभएको थियो । साउनको झरीले आँगनमा हिलो हुन्छ, हिँड्न गाह्रो हुन्छ भन्दै बाटो बनाउनुभएको थियो । भनिन्छ, मनमा पाप नभएका मान्छेहरूको मृत्युमा आकाश खुल्छ । बाज्युको प्रस्थानको दिनैभरि घाम लागिरह्यो । बाज्युको अस्पताल यात्रा सुरु भएको ३ वर्ष पुगेको थियो । ठीक त्यति नै भएको थियो बाजेले रक्सी छोड्नुभएको पनि । बाजेलाई ३ चिज चाहिन्थ्यो यात्रा, रेडियो र रक्सी । बाज्युको उमेरको ५० औं दशक । एक दिन छिकुम हाङमा डाला काट्न जाँदा रूखबाट खसेर एउटा खुट्टा भाँच्चियो । त्यसपछि उहाँले लामो यात्रा गर्न सक्नुभएन । कालापार जान छोड्नुभयो । तर, रेडियो र रक्सी उहाँलाई नभई नहुने । साँझबिहान खानासँगै अनि तिर्खा लाग्दा पनि । बाजेको रेडियो प्रेम मैले थाहा पाएदेखि नै हो ।म सानो छँदाका कुराहरू अलिअलि याद छन् । उहाँको साथमा एउटा ऊनीको झोला हुन्थ्यो । त्योभित्र एउटा रेडियो र एउटा बास्सा बोक्नुहुन्थ्यो । बास्साभित्र खस्रे, सुल्पा सियोधागो अनि दर्सनढुंगा हुन्थ्यो । उहाँ हामीसँग कुरा गर्नुभन्दा ज्यादा रेडियो सुन्न मन पराउनुहुन्थ्यो । तर, ७५ वर्ष पुग्दा किड्नी र मुटुमा समस्या देखिएपछि डाक्टरले उहाँअघि २ विकल्प दियो जीवन कि रक्सी ! बाज्युले जीवन रोज्नुभयो । जीवनको माया कति लाग्छ ? त्यो बेला मैले थाहा पाएँ । त्यो मितिदेखि जाँडरक्सी पनि छुट्यो, जीवनमा केवल बाँकी भयो रेडियो । अस्पताल जाँदा पनि साथैमा रेडियो बोकेर लगिदिनुपर्थ्यो । बिहान उठेदेखि राति रेडियोको सम्पूर्ण सेवा नसकिँदासम्म रेडियो सुन्नुपर्ने । उमेरमा बाज्युलाई जेजेले खुसी दिन्थ्यो पछि सबै छुट्दैछुट्दै गयो । जीवनसाथीको साथ छुट्यो, यात्रा छुट्यो, रक्सी छुट्यो । केवल रेडियो थियो, जसले उहाँलाई अन्तिम समयसम्म साथ दियो ।र, एकदिन बाज्युले हामीलाई पनि छोडेर जानुभयो । बाज्युको मृत्युले धेरैथोक सिकाएर गयो । यसपछि झन् थाहा भयो हामीलाई समाजआफन्त किन चाहिन्छ भन्ने । आफू दुःखमा हुँदा म दुःखमा छु आऊ मलाई भेट्न नभनिँदो रहेछ । तर, लाग्ने रहेछ कोही त भेट्न आऊन्, यो दुःखमा साथ देऊन् ! कस्तो शक्ति हुँदोरहेछ आफ्नोपनमा । हामीले समाजलाई गाली गरे पनि आखिर चाहिने समाज नै रहेछ ।बाजेको देहावसान हुनुको अर्थ हाम्रा बाबुआबै अब घरको मुख्य हुनु हो र हामी अझै परिपक्व । बाजेको देहावसान हुनु भनेको नाति पुस्ताका लागि एउटा कथा सकिनु हो । बाजेको पालाको वास्तविक भोगाइ अब दन्त्य कथा हुनु हो । अर्थात् वास्तविक भोगाइहरू रे मा बदलिएर सिलोकमा आउनु हो ।हामीजस्ता उत्तर आधुनिक पुस्तामा हुर्किरहेकाहरूका लागि बाज्यु पुस्ताको प्रस्थान हुनु भनेको हाम्रा साइनोहरू सकिनु पनि हो सायद । बाज्यु आज पित्तर भारमा बसिसक्नुभएको छ । हो, कुनै बेला बाज्युसँग गुनासो थियो । सायद घरव्यवहार सम्हाल्नुभएको भए, सायद अरूका हजुरबुबाजस्तै लाहुर गएर सम्पत्ति जोड्नुभएको भए ! तर, होइन रहेछ । आफ्नो जीवन आफ्नो पारामा बाँचेर बाज्युले हामीलाई पनि जीवनमा त्यही पाठ सिकाउनुभएको छ । आँबैबाबुबाट हामीले सानै उमेरमा जिम्मेवारी सिक्यौं अनि तपाईंबाट एक फकिर जिन्दगी !बाज्यु ! तपाईंको जीवन देखेर बुझेको छु मनमा कसैका लागि पाप नचिताएर जीवन आफ्नो लयमा बाँच्नु कति सुन्दर रहेछ !"
