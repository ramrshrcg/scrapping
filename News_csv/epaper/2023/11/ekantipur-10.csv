शीर्षक,विवरण
राहतमा राजनीतिक पक्षपात भएको भन्दै संसदीय समितिसमक्ष पनि गुनासो,"उता, माओवादी नेता तथा पूर्वअर्थमन्त्री शर्माले पत्रकार सम्मेलन गरी दिएको अभिव्यक्तिले पहुँच प्रयोग गरेर राहत सामग्री आफ्नो निर्वाचन क्षेत्रमा मात्रै केन्द्रित गरेको पुष्टि गरेको छ । राहत वितरणका लागि सरकारले एकद्वार प्रणाली लागू गरेको छ । तर, शर्माले भने सिधै गृहमन्त्री नारायणकाजी श्रेष्ठलाई फोन गरेर आफ्नो क्षेत्रमा राहत सामग्री वितरण गरेको जनाएका छन् । जाजरकोटका लागि काठमाडौंबाट पठाइएको तीन सय थान सोलार प्यानल बोकेको ट्रक सल्लीबजारबाट रुकुम पश्चिमतर्फ मोडिएको थियो । यो सामान खोजबिन हुँदा बुधबार रुकुम पश्चिमको आठबिसकोट नगरपालिकामा सोलार वितरण गर्न थालिएपछि ट्रक फेला परेको हो । जाजरकोटको भेरी नगरपालिका प्रमुख चन्द्रप्रकाश घर्तीले आफ्नो जिल्लातर्फ आइरहेको तीन ट्रक राहत सामग्री बाटोबाटै हाइज्याक गरिएकामा विरोध गरेका थिए । उनको भनाइ थियो, राहत वितरणमा सत्ताको दुरुपयोग भइरहेको छ, पीडितलाई आवश्यकताका आधारमा होइन, आफ्ना मतदाता पहिचान गर्दर् ैराहत वितरण भइरहेको छ । भूकम्पको केन्द्रबिन्दु जाजरकोटको बारेकोट गाउँपालिका प्रमुख वीरबहादुर गिरीले भूकम्पपीडित परिवारलाई एकएक वटा पाल र कम्बलसमेत दिन नसकिएको बताए । भूकम्पको केन्द्रबिन्दुमा भएको भौतिक क्षतिलाई पहुँचवालाहरूले गम्भीर रूपमा नलिएका कारण पहिलो चरणको अत्यावश्यक राहत पुर्याउन कठिन भएको उनको भनाइ छ । भने, हामीले व्यवस्था गरेको र सहयोग प्राप्त सबै राहत वितरण गरिसकेका छौं, सबै भूकम्पपीडितलाई एकसरो पाल र कम्बल पनि पुर्याउन बाँकी छ ।गाउँपालिकाका अनुसार करिब ९५ प्रतिशत घरमा बस्नै नमिल्ने गरी क्षति पुगेको छ । सोमबारको दोस्रो परकम्पपछि घरमा क्षति नपुगेका परिवार पनि घरभित्र पस्न डराइरहेका छन् । केन्द्रबिन्दु रामीडाँडामा र सिर्पाचौर वरपरका गाउँमा चिसो बढिरहेकाले उनीहरूको अवस्था झन् जटिल बन्दै गएको छ । गाउँपालिकाले आफैं व्यवस्था गरेको र सहयोग प्राप्त त्रिपालको भरमा प्रभावित क्षेत्रका बासिन्दा बसिरहेका छन् । रामीडाँडा र सिर्पाचौरलगायत ठाउँको तापक्रम राति एक डिग्रीसम्म झर्ने भएकाले भूकम्पपीडितलाई पाल, ओढ्ने र ओछ्याउने न्याना कपडाको अभाव भएको स्थानीयको भनाइ छ । गाउँपालिकाका ४ हजार ४ सय १७ घरमध्ये २ हजार ५ सय ४ घरमा पूर्ण क्षति भएको छ भने १ हजार ६ सय ९७ घर बस्न नमिल्ने अवस्थामा छन् । पालिकामा कम जोखिम भएका घरहरूको संख्या २१६ मात्र छ । बारेकोट जाने बाटोको नलगाड खोलामा पक्की पुल नभएका कारण ठूला मालवाहक गाडी पुग्न कठिन छ । रामीडाँडा स्वास्थ्यचौकी प्रमुख विष्णुराज ज्योतिले हरेक दिन चिसोबाट हुने बिरामीको संख्या बढ्दै गएको बताए । यो अति चिसो हुने ठाउँ हो । पातलो त्रिपालमुनि महिला, बालबालिका, बूढाबूढीले रात काट्नुपरेको छ । यही चिसोका कारण सुत्केरी, गर्भवती, बालबालिका र दमका रोगीलाई समस्या छ, उनले भने । स्थानीय शिक्षक रीताकुमारी बोहराले पहिलो काम खुला ठाउँमा बस्न बाध्य व्यक्तिलाई प्राथमिकतामा राख्नुपर्ने बताइन् । घर ढलेका, बस्न नमिल्ने गरी चर्किएका व्यक्तिहरूले सबै कपडा निकाल्न सकेका छैनन् । राहतका न्याना लुगा र म्याट सबैलाई पुगेको छैन, उनले भनिन्, चिसो दिनदिनै बढ्दै गएकाले अब पीडितलाई चिसोबाट जोगाउन ध्यान दिनुपर्छ । बारेकोटको रामीडाँडाको दलित गाउँमा यसअघि पनि ठूला विपत्ति आइसकेका छन् । २०६६ मा रामीडाँडामा हैजा फैलिँदा ११ को मृत्यु भएको थियो । त्यसलगत्तै झाडापखालाबाट करिब ३ सय बिरामी परेका थिए । भूकम्पका कारण फेरि महामारीको जोखिम आउन सक्ने स्थानीय स्वास्थ्यकर्मीको भनाइ छ । रामीडाँडामा २०७१ मा पहिरो आएर ११ जना व्यक्तिको ज्यान गयो । रामीडाँडाको उत्तरतर्फ पहिरो जाँदा २ जना अझै बेपत्ता छन् । रामीडाँडा गाउँको वरिपरि ठूला पानीका मुहान छन् । गाउँभन्दा माथि यसअघि पनि जमिन धाँजा फाटेको स्थानीय विष्णुराज ज्योतिले बताए । हरेक वर्ष वर्षाका बेला हाम्रा खेतका सिमाना आफैं पुरिने देखिएको छ । जमिन तल सरेको छ, उनले भने, बेलाबेला सुक्खा मौसममा खोलाको पानी आफैं धमिलो आएको हुन्छ । खानी तथा भूगर्भ विभाग र नास्टको विज्ञ समूहले रामीडाँडाको अवलोकन गरी फर्केको छ । राष्ट्रिय भूकम्प मापन केन्द्र अनुसन्धान विभागकी प्रमुख एवं भूगर्भविद् मोनिका झाले यसअघि पहिरो गइरहने भएकाले रामीडाँडाको भौगोलिक संरचना कमजोर हुन सक्ने बताइन् । जमिन धाँजा फाट्ने, ठूलो पहिरो जाने स्थानको भौगोलिक संरचना कमजोर हुन्छ । रामीडाँडा वरिपरि त्यस्तो छ भने भूगोल कमजोर हुनुपर्छ, उनले भनिन्, त्यो क्षेत्रको अध्ययन गर्नुपर्ने जरुरी देखिएको छ । गत वर्ष बारेकोटको सार्की गाउँमा पहिरो जाँदा ठूलो धनजनको क्षति भएको थियो ।"
'फेक आईडी बनाउने र घृणा फैलाउनेलाई कारबाही,"िनिर्देशिका जारी भएको ३ महिनाभित्र नेपालमा सम्पर्क कार्यालयको व्यवस्था गर्नुपर्ने िफेक आईडी बनाउन र त्यसबाट उत्पादित सामग्री सेयर, कमेन्ट गर्न नपाइने िअरूलाई होच्याउने नियतले अपमानजनक शब्द, श्रव्यदृश्य, तस्बिर, ट्रोल बनाउन नपाइने िनिजी मामिलाका फोटो, भिडियो अनुमतिबिना खिचेर प्रकाशन र प्रसारण गर्न नपाइने िमिथ्या सूचना, दुष्प्रचार, सूचना तोडमोड प्रकाशन वा प्रसारण गर्न नपाइने िसूचीकृत नभएका प्लाटफर्मलाई जुनसुकै बेला बन्द गरिने"
हराउँदै पाल्पाली करुवा,"(पाल्पा) चितवनबाट तानसेन घुम्न आएकी ३५ वर्षीया प्रिया अधिकारीले टुँडिखेलमा राखिएको १४ फिट अग्लो र ४ सय केजी तौलको करुवाको सामुन्नेमा फोटो खिचिन् । सँगै गएका साथीहरूले पालैपालो फोटो खिचेपछि उनीहरूले जिज्ञासा राखे, साँच्चै पाल्पाली करुवा बनाउने उद्योग कता छ ?उद्योग वाणिज्य संघ पाल्पाले २०७० सालमा जिल्लाको परिचय जोडिएको करुवाको इतिहास जगेर्ना गर्न भन्दै टुँडिखेलमा करुवाको ठूलो प्रतिमूर्ति निर्माण गरेको हो । बज्राचार्य वर्कसपका दिनेश बज्राचार्यले झन्डै तीन महिना लगाएर यो करुवा तयार गरेका थिए । तानसेन६ का वडाध्यक्ष सागरमान महर्जनले यो करुवा अहिले मेला, पर्व, आन्तरिक तथा बाह्य पर्यटकका लागि आकर्षण बनेको बताए । तर, पाल्पा आएका आन्तरिक पर्यटकलाई देखाउनका लागि पाल्पासँग यही करुवाको मूर्तिमात्रै रहला कि भन्ने चिन्ता बढ्दै गएको छ । किनकि, परम्परागत सीपमा आधारित करुवा उद्योगको संख्या बर्सेनि घट्दै गएको छ । करुवा बनाउन जान्ने सीप भएकाहरू पनि यो पेसाबाट पलायन भइरहेका छन् । २०५५ सालसम्म पाल्पाको पहिचान थियो, पाल्पाली करुवा । द्वन्द्वकाल (२०५१२०६२) पछि बिस्तारै पर्यटकीय गतिविधि शून्य भयो, तानसेन३, टक्सारका उद्योगी दीपेन्द्र बज्राचार्यले भने, त्यसपछि करुवा बिक्री हुन छाड्यो । उनका अनुसार विदेशी पर्यटकले पाल्पाली करुवा बढी मन पराउँथे । मुलुकमा द्वन्द्व सुरु भएपछि पर्यटक आउन छाडे । त्यसपछि करुवाको बिक्रीमा पनि कमी आयो । हातैले एक महिना लगाएर बनाइने पाल्पाली करुवालाई उच्च गुणस्तरीय पनि मानिन्थ्यो । तानसेन नगरपालिकाका सूचना अधिकृत भरत आचार्यले दैनिक २ सयको हाराहारीमा फोटो खिच्नेहरू आउने गरेको बताउँदै उनीहरूमध्ये धेरैले हातैले बनाउने करुवाको विषयमा जिज्ञासा राख्ने गरेको बताए ।अधिकृत आचार्यले करुवा बनाएको हेर्न पनि संयोग जुर्नुपर्ने अवस्था आएको बताए । उद्योगी धीरेन्द्रलाल शाक्यले हातैले करुवा बनाउने प्रक्रिया लामो हुने र यो झन्डै महिना दिनसम्म चल्ने बताए । धीरेन्द्रका बुबा ८६ वर्षीय रामलाल शाक्यका अनुसार तानसेनमा करुवा उद्योग राणाकालमा सुरु भएको हो । राणाहरूले काठमाडौंका नेवार कालिगडलाई टक अर्थात् सिक्का छाप्न तानसेन ल्याएका थिए, उनले भने, पश्चिमको शासन गर्ने थलो भएकाले यहाँ ती कालिगड ल्याएर काममा लगाएका हुन् । पाल्पामा करुवा बनाउने परम्परागत पेसा अँगालेकाहरू बसोबास गर्ने टोलको नाम नै टक्सार टोल छ । टक काट्नेहरूका परिवारले टोलको नाम नै टक्सार राखेको यहाँका पुराना बासिन्दा दिलबहादुर शाक्यले बताए । करुवा बनाउने काम पनि उनीहरूले नै सुरु गरेका हुन्, उनले भने, अहिले टक्सारको सिक्का छाप्ने चलन छैन । त्यस्तै पहिले जस्तो प्रत्येक घरमा करुवा पनि बनाउने चलन हटिसक्यो । कुनै बेला यसै टोलका १८ घरपरिवारले करुवा बनाउने गरेकामा अहिले एक परिवारबाहेक सबै पलायन भएको ८६ वर्षीय रामलालले बताए । पछिल्लो समय कच्चा पदार्थको कमी, कामदारको अभाव, मेसिनले बनेका करुवा बजारमा छ्यापछ्याप्ती आएपछि यहाँका करुवा लोप हुन लागेको उनको गुनासो छ । तानसेन नगरपालिका३, टक्सारमा तीन पुस्तादेखि तानसेन करुवा उद्योग सञ्चालित छ । जसलाई अहिले हाँकिरहेका छन्, प्रदीप बज्राचार्यले । प्रदीपका हजुरबा स्वर्गीय सूर्यमान बज्राचार्यले पाल्पाली करुवा को डिजाइन निकालेका थिए । उनले नै अहिले देखिने पाल्पाली करुवाको १ सय ८ वर्षअघि सुरुवात गरेको प्रदीपले सुनाए । पैसा कमाउन अब त्यस्तै हो, पुरानो भएकाले नाम र इज्जत पाइएको छ, प्रदीपले भने, तानसेन आउने जोकोही करुवा खोज्दै यहाँ आउँछन् । त्यसैमा आनन्द मिलेको छ ।करुवा बनाउनेहरूको संख्या अहिले घट्दै गएको प्रदीपले बताए । कतिपयले करुवाको वैकल्पिक काम पित्तलबाट बन्ने झल्लरी, पानस, गजुर, मूर्ति बनाउन थालेको उनले बताए । १० वर्षअघिसम्म करुवा बनाउने उद्योग तीन घरमा उद्योग चले पनि अहिले प्रदीप जिल्लाका एक्ला उद्योगी हुन् । उनले पहिले प्रतिपरिवारले वर्षको ५ हजार बढी करुवा बनाउने गरेको इतिहास रहेको बताउँदै अहिले वर्षमा मुस्किलले २ हजार तयार पारिरहेको बताए । व्यावसायिक छैन । कसैले अर्डर गर्दा मात्र बनाउने गरिन्छ, उनले भने, बाहिरका कामदार पाउन छाडिएकाले घरपरिवार मिलेर बनाउने हो ।तानसेन टक्सारमा बनाइने करुवा पुराना काँसका भाँडा गालेर बनाइन्छ । थोत्रा काँस पाल्पा र छिमेकी जिल्लामा पाउन छाडेको उद्योगी प्रदीपले बताए । पुराना काँसका भाडा संकलन गर्न बाँके, बर्दिया, दाङ, रूपन्देही, नवलपरासी, कपिलवस्तु, नारायणगढ, पोखरा, काठमाडौंसम्म प्रतिनिधि राख्नुपरेको छ । पुराना थोत्रा काँस र तामा गालेर राङ्ग बन्छ, उनले भने, पाल्पाली करुवाको विशेषता यही हो । बाहिरबाट बनेर आउने करुवा ढलोटको हुन्छ । टल्काउन पित्तल राखिएको हुन्छ ।पाल्पा उद्योग वाणिज्य संघका उद्योग उपाध्यक्षसमेत रहेका करुवा उद्यमी उत्तममान बज्राचार्यले पुराना काँसका भाडा सहजै पाउन छोडिएको बताए । बजारमा मेसिनले बनाएर आएका करुवा धेरै सस्तोमा पाइन्छ, उनले भने, त्यसले गर्दा पाल्पाली करुवा महँगो भनेर खरिद गर्न नचाहने भएकाले पनि बनाउन नखोजिएको हो । उनका अनुसार कार्यालयहरू वा संघसंस्थाले उपहार दिँदा सस्तो र मेसिनले बनाएको करुवा उपहार दिने चलनले गर्दा पनि हातले बनाएका करुवा बिक्री हुन छोडेको तर्क गरे । बजारमा सस्तोमा पाइने करुवामा बेलुका पानी राखेर बिहान पिउँदा तम्तमिएको हुने उनले बताए । तर, असली पाल्पाली करुवामा पानी जति दिन राखे पनि केही नहुने उनको दाबी छ । हामीले थोत्रा काँस नै किलोको १ हजार ५ सय रुपैयाँसम्म तिर्नुपर्छ, उनले भने, मैनदेखि लिएर अन्य खर्च लागतअनुसारको पाइँदैन । उद्योगी प्रदीपका अनुसार करुवा बनाउन मिहिनेत बढी छ । माटो र मैनको फर्मा बनाउनुपर्छ । दुईतीन पटक रातो (लेसिलो) माटोले लिपेर सुकाउनुपर्छ । माटोबाट बनेको करुवाको स्वरूपलाई भट्टी (इट्टा पोलेजस्तै) मा पोल्नुपर्छ । त्यसपछि फर्मामा काँस र तामाबाट गालेको झोल राखेपछि करुवाले आकार लिन्छ । यसलाई टल्काउन समय लाग्छ । चरा अलग्गै बनाउनपर्छ । टक्सार टोलकै उद्योगी मनिन्द्र र दीपेन्द्र बज्राचार्यले १० वर्षअघिसम्म करुवा निर्माण गर्थे । हाम्रा बाजे काठमाडौंबाट आएर यहाँ धातुकला, टक काट्ने, मूर्ति बनाउने गरेको भन्ने बुबाले सुनाउनु हुन्थ्यो, उद्योगी मनिन्द्रले भने, बाजे, बुबा हुँदै हामी पनि यही पेसामा छौं । अहिले करुवा बजारमा बिक्री गर्न समस्या छ । बाहिरबाट पाल्पाली करुवा चाहियो भने मात्र अर्डरअनुसारको बनाउन अहिले पनि सकिने उनले बताए । मेसिनबाट बनेका नक्कली करुवा र हामीले बनाउने करुवामा धेरै फरक छ भन्ने बुझाउन सकेका छैनौं, उनले भने, मेसिनबाट बनेका ढलोटको करुवा धेरै सस्तो पर्ने भएकाले त्यही खरिद गरेको पाइन्छ ।बजारको समस्या, कालिगड नपाउने र काँसको उपलब्धता नभएपछि अहिले पित्तलका अन्य सामग्री निर्माण गर्ने गरेको उद्योगी मनिन्द्रले बताए । धेरथोर पुस्तान्तरणको पनि समस्या होला, मनिन्द्रले भने, हाम्रा छोराछोरीले दुःख गर्न नचाहेर पनि हो जस्तो लाग्छ ।बजारमा हातैले बनाएको करुवा महँगो भएकाले बिक्रीमा समस्या छ । हातैले बनाएको एउटा काँसको करुवा सबैभन्दा सानो कम्तीमा २ हजार ५ रुपैयाँ पर्छ, मदनपोखरा ढाका पसलकी प्रोप्राइटर व्यापारी शितम भण्डारीले भनिन्, तर सोही करुवा अन्य सामग्री प्रयोग गरेर मेसिनले बनाएको भने ७ सयदेखि एक हजारमा पाइन्छ ।तानसेन करुवा उद्योगमा काम गर्ने बाहिरी कामदार तीन वर्षअघिसम्म एक जना मात्र थिए, तानसेन नगरपालिका११, बन्दीपोखरा, जुकियाका लेखबहादुर विक । तीन वर्षअघि तानसेन नगरपालिका, संयुक्त राष्ट्रसंघीय विकास कार्यक्रम (यूएनडीपी) र ग्रामीण आर्थिक विकास संघ (रेडा) ले तालिम सञ्चालन गरेपछि विकले आफ्नै उद्योग खोले । उनले १० वर्ष तानसेन करुवा उद्योगमै सहयोगी भएर काम गर्थे । २०७८ सालमा उद्योग सुरु गरे पनि बजारमा बिक्री गर्न नसक्दा ६ महिनादेखि बन्द छ । पछिल्ला दिनमा प्रदीपका घरपरिवारका सात जनाले उद्योग धानेका छन् । पहिचान बोकेको पाल्पाली करुवा उद्योग पछिल्लो समयमा सीप र प्रविधि हस्तान्तरण हुन सकेन । तालिम लिएर आउने हो भने मैले काममा लगाउँछु भनेकै थिएँ, प्रदीपले भने, घरेलु, उद्योग वाणिज्य संघ, नगरपालिकालाई सीप सिकाउँछु भनेको छु । तर भनेजस्तो भएन । कामदार नै पाइँदैन । सीप सिक्नै खोज्दैनन् । नेपालगन्ज र पोखरामा बन्ने करुवा र पाल्पाली करुवामा फरक हुने स्थानीयको दाबी छ । हामीले बनाउने करुवामा काँस शुद्धता हुन्छ, उद्योगी प्रदीपले भने, तर, अन्य करुवाको यस्तो हुँदैन । बजारमा मेसिनबाट ढलोटको करुवा बढी बिक्री हुने भएकाले पाल्पाली करुवा खोज्न पनि कम आउने गर्छन् । यसको महत्त्व बुझेका र जानेकाले मात्रै खोज्न आउने हुन्, उद्योगी उत्तमले भने, मेसिनबाट बनेका करुवा नै सस्तो मूल्यमा किन्ने गर्छन् । अहिलेसम्म यहाँ मैन, भट्टी, माटो, देवलमाटोकै प्रयोग गरेर पाल्पाली करुवा बनाइन्छ । अझैसम्म मेसिनको प्रयोग गरिएको छैन । यहाँ उत्पादन हुने हस्तकला प्रयोग हुने भएकाले आकर्षक हुन्छ । मेसिनबाट बनेको करुवाको फिनिसिङ हेरेरै चिन्न सकिन्छ, उद्योगी बज्राचार्यले भने, डिजाइन भने चोरेका छन् । तानसेनमै मेसिनबाट बनेको करुवालाई पाल्पाली भनेर व्यापारीले बिक्री गर्छन् । कतिपयले पाल्पाली करुवा कस्तो हो भनेर चिन्न सक्दैनन् । यहाँ बन्ने करुवा पछिल्लो समय जापान, बेलायत, अमेरिका र थाइल्यान्डमा बस्ने नेपालीले घरमा सजाउन, पानी पिउनका लागि लैजाने गरेको उद्योगीले बताए । मुलुकभित्रका पर्यटक, सरकारी कार्यालयले मेसिनबाट बनेका नक्कली पाल्पाली करुवा खरिद गर्ने गरेको उद्योगी बज्राचार्यको गुनासो छ । भारतबाट कच्चा पदार्थ ल्याउन पहल गर्नुपर्ने उद्योगी बज्राचार्यले बताए । गाउँघरमा रहेका काँसका पुराना, थोत्रा र फुटेका थाल, कचौराहरू सकिंदै गए । स्थानीय तह, घरेलु तथा साना उद्योग कार्यालय, उद्योग वाणिज्य संघ, पाल्पा व्यापार संघ, जिल्ला समन्वय समितिले पनि यसमा चासो नदेखाएको उद्योगी बज्राचार्यको गुनासो छ । पाल्पाली हातैले बनाउने करुवा उद्योगका विषयमा स्थानीय तह र प्रदेश सरकारसँग कुरा भइरहेको पाल्पा उद्योग वाणिज्य संघका अध्यक्ष शैलेन्द्र भट्टराईले बताए । अब नयाँ ढंगले अघि बढ्ने सोंच बनेको छ, उनले भने । सरकारी निकाय वा संघसंस्थाको तालिम लिनेमा महिला र पुरुष दुवै हुन्छन् । तर महिलाले काम गर्न झन्झटिलो मानेर सुरु नै गर्दैनन् । पुरुष पनि तालिम लिन्छन्, त्यसपछि लगानी गर्न डराउने र झन्झटिलो काम भन्ने गर्छन्, उनले भने, त्यसैले पनि काम गर्ने मान्छे पाउनै समस्या छ । करुवा बनाउने सीप नयाँ पुस्तामा हस्तान्तरणको प्रयास पनि नभएको होइन । २०७७ सालमा तानसेन नगरपालिका, संयुक्त राष्ट्रसंघीय विकास कार्यक्रम (यूएनडीपी) र ग्रामीण आर्थिक विकास संघ (रेडा) ले तालिम सञ्चालन गर्दा १३ जनाले सीप सिके । त्यसमध्ये चार जनाको समूहले नयाँ उद्योग खोले । पाल्पाली ब्रान्डेड करुवा उद्योग सुरु गरे पनि कच्चा पदार्थको अभाव र बजारमा महँगो भएर बिक्री गर्न धौधौ भएपछि ६ महिनादेखि बन्द भएको छ । तीन जना समूहबाट बाहिरिए । उद्योगी लेखबहादुर विकले २०७९ सालमा तानसेन गैरागाउँको उद्योग तानसेन११, जुकिया बन्दीपोखरामा सारे । मैले करुवा बनाउने सीप टक्सारमै रहेको तानसेन करुवा उद्योगबाट सिकेको हो, उनले भने, करुवा उद्योग खोले पनि बजारमा बिक्री गर्न समस्या भयो । तीन महिना आधारभूत र पुनः १५ दिनसम्म लिएको सीपलाई प्रयोग गरेर उद्योग खोलेको उनले बताए । त्यसअघि उनले करुवा उद्योगमा सहयोगी कामदार भएर काम पनि गरेका हुन् । उद्योग खोल्नका लागि नेपाल बैंकबाट सहुलियत व्याजदरमा १० लाख ऋण लिए । थप ६ लाख लगानी थियो । काम सुरु गरियो तर बजारमा बिक्री गर्नै समस्या भयो, उद्योगी लेखबहादुरले भने, उद्योग खोले पनि यसलाई टिकाउने वातावरण नै तयार भएन । तालिम दिने संस्थाले पहिलो पटक उत्पादन भएको खरिद गरेको थियो । पछि बजारका भाँडा पसल, ढाका पसलमा लगेर दिए पनि बिक्री नै नभएको जवाफ आउने गरेको उनले बताए । हामीसँग प्रशस्त पुँजी छैन, उनले भने, त्यसैले लगानी गरेर राख्न सकिएन । त्यसैले अहिले बन्द गरेको छु । नगर सरकार, प्रदेश र संघीय सरकारले बजार व्यवस्थापन र लगानीमैत्री वातावरण बनाउने हो भने पुनः उद्योग सञ्चालन गर्न सकिने उनले बताए ।"
भूकम्प प्रभावित क्षेत्रमा स्वास्थ्य संकटको जोखिम,"(काठमाडौं)गैरआवासीय नेपाली संघ (एनआरएनए) ले भूकम्प प्रभावित क्षेत्रमा स्वास्थ्य संकट निम्तन सक्ने खतरा रहेको भन्दै सरकारको ध्यानाकर्षण गराएको छ । समयमै उद्धार तथा राहत पुर्याउन नसके स्वास्थ्य संकट चुलिन सक्ने संघको चिकित्सक टोलीले बताएको छ । संघका अनुसार भूकम्प प्रभावित क्षेत्रमा करिब १८ हजार घर भत्किएको र महिला, बालबालिका तथा ज्येष्ठ नागरिकको स्वास्थ्य अवस्था गम्भीर रहेको छ । एनआरएनएका अध्यक्ष डा बद्री केसीले राहत बिस्तारै पुगे पनि चिसोको समयमा खुला आकाशमा रात बिताउन पर्दा वृद्धवृद्धा, बालबालिका र महिलाहरूको स्वास्थ्य जोखिम बढेको बताए । पिउने पानीको समस्या छ । गाउँमा सामूहिक दाहसंस्कार गरिएको छ । घरघरमा क्रियापुत्री छन्, उनले भने, सबै जना मानसिक त्रासमा छन् । उनले हाल त्यहाँ पुगेको राहतका सामग्री पर्याप्त नरहेको बताए । सरकारले व्यवस्थित ढंगबाट राहत वितरण गर्न आवश्यक छ, उनले भने । एनआरएनएका स्वास्थ्य समिति संयोजक डा सञ्जीव सापकोटाले भूकम्पका कारण मानिसको स्वास्थ्यमा अल्पकालीन तथा दीर्घकालीन समस्या आउन सक्ने खतरा रहेको बताए । बालबालिका, महिला, वृद्धवृद्धाहरूले समयमै औषधि उपचार पाउने अवस्था छैन, उनले भने, अहिले गाउँमा झाडाबान्ताको महामारी फैलिने जोखिम छ । उनले संघले स्वास्थ्य शिविर सञ्चालन गर्न तयारी गरिरहेको बताए । संघले एक करोड रुपैयाँको राहत कोष स्थापना गरी प्रभावित क्षेत्रमा खटिएको थियो । संघले सरकारी राहत कोषमा १० लाख रुपैयाँ सहयोग गर्ने घोषणा गरिसकेको छ ।"
'नम्बर वान शुभमन,"(काठमाडौं)विश्व क्रिकेटमा भारतीय टिम र यसका खेलाडीको कति धेरै दबदबा छ, त्यसका लागि भर्खर जारी गरिएको आईसीसीको एकदिवसीय बरीयता हेरे पुग्छ । त्यसमा ब्याटरतर्फ नम्बर एकमा छन्, शुभमन गिल अनि बलरमा नम्बर एक मोहम्मद सिराज । अहिले दुवै खेलाडी भारतीय टिममा छन् । यही टिमले त हो एकदिवसीय विश्वकप २०२३ मा तहल्का मच्चाइरहेको । यसै साता प्रतियोगिताको लिग चरणका सबै खेल सकिने छन् । त्यसअघि नै तय भइसकेको छ, शीर्षस्थानमा रहने टिम भनेको भारत नै हो ।अहिलेसम्म जति खेल भएका छन्, त्यसले स्पष्ट पार्छ । सारा टिम एकातर्फ छन्, अर्कोतर्फ भारत । यसको एउटा प्रमुख कारण त शुभमनजस्ता खेलाडी नै हुन् । त्यस्ता धेरै कारण छन्, जसले शुभमन अलि धेरै नै चर्चामा हुने गर्छन् सिराजको तुलनामा । भारतीय क्रिकेट अनि यसका समर्थकका लागि शुभमन प्रिय नाम हो । क्रिकेट पण्डितहरू के पनि भन्छन् भने भारतीय क्रिकेटको अबका सुपर स्टार कोही हुनेछन् भने ती शुभमन नै हुन् ।भर्खर २४ वर्ष पूरा गरेका यी शुभमनलाई धेरैले मन पराउनु पछाडिको सबैभन्दा ठूलो कारण त उनको खेल नै हो । ओपनरका रूपमा उनको ब्याट बोल्छ । त्यसैले धेरै उनको खेलमा कायल भएका हुन् । अहिलेको विश्वकप सुरु हुनसम्म नम्बर एक ब्याटर अरू कोही होइनन् । पाकिस्तानका कप्तान बाबर आजम थिए । तर, उनका लागि विश्वकप व्यक्तिगत प्रदर्शनका आधारमा राम्रो हुन सकेन । अझ बाबरको बढी नै आलोचना हुने गरेको छ, निर्णायक खेल प्रदर्शन गर्न असफल रहेकामा ।यसै पृष्ठभूमिमा शुभमनले नम्बर एक स्थान ओगटेपछि उनको नै बढी चर्चा हुनु स्वाभाविक पनि हो । फेरि भारतीय खेलाडीमध्ये यो स्थानमा पुग्ने उनी चौथो खेलाडी मात्रै हुन् । त्यसअघि सचिन तेन्दुलकर, महेन्द्रसिंह धोनी र विराट कोहली मात्रै विश्वका नम्बर एक ब्याटर भएका छन् । यही एक तथ्यांकले पनि देखाउँछ, शुभमनको यो उपलब्धि आफैंमा कति ठूलो छ भनेर । बाबर लगातार दुई वर्ष जतिको समय नम्बर एकमा रहे, तर साँच्चै विश्वकपमा उनको प्रदर्शन त्यसलाई न्याय गर्न लायक रहेन ।पछिल्ला तिनै दुई वर्षमा बाबरलाई कसैले बलियो टक्कर दिइरहेका थिए भने ती शुभमन नै थिए । उनी एकाएक विश्वकपको प्रदर्शनले माथि पुगेका होइनन् । नयाँ बरीयता जारी हुँदा अहिलेको विश्वकपका सुरुवाती खेल पनि समावेश गरिएको थियो । त्यसमा जहाँ बाबरले २ सय ८२ रन बनाएका छन्, त्यहीं शुभमनले २ सय १९ रन बनाए । तर त्यसमा शुभमनले दुई खेल कम खेलेका छन् । खासमा डेंगुका कारण उनले भारतका लागि सुरुवाती दुई खेल खेल्न पाएका थिएनन् ।शुभमनले तय गरेको खेल जीवनको यात्रा पनि आफैंमा सजिलो थिएन । न त यो छोटो यात्रा नै रह्यो । उनको क्रिकेट खेलजीवन सफल होस् भनेर परिवारले पनि उत्तिकै त्याग गरेको पाइन्छ । त्यो पनि कतिसम्म भने पुर्ख्यौली जमिनमा उनका लागि क्रिकेट मैदानमै बनाइएको थियो । पछि शुभमनको क्रिकेट करिअर अगाडि बढोस् भनेर पूरा परिवार नै पन्जाबको जाजिकाबाट मोहाली सरेको थियो । भारतका लागि उमेर समूहको क्रिकेटबाट सुरु गरेका उनी सन् २०१८ को यू१९ विश्वकप विजेता टिमका एक प्रमुख सदस्य थिए ।उनी लामो समय त्यस टिमका उपकप्तान पनि रहे । त्यस विश्वकपमा उत्कृष्ट खेलाडी चुनिए । त्यस प्रतियोगितामा उनले १ सय २४ को औसतमा रन बनाएका थिए । पाकिस्तानविरुद्ध सेमिफाइनलमा शतक पनि बनाए । त्यसपछि त उनले सिनियर भारतीय टिममा प्रवेश पाइहाले । त्यसै पनि भारतीय टिमलाई एक पक्का बलियो ओपनर आवश्यक थियो नै । उनी आएयता भारतीय टिम ओपनरको मामिलामा ढुक्क हुन सकेको छ ।पन्जाबमा जन्मेहुर्केका शुभमनले एकपल्ट भारतका लागि खेल्ने मौका पाए, त्यसपछि पछाडि फर्केर हेर्नुपरेको छैन । उनी टेस्ट होस् वा एकदिवसीय अझ ट्वान्टी२० को भारतीय टिमका नियमित सदस्य हुन् । सन् २०१९ मा पहिलो पटक भारतका लागि एकदिवसीय खेले । लगत्तै अर्को वर्ष टेस्ट टिममा पनि परे । उनले भारतका लागि पहिलो पटक ट्वान्टी२० क्रिकेट खेलेको सन् २०२३ मै मात्र हो । आईपीएलमा भने उनी गुजरात टाइटन्सका लागि खेल्छन् । सुरुमा कोलकाता नाइट राइडर्समा आबद्ध थिए ।भारतका पुराना खेलाडी सुनील गावस्कर पनि शुभमनका खास प्रशंसक हुन् । उनलाई एक पूर्ण क्रिकेटर मान्छन् । उनी भन्छन्, शुभमनमा सबैखाले सट खेल्न सक्ने गुण र क्षमता छ । त्यसैले त उनी भारतका लागि एकदिवसीय क्रिकेटमा दोहोरो शतक बनाउने सबैभन्दा कान्छा खेलाडी हुन् । भारतीय टिमका लागिट्वान्टी२० क्रिकेटमा सर्वाधिक रनको कीर्तिमान पनि उनकै नाममा छ । त्यो भनेको न्युजिल्यान्डविरुद्ध १ सय २६ रन ।भारतीय मिडिया बजारका लागि उनी खासमा मसला हुन् । त्यसैले उनी बारम्बार समाचारमा छाइरहन्छन् । त्यो पनि मैदानबाहिरको घटनाक्रमका लागि । यसको एउटै कारण हो, दुई फरक सारा । केही समय अगाडिसम्म पनि शुभमन बलिउड अभिनेत्री सारा अली खान प्रेमिका मानिँदै आएकी थिइन् । तर के पनि भनियो भने उनीहरू एक आपसमा छुट्टिए । कारण कसैलाई थाहा छैन, किनभने न साराले यसबारे बोलेकी छन्, न त शुभमन आफैंले । साराले कफी विथ करण को नयाँ शृंखलामा भने आफूले शुभमन गिलसँग प्रेमसम्बन्धमा नरहेको बताएकी थिइन् । बरू उल्टै शुभमन कोही अर्कैसँग सम्बन्धमा रहेको खुलासा गरिन् । उनको आशय थियो, शुभमन प्रेममा त छन्, तर त्यो आफू होइन । अर्कै सारा हुन सक्छ । यी सारा हुन्, सारा तेन्दुलकर । अब भनिरहनु पर्दैन । यी तिनी हुन्, जो सचिन तेन्दुलकरकी छोरी हुन् । अभिनेत्रीले ख्यालठट्टाको भाषामा भनेकी थिइन्, सबैले शुभमन गिलका प्रेमिका सारा भनिरहेका छन्, तर त्यो म सारा होइन नि ।"
'वाकिङ अमोङ जाइन्ट्स सार्वजनिक,"काठमाडौं (कास) भूराजनीतिक मामिलाको पुस्तक वाकिङ अमोङ जाइन्ट्स सार्वजनिक भएको छ ।उक्त पुस्तकको परराष्ट्रमन्त्री एनपी साउद, पूर्वपरराष्ट्रमन्त्री विमला राई पौड्याल, नेपाल तथा एसियाली अध्यय केन्द्रका कार्यकारी निर्देशक मृगेन्द्रबहादुर कार्की, फ्रेडरिच इबर्ट स्टिफटङ नेपालकी आवासीय प्रतिनिधि नतालिया फिगे लगायतले संयुक्त रूपमा पुस्तकको विमोचन गरे । साना र भूपरिवेष्ठित देशहरूको विदेश नीति र विकास रणनीतिहरू सामेल गरेर लेखिएको पुस्तक फ्रेडरिच इबर्ट स्टिफटङको नेपाल कार्यालयले निकालेको हो ।उक्त पुस्तकका सम्पादकहरू चन्द्रदेव भट्ट र जोनाथन मेन्गे हुन् । पुस्तकमा नेपालसहित विश्वका विभिन्न मुलुकको भूराजनीतिक अवस्था र परिस्थितिको बारेमा उल्लेख छ ।"
चन्द्रशेखर भारतीय प्रधानमन्त्री,सन् १९९० मा आजकै दिन (नोभेम्बर १०) मा चन्द्रशेखर भारतको प्रधानमन्त्री बनेका थिए । उनले १९९० को नोभेम्बर १० देखि १९९१ को जुन २१ सम्म पदभार सम्हालेका थिए । जनता दलको विभाजित समूहका तर्फबाट उनी भारतीय राष्ट्रिय कंग्रेसको समर्थनमा अल्पमतको सरकारका प्रधानमन्त्री बनेका थिए । उनी भारतको आठौं प्रधानमन्त्री हुन् । १९२७ को अप्रिल १७ मा जन्मिएका शेखर १९६४ मा भारतीय राष्ट्रिय कंग्रेस प्रवेश गरेका थिए । त्यसअघि उनी सोसलिस्ट पार्टीमा आबद्ध थिए । १९६२ देखि १९६७ सम्म भारतको माथिल्लो सदन राज्यसभाका सदस्य रहेका उनी १९७५ मा कंग्रेस पार्टीबाट अलग भएका थिए । त्यसलगत्तै उनी राष्ट्रिय संकटकालका समय जेल परेका थिए । उनी १९७७ मा जनता दलका अध्यक्ष बनेका थिए । जनता दलका तर्फबाट मोरारजी देशाईले १९७७ देखि १९७९ सम्म गठबन्धन सरकारको नेतृत्व गरेका थिए । शेखर १९७७ देखि १९७९ र १९८० देखि १९८४ र १९८९ सम्म प्रधानमन्त्री रहँदासम्म तल्लो सदन लोकसभाका सदस्य थिए । उनको २००७ को जुलाई ८ मा भारतीय राजधानी नयाँदिल्लीमा निधन भएको हो ।
उपचारमा हैरानी,"कोखा दुखेको दसैंअघि नै हो । सोह्रश्राद्धका कारण भोकै रहेको र लगातार चिसो पानीले नुहाएले होला भन्ने लाग्यो । बिसन्चो भएको दुई दिनपछि चौतारा अस्पताल गएँ । भिडियो एक्सरे गरेपछि पेटमा स्टोनका सामान्य छर्रा देखिए । अस्पतालमा डाक्टरले टन्न पानी खानुस् भन्दै बुस्कोपान का ट्याब्लेट दिए । उनको सल्लाहअनुसार पानी प्रशस्त पिएँ । गहतको दाल, पत्थर चट्टा, पोषाण भेद पनि नियमितै खाएँ । नियमित मेरो बिहानी सत्रको व्यायम त छँदै थियो । अझै मन्द गतिमा दुखिरह्यो । सुगरको रोगी हुँ । पत्थरीबाहेक पनि हुन सक्छ । चौतारामा आधुनिक र पर्याप्त इक्विपमेन्ट छैन । त्यसैले बिमा रेफर लिएर त्रिवि शिक्षण अस्पताल महाराजगन्ज जाने सोचले चौतारा अस्पतालबाट बुधबार रेफर कागज लिएर काठमाडौं हिँडेँ । चौतारबाट बिहानको गाडी चढेर शिक्षण अस्पताल काठमाडौं गयौँ । महाराजगन्जमा लामै लाइन बसेपछि पालो आयो । पालो आयो तर त्यहाँका चिकित्सकले चौतारा अस्पतालका डाक्टरले गरेको रेफर मिलेन भने । वान्टेड सेल्फ रेफर्ड लेखिएकाले स्वास्थ्य बिमाले काम नगर्ने थाहा भयो । चौतारा अस्पतालका डाक्टरको शब्द जालझेल वा त्रिवि शिक्षण अस्पतालको दादागिरी बुझ्न सकिएन । मलाई अस्पतालले गरेको व्यवहार निकै गैरजिम्मेवार लाग्यो । म श्रीमतीसहित अस्पताल गएको थिएँ । शिक्षण अस्पतालमा रेफरको भाषाले बिमाअन्तर्गतको जाँच नहुने भएपछि हामी फर्केर धुलिखेल अस्पताल गयौं । शिक्षण अस्पतालबाट धुलिखेल दिउँसो साढे दुई बजे पुग्यौं । त्यहाँ पनि बिमाअन्तर्गत जाँच नहुने भएपछि पैसा तिरेर भिडियो एक्सरे गर्ने सोच बनायौँ । तर पैसा तिरेर भिडियो एक्सरे गर्न पनि पालो कुर्नुपर्ने भएकाले जाँच नै नगरी राति चौतारा फर्कियौँ । सरकारले निकै ठूलो प्रचार गर्न लगाएर नागरिकलाई बिमा गर्न लगायो । तर बिमाका बिरामीलाई अस्पतालमा तेस्रो दर्जाको नागरिक सरह व्यवहार गरिएको छ । देशका, मेरा जिल्लाका सबै अस्पतालहरू नै बिरामी रहेछन् । समाचारमा डाक्टर कुटिए, अस्पताल तोडफोड भयो भन्ने सुन्दा, पढ्दा र टेलिभिजनमा देख्दा नागरिक अराजक भए भन्ने लाग्थ्यो । आफूलाई परेपछि बोध भयो कि कहिलेकाहीँ नागरिक उस्सै अराजक बन्दा रहेनछन् । यद्यपि चित्त नबुझ्दैमा भौतिक रूपमा उत्रने कुरामा अलिकति पनि सहमति जनाउन सकिँदैन । मनमा उब्जेको आक्रोशसहित बिमा रेफरको ल्यांग्वेज का कारण दुःख र धोका पाउने म मात्र हुँ कि अरू पनि छन् टोलछिमेकमा बुझ्न थालेँ । नजिकैको एक जना भाइ राजेन्द्रले पनि यस्तै धोका र दुःखमा परिसकेको कथा सुनाए । उनलाई धुलिखेल अस्पतालले जसरी नै उनलाई पनि फर्काइदिएको रहेछ । बुझ्दै जाँदा यस्ता दुःख पाएका विषय अरूबाट पनि सुनियो । हेर्दा र सुन्दा सामान्य लाग्ने यो परिघटना सामान्य मात्रै हैन । अभिभावक विहीनताको मुलुक भएर मात्र हो । यदि हाम्रो अभिभावक हुन्थ्यो भने जालझेलको रेफर लेख्ने चौतारा अस्पतालको डाक्टर, त्यो रेफर स्वीकार नगर्ने त्रिवि शिक्षण अस्पतालमाथि छानबिन हुने थियो । अब म त डाक्टर कुटेर र अस्पताल तोडफोड गरेर समस्या हल गराउने व्यक्ति परिनँ । अराजकतामाथि मेरो विश्वास छैन । यत्ति हो, मलाई जस्तो अरूलाई नपरोस् । जोजो रेफर लिएर अर्को अस्पताल जाँदै हुनुहुन्छ, प्रेस्क्रिप्सनमा लेखिएको रेफरको भाषा बुझ्नु जरुरी छ । म एउटा सचेत नागरिकले यसरी दुःख पाउँछु भने सर्वसाधारणको अवस्था के होला ? अमित घिमिरेचौतारा टुँडिखेल, सिन्धुपाल्चोक"
म्याक्सवेलको बहादुरीले क्रिकेटमा हलचल,"एकदिवसीय विश्वकप क्रिकेट प्रतियोगितामा मंगलवार मुम्बईको वाँखडे रंगशालामा सम्पन्न अफगानिस्तान र अस्ट्रेलियाबीचको प्रतिस्पर्धा रोचक देखियो । क्रिकेटमा उत्कृष्ट बन्दै गएको अफगानिस्तानले पाकिस्तान, बेलायत, श्रीलंकाजस्ता हस्ती देशहरूलाई पछार्दै अस्ट्रेलियासँग टक्कर लिन पुगेपछि खेलप्रेमीहरूको ध्यान मुम्बईको रंगशालातर्फ खिचिएको थियो । टस जितेर पहिले ब्याटिङ गरी ५० ओभरमा पाँच विकेट गुमाउँदै अफगानिस्तान २९१ रनको बलियो स्कोर खडा गर्न सफल पनि बन्यो । इनिङस् चल्दा १८३ ओभरमा अस्ट्रेलिया ९१७ को नाजुक अवस्थामा पुगेको थियो । यो अवस्थामा अस्ट्रेलिया र अफगानिस्ताबीच हारजितको लेखाजोखा गर्न भोटिङ हुँदा क्रमशः ५ र ९५ प्रतिशत थियो । अर्थात् अस्ट्रेलिया विजयी हुन्छ भनेर कसैले सोचेका थिएनन् । सुरुमा कमजोर देखिए पनि ग्लेन म्याक्सवेलले प्याट क्युमिन्ससँगको साझेदारीबाट ४६५ ओभरमा २९३ रन जोड्न अस्ट्रेलिया सफल भएको हो । ब्याटिङका क्रममा नटआउट रहँदै म्याक्सवेलले २१ चौका र १० छक्का प्रहार गरेर २०१ रनको दोहोरो शतक बनाउन पनि सफल भए । यो विशाल स्कोर वेस्ट इन्डिजका क्रिस गेलले ८ वर्षअघि बनाएको २१५ रनपछि दोस्रो ठूलो अंक हो । साथै एकदिवसीय क्रिकेटको इतिहासमा ७ विकेटको क्षतिपछि त्यति ठूलो स्कोर खडा भएको पहिलो पटक हो । प्रतिस्पर्धाका क्रममा अस्वस्थ अवस्थाका म्याक्सवेलले पटकपटक फिजियो गराएको, घाइते बाघझैं सकिनसकी रन बटुल्न दौडेको, टिमले उनको ठाउँमा अरूलाई पठाउन खोज्दा नमानेको, देशका निम्ति मरिमेटेर लागिपरेको सन्दर्भ विश्वका क्रिकेटरलाई गतिलो पाठ बनेको छ । नेपालमा भने उत्कृष्ट खेलाडी हुँदाहुँदै सरकारी उदासीनताका कारण खेलाडीे क्षमता देखाउनबाट वञ्चित भएका छन् । त्रिवि क्रिकेट मैदानमा प्रधानमन्त्री पुष्पकमल दाहाल नै पुगेर दर्शकहरू रुखको हाागामा झुन्डिएर खेल हेरेको पक्कै देखेका छन् । प्रधानमन्त्रीले मूलपानी, चितवन र विराटनगरका रंगशालाहरूलाई राष्ट्रिय गौरवको आयोजना बनाउने घोषणा गरेका छन् । प्रधानमन्त्रीले ठूला कुरा गरे पनि मिलेमतोमा म्याद थपिरहने निकृष्ट ठेकेदारी प्रथाबाट रंगशालाहरू तयार हुन दशकौं लाग्छ । हामीले भाषण जति गरे पनि क्रिकेट खेलका लागि संरचना निर्माणमा कति संवेदनशील छौं, प्रस्ट छौं । त्यसैले कुरा होइन काममा लागौं । भुवनेश्वर शर्मा, चन्द्रागिरि२, काठमाडौं"
मर्यादाक्रम कायम गर्न किन कन्जुस्याइँ,"संसार देखाउने र चिनाउने शिक्षकलाई विदेशमा जताततै सम्मान गर्ने चलन छ । देवताले पनि आफूभन्दा पहिले गुरु अर्थात् शिक्षकलाई सम्मान गर्न उपदेश दिएको हाम्रो दर्शनहरूमा उल्लेख छ । शिक्षक स्वयंमा सम्मानित पद हो । त्यसैले विश्वमा शिक्षकलाई उच्च सम्मान गरिएको हो । यद्यपि नेपालको परिप्रेक्ष्यमा शिक्षकलाई मर्यादा क्रममा समेत कन्जुस्याइँ गरेको पाइन्छ । यहाँ राजनीतिक दलहरूबाट सबैभन्दा धेरै दुरुपयोगमा परेको शिक्षक नै हुन् । नेपालमा राणाकालपछि जेजति ऐतिहासिक परिवर्तन भए ती सबैमा शिक्षकहरूलाई प्रयोग गरेर भएको हो । कैयौंले परिवर्तनका लागि पद र धनसम्पत्ति त्यागेर घर न घाटका भएका पूर्वशिक्षकहरू यसै समाजमा भेट्टाउन सकिन्छ । शिक्षकले बालबालिकालाई दिने गरेको शैक्षिक मार्गदर्शन र समाज र राष्ट्रलाई आवश्यक परेको बेला गरिने त्याग ऐतिहासिक र बिर्सन नसकिनेछ । तर शिक्षकलाई गरिने सम्मानका विषयमा भने सरकारले जहिल्यै बेवास्ता गर्दै आएको छ । बहाल वा सेवानिवृत्त शिक्षक उपस्थित भएको सार्वजनिक कार्यक्रममा आसनग्रहण गराउँदा निम्न श्रेणी कर्मचारी र वडा सदस्यको नाम आउँदा पनि शिक्षकलाई बेवस्ता गरिन्छ । शिक्षकको पीडा अहिलेका शासक वर्गले थाहा पाउन जरुरी छ । शिक्षकलाई पदीय मर्यादाक्रम दिने कुरामा शासकहरूको ध्यान गाएको छैन । यद्यपि गुरुऋण तिर्न चाहने नेपालीले सरकारलाई सचेत गराउन छाड्नु हुँदैन । महेन्द्रसिंह बम, टीकापुर१, कैलाली"
भूकम्पको कहरमा राजीतिक अभीष्ट,"भूकम्पले जाजरकोट र रुकुम पश्चितमा १ सय ५७ भन्दा बढीको मृत्यु भएको छ भने २ सयभन्दा घाइते भएका छन् । लाखौंको भौतिक संरचना ध्वस्त भएको छ । भूकम्पले क्षतविक्षत भएको मानसिक तथा भौतिक व्यवस्थापन कहिले र कसरी हुने तत्कालै भन्न सकिने अवस्था छैन । विद्यालयहरूको क्षतिले ५० हजारभन्दा बढी विद्यार्थीहरूको पठनपाठनमा अवरोध सिर्जना हुने अवस्था रहेको छ । भूकम्पग्रस्त क्षेत्रमा देशका कार्यकारीदेखि राष्ट्रपतिसम्मको भ्रमण भइसकेको छ । भूकम्प पीडितका राहत वितरण एकद्वार प्रणालीबाट व्यवस्थापन गर्ने निर्णय सरकारले गरेको छ । राहत संकलन र वितरणको काम पनि भइरहेको छ । तर भूकम्प प्रभावित जिल्लाका कतिपय स्थानीय तहमा राहत अझै पुग्न नसकेका समाचार आइरहेका छन् । संकटको अवस्थामा विभिन्न राजनैतिक दलका उच्च तहका नेताहरू नै आफ्नो राजनैतिक अभीष्ट पूरा गर्नका राहत बोकेका गाडीहरूलाई आफ्नो निर्वाचन क्षेत्रमा केन्द्रित गराएर अशोभनीय काम गरेका छन् । जाजरकोटका प्रभावितलाई लैजाँदै गरेको राहतको गाडी नै रुकुम पश्चिततिर लगेको घटना निकै संवेदनशील छ । भूकम्पलाई दलका नेताले राजनैतिक अभीष्ट पूरा गर्ने अवसरका रूपमा लिनु गलत हो । सरकारले एकद्वार प्रणालीमार्फत राहत वितरण तथा व्यवस्थापन गर्ने निर्णय गरेपछि त्यसको कार्यान्वयनमा सबैको सहयोग हुनुपर्छ । सरकारले कुनै नेतालाई नजिक र कसैलाई टाढा राख्नु गलत हो । यस्ता घटनाले सरकारले आफूलाई निष्पक्ष भने पनि व्यवहारमा त्यस्तो देखिँदैन । यो पीडितप्रतिको अपमान हो । कतिपय भूकम्प पीडितहरूले कोठामा बस्नेलाई राहत नदिएको गुनासो गरेका छन् । आपत्का बेला सबैलाई समान व्यवहार गर्नुपर्छ । कुनै पनि दलविशेष र संघसंस्थाविशेषको नेतृत्वमा भूकम्प प्रभावित क्षेत्रमा राहत वितरण गरिँदा वास्तविक पीडितहरू थप मारमा पर्छन् । शोकको घडीमा नेताहरूको लस्कर प्रभावित क्षेत्रमा हुनुभन्दा पनि राहत र पुनर्स्थापनको कामलाई सँगसँगै लैजानुपर्छ । पूर्वअर्थमन्त्री जनार्दन शर्माले गरेको संवेदनाहीन कार्यप्रति सरकारको गम्भीर ध्यान जाओस् । गोविन्द विक, बूढानीलकण्ठ१२, काठमाडौं"
जवानी बेचेर रसदपानी ?,"केही दशकअघिसम्म खेतीपाती स्वाभिमानी किसानको सामाजिक उद्यम र यसबाट आउने उपज खानयोग्य, विविधतापूर्ण र पोषणयुक्त प्राकृतिक उत्पादन थियो तर अब यस्तो रहेन । यो कृत्रिम रसायन, विषादी र प्रविधिको सहायताले औद्योगिक कारखानामा बनाइने व्यापारको वस्तुमा परिणत भएको छ । मुख्यतः कृत्रिम रसायन र विषादीले हावा, पानी र माटो विषाक्त भएको छ । समग्र खाद्य प्रणाली अहिले संकटको संघारमा छ । यसबाट आउने खानेकुराबाट मानव स्वास्थ्य तहसनहस बन्दै गएको छ ।यस्तो परिणतिको आफ्नै इतिहास छ । पछिल्लो समय भएको कृत्रिम जैविक रसायन (युरियाको प्रयोगशालामा आविष्कार) एउटा बलियो उदाहरण हो । यो नै आजको संकटको मुख्य कारक र परिणाम पनि हो । यसमाथि विसंगत कृत्रिम मानवको प्रविधि विकासले मानवीय विवेकलाई थप उत्ताउलो बनाउँदै प्रकृतिलाई भौतिक उपभोग्य वस्तु र साधनको अत्यन्त साँघुरो घेरामा सीमित गरिदिएको छ ।यस पृथ्वीमा हाम्रो जीवन आदिकालीन जीव साइनोब्याक्टेरिया र हरितकोष पाइने वनस्पतिले मात्र सम्भव बनाएका हुन् । किनकि यिनले मात्र सौर्य ऊर्जा उपयोग गरी आफ्नो खानाको बन्दोबस्त आफैं गर्छन् र अन्य सबै जीवलाई ऊर्जाको बन्दोबस्त गर्न चाहिने खुराक उपलब्ध गराउँछन् । यस अर्थमा, समग्र जीवन प्रक्रियामा हरितकोषको खास महत्त्व छ । यो नै यस पृथ्वीको ऊर्जा चक्रको प्रारम्भबिन्दु हो । जीवन प्रक्रियाको यो बन्दोबस्तमा मानिस मात्र अपवाद हुन सक्ने कुरै छैन । भविष्यमा मानिसको जैविक गुणमै हरितकोष भएका जीवले जस्तै खाना बनाउने बन्दोबस्त भएछ भने त्यति बेलै कुरा गरौंला । अन्यथा, मानिसले समेत प्रकृतिको यही शाश्वत नियमभित्र बसेर आफ्नो खानाको बन्दोबस्त गर्नुपर्ने हुन्छ । प्रकृतिको यही नियम बुझेरै हाम्रा पुर्खाले १० हजार वर्षदेखि प्रकृतिसम्मत हरित कृषि प्रणालीलाई उन्नत बनाउँदै चलायमान बनाएका हुन् । तर समय र गतिसँगै उत्ताउलो बन्दै गएको आधुनिक मानिसले यसको मर्म बिर्संदै गएको छ । मानिस आफैंले प्रकृतिको लयबाट सिकेर गरेको आविष्कार र यसैका आधारमा विकसित प्रविधि दुरुपयोग हुँदै जाँदा यो नै अहिले मानवीय संकटको कारक बनेको छ । विकसित हुन भन्दै गरिएको प्रकृतिदोहन र नियन्त्रणको होडले प्रकृतिको शाश्वत नियम भत्काएको छ ।यसैको परिणामस्वरूप अहिले हामी गन्तव्यहीन यात्रामा छौं । प्रकृतिको नियमविपरीत गरिएका उत्ताउला व्यवहारकै कारण यस्तो भएको हो । यो कुरा सजिलै बुझ्न मानिस मात्रका कारणले भएको जलवायु परिवर्तन र यसको बढ्दो असर र प्रभावलाई हेरे पुग्छ । एकातिर, प्रकृतिदोहनको यात्रासँगै सुरु भएको भौतिक विकासको अन्त्यहीन यात्राले जैविक विविधता मासिँदै गएको छ भने अर्कातर्फ विकास भित्र्याउन गरिएको खनिज ऊर्जाको अत्यधिक प्रयोगले वातावरणमा हरित ग्यास बढ्ने क्रमसँगै तापक्रम वृद्धि, वर्षा, मौसममा अनिश्चित फेरबदल, विषाक्त वातावरण र जैविक असन्तुलन बढेको छ । यसले हामीलाई अनिश्चयसँगै गन्तव्यहीन यात्रातर्फ धकेल्दै लगेको छ । यो अचेल समाजका सबै क्षेत्रमा अनुभव गर्न सकिन्छ । यो फेरबदलले निम्त्याएको असुरक्षा भाव, निराशा, कुण्ठा र सामाजिकमानसिक तनावको हिसाब बेग्लै छ । यो सबैको परिणामस्वरूप समाज अस्थिर र भयभीत बन्दै गएको छ भने व्यक्ति थप विचलित भएको छ । आजको युवापलायन यसको उदाहरण मात्र हो । यी सबैको पृष्ठभूमिमा, आधुनिक मानवको यो गन्तव्यहीन यात्रामा पैसा फलाउने अर्थव्यवस्था जिम्मेवार छ । यो एक हिसाबले मनोरोगका रूपमा विकसित भएको छ । एकआपसमा साटफेरका लागि मात्र बजारको साधनका रूपमा विकसित भएको पैसा अहिले नाफा मात्र कमाउने बजारवादको मुख्य दलाल बनेको छ । परिणामतः अहिले सबैलाई पैसा भए सबैथोक हुन्छ भन्ने भ्रम बढेको छ । एक छिनलाई सोचौं त, कसैले खेतीपाती गरिदिएन भने हामी पैसा खाएर बाँच्न सकौंला ? के हामी पैसा खाएर बाँच्न सक्छौं ? यसरी हेर्दा, प्रकृति नियन्त्रणको प्रविधि र पैसा मात्र फलाउने बजारवादको प्रवृत्ति नै आधुनिक मानव समाजका मुख्य चुनौती हुन् । यसका पछि मात्र दगुर्ने सोचले मानिसले बिराउँदै गएको प्रकृतिसम्मत बाटो समयमै फेर्ने र सच्चिने विवेकलाई जोड दिनुभन्दा अहिले आफू हिँडेको संकटग्रस्त बाटोलाई नै गन्तव्य बनाउन सबैलाई उक्साएको छ । यसलाइ प्रश्रय दिन सरकार र यसका सञ्चालक राजनीतिक अगुवाहरू सबैभन्दा अघि छन् । आज हामी सबैले भोग्दै गरेको संकट र यसले भविष्यमा निम्त्याउने थप संकट यिनै अगुवाको निकम्मापनका परिणाम हुन् । त्यसो त यो गन्तव्यहीन यात्राका परिदृश्य र यसका दुष्परिणाम जीवनका सबै आयाममा छरपस्ट छन् । यो सबैले हाम्रो समाज आक्रान्त छ । तर कुरा फेरि पनि जीवनको आधारभूत पक्ष खाना र खेतीपातीको बन्दोबस्तमै केन्द्रित गरौं । अरू सबै क्षेत्रभन्दा बढी नेपालको खेतीपाती असम्भवप्रायः कृषि गर्न अरुको नक्कलको शिकार भएको छ । यसले अरूकै उक्साहट र देखासिकीमा तथाकथित आधुनिक प्रविधिको जगमा उभिएर समग्र प्रकृति र पर्यावरण दोहनको क्रान्ति को बाटो समाउने सपना देख्यो । यसले सम्म मैदानी कृषि विकासको फुर्को समाएर पाँच दशकदेखि हामीलाई आधुनिक कृषि बनाउने दौडमा सामेल हुन बाध्य बनाएको छ । अहिले हामीले जवानी बेचेर खाना र पानी किन्ने सपना साँचेका छौं । यो सपनाको आयात गर्न यसको नाइके सरकार र यसले नै पालनपोषण गरेका कृषि कर्मचारी, दलाल व्यापारी र दलाल कृषिविज्ञ सामेल छन् । सरकार यही दौड जित्न भन्दै आवधिक योजना, वार्षिक नीति तथा कार्यक्रम र दाताका परियोजनाको गोलचक्कर लगाइरहेको छ । धेरैले यसैको गीत गाइरहेका छन् । यो नै नेपालको कृषि पलायनको यात्राको जग हो । हरित कृषि क्रान्तिकै जगमा उभिएको दलाल कृषि प्रणालीकै कारण नेपाली कृषि मूलबाटो छोडेर संकटको डिलमा पुगेको छ । यसको प्रमाण खोज्न धेरै दिमाग खियाउनै पर्दैन । आधुनिक हुने नाममा भित्र्याइएका प्रविधि, बीउ, मल र यान्त्रिकीकरणको भार खेप्न नसकेर मूलबाटो छोडेको खेतीपाती सम्हाल्न नसकेका ५० लाख किसान आफ्नै खेतबारीको डिलबाट हाम फालेर खाडीको मरुभूमिमा पुगेका छन् । के नेपालको कृषि बुझ्न योभन्दा ठूलो प्रमाण चाहिन्छ ? यस्तो हरित क्रान्तिको गोलचक्कर लगाउन बाध्य बनाएर अधोगतिको यात्रामा हिँडाउने राजनीतिक तथा प्रशासनिक अगुवाले निम्त्याएको यो परिणाम हामी सबैका सामु छर्लङ्ग छ । खाद्य आयात थामिनसक्नु छ । खाना मन्दविषले भरिएको छ । खाना र खेतीपाती प्रणाली नै गडबढ छ । वातावरणीय ह्रास र जलवायु परिवर्तनको असर र प्रभावले निम्त्याएको चुनौती सामना गर्न किसानको परम्परागत ज्ञान, सीप, कौशलले नसक्ने भएको छ । जलवायु परिवर्तनले निम्त्याएको संकट सम्बोधन गर्न हरित कृषि प्रणालीको विकल्प छैन ।यो सबैले के देखाउँछ भने, हावा, पानी, माटो र वातावरण यसरी बिग्रँदै गएको छ कि यसलाई तत्कालै सम्हाल्ने सोच नपुगे यही पुस्ताले भोकमरी र खाद्यसंकटको अभाव झेल्न अब ५० वर्ष पनि लाग्दैन । त्यसमा पनि हाम्रो जस्तो कुशासनमा जकडिएको नेतामुखि समाजको चित्र झनै कहालीलाग्दो छ । किनकि यी आम मानिसले भोगिरहेका समस्याबाट भाग्न सुतुरमुर्गले जस्तो टाउको लुकाउन अभ्यस्त नेतागण र तिनकै आदर्शमा रमाउने रैतीगण हाम्रा अभिशाप हुन् भन्न अब धेरै घोत्लिनुपर्दैन । विडम्बना, यसलाई सच्याउन नेतृत्व गर्नुपर्ने सरकार, यसको दिशाबोध गर्न सघाउनुपर्ने संसद् र यी दुवैलाई घचघच्याउन खुट्टा टेकेर उभिनुपर्ने नागरिक समाज कुहिराको कागजस्तै गन्तव्यहीन यात्रावरिपरि नै बरालिएका छन् । यी कसैसँग पनि किसानले खेती नगरे हामी सबैले के खाने होला भन्ने कुराको उत्तर छ जस्तो लाग्दैन । खासगरी, यसरी बरालिने सरकार र संसद्ले आम मानिसले रगतपसिना बगाएर तिरेको करबाट आयातित मानो पचाउँदै गर्दा यसको हेक्का राख्छन् कि राख्दैनन् होला ? यो बाटो फेर्न तथाकथित हरित कृषि क्रान्तिले बाँडेका सपना र यसैले डामेका बौद्धिकहरूको दिवालियापनबाट मुक्त हुनुपर्छ । यस अर्थमा, यि सबै दुश्चक्रबाट निस्कने सरल उपायको खोजी नै अहिलेको सबैभन्दा पेचिलो सवाल हो । यसलाई सम्बोधन गर्न खास गरी, किसानी जीवन पद्धतिको ऐंजेरु हरित क्रान्तिले निम्त्याएका समस्याहरूको समाधान अनिवार्य छ । यो कुरा सम्भव बनाउन हरित कृषि क्रान्तिको नशा छोडेर हरित कृषिमा फर्किनुको विकल्प छैन । प्रकृतिको लय सम्हाल्ने हरित कृषि प्रणाली अपनाएर मात्र हाम्रो भविष्य सपार्न सकिन्छ । जति कुरा गरे पनि पैसा फलाउने कृषिलाई छिटोभन्दा छिटो सच्याउने संक्रमणकालीन योजनाभन्दाबाहेक अर्को कुनै मध्यमार्गी बाटो नै छैन । तर दलाल अर्थतन्त्रको रछ्यानको जुठोपुरोमा रमाउन चाहने केही बुझक्कड नेता र तिनका अनुयायीले अझै पनि यसलाई टालटुल पारेर आफ्नो निहित स्वार्थवरिपरि हामी सबैलाई घुमाउन खोज्दै छन् । यो सबै गरेर उनीहरू पैसा कमाउने धुनमा हामी सबैको भविष्य अन्धकारतर्फ धकेल्न उद्यत छन् । यो नै आजको मुख्य वैचारिक तथा राजनीतिक अन्तरविरोध हो । अमेरिकी अर्थशास्त्री रोबर्ट हेलब्रोनरले भनेझैं, हामी मानिसले यो सबै बुझेर समयमै नसच्याए प्रकृतिले आफैं सच्याउँछ तर हामी मानिसले जस्तो हिसाब गरेर हैन, यो बिगार्ने मानिस जातिलाई सबै अर्थमा बर्बाद गरेर । बाँकी आफैं हेक्का राखौं ।"
जाजरकोटको चीत्कार,"तीन दिन भयो म जाजरकोट पुगेको । उद्देश्य थियो भूकम्पमा घाइते भएकाहरूको उपचार गर्नु, हड्डी जोड्नु र घाउ सिलाउनु । तर यहाँ मानिसहरूका मनका घाउ देखेर म स्तब्ध छु । धेरै नेपालीहरूलाई, खास गरी नेताहरूलाई, भूकम्प गएर समाचार बनेपछि बल्ल जाजरकोटको याद आयो । यसअगाडि स्वाइनफ्लु र झाडापखालाको प्रकोपका बेला उनीहरूले जाजरकोट सम्झेका थिए । तर यहाँका मानिसहरू युगौंदेखि निरन्तर घाउ बोकेर बाँचिरहेका छन् । भूकम्पले त्यो घाउमा अर्को प्रहार गरेको छ र नुनचुक छर्केको छ । यहाँ मसँग भेट्ने सबैको कथा भनिसाध्य छैन । त्यसैले एकदुई प्रतिनिधि पात्रहरूका कथाबाट म यहाँको दुरूह हालतको एउटा सानो चित्र बनाउने प्रयास गर्नेछु । एक महिला सुनाउँदै थिइन्, घरमा (भूकम्पबाट मृत्यु हुनेको) लास रुँगेर बसेका छौं, किरिया गर्नुपर्ने मान्छे खाडीमा छन् । आएपछि सद्गत गर्ने भनेकाले पर्खनैपर्यो, उनी आइपुगेका छैनन् । दस वर्षको छोरा छ, तिघ्राको हाड भाँचिएर नेपालगन्ज पुर्याएर अपरेसन गरेको एक महिना भयो । यही बेला फलोअपमा आउनू भनेका थिए । यता राति कसरी चिसो छल्ने भन्ने पीर छ । अस्पताल जान नपाउँदा छोराको खुट्टा बिग्रेला कि भन्ने चिन्ता छ ।नामोनिसान नरहेको एउटा घरको भग्नावशेष छेउमा भेटिए एक वृद्ध । हातमा पिसाबनलीमा लागेको क्याथेटरको झोला समातेका थिए । कुरा सुरु गर्नासाथ उनको पीडा धाराप्रवाह बग्यो । केही वर्षअगाडि उनको ढाडको तल्लो हिस्सामा एउटा गाँठो पलाएको भेटिएछ । गाँठोलाई अपरेसन गर्नुपर्यो, सेकाउनुपर्यो । त्यसमा १५ लाखभन्दा बढी खर्च भयो किनकि काठमाडौं पुगेर निजी अस्पतालमा देखाउनुपर्यो । अब न घर छ, न उपचारका लागि फेरि जाने खर्च । अर्को भत्केको घरमा बोल्न र सुन्न नसक्ने एक महिला भेटिइन् । उनको घरमा ८२ वर्षे वृद्धा छिन् । घरअगाडि टहरोमा सानो किरानापसल थियो, जसबाट गर्जो टरेको थियो । भुइँचालोले घर र टहरो दुवै लगिदियो । बास पनि गयो, जीविका पनि गयो । सरकारले बोल्न र सुन्न सक्नेहरूको कुरा त सुन्दैन, उनीजस्ता किनाराका आवाजहीनहरूको आवाज कसरी सुनोस् ! जाजरकोटको जिल्ला अस्पताल अहिले आफ्नै राम्रो भवनमा छ । तर एकातिर त्यो भवन बन्न डेढ दशकभन्दा बढी समय लाग्यो । अर्कातिर, भवन बने पनि आवश्यक जनशक्ति छैन । निक साइमन्स इन्स्टिच्युटबाट परिचालित एक एमडीजीपी र आधा दर्जन मेडिकल अधिकृतहरूको जिम्मामा छ अस्पताल । आईसीयूका लागि कोठा छ, उपकरण छैनन् । सिजेरियन डेलिभरीबाहेक बाँकी अपरेसन गर्न आवश्यक सरसामान छैनन् । परिणामतः, सानै समस्याका लागि पनि मानिसहरू नेपालगन्जदेखि काठमाडौं र भारतका कैयौं अस्पतालसम्म धाउने गरेका छन् । नेपालगन्जमै पनि अलि सस्तो उपचार पाइने सरकारी अस्पतालहरूमा कसरी पुग्ने भन्ने धेरैलाई पत्तो छैन । एम्बुलेन्स र अटोरिक्साहरूले सीधै निजी अस्पताल पुर्याइदिन्छन् । सरकारी अस्पताल पुगिहाले पनि बेड वा अपरेसनको पालो पाउन सहज छैन । सहरका निजी अस्पताल पुग्दा अक्सर ढिला भइसकेको हुन्छ । त्यहाँ उपचार अचाक्ली महँगो हुन्छ, धेरैको घरखेतै जाने गरी । नेपालको महँगो स्वास्थ्य सेवाले यसै बर्सेनि लाखौंलाई गरिबीको रेखामुनि धकेलेको हैन ! यो अवस्था रोक्न लोक सेवाबाट मनग्गे नयाँ दरबन्दी सिर्जना गर, स्वास्थ्य सेवालाई निःशुल्क बनाऊ (स्मरण रहोस्, नेपालका सरकारी अस्पतालहरूमा समेत सेवा सशुल्क हुने गर्छ) र सबै तहका अस्पतालहरूमा तोकिएअनुसारको निःशुल्क औषधि पुर्याऊ भनेर हामीले संघर्ष गरेको दशक बित्न लागिसक्यो तर सरकारले कहिल्यै यो कुरा मनन गरेको छैन । सरकारमा हुने नेताहरूको ध्यानजति कसरी स्वास्थ्य क्षेत्रमा व्यापार र नाफाखोरी विस्तार गर्ने भन्नेमा मात्र छ । देशका धेरै स्वास्थ्य चौकी, प्राथमिक स्वास्थ्य केन्द्र र जिल्ला अस्पतालहरू अहिले पनि पञ्चायतकालमा बनेका जीर्ण संरचनाहरूमा चलिरहेका छन् । भूकम्प प्रभावित क्षेत्रका जनप्रतिनिधिहरूले अत्यावश्यक क्षेत्रबाट राहत खिचेर आफ्ना मानिसहरू भएतिर पठाएका समाचारहरू आइरहेका छन् । जबकि उनीहरूको ध्यान जाजरकोटका जस्ता जिल्ला अस्पतालहरूमा सबै विधाको विशेषज्ञ सेवा पुर्याएर कसरी वर्षैभर गुणस्तरीय सेवा दिने र मानिसलाई उपचारका कारण गरिबीमा धकेलिन नदिने भन्नेमा हुनुपर्ने हो । त्यसका लागि नीतिनियम बनाउने र कार्यान्वयन गर्ने ठाउँमा उनीहरू नै छन्, बजेट तय गर्ने ठाउँमा उनीहरू नै छन् । अहिले यहाँ सबैभन्दा बढी सुनिने गुनासो छ आवश्यक भएको ठाउँमा राहत पुगेन । मानिसहरू भन्छन् मुखमा मानो छैन, शिरमाथि छानो छैन । सदरमुकाम र सबैभन्दा बढी क्षति भएका केही ठाउँमा तुलनात्मक रूपमा बढी सामानहरू पुगेका छन् । तर घर भत्केका वा चर्केका तर मानवीय क्षति नभएका त्यस्ता धेरै गाउँ छन् जहाँ मानिसहरू काम्दै खुला आकाशमुनि रात काटिरहेका छन् तर कसैको ध्यान पुगेको छैन । कतिले सिरकको खोल वा सलको छानोजस्तो बनाएर पनि शीत तर्काउन खोजेका छन् तर यो चिसोमा ओछ्याउनका लागि फोमको म्याटसम्म मानिसहरूसँग छैन । धेरै स्थानीय निकायका जनप्रतिनिधिहरू आफैं निरीह छन् । त्यसैले, अहिलेको तत्कालीन आवश्यकता भनेको दुर्गमका गाउँगाउँसम्म खानेकुरा, त्रिपाल र कपडाहरू पुर्याएर मानिसहरूलाई तत्काल भोकै रहन र कठ्यांग्रिनबाट बचाउनु हो । सँगै, स्थायी घर नबनुन्जेलका लागि धान्न सक्ने बलियो त्रिपाल वा प्रिफ्याबका घरहरू द्रूतगतिमा बनाउनु आवश्यक छ । मध्यकाल र दीर्घकालमा भने पुनर्निर्माणमा २०७२ सालको भूकम्पपछि भएका गल्तीहरू कसरी नदोहोर्याउने भन्नेमा हाम्रो ध्यान हुनुपर्छ । त्यस्तै, काठमाडौंको सिंहदरबारमा बस्नेहरूले कसरी जाजरकोटजस्ता जिल्लाका मानिसहरूका लागि यहाँ बस्नु नै दण्डजस्तो भएको छ भनेर बुझ्नु जरुरी छ । उनीहरूले आत्मसात् गर्नुपर्नेछ, यहाँको स्वास्थ्य सेवाको स्तरोन्नति नभएसम्म भूकम्प नगएको बेलासमेत यहाँका धेरै मानिस वर्षभर पीडामा रहनेछन् । यहाँको गरिबी, अभाव र कुपोषणको समस्या झन् विकराल बन्नेछ । त्यसको उल्टो, कर्णालीका सबै जिल्ला अस्पतालमा भरपर्दो विशेषज्ञ सेवा हुने हो भने यहाँ विपत्ति पर्दासमेत बिरामीलाई हेलिकोप्टर चढाएर नेपालगन्ज वा काठमाडौं लैजानुपर्ने अवस्थाको अन्त हुनेछ । त्यस्तो हुन सके मानिसहरूले समयमा उपचार पाउने मात्रै छैनन्, त्यो परिवार र राज्यका लागि सस्तोसमेत पर्नेछ । माथि उल्लिखित वृद्धले झैं रोग असाध्य भएपछि काठमाडौंमा गएर दसौं लाख खर्च गर्नुपर्नेछैन । यो विपत्तिमा पनि राजनीतिज्ञहरू नब्युँझने हो भने उनीहरूलाई मानिसले माफ गर्नेछैनन् ।"
त्रिपालको आस कि छाप्राको बास ?,"भूकम्पको झट्कापछि जाजरकोट र रुकुम पश्चिमका दृश्यहरू हृदयविदारक छन् । आम सञ्चारमाध्यम र सामाजिक सञ्जालका दृश्यले त हामीलाई यति धेरै भावविह्वल बनाएका छन् भने भूकम्पको एपिसेन्टर र यसको आसपासको जीवन भोग्नेलाई कति कठिनाइ भइरहेको होला ! तर दुर्भाग्य, यस्तो पीडा हामी नेपालीका लागि नियमित आकस्मिकताजस्तै भइसकेको छ । भौगोलिक रूपमै नेपाल भूकम्पीय जोखिमको अग्रणी स्थानमा छ । भूकम्पले पूर्वजानकारी दिँदैन, जुनसुकै बेला आउन सक्छ भन्ने जान्दाजान्दै पनि हामी सम्भावित प्रकोपको क्षति कम गर्न पूर्वतयारी गर्दैनौं । जब प्रकोप आइपर्छ, पीडितलाई सघाउनेभन्दा अर्ति दिनेको ताँती लाग्छ । उद्धार, राहत र पुनःस्थापनाको काममा साँच्चै खटिनेभन्दा सरकारी खर्चमा आन्तरिक पर्यटन प्रवर्द्धनकर्ता हरूको लर्को लाग्छ । जाजरकोट र रुकुम पश्चिमको अवस्था पनि भिन्न छैन । भूकम्पपीडितको उद्धार र राहतमा केन्द्र, प्रदेश र स्थानीय गरी तीनै तहका सरकारको सक्रियता र संवेदनशीतलाको प्रदर्शनले जनतामा केही आशा भने जगाएको छ । भूकम्पलगत्तैको उद्धार र घाइतेहरूको उपचारका लागि भएका सरकारी प्रयासहरू धेरै हदसम्म प्रशंसनीय छन् । भूकम्पपछिका भग्नावशेषमा पुरिएकाहरूको खोजी र उद्धारपछिको सबैभन्दा महत्त्वपूर्ण कार्य पीडितहरूका लागि खाना र अस्थायी आवासको बन्दोबस्त हो । २०७२ को विनाशकारी भूकम्पमा जस्तै जाजरकोट र रुकुम पश्चिममा पनि यही पक्षमा केही स्वाभाविक र केही अस्वाभाविक अलमल भएको देखिन्छ । परकम्पको त्रासदीका बीच खुला आकाशमुनि भोकै रात गुजार्न बाध्य भूकम्पपीडितहरूले स्वाभाविक रूपमा सरकारी राहत खोजेका छन् । छिमेकी राष्ट्रहरूबाट समेत धमाधम आइरहेका त्रिपालसहितका राहत सामग्री वितरणमा भइरहेको ढिलाइलाई लिएर सामाजिक सञ्जालमार्फत देशविदेशबाट खबरदारी र आलोचना भइरहेको छ । तर स्थानीय स्तरमा उपलब्ध हुन सक्ने परम्परागत अस्थायी संरचनाबारे सबैले अनदेखा गरिरहेका छन् । दुर्गम गाउँसम्म त्रिपाल पुग्न यसै पनि समय लाग्छ, पुगिहाले पनि एकसरो त्रिपालले रातको चिसो र मध्याह्नको धूप छेक्न सक्दैन । विकल्पमा खर, छ्वाली, स्याउला आदिको छानो हालेर छाप्रो (अस्थायी टहरा) बनाउन सके घरबारविहीन भूकम्पपीडितलाई तत्कालका लागि निकै सजिलो हुन्छ । अघिल्लो पुस्तासम्मले जीवन गुजारेका ती छाप्रा हाम्रा लागि पनि दुःखका बिसौनी हुन सक्छन् । स्थानीय स्तरमा उपलब्ध हुन सक्ने काठका खाँबा, बाँसका डाँडाभाटामा खर, छ्वाली, स्याउला आदिलाई निगालोका चोयाले कसेर छाप्रो बनाउन कुनै इन्जिनियर वा प्राविधिकको सहयोग आवश्यक पर्दैन । तत्कालको घाम र शीत छल्न बनाइने यस्तो छाप्रा त्रिपालभन्दा न्यानो, सुरक्षित र टिकाउ हुन्छ । त्रिपाल उपलब्ध भइहालेमा त्यही छाप्रोलाई पालले छोपेर एक वर्षाको झरी कटाउनेसम्मको बनाउन सकिन्छ । २०७२ को भूकम्पपछिको पुनर्निर्माणको अनुभवले भन्छ आफ्नो घर आफैं पुनर्निर्माण गर्न नसक्ने भूकम्पपीडितले कम्तीमा एक हिउँद र वर्षा अस्थायी टहरोमा गुजार्नुपर्ने बाध्यता आइलाग्छ । तसर्थ स्थानीय सरकारले त्रिपालको खोजीमा भौंतारिनु सट्टा परम्परागत छाप्रा निर्माणमा प्रोत्साहन र सहयोग गर्नु उपयुक्त हुन्छ । अस्थायी संरचना निर्माण गर्दा हिउँदको सिरेटो मात्र होइन, आउँदो वर्षाको झरी पनि सम्झनुपर्छ । शोकमा रहेका, बालबालिका र वृद्धवृद्धा मात्र रहेका परिवारका लागि यस्तो छाप्रो झन् बढी सहयोगी हुन सक्छ । उनीहरूका लागि यस्तो आवास निर्माणमा प्रत्यक्ष शोक र काजकिरियामा बस्नु नपरेका, गम्भीर घाइते नभएका छरछिमेकीले पहलकदमी लिनु आवश्यक छ । उनीहरूको होस्टेमा हैंसे गर्न सुरक्षाकर्मी मात्र होइन, विभिन्न राजनीतिक दल र संघसंस्थाबाट स्वयंसेवक आइपुग्छन् । शोकलाई शक्तिमा बदल्न आवश्यक यस्तो सहयोग प्रचारात्मकभन्दा कार्यात्मक हुनु जरुरी छ । कतिपय अवस्थामा जस्तापाता, खाँबालगायत भूकम्पबाट भत्किएका घरगोठबाटै पनि निकाल्न सकिन्छ । अर्मपर्म र स्वयंसेवाबाट बनाउन सकिने यस्तो संरचनाका लागि ठूलो धनराशि पनि चाहिँदैन । ससानो स्रोतका लागि वन उपभोक्ता समितिदेखि स्थानीय सरकारसम्मले आफ्नै थैली खोल्दा हुन्छ । भूकम्पलगत्तै केन्द्र सरकारले एक वर्षभित्रै पुनर्निर्माणको काम सम्पन्न गर्ने र नयाँ संरचना भूकम्पप्रतिरोधी बनाउने स्वागतयोग्य निर्णय गरेको छ । ढुंगामाटोले बनेको परम्परागत कच्ची संरचना भूकम्पको सानै धक्काले पनि लड्ने गरेको छ । यसले निम्त्याएको मानवीय र भौतिक क्षति भविष्यमा दोहोरिन नदिन भूकम्पप्रतिरोधी बलिया संरचना निर्माण गर्नुपर्छ भन्नेमा दुई मत हुन सक्दैन । तर पुनर्निर्माण परियोजना तय गर्नुअघि भूकम्पप्रतिरोधी संरचना, स्थानीय स्तरमा उपलब्ध निर्माण सामग्री, ग्रामीण जीवनशैली र मौलिकताबारे तीनै तहका सरकारले तत्कालै गम्भीर छलफल गर्नु आवश्यक छ । खास गरी २०७२ को भूकम्पपछिको पुनर्निर्माणमा सिमेन्ट, रड र पाको इँटाका संरचनालाई प्राथमिकता दिइयो । सरकारले उपलब्ध गराएको ३ लाख रुपैयाँमा थपथाप गरेर आम भूकम्पपीडितले दुईकोठे घर निर्माण गरी जस्ताले छाएका छन् । सामाजिक संघसंस्थाको अग्रसरतामा निर्माण भएका एकीकृत नमुना बस्तीमा पनि यस्तै संरचनाका तीनकोठे घरहरू छन् । तर कृषि र पशुपालनमा आश्रित ग्रामीण जीवनका लागि ती घरहरू उपयुक्त नभएका उदाहारण यत्रतत्र छन् । सरकारी अनुदानमा बनेका त्यस्ता घरहरू कि त रित्तै छन्, कि छेवैमा ग्रामीण पूर्ववत् आवश्यकताअनुसारका परम्परागत घरगोठ निर्माण भएका छन् । धान, मकै, कोदो, गहुँजस्ता अनाज भण्डारणदेखि दुईचारवटा भए पनि बाख्राकुखुरा पालेर जीवन चाउने कृषकका लागि दुईकोठे भुइँघर घाँडो सावित हुन्छन् । इँटा र सिमेन्टका दुईकोठे घर बढीमा पाहुनाघरका रूपमा सिँगारिएका छन् । उनीहरूले विकल्पमा परम्परागत घरहरूमा जस्तै चोटा र बुइँगल भएको तर भूकम्पबाट पनि सुरक्षित रहने संरचना खोजेका छन् । ग्रामीण क्षेत्रका परम्परागत घरगोठ कृषि र पशुपालनका लागि मात्रै उपयुक्त छैनन्, धेरै हदसम्म जाडोमा न्यानो र गर्मीमा शीतल दिने खालका समेत छन् । घरमा जोडिएका पाली, पिँडी र खोल्माले सुविधा मात्रै होइन, मौलिकतासमेत दिएका छन् । स्थानीय बासिन्दाको आफ्नै सीप र श्रमबाट बनाइएका ग्रामीण घरहरूमा ढुंगा, माटो, काँचो इँटा, काठजस्ता स्थानीय निर्माण सामग्री नै प्रयोग भएका छन् । पुनर्निर्माणको छलफल र इन्जिनियरिङ तीनै संरचनालाई कसरी भूकम्पप्रतिरोधी बनाउन सकिन्छ भन्नेमा केन्द्रित गर्नुपर्छ । इँटालाई सिमेन्टले जोड्दा मात्रै पक्की संरचना बन्छ भन्ने होइन । स्थानीय स्तरमा उपलब्ध निर्माण सामग्रीको प्रयोग र आधारभूत रूपमा ग्रामीण मौलिकता कायम राखेरै सुरक्षित घर बनाउन आवश्यक सीप र प्राविधिक सहायता पुर्याउने गरी पुनर्निर्माणको ढाँचा तय गरिनुपर्छ । यस्तो ढाँचाले ग्रामीण स्वावलम्बन र रोजगारी सिर्जनामा पनि अवश्य मद्दत पुर्याउनेछ । फुयाल राष्ट्रिय सभाका पूर्वसचिव हुन् ।"
गाजा युद्धबारे छलफल गर्न इस्लामिक देशको विशेष बैठक,"काठमाडौं (एजेन्सी) इजरायल र प्यालेस्टाइनको विद्रोही समूह हमासबीच जारी युद्धबारे छलफल गर्न साउदी अरबले इस्लामिक देशहरूको संगठन ओआईसीको विशेष बैठक डाकेको छ । ओआईसीका अनुसार शनिबार बैठक बस्ने तय भएको छ । प्यालेस्टाइनका सर्वसाधारणमाथि इजरायलको तीव्र आक्रमणलाई ध्यान दिँदै नोभेम्बर ११ मा अर्गनाइजेसन अफ इस्लामिक कोअपरेसन (ओआईसी) ले साउदी अरबको आह्वानमा रियादमा विशेष इस्लामिक शिखर सम्मेलन गर्दै छ, ओआईसीले उल्लेख गरेको छ । हमासले एक महिनाअघि इजरायलतर्फ आक्रमण गरेपछि दुवै पक्षबीच युद्ध जारी छ । गत अक्टोबर ७ मा हमासले गरेको आक्रमणमा १ हजार ४ सय जनाको मृत्यु भएको थियो । उसले २ सयभन्दा बढी व्यक्तिलाई नियन्त्रणमा लिएको छ । त्यसयता इजरायलले पनि हमास सक्रिय रहेको गाजातर्फ निरन्तर आक्रमण गरिरहेको छ । पछिल्लो समय इजरायलको हवाईसँगै स्थलगत आक्रमणमा साढे १० हजारभन्दा बढीको मृत्यु भएको हमास नियन्त्रित प्यालेस्टिनी स्वास्थ्य मन्त्रालयले जनाएको छ । मारिनेमा ४ हजार ३ सय बालबालिका छन् । युद्धका कारण हजारौं व्यक्ति घाइते भएका छन् भने लाखौं विस्थापित भई अन्यत्र बसाइँ सरेका छन् । यसैबीच, बिहीबार इजरायलले उत्तरी गाजामा हमासको गढलाई नियन्त्रणमा लिएको दाबी गरेको छ । १० घण्टा लामो लडाइँपछि उक्त क्षेत्रलाई नियन्त्रणमा लिएको इजरायलले बताएको हो । इजरायलले दक्षिण गाजाको खान युनिस क्षेत्रमा पनि रातभर हवाई आक्रमण गरेको हमासका अधिकारीले जनाएका छन् । इजरायलको सैन्य फोर्स (आईडीएफ) ले हमासको १ सय ३० वटा सुरुङलाई पनि नष्ट गरेको दाबी गरेको छ । तर, हमासका सैन्य अधिकारी अल कासमले तीन इजरायली वाहन र एक बुलडोजर ध्वस्त बनाएको बताएका छन् । साथै, गाजाको उत्तरी क्षेत्रमा एक इजरायली सैन्य ट्यांक पनि नष्ट गरेको दाबी गरेका छन् ।"
रुसलाई हतियार दिएको भन्दै उत्तर कोरियाको आलोचना,"सोल (राससएएफपी) अमेरिकी विदेशमन्त्री एन्टोनी ब्लिंकनले रुसमा हतियार पठाएको भन्दै उत्तर कोरियाको आलोचना गरेका छन् । आफ्नो प्रमुख सहयोगी दक्षिण कोरियाका शीर्ष अधिकारीहरूसँग बिहीबार बैठकपछि उनले युक्रेनमाथि रुसी आक्रमणमा सहयोग गर्न उत्तर कोरियाले हतियार पठाएको आरोप लगाएका हुन् । अमेरिका, दक्षिण कोरिया र जापानले हालैका सातामा युक्रेनमा रुसको सैन्य अभियानलाई अगाडि बढाउन सहयोग गरेकामा प्योङयाङको आलोचना गर्दै आएका छन् । उत्तर कोरियाले रुसमा १० लाख तोप पठाएको सोलले बताएको छ । जापानमा जी७ का विदेशमन्त्रीहरूको बैठकपछि ब्लिंकन अहिले सोलमा छन् । उनले बिहीबार दक्षिण कोरियाली राष्ट्रपति युन सुक योलसँग भेटवार्ता गरेका छन् । युक्रेनविरुद्धको युद्धमा प्रयोगका लागि उत्तर कोरियाले रुसलाई सैन्य उपकरण र युद्ध सामग्री उपलब्ध गराएकामा कडा निन्दा गरिएको छ, राष्ट्रपति युनसँग विदेशमन्त्री ब्लिंकनको भेटपछि अमेरिकी विदेश मन्त्रालयले एक विज्ञप्तिमा भनेको छ, गाजामा सर्वसाधारणलाई मानवीय सहयोग प्रदान गर्ने दक्षिण कोरियाको प्रतिबद्धताका लागि ब्लिंकनले राष्ट्रपति युनलाई धन्यवाद दिएका छन् ।इजराइलहमास युद्धमाथि छलफल गर्न मध्यपूर्वको भ्रमणपछि ब्लिंकनले दक्षिण कोरियाको भ्रमण गरेका हुन् । यसअघि बिहीबार ब्लिंकनले दक्षिण कोरियाका राष्ट्रिय सुरक्षा सल्लाहकार चो ताएयोङसँग भेटवार्ता गरेका थिए । अमेरिकी विदेश मन्त्रालयका अनुसार युक्रेनलाई सहयोग उपलब्ध गराउने दक्षिण कोरियाको प्रतिबद्धताप्रति उनले धन्यवाद व्यक्त गरे । हाल रुस र उत्तर कोरिया दुवै अन्तर्राष्ट्रिय प्रतिबन्धमा छन् । विशेषगरी सेप्टेम्बरमा रुसी राष्ट्रपति भ्लादिमिर पुटिनसँग उत्तर कोरियाली नेता किम जोङ उनको शिखर वार्तापछि दुई मुलुकबीचको बढ्दो सैन्य सहयोग युक्रेन र उसका सहयोगीका लागि चिन्ताका विषय बनेको छ । अन्तरिक्षमा सैन्य जासुसी उपग्रह स्थापना गर्न सकियोस् भन्ने उद्देश्यले रुसी अन्तरिक्ष प्रविधिको बदलामा प्योङयाङले रुसलाई हतियार उपलब्ध गराइरहेको दक्षिण कोरियाले बताएको छ । प्योङयाङबाट रुसले जुन हतियार र युद्ध सामग्री प्राप्त गरिरहेको छ, त्यसको बदलामा उसले प्योङयाङलाई के प्रदान गरिरहेको छ भन्ने कुराले हामी अत्यन्त चिन्तित छौं, टोक्योमा ब्लिंकनले भनेका थिए । तर, रुसले गत महिना उत्तर कोरियाले हतियार पठाइरहेको भन्ने कुनै प्रमाण नभएको बताएको थियो ।"
धनतेरसलाई सुनचाँदीका ४३ हजार सिक्का बिक्री,"चाँदीका सिक्काराष्ट्र बैंकले चाँदीको सिक्का पनि बनाएर बिक्री गर्दै आएको छ । ती सिक्कालाई मेडालियन र स्मारिका नाम दिइएको छ । ती सिक्का चाँदी र किप्रोनिकल (तामा र निकल मिश्रण गरिएको) बाट पनि बनाइन्छ । मेडालियन भन्नाले आभूषण, सजावट, धार्मिक, सांस्कृतिक, प्राकृतिक सम्पदाको प्रवर्द्धन गर्ने उद्देश्यले टकमारी (निर्माण) गरिने सिक्का हो । प्रायः यी सिक्का चाँदीबाट बनाइन्छ । यी सिक्कामा विभिन्न किसिमका धार्मिक, सांस्कृतिक र प्राकृतिक सम्पदाका चित्र अंकित गरिन्छ । कुन सिक्कामा कुन चित्र अंकित गर्ने भन्ने कुरा बजार मागमा निर्भर हुन्छ । हाल लक्ष्मी, गणेश र लक्ष्मीगणेशको संयुक्त चित्र भएका चाँदीका सिक्काको माग धेरै रहेको राष्ट्र बैंकले बताएको छ । यी सिक्कामा अंकित मूल्य उल्लेख हुन्छ । सिक्का खरिद गर्दा अंकित मूल्यअनुसार नै रकम तिर्नुपर्छ ।चाँदीलगायत अन्य धातु सम्मिश्रण गरी स्मारिका सिक्का बनाइन्छ । यो विशेष अवसरमा निष्कासन गरिने सिक्का हो । स्मारिका सिक्का निष्कासन गर्दा सरकारको अनुमति चाहिन्छ । यस्ता सिक्कामा राष्ट्रिय विभूति वा सरकारबाट अनुरोध भई आएका व्यक्तित्वसाग सम्बन्धित विषयवस्तु राष्ट्रिय अन्तर्राष्ट्रिय महत्त्वको कुनै विशेष दिन, वर्ष, अवसर, कार्यक्रम वा उपलब्धि अंकित गरिन्छ । स्मारिका सिक्का पनि अंकित मूल्यमा बिक्री गरिन्छ । यस वर्ष राष्ट्र बैंकले दसैंअघि (गत असोज ७ देखि) राष्ट्रिय जनावर गाईको चित्र अंकित मेडालियन सिक्काको बिक्री वितरण सुरु गरेको थियो । टक्सार महाशाखाले १० र २५ ग्रामका चाँदीका मेडालियन सिक्का टकमरी गरी बिक्री गरिरहेको छ । दर उल्लेख नगरी निष्कासन गरिएको सिक्कालाई मेडालियन भनिन्छ । १० ग्राम सिक्काको मूल्य १ हजार ६ सय रुपैयाँ र २५ ग्राम सिक्काको मूल्य ४ हजार रुपैयाँ तोकिएको छ । राष्ट्र बैंकसँग मौज्दात रहेको चाँदीलाई गलान गरी मेडालियन सिक्का टकमरी गरिएको महाशाखाले जनाएको छ । दुवै प्रकारका सिक्कामा ९९९ टचको चाँदी प्रयोग गरिएको राष्ट्र बैंकको दाबी छ ।"
चम्किएला सुन व्यापार ?,"(काठमाडौं)नेपाल सुनचाँदी व्यवसायी महासंघको मूल्य निर्धारण समितिका संयोजक तेजरत्न शाक्यको भनाइ मान्ने हो भने गत मंसिरमा सुनको माग दिनको ६० किलो थियो । कोभिडपछि बिहेको लगन र मूल्यले साथ दिएकाले गहना व्यवसायीलाई भ्याइनभ्याइ थियो । त्यस बेला राष्ट्र बैंकले सुनको दैनिक आयात कोटा १० किलो तोकेको थियो । सर्वसाधारणको माग पूर्ति गर्नकै लागि व्यवसायीले कालोबजारीको सुन प्रतितोला ५ हजार रुपैयाँभन्दा बढी तिरेर आपर्ति सहज बनाए । गत मंसिरमा माग अत्यधिक बढेर गहनाको माग लिनसमेत भ्याइनभ्याइ थियो । तस्करीको सुनलाई प्रतितोला ५ हजारसम्म बढी तिर्नुपर्यो । मंसिरमा बिक्री बढ्नुको एउटा कारण सुनको मूल्य प्रतितोला ९७ हजार रुपैयाँ थियो । कोभिडपछि लगन थियो, महासंघका सल्लाहकार एवं पूर्वअध्यक्ष शाक्यले भने, त्यसपछि पुसमा प्रतितोला औसत मूल्य एक लाख पुग्यो । माघमा १ लाख ५ हजार रुपैयाँ छोयो । त्यसपछि व्यापार सुस्त हुँदै गएको छ । त्यसपछि सुनको भाउमा उत्तारचढाव हुँदै ०८० वैशाखसम्म आइपुग्दा प्रतितोला १ लाख १० हजार पुग्यो । कात्तिक पहिलो साता (दसैंको मुख) मा प्रतिकिलो १ लाख १५ हजार ५ सय रुपैयाँसम्म पुग्यो । दसैंलगत्तै मूल्य थप बढेर १ लाख १७ हजार पुगेको पुगेको महासंघले जनाएको छ । यसरी अस्वाभाविक रूपमा मूल्य बढ्दा गहना बजार सुस्ताएको व्यवसायी बताउँछन् । गत चैतबाट गहना क्षेत्रमा मन्दी छाएको छ । तीज र दसैंमा खासै बिक्री बढेन । अबको आशा भने तिहारको धनतेरस हो, शाक्यले भने, तिहारमा केही बिक्री हुने आशा छ । पछिल्लो समय सुनको भाउमा समेत गिरावट आएको छ । प्रतितोला १ लाख १७ हजार रुपैयाँबाट घटेर १ लाख १३ हजार ७ सय पुगेको छ । भाउले समेत साथ दिएकाले तिहार सुखदायी हुने व्यवसायीको विश्वास छ । तिहार नजिकिएसँगै बजार सुधार हुँदै गएको महासंघका अध्यक्ष माणिकरत्न शाक्यले बताए । सामान्यतया तिहारको धनतेरसलाई सुनचाँदी र गहना किन्ने दिन मानिन्छ । यति बेला सुनचाँदीका सिक्का, मूर्ति र गहनाको बिक्री बढ्छ । यति बेला पनि सुस्त बजारमा सुधारको संकेत देखिएको छ, अध्यक्ष शाक्यले भने, धनतेरसको दिन (शुक्रबार) ४० किलो सुन र एक हजार किलो चाँदी बिक्री हुने आकलन छ । धनतेरसको दोस्रो दिन भने व्यापार केही घट्छ । लक्ष्मीपूजाको दिनमा व्यापार पुनः बढ्ने उनको भनाइ छ ।धनतेरसको दिनमा सुनचाँदीका गहना, सिक्का खरिद गरेर लक्ष्मीपूजाको दिनमा पूजा गर्दा लक्ष्मी भित्रिने मान्यता छ । धनतेरसको दिन खरिद गरिएको गहना, सिक्का, मूर्तिलगायत वस्तु लक्ष्मीपूजाका दिन पूजा गरिन्छ । धनतेरसमा व्यापार बढ्छ नै, दोस्रो र तेस्रो दिनमा पनि व्यापार राम्रो हुन्छ । अर्थात् धनतेरसदेखि लक्ष्मीपूजाको दिनसम्म बिक्री बढ्छ, अध्यक्ष शाक्यले भने, तीन दिनमा एक अर्ब रुपैयाँभन्दा बढीको बिक्री हुने अनुमान गरेका छौं । सर्वसाधारणले अन्य दिनमा गहना अर्डर गरे पनि खरिद भने धनतेरसकै दिनमा गर्छन्, जसले गर्दा धनतेरसको दिन व्यापार बढ्छ । पछिल्ला दुई दिनमा देखिएको अर्डर र चहलपहलले दसैंमा निराश देखिएको निराश व्यापारले तिहारमा आशावादी हुन सकिने संकेत देखाएको उनीहरूको भनाइ छ । दसैंताक सुनको मूल्य अकासिएको थियो, तिहार लागेपछि क्रमशः घटेको पनि छ, अध्यक्ष शाक्यले भने, विगतको ट्रेन्ड हेर्दा व्यापारमा सुधार छ । यसले धनतेरसमा सुन बिक्री हुने संकेत देखिन्छ । सरकारले सुनको दैनिक आयात कोटा २० किलो तोके पनि दसैंका बेला १० देखि १५ किलो मात्रै बिक्री भएको थियो । पछिल्ला दुई दिनको बजार विश्लेषण गर्दा दिनमा २५ देखि ३० किलो बिक्री भएको देखिन्छ । चहलपहल बढ्दै छ । शुक्रबार थप बढ्ने आशा छ, महासंघका महासचिव धर्मसुन्दर बज्राचार्यले भने । संकटोन्मुख अर्थतन्त्रको असर सबैतिर परे पनि धनतेरसले केही आशा जगाएको उनको भनाइ छ । २४ वर्षअघि धनतेरसको दिन २ देखि ३ सय किलो सुन र करिब २ हजार चाँदी बिक्री हुन्थ्यो । तर अन्तर्राष्ट्रिय बजारमा भइरहेको मूल्यवृद्धिले पनि बजार सुस्त बनाएको छ । गएका तीज र दसैंमा सुस्त देखिएको बजारमा तिहारले आशा जगाएको छ, उनले भने ।"
राजदूत सिफारिसमा फेरि मनपरी,"(काठमाडौं) सरकारले पोर्चुगलका लागि नयाँ राजदूत नियुक्ति सिफारिसमा फेरि मनपरी गरेको छ । परराष्ट्र मामिला र अन्तर्राष्ट्रिय सम्बन्ध बुझेका व्यक्तिलाई सिफारिस गर्नेभन्दा पनि कुनै नेतासँग नजिक भएका र पार्टीमा काम गरेकै आधारमा नयाँ राजदूत नियुक्तिका लागि सिफारिस गरिएको हो । बिहीबार बसेको मन्त्रिपरिषद् बैठकले पाल्पाका शनिल नेपाललाई पोर्चुगलका लागि नयाँ राजदूतमा सिफारिस गरेको छ । कांग्रेस नेता शंशाक कोइरालासँग निकट उनी कांग्रेसको भ्रातृ संगठन नेपाल विद्यार्थी संघका नेता हुन् । राजदूत नियुक्तिसम्बन्धी निर्देशिका२०७५ अनुसार राजदूत नियुक्तिको लागि सिफारिस गर्दा परराष्ट्र सेवाका सचिव वा सहसचिव हुनुपर्नेछ ।राजनीतिक रूपमा राजदूत नियुक्तिका लागि सिफारिस गर्दा मुलुकको परराष्ट्र नीति र अन्तर्राष्ट्रिय सम्बन्ध एवं कूटनीतिक क्षेत्रमा महत्त्वपूर्ण दख्खल राख्ने वा योगदान पुर्याएका राष्ट्रिय जीवनका विभिन्न क्षेत्रमा ख्याति प्राप्त व्यक्तिमध्येबाट सिफारिस गरिने निर्देशिकामाउल्लेख छ । साथै, नेपालको परराष्ट्र नीति, अन्तर्राष्ट्रिय सम्बन्ध, द्विपक्षीय तथा बहुपक्षीय कूटनीतिका आयामहरूबारे अनुभव हासिल गरी मुलुकको प्रतिनिधित्व गर्न सक्ने क्षमता भएको व्यक्तिलाई राजदूत नियुक्तिका लागि सिफारिस गर्नुपर्ने भनिएको छ । तर कांग्रेसका नेता कोइरालासँग नजिक भएकै कारण नेपाललाई राजदूतमा सिफारिस गरिएको कांग्रेसनिकट स्रोतले बतायो । राजदूत नियुक्तिसम्बन्धी निर्देशिकालाई बेवास्ता गर्दै सिफारिस गरिएका नेपालले अंग्रेजी साहित्य तथा समाजशास्त्रमा स्नातकोत्तर गरेका छन् भने उनी लोकतन्त्र तथा विकास केन्द्र नामक संस्थाका उपाध्यक्ष हुन् । उनले केयर नेपाल अन्तर्राष्ट्रिय गैरसरकारी संस्थामा काम गरेका थिए । पोर्चुगलमा नेपालीको संख्या बढी भएपछि सरकारले दूतावास स्थापना गर्ने निर्णय गरेको हो । नयाँ दूतावासमा विदेश मामिला थाहा नभएको एक नेताका सहयोगीलाई राजदूत बनाएर पठाउँदा मुलुकलाई ठूलो क्षति हुन्छ, यसबारे न परराष्ट्र मन्त्रालयले केही गर्यो, न त परराष्ट्रमन्त्री एनपी साउदले केही गरे । प्रधानमन्त्री पुष्पकमल दाहालले पनि उक्त नियुक्तिको सिफारिसलाई रोक्न सकेनन्, परराष्ट्रका एक अधिकारीले कान्तिपुरसँग भने, यो देशका लागि दुर्भाग्य हो । दुई पटक प्रधानमन्त्री (सुशील कोइराला र शेरबहादुर देउवा) का सल्लाहकार भइसकेका दिनेश भट्टराईले व्यंग्यात्मक शैलीमा नेताहरूले अब्बल मान्छे भएरै नयाँ राजदूत नियुक्तिका लागि सिफारिस गरेको हुन सक्ने टिप्पणी गरे । नेपालले पोर्चुगलमा पहिलो पटक नयाँ दूतावास खोल्न लागेको हो । सुरुआतमा दूतावास खोल्दा अनुभव भएको र अन्तर्राष्ट्रिय मामिलामा दख्खल राख्ने व्यक्तिलाई पठाउनुपर्ने हुन्छ, पूर्वराजदूतसमेत रहेका भट्टराईले भने, राजदूत सिफारिस राजनीतिक रूपमा भएकाले नेताहरूले जे गर्यो त्यही हुन्छ । उनले कुनै पनि मुलुकमा नेपालको राजदूत नियुक्तिको लागि सिफारिस गर्दा विदेश मामिला राम्ररी बुझेको र त्यसमा अनुभव भएको व्यक्ति हुनुपर्ने प्रस्ट पारे । राजदूतका सिफारिस भएका नेपालको अब संसदीय सुनुवाइ हुनेछ । उक्त सुनुवाइबाट अनुमोदन भएपछि एग्रिमोका लागि सम्बन्धित मुलुकमा पठाइन्छ । एग्रिमो आएपछि राष्ट्रपतिले नियुक्ति गर्ने प्रावधान छ । पोर्चुगलमा दूतावास खोल्ने निर्णय स्वागतयोग्य भए पनि राजदूत सिफारिसमा भने ध्यान दिनुपर्ने अर्का पूर्वराजदूत मोहनकृष्ण श्रेष्ठ मान्छन् । नयाँ स्थानमा दूतावास स्थापना गर्दा सामान्यतया पहिले नै राजदूत भइसकेको व्यक्तिलाई अघि बढाएको भए राम्रो हुन्थ्यो । किनकि उसलाई राजदूतले गर्ने कामबारे राम्रो जानकारी हुन्थ्यो, उनले भने, हाम्रोमा त जसलाई पायो त्यसलाई राजदूत बनाएर पठाउने अभ्यास भयो ।श्रेष्ठले कूटनीति र विदेश मामिलामा अब्बल व्यक्तिलाई राजदूत नबनाई पठाउँदा मुलुकलाई नै घाटा लाग्ने र यसले नेपालको अन्तर्राष्ट्रिय मञ्चमा सकारात्मक प्रभाव नपर्ने प्रस्ट पारे । राजदूत नियुक्तिमा जानेभन्दा पनि पठाउनेको मुख्य भूमिका हुन्छ, उनले भने, नियुक्तिमा पृष्ठभूमि र कामका बारेमा नहेरी निर्णय गर्नु हुँदैन ।"
वीरमा 'एक्सरे फिल्म नहुँदा एमआरआई र सिटीस्क्यान ठप्प,"(काठमाडौं)मुलुककै जेठो अस्पताल वीरमा एक्सरे फिल्म अभावका कारण दुई दिनदेखि बहिरंग सेवा (ओपीडी) को सिटीस्क्यान ठप्प छ । सर्जिकल भवनमा भने आवश्यकताभन्दा सानो एक्सरे फिल्मबाट सिटीस्क्यान हुने गरेको छ । त्यो पनि सीमित मात्रामा छ । सिटीस्क्यान र एमआरआईका लागि १४ इन्च लम्बाइ र १६ इन्च चौडाइको फिल्म चाहिन्छ । तर, अहिले १० इन्च लम्बाइ र १२ इन्च चौडाइको फिल्मले काम भइरहेको हो ।एमआरआई गर्न चाहिने फिल्म अभावले ओपीडीमा छाती र घाँटीको एक्सरे पनि बन्द भएको छ । सिटीस्क्यान सेवा नहुँदा दैनिक एक सय बिरामी फर्कन बाध्य छन् । वीरमा दैनिक एमआरआई गराउन ७५ देखि ८० जना, एक्सरेका लागि दुई सयदेखि ३ सयसम्म बिरामी आउँछन् । बिहीबार उपचारका लागि आएका रौतहटका ६० वर्षीय विद्यालाल जयसवाल त्यसै फर्कन बाध्य भए । उनी खाना नरुच्ने, नपच्ने, वाकवाक र बान्ता हुने समस्या भएपछि कात्तिक १ मा पहिलोपटक जचाउन पुगेका थिए । चिकित्सकले छाती र पेटको सिटीस्क्यान गर्नुपर्छ भनेपछि कात्तिक १० को पालो पाए । त्यस दिन पनि सिटी गर्न नभ्याएपछि बिहीबारलाई पालो दिइएको थियो । डाक्टरले लेखिदिएको औषधि सकिसकेको छ, उनका छोराले भने, सामान आउने ठेगान छैन । बिचल्लीमा परेका छौं । चिकित्सकले मस्तिष्कको नसा सुकेको हुन सक्ने भनेपछि सिटीस्क्यान गर्न पुगेकी दाङकी नम्रता थापा पनि फर्किन बाध्य भइन् । डाक्टरले आजै गर्नु भनेका थिए । समयमा उपचार गर्न नसके अपांग हुने हो कि भन्ने चिन्ता लागेको छ, उनले भनिन्, अब महँगो शुल्क तिरेर निजीमा जानुको विकल्प छैन । वीरमा सिटीस्क्यान गर्न दुई हजार ५ सयदेखि ४ हजार रुपैयाँ पर्छ । एक्सरे गर्न तीन सय रुपैयाँ र एमआरआई गर्न आठ हजार रुपैयाँ पर्छ । निजीमा भने दोब्बर शुल्क तिर्नुपर्छ । मुटु, श्वासप्रश्वास, नसा, हाडजोर्नीसम्बन्धी जटिल समस्या लिएर अस्पताल आउने बिरामीको तत्काल सिटीस्क्यान गर्नुपर्ने हुन सक्छ । इमर्जेन्सीको एक्सरे मेसिन सञ्चालन गर्न पनि केही दिनका लागि मात्र पुग्ने फिल्म रहेको एमआरआई, सिटी र एक्सरे विभागका इन्चार्ज विजय सुवेदीले बताए । वीरमा यो समस्या देखिएको पहिलो होइन । यसअघि पनि फिल्म नभएर पटकपटक सेवा अवरुद्ध भइसकेको छ । एक महिनाअघि पनि एक्सरे एक साता बन्द थियो । एक्सरे फिल्मको अभाव हुनुमा मुख्य गरी अस्पताल प्रशासन नै दोषी देखिन्छ । एक्सरेजस्तो अत्यावश्यक सामानको पर्याप्त स्टक नराखेका कारण यो अवस्था आएको स्वयं कर्मचारीहरू नै स्विकार्छन् । वीरका निर्देशक डा सन्तोष पौडेल भने अर्थ मन्त्रालयले बजेट कटौती गरेको र सस्तोमा टेन्डर गर्न खोज्दा कर्मचारीहरूले असहयोग गरेका कारण समस्या निम्तिएको बताउँछन् । फिल्मका लागि अर्थले बजेट नदिने भएकाले अस्पताल आफैंले व्यवस्थापन गर्नुपर्ने हुन्छ । त्यसमाथि यस वर्ष बजेट पनि निकै कटौती भएको छ, उनले भने, ठेकेदारलाई सामान तत्काल उपलब्ध गराउन पत्र पठाउँछौं । पहिला फिल्म सोझै खरिद गर्दै आइरहेकामा अहिले टेन्डर गरेर सस्तोमा ल्याउन खोज्दा वीरकै कर्मचारीले असहयोगले समस्या निम्तिएको उनको भनाइ छ । अस्पतालका स्टोर किपर टीकाराम पनेरु भने आपूर्तिकर्ताको लापरबाहीका कारण फिल्म अभाव भएको दाबी गर्छन् । एक्सरे फिल्म ल्याउने ठेक्का साउनमा भाजुरत्न मेडिसेल्स कम्पनीले करिब एक करोड रुपैयाँमा पाएको थियो । अति नै गरिसकेकाले अब कालोसूचीमा राख्नुपर्ने उनले बताए । कारबाही नगर्दा झन् अटेरी गरेका हुन्, उनले भने, २४ घण्टा चलाउनुपर्ने एमआरआई केही दिनयता १२ घण्टा मात्र सञ्चालनमा थियो । बिरामीले सेवा नपाएको मात्र नभई अस्पतालको दैनिक लाखौं रुपैयाँसमेत गुमेको उनको भनाइ छ । अस्पताल र सप्लायर्सबीच भएको सम्झौतामा पनि सेवा प्रवाहमा असर नपर्ने गरी नियमित सामान सप्लाई गर्नुपर्ने सर्त छ । भाजुरत्न मेडिसेल्स कम्पनीका सञ्चालक पुरुषोत्तम शर्माले भने अस्पतालले दिनुपर्ने ७० लाख रुपैयाँ प्राप्त गर्न पटकपटक ताकेता गर्दा पनि नपाएको बताए । तैपनि एक्सरे फिल्म खरिद गरेर भन्सारसम्म ल्याइसकेको छु, उनले भने, अस्पताललाई भोलि नै उपलब्ध गराउँछौं ।"
सीपीसीका तिब्बत सचिवले भेटे प्रधानमन्त्री,"(काठमाडौं) प्रधानमन्त्री पुष्पकमल दाहाल र नेपाल भ्रमणमा रहेका चिनियाँ कम्युनिस्ट पार्टी (सीपीसी) तिब्बतका सचिव वाङ चुनचङले नेपालचीन सहमति र सम्झौतामा जोड दिएका छन् । दाहाल र वाङबीच बिहीबार बालुवाटारमा भेटवार्ता भएको थियो । नेपालसँग भएका सहमति र सम्झौता कार्यान्वयनका लागि तिब्बत सरकार महत्त्वपूर्ण हुन्छ । किनकि नेपालको सम्पूर्ण भूभाग तिब्बतसँग जोडिएको छ । त्यसको अलावा दुई देशबीचमा नाकाहरू, अन्तर्राष्ट्रिय, दुई पक्षीय र परम्परागत गरी जम्मा १४ ओटा नाकाहरू क्रमशः सञ्चालनमा ल्याउने पनि भनिएको छ । उक्त अवसरमा डिसेम्बर १३ देखि कोरोला नाका सञ्चालनमा ल्याउने, तिब्बतसँग जोडिएका नेपालका १७ जिल्लामा जीवनस्तरलाई सुधार गर्न सहयोग गर्ने, पश्चिमका भूकम्पपीडितहरूलाई तिब्बतका तर्फबाट ५ करोड रुपैयाँ सहयोग गर्ने, नेपाल र ल्हासाबीचको हवाई उडानलाई फेरि सञ्चालनमा ल्याउनेलगायत विषयमा वार्ता भएको छ । प्रधानमन्त्री दाहालले गत महिना चीनको औपचारिक भ्रमण गरेका थिए । वाङ चिनियाँ राष्ट्रपति सी चिनफिङका विश्वासपात्र मानिन्छन् । प्रधानमन्त्री दाहालको भ्रमणमा दुई मुलुकबीच कनेक्टिभिटी, व्यापार, जनस्तरलगायतका विषयमा सम्झौता भएका थिए । ती सम्झौता कार्यान्वयनका लागि उक्त भेटवार्तामा दुवै पक्षले प्रतिबद्धता जनाएका हुन् । प्रधानमन्त्रीज्यूको चीन भ्रमणको दौरान राष्ट्रपति सीसँग भएको कुराकानी र त्यसपछि दुई मुलुकबीच भएको सम्झौता कार्यान्वयनमा दुवै नेताहरूले जोड दिनुभयो, प्रधानमन्त्रीका परराष्ट्र मामिला सल्लाहकार रुपक सापकोटाले भने । उनका अनुसार सन् २०१९ मा भएको चिनियाँ राष्ट्रपति सी चिनफिङको नेपाल भ्रमण र त्यस बेला भएका सम्झौतालाई कार्यान्वनयका लागि पनि दुवै पक्षले प्रतिबद्धता व्यक्त गरे । राष्ट्रपति सीको नेपाल भ्रमणका दौरान भएका सम्झौता र सहमतिहरू कोभिड१९ को संक्रमण र नेपालको आन्तरिक राजनीतिको कारणले गर्दा अपेक्षाअनुरूप अघि बढ्न सकेन । त्यसलाई अहिले कार्यान्वयनका लागि पनि दुवै पक्षले जोड दिएका हुन् । भेटवार्तामा संघीय मामिला तथा सामान्य प्रशासन मन्त्रालयसँग सन् २०२४ देखि ०२८ सम्म तिब्बतसँग सीमा जोडिएका नेपालका उत्तरी जिल्लाहरूको स्वास्थ्य, शिक्षा र जीवनस्तर उकास्नका लागि २० मिलियन आरएमबी (करिब २६ करोड ४५ लाख रुपैयाँ) सहयोगबारे समझदारी गर्ने विषयमा छलफल भएको पनि सापकोटाले जानकारी दिए । भेटमा प्रधानमन्त्री दाहालले चीनको हालसम्मको सहयोगप्रति धन्यवाद व्यक्त गरे । सीपीसीका नेता वाङले पनि आफ्नो भ्रमणको उद्देश्य नेपाल र चीनबीच भएका महत्त्वपूर्ण कामहरूलाई अघि बढाउनका लागि रहेको उल्लेख गरे । वाङ बुधबार ५ दिने भ्रमणमा नेपाल आइपुगेका हुन् । उनलाई प्रधानमन्त्री दाहालले चीन भ्रमणका दौरान निम्तो गरेका थिए । उनले आएकै पहिलो दिन उपराष्ट्रपति रामसहायप्रसाद यादवलाई भेटेका थिए । वाङले नेपालका अन्य नेता र मन्त्रीहरूलाई भेट्ने कार्यक्रम छ । उनी पोखरा पनि जाने तय भएको छ । वाङले बिहीबारै राष्ट्रपति रामचन्द्र पौडेलसँग शिष्टाचार भेटवार्ता गरेका छन् । उक्त अवसरमा राष्ट्रपति पौडेलले दुई देशबीचको सम्बन्ध आगामी दिनमा अझै प्रगाढ हुँदै जाने विश्वास व्यक्त गरेका थिए ।"
केमिकलबाट भएको धानको क्षतिमा किसानले पाएनन् राहत,"कञ्चनपुर (कास) कञ्चनपुरको पुनर्वास नगरपालिकामा केमिकलका कारण धानबालीमा क्षति भएका किसानले राहत तथा क्षतिपूर्ति पाउन सकेका छैनन् । झन्डै चार सय बिघाको धान तथा उखु केमिकलका कारण नष्ट भएको पुष्टि भइसक्दा पनि किसानले कुनै राहत नपाएका हुन् । साउन अन्तिम साता दोदा नदीमा आएको बाढीले डुबान भएको क्षेत्र पुनर्वास नगरपालिका५ को सिमरी र उद्री तथा वडा १० परासनमा एकाएक धान र उखु सुकेको थियो । धान र उखु नष्ट हुने केमिकल कहाँबाट आयो भन्ने खुल्न सकेको छैन । किसानले भने नजिकै रहेको सुगर मिलबाटै केमिकल आएको दाबी गर्दै आएका छन् । यस विषयमा हालसम्म अनुसन्धान भने भएको छैन । केमिकलले नष्ट भएको पुष्टि भयो, तर कहाँबाट आयो भन्ने पत्ता लागेन, नगरपालिकाको कृषि शाखा प्रमुख कर्णबहादुर शाहीले भने, हामीले नगरपालिकामा छलफल गरेर यसको अनुसन्धान तथा छानबिनका लागि जिल्ला प्रशासनमा आग्रह गरेका छौं । नगरपालिकाको विपद् व्यवस्थापन समितिको असोज २० को बैठकले जिल्ला प्रशासनलाई छानबिनका लागि आग्रह गर्ने निर्णय गरेको हो । नगरपालिकाले धानबाली नष्ट भएको क्षेत्रको पानीको नमुना संकलन गरी परीक्षणका लागि नार्कमा पठाएको थियो । नार्कमा परीक्षण हुन नसकेपछि निजी प्रयोगशालामा परीक्षण गरिएको हो । नगरपालिकाले साउन ३० र भदौ १ मा गरी दुई पटक नमुना संकलन गरेको थियो । दुवै नमुनामा अक्सिजन डिमान्ड (सीओडी) र बायोकेमिकल अक्सिजन डिमान्ड (बीओडी) केमिकलको मात्रा भेटिएको हो । साउन ३० मा संकलित नमुनामा सीओडीको मात्रा १४४ मिलिग्राम प्रतिलिटर र बीओडीको मात्रा ५७ मिलिग्राम प्रतिलिटर भेटिएको शाहीले बताए । दोस्रो पटक चार दिनपछि भदौ १ मा संकलन गरिएको नमुनामा सीओडीको मात्रा ११ र बीओडीको मात्रा ४ मिलिग्राम प्रतिलिटर भेटिएको थियो । तर त्यो केमिकल कहाँबाट धानबालीसम्म आइपुग्यो अझै पत्ता लाग्न सकेको छैन, शाहीले भने, जिल्ला प्रशासनले पनि केन्द्रबाट विज्ञको टोली मगाउने निर्णय गरेको छ । असोज २२ मा जिल्ला प्रशासनमा भएको छलफलमा उक्त निर्णय भएको हो । धानबाली नष्ट हुनुको कारण पत्ता लागे पनि कारक पत्ता लाग्न नसकेको प्रमुख जिल्ला अधिकारी गोपालकुमार अधिकारीले जनाए । जिल्ला विपद् व्यवस्थापन समितिको बैठक बसेर कृषि मन्त्रालयमा छानबिनका लागि आग्रह गरिएको उनको भनाइ छ । स्थानीयले मिलबाटै केमिकल बगेर आएको भन्छन्, मिलले हाम्रो होइन भन्छ, हामीले कसरी पत्ता लगाउने ? अधिकारीले भने, यसको छानबिनका लागि कृषि र गृह मन्त्रालयमा आग्रह गरेका छौं ।"
वरिष्ठ उपरथी पाण्डेको उमेरमाथि सेनाभित्र छानबिन सुरु,"(काठमाडौं)नेपाली सेनाले वरिष्ठ उपरथी ताराध्वज पाण्डेको उमेरको विषयमा छानबिन सुरु भएको छ । रथी बढुवा हुने प्रक्रियामा रहेका पाण्डेको उमेरलाई लिएर प्रश्न उठेपछि प्रधानसेनापति प्रभुराम शर्माको निर्देशनमा सैनिक मुख्यालयभित्रै बलाधिकृत रथी सीताराम खड्काको नेतृत्वमा छानबिन समिति गठन भएको हो । कानुनका उपरथीसहित तीन सदस्यीय छानबिन समिति गठन गरिएको छ । समितिले तीन दिनदेखि काम गरिरहेको स्रोतले जानकारी दियो । बलाध्यक्ष रथी सरोजप्रताप राणा कात्तिक दोस्रो साता अवकाशमा गएसँगै एक वर्षपछि नेपाली सेनामा नयाँ प्रधानसेनापति को बन्ने भन्ने टुंगो लागिसकेको छैन । सैनिक ऐनअनुसार नेपाली सेनामा वरिष्ठ उपरथीलाई रथीमा सिफारिस गरिन्छ । सोहीअनुसार वरिष्ठ उपरथी पाण्डेको बढुवाको प्रक्रियामा सैनिक मुख्यालयले प्रक्रिया थालेको थियो । सैनिक सेवा नियमावलीअनुसार जंगी अड्डाले पाण्डेविरुद्ध ७ दिने उजुरी पनि आह्वान गरेको थियो । उजुरी दिने समय आइतबार सकिए पनि कुनै निवेदन प्राप्त नभएको सैनिक प्रवक्ता कृष्णप्रसाद भण्डारीले जानकारी दिए । पाण्डेको जन्ममिति फरकफरक भएको नागरिकता र शैक्षिक प्रमाणपत्रसहितको फोटोकपी रक्षा मन्त्रालय र अन्य निकायमा पुगेको थियो । उनको जन्ममिति २०२१ साल र २०२३ साल उल्लेख गरिएका दस्ताबेज बाहिर आएका छन् । सैनिक स्रोतका अनुसार आफूमाथि उठेका प्रश्नलाई लिएर पाण्डेले सेनाभित्र आफ्नो दस्ताबेजमा २०२३ सालकै जन्म रहेको र सबै दस्ताबेजमा एउटा उमेर रहेको दाबी गरेका छन् । बाहिरको दस्ताबेज र उपरथी पाण्डेको भनाइ बाझिएपछि सेनाले छानबिन सुरु गरेको हो । सेनाभित्र उहाँको नागरिकता, शैक्षिक प्रमाणपत्र र अन्य कागजातबारे छानबिन भइरहेको छ, सैनिक स्रोतले भन्यो । रक्षा मन्त्रालयका प्रवक्ता प्रकाश पौडेलले भने उपरथी पाण्डेको सम्बन्धमा मन्त्रालयमा सैनिक मुख्यालयबाट हालसम्म कुनै पनि सिफारिस नआएको हुनाले केही पनि जानकारी नभएको बताए । सैनिक मुख्यालयले छानबिन सकेर रक्षा मन्त्रालयमा पुगेपछि मात्र मन्त्रालयले त्यसबारेमा अध्ययन र अनुसन्धान गर्ने मन्त्रालयका अर्का एक अधिकारीले जानकारी दिए । रक्षाका ती अधिकारीका अनुसार बेनामको उजुरी रक्षा मन्त्रालय, अख्तियार दुरुपयोग अनुसन्धान आयोग, प्रधानमन्त्री तथा मन्त्रिपरिषद्को कार्यालयलगायतमा पुगे पनि जंगी अड्डाबाट सेनाले सिफारिस नगरीकन बाहिर कुनै पनि छानबिन गर्न नमिल्ने बताए । उनले भने, सेनाले पाण्डेको बढुवा सिफारिस गरेर मन्त्रालय पठाएपछि मात्र अन्य निकायको ऐन र कानुन लागू हुन्छ । अहिले सेनाभित्रै काम भइरहेको छ । सैनिक मुख्यालयले अब केही दिनभित्रमै सिफारिस नगरेमा उपरथी पाण्डे मंसिरको दोस्रो साता घर जानेछन् । त्यसपछि उनको स्थानमा अर्का उपरथी अशोक सिग्देललाई बढुवा गरिनेछ । प्रधानसेनापति प्रभुराम शर्माको ३ वर्षे कार्यकाल अर्को वर्षको भदौ २४ मा सकिँदै छ । त्यसपछि वरिष्ठताका आधारमा पाण्डे प्रधानसेनापति बन्ने लाइनमा छन् । तर उनीमाथि उमेर विवादको कारण छानबिन सुरु भएको छ । रथी राणाको म्याद थपेको भए उनी सैनिक मुख्यालयमा थप ४ महिना काम गर्ने अवसर मिल्थ्यो । तर सेनामा एक महिनाकै लागि भनेर यसभन्दा अघि एक पटकमात्र म्याद थपिएको थियो । तत्कालीन प्रधानसेनापति राजेन्द्र क्षत्रीले आफूपछि पूर्णचन्द्र थापालाई प्रधानसेनापति बनाउनका लागि रथीमा एक वर्ष म्याद अवधि थप्नुपर्ने थियो । सेनाको इतिहासमै कसैलाई पनि प्रधानसेनापति बनाउन रथीमा म्याद नथपिएको पृष्ठभूमि रहेको अवस्थामा विवादबाट जोगिन क्षत्रीले थापा र अर्का वरिष्ठ रथी बलदेव महतलाई ४ महिना म्याद थपेका थिए । चार महिनापछि महतले अवकाश पाए भने एक वर्षपछि थापा प्रधानसेनापति बने । रथी राणाको चार महिना बढी म्याद थपेको भए उपरथी पाण्डेको स्थानमा उपरथी अशोक सिग्देल अर्को वर्ष वरिष्ठताका आधारमा प्रधानसेनापति बन्ने थिए । किनकि राणा चार महिना थप काम गरेमा उपरथी पाण्डे घर जानुपर्ने हुन्थ्यो । र, सिग्देलको भाग्य बलियो हुन्थ्यो । सिग्देलभन्दा पाण्डे वरिष्ठ उपरथी हुन् । पाण्डे घर गएपछि सिग्देल नै वरिष्ठ उपरथी हुन्थे, एक सहायक रथीले कान्तिपुरसँग भने, अब उपरथी पाण्डेको उमेर विवादलाई लिएर छानबिन भइरहेको छ । पाण्डेको कैफियत देखियो भने फेरि सिग्देल नै एक वर्षपछि नेपाली सेनाका प्रधानसेनापति हुनेछन् ।प्रधानसेनापतिको कार्यकाल ३ वर्षको हुन्छ । सेनामा कसको उमेर कति हो भन्ने सैनिक अधिकारीहरू सबैलाई थाहा हुन्छ । त्यसपछि पनि प्रधानसेनापति पूर्णचन्द्र थापाको कार्यकालपछि त उमेर विवादलाई एकपछि अर्को गर्दै हटाइएको छ, सेनाका एक उपरथीले भने, तर सेनामा जसको बढुवा हुन खोज्छ वा जो संगठनमा हुँदा आफूलाई अघि बढ्नका लागि गाह्रो हुन्छ, त्यही व्यक्तिलाई टार्गेट गरेर बाहिर प्रचार गरिन्छ । यो हाम्रो संगठनका लागि दुर्भाग्यपूर्ण कुरा हो । कसैको उमेरमा कैफियत भएको भए, अहिलेसम्म जागिर खानै मिल्दैन थियो । यसअघि नै घर गइसक्नुपर्ने होइन र ?"
भूकम्पपीडितलाई मन्त्रिपरिषद्को एक महिनाको तलब,"काठमाडौं (कास) प्रधानमन्त्रीलगायत मन्त्रिपरिषद्का सदस्यले जाजरकोट केन्द्रबिन्दु बनाई आएको भूकम्पपीडितका लागि एक महिनाको पारिश्रमिक सहयोग गर्ने भएका छन् । बिहीबार बसेको मन्त्रिपरिषद् बैठकले यस्तो निर्णय गरेको हो । हाल प्रधानमन्त्रीको मासिक पारिश्रमिक ९१ हजार १ सय ९० रुपैयाँ, उपप्रधानमन्त्रीको ७६ हजार ९ सय ३६, मन्त्रीको ७१ हजार ९ सय ४५ र राज्यमन्त्रीको ६८ हजार १ सय ८० रुपैयाँ रहेको छ । यसमा करकट्टीसमेत हुने भएकाले मन्त्रिपरिषद् सदस्यहरूबाट करिब १५ लाख रुपैयाँ भूकम्पपीडितलाई सहयोग उपलब्ध हुनेछ । मन्त्रिपरिषद् बैठकले सामाजिक सञ्जाल सञ्चालन निर्देशिका, २०८० पनि पारित गरेको छ । सामाजिक सञ्जालहरू फेसबुक, एक्स, टिकटक, युट्युब, इन्स्टाग्राम लगायतमा राखिने सामग्री विकृत भएको भन्दै प्रश्न उठेपछि सरकारले निर्देशिका ल्याएको हो । सरकारी प्रवक्तासमेत रहेकी सञ्चार तथा सूचना प्रविधिमन्त्री रेखा शर्माका अनुसार निर्देशिकाले नेपालमा सञ्चालन हुने सामाजिक सञ्जाल दर्ता गर्नुपर्ने अनिवार्य व्यवस्था गरेको छ भने सामाजिक सञ्जाल प्रयोगकर्ताले के गर्न नहुने हो भन्नेबारे १९ बुँदा तयार पारेको छ । उनका अनुसार बैठकले इन्धनमा लगाउँदै आएको पूर्वाधार शुल्कमध्ये ५ रुपैयाँ प्रतिलिटर बुढीगण्डकी जलविद्युत् आयोजनाका लागि उपलब्ध गराउने निर्णयसमेत गरेको छ ।"
भारतले सीमास्तम्भसम्मै बनायो सडक,"(कञ्चनपुर)कञ्चनपुरको गड्डाचौकीनजिकै भारतीय पक्षले दशगजा मात्रै होइन सीमास्तम्भको पनि आधार भागसम्म सडक कालोपत्र गरेको छ । भरतले महेन्द्रनगरबाट ६ किलोमिटर दूरीमा रहेको ८०५ नम्बर सीमास्तम्भसम्मै सडक कालोपत्र गरेको हो । गड्डाचौकीदेखि सीमावर्ती भारतको वनबासासम्म जाने उक्त सडक भारतको यसै सातादेखि कालोपत्र गर्न थालेको हो । उक्त क्षेत्रमा यसअघि पनि कालोपत्र नै थियो । विगतमा सीमास्तम्भभन्दा एकडेढ मिटर टाढा भए पनि यस पटक भने स्तरोन्नतिको नाममा सीमास्तम्भको आधा भागसम्मै कालोपत्रगरिएको हो ।भारतीय पक्षले नेपालतर्फ सडक निर्माणदेखि विभिन्न किसिमका भौतिक संरचना निर्माणमा पटकपटक अवरोध गर्दै आएको छ । हुलाकी सडकअन्तर्गत कञ्चनपुरकै बेलौरी नगरपालिका८ को पचुईमा एसएसबीको अवरोधकै कारण झन्डै एक किलोमिटर सडक निर्माणको काम रोकिएको छ । तीन वर्षअघि भीमदत्त नगरपालिका९ ब्र्रह्मदेवमा नगरपालिकाले सडक कालोपत्र गर्न खोज्दा एसएसबीले नै रोकेको थियो । हामीले फोनमार्फत र भेटेर पनि प्रमुख जिल्ला अधिकारीज्यूलाई जानकारी गराएका छौं, तर यस विषयमा खासै पहल भएन, भीमदत्त११ का वडाध्यक्ष प्रकाश थापाले भने, कम्तीमा दशगजा छाडेर काम गरे हुन्थ्यो, हामीले काम गर्दा ठाउँठाउँमा अवरोध गर्ने, भारतले सीमास्तम्भसम्मै निर्माण गर्नु उचित होइन । कञ्चनपुरका प्रमुख जिल्ला अधिकारी गोपालकुमार अधिकारीका अनुसार अन्तर्राष्ट्रिय नाकामा विवाद नभएको क्षेत्रमा दुवै देशले आपसी समन्वयका आधारमा सडक निर्माणको काम गर्न सकिन्छ । नेपाल र भारतबीच यस्ता ४२ नाका छन् । तर भारतीय पक्षले सडक बनाउँदा नेपाली सुरक्षा निकायसँग कुनै पनि समन्वय गरेको देखिन्न । हामीकहाँ आधिकारिक रूपमा कहींकतैबाट पनि जानकारी आएन, पुरानै ठाउँमा सडक निर्माण भएको भन्ने हामीले बुझेका छौं, यसको अध्ययन गरिरहेका छौं, प्रजिअ अधिकारीले भने, विवाद नभएको ठाउँमा सडक निर्माण गर्न पाइन्छ, ब्रह्मदेव र हुलाकी सडकमा केही सीमासम्बन्धी विवाद देखिएकाले काम रोकिएको हो ।सशस्त्र प्रहरीको झलारीस्थित ३५ नं गणका एसपी प्रेमसिंह ऐरले पनि सडक निर्माणका विषयमा कुनै किसिमका समन्वय नभएको बताए । अन्तर्राष्ट्रिय नाका जोड्ने ठाउँमा सडक निर्माण गर्न पाइन्छ, यस विषयमा समन्वय गर्नुपर्ने थियो, तर त्यो भएन, उनले भने ।"
निलम्बित सांसद सिंहलाई धरौटीमा छोड्ने आदेश,राजविराज (कास)१६ वर्षअघिको कर्तव्य ज्यान तथा डाँका मुद्दामा जिल्ला अदालत सप्तरीको आदेशबाट दुई महिनायता पुर्पक्ष कारागारमा रहेका मधेश प्रदेशसभाका निलम्बित सांसद अनिरुद्रकुमार सिंहलाई एक लाख २० हजार रुपैयाँ धरौटीमा छोड्न उच्च अदालत जनकपुरको राजविराज इजलासले बिहीबार आदेश दिएको छ । न्यायाधीशद्वय मुनेन्द्रप्रसाद अवस्थी र पूर्णप्रसाद राजवंशीले यस्तो आदेश गरेका हुन् ।गत भदौ १९ मा सप्तरी जिल्ला अदालतका न्यायाधीश राजेन्द्रकुमार आचार्यको इजलासले सिंहलाई पुर्पक्षका लागि कारागार चलान गर्ने आदेश गरेको थियो । हत्या मुद्दामा उनलाई भदौ १८ मा सप्तरी प्रहरीले नियन्त्रणमा लिएको थियो । कारागार चलान भएपछि उनी प्रदेशसभा सदस्यवाट निलम्बित भएका थिए । माओवादी नेता दिपु भनिने गोविन्द चौधरीको हत्यामा संल्गन रहेको घटनामा ०६४ सालदेखी चलेको मुद्दामा सिंहसमेत आरोपी थिए । विगतमा जनता समाजवादी पार्टीमा रहेका सिंह गत प्रदेशसभा निर्वाचनमा सप्तरी ४(२) बाट प्रदेशसभामा स्वतन्त्र उम्मेदवार भई बिजयी भएका थिए । २०६४ असार ९ गते तत्कालीन खोक्सर प्रवाहा गाविस १ का ३२ वर्षीय चौधरीको हत्या भएको थियो । चौधरी माओवादीका नेता थिए । मृतककी दिदी रीताकुमारी चौधरीले ०६४ असार १४ गते सिंहसहित ९ जनाविरुद्ध किटानी जाहेरी दिएकी थिइन् । सो समयदेखि सिंह फरार सूचीमा रहदै आएका थिए ।
"हेलिकोप्टरमा नेतामन्त्रीको लस्कर, भूकम्पपीडितलाई रात काट्न सकस","राहत विवरण सार्वजनिक भूकम्पपीडितका लागि प्राप्त राहत निकटता र पहुँचका आधारका वितरण भइरहेको गुनासो बढेपछि विपद् व्यवस्थापन समितिले दैनिक प्राप्त र वितरणको विवरण सार्वजनिक गर्न थालेको छ । सहायक प्रजिअ हरिशचन्द्र शर्माले पारदर्शिताका लागि दैनिक विवरण सार्वजनिक गरिएको बताए । जिल्ला प्रशासनले सार्वजनिक गरेको विवरणअनुसार बिहीबार ८२ सय ८२ थान त्रिपाल, ३२ सय ६३ ब्लांकेट, २५ सय ९९ बोरा चामल, ६३ पेटी खाने तेल, ४ सय ७५ थान सिरक, २ सय २९ बोरा दालसहित २२ प्रकारका सामग्री प्राप्त भएका छन् । तीमध्ये अधिकांश सामग्री स्थानीय तहहरूमा वितरणका लागि पठाइएको समितिले जनाएको छ । जाजरकोटमा शनिबारदेखि बिहीबारसम्म राहत बोकेका २ सय ५० भन्दा बढी गाडी पुगेका छन् । जिल्ला ट्राफिक प्रहरी कार्यालयमा अनुसार दैनिक १६ वटा ट्रक, ३० भन्दा बढी निजी गाडी र त्यतिकै संख्यामा कूटनीतिक नियोग र संस्थानका गाडी पनि पुग्ने गरेका हुन् । तर, दुर्गमका धेरै पीडितसमक्ष अझै राहत पुगेको छैन ।गाउँमा सडक सुविधा नहुँदा पहिलो चरणको राहत पनि पुग्न नसकेको स्थानीय दीपक विकले बताए । महिला र बालबालिका पुराना कपडाले बारेको सेल्टरमा बसिरहेका छन्, हामी युवाहरू भने आगो ताप्दै जाग्राम बस्नुपर्ने बाध्यता छ, निद्रा पुर्याउन दिउँसो सुत्दै आएका छौं, उनले भने, घर भत्किए पनि पूरै सामान निकाल्न नपाउँदा एकसरो लुगामै सात दिन बित्यो, अन्न केही पनि छैन, १२ दिनसम्म राहत नआए भोकभोकै बस्नुपर्ने बाध्यता देखियो । बारेकोट गाउँपालिका अध्यक्ष वीरबहादुर गिरीले पालिकाका नौ वटै वडामा ४१ सय घर भत्किए पनि करिब २७ सय परिवारलाई मात्र राहत पुर्याउन सकिएको बताए । भूकम्पपीडितका लागि राहत आउने क्रम घट्दै गएपछि जाजरकोटमा राहतको मौज्दात शून्य भएको छ । मंगलबारसम्म १० देखि १५ ट्रक राहत आइरहेको जाजरकोटमा ३४ ट्रकका दरले राहत आइरहेको छ । सुरुमा राहत धेरै आयो, वितरणमा समस्या भयो, सहायक प्रजिअ हरिचन्द्र शर्माले भने, १२ दिनयता माग धेरै छ, राहत सकियो, अहिले २४ पोका बिस्कुट र चाउचाउबाहेक अरू राहत मौज्दात छैन । उनका अनुसार राहतको मौज्दात सकिएपछि प्रभावित ३३ हजार घरमध्ये अहिलेसम्म १६ हजार घरमा मात्र एकसरो राहत पुगेको छ भने १७ हजार परिवार ७ दिनदेखि कष्टकर जीवन बिताउन बाध्य छन् । बिहीबार झण्डै ५ हजार घरका लागि राहत सामग्री गएको छ । नलगाडको खुल्चाउली, कड्के, टट्टा, करुवा, कुशेको समाइला धन्नासीलगायत भूकम्प प्रभावित क्षेत्रमा त्रिपाल, कम्बल, खाद्यान्नलगायत सामान पुग्न नसकेको उनले जानकारी दिए । भूकम्पमा २७ जनाको ज्यान गएको नलगाड नगरपालिका१ मा करिब ८ सय ५० घर भत्किएका छन् । अझै २ सय १५ घरमा त्रिपाल पनि पुर्याउन नसकिएको वडाध्यक्ष धनबहादुर महरले बताए । भूकम्पका कारण जाजरकोटमा मात्रै १ सय ३ जनाको मृत्यु भएको छ भने झन्डै ३ सय ५० जना घाइते छन् । सदरमुकामस्थित भेरी नगरपालिकामा पनि झन्डै ४ हजार ५ सय घर भत्किएकामा अझै १९ सय घरमा पहिलो चरणको राहत पनि पुग्न नसकेको नगर प्रमुख चन्द्रप्रकाश घर्तीले बताए ।"
जाजरकोटको तुलनामा रुकुम पश्चिममा बढी राहत,"जाजरकोट र रुकुम पश्चिम पुग्दा राहत वितरणको अवस्था कस्तो पाउनुभयो ?राहत अझै पनि सबै ठाउँमा पुगेको छैन । पहुँचवालाले आफ्नो ठाउँमा मात्रै केन्द्रित गरे भन्ने जनगुनासो छ । बाटो नभएका दुर्गम स्थानमा अझै राहत पुगिसकेको छैन । बाटो नभएका स्थानमा पनि तत्काल राहत पुर्याउन सरकारले तदारुकता देखाउनुपर्ने अवस्था छ । जाजरकोटमा करिब २० प्रशितले अझै राहत पाएका छैनन् । त्यसको तुलनामा रुकुम पश्चिममा ९० प्रतिशतभन्दा बढीले राहत पाइसकेका रहेछन् । रुकुममा १ लाख ६६ हजार जनसंख्या छ भने ३७ हजार घरधुरी छन् । तीमध्ये १६ हजार ५ सय ७० घर भत्किएका छन् । पूर्वमन्त्री जनार्दन शर्माले १८ हजारभन्दा बढी घर क्षति पुगेको दाबी गर्नुभएको छ । जाजरकोटको तुलनामा रुकुममा बढी राहत बाँडिएको छ, राहत बाँड्ने संघसंस्था पनि बढी देखिए । ४८ वटा संघसंस्थाले रुकुममा राहत बाँडेका छन् । उनीहरूले लिएर गएको सामान स्थानीय विपद् व्यवस्थापन समितिमार्फत बाँडिएको छ । जाजरकोटका लागि काठमाडौंबाट पठाइएको तीन सय थान सोलार प्यानल बाटोबाटै ॅहाइज्याक गरी रुकुम पुर्याएको समाचार आएको छ । पूर्वअर्थमन्त्री शर्माले रुकुममा सोलार बोकेको ट्रक नआएको भनेर दाबी गर्नुभएको छ । तपाईंहरूले अध्ययन गर्दा के पाउनुभयो ?रुकुम पश्चिममा बिहीबारसम्म १२ हजार ५ सय त्रिपाल बाँडिएको छ । बिहीबार नै थप १० हजार रुकुम पश्चिम आइपुगेको छ । पूर्वमन्त्री शर्माले अझै ६ हजार माग गरिएको बताउनुभएको छ । चीनले दिएको सहयोग पनि बिहीबार रुकुम पश्चिम र जाजरकोट आइपुगेका छन् । सोलार बोकेको ट्रक अहिलेसम्म रुकुममा नआएको दाबी उहाँ (शर्मा)ले पनि गर्नुभयो । काठमाडौंबाट ट्रक हिँडेको छ, जाजरकोट पुगेको छैन । रुकुममा पनि नपुगेको भए कहाँ हरायो भन्ने प्रश्न छ । बाटोमा कतै रोकिएको छैन । यसले झनै ठूलो रहस्य खडा गरेको छ । यसको खोजबिन गरेर सत्यतथ्य बाहिर ल्याउनुपर्छ । काठमाडौंबाट पठाइएका सामान बीचबाटै गायब हुन थाल्यो भने झनै ठूलो समस्या निम्त्याउँछ । यसको जानकारी सरकारले छिटो दिनुपर्छ ।राजनीतिक पहुँच र आफ्नो मतदाता पहिचानका आधारमा राहत बाँडिएको भन्ने गुनासो पनि आएका छन् नि ? भेदभाव भएको भनेर कतिपयले गुनासो गरेका छन् । फलानो पार्टीले, यो नेताले राम्रो व्यवहार गरेन भन्ने गुनासो छ । आफ्नो मतदाता र निर्वाचन क्षेत्र नभएका स्थानमा राहत प्याकेज कम जाने गरेको गुनासो हामीले पनि सुन्यौं । जाजरकोटमा बढी राहत जानुपर्ने थियो । तर, जाजरकोटमा अहिले पनि २० प्रतिशत प्रभावित क्षेत्रमा राहत पुग्न सकेको छैन । राहत दिँदा कार्यकर्ता, निर्वाचन क्षेत्र, जातपात, धर्म हेरेर दिन हुन्न । जसरी भूकम्पले कसैलाई नहेरी सबैलाई प्रभावित पारेको छ, राहत वितरणमा हामीले पनि यो र त्यो नभनी प्रभावित सबैलाई समान ढंगले वितरण गर्नुपर्छ भनेका छौं । यस्तो बेलामा पार्टीभन्दा माथि उठेनौं, जातभात भन्यौं, मेरा पार्टीका कार्यकर्ता र मेरो क्षेत्र भन्यौं भने अर्को अपराध हुन्छ । यस्तो अपराध कसैले गर्न हुन्न ।स्थानीय प्रभावितहरूको मुख्य माग केमा छ ? श्रीमान्, श्रीमती, जेठाजु, देउरानीलगायत परिवारका सबै सदस्य अहिले एउटै पालमुनि छन् । त्यसैले त्रिपालको माग सबैभन्दा बढी छ । एउटा घरलाई एउटा मात्रै त्रिपालले नहुने रहेछ । खाद्यान्न मुसीकोटमा टन्न आएको छ । तर, ढुवानीका लागि आवश्यक रकम नहुँदा स्थानीय संयन्त्रले प्रभावित क्षेत्रमा लैजान सकेको छैन । जस्तो रुकुम पश्चिमका स्थानीय संयन्त्रले खाद्यान्न ढुवानी खर्चका लागि २५ लाख रुपैयाँ आवश्यक पर्ने प्रस्ताव गरेको रहेछ । रकम राहत कोषमा जम्मा पनि भएको छ । तर, ढुवानीका लागि २५ लाख रुपैयाँ छुट्याउने अनुमति स्थानीय संयन्त्रलाई दिइएको छैन । यसले खाद्यान्न सदरमुकाममै डम्प भएर बसेको छ । स्थानीयवासीले अरू दुई महिना सुरक्षाकर्मी परिचालन हुनुपर्ने र घुम्ती स्वास्थ्य शिविर चलाउनुपर्ने माग पनि गरेका छन् । स्थानीयको मागअनुसार हामीले सुरक्षा निकायसँग समन्वय गरेर बिहीबार मात्रै रुकुम पश्चिम र जाजरकोटमा ४४ सय सुरक्षाकर्मी परिचालन गरेका छौं । भूकम्पले मानवीय उद्धार २४ घण्टाभित्रै भए पनि पुरिएका चौपाया ननिकालिएको अवस्था अझै विद्यमान छ । सुरक्षाकर्मीले ती पुरिएका चौपायाहरू निकाल्ने र जीवित भए तिनको उद्धार गर्नेछन् । घुम्ती शिविर सञ्चालनका लागि हामी सरकारसँग आग्रह गर्छौं ।"
बझाङका भूकम्पपीडित महिना दिनदेखि त्रिपालमै,"(बझाङ)थलारा गाउँपालिका३ कुचगाउँकी ७० वर्षीया हंसा नेपाली बुहारी र दुई नातिसहित एक महिनादेखि पालमुनि बसिरहेकी छन् । पालमा बस्दा राति शीत चुहिन्छ । दमकी रोगी उनको बिमार दिनदिनै बढिरहेको छ । चिसोले रातभरि सुत्न सकिँदैन । खोकेरै रात बिताइरहेकी छु । बुहारी र नाति पनि ढाड कम्मर दुख्यो भनेर सुत्न सक्दैनन्, उनले भनिन्, मलाई त दिनदिनै गाह्रो हुन थाल्या छ । कुन दिन पुक्लुकै ढल्छु, थाहा छैन । भूकम्प गएको चौथो दिन ठूलो तामझामसहित बझाङ पुगेका प्रधानमन्त्री पुष्पकमल दाहालले भूकम्पपीडितलाई अस्थायी आवास निर्माणका लागि तत्काल राहत उपलब्ध गराउने घोषणा सुनेकी उनी महिना दिनसम्म पनि राहत नपाउँदा निराश छिन् । प्रधानमन्त्री आएको हेलिकोप्टर देखेकी हुँ । घर भत्केकालाई टिनको टहरा बनाउन ५० हजार आउँछ भन्ने पनि सुनेकी हुँ, उनले भनिन्, अहिलेसम्म केही आएको छैन । पैसा हुनेले आफैं टहरा हालेर बसिसके । हामी नसक्ने यहीं शीत चुहुने पालमा छौं । मरिसकेपछि राहत आए पनि के काम ? हंसाको गाउँ थलारा३ कुचगाउँका ३५ घर भूकम्पले पूर्ण रूपमा क्षति भएका थिए । क्षमता हुनेले टिनको टहरा बनाएर सरिसके पनि १२ परिवार अहिले पनि पालमुनि नै बसिरहेका छन् । उनीहरूलाई नागरिक आवाज भन्ने संस्थाले बिहान र साँझको खाना खुवाउने गरेको छ । खाना त संस्थाले खुवाइरहेको छ । चिन्ता राति कसरी सुत्न भन्ने छ । दुई वर्षको नातिसहित परिवार नै पालमुनि बसिरहेकी छु, भूकम्पपीडित धिर्जादेवी कामीले भनिन्, चिसोले गर्दा बिरामी नभएको कोही छैनन् । साह्रै सास्ती भयो । उनले अस्थायी आवास निर्माणका लागि सरकारले दिन भनेको राहत छिटो उपलब्ध भइदिए टिनको टहरो बनाएर सर्ने बताइन् । असोज दोस्रो साता गएको भूकम्पका कारण बझाङका १२ हजार घरमा क्षति पुगेको थियो । ८ हजार ५ सय २९ घर बस्न नमिल्ने गरी क्षति भएका थिए भने ३५ सय २४ घरमा सामान्य क्षति भएको थियो । बझाङ सदरमुकाम चैनपुर केन्द्रविन्दु बनाएर गएको असोज १६ गते दिउँसो गएको ६३ म्याग्निच्युडको भूकम्प र त्यसपछि लगातारका परकम्पले सबैभन्दा बढी क्षति थलारा गाउँपालिकामा भएको थियो । भूकम्पका कारण जयपृथ्वी र बुङ्गल नगरपालिका, मस्टा, छविसपाथिभेरा, दुर्गाथली, खप्तडछान्ना र केदारस्यु गाउँपालिकामा पनि ठूलो भौतिक क्षति भएको थियो । ती पालिकाहरूका पाँच हजारभन्दा बढी घर बस्न नमिल्ने गरी क्षति भएको विपद् व्यवस्थापन समितिको तथ्यांक छ । आधाजसो पालमुनि छन्, उनीहरूलाई विभिन्न स्वास्थ्यसम्बन्धी समस्या हुन थालेको छ । झाडापखाला, रुघाखोकी, दम, ढाड कम्मर दुख्ने, बच्चालाई निमोनिया, टाइफाइडजस्ता समस्या भइरहेको थलाराको पाराकाट्ने स्वास्थ्य चौकीका अहेव गौरीशंकर जोशीले बताए । चिसो भुइँमा सुत्दा, पालबाट चुहिने शीतको कारणले पालमा बस्नेहरू अधिकांश बिरामी भएका छन्, जोशीले भने, चिसो बढ्दै जाँदा पनि पालभित्रै बस्नुपरेकाले पीडितहरूमा मानसिक तनाव पनि देखिन्छ । उनले तत्काल पीडितलाई पालबाट सुरक्षित स्थानमा बसाउन नसकिए बालबालिका र पाका उमेरका मानिसलाई झन् समस्या हुने बताए । हिमाली जिल्ला भएकाले उसै पनि दिनदिनै चिसो बढिरहेको छ, उनले भने, हिउँ पर्यो भने पालमा बस्नेहरू झन् समस्यामा पर्ने देखिन्छ । प्रधानमन्त्री दाहालले भूकम्पग्रस्त क्षेत्रको भ्रमण गर्ने क्रममा बझाङमा आएर अस्थायी राहत निर्माणका लागि घर पूर्ण क्षति भएका परिवारलाई ५० हजार र आंशिक क्षति भएका परिवारलाई २५ हजार रुपैयाँ राहत तत्काल उपलब्ध गराउने घोषणा गरेका थिए । उनले अन्य भूकम्पपीडितलाई परिवार संख्याका आधारमा १५ देखि २० हजार रुपैयाँसम्म राहत दिने घोषणा गरेका थिए । पीडितहरू समस्यामा रहे पनि सरकारले तत्काल दिने भनेको राहत तिहारअगावै वितरण हुने कुनै संकेत देखिएको छैन । पालिकाले पठाएको तथ्यांकमा विश्वास गर्न गाह्रो भएका कारण वास्तविक पीडितको पहिचान गरेपछि मात्रै अस्थायी आवास निर्माणका लागि राहत वितरण गरिने जिल्ला विपद् व्यवस्थापन समिति अध्यक्षसमेत रहेका प्रमुख जिल्ला अधिकारी नारायण पाण्डेले बताए । पालिकाबाट आएको विवरणमा धेरै त्रुटि देखिएको र नक्कली पीडितहरू बनाएर पेस गरिएको भन्ने धेरै गुनासो आएको छ, उनले भने, पक्षपात गरेर कतिपय आउनुपर्ने पीडितको नाम आएको छैन । कतिपय नआउनुपर्नेको नाम पनि समेटिएको छ । राष्ट्रिय विपद् जोखिम न्यूनीकरण तथा पुनर्निर्माण प्राधिकरणबाट आएको प्राविधिक टोलीले प्रत्येक घरमा गएर नापजाँच गरिसकेपछि मात्रै सिस्टममा नाम इन्ट्री हुने र त्यसपछि नयाँ घर पुनर्निर्माण नभएसम्म बस्नका लागि अस्थायी घर निर्माणको रकम दिइने गरिएको बताइएको छ । प्राधिकरणसँग आफूले प्राविधिकको टिम छिटो पठाइदिनका लागि निरन्तर अनुरोध गरिरहेको उनले बताए । प्राधिकरणका उपसचिव बझाङमै आएर प्राविधिक टोली दसैंलगत्तै आउँछ भनेर प्रतिबद्धता गर्नुभएको थियो, उनले भने, तर, के कारणले हो अहिलेसम्म आएको छैन । बझाङमा भूकम्पले विद्यालय, स्वास्थ्य चौकीलगायत १ सय २३ सरकारी भवन पूर्ण रूपमा क्षतिग्रस्त भएका छन् । १ सय ५२ सरकारी भवनमा आंशिक क्षति पुगेको छ । भूकम्पका कारण मन्दिर, सामुदायिक भवनलगायत अन्य ५० संरचनामा पनि क्षति भएको जिल्ला विपद् व्यवस्थापन समितिले जनाएको छ । भूकम्पका कारण क्षति भएका १२ हजार ५३ घरमध्ये २ हजार ४ सय ४५ घर पूर्ण रूपमा ध्वस्त भएका हुन् भने ६ हजार ८४ घर बस्न नमिल्ने गरी आंशिक क्षति भएका हुन् ।"
निःशुल्क शिविरमा बिरामीको भीड,"(धनगढी)बाजुराको मुक्तिकोट गाउँकी ३३ वर्षीया सुनकोषा विक पाँच वर्षदेखि तल्लो पेट दुख्ने समस्या झेलिरहेकी थिइन् । सुरुका दिनमा दुखाइको असर सामान्य भए पनि विगत एक वर्षयता उनले सहनै मुस्किल हुने पीडा सहनु परिरहेको बताइन् । अति विपन्न परिवारकी सुनकोषाले आर्थिक समस्याकै कारण सुविधा सम्पन्न ठाउँमा गएर उपचार गराउने नसकेको सुनाइन् । आफ्नै गाउँपालिकाको केन्द्र रहेको सुइजिउलामा निःशुल्क स्वास्थ्य शिविर हुने खबर थाहा पाएपछि उनी हर्षित भइन् । मुक्तिकोटबाट सुइजिउला पुग्न झन्डै एक दिन पैदल हिँडेर पुगे पनि उनलाई आफ्नै आँगनमा उपचार पाउन लागेकामा खुसी लाग्यो ।तीन दिनअघि स्वामीकार्तिक गाउँपालिकाको सुइजिउलामा विशेषज्ञ स्वास्थ्य शिविर आयोजना भएपछि सुनकोषाले उपचार गर्ने मौका पाएकी हुन् । मुक्तिकोटलगायत कर्णालीसँग जोडिएका बाजुराको पूर्वोत्तर क्षेत्रमा पर्ने विकट बस्तीका विपन्न महिला र अन्य बिरामीले शिविरमा स्वास्थ्य जाँच र उपचार गराउने मौका पाएका छन् । तल्लो पेट दुख्थ्यो, डाक्टरले अप्रेसन गर्नुपर्ने बताएका छन्, सुनकोषाले भनिन्, अपरेसन गर्न पनि सहयोग गर्छौं भनेका छन् । स्वामीकार्तिक३ जोरुका कल महताराको तिघ्रामा मासु पलाएको सात वर्ष भइसकेको थियो । तर, खर्च अभावमा उनले उपचार गराउन सकेका थिएनन् । शिविरमा उनले निःशुल्क उपचार पाए । अपरेसन गरेर तिघ्राबाहिर पलाएको मासु झिकिदिएका छन् । मेरा लागि त वरदान नै भयो, महताराले भने, सात वर्ष भयो । यसरी उपचार पाउँला भन्ने सोच्याकै थिइनँ । स्वामीकार्तिक र हिमाली गाउँपालिका क्षेत्रबाट जाँचका लागि शिविरमा आएका बिरामीको अवस्था देखेर काठमाडौंबाट आएका विशेषज्ञ चिकित्सकले आफूहरू जिल्ल परेको बताए । स्वास्थ्यको त विकराल अवस्था रहेछ यहाँका गाउँघरतिर, मनमोहन मेमोरियल अस्पतालका डा मजु श्रेष्ठले भने, वर्षौंदेखि रोग पालेर बसेका रहेछन् । धेरैजसो महिला पाठेघरको समस्याबाट ग्रस्त देखिए । बच्चादेखि वृद्धसम्ममा कान पाक्ने समस्या रहेछ । बाजुराको स्वामीकार्तिक खापर र हिमाली गाउँपालिकाको आयोजना तथा मनमोहन मेमोरियल अस्पताल स्वयम्भूको प्राविधिक सहयोगमा विशेषज्ञ स्वास्थ्य शिविर सञ्चालन गरिएको हो । शिविरमा मनमोहन मेमोरियल अस्पतालका फिजिसियन, स्त्रीरोग, सर्जरी, चर्मरोग विशेषज्ञ र नाक, कान, घाँटी रोग विशेषज्ञले सेवा दिएका छन् । तीन दिनसम्म स्वामीकार्तिक गाउँपालिकाको केन्द्रमा सञ्चालन गरिएको शिविर बुधबारदेखि हिमाली गाउँपालिकाको केन्द्र धुलाचौरमा सुरु भएको छ । डा श्रेष्ठले आफूहरूलाई स्वामीकार्तिकको शिविरमा जस्तो अवस्था हिमाली गाउँपालिका क्षेत्रका बासिन्दामा नहोला कि भन्ने लागेको भए पनि त्यहाँका बासिन्दामा पनि रोग पालेर बस्ने तथा आधारभूत स्वास्थ्य सचेतनासमेत नभएको देखिएको बताए । बालबालिकामा कुपोषणको डरलाग्दो अवस्था रहेछ, उनले भने, दमको समस्या पनि निकै धेरैमा पायौं । आधारभूत स्वास्थ्य सचेतना र जाँच तथा उपचारको सुविधा पनि देखेनौं । बिरामीलाई उपचारका लागि यस्तै निःशुल्क शिविर पर्खेर बस्नुको विकल्प रहेनछ । सुइजिउलाबाट १ हजार ३ सय ८५ जनाले निःशुल्क स्वास्थ्य सेवा लिएको निमित्त कार्यकारी प्रमुख कुवेर शाहीले बताए । ४ सय ३५ जनाले स्त्रीरोग, २ सय जनाले नाक, कान, घाँटी, १ सय ५० जनाले हाडजोर्नी, ६ सयले जनरल चेकजाँच र ३० जनाको शल्यक्रिया गरिएको शाहीले बताए । ३० जना बिरामी रेफर भएका छन्, उनले भने । धुलाचौरमा शिविरको पहिलो दिन बुधबार ३ सय २० जना बिरामीको स्वास्थ्य जाँच तथा उपचार भएको हिमाली गाउँपालिकाका स्वास्थ्य शाखा प्रमुख राजबहादुर भण्डारीले बताए । हाम्रोमा पनि स्त्रीरोगसम्बन्धी समस्याका बिरामी धेरै आए, उनले भने, हाडजोर्नीसम्बन्धी उपचार पनि हुने भएकाले टाढाटाढाबाट बिरामी निःशुल्क शिविरमा आएका छन् । मुक्तिकोटबाट १ सय बढी महिला, ९० बालबालिका उपचारका लागि शिविरसम्म पुगेको मुक्तिकोटका पूर्ववडाध्यक्ष जनक रोकायाले बताए । स्वास्थ्य परीक्षण तथा औषधिको व्यवस्था निःशुल्क रूपमा मनमोहन मेमोरियल अस्पताल स्वयम्भूले गरेको स्वामिकार्तिक खापर गाउँपालिकाका अध्यक्ष भरतबहादुर रोकायाले बताए । आउने बेलाको यातायात खर्च हामीले र जाने बेलाको खर्च हिमाली गाउँपालिकाले व्यहोर्ने भएको छ, अध्यक्ष रोकायाले भने, अरू सबै व्यवस्था मनमोहन मेमोरियलले गरेको हो । रिफर भएका बिरामीको थप उपचार काठमाडौंमै गर्ने तयारी गरिएको हिमाली गाउँपालिकाका अध्यक्ष गोविन्दबहादुर मल्लले बताए । केही खर्च हामी व्यहोर्छौं र केही खर्च अस्पतालले व्यहोर्ने समझदारी भएको छ, उनले भने, आर्थिक समस्याले रोग पालेर बसेकालाई थप उपचारमा सहयोग नगर्ने हो भने निःशुल्क शिविरको औचित्य नै रहँदैन । सुइजिउलाबाट ३० जना बिरामीलाई थप उपचारका लागि रिफर गरिएको छ ।"
कर्मचारी हटाउँदा काम अस्तव्यस्त,"(अछाम)डेढ वर्षदेखि विवादित बन्दै आएको अछामको कमलबजार नगरपालिकाको विवाद चर्किंदै गएको छ । चालु आर्थिक वर्षमा नगरसभा हुन सकेको छैन भने बजेट पनि आएको छैन । ८२ जना करार कर्मचारीलाई नगरप्रमुख यज्ञप्रसाद ढकालले म्याद थपेर काम गर्न लगाउने र उपप्रमुख शारदा कुवँर विष्टले राख्नै नहुने अडान राखेपछि नगरपालिका अस्तव्यस्त हुँदै आएको हो । लामो समयसम्म क्रियाशील राजनीतिक दलले नै जनप्रतिनिधिको भूमिका ठीक नभएको भन्दै नगरमा तालाबन्दी गरेका थिए । पछिल्लो समयमा देखिएका समस्या तत्काल समाधान गर्ने सहमतिपछि ताला खोलिएको थियो । तर, नगरमा कार्यालयको कामसमेत हुन सकेको छैन भने कर्मचारीले साउनदेखि अहिलेसम्मको तलब पाएका छैनन् । करारका कर्मचारीलाई नै वडासचिवको जिम्मेवारी दिइएको कमलबजारका धेरै वडामा अहिले काम प्रभावित भएको छ । नगरप्रमुख ढकाल कांग्र्रेसबाट र उपप्रमुख कुँवर एमालेबाट निर्वाचित हुन् । एमालेको बहुमत रहेको कमलबजार नगरपालिकाको कार्यपालिका बैठकले सबै प्रकारका करारका कर्मचारी हटाउने निर्णय गरेपछि नगरपालिका कार्यालयमा ११ जना स्थायी कर्मचारी मात्रै छन् । कानुनविपरीत काम गर्न दबाब आएको, प्रमुखउपप्रमुखको विवादमा आफूलाई अनावश्यक तरिकाले मुछेको भन्दै निमित्त प्रमुख प्रशासकीयको जिम्मेवारीमा रहेका खड्क विष्टले जिम्मेवारीमा रहन नसक्ने भन्दै मंगलबार नै प्रमुख र उपप्रमुखलाई लिखित जानकारी गराइसकेका छन् । नगरमा विभिन्न बाधाअवरोध आएको १८ महिना जति भयो । कानुनले गर्नै नदिने कुरा मैले पनि गर्न मिल्दैन, विष्टले भने, जनप्रतिनिधिलाई पनि मेरै कारणले काम गर्न नसकेको महसुस भएको देखियो । म समस्या भएर बस्नुभन्दा नगरको हितको लागि मार्गप्रशस्त गरिदिएको हुँ । स्रोतका अनुसार अघिल्लो कार्यकालमा नियुक्त कर्मचारीको म्याद थप्ने भए अहिले उपप्रमुख कुँवरले १३ जना आफ्ना कर्मचारीलाई सिधै नियुक्त गर्नुपर्ने अडान राखेकी थिइन् । उपप्रमुखको तर्फबाट आएका १३ जनालाई नियुक्त गर्नुपर्ने विषयमा नगर प्रमुख ढकाल पनि सहमत भएका थिए । तर, निमित्त प्रमुख प्रशासकीय अधिकृत विष्टले विज्ञापनको प्रक्रियामा जानुपर्ने र सिधै नियुक्त गर्न नमिल्ने अडान राखेपछि विष्ट र उपमेयर कुवँरबीच भनाभन पनि भएको थियो । अघिल्लो कार्यकालका जनप्रतिनिधिले राखेका कर्मचारीसँगै संघ सरकारको सशक्त र लागत साझेदारीअन्तर्गत भर्ना भएका कर्मचारीलाई पनि हटाएका छन् । संघ सरकारको कार्यविधिबाट सबै प्रक्रिया पूरा गरेर आएका र तलबभत्ता पनि संघ सरकारबाट पाउँदै आएका ११ कर्मचारीलाई पनि हटाइएको पशु सेवा शाखा प्रमुखको जिम्मेवारीबाट हटाइएका देवेन्द्र शाहले बताए ।लामो समयसम्म करारका कर्मचारीको विषयलाई कार्यालयको काममा अवरोध भएपछि कार्यपालिका बैठकमा बहुमतले गरेको निर्णयलाई मान्न बाध्य भएको नगरप्रमुख ढकालले बताए । मेरै अध्यक्षतामा बसेको कार्यपालिका बैठकले करारका ८२ जना कर्मचारी हटाउने निर्णय गरेको हो, नगर प्रमुख ढकालले भने, नयाँ कार्यालय प्रमुखका लागि मन्त्रालयमा पनि कुरा भइरहेको छ । तर, अहिलेसम्म बाँकी निर्णय केही हुन सकेको छैन ।"
पुरिएका चौपायाले दुर्गन्ध,"(रुकुम पश्चिम)रुकुम पश्चिम सानीभेरी गाउँपालिका४ का टेकबहादुर मल्लको घर गत शुक्रबार गएको भूकम्पले ढल्यो । घरभित्र पुरिएर घाइते भएका मल्ल र उनकी ७ वर्षकी नातिनी चौरजहारी अस्पतालमा उपचारपछि घर फर्केका छन् । उनका छोरा साकेन्द्र र बुहारी लीला रोजगारीका लागि कुवेतमा छन् । साकेन्द्र अघिल्लो वर्ष र बुहारी लीला गत महिना मात्रै गएकाले घर फर्कन पाएनन् । मल्ललाई सहयोग गर्न चौरजहारीबाट छोरी शर्मिला र ज्वाइँ आएका छन् । उनीहरूले बारीमा बस्ने व्यवस्थापन गर्दै छन् ।उनको घरको भुइँतला (गोठ) मा पुरिएका ६ वटा बाख्रा गनाएर आसपासमै बस्न गाह्रो भइसकेको छ । म बूढाले केही गर्न सकेको छैन, नातिनातिनी मात्रै छन्, पुरिएका बाख्रा निकाल्न पाइएन, मल्लले भने, गनाएर बस्न नसकिने भएको छ । पुरिएको अरू सामान पनि सबै बिग्रिन थालिसक्यो । उनका छिमेकी शेरबहादुर चन्दको ५ जनाको परिवार एउटा पालमुनि बसिरहेको छ । गहुँबारीमा खाना पकाउने र पालमुनि सुत्ने गरेका छन् । भुइँमा बिछ्याउने गुन्द्रीसमेत नपाएको उनले गुनासो गरे । चन्द्रका छिमेकी १७ वर्षका गोविन्द बुढाथोकी घरभित्र पुरिएर गम्भीर घाइते छन् । उनलाई स्याहारेर २२ वर्षीया दिदी विपनाको अहिले अस्पतालमै बास छ । भग्नावशेष उत्खनन नहुँदा पुरिएका बाख्रा गनाएको छिमेकीले बताए । शुक्रबार रातिको भूकम्पले घर भत्किएपछि यहाँका सयौं स्थानीय बारीमा पालप्लास्टिक टाँगेर बसिरहेका छन् । अन्नपात, लत्ताकपडा सबै भग्नावशेष भएको छ । चिरिएका घरमा पनि कोही छिर्न सकेका छैनन् । घरगोठमा पुरिएका चौपाया कुहिएर बस्तीभरि गनाउन थालेपछि रोग फैलने डर भइरहेको स्थानीयले बताएका छन् । उनीहरूले आवश्यक राहत पनि नपाएको गुनासो गरेका छन् । सानीभेरीको बाटो भएर धेरै गाडी राहत बोक्दै जाजरकोट पुगेका छन् । तर उनीहरूको बस्तीमा राहत झरेन । राहत वितरणमा पनि भेदभाव भएको छ, चन्दले भने, समस्या पर्नेलाई हेर्नुपर्ने हो, वास्तै गर्दैनन् । वडाध्यक्ष मनोज बुढाथोकीका अनुसार वडा ४ मा मात्रै ६ सय ५० घर भत्केकामा अधिकांशले एउटा पाल पनि पाएका छैनन् । भूकम्पबाट वडा ४ मा मात्रै ३ बालबालिकासहित ५ जनाको मृत्यु भएको थियो । यहाँका ६ सय ५० घरमा आधाजसो ध्वस्त छन् भने आधाजसो चिराचिरा परेकाले बस्न योग्य छैनन् । हाम्रोमा ४ सय परिवार अहिले पनि बारीमै छन्, वडाध्यक्ष बुढाथोकीले भने, रातभर जाडोले कठ्यांग्रिएका छन्, मानिसकै समस्या भएकाले पशुचौपाया व्यवस्थापनतर्फ हेर्न सकिएको छैन । मंगलबार पहिलो लटमा १ सय ५० पाल, कम्बल, लगाउने कपडा र खाद्यान्न मात्र वडामा आएको उनले बताए । रुकुम पश्चिमका डीएसपी नमराज भट्टराईले पुरिएका चौपाया उत्खननका लागि भने स्वयंसेवक तथा अन्य सुरक्षाकर्मी परिचालन भइरहेको बताए । उत्खनन गर्न मानिसले मात्रै नसक्ने भएकाले डोजरको पनि खोजी भइरहेको उनले बताए ।"
विदेश अध्ययनमा बाहिरिने रकम ८३ प्रतिशतले बढ्यो,"(काठमाडौं)चालु आर्थिक वर्षको तीन महिना (साउन, भदौ र असोज) मा मात्र वैदेशिक अध्ययनमा २३ अर्ब ३२ करोड रुपैयाँ बाहिरिएको छ । गत आर्थिक वर्षको सोही अवधिको तुलनामा चालु वर्षको सोही अवधिमा यो शीर्षकमा नेपालबाट बाहिरिएको रकम करिब ८३ प्रतिशतले बढेको राष्ट्र बैंकको मासिक प्रतिवेदनले देखाएको हो । गत आर्थिक वर्षको पहिलो तीन महिनामा वैदेशिक अध्ययन शीर्षकमा १२ अर्ब ७६ करोड रुपैयाँ बाहिरिएको राष्ट्र बैंकको तथ्यांक छ ।पछिल्ला वर्षमा विदेश अध्ययनका लागि नेपालबाट बाहिरिने विदेशी मुद्रा बढ्दै गएको राष्ट्र बैंकको मासिक प्रतिवेदनले औंल्याएको छ । उक्त अवधिमा अध्ययनका लागि विदेश जाने नेपाली विद्यार्थीको संख्या बढेसँगै सो शीर्षकमा देशबाट बाहिरिने विदेशी मुद्रा पनि बढिरहेको छ । विदेशमा अध्ययनसँगै काम र राम्रो आयआर्जन पनि हुने भएकाले पछिल्ला वर्षमा उच्च शिक्षाका लागि विदेश जाने क्रम बढेको जानकार बताउँछन् । गत आर्थिक वर्षमा वैदेशिक अध्ययनकै लागि नेपालबाट १ खर्ब ४२ करोड रुपैयाँ बाहिरिएको थियो । यो पनि वार्षिक रूपमा हालसम्मकै बढी हो । नेपालमा लामो समयदेखिको राजनीतिक अस्थिरता झाँगिँदै गएको, आर्थिक विकासका लागि राज्यस्तरबाट प्रभावकारी काम हुन नसकेको, रोजगारीको नयाँ अवसर सिर्जना नभएको लगायत कारण अध्ययनका नाममा नेपालबाट बाहिरिने युवाको संख्या दिनानुदिन बढेको सरकारी प्रतिवेदनहरूले देखाएका छन् । शैक्षिक जनशक्ति निरन्तर विदेशिइरहँदा पनि तिनीहरूलाई नेपालमै रोक्न र विदेशिएकालाई स्वदेश फर्काउन सरकारसँग कुनै कार्यक्रम छैन । अहिले व्यक्तिले धेरै अवसर जहाँ छ, त्यहाँ जान थुनछेक गर्न नसकिने अर्थमन्त्री प्रकाशशरण महतले बताए । यसअघि कान्तिपुर दैनिकसँगको कुराकानीमा अर्थमन्त्री महतले ठूलो मात्रामा जनशक्ति पलायन हुँदा आर्थिक गतिविधि सञ्चालन गर्न अप्ठ्यारो पर्ला कि भन्ने आफूहरूको सोच रहेको जनाएका थिए । स्वदेशमै बस्ने माहोल कसरी बनाउने भन्ने हाम्रो चिन्ता हो । नेपालमै अवसर छ भनेर देखाउने दिशामा हामी सबै लाग्नुपर्छ । पछिल्ला दिनमा छात्रवृत्ति नपाए पनि १२ कक्षाबाटै सम्पूर्ण पैसा आफैंले बेहोरेर जाने प्रवृत्ति बढेको छ । यो चिन्ताको विषय हो, उनले भने, बाहिर सबै कुरा ठीक छ, यहाँ मात्रै खराब छ भन्ने भाष्यका साथ युवाहरू गएका छन्, यस्तो भाष्य परिवर्तन गर्नुपर्छ । यद्यपि कक्षा १२ बाटै विदेश जाने विषयले सरकारलाई चिन्तित बनाएको उनले बताए । उनीहरूमार्फत नै धेरै वैदेशिक मुद्रा पनि बाहिरिएको छ । नेपालमा विद्यार्थीहरूको आवश्यकता कति हो ? साँच्चै यहाँको शिक्षा नै खराब भएकाले राम्रो शिक्षा पाउन बाहिर गइरहेका हुन् त ?, उनले भने, त्यसको तुलना गरौं । सरकारले नीति ल्याएर मात्रै हुन्न, पहिला यस विषयमा राष्ट्रिय बहस चलाउनुपर्छ ।बढ्दो रेमिट्यान्स आप्रवाह र घट्दो आयातले अहिले विदेशी मुद्रा सञ्चिति बलियो अवस्थामा छ । तर हरेक महिना विदेश अध्ययन र भ्रमणमा ठूलो रकम बाहिरिँदा दीर्घकालमा मुलुकको विदेशी मुद्रा सञ्चितिमा असर पर्ने नेपाल राष्ट्र बैंकका उच्च अधिकारीहरूको भनाइ छ । तत्कालै विदेशी मुद्रा सञ्चिति दबाबमा नदेखिए पनि शिक्षाकै लागि ठूलो रकम बाहिरिनु अर्थतन्त्रको हितमा नभएको उनीहरू बताउँछन् । गत आर्थिक वर्षमा मात्र अध्ययनका लागि मुलुकबाट १ खर्ब ४२ करोड रुपैयाँ बाहिरिएको राष्ट्र बैंकको तथ्यांक छ । अघिल्लो आर्थिक वर्षको तुलनामा यो ४८ प्रतिशतले बढी हो । आर्थिक वर्ष ०७८७९ मा विदेशमा अध्ययनकै लागि ६७ अर्ब ७० करोड रुपैयाँ बाहिरिएको थियो । आर्थिक वर्ष ०७५७६ मा वैदेशिक अध्ययनका लागि ४६ अर्ब ३२ करोड र आर्थिक वर्ष ०७६७७ मा २५ अर्ब ८१ करोड रुपैयाा बाहिरिएको तथ्यांक छ ।गत आर्थिक वर्षमा १ लाख १० हजार २ सय १७ जना विद्यार्थीले नो अब्जेक्सन लेटर (एनओसी) लिएको शिक्षा मन्त्रालयले जनाएको छ । यो गत आर्थिक वर्षको भन्दा २ हजार ७ सय ५१ जनाले कम हो । आर्थिक वर्ष ०७८७९ मा १ लाख १२ हजार ९ सय ६८ जनाले विदेश पढ्न जान अनुमति लिएका थिए । यो एनओसी लिएकाको मात्र संख्या हो । अघिल्लो वर्षको तुलनामा एनओसी लिनेको संख्या घटे पनि अध्ययनमा बाहिरिने रकम बढेको हो ।"
किसानको घाटा व्यहोर्दै पोखरा महानगर,"(पोखरा)गत वर्ष पोखरा२२ मा रहेको चिसापानी च्याउ फार्मका ६ वटा टनेल हावाहुरीले ढाल्यो । पाँच वर्षदेखि च्याउ खेती गरिरहेका किसान सन्दीपबहादुर क्षत्रीलाई ६ लाख रुपैयाँ नोक्सान भयो । उनले पोखरा१९ लामाचौरमा ११ रोपनी जग्गा भाडामा लिएर पुनः च्याउ खेती सुरु गरे । पोखरामा उत्पादन धेरै हुँदा च्याउले मूल्य पाएन । गत आर्थिक वर्षदेखि पोखरा महानगरपालिकाले ३५ कृषि उपजको न्यूनतम समर्थन मूल्य तोक्यो । च्याउको न्यूनतम समर्थन मूल्य १ सय ५० रुपैयाँ तोकिएको थियो । त्यतिबेला घाटा व्यहोरेरै प्रतिकिलो ७० रुपैयाँमा किसानले विक्रेतालाई च्याउ बेच्नुपरेको थियो । महानगरले न्यूनतम समर्थन मूल्य तोकेपछि भने घाटा पूर्ति भएको किसान क्षत्रीले बताए । उनलाई प्रतिकिलो ८० रुपैयाँ महानगरपालिकाले थपिदियो । १४ लाख रुपैयाँ लगानी गरेर नयाँ ठाउँमा च्याउ खेती गरेको थिएँ । उत्पादन राम्रो भए पनि बजार भाउ नपाउँदा पलायन नै हुनुपर्ने स्थिति थियो, उनले भने, महानगरले न्यूनतम समर्थन मूल्य तोकिदिँदा ४ लाख रुपैयाँ पाएँ । त्यसैले भरथेग गर्यो । गत आर्थिक वर्षमा महानगरले कृषि उपजको न्यूनतम समर्थन मूल्य तोकेर किसानलाई राहत दिन ५० लाख रुपैयाँ विनियोजन गरेको थियो । उक्त रकममध्ये २८ लाख रुपैयाँ मात्रै खर्च भयो । च्याउ खेतीमा २३ लाख, गोलभेडामा र बन्दामा ५ लाख रुपैयाँ किसानले पाए । चालु आर्थिक वर्षमा महानगरपालिकाले ६० लाख रुपैयाँ छुट्याएको छ । यस वर्ष पनि किसानले विक्रेताबाट च्याउको उचित मूल्य पाएका छैनन् । किसान क्षेत्री २ वर्षअघि च्याउको थोक मूल्य नै २ सय रुपैयाँ प्रतिकिलोसम्म पुगेको सम्झन्छन् । यस वर्ष कात्तिकमा थोक मूल्य ६० रुपैयाँ प्रतिकिलोमा झरेको छ । पोखरामा यति बेला अत्यधिक च्याउ उत्पादन हुने महानगरपालिकाको आर्थिक विकास महाशाखा प्रमुख मनहर कडरिया बताउँछन् । उनका अनुसार महानगरभित्र २० किसानले च्याउ खेती गरेका छन् । ५५ हजार बलमा च्याउ उत्पादन भइरहेको छ । कास्कीका अन्य चार गाउँपालिकामा ४० हजार बलमा च्याउ उत्पादन हुन्छ । पोखरामा मात्रै दिनको ४ हजार किलो च्याउ उत्पादन भइरहेको छ । दैनिक खपत भने १ हजार ५ सयदेखि २ हजार किलो मात्रै छ । स्याङ्जाबाट समेत च्याउ पोखरा आउँछ । यो सिजन च्याउ उत्पादनको लागि उपयुक्त भएकाले उत्पादन बढी माग कम हुँदा बजारमा मूल्य घटेको छ, उनी भन्छन्, प्रतिकिलो ६० रुपैयाँमा बेच्दा किसानको लागत उठ्दैन । हाल शिक्षण संस्था, छात्रावास बन्द रहेको र चाडपर्वमा मासुको खपत बढी हुने भएकोले पनि च्याउको उपभोग घटेको उनको भनाइ छ । महानगरले चालु आर्थिक वर्षमा च्याउको न्यूनतम समर्थन मूल्य १ सय ३० रुपैयाँ तोकेको छ । किसानले ६० रुपैयाँ प्रतिकिलो विक्रेतालाई बेच्दा थप ७० रुपैयाँ महानगरबाट पाउँछन् । त्यसरी सुविधा लिन केही प्रक्रिया पूरा गर्नुपर्छ । दर्तावाल कृषि फार्म वा किसानले आफूले लगाएको बाली, जग्गाको क्षेत्रफलको विवरणसहित महानगरपालिकामा सूचीकृत हुनुपर्छ । खरिदकर्ता थोक विक्रेता समेत महानगरपालिकामा सूचीकृत हुनुपर्छ । अनलाइनबाट सूचीकृत हुन सक्ने व्यवस्था महानगरपालिकाको कार्यालयले गरेको छ । उत्पादनपछि किसानले आफ्नो उत्पादनको लागत र बजार हेरेर बिक्री मूल्य कायम गर्नुपर्छ । उक्त मूल्यमा विक्रेतालाई बिक्री गरेको रसिदसहितको विवरण महानगरपालिकालाई बुझाउनुपर्छ । महानगरपालिकाले कृषि उपजको मापदण्डअनुसार तोकेको न्यूनतम समर्थन मूल्यभन्दा कम मूल्यमा बिक्री गर्नुपर्ने अवस्था आएका मासिक रूपमा किसानले भुक्तानी पाउँछन् । थोक र खुद्रा मूल्यको महानगरले अनुगमन गर्छ । गलत विवरण पेस भएको रहेछ भने त्यस्ता किसान र विक्रेतालाई कालो सूचीमा राख्छौं र अन्य सबै सुविधाबाट वञ्चित गर्छौं, कडरियाले भने । महानगरपालिकाले चालु आर्थिक वर्षमा पोखरेली जेठो बूढो धानको न्यूनतम समर्थन मूल्य प्रतिकिलो ९५ रुपैयाँ तोकेको छ । किसानले यो मूल्यभन्दा कममा बिक्री गर्नुपरेमा बाँकी रकम प्रक्रिया पूरा गरेपछि महानगरपालिकाबाट पाउँछन् । ३५ वटै कृषि उपजमा यो नियम लागू हुन्छ । गत आर्थिक वर्षमा पहिलोपल्ट यो कार्यक्रम सुरु गरेकाले कम मात्रै किसान लाभान्वित भएको महानगरको कृषि शाखा प्रमुखसमेत रहेका कडरियाले बताए । पोखराको यो अभ्यास अन्य स्थानीय तहले गरेकाबारे आफू जानकार नरहेको उनले सुनाए । सुरुको वर्ष भएर धेरै किसान यसबारे बेखबर बने, उनले भने, यो वर्ष अधिकतम किसानको दाबी आउने आकलन गरेका छौं । उत्पादन लागत उठेन भनेर किसान विस्थापित हुनुपर्दैन । उपभोक्ताले पनि सस्तोमा पाउँछन् ।"
महासंघमा ग्रिनग्रोथ एडभाइजरी सर्भिस,"काठमाडौं (कास) हरित अर्थतन्त्रको प्रवर्द्धनमा काम गर्न नेपाल उद्योग वाणिज्य महासंघको सचिवालयमा ग्रिनग्रोथ एडभाइजरी सर्भिस स्थापना गरिएको छ । राष्ट्रिय सभामा दिगो विकास एवं सुशासन समितिका सभापति माननीय प्रकाश पन्थ, महासंघका अध्यक्ष चन्द्रप्रसाद ढकाल र अन्तर्राष्ट्रिय श्रम संगठनका देशीय निर्देशक नुमान ओजकानले संयुक्त रूपमा बिहीबार यसको सुरुवात गरे । ग्रिनग्रोथ एडभाइजरी सर्भिस अन्तर्राष्ट्रिय श्रम संगठनको प्राविधिक सहयोगमा स्थापना भएको महासंघले जारी गरेको विज्ञप्तिमा भनिएको छ ।सर्भिसमार्फत महासंघले आर्थिक वृद्धिलाई बढावा दिँदै वातावरणीय रूपमा दिगो अभ्यासहरू अपनाउन सक्रिय रूपमा वकालत गर्ने बताइएको छ । एडभाइजरीमार्फत औद्योगिक करिडोर, औद्योगिक क्षेत्र र ग्रामहरूमा विशेष जोड दिएर रोजगारमूलक सीप विकास, हरित रोजगारी र न्यायोचित परिवर्तनमा केन्द्रित हुँदै केन्द्र, प्रदेश र स्थानीय स्तरमा सचेतना अभियानहरू आयोजना गरिने महासंघले जनाएको छ । हरित अर्थतन्त्रलाई प्रवर्द्धन गर्न रणनीति र कार्य योजनाहरूको विकासमा सहयोग गर्ने कार्यमा पनि एडभाइजरीले पहल गर्नेछ । हरित वृद्धिको महत्त्व र केन्द्रीय, प्रदेश र स्थानीय स्तरमा वकालत र प्रगति मापन गर्न मेट्रिक्स र सूचक स्थापना गरी हरित वृद्धिको कार्यान्वयन सुनिश्चित गर्न नियामक मार्गदर्शन पनि गर्ने बताइएको छ ।"
अर्थ संक्षेप,"सीजीका विन्टर सामानमा अफर काठमाडौं (कास) इलेक्ट्रोनिक्स तथा घरेलु उपकरण ब्रान्ड सीजी स्मार्ट डोमेस्टिक अप्लायन्सेसले जाडो मौसमलाई लक्ष्य गर्दै नयाँ नयाँ जाडोका सामग्री बजारमा ल्याएको छ । सीजी घरमा, न्यानो मनमा शीर्षकका स्मार्ट घरेलु उत्पादन इलेक्ट्रिक ओभन, कार्बन हिटर, हलोजन हिटर, पीटीसी फ्यान, हिटर, वाटर डिस्पेन्सर, इलेक्ट्रिक गिजर, ग्यास गिजर, हट पट्सलगायत सामान उपलब्ध गराएको छ । जाडोमा चिसो पानीले नुहाउने समस्याबाट मुक्त हुन सीजीले विभिन्न आकर्षक मोडलमा थप विशेषतासहित बजारमा ग्यास र इलेक्ट्रिक नयाँ गिजर ल्याएको हो । अफरहरूमा मेगा एक्सचेन्ज अफर, ० प्रतिशत नो कस्ट ईएमआई सुविधा, होटल भिभान्तामा २५ प्रतिशतसम्म छुटलगायत सुविधा पाइने कम्पनीले जारी गरेको विज्ञप्तिमा उल्लेख छ । बीवाईडी डल्फिन र सिललाई फाइभ स्टार काठमाडौं (कास) बीवाईडी डल्फिन र बीवाईडी सिलले सुरक्षामा फाइभ स्टार मूल्यांकन पाएका छन् । अस्ट्रेलियाको नयाँ कारको मूल्यांकन गरिने कार्यक्रम (एनक्याप) अन्तर्गतको नवीन एनक्याप परीक्षण मापदण्डअनुसार यी दुई सवारीले उक्त मूल्यांकन पाएका हुन् । अस्ट्रेलिया र न्युजिल्यान्डको सवारीसाधनको सुरक्षामा स्वतन्त्र अवाज एनक्यापले सन् २०२३ देखि आफ्नो मूल्यांकन मापदण्ड विस्तार गरेको हो । सुरक्षाका फाइभ स्टार मूल्यांकन पाउन सवारीसाधनले सबै परीक्षणमा उच्चतम मापदण्ड प्राप्त गर्नुपर्ने र अत्याधुनिक सुरक्षाका प्रविधिले सुसज्जित हुनुपर्ने बताइएको छ । आउँदै छ दराज ११ः११ काठमाडौं (कास) नेपालको ईकमर्स ब्रान्ड दराजले ११ः११ सेलको छैटौं संस्करण सार्वजनिक गरेको छ । कात्तिकको २५ बाट सुरु हुने यो सेलमा ग्राहकले रासन, घरेलु उपकरण, इलेक्ट्रोनिक्स, फेसन र मनोरञ्जनजस्ता विभिन्न विधाका लाखौं प्रोडक्टमा ७ करोडसम्म छुट पाउने कम्पनीले जारी गरेको विज्ञप्तिमा उल्लेख छ । यो सेलमा ग्राहकले निःशुल्क डेलिभरी, १० हजारसम्मको मेगा भाउचर, मेगा डिलमा ८०५ सम्मको छुटलगायत सुविधा रहेको बताइएको छ । नबिल बैंक, सानिमा बैंक, हिमालयन बैंक, ग्लोबल आईएमई बैंक, एनआईसी एसिया बैंक, एभरेष्ट बैंक, नेपाल इन्भेस्टमेन्ट मेगा बैंक, एनएमबी बैंक, माछापुच्छ्रे बैंक, सिटिजन्स बैंक, नेपाल एसबिआई बैंक, नेपाल बैंक, कृषि विकास बैंक, ज्योति विकास बैंक र सांग्रिला डेभलपमेन्ट बैंक यस वर्षको ११ः११ सेलसँग आबद्ध भएका छन् । दराजले डिजिटल वालेट आईएमई पेसँग पनि सहकार्य गरेको छ । भूकम्पपीडितलाई एफवान सफ्ट ग्रुपको ३० लाख काठमाडौं (कास) फिनटेक ग्रुप एफवान सफ्टले जाजरकोट र रुकुप पश्चिमका भूकम्पपीडितको सहयोगार्थ आर्थिक सहयोग गरेको छ । ग्रुपले प्रधानमन्त्री दैवी उद्धार कोषमा बिहीबार ३० लाख जम्मा गरेको हो । कोषमा एफवान सफ्ट ग्रुपअन्तर्गतका एफवान सफ्ट इन्टरनेसनल, ईसेवा, फोनपे, ईसेवा मनी ट्रान्सफर तथा एफवान सफ्ट ग्रुपमा कार्यरत कर्मचारीले आर्थिक सहयोग गरेका हुन् । संघीय पर्यटन ऐनलाई सीएनआईले दियो सुझाव काठमाडौं (कास) नेपाल उद्योग परिसंघ (सीएनआई) ले संघीय पर्यटन ऐनका लागि सुझाव पेस गरेको छ । परिसंघका उपाध्यक्ष राजबहादुर शाह नेतृत्वको टोलीले बिहीबार संस्कृति, पर्यटन तथा नागरिक उड्डयनमन्त्री सुदन किरातीलाई सुझाव पेस गरेको हो । परिसंघको पर्यटन समितिको संयोजनमा पर्यटनसँग सम्बन्धित संघसंस्थाहरूको समेत सुझाव लिई सुझाव तयार पारिएको उपाध्यक्ष शाहले बताए । मन्त्री किरातीले संघीय पर्यटन ऐन तर्जुमा गर्न सरोकारवालालाई सुझाव दिन गरेको आग्रहअनुसार नेपाल उद्योग परिसंघको पर्यटन समितिको समन्वयमा होटेल संघ नेपाल (हान), नेपाल एसोसिएसन अफ टुर एन्ड ट्राभल एजेन्ट्स (नाट्टा), ट्रेकिङ एजेन्सिज एसोसिएसन अफ नेपाल (टान), प्यासिफिक एसिया ट्राभल एसोसिएसन (पाटा), नेपाल माउन्टेनियरिङ एसोसिएसन (एनएमए), स्कल इन्टरनेसनल नेपाल (एसकेएल) लगायत यस क्षेत्रका विज्ञाट समेत सुझाव लिइएको थियो । आर्थिक विकासका लागि पर्यटन एक महत्त्वपूर्ण क्षेत्र रहेको र यसका सम्भाव्यता उजागर गर्दै लाभ लिन अब बन्ने संघीय पर्यटन ऐन सहयोगी हुने परिसंघका अध्यक्ष राजेशकुमार अग्रवालले बताए । भूकम्पपीडितलाई हिमालयन बैंकको २१ लाख काठमाडौं (कास) हिमालयन बैंक लिमिटेडले आफ्नो संस्थागत सामाजिक उत्तरदायित्वअन्तर्गत भूकम्पपीडितका लागि २१ लाख रुपैयाँ बराबरको राहत सामग्री प्रदान गरेको छ । विपद्को समयमा त्यस क्षेत्रका बासिन्दालाई केही सहयोग वा राहत होस् भन्ने मनसायले अत्यावश्यक खाद्यान्न (दाल, चामल, नुन र तेल) खरिद गरी जिल्ला प्रसाशन कार्यालय जाजरकोट खलंगालाई हस्तान्तरण गरिएको बैंकले जारी गरेको विज्ञप्तिमा जनाइएको छ । एनसेलको बम्पर पुरस्कार स्कुटर हस्तान्तरणकाठमाडौं (कास) एनसेल आजियाटा लिमिटेडले हरेक दिन सरप्राइज सबैलाई स्योरप्राइज योजनाअन्तर्गत मंगलबार थप ३ जना ग्राहकलाई बम्पर पुरस्कारमा स्कुटर प्रदान गरेको छ । बम्पर पुरस्कार काठमाडौंको नयाँ बानेश्वर, भैरहवा र जनकपुरस्थित एनसेल सेन्टरमा आयोजित भिन्नाभिन्नै कार्यक्रममार्फत हस्तान्तरण गरिएको हो । एनसेलका प्रमुख कार्यकारी अधिकृत तथा प्रबन्ध निर्देशक जाब्बोर कायुमोभले नयाँ बानेश्वर एनसेल सेन्टरमा ललितपुरका आकाश तामाङलाई, एनसेल सेन्टर भैरहवाबाट अभिनेत्री केकी अधिकारीले बाँकेकी मीना त्रिपाठीलाई र सप्तरीका सुदीप क्षेत्रीलाई अभिनेत्री प्रियंका कार्कीले एनसेल सेन्टर जनकपुरमा आयोजित कार्यक्रममा बम्पर पुरस्कारस्वरूप छुट्टाछुट्टै स्कुटर हस्तान्तरण गरे । यो योजना अर्थपूर्ण तरिकाले ग्राहकको मन जित्ने हाम्रो प्रयासको एक प्रमाण हो, जाब्बोरले भने । विजयीलाई रोयल इनफिल्डको नगद पुरस्कार काठमाडौं (कास) रोयल इनफिल्डका लागि आधिकारिक बिक्रेता अल्फा अटोमोटिभले प्रालिले सञ्चालन गरेको हन्टर टिकटक च्यालेन्ज २०२३ का विजयीलाई पुरस्कार हस्तान्तरण गरेको छ । प्रथम पुरस्कार जित्ने पोखराका पदम लामालाई १ लाख, दोस्रो पुरस्कार जिन्ते पोखराकै स्मिता घिमिरेलाई ६० हजार र तेस्रो पुरस्कार जित्ने हेटौंडाका रजक शाहीलाई ४० हजार रुपैयाँ हस्तान्तरण गरिएको कम्पनीले जारी गरेको विज्ञप्तिमा उल्लेख छ । होन्डाको ॅदसैंमा १० लाख योजना छठसम्म काठमाडौं (कास) होन्डाको मोटरसाइकल तथा स्कुटरले ल्याएको आकर्षक उपहार योजना दसैंमा १० लाख छठ पर्वसम्म जारी रहने भएको छ । योजनाअन्तर्गत ग्राहकले होन्डाका कुनै पनि मोटरसाइकल तथा स्कुटर खरिदमा स्क्र्याच कुपन प्राप्त गरी १० लाख नगद जित्न सक्ने कम्पनीले जारी गरेको विज्ञप्तिमा उल्लेख छ । चुज योर स्किमअन्तर्गत ग्राहकले १० हजारसम्मको थप स्क्र्याच कार्ड वा १२ हजार ५ सय बराबरको पाँचवर्षे एएमसी प्याकेज पाउन सक्ने पनि विज्ञप्तिमा जनाइएको छ । कम्पनीले ग्राहकलाई आकर्षक योजना प्रदान गर्ने उद्देश्यले १ फाइनान्स योजनामा पनि यो दसैंमा १० लाख योजना उपलब्ध गराइरहेको छ । होन्डा बिग बाइकको खरिदमा पनि १ लाखसम्मको छुट रहेको बताइएको छ ।"
इन्दुलाई कप्तानी,"काठमाडौं (कास) इन्दु बर्मालाई नेपाली महिला क्रिकेट टोलीको कप्तानमा नियुक्त गरिएको छ । नेपाल क्रिकेट संघ (क्यान) ले बिहीबार रुबिना क्षेत्रीको स्थानमा इन्दुलाई नेपाली टोलीको जिम्मेवारी दिइएको हो । रुबिना सन् २०११ यता निरन्तर नेपालको कप्तान रहेकी थिइन् । इन्दुको कप्तानीमा नेपालले पहिलोपल्ट हङकङमा अर्को साता सुरु हुने हङकङ ट्वान्टी२० आई शृंखलामा खेल्नेछ । नोभेम्बर १५ देखि १९ सम्म हुने प्रतियोगितामा नेपाल र हङकङसहित जापान र तान्जिनियाले प्रतिस्पर्धा गर्दै छन् । इन्दु नेपाली महिला टोलीको पाँचौं कप्तान हुन् । नेरी थापा, रितु कनोजिया, नीरा राजोपाध्याय, रुबिना हुँदै नेपालको कप्तानी इन्दुको काँधमा आइपुगेको हो । इन्दु पछिल्लो १२ वर्षयता निरन्तर नेपाली टोलीमा छिन् । नेपालबाट सर्वाधिक ट्वान्टी२० अन्तर्राष्ट्रिय रन बनाउने खेलाडीको सूचीमा उनी तेस्रो नम्बरमा छिन् ।नेपालले खेलेका ४६ मध्ये ४४ ट्वान्टी२० अन्तर्राष्ट्रिय खेल खेलेकी २६ वर्षीया इन्दुले एक अर्धशतकसहित ४ सय ९३ रन बनाएकी छन् । नेपालबाट सर्वाधिक रन बनाउनेमा उनीभन्दा अगाडि सीता रानामगर (६९१ रन) र रुविना (५०२) मात्र छन् । इन्दुले ट्वान्टी २० अन्तर्राष्ट्रियमा २३ विकेट लिएकी छन् । उनीभन्दा बढी विकेट सीता (४२), कविता कुँवर (३७) र रुबिना (३३) छन् । नेपाल एपीएफ क्लबबाट घरेलु क्रिकेट खेल्दै आएकी इन्दुलाई गत वर्ष सीता रानामगरको स्थानमा नेपालको उपकप्तान बनाइएको थियो ।"
न्युजिल्यान्ड सेमिफाइनल नजिक,"बेंगलुरु (एएफपी) ट्रेन्ट बोल्टको उत्कृष्ट बलिङ प्रदर्शन मदतले न्युजिल्यान्डले श्रीलंकालाई बिहीबार ५ विकेटले पराजित गर्दै विश्वकप क्रिकेटको सेमिफाइनल प्रवेशको संघारमा पुगेको छ । जितका लागि १ सय ७२ रनको लक्ष्य पाएको न्युजिल्यान्ड १ सय ६० बलको खेल बाँकी छँदै त्यहाँसम्म पुगेको थियो । टोलीका लागि डेभोन कन्वेले ४५ र रचिन रवीन्द्रले ४२ रन बनाए ।जितपछि न्युजिल्यान्ड १० अंकमा चौथो स्थानमा कायम रह्यो । अब न्युजिल्यान्डलाई उछिन्न पाकिस्तान र अफगानिस्तानले आआफ्नो अन्तिम खेलमा ठूलो अन्तरको जित निकाल्नुपर्नेछ । अन्तिम चरणको खेलमा पाकिस्तानले इंग्ल्यान्ड तथा दक्षिण अफ्रिकाले इंग्ल्यान्डको सामना गर्नेछन् ।जितपछि न्युजिल्यान्डका कप्तान केन विलियम्सनले भने, हाम्रो स्थितिमा पुग्न सक्ने टिम छैनन्भन्दा हुन्छ । तर स्थिति हाम्रो नियन्त्रणमा छैन । हामी अझै केही प्रशिक्षण सत्रमा रहने छौं, केही दिन बिदा पनि लिनेछौं । के हुन्छ थाहा छैन, तर हाम्रो स्थिति राम्रो छ । उत्कृष्ट सुरुआत लिएर आफ्ना पछिल्ला ४ खेल लगातार गुमाएपछि न्युजिल्यान्ड दबाबमा आएको थियो ।अब टोलीले अब सम्भवतः सेमिफाइनलमा भारतको सामना गर्नेछ । न्युजिल्यान्डबाट उत्कृष्ट लयमा रहेका रवीन्द्रले बलिङ गर्दै २ विकेट पनि लिए । यस विश्वकपमा तीन शतकसहित ५ सय ६५ रन बनाएका उनले प्रतियोगितामा सर्वाधिक रन बनाउने सूचीमा दक्षिण अफ्रिकाका क्विन्टन डी ककलाई पनि उछिनेका छन् ।न्युजिल्यान्डका दुवै बायाँहाते ओपनरले नियमित रूपमा बाउन्ड्रीबाट रन बटुले । कन्वे आउट भएलगत्तै रवीन्द्र पनि पेभेलियन फर्के । विलियम्सन र मार्क च्यापम्यान पनि आउट भएपछि डारेल मिचेलले स्थिति सम्हाले र ४३ रन बनाए । बोल्टले ३७ रनमा ३ विकेट लिएपछि टस जितेर पहिले ब्याटिङ गर्ने निर्णय अगाडि श्रीलंका ४६३ ओभर मात्र टिक्न सक्यो । यसबीच १ सय ७१ रनको स्कोरमात्रै खडा भएको थियो । ओपनर कुशल परेराले ५१ रन बनाए पनि अरू कसैले गतिलो योगदान दिन सकेनन् । श्रीलंका एक समय ९ विकेट गुमाएर १ सय २८ रनको स्थितिमा थियो । त्यसपछि अन्तिम विकेटका लागि ३८ रन बनाएर नटआउट रहेका महेश थिक्सनाले दिलसान मदुशंकासँग ४३ रनको साझेदारी गरेका थिए ।"
रहेनन् नेपाली खेलकुदका प्रिय डाक्टर,"(काठमाडौं)उनी सबैका लागि डा सरोज थिए । खेलकुद भनेपछि दिनरात भन्दैनथे । उनको अन्तिम असाइनमेन्ट चीनको हाङचउमा भएको १९ औं एसियाली खेलकुद नै रह्यो । प्रतियोगिता सुरु हुनु अगाडि नै उनी त्यहाँ पुगिसकेका थिए र अन्त्यसम्म रहे । त्यसबीच निकै व्यस्त थिए । यिनै डाक्टर सरोज को बिहीबार बिहान अकस्मात् निधन भयो । स्पोर्ट्स मेडिसनको पहिलो पुस्ताका चिकित्सक सरोजकृष्ण श्रेष्ठ ६६ वर्षका थिए । हृदयघातबाट उनको निधन भएको थियो । उनको अन्त्येष्टि शुक्रबार गरिनेछ । त्यसअघि उनको पार्थिव शरीरलाई श्रद्धाञ्जलीका लागि दिउँसो ३५ बजेसम्म सातदोबाटोस्थित एनओसी मुख्यालयमा राखिनेछ । उनका श्रीमती, दुई छोरी र एक छोरा छन् ।हाङचउमै भएको पारा एसियाली खेलकुदमा पनि उनको जाने कार्यक्रम थियो तर गएनन् । बरू अन्तिम पटक उनी दुई साताअघि काठमाडौं म्याराथनमा व्यस्त रहे । नेपाली खेलकुदमा सम्भवतः उनलाई नचिन्ने बिरलै रहनेछ । विशेषतः खेलाडीको उपचारमा उनी आफूले सक्दो सहयोग गर्थे । त्यतिमात्र होइन, खेलाडी जीवनलाई कसरी ठीक राख्नुपर्छ, त्यसमा लगातार मिहिनेत गरिरहन्थे । नेपाली खेलकुदका लागि उनको अनुपस्थिति ठूलै क्षति रहनेछ ।सन् १९८६ देखि उनी नेपाली खेलकुदसँग आबद्ध भएका थिए । जतिबेला नेपाली खेलकुदको नेतृत्वमा शरदचन्द्र शाह थिए । बक्सिङका लागि आयोजित ओलम्पिक सोलिडारिटी कोर्सबाट उनले नेपाली खेलकुदमा प्रवेश पाए र लगातार ३७ वर्ष यही क्षेत्रमा व्यस्त रहे । युक्रेन र जर्मनीमा चिकित्साशास्त्रबारे अध्ययन गरेका उनलाई स्पोर्ट्स मेडिसनबारे मनग्य जानकारी थियो । हाङचउमा छँदै उनी अनौपचारिक भेटघाटमा भन्ने गर्थे, नेपाली खेलकुदले त्यतिबेलासम्म सही विकास गर्न सक्ने छैन, जतिबेलासम्म यसलाई चिकित्सकीय दृष्टिकोणबाट विकास गरिन्न । सायद नेपाली खेलकुदले यसको विकासमा चिकित्सकीय क्षेत्रको आवश्यकता र महत्त्व बुझ्न चाहेन । यति भन्दाभन्दै पनि उनी लगातार यो क्षेत्रमा सक्रिय रहे र आफूले सक्दो गरिरहे । पछिल्लो समय उनी एनओसीअन्तर्गत मेडिकल कमिसनका अध्यक्ष थिए । उनी यो पदमा पछिल्लो साढे एक दशकयता कायम रहे । नेपाली खेलकुदले एक सहयोगी चिकित्सक गुमाएको छ र उनको निधन अपूरणीय क्षति भएको छ । उनी निकै शान्त, सौम्य र भलाद्मी व्यक्तित्वका धनी थिए । नेपाली खेलकुदलाई नजिकबाट लगातार माया र सहयोग गरिरहे । नेपालको ओलम्पिक मुभमेन्टले एक योद्धा गुमाएको छ । उनको निधनमा हामी स्तब्ध छौं, नेपाल ओलम्पिक कमिटीका अध्यक्ष जीवनराम श्रेष्ठले भने ।डा श्रेष्ठ नेपाली खेलकुदमा उपलब्ध माथिल्लो दर्जाका एकमात्र एन्टी डोपिङ विशेषज्ञ चिकित्सक थिए । उनी आफ्नो दक्षताका कारण विदेशमा पनि विज्ञका रूपमा ठूला खेल महोत्सवहरूमा भाग लिइरहन्थे । खेलकुदमा प्रतिबन्धित शक्तिबर्द्धक औषधिबारे खेलाडी, प्रशिक्षक र पदाधिकारीमाझ जनचेतना बढाउन उनले लगातार काम गरिरहे । अब यिनै डा सरोज नेपाली खेलकुदमाझ रहेनन् । उनीप्रति हार्दिक श्रद्धासुमन ।"
नेम्वाङविरुद्धको अविश्वास प्रस्ताव अस्वीकृत,"(मकवानपुर)नेपाली फुटबलको सर्वोच्च संस्था अखिल नेपाल फुटबल संघ (एन्फा) का अध्यक्ष पंकजविक्रम नेम्बाङविरुद्धको अविश्वासको प्रस्ताव बहुमतले अस्वीकृत भएको छ ।हेटौंडामा बिहीबार भएको विशेष साधारणसभामा नेम्वाङविरुद्धको अविश्वासको प्रस्तावमाथि मतदान भएको थियो । मतदानमा ५२ जनाले अविश्वासको प्रस्तावको विपक्षमा मत दिएपछि प्रस्ताव अस्वीकृत भएको थियो । अध्यक्ष नेम्वाङविरुद्ध अविश्वासको प्रस्ताव दर्ता गराउने एन्फाका पूर्वअध्यक्ष कर्माछिरिङ शेर्पा पक्षमा रहेको भनिएका ३४ प्रतिनिधिले भने मतदान प्रक्रिया नै बहिष्कार गरेका छन् । आफूहरूको विरोधका बावजुत पनि मतदान प्रक्रिया अगाडि बढाइएको भन्दै उनीहरूले बहिष्कार गरेका हुन् ।एन्फाका कुल ८७ मध्ये ५३ जनाले मतदानमा सहभागिता जनाएका थिए । ५२ जनाले अध्यक्षबाट नेम्बाङलाई हटाउन नहुनेमा मत हाले भने १ मत बदर भएको थियो । अध्यक्षविरुद्धको अविश्वासको प्रस्ताव पास हुन दुइतिहाई मत आवश्यक पर्दथ्यो । अध्यक्ष नेम्बाङले आफूविरुद्ध डेढ वर्ष नपुग्दै अविश्वासको प्रस्ताव आउनु आश्चर्यको रूपमा लिएको बताए । हाम्रो टिम एन्फामा आउँदा करिब १४१५ करोडको दायित्व थियो, धेरै ऋण तिरिसकेका छौं । विधि र नियमावलीअनुसार इमान्दारीपूर्वक काम गरिरहेका छौं, उनले दाबी गरे । उनले सबै क्लब र प्रतिनिधिलाई समेटेर अगाडि बढ्ने प्रतिबद्धता जनाए । अविश्वासको प्रस्ताव समूहका नेता तथा निवर्तमान अध्यक्ष कर्माछिरिङ शेर्पाले हालको नेतृत्वले विधानविपरीतको काम निरन्तर रूपमा गरिरहेकाले अहिलेको अवस्था सिर्जना भएको दाबी गरे । उनले आफ्नो समूह योजनामा सफल भएको बताए । उनले आफ्नो समूहले संस्थाको विकृति र विसंगतिका विषयमा निरन्तर आवाज उठाइरहने बताए । सुरक्षाकर्मीको बाक्लो उपस्थितिबीच साधारणसभा भएको थियो । असोज १७ को एन्फाको आपतकालीन बैठकले अविश्वास प्रस्ताव सामना गर्न विशेष साधारणसभा गर्ने निर्णय गरेको हो ।"
आर्मी फाइनलमा,वीरगन्ज (कास) प्रथम वीरगन्ज गोल्डकप फुटबलको उपाधिका लागि विभागीय प्रतिद्वन्द्वी त्रिभुवन आर्मी एफसी र नेपाल पुलिस क्लब भिड्ने भएका छन् । बिहीबार दोस्रो सेमिफाइनलमा आर्मीले संकटा क्लबलाई १० ले पराजित गर्दै फाइनल तय गरेको हो । आर्मीका रिपु भ्लोनले खेलको २३ औं मिनेटमा गरेको गोल नै निर्णायक भयो । संकटाले दुई पटक गोल फर्काउन मौका पाए पनि त्यसलाई सदुपयोग गर्न सकेन । निर्णायक गोल गरेका रिपु भ्लोन म्यान अफ द म्याच घोषित भए । उनले १० हजार रुपैयाँ पाए । फाइनल शनिबार हुनेछ ।
