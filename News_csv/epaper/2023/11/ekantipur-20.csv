शीर्षक,विवरण
आरतीकी आमाको धर्नामै छठ व्रत,"बिहे गर्नुअघि दाइजोको मागअनुसार आरतीका बुबा विनोदले १६ तोला सुन र २५ तोला चाँदी केटा पक्षलाई दिए । केटा पक्षले लगाउने लुगादेखि गरगहनासम्मको खर्च आरतीकै बुबाआमाले बेहोरेको बताउँछन् । घटनापछि जेठ ८ मा आरतीको माइती पक्ष उजुरी गर्न धनुषा प्रहरी प्रशासनमा पुगेको थियो । तर, प्रहरीले उजुरी लिन अस्वीकार गरेपछि उनीहरू काठमाडौं माइतीघर मण्डलमा धर्ना बस्न आए । धर्नापछि प्रहरीले आरतीका ससुरा मदन मोहन र पति मोतीबाबुविरुद्ध जाहेरी दर्ता गरेको थियो । उनीहरूलाई धनुषा जिल्ला अदालतले थुनछेकको आदेश दिएको थियो । उक्त आदेश बदर गरिपाउँ भनी पीडक पक्षले उच्च अदालत जनकपुरमा पुनरावेदन दिएपछि अदालतले पनि आरोपित दुवैलाई साधारण तारिखमा छोडिदियो । त्यसपछि पीडित पक्षका तर्फबाट उच्चको आदेशविरुद्ध सर्वोच्च अदालतमा असोज २६ मा मुद्दा दायर भएको छ । मंसिर ६ बुधबार मुद्दाको पेसी तोकिएको छ । पीडित परिवारले सासू रेणु र देवर रविसमेतलाई पक्राउ गर्न प्रहरीसमक्ष उजुरी दिँदासमेत कुनै प्रक्रिया नबढाइएको बताएका छन् । अझ मुख्य आरोपित आरतीका श्रीमान् र ससुरालाई उच्च अदालतले साधारण तारिखमा छोडेपछि झन् पीडामा रहेको पीडित पक्षले जनाएको छ । गृह मन्त्रालयले गत कात्तिक २० मा आरतीका परिवारलाई वार्तामा बोलाएको थियो । वार्तामा सहभागी भएका पीडित परिवारले ७ बुँदे मागसहित पत्र बुझाएका थिए । जसमा आरती साहको हत्यारालाई थुनामा पठाउनुपर्ने, पीडित परिवारलाई यातना दिने धनुषाका प्रहरीलाई निलम्बन गर्ने, न्यायिक छानबिन समिति गठन गर्ने, माइतीघरको धर्नास्थलमा भएका सांघातिक आक्रमण तथा अनुचित पक्राउ तथा यातनाको छानबिन गरी दोषीमाथि कारबाही गर्नुपर्ने, पोस्टमार्टम गलत बनाउने चिकित्सकमाथि कारबाही गर्नुपर्ने, जाहेरी दर्तामा निरुत्साहित गर्ने सरकारी वकिललाई कारबाही गर्नुपर्ने र लामो समय धर्ना बसेका पीडित परिवारमा शारीरिक अस्वस्थता र आर्थिक क्षति भएकाले क्षतिपूर्तिको व्यवस्था गरिनुपर्ने माग छन् । मन्त्रालयमा छलफल गरेर छिट्टै समस्याको सम्बोधन गरिने भनिए पनि अहिलेसम्म कुनै जानकारी नआएको आरतीका मामा सन्तोष साहले बताएका छन् । धर्नामा बस्दाबस्दै बिरामी भइसकियो, न्याय पाउन ढिला भयो, उनले भने ।"
घाटहरूमा खचाखच श्रद्धालु,"आस्था र श्रद्धाको साझा पर्वको रुपमा फैलिादै गएको छठको सझिया घाटको दिन आइतबार विभिन्न घाटमा श्रद्धालुको भीड लागेको छ । घाटहरु व्रतालु, उनीहरुका परिवारका सदस्य र श्रद्धालुहरुको बाक्लो उपस्थितिले खचाखच भरिएको छ । नयाँनयाँ परिधान लगाएका व्रतालुले पूजा सामग्री तथा प्रसाद राखिएको बाँसको छैंटी टाउकोमा बोकेर घाटमा जम्मा भएका थिए ।घाटहरुमा आइतबार मध्याह्न १२ बजेपछि नै चहलपहल बढेको र दिन ढल्दै गएसँगै व्रतालु र उनीहरुलाई सघाउन परिवारका सदस्यको आगमन बढेको थियो । छठी माताको दर्शन गर्न आउने श्रद्धालु तथा भक्तजनको घुइँचो बढ्न थालेपछि छठ घाटहरु खचाखच भरिएका हुन् । शनिबार खरना विधिअन्तर्गत रस्याउ रोटी अर्थात् दूध र गुँड हालेर पकाइएको खिर (रस्याउ) र रोटीपुरी खाएका व्रतालुहरु आइतबार दिनभरि निर्जल निराहार व्रत बसेका थिए । व्रतालुहरुले सझिया घाट मा अस्ताउँदो सूर्यको उपासना गरे । सोमबार बिहान उदाउँदो सूर्यको उपासनापछि प्रसाद खाएर व्रत तोड्ने परम्परा छ । छठ घाटमा व्रतालुहरुले अस्ताउँदै गरेको सूर्यलाई बाँसको सुपुलीमा नरिवल लगायतका पूजा सामग्रीको अर्घ दिएका थिए । त्यसपछि उनीहरु घण्टौं घाटमा बसेर पूजा अर्चनामा लीन भए । केही व्रतालु रातभरि घाटमै बस्छन् भने केही घर फर्केर आँगनमा कोशी भर्ने विधि गर्छन् । छठ व्रत लिए व्रतालुहरुको मनोकांक्षा पूरा हुने धार्मिक विश्वास छ । तराई, मधेश, पहाड र हिमाल जोड्ने विशेष पर्वका रुपमा छठलाई लिने गरिन्छ । यो पर्व कुनै समुदायको मात्र नभएर सिंगो मुलुकको साझा पर्वका रुपमा रहेको छ ।"
कोप२८ मा प्रधानमन्त्रीको नेतृत्वमा नेपालको सहभागिता,"(काठमाडौं)प्रधानमन्त्री पुष्पकमल दाहालको नेतृत्वमा नेपालले संयुक्त राष्ट्रसंघीय जलवायु परिवर्तन सम्मेलनको २८ औं संस्करण (कोप२८) मा सहभागिता जनाउने भएको छ । परराष्ट्र स्रोतका अनुसार यस पटक यूएईमा हुने कोप२८ नेपालका लागि महत्त्वपूर्ण रहेको उल्लेख गर्दै प्रधानमन्त्री दाहाल आफैंले नेतृत्व गरेर जान लागेका हुन् । कोप२८ मंसिर १४ देखि २६ सम्म यूएईको दुबई सहरमा हुने तय भएको छ ।प्रधानमन्त्री दाहाल नेतृत्वको टोलीमा वन तथा वातावरणमन्त्री विरेन्द्रप्रसाद महतोसहितका पदाधिकारी रहनेछन् । नेपालले यस पटक जलवायु कोषमार्फत क्षतिपूर्तिका लागि लबिइङ गर्ने गरी एजेन्डा प्रस्तुत गर्ने गृहकार्य गरिरहेको छ । प्रधानमन्त्रीका परराष्ट्र मामिला सल्लाहकार रूपक सापकोटाले प्रधानमन्त्रीकै नेतृत्वमा सहभागिता जनाउने गरी सरकारले गृहकार्य गरिरहेको बताए । नेपालले कार्बन उत्सर्जनमा कुनै पनि भूमिका निर्वाह गरेका छैन । तर अन्य मुलुकले गरेको कार्बन उत्सर्जनका कारण नेपालले क्षति बेहोर्नुपरेको छ, सापकोटाले भने, यस पटक प्रधानमन्त्रीले नेपालले लस एन्ड ड्यामेज कोषबाट रकम माग गर्ने होइन, नेपालले पाउनुपर्ने अधिकारै हो भन्ने कुरा उठाउनु हुनेछ ।प्रधानमन्त्री तथा मन्त्रिपरिषद्को कार्यालय, परराष्ट्र मन्त्रालय, वन तथा वातावरण मन्त्रालय र राष्ट्रिय योजना आयोगले समन्वय गरेर प्रधानमन्त्रीको भ्रमण र एजेन्डाहरूका बारेमा गृहकार्य गरिरहेका छन् । साथै, जलवायु परिवर्तनका विज्ञसँग पनि सरकारी पक्षले कुराकानी गरिसकेको छ । योजना आयोगका एक पदाधिकारीका अनुसार प्रधानमन्त्री दाहालले कोप२८ मा नेपालका तर्फबाट दिने सन्देशका बारेमा सबै निकाय मिलेर काम भइरहेको छ । प्रधानमन्त्री दाहालले यस पटकको कोपमा नेपालले सहयोगको याचना गर्ने नभई अधिकारका कुरा राख्ने बताइसकेका छन् । नेपाल पर्वतारोहण संघले शनिबार सोलुखुम्बुको सगरमाथा आधार शिविर कालापत्थरमा आयोजित कार्यक्रममा प्रधानमन्त्री दाहालले भनेका छन्, हामीले गर्दै नगरेको कामको मूल्य चुकाउन सक्दैनौं, जसले कार्बन उत्सर्जनमा कमजोरी गरेको छ, उसले हाम्रो अधिकारका रूपमा जलवायु कोषमार्फत क्षतिपूर्ति दिनुपर्छ । उनले कोपमा जलवायु परिवर्तनबाट नेपालमा परेको असरका बारेमा स्पष्टसँग कुरा राख्ने बताएका हुन् । सम्मेलनमा जलवायु परिवर्तनको असर न्यूनीकरणका लागि सहयोगभन्दा पनि अधिकारका विषयलाई प्राथमिकताका साथ उठाइने उनले उल्लेख गरे ।परराष्ट्र स्रोतका अनुसार मंसिर १६ मा प्रधानमन्त्री दाहालले नेपालका तर्फबाट सम्बोधन गर्ने कार्यक्रम छ । प्रधानमन्त्री दाहालले कोप२८ सम्मेलनमा नेपालका तर्फबाट उठाउनुपर्ने विषयमा पनि छलफल गरिसकेका छन् । दाहालका अनुसार उक्त छलफलमा जलवायु वित्त, अनुकूलन, पर्वतीय प्रविधि हस्तान्तरण र क्षमता अभिवृद्धि, हानि र नोक्सानी, लैंगिक, युवा, बालबालिका, जलवायु सशक्तीकरण, जलवायु परिवर्तनका असर कम गर्न ६ बुँदामा विज्ञबाट सुझाव प्राप्त भएको छ । यस पटकको कोप२८ मा नेपालले मात्र होइन, संयुक्त राष्ट्रसंघका तर्फबाट पनि नेपालमा जलवायु परिवर्तनका कारण परेका असरका बारेमा प्राथमिकता मिल्नेछ । नेपालमा जलवायु परिवर्तनबाट परेको असरलाई बुझ्नका लागि राष्ट्रसंघका महासचिव एन्टोनियो गुटेरेसले नै कात्तिक १२ देखि १५ सम्म नेपालको भ्रमण गरेका थिए । उनले सगरमाथा क्षेत्रदेखि अन्नपूर्ण बेस क्याम्पसम्म स्थलगत भ्रमण गरेका थिए । साथै, उनले त्यहीबाट भिडियामार्फत विश्व समुदायलाई पनि जलवायु परिवर्तनको असरबारे जानकारी दिएका थिए । महासचिव गुटेरेसले नेपालको संघीय संसद्को संयुक्त सदनलाई सम्बोधन गर्दै जलवायुसम्बन्धी कार्यमा नेपाल अग्रपंक्तिमा रहेको बताएका थिए । गुटेरेसले वैश्विक कार्बन उत्सर्जनमा नेपालको योगदान धेरै सानो अंश रहेको तर मनसुन, आँधीबेहरी र पहिरो तीव्रता तथा भीषणताको हिसाबले बढ्दै गएको उल्लेख गरेका थिए । बाली, पशुधन र सम्पूर्ण गाउँहरू नष्ट गर्दै अर्थव्यवस्थालाई ध्वस्त पार्दै छन् र मानव जीवनलाई बर्बाद गर्दै छन् । अगस्टमा भएको भारी वर्षाले ल्याएको पहिरोले विनाश निम्त्यायो र सयौं मानिसहरूको मृत्यु भयो, गुटेरेसले भनेका थिए, हिमनदीहरू असामान्य गतिमा पग्लिरहेका छन् । नेपालले तीस वर्षको अवधिमा आफ्नो हिमनदीको झन्डै एक तिहाइ गुमाएको छ । प्रभाव विनाशकारी छ, पानीले भरिएका ताल फुट्दै छन् । नदी र समुद्रको पानी बढ्दै छ । संस्कृतिहरूले चुनौतीका सामना गरिरहेका छन् । पहाडहरू जोखिममा छन् र चट्टान, पहिरो तथा हिमपहिरोको जोखिम बढ्दो छ । चुनौतीहरू बढ्ने क्रम जारी रहनेछ ।महासचिव गुटेरेसले हिमालयका नदीहरूले एक अर्बभन्दा बढी मानिसलाई स्वच्छ पानी प्रदान गर्ने उल्लेख गर्दै भविष्यमा सिन्धु, गंगा र ब्रह्मपुत्र जस्ता हिमालयका प्रमुख नदीहरूको बहाव अत्यन्तै सीमित हुने बताएका थिए । उनले विश्वको तापक्रम वृद्धिलाई १५ डिग्री सेल्सियसमा सीमित गर्न सबै देशले आफूले प्रस्ताव गरेको एक्सलरेसन एजेन्डालाई प्रभावकारी बनाउनुपर्नेमा पनि जोड दिएका थिए । कोप२८ लाई अर्थपूर्ण बनाउनुपर्छ । हामीले जलवायु न्याय प्रदान गर्न पनि आवश्यक छ । विकसित देशहरूले वार्षिक १ खर्ब डलर दिने वाचा पूरा गर्नुपर्छ, उनको भनाइ थियो, जलवायु उत्थानशीलता निर्माण गर्ने प्रयासको केन्द्रमा सबैभन्दा संकटासन्न समुदाय हुनुपर्दछ । र, यस वर्षको कोप२८ मा सबै पक्षहरूले कोसेढुंगा नोक्सान र क्षति कोषलाई परिचालन गर्नुपर्छ । हामीलाई कोषमा नयाँ र समयमै वाचा चाहिन्छ । नेपाली जनता त्यसैमा निर्भर छन् । कूटनीतिक स्रोतका अनुसार गुटेरेसले नेपाल भ्रमणको दौरान अवलोकन गरेका जलवायु परिवर्तनको असरबारे भिडियो कोप२८ को दौरान पनि देखाउने कार्यक्रम छ ।"
देउसीको रकम भूकम्पपीडितलाई,"काभ्रे (कास) काभ्रेको नमोबुद्ध नगरपालिका४ स्थित मेथिनकोटको जनक माध्यमिक विद्यालयले देउसीभैली खेलेर संकलन गरेको रकम जाजरकोट र रुकुमपश्चिमका भूकम्पपीडितलाई दिने निर्णय गरेको छ । देउसीभैली खेलेर संकलन भएको १६ लाख २५ हजार रुपैयाँ भूकम्पपीडितलाई दिने निर्णय गरिएको विद्यालय संयोजक हरिहर अधिकारीले बताए । उनले उक्त रकम यसै साता भूकम्प प्रभावितलाई प्रदान गर्ने तयारी भइरहेको जानकारी दिए । भूकम्प प्रभावितको सहयोगार्थ नमोबुद्ध नगरपालिका२ चिस्यान बुचाकोट, नमोबुद्ध७ नौबिसे र भकुन्डे बजारमा कात्तिक २७ र २८ मा देउसीभैली खेलिएको थियो । कार्यक्रम जनक माध्यमिक विद्यालय, जनक बहुमुखी क्याम्पस, नमोबुद्ध नगर पतञ्जली योग समिति र भकुन्डेबेसी जेसिजको सहकार्य र समन्वयमा सम्पन्न भएको विद्यालयका प्रधानाध्यापक प्रदीप पोख्रेलले बताए । विद्यालयले आर्थिक अवस्था कमजोर भएका विद्यार्थीलाई सहयोग गर्ने उद्देश्यले कात्तिक १५ देखि नै देउसीभैलो कार्यक्रमको तयारी गरेको थियो । तर कात्तिक १७ मा जाजरकोट र रुकुम पश्चिममा गएको भूकम्पमा परेर ठूलो धनजनको क्षति भएपछि कार्यक्रमको मोडालिटी नै परिवर्तन गरियो, कक्षा १२ मा अध्ययनरत लोपसाङ तामाङले भने, सरहरूले यो कार्यक्रमलाई बृहत् रूपमा सञ्चालन गर्नुपर्छ भन्ने सल्लाह दिएपछि तयारी गरेका हौं । भूकम्पपीडितको दुखेको घाउमा मल्हम लगाउनका यस कार्यक्रमबाट संकलन भएको रकम सहयोग गर्न लागिएको अर्की विद्यार्थी प्रीति श्रेष्ठले बताइन् । जनक मावि तथा जनक बहुमुखी क्याम्पसका विद्यार्थीले देउसीभैली गीत तथा नृत्य, साकेला, सोरठी, धिमे, तामाङ सेलोलगायत नृत्य र लोकसांस्कृतिक झाँकी प्रस्तुत गरेका थिए ।"
२६९ वर्षदेखि घुमिरहेको रोटे पिङ,"(पाँचथर)पाँचथरको फाल्गुनन्द गाउँपालिका वडा नम्बर ६ र ७ को संगमस्थलमा पर्छ बसाँगु बजार । प्रत्येक वर्ष यही बजारमा असोज र कात्तिकमा लाग्ने दीपावली (दुतिया) मेलामा चल्छ, परम्परागत शैलीको काठको रोटे पिङ । स्थानीय कुरुम्वाङ र आङदेम्बे थरका लिम्बूले आफ्ना पुर्खा सोरसिंहले थापेको यो पिङको इतिहास २ सय ६९ वर्ष पुरानो रहेको बताउँछन् । इतिहासका जानकार अमर आङदेम्बेले सोरसिंह कुरुम्वाङले विक्रम संवत १८११ मा यो ठाउँमा पहिलो पटक काठको रोटे पिङ बनाएको इतिहास भएको बताए । यसबारे यहाँका चेम्जोङ, कुरुम्वाङ र आङदेम्बे थरका वंशावलीमा पनि उल्लेख छ । इतिहासकार आङदेम्बेले यो पिङको परम्परा सुरु हुनुका पछाडि जोडिएको आदिम कथा पनि सुनाए । उनका अनुसार १७७७ सालमा जन्मेका सोरसिंहको विवाह गरेको तीन दशकसम्म छोराछोरी जन्मिएनन् । सन्तान नहुँदाको पीडामा तड्पिँदै उनी देवीदेवता भाकल गर्न हाल कुम्मायक गाउँपालिका केन्द्र यासोकमा अवस्थित कुम्मायक कुस्सायक मन्दिरमा पुगे । तर त्यहाँका लावती वंशीय लिम्बूले उनलाई दर्शन गर्न दिएनन् । त्यसपछि फर्केर उनले वसाँगुमै एउटा माङहिम (मन्दिर) स्थापना गरे । त्यसैलाई कुम्मायक कुस्सायकको स्वरूप मानेर नित्य पूजा सेवा र आराधना गर्न थाले । त्यसपछि ३९ र ४१ वर्षमा उनका २ छोरा जन्मिए ।सन्तान प्राप्त भएको खुसियालीमा तिनै सोरसिंले बसाँगुमा रोटे पिङ बनाएर गाउँलेलाई बोलाई खुसी साटे । १८११ सालदेखि सुरु गरिएको मेला र पिङ सोरसिंह जीवित रहुन्जेल उनकै नेतृत्वमा चल्यो । पछि यो मेलालाई दीपावली मेला नामकरण गरियो । यो पिङ प्रत्येक वर्षको असोज र कात्तिकमा सञ्चालन गरिन्छ । दसैं अगाडि थापिने रोटे पिङ दसैंतिहार र छठ पर्वसम्म निरन्तर चल्छ भने बाँकी समय झिकेर राखिन्छ । पिङमा चारवटा पिरा छन् । एउटा पिरामा एक पटकमा २ जनाका दरले ८ जनाले खेल्न मिल्ने भए पनि सम्भावित भार क्षमताको जोखिम टार्न एउटा पिरामा एक जनालाई मात्रै खेलाइन्छ । स्थानीय डिगम कुरुम्वाङले पिङका खाँबा खुट्टी र पिरा बिग्रिए स्थानीय सरकारले मर्मत गर्न खर्च उपलब्ध गराउँदै आएको बताए । हरेक वर्षझैं यसपाला पनि मेलामा भलिबल प्रतियोगिता गरियो । भलिबल प्रतियोगिता गर्न फाल्गुनन्द गाउँपालिकाले पालिका र वडाबाट २ लाख १५ हजार सहयोग गरेको छ । प्रतियोगितामा पाँचथर, इलाम र तेह्रथुमका १२ भलिबल टिमको सहभागी छन् । मेला र भलिबल प्रतियोगिताको समापन छठ पर्व पछाडि गरिन्छ । मेला आयोजक कमिटीका अध्यक्ष अमर आङदेम्बेले यो वर्षको प्रतियोगिता र मेला मंसिर ३ गते सकिने बताए । दशक लामो सशस्त्र द्वन्द्वका बेला देशका ग्रामीण भेगमा लाग्ने कैयन् मेला, जात्रा र उत्सव रोकिए । तर त्यतिबेला पनि बसाँगु मेला रोकिएन । मेलासँगै भलिबल प्रतियोगिता पनि चलिरह्यो । स्थानीय १०२ वर्षीय मालिङ्गे लिम्बूले स्थानीयको एकता, लगनशीलता र इमान्दारिताकै कारणले द्वन्द्वकालमा समेत माओवादीले यो मेला र पिङ बन्द गर्न नसकेको बताए ।"
अमेरिका जाने सालघारीको बाटो,"काशी जाने कुतिको बाटो भन्ने उखान पुरानो भएको छ, अहिले नेपालीका लस्कर अमेरिकातिर सोझिएका छन् । त्यो पनि अन्तर्राष्ट्रिय विमानस्थलको मार्गबाट होइन, गाउँको सालघारी हुँदै ओरालो लागेर भारत पस्ने र विभिन्न मुलुकमा हन्डर र ठक्कर खाँदै सके गन्तव्यमा पुग्ने, नसके फर्कने, फर्काइने । जसरी पनि अमेरिका पुग्ने र मनग्य कमाउने हुटहुटीले नेपाली युवालाई यसरी ग्रसित पारेको छ कि उनीहरू दलाललाई ८० लाखसम्म सहजै बुझाउन र ज्यान माया मारेर कैयौं महिना हिँड्न तयार हुन्छन् । केहीले यसरी अमेरिका पुगेर कानुनी प्रक्रिया पुर्याएपछि आर्थिक हैसियत उकासेका पनि छन् तर अरू कैयन् बाटामै अलपत्र पर्छन्, कतिले ज्यान गुमाउँछन् । अमेरिका पुगेपछि पनि कागजी प्रक्रिया नमिलेर स्वदेश फर्काइएकाहरू प्रशस्तै छन् । त्यस्ता व्यक्तिहरूमा अमेरिका जाँदाको ऋण कसरी चुक्ता गर्ने अर्को चिन्ता थपिन्छ । तैपनि अवैध मार्गबाट अमेरिका जान खोज्ने युवाको संख्या न कम भएको देखिन्छ न उनीहरूको अवैध यात्रा रोक्न सरकारले नै गम्भीर चासो दिएको छ । बेरोजगारी समस्या र कामधन्दा भए पनि न्यून आम्दानीका बीच गुज्रिरहेका युवालाई मनग्य कमाइको सपना देखाएर अवैध बाटो अमेरिकातर्फ हिँडाउने दलालहरू गाउँ तहसम्मै सक्रिय देखिन्छन् । अमेरिका पुगेकाको प्रगतिका कथा सुन्दै आएका युवालाई दलालहरूले सजिलै जाल मा पार्ने गरेका छन् । अमेरिकामा पुग्ने र उतै बस्ने लालसा युवामा कुन हदसम्म छ भन्ने त नक्कली शरणार्थी प्रकरणले नै प्रस्ट पारिसकेको छ । अवैध प्रपञ्चलाई रोक्न होइन, सहयोग गर्न राजनीतिक र प्रशासनिक तहमा कसरी मिलेमतो गरिन्छ भन्ने पनि त्यही प्रकरणले खुलाइसकेको छ । यस्तो विडम्बनापूर्ण स्थितिका माझ आफ्नो सञ्जालमार्फत युवालाई अमेरिका छिराइदिने प्रलोभन देखाएर लाखौं असुल्ने दलालहरूको धन्दा मौलाइरहेको छ । र, राज्यले यसमा अनदेखा गरिरहेको छ ।दाङ, रुकुम पश्चिम, रुकुम पूर्वलगायत जिल्लामा दलालको पछि लागेर अवैध बाटो अमेरिकातर्फ जाने लहर नै चलेको देखिन्छ । युवाले अमेरिका जानका लागि महँगो ब्याजदरमा ऋण काढेर यहाँका दलाललाई ३०४० लाख रुपैयाँ बुझाउँछन् । अमेरिका पुग्न सफल भएर कानुनी प्रक्रिया पूरा गर्दासम्म ७०८० लाख खर्च भइसकेको हुन्छ । त्यति गरेर पनि त्यहाँबाट तत्कालै स्वदेश फिर्ता (डिपोर्ट) गरियो भने परिवारमा अर्को समस्या थपिन्छ । नेपाल प्रहरीको मानव बेचबिखन नियन्त्रण ब्युरोका अनुसार आर्थिक वर्ष २०७५७६ यताका पाँच वर्षमा मात्रै अवैध रूपमा अमेरिका छिरेका १७८ नेपाली डिपोर्ट भएका छन् । यसरी फर्किएकामध्ये कतिपय युवा ऋण चुक्ता गर्ने आधार नभएर परिवारसहित गाउँ छाडेर हिँडेका दृष्टान्त छन् । अमेरिकाको सपनाले बढाइरहेको यस्तो सामाजिक समस्या गम्भीर चिन्ताको विषय हो । दलाललाई पैसा बुझाउनासाथ युवाले सहजै अमेरिका पस्न पाउने होइनन्, पसे पनि त्यहीं बस्न पाउने सुनिश्चित पनि छैन । दलालले नेपाली युवालाई नयाँदिल्लीबाट प्रायः थाइल्यान्ड वा सिंगापुर वा दुबई वा रुस हुँदै ब्राजिल वा आसपासका मुलुक पुर्याउँछन् । त्यसपछि कोलम्बिया, पनामा, कोस्टारिका, निकारागुवा, होन्डुरस, ग्वाटेमाला पार गरेर मेक्सिको पुग्नुपर्छ । ट्रान्जिट, भिसा र अन्य प्रक्रिया स्थानीय दलालले नै मिलाउँछन् । तर एक मुलुकबाट अर्को मुलुक पार गराउने बेला उनीहरूले थप रकम माग्छन् । यस क्रममा कतै बस, ट्रक र कन्टेनरमा बसेर, कतै जंगलैजंगल पैदल, डुंगा चढेर प्रहरीप्रशासन छल्दै जोखिमपूर्ण यात्रा गर्नुपर्छ । पैदल यात्रामा कोही बाटो पत्तो नपाएर हराउँछन्, कोही लुटिन्छन् । कतिपयलाई प्रहरीप्रशासनले बीचमै स्वदेश पठाइदिन्छ । कैयौंले बाटामै ज्यान गुमाउँछन् । दुई वर्षअघि मात्र पनामास्थित क्यारेबियन सागरमा डुंगा दुर्घटना हुँदा अमेरिका हिँडेका सात नेपालीको मृत्यु भएको थियो । कैयन् दिनको हन्डरपछि मेक्सिको पुगेकाहरू मौका मिलाएर अमेरिका छिर्छन् । त्यसपछि शरणार्थी (असाइलम) को मान्यताका लागि कानुनी प्रक्रियामा थप खर्च लाग्छ, मान्यता नपाए डिपोर्ट गरिन्छ । यसबीचमा अमेरिकी अध्यागमनको हिरासतमा कैयौं दिन बस्नुपर्ने हुन सक्छ । शारीरिक र मानसिक रूपमा आकुलव्याकुल भएर अमेरिका पुगेका युवाले हिरासतमै पनि ज्यान गुमाउन सक्छन् । जस्तो अवैध रूपमा अमेरिका छिरेका सिन्धुपाल्चोक, बाह्रबिसेका ३२ वर्षीय सुवास श्रेष्ठको अमेरिकास्थित अध्यागमन हिरासतमा गत सोमबार मृत्यु भयो । दलालले अमेरिकाको सपना देखाउँदै युवालाई अवैध बाटो अमेरिका पठाउने धन्दा वर्षौंदेखि चलाइरहँदा राज्यका सम्बन्धित निकायहरू भने बेखबरजस्तै देखिन्छन् । लाखौं खर्च गरेर ज्यान जोखिममा पार्दै कैयन् दिनपछि अमेरिका पुगिसक्दा पनि त्यहीं बस्न पाउने सुनिश्चित नहुने थाहा पाउँदापाउँदै पनि युवाले किन ज्यान र धनको बाजी लगाइरहेका छन् भन्ने विषयमा गम्भीर विश्लेषण गर्ने र समाधानको उपाय पहिल्याउने चासो पनि देखाइएको छैन । यो धन्दा यसरी नै मौलाइरह्यो भने सीमितले लाभ लिन सक्लान् तर अरू कैयन्को उठीबास लाग्नेछ, ज्यान गुमाउने शृंखला पनि चली नै रहनेछ । त्यसैले अवैध बाटो अमेरिका पठाउने दलालहरूको धन्दा जतिसक्दो छिटो रोक्न राज्यका संयन्त्रहरू परिचालित हुनुपर्छ । रोजगारी लगायतका अवसरमा नातागोता तथा राजनीतिक निकटता हेर्ने प्रवृत्ति, उद्योगव्यवसाय दर्ता एवं सञ्चालनमा झन्झटिलो प्रक्रिया, राजनीतिक तथा प्रशासनिक नेतृत्वको मिलेमतोमा भ्रष्टाचार हुने खबरले सिर्जना गर्ने निराशा जस्ता कारण युवामा जसरी पनि अर्को मुलुक जाने लालसा बढाइरहेको देखिन्छ । त्यसैले शासकीय सुधार गर्दै रोजगारी र व्यापारव्यवसायका लागि अनुकूल वातावरण निर्माण गरिदिए धेरै युवा मुलुकभित्रै थामिन सक्छन् । कोही वैदेशिक रोजगारमा जान चाहन्छ भने उसलाई वैध बाटो पछ्याउन प्रेरित गर्नुपर्छ ।"
टिकटक प्रतिबन्ध समाधान होइन,"टिकटकमा लगाइएको प्रतिबन्धविरुद्ध सर्बोच्च अदालतमा परेका १० रिटको सोमबारदेखि सुनुवाइ हुँदै छ । सरकारले अचानक टिकटक बन्द गर्दा सामाजिक सञ्जालभरि चर्चा परिचर्चा भइरहेको छ । समाज पक्षविपक्षमा बिभाजित भएको छ । मामिला न्यायालयसम्म पुगेको छ । अब दुवैतर्फको धनीभूत बहसबाट यसको अन्तिम किनारा लाग्ला नै । अदालतले पनि धेरै गम्भीर भएर कुरा सुन्नुपर्छ । आदेश वा निर्णय दिन हतार गर्नु हुन्न । देश विदेशका अनुभव, राष्ट्रको कला संस्कृतिमा पारेका प्रभाव र अभिव्यक्ति स्वतन्त्रताको प्रश्न, समाज र घरघरमा परेका प्रभाव तथा टिकटककै माध्यमबाट भइरहेको आयआर्जन र रोजगारी, कर दाखिला जस्ता पक्षलाई अदालतले ध्यान देला भन्ने अपेक्षा गरौं । टिकटक नहुँदा आकाशै खस्छ भन्ने पनि होइन अनि यो हुँदा एकै पटक देश र समाज ध्वस्त भयो भन्ने कुरा पनि छैन । समाज भाँडियो, जसले जे पायो त्यही पोस्ट गर्यो, नैतिक अनैतिक सबै कुरा हाल्यो, देशको संस्कार संस्कृति र सद्भावमा खलल पुर्यायो तर लगाम केही भएन भन्ने तर्क पनि आफ्नो ठाउँमा सही छन् । तर टिकटककै कारण मात्र विकृति विसंगति बढेको र नैतिक मूल्यको अवसान भएको भन्ने कुरा पनि ठीक होइन । अरू सामाजिक सञ्जालमा पनि कतिपय असामाजिक कुरा आइरहेका हुन्छन् । कतिपयले टिकटक नहुँदैमा के फरक पर्छ र भन्ने पनि तर्क गरेका छन् । हिजोको दिनमा टेलिफोन, मोबाइल, पेजर नहुँदा पनि समाज चलेको थियो तर अहिले त्यो भनेर ती माध्यमबिनाकै समाजको कल्पना गर्नु मूर्खता हो । सरकारले टिकटक सधैंका लागि बन्द गर्नुपर्छ भन्ने सोच राख्नुहुन्न । बरु कसरी नियमन प्रभावकारी बनाउने भनेर योजना बनाउनुपर्छ । अदालतले पनि छिटो खोल भनेर मात्र आदेश दिने होइन, बरु सरकारलाई प्रभावकारी नियम बनाएर सामाजिक सद्भाव, राष्ट्रको संस्कृति र संस्कार जोगिने किसिमले सञ्चालन गर्न देऊ भनेर आदेश गर्नु उचित हुन्छ । नाला फोहोर भए त्यसलाई सफा गर्ने हो, बन्द नै गर्ने होइन । बन्द गरे त्यसले अर्को बाटो समात्न सक्छ । गोपाल देवकोटा, काठमाडौं"
छठ पर्वको फैलावट,"सूर्य पुराणका अनुसार सर्वप्रथम अत्रि मुनिकी पत्नी अनुसूयाले छठ व्रत बसेको भन्ने उल्लेख गरिएको पाइन्छ । त्यही समयदेखि छठ पर्व मनाउने परम्पराको सुरुवात भएको धार्मिक मान्यता रहँदै आएको छ । धर्ममा आस्था र विश्वास राख्नेका लागि यो महत्त्वपूर्ण पर्व हो । पहिलापहिला छठ पर्व तराईका भूभागमा मात्र सीमित हुन्थ्यो, अझ भन्नुपर्दा तराईवासीले मात्र यो चाड मनाउँथे । अहिले छठ पर्व पहाड उक्लँदै छ, यो राम्रो हो । जनता एक छन्, तराईलाई समस्या पर्दा पहाड बोल्छ, पहाडलाई समस्या पर्दा तराई बोल्छ । हिजो तराईको मुख्य चाड मानिने छठ पर्व काठमाडौंमा पनि मनाइन थालेको छ । तराईका समुदायले मात्र नभएर पहाडका समुदायले पनि छटी मैयाको व्रत बस्ने गरेको देखिन्छ । काठमाडौंको कमल पोखरी, गौरी घाटदेखि गुहेश्वरीसम्मको भागलाई बेहुली सिंगारेको जस्तो गरी सिंगारिएको छ । काठमाडौंका अन्य नदीनालामा पनि छठ पर्वको व्रत बस्नेको भीड देखिन्छ । आइतबार उदाउँदो सूर्यलाई जल चढाएर सुरु गरिएको यो व्रत भोलिपल्ट उदाउँदो सूर्यलाई जल अर्घ दिएपछि समापन गरिन्छ । छठ पर्वको उपलक्ष्यमा सरकारले सार्वजनिक बिदा दिएको छ । पहिला तराईलाई मात्र बिदा दिने यो पर्वमा अहिले सबैतिर सार्वजनिक बिदा दिन थालिएको छ । छठ पर्वले तराई र पहाडबीच भाइचाराको सम्बन्ध बढाएको छ । यसलाई सकारात्मक सन्देश मान्नुपर्छ ।पुरुषोत्तम घिमिरे, जोरपाटी, काठमाडौं"
भूकम्पपीडितको चीत्कार र सरकारको बदनियत,"न्यानोको व्यवस्था गर जाजरकोटलाई केन्द्रबिन्दु बनाई गएको भूकम्पबाट प्रभावितलाई सरकारले राहत वितरण गरिरहेका बेला राहतमा भेदभाव भएको समाचार आइरहेका छन् । चिसो मौसमका बेला त्रिपालको भरमा बस्नुपर्दा र खुला ठाउँमा खाना खानुपर्दा वृद्धवृद्धा, दीर्घरोगी, गर्भवती, सुत्केरी र बालबच्चालाई गाह्रो पर्दै गएको छ । उनीहरूलाई चिसोबाट बचाउने खालका राहत वितरण गर्न सके राम्रो हुन्थ्यो । यसमा स्थानीय सरकारलाई परिचालन गर्नुपर्छ । राहतमा कुनै भेदभाव हुनुहुँदैन । बलराम थापा, क्षेत्रपाटी, काठमाडौं"
उत्तर कोरिया बहिर्गमनको अर्थ,"तीन स्वार्थ उत्तर कोरियाली दूतावास नेपालबाट किन बाहिरियो भन्ने प्रश्नको जवाफअघि किन स्थापना भएको थियो ? त्यो हेरौं । दूतावास खोल्नु र बन्द गर्नु कूटनीतिका महत्त्वपूर्ण चरण हुन् । हरेक देशले आफ्नो आवश्यकता र उद्देश्यमा निहित भएर दूतावासहरू खोल्छ । दूतावास स्थापना राजनीतिक, सामरिक र आर्थिक आवश्यकताबाट निर्देशित हुन्छ । उत्तर कोरियाले पनि मूलतः यिनै तीन राजनीतिक, आर्थिक, सामरिकरणनीतिक उद्देश्यस्वार्थअनुरूप नेपालमा दूतावास स्थापना गरेको थियो ।पहिलो, उत्तर कोरियाली कम्युनिस्ट नेता किम इल सुङको जुछे विचारधारा को प्रभाव बढाउन उत्तर कोरियाले नेपालमा आफ्नो उपस्थिति बढाएको थियो । सन् १९४८ मा उत्तर कोरिया अस्तित्वमा आएदेखि नै सन् १९९४ सम्म अनवरत नेतृत्वमा रहेका किमको विकासको मार्गदर्शक सिद्धान्तको प्रचार र प्रभाव विस्तार गर्ने उद्देश्यले दूतावास खोलिएको थियो । दोस्रो, जुछे विचारधाराले जति नै आत्मनिर्भरताको पक्षपोषण गरे पनि सोभियत संघको विघटनपछि चरम आर्थिक संकट भोगेको उत्तर कोरियाका लागि नेपालजस्तो नरम भाव राख्ने देशको खाँचो थियो ताकि आफ्ना गतिविधि सञ्चालन गर्न सहज होस् । कुनै पनि देशले दूतावास खोलेपछि आफ्ना आर्थिक क्रियाकलापहरू बढाउन चाहन्छ । आर्थिक सहयोग, लगानीका वातावरण बनाउनतिर लाग्छ । तर, उत्तर कोरियाको दूतावास खोल्नुको उद्देश्य आर्थिक जोहोका लागि विभिन्न क्रियाकलाप गर्नु थियो । त्यही भएर उसले काठमाडौंमा दूतावास खोल्यो ।तेस्रो, युद्ध र भूराजनीतिक द्वन्द्वबीच जन्मेको उत्तर कोरियाले प्रारम्भबाटै दक्षिण कोरियालाई आफ्नो प्रतिस्पर्धी मान्ने नै भयो । दुई भिन्न देश भएपछि यी दुवैले विश्वरंगमञ्चमा आफ्नो उपस्थिति र प्रभाव बढाउन खोज्नु अस्वाभाविक थिएन । त्यसैले अरू विभिन्न देशमा दूतावास खोल्ने क्रमसँगै नेपालमा पनि उत्तर कोरिया आइपुगेको थियो । उल्लेखनीय संयोग के भने नेपाल र उत्तर कोरियाबीच त्यही दिन कूटनीतिक सम्बन्ध स्थापना भएको थियो, जुन दिन दक्षिण कोरियासँग पनि भयो । सम्बन्ध विस्तार गर्दै दक्षिण कोरियासँग प्रतिस्पर्धाका अलावा भूरणनीतिक र सामरिक स्वार्थहरू पनि दूतावासका प्राथमिकता थिए । छ कारणउपर्युक्त मुख्य चासोहरूका आलोकमा उसले अहिले दूतावास हटाउने निष्कर्ष निकाल्नुका पछाडि ६ वटा मुख्य कारण देखिन्छन् । पहिलो, उत्तर कोरियाली दूतावासले भनेजस्तै आर्थिक संकट नै मुख्य कारक हो । आर्थिक संकट देखाएर उसले नेपालबाट मात्रै होइन, विश्वका अरू झन्डै एक दर्जन देशका दूतावास हटाउने निर्णय गरेको छ ।दोस्रो, यसरी बन्दै गर्नुपर्ने आर्थिक संकट निम्तिने कारक बन्यो, संयुक्त राष्ट्रसंघीय सुरक्षा परिषद्को आर्थिक नाकाबन्दी । उत्तर कोरियाले अन्तर्राष्ट्रिय कानुनको बेवास्ता गर्दै लामो दूरीको क्षेप्यास्त्र परीक्षण गरेपछि सन् २०१७ मा राष्ट्रसंघीय सुरक्षा परिषद्ले ऊसँग कुनै पनि आर्थिक कारोबार गर्न प्रतिबन्ध लगायो । कतिसम्म भने, हवाई इन्धन बेच्न, उत्तर कोरियाली कामदारलाई काम दिनसमेत रोक लगायो । तेस्रो, उक्त नाकाबन्दीको घोषणालाई नेपाल सरकारले बलियो कार्यान्वयन गर्नुले उत्तर कोरियाली आर्थिक संकट बढ्न सहायक भइदियो । अमेरिका र राष्ट्रसंघको उच्चस्तरबाटै यसमा चासो राखिएपछि नेपाल सरकारले कडाइ गरेको थियो । कतिसम्म भने, परराष्ट्रमन्त्रीस्तरमा पनि यो विषय चासोका साथ उठ्यो । तत्कालीन अमेरिकी विदेशमन्त्री माइकल पोम्पेओले तत्कालीन नेपाली समकक्षी प्रदीप ज्ञवालीलाई नाकाबन्दी कार्यान्वयन गर्न र उत्तर कोरियाली गतिविधि नियन्त्रण गर्न आग्रह गरेका थिए । अमेरिका र राष्ट्रसंघको निरन्तर दबाबपछि नेपाल सरकारले उत्तर कोरियाली गतिविधिमा कडाइ गर्यो । उसका कैयौं अवैध कारोबार नियन्त्रण गरिए । उत्तर कोरियालीहरूले सञ्चालन गरेका रेस्टुराँ, आईटी लगायतका कम्पनीहरू बन्द भए । अवैध हिसाबले काम गरिरहेका उत्तर कोरियालीहरू समातिए र फिर्ता गरिए । पूर्वपरराष्ट्रमन्त्री ज्ञवाली सम्झन्छन्, वर्क परमिट लिएर कानुनतः काम गर्नेलाई होइन, दूतावासका आडमा भएका गैरकानुनी काममा कडिकडाउ गरिएको थियो । चौथो, एकातिर दूतावासको आवरणमा गरिएका अवैध र विवादास्पद गतिविधिका कारण उत्तर कोरियालीहरू संशयको घेरामा पर्दै गए भने त्यसमाथि नेपाली राजनीतिमा बढ्दो अमेरिकी प्रभावले पनि असर गर्यो । एमसीसी परियोजना अनुमोदित भएयता त नेपाली राजनीतिमा अमेरिकी प्रभाव र सक्रियता झन् ह्वात्तै बढेको छ । चीन र उत्तर कोरियाका राजदूत भइसकेका र पूर्वपरराष्ट्रमन्त्रीसमेत रहेका महेन्द्र पाण्डेलाई पनि यस्तै लाग्छ । भन्छन्, एमसीसीयता जसरी नेपाली राजनीतिमा प्रोअमेरिकन लाइनको प्रभाव र भूराजनीतिक दबाबहरू बढ्न थाले, त्यसले पनि उत्तर कोरियालीलाई बहिर्गमनको बाटो देखाएको हुनुपर्छ । पाँचौं, उत्तर कोरियाले जुछे विचाराधारा विस्तारको लक्ष्य लिए पनि नेपालमा त्यसको प्रभाव नगण्य छ । चीनसँग नजिक ठानिएका भनेर ब्रान्डेड केही कम्युनिस्ट नेताहरू उत्तर कोरियाप्रति पनि नरम भाव राख्छन् । बेलाबेला तिनका भ्रमणहरू पनि भएका छन् । तर जब कोही नेता उत्तर कोरिया भ्रमणमा निस्कन्छ, विवाद र संशयमा पर्छ । जस्तो, एमालेमा रहँदै २०७४ सालमा माधव नेपाल परेका थिए । त्यहीताका वर्तमान प्रधानमन्त्री प्रचण्डले तय भइसकेको उत्तर कोरिया भ्रमण तत्कालीन प्रधानमन्त्री केपी ओलीको सल्लाहमा रोकेका थिए । राजनीतिक वृत्तमा प्रभाव घटेको मात्रै होइन, संशय नै बढ्न थालेपछि उत्तर कोरिया काठमाडौंउपस्थितिलाई पुनर्विचार गरेर दूतावास हटाउने निष्कर्षमा पुगेको हुन सक्छ । छैटौं, यी सबैभन्दा बलियो कारण उसको सैन्यवादउन्मुख रणनीति हो । नेपाल लगायतका अरू देशबाट दूतावास हटाउने निर्णय उत्तर कोरियाले त्यतिखेर गर्यो, जुन बेला उत्तर कोरियाली नेता किम जोङ उन रुस भ्रमणमा थिए । युक्रेनविरुद्धको रुसी युद्धमा सैन्य र युद्ध सामग्री उपलब्ध गराएर उत्तर कोरियाले सैन्य ध्रुवीकरणसहित अघि बढ्ने बाटो रोजेको छ । उसको यो कदमले अमेरिकासँगको उसको तिक्तता र तनाव अरू बढेको छ । राजनीतिक प्रभावको बाटो छोडेर अब उत्तर कोरिया पूरै सैन्य बल र सामरिक रणनीतिमा अघि बढ्न खोजेको बुझिन्छ । यो सन्दर्भले पनि उत्तर कोरियाको नेपाल प्राथमिकता कम भएको हुन सक्छ । कारणहरू जेजे भए पनि विदेश मामिलाका जानकारहरू दूतावास बन्द हुनुलाई कूटनीतिक लाभहानिका दृष्टिले राम्रो मान्दैनन् । उत्तर कोरियाको हकमा मन बुझाउन सकिएला तर पछिल्ला केही वर्षदेखि जसरी दूतावासहरू बन्द हुने, कन्सुलर कार्यालयहरू छिमेक सर्ने प्रवृत्ति बढेको छ, त्योचाहिँ सुखद छैन । विश्वराजनीतिमा प्रभाव भएका, नेपालमा लगानी गर्न सक्ने विकास साझेदार देशहरूका दूतावास हट्न थाले भने, तिनको प्राथमिकतामा परिएन भने त्यसले निश्चय पनि कूटनीतिक क्षति पुर्याउँछ । त्यसकारण उत्तर कोरियाली दूतावास बहिर्गमनलाई नेपालले पाठका रूपमा हेर्न सक्छ । पूर्वपरराष्ट्रमन्त्री रमेशनाथ पाण्डेका शब्दहरू सापट लिएर भन्नुपर्दा, दूतावासहरू किन खोलिएका हुन् र किन बन्द हुन्छन् भन्ने गहिरो विश्लेषण आवश्यक छ । उत्तर कोरियाको आर्थिक संकट लाई हेरेर हामीले पनि हाम्रा विदेशी नियोगहरू जो कतिपय ठाउँमा सेतो हात्ती बनेका छन् को आर्थिक सबलता र दुर्बलता केलाउँदै किन खोल्ने र किन राख्ने भन्नेमा प्रस्ट हुन सक्नुफर्छ ।"
००७ सालको जनक्रान्तिमा हिमालयन एभिएसन,"हिमालयन एभिएसन कम्पनीको डीसी३ डकोटा हवाईजहाज १३ नोभेम्बर १९५० (२००७ कात्तिक २८) का दिन ४ः३० बजे पटनाबाट दिल्लीका लागि उड्दै थियो । त्यसभित्र जनक्रान्ति को सुप्रिम कमान्ड काउन्सिलका तीन नेताहरू मातृकाप्रसाद कोइराला, बीपी कोइराला र सुवर्णशमशेर बडो गम्भीर मुद्रामा थिए । मुक्तिसेनाले ११ नोभेम्बर १९५० (२००७ कात्तिक २६) का दिन वीरगन्ज कब्जा गरेपछि त्यहाँको तहबिलमा रहेको भारु ३५ लाखसमेत त्यसै विमानभित्र थियो । त्यत्रो ठूलो धनराशिलाई सुरक्षित गन्तव्यमा पुर्याउने लक्ष्यसहित उडेको त्यस विमानभित्र सूर्यप्रसाद उपाध्याय, त्यही विमान कम्पनीका प्रमुख महावीरशमशेर र विजया कोइराला (बुनु) समेत थिए । सिटको एकातिर कुनामा अर्को एक जना पनि थियो ।त्यस उडानको गन्तव्य र लक्ष्य भारतीय दूतावासमा शरण लिएर त्यहाँको वायुसेनाको विमानद्वारा दिल्ली पुगेका राजा त्रिभुवनलाई भेटेर उक्त ३५ लाख रकम हस्तान्तरण गर्नु थियो । राजा सपरिवार दिल्लीतिर उड्दै छन् भन्ने सूचना प्राप्त गरेपछि तीन जना नेता भएको सुप्रिम कमान्ड काउन्सिलको आकस्मिक बैठक बसी राजाले नेपालको भूमि नछोड्दै वीरगन्जमा आक्रमण गर्ने निर्णय भएको थियो । त्यसै निर्णय अनुसार नोभेम्बर १०११ बीचको जिरो आवर मा नेपाली कांग्रेसको मुक्ति सेना वीरगन्ज प्रवेश गरेको थियो । त्यसका कमान्डर थिए थीर बम मल्ल । उनको नेतृत्वमा त्यसै रात बडाहाकिम बंगला कब्जा गरी बडाहाकिमलाई समेत नियन्त्रणमा लिइएको थियो । यसरी कात्तिक २६ मा उज्यालो हुँदासम्म वीरगन्जका सबै सरकारी कार्यालय कब्जामा आइसकेका थिए । र, सैनिक ब्यारेकलाई मुक्ति सेनाले घेरामा पारेको थियो । ब्यारेकलाई घेरामा पार्ने कमान्डर थिए मेजर पूर्ण सिंह खवास । दुःखको कुरा, त्यसै दिन बिहान मुक्ति सेनाको नियन्त्रणमा आएको मुक्त क्षेत्र (लिबरेटेड जोन) को शान्तिसुव्यवस्था मिलाउन निर्देशन दिँदै गरेको समयमा पछाडिपट्टिबाट राणातर्फको एक सिपाहीले हानेको गोलीबाट थीर बम मल्ल ढले । उनी जनक्रान्तिका प्रथम सहिद भए ।देशको एक महत्त्वपूर्ण प्रवेशविन्दु एवं रणनीतिक महत्त्वको व्यापारिक केन्द्र एवं राजधानीको प्रवेशद्वार मुक्ति सेनाको कब्जा गर्यो, र त्यहाँको प्रशासन चलाउन जनसरकार स्थापना गरेको खबरसहित जनक्रान्तिको सन्देश देशवासीले पाउनुपर्छ भन्ने सुप्रिम कमान्ड काउन्सिलको निर्णय अनुसार देशका महत्त्वपूर्ण क्षेत्रहरूमा हवाई पर्चा छर्ने तयारी भयो । त्यस पर्चामा मुक्ति सेनाका जवानहरू देश, जनता र राजालाई राणाशाहीको चंगुलबाट मुक्त गर्न देशका विभिन्न नौ बिन्दु (प्वाइन्ट) बाट प्रवेश गरिसकेका छन्, अब हामी सबै मिलेर राणाशाहीको हुकुमी तन्त्रमाथि कडा प्रहार गर्नुपर्छ भनी छापिएको थियो । यो सन्देश पर्चाहरूद्वारा देशका भित्री भागहरूसम्म पुर्याएर जब भीटीसीओजेड अंकित विमान फर्केर वीरगन्जको आकाश माथि उड्न थाल्यो र उनीहरूले क्रान्तिकारीहरूको झन्डासमेत त्यस विमानमा फहराएको देखे, घरघरका छतहरूबाट हात हल्लाई उफ्रँदै मानिसहरूले उत्साहसाथ उडानको आगमनमा खुसीयाली प्रदर्शन गरेका थिए ।वीरगन्ज ब्यारेकनजिक खाली मैदान थियो । जब विमानले त्यही मैदानमा ल्यान्डिङ गर्न लागे जस्तो गरी मक ल्यान्डिङ का लागि चक्कर लगायो, त्यस उडानले फेरि अर्को सन्देश दिएछ । वीरगन्जका बडाहाकिमले केही क्रान्तिकारीहरूलाई पहिले नै पक्राउ गरेर ब्यारेकमा ल्याई थुनेका रहेछन् । जब त्यो विमान ब्यारेकमाथिबाट होचो गरी उड्न थाल्यो, ब्यारेकभित्र केही आत्तिएको अवस्थाका सिपाही र कमान्डरलाई ती थुनुवाहरूले भनेछन्, अब ब्यारेकमा बम खस्न सक्छ । तिम्रा श्रीमती, केटाकेटीलाई रुवाएर के गर्छौ ? त्यतिखेर विमान माथितिर उडिरहेको थियो । वीरगन्ज क्रान्तिकारीहरूको कब्जामा आइसकेको पनि उनीहरूलाई थाहा भैसकेको थियो । ब्यारेकलाई त मुक्ति सेनाले रातिदेखि नै घेरामा पारेको थियो । त्यस स्थितिमा झटपट ब्यारेकले छतबाट सेतो झन्डा हल्लाई आत्मसमर्पण गर्यो । ब्यारेकको आत्मसमर्पण मुक्ति सेनाका लागि महान् विजय भयो । वीरगन्जमा मुक्ति सेनाको पूर्ण नियन्त्रण मात्र भएन, ब्यारेकबाट ठूलो परिमाणमा हातहतियार, गोलीगट्ठासमेत हात परे ।क्रान्तिकारी मुक्ति सेनाका लागि यो ज्यादै महत्त्वपूर्ण उपलब्धि थियो । कतिपयले पटाका र लाठी अनि कसैले नक्कली हतियारबाट समेत राणाशाही तन्त्रका फौज र कर्मचारीलाई तर्साउने काम गर्नुपरेको बेला यस विजयले उत्साह थप्नु स्वाभाविक थियो । अर्को उपलब्धि, राणाहरूले विदेशी बैंकमा लैजान ठिक्क पारेको वीरगन्ज तहबिलमा रहेको भारु ३५ लाख र चाँदीका सिक्कासहितको ठूलो धनराशि पनि नियन्त्रणमा लिइसकेको थियो ।जनक्रान्तिप्रति उत्साहको लहर देशव्यापी तुल्याउन र अनुकूल वातावरण बनाउन हिमालयन एभिएसनका विमानहरूको उडानले ठूलो योगदान पुर्याएको थियो । वीरगन्ज आक्रमणपूर्व नै राजा र राजपरिवार दिल्लीतर्फ नउड्दै राजाले दरबार छाडेर भारतीय दूतावासमा शरण लिएको खबर देशभरिका जनतासम्म पुग्नुपर्छ भन्ने निष्कर्षमा क्रान्तिकारीहरूको हाई कमान्ड पुगेको थियो । त्यस घटनासँगै क्रान्तिका पक्षमा विकसित राजनीतिक परिस्थितिमा के गर्ने, कसरी अगाडि बढ्ने भन्ने उत्सुकताबीच हाई कमान्डको बैठकले निष्कर्ष निकाल्यो तत्काल केही गर्नुपर्छ । बीपी कोइरालाले वक्तव्य प्रकाशित गरी राजाको यो कदमले राणाविरुद्धको जनक्रान्तिलाई बल मिलेको छ भन्दै यस कदमको प्रशंसा गरेका थिए । यसै पृष्ठभूमिमा उक्त बैठकले निर्णय लियो, राजाले नेपाल भूमि नछोड्दै क्रान्तिको बिगुल देशभित्रैबाट फुक्नुपर्छ र विकसित घटनाक्रमको जानकारी देशवासीलाई दिनुपर्छ । तर सुप्रिम कमान्ड काउन्सिलमा दुई भिन्न विचार आए । क्रान्तिका मुख्य डिक्टेटर मातृकाले भनेछन्, मुक्ति सेनाले आक्रमण गर्न सुरु गरेपछि मात्र विमानद्वारा देशव्यापी पर्चा छर्नु उपयुक्त हुनेछ । जनरल सुवर्णशमशेरको भने भिन्न विचार आयो । क्रान्तिको बिगुल बज्नुपूर्व नै हवाई पर्चाबाजी भएपछि राणाहरूले अब यति नै हो भन्ठान्नेछन् । यता आक्रमणको गोप्य तयारी गर्न सजिलो पर्नेछ । यो तर्कमा मातृका र बीपी दुवैले एकसाथ सहमति जनाएपछि काठमाडौंसहित विभिन्न ठाउँमा विमानद्वारा तत्काल पर्चा छर्ने निर्णय भएको थियो ।ठूलो मात्रामा पर्चाहरू लोड गरेर उडेको त्यस विमानभित्र बटुकप्रसाद भट्टराई (किसुनजीका दाजु), जयवर प्रधान र पुराना सेनानी भीमभक्तमान सिंह थिए । हवाई पर्चाको भारी लोड गरेर उनीहरू उत्तरतर्फ उडे । उड्नुअघि पाइलट क्याप्टेन फेजरले जान्न चाहे, नेपालमा एए गन (एन्टी एयरक्राफ्ट गन) छ कि छैन ? त्यस जिज्ञासाको उत्तर दिइयो, दुईवटा छन् भनिन्छ । तर त्यसबाट खतरा मानुपर्दैन । पाइलटले यस भनाइको अर्थ बुझ्न चाहे र फेरि जिज्ञासा राखे । स्पष्ट पार्दै उत्तर दिइयो, त्यस प्रकारका हातहतियार राख्ने दुईवटा ठाउँ हुनुपर्छ । एक प्रधानमन्त्री निवास सिंहदरबारमा र अर्को बबरमहलमा सीएनसीसँग । आकस्मिक रूपमा राजधानीमाथि विमान पुग्दा ती सबै औपचारिकतासहित उताको तयारी हुन पाउँदैन । त्यसैले ढुक्क भएर उडान भर्न सकिन्छ । पाइलटले भने, केही छैन सर ! गन एक्टिभ भैहाल्यो भने पनि हामी त्यसलाई छलेर उड्ने तरिका हेजहप अपनाउनेछौं । यति भनेर उनले पर्चाका भारी बोकेको त्यो विमान आत्मविश्वासपूर्वक उडाए । विमान काठमाडौंतर्फ उड्यो । काठमाडौं उपत्यकाको आकाशमा प्रवेश गर्यो तर एकदम होचो गरी, घरहरूका छाना छुनछुन खोजे जस्तो गरेर, आकस्मिक रूपमा । तिहारको घमाइलो मौसम, जुवामा मस्त काठमाडौं उपत्यकाको वातावरणमा आकास्मिक परिवर्तन आयो । विमानबाट असंख्य पर्चाहरू व्यापक रूपमा छरिए । मानिसहरू उड्दै गरेका एकएक पर्चाको पछाडि दौडिन थाले, भुइँमा नखस्दै समात्न । नेपालको आकाशमा तिनताक विमान यदाकदा मात्र देखिन्थे । र, त्यो पनि धेरै माथि । आफ्नो जिम्मेवारी सहजतापूर्वक पूरा गरी व्यापक पर्चा छरेर त्यो विमान राणाहरू र तिनको फौजको मनोबल खलबल्याएर तर जनतामा अपार उत्साह भरेर फर्कियो ।विमानबाट भएको पर्चाबाजीले विकसित घटनाक्रमको प्रत्यक्ष प्रभाव नेपालभारत सीमानजिकै अवस्थित वीरगन्जसहित धेरै नगर एवं प्रवेशविन्दुहरूमा व्यापक तरंग ल्याएको थियो । वीरगन्ज ब्यारेकको आत्मसमर्पण ले जनतामा र खास गरी मुक्ति सेनामा ठूलो ऊर्जा थपेको थियो । यस अतिरिक्त जनताले वीरगन्जलाई राणा शासनबाट मुक्त गरेपछि देशव्यापी जनक्रान्तिका लागि हातहतियार र खरखजानाको उल्लेख्य परिमाण कब्जामा आएको थियो । विशेष गरी मुक्ति सेनाका लागि महत्त्वपूर्ण उपलब्धि प्राप्त भएको थप सूचना स्वदेश र विदेशका समाचार माध्यमहरू व्यापक रूपमा पुग्न थालेको थियो । रक्सौलमा डेरा जमाएर बसेका पश्चिमा पत्रकारहरूले नेपालमा प्रजातन्त्रका लागि लडिएको जनक्रान्तिको मनोबल झनै बढाएका थिए । ब्यारेकले आत्मसमर्पण गरेको दोस्रो दिन मातृका, बीपी र सुवर्णबाट ब्यारेकको समेत निरीक्षण भएको थियो । ब्यारेकको अत्यन्त सुरक्षित ट्रेन्च (खाडलहरू) ले घेरिएको घेराभित्र पानीको ट्युबवेल र ५० हजार गोलीको ठूलो परिमाणसमेत कब्जामा आएको थियो । त्यहाँ करिब तीन महिनाका लागि आवश्यक खाद्यान्नको भण्डारसमेत देखेर तीनै जना चकित बनेका थिए । अझ भन्नुपर्दा, वीरगन्ज तहबिलबाट कब्जा गरेको लाखौं भारुले क्रान्तिकारीहरूलाई संघर्षका लागि अपेक्षाभन्दा बढी शक्ति प्राप्त भएको अनुभव गराएको थियो । कब्जामा त्यो ३५ लाख भारुका सम्बन्धमा केही मतान्तर भयो । त्यत्रो रकम राजा त्रिभुवनकै जिम्मामा राख्दा क्रान्तिकारीहरूको इमानदारी देखिन्थ्यो । वीरगन्जमा जनसरकार (प्रोभिजनल गभर्नमेन्ट) को स्थापना, सैनिक ब्यारेक कब्जापश्चात् मुक्ति सेनाका लागि आवश्यक हातहतियार, गोलीगट्ठाको व्यवस्थापन र ठूलो धनराशि नियन्त्रणमा आउनासाथ भएको निर्णयले अपूर्व उत्साह ल्याएको थियो । जनक्रान्तिको तयारी भैरहेको तर मुक्ति सेनासँग सशस्त्र संघर्षका लागि आवश्यक हातहतियारको कमी, व्यवस्थापनमा रहेका कमीकमजोरी र अगाडिका दिनहरूमा संघर्षका रूपरेखा आदिबारे क्रान्तिको हाई कमान्डमा गम्भीर छलफल भयो । यसरी वीरगन्जको सफल आक्रमणमा हिमालयन एभिएसनको महत्त्वपूर्ण भूमिका थियो । िििशान्तिपूर्ण आन्दोलनले एक शताब्दीसम्म जरो गाडेको राणाशाहीलाई नछोएको महसुस जब भयो, सशस्त्र संघर्ष गर्नुपर्ने पक्षमा विचारहरू आउन थाले । नेपालभारत सिमानानजिकको बैरगनियामा ठूलो सम्मेलन बोलाइयो । र, त्यही सम्मेलनले धेरै छलफल नगरीकनै सशस्त्र संघर्षको निर्णय गर्यो । बैरगनिया सम्मेलनले दिएको म्यान्डेटकै आधारमा सशस्त्र क्रान्ति छेडियो । यसै सम्मेलनले जनक्रान्तिका लागि सजिलो बाटो हुने गरी नेपाली कांग्रेसका सभापति मातृकाप्रसाद कोइरालालाई नै जनक्रान्तिको डिक्टेटर घोषित गरेको थियो । सभापतिलाई अत्यावश्यक सरसल्लाह र परामर्श दिन माथि उल्लेख भए बमोजिम तीन जना मात्र रहेको सुप्रिम कमान्ड काउन्सिल गठन गरिएको थियो । नेपाली राष्ट्रिय कांग्रेस र नेपाल प्रजातन्त्र कांग्रेसलाई एउटै चारतारे झन्डामुनि ल्याउने घोषणा गरियो । यो एकता ९ अप्रिल १९५० (२००६ चैत २७) का दिन संयुक्त अधिवेशनबाट पारित गराएपछि एउटै पार्टी नेपाली कांग्रेस बन्यो । यो एकता अधिवेशन कलकत्तास्थित टाइगर सिनेमा हलमा भएको थियो । टाइगर सिनेमा पनि महावीरशमशेरकै स्वामित्वमा थियो । यी दुई पार्टीको एकीकरणमा राष्ट्रिय कांग्रेसका तर्फबाट मातृका, बीपी र गणेशमान सिंह एवं प्रजातन्त्र कांग्रेसका तर्फबाट महेन्द्रविक्रम शाह, सुवर्णशमशेर र सूर्यप्रसाद उपाध्यायसमेत छ जनाको कार्यदल बनेको थियो ।नेपाली कांग्रेसको भित्री तयारी सशस्त्र क्रान्ति गर्ने नै थियो । बैरगनिया सम्मेलनले नीतिगत रूपमै सशस्त्र क्रान्तिका पक्षमा निर्णय गरे पनि त्यतिखेर हातहतियारको व्यवस्था भइसकेको थिएन । र, भारत भूमिमा रहेर सशस्त्र क्रान्ति गर्न अन्तर्राष्ट्रिय कानुनले मिल्दैनथ्यो । त्यस अवस्थामा पनि पार्टीले सशस्त्र संघर्षको बाटो तय गरिसकेको थियो । तर भारत सरकार सशस्त्र क्रान्तिका पक्षमा नभएकाले हतियारका लागि अन्य उपाय खोज्नुपर्ने बाध्यता थियो । बीपी कोइरालाको बर्माका समाजवादीहरूसँग राम्रो सम्बन्ध थियो । उनीहरूसँगको सम्बन्धका सूत्रधार भारतका समाजवादी नेताहरू खास गरी राममनोहर लोहिया, जयप्रकाश नारायण आदि थिए । बर्मा सन् १९४८ मा ब्रिटिस उपनिवेशबाट मुक्त भएको थियो । र, त्यहाँको सरकारका प्रभावशाली मन्त्रीहरू समाजवादी थिए । एसियाका समाजवादी नेताहरू मिलेर एसियाली समाजवादी सम्मेलनको आयोजनाको तयारीमा बीपीले बर्मा पुगी त्यहाँका नेताहरूसँग राम्रो सम्बन्ध बनाएका थिए । उनीहरू पनि बीपीको समाजवादी विचारसँग पूर्ण सहमत मात्र थिएनन्, अपितु परेका खण्डमा हातहतियारसमेत दिएर सहयोग गर्न तयार थिए । यसको केन्द्रमा बर्माका रक्षामन्त्री उ बास्वे थिए । बैरगनिया सम्मेलनपश्चात् यसै विषयलाई लिएर बीपी पुनः बर्मा पुगे । कुरा गरेर फर्केपछि तुरुन्तै भोला चटर्जी र थीरबम मल्ललाई बीपीले बर्मा पठाएपछि यस सम्बन्धले गति लियो । अक्टोबर १९५० को कुरा हो, एक दिन महावीरशमशेरको हिमालयन एभियसनको जहाज दिल्लीको उडानमा जान ठिक्क परेको थियो, बाटो बिराइयो भनेर मेसेज आयो । सो विमान बर्माको राजधानी रंगुन (याङ्गुन) मा ल्यान्ड भयो, आधुनिक हातहतियार र गोलीगट्टाको भारी लिएर त्यहाँबाट उड्यो । यसका पाइलट थिए ब्रजेन्स्की । चेकोस्लाभियाका उनी दोस्रो विश्वयुद्धमा काम गरेका अनुभवी पाइलट थिए । उनले हातहतियारको भारीसहित उडेको विमानलाई पटनानजिक बेहतामा रहेको पुरानो हवाई अड्डामा उतारे । सो हवाई अड्डा महायुद्धपछि सञ्चालनमा थिएन । निर्जन गाउँ इलाका भएकाले सबै हातहतियार झटपट अनलोड गरीवरी त्यहाँ तैनाथ दुइटा ट्रकमा लोड गरेर केही क्षणमै त्यहाँबाट सबै लाखापाखा भए । जनक्रान्तिका लागि समर्पित ती हातहतियारको पहिलो खेपलाई अत्यन्त कुशलतापूर्वक पूर्वनिर्धारित सुरक्षित स्थानतर्फ लगियो । महावीरशमशेर स्वयं क्रान्तिका पक्षमा समर्पित भएर लागेका थिए र जनक्रान्तिका अत्यन्त असजिला मार्गहरूलाई उनको हिमालयन एभिएसनले सहज बनाइदिएको थियो ।हिमालयन एभिएसनको एउटा जहाज क्रान्तिका लागि आवश्यक पर्नासाथ चलाउने गरी मातृकाप्रसादको मातहतमा दिइएको थियो । यसले शीर्ष नेताहरूलाई चाहेका बेला कुनै जरुरी काम नरोकिने गरी चलाउन दिएकाले यातायातका दृष्टिबाट अत्यन्त महत्त्वपूर्ण हवाई उडानबाट ठूलो सहयोग भइरहेको थियो । माथि उल्लेख भएझैं, क्रान्ति चलिरहेकै समयमा भारु ३५ लाख लिएर राजा त्रिभुवनलाई जिम्मा दिने लक्ष्यका साथ पटनाबाट दिल्लीतर्फ उडेको विमान गन्तव्यमा पुग्दा राति भैसकेको थियो । दिल्लीमा अवतरण गर्दा विमानस्थलमा सैनिकहरूको गतिविधि देख्दा विमानमा भएकाहरूलाई आफूहरू जनक्रान्तिका शीर्ष नेता भएकाले सम्मान सलामी दिन पो यो व्यवस्था भएको हो कि भन्ने लागेछ । तर कुरा अर्कै थियो । विमान ल्यान्ड गरेपछि कुनै अपराधी जस्तो गरी खानतलासीपश्चात् सबैलाई एकएक गरेर ओरालियो र कस्टम काउन्टरमा म्याजिस्ट्रेटको इजलासमा लगेर उभ्याइयो । राति अबेरसम्म भारुको गन्तीका लागि बैंकबाट आएका कर्मचारीसहित त्यो चिसोमा बयान लिन थाले । अन्त्यमा बीपी मात्र त्यहाँ रहनुपर्ने भयो । बीपीलाई पनि भोलिपल्ट बिहानको तीन बजे मात्र मुक्त गरियो । हाई कमान्ड बसेको होटलमा बिहानको झुल्के घाममै पत्रकारहरूको घुइँचो लाग्यो । यसलाई तीनै जना नेताले जनक्रान्तिमा भइरहेको प्रगति देशविदेशसम्म पुर्याउने अवसरका रूपमा उपयोग गर्ने संयोग मिल्यो । तर त्यो ३५ लाख भारु भने जनक्रान्तिपछि मात्र भारत सरकारले नेपाललाई फिर्ता गर्यो ।"
तीन महिनामा ८४ करोडको सिमेन्ट र क्लिंकर निर्यात,"(काठमाडौं)चालु आर्थिक वर्षका तीन महिनामा मुलुकबाट ८५ करोड ३० लाख ७१ हजार रुपैयाँ बराबरको ७ लाख ६४ हजार ६९६ टन सिमेन्ट र क्लिंकर निर्यात भएको छ । साउन, भदौ र असोजमा ४६ करोड ८९ लाख ९१ हजार रुपैयाँ बराबरको १ लाख ५५ हजार २४८ टन क्लिंकर निर्यात भएको हो । यस्तै मुलुकबाट ३८ करोड ४० लाख ८० हजार रुपैयाँ बराबरको ६ लाख ९ हजार ४४८ टन तयारी सिमेन्ट निर्यात भएको छ । गत आर्थिक वर्ष सोही अवधिमा २ करोड १५ लाख ७९ हजार रुपैयाँ बराबरको ६० हजार ८४८ टन सिमेन्ट र क्लिंकर निर्यात भएको थियो । गत आर्थिक वर्षको साउन, भदौ र असोजमा ८० लाख ३३ हजार रुपैयाँको १ हजार २५ टन क्लिंकर र १ करोड ३५ लाख ४६ हजार रुपैयाँको ५९ हजार ८२४ टन तयारी सिमेन्ट निर्यात भएको भन्सार विभागको तथ्यांक छ । नेपालबाट सिमेन्ट र क्लिंकर भारतमा मात्रै निर्यात भएको विभागले जनाएको छ ।चालु आर्थिक वर्षका लागि सरकारले स्वदेशी सिमेन्टको आन्तरिक खपत बढाउन पक्की सडक निर्माण गर्दा निश्चित मापदण्डका आधारमा ढलान गर्ने प्रविधि अवलम्बन गरिने व्यवस्था अघि सारेको छ । यसबाट टिकाउ र गुणस्तरीय सडक निर्माण हुने तथा बिटुमिन (अलकत्रा) को आयात घट्ने विश्वास लिएको छु, अर्थमन्त्री प्रकाशशरण महतले बजेट वक्तव्यमा भनेका छन् । सिमेन्ट उद्योगी व्यवसायीले लामो समयदेखि माग गर्दै आएको मुद्दालाई सरकारले अघि सार्दै आएको छ । मुलुकमा ६५ सिमेन्ट उद्योग छन् । सिमेन्टको माग कम भएर उत्पादन कटौती गरेका कारण ९० प्रतिशतभन्दा बढी सिमेन्ट उद्योग अस्थायी रूपमा बन्द भएका छन् । मुलुकमा सिजनमा ७० लाख र अफसिजनमा ३० लाख टन मात्र सिमेन्ट उत्पादन हुने गरेको छ । आर्थिक वर्ष ०७८७९ मा १२ लाख ९३ हजार रुपैयाँ बराबरको १५ हजार १ सय ८९ टन र ०७७७८ मा ८३ हजार रुपैयाँ बराबरको ११ टन सिमेन्ट निर्यात भएको विभागको तथ्यांक छ ।नेपालले यसअघि पनि ०६९७० मा सिमेन्ट तथा क्लिंकर निर्यात गरेको थियो । तर दुई आर्थिक वर्षपछि त्यसलाई निरन्तरता दिन सकेको थिएन । पछिल्ला तीन आर्थिक वर्षदेखि फेरि सिमेन्ट र क्लिंकर निर्यात हुन थालेको हो । आर्थिक वर्ष ०६९७० मा २ लाख १८ हजार रुपैयाँ बराबरको सिमेन्ट निर्यात गरेको थियो । भारतबाटै कच्चा पदार्थ ल्याई तयारी सिमेन्ट निर्यात गर्दा लागत महँगो र उद्योग आत्मनिर्भर नहुँदा निकासीले निरन्तरता पाउन नसकेको र अहिले सरकारले सिमेन्ट निर्यातमा अनुदान दिनेलगायत व्यवस्था र उद्योग पनि आत्मनिर्भर भइसकेकाले निर्यात सुरु भएको सरोकारवालाको दाबी छ ।झन्डै एक दशकअघि पनि आरएमसी सिमेन्टले भारतको सीमावर्ती बजारमा पोर्टल्यान्ड स्ल्याग (पीएससी) सिमेन्ट निर्यात गरेको थियो । ०७०७१ मा ५६ लाख ५९ हजार रुपैयाँ बराबरको ५ लाख ४५ हजार १ सय ५० किलो सिमेन्ट निर्यात भएको थियो । ०७१७२ मा ६० हजार २ सय रुपैयाँ बराबरको ५ हजार ५ सय २५ किलो सिमेन्ट मात्र निर्यात भएको विभागको तथ्यांक छ । पछिल्ला वर्षमा पाल्पा सिमेन्टको तानसेन र अर्घाखाँची र बालाजी ब्रान्डका सिमेन्ट भारतमा निर्यात हुन थालेका छन् । पहिला भारतबाटै कच्चा पदार्थ ल्याई तयारी सिमेन्ट पुनः भारत पठाउँदा लागत मूल्य बढेकाले व्यवसायीले निर्यातलाई निरन्तरता दिन नसकेका थिएनन् ।गत वर्षदेखि औपचारिक रूपमा निर्यात सुरु भएकाले यसपालि ४ अर्बसम्मको निर्यात हुने अनुमान गरेको नेपाल सिमेन्ट उत्पादक संघका अध्यक्ष ध्रुव थापाले बताए । सरकारले गत वर्षदेखि सिमेन्ट निर्यात गर्नेलाई अनुदान दिने व्यवस्था गरे पनि हालसम्म कसैले पाएनन्, उनले भने, ५० करोडभन्दा बढी निर्यात गर्नेलाई ८ प्रतिशत अनुदान दिने भनेको छ । तर कसैको पनि नाघेको छैन । अलिअलि निर्यात गरेबापत पाइने ४ प्रतिशत अनुदान पनि पाएका छैनौं । सिमेन्ट उत्पादनमा आत्मनिर्भर भएको ५६ वर्ष भइसकेको संघले जनाएको छ ।"
"केरुङ रेलमार्गमा नुवाकोटतर्फ सर्भे सकियो, रसुवामा सुरु","(काठमाडौं)चिनियाँ प्राविधिक टोलीले काठमाडौंकेरुङ रेलमार्गअन्तर्गत नुवाकोट खण्डको सर्भे सकेको छ । रेलमार्गको सम्भाव्यता अध्ययनका लागि ०७९ पुस तेस्रो साता नेपाल आएको टोलीले करिब एक वर्ष लगाएर नुवाकोटतर्फको सर्भेको काम सकेको हो । रसुवा, नुवाकोट र काठमाडौं जिल्लामा रेलमार्ग पर्ने भएकाले टोलीले अहिले रसुवामा सर्भेको काम थालेको छ । ड्रोनमार्फत फोटो र भिडियो लिएर सर्भेको काम भइरहेको रेल विभागका महानिर्देशक रोहित बिसुरालले बताए । समय तालिकाअनुसार बर्खाअघि नै ड्रोन सर्भेको काम थाल्ने योजना थियो, उनले भने, धेरै निकायबाट सहमति लिनुपर्ने हुँदा ढिलाइ भयो । अहिले सहमति लिएर ड्रोनमार्फत सर्भेको काम भइरहेको छ । उनका अनुसार काठमाडौंको शिवपुरी नागार्जुन राष्ट्रिय निकुञ्जमाथि हवाई रुट पर्ने भएकाले नेपाल नागरिक उड्डयन प्राधिकरणसँग समन्वय गरेर ड्रोनमार्फत अध्ययनको काम हुनेछ । आकाशमा ड्रोन र जहाज एकै चोटि उड्दा सिग्नल प्रणालीमा समस्या आउने देखियो, उनले भने, त्यसैले प्राधिकरणसँग आवश्यक समन्वय गरेर मात्र ड्रोन उडाउँछौं । यसको अध्ययनको काम ४२ महिनाभित्र सकिसक्नुपर्नेछ । अध्ययन थालेको एक वर्ष हुन लाग्यो । अहिलेसम्म एक जिल्लामा मात्र अध्ययन सकिएको हो । केही केही स्थानमा सर्भेका लागि सहमति लिन समय लागेकाले ढिलाइ भएको हो, महानिर्देशक बिसुरालले भने, अहिले समस्या छैन । तोकिएकै समयभित्र सर्भे सकिन्छ । सुरुमा चाइना रेलवे फस्ट सर्भे एन्ड डिजाइन इन्स्टिच्युट ग्रुपका ६ जना प्राविधिक टोली सर्भेका लागि आएका थिए । अहिले फिल्डमा त्यही कम्पनीका प्राविधिकले ड्रोन सर्भेको काम गरिरहेका छन् । त्यसका लागि रेल विभागका प्राविधिक, कर्मचारी र स्थानीय जनप्रतिनिधिले सहयोग गरेका छन् । बर्खाअघि ४३ जना प्राविधिक टोलीले काम सर्भेको काम गरेका थिए । आवश्यकताका आधारमा प्राविधिक थपघट भइरहने महानिर्देशक बिसुरालले बताए । यो सम्भाव्यता अध्ययन हो, यसबाट निर्माणमा कति लागत लाग्छ, समय कति लाग्छ, निर्माणमा के के समस्या आउन सक्छन्, रेलमार्गको कुल दूरी कति हुन्छ थाहा हुने छ, उनले भने, त्यसपछि निर्माणमा जान सकिन्छ, निर्माण गर्न सक्छौंसक्दैनौं भन्ने विषय रिपोर्ट आएपछि थाहा हुन्छ । त्यहीअनुसार निर्माणमा बजेट जुटाउन सरकारलाई अध्ययनले सहयोग पुग्छ । सम्भाव्यता अध्ययनबाट रेलमार्गमा कतिवटा सुरुङ, पुल र स्टेसन आवश्यक पर्ने हो, त्यो पनि थाहा हुने बिसुरालले सुनाए । यसमा छुट्टै विस्तृत सर्भे नगरिने र निर्माणका क्रममा विस्तृत परियोजना रिपोर्ट (डीपीआर) तयार पारेर काम गरिने उनको भनाइ छ । रेलमार्गमा निर्माणको जिम्मा जसले लिन्छ, उसैले विस्तृत सर्भे गर्नेछ, सुरुमा यसको डीपीआर हुन्न, उनले भने, जुन बेला निर्माणको काम थालिन्छ, त्यही बेला यसको डीपीआर हुन्छ, यो अध्ययन निर्माणमा जानकै लागि हो । रेलमार्गको अधययनका लागि आवश्यक सामान पनि नेपाल आइसकेको महानिर्देशक बिसुरालले बताए ।सर्भे गर्न आएको टोलीले कसरी अध्ययन गरेको छ र के कति अध्ययन भयो भनेर अनुगमन गर्न चीनबाट तिहारअघि ३ जनाको प्राविधिक टोली नेपाल आएको छ । चीन सरकारले पठाएको उक्त टोलीले फिल्डमै पुगेर अनुगमन गरिरहेको महानिर्देशक बिसुरालले जनाए । ०७८ चैतमा काठमाडौंकेरुङ रेलमार्गको सम्भाव्यता अध्ययन गर्न दुई देशबीच औपचारिक सहमति भएको थियो । ०७६ असोजमा चीनका राष्ट्रपति सी चिनफिङको नेपाल भ्रमणका क्रममा सम्भाव्यता अध्ययन सुरु गर्नेबारे सहमति जुटेको थियो । प्रारम्भिक अध्ययनअनुसार रसुवागढीदेखि काठमाडौंसम्म ७२ किमि दूरी रहने रेलमार्गमा ९८ प्रतिशत पहाड पर्नेछ, जसलाई छेडेर रेलमार्ग बनाइनेछ । यसको अध्ययन चीनले आफ्नै खर्चमा थालेको हो । उक्त रेलमार्ग निर्माण गर्न २ खर्ब ७१ अर्ब ३६ करोड ८० लाख रुपैयाँ लाग्ने प्रारम्भिक अनुमान छ । रेलसम्बन्धी बैठकमा भाग लिन यही साताभित्र भौतिक पूर्वाधार तथा यातायात मन्त्रालयका सचिव केशवकुमार शर्मा चीन जाँदै छन् । नियमति बैठक भएकाले त्यसमा भाग लिन शर्मा त्यसतर्फ जान लागेकाले काठमाडौंकेरुङ रेलमार्ग छलफलको विषय बन्ने जनाइएको छ ।"
'दोधारा चाँदनी ठूलो आर्थिक नाका बन्छ,"महेन्द्रनगर (रासस) परराष्ट्रमन्त्री नारायणप्रकाश साउदले कञ्चनपुरको दोधारा चाँदनी नाका सुदूरपश्चिमको मात्र नभई मुलुकको आर्थिक नाकाका रूपमा विकास हुने गरी काम अघि बढेको बताएका छन् । कञ्चनपुर उद्योग वाणिज्य संघले आइतबार आयोजना गरेको कार्यक्रममा उनले दोधारा चाँदनी सुक्खा बन्दरगाह प्रक्रिया अघि बढेको र महाकालीमा चार लेनको पक्की पुल निर्माण भइसकेको जनाए । भारतले पनि त्यसैअनुसार काम अघि बढाएको छ, उनले भने, कञ्चनपुर आर्थिक, पर्यटकीयलगायत सम्भावना बोकेको क्षेत्र हो ।दोधारा चाँदनी नाका तीव्र गतिमा खुल्ने किसिमले अघि बढेको र बनबासा पुलमा आवागमन सहज बनाउनेदेखि विदेशी पर्यटकलाई नाकामा आउनजान सहज गर्ने विषयमा पहल गर्ने गरी सरकारले काम गरिरहेको उनको भनाइ छ । कार्यक्रममा कञ्चनपुर उद्योग वाणिज्य संघका अध्यक्ष, पूर्वपदाधिकारी, व्यापारी तथा व्यवसायीले सीमा समस्या, यहाँको पर्यटकीय तथा औद्योगिक क्षेत्रको विकास, व्यापारी तथा व्यवसायीका पिरमर्कालगायत विषयमा मन्त्रीसमक्ष ध्यानाकर्षण गराए ।"
कात्तिकमा पौने तीन अर्बको विदेशी लगानी प्रतिबद्धता,"काठमाडौं (कास) चालु आर्थिक वर्षको कात्तिकमा नयाँ र पुराना उद्योगमा गरी कुल २ अर्ब ७४ करोड २५ लाख रुपैयाँ विदेशी लगानी प्रतिबद्धता आएको छ । २७ वटा नयाँ उद्योगमा १ अर्ब ७५ करोड रुपैयाँ विदेशी लगानी प्रतिबद्धता आएको उद्योग विभागले जनाएको छ । पुराना दुई उद्योगमा सेयर पर्चेज एग्रिमेन्ट (एसपीए) र सेयर सब्स्क्रिप्सन एग्रिमेन्ट (एसएसए) मा ५ करोड ६३ लाख रुपैयाँ लगानी प्रतिबद्धता आएको हो । चालु आर्थिक वर्षको साउन, भदौ, असोज र कात्तिकमा कुल १७८ वटा नयाँ उद्योगमा १८ अर्ब ३५ करोड ४३ लाख विदेशी लगानी प्रतिबद्धता आएको छ । पुराना उद्योगमा ३ अर्ब ७२ करोड विदेशी लगानी प्रतिबद्धता आएको हो । नयाँ र पुरानो गरी १९९ उद्योगमा २२ अर्ब ८ करोड १५ लाख विदेशी लगानी प्रतिबद्धता आएको विभागको तथ्यांक छ ।चालु आर्थिक वर्षको साउन, भदौ र असोजमा खुद ३ अर्ब ३७ करोड १० लाख रुपैयाँ मात्रै एफडीआई भित्रिएको राष्ट्र बैंकले जनाएको छ । चार महिनामा साना उद्योग १७०, मझौला ५ र ठूला उद्योग ३ वटा दर्ता भएको विभागको भनाइ छ । सबैभन्दा बढी लगानी पर्यटन क्षेत्रमा ८६४८, सेवामा ६९३९, पूर्वाधारमा ४२, सूचना तथा प्रविधिमा ५३, उत्पादनमा १२७, खनिजमा ११ प्रतिशत रहेको विभागले बताएको छ । नेपालमा आर्थिक वर्ष ०७८७९ को अन्त्यसम्ममा कुल प्रत्यक्ष वैदेशिक लगानीको मौज्दात २ खर्ब ६४ अर्ब ३३ करोड कायम रहेको नेपाल राष्ट्र बैंकको प्रतिवेदनमा उल्लेख छ । ०७९ असार मसान्तसम्ममा नेपालमा ५७ देशको प्रत्यक्ष वैदेशिक लगानी भित्रिने गरेको विदेशी लगानीसम्बन्धी राष्ट्र बैंकको पछिल्लो अध्ययन प्रतिवेदनमा जनाइएको छ ।अघिल्ला प्रायः वर्षमा नेपाल भित्रिने वैदेशिक लगानीको तुलनामा सोही अवधिमा नेपालबाट बाहिरिने लाभांशबापतको रकम धेरै रहँदै आएको थियो । तर आर्थिक वर्ष ०७८७९ मा लाभांशबापत बाहिरिनेभन्दा भित्रिने विदेशी लगानी धेरै रहेको सर्वेक्षणले देखाएको छ । आर्थिक वर्ष ०७८७९ मा विदेशी लगानीमा रहेका कम्पनीले लाभांशबापत नेपालबाट १५ अर्ब ६७ करोड ५० लाख रुपैयाँ देशबाहिर लगेका छन् । सोही आर्थिक वर्षमा १८ अर्ब ५६ करोड ३ लाख रुपैयाँ भित्रिएको थियो । उक्त वर्ष ५४ अर्ब १५ करोड ८९ लाख विदेशी लगानी प्रतिबद्धता आएको थियो ।आर्थिक वर्ष ०७७७८ मा लाभांशबापत २६ अर्ब ७ करोड ६० लाख र आर्थिक वर्ष ०७६७७ मा १२ अर्ब ९० करोड ३० लाख रुपैयाँ लाभांश बाहिरिएको राष्ट्र बैंकको तथ्यांक छ । मुलुकमा हालसम्म कुल २ खर्ब ६४ अर्ब रुपैयाँ बराबर प्रत्यक्ष वैदेशिक लगानी भित्रिएको छ ।"
अस्ट्रेलिया कीर्तिमानी विश्व च्याम्पियन,"केएल राहुल र विराट कोहलीले आआफ्नो अर्धशतक पूरा गरे पनि त्यो ठूलो स्कोर खडा गर्न पर्याप्त रहेन । राहुलले १ सय ७ बल उपयोग गर्दै ६६ रन बनाए । उनले यस क्रममा एकै चौकामात्र प्रहार गरे । कोहलीले भने ६३ बल सामना गर्दै ४ चौका प्रहार गरेर ५४ रन बनाए । ओपनर तथा कप्तान रोहित शर्माले ३१ बलमा ४७ रन बनाएका थिए । सुरुदेखि आक्रामक देखिएको उनले ४ चौका र ३ छक्का प्रहार गरे ।अस्ट्रेलियाली बलरमध्ये मिचेल मार्सले ५५ रनमा ३ विकेट लिए । जोस हेजलउड र कप्तान प्याट कमिन्सले समान दुई विकेट लिए । घरेलु भूमिमा हारसँगै भारतको सन् २०१३ यता पहिलो ठूलो उपाधि जित्ने सपना अधुरो नै रह्यो । त्यो वर्ष भारतले च्याम्पियन्स ट्रफी जितेको थियो । हेडको शतक विश्वकपको फाइनलमा सातौं रह्यो । फाइनलमा अस्ट्रेलियाली ब्याटरले बनाएको यो तेस्रो शतकमात्र हो । यसअघि रिकी पोन्टिङले सन् २००३ र एडम गिलक्रिस्टले सन् २००७ को फाइनलमा शतक बनाएका थिए ।पछिल्लो सेप्टेम्बर दक्षिण अफ्रिका भ्रमणका क्रममा हेडको हातमा चोट लागेको थियो र उनको विश्वकप खेल्ने सपना जोखिममा थियो । तर, अस्ट्रेलियालाले उनलाई टिममा राख्ने निर्णय गरेको थियो । लिग चरणको छैटौं खेलमा पनि हेडले न्युजिल्यान्डविरुद्ध निर्णायक साबित शतक प्रहार गरेका थिए । दक्षिण अफ्रिकाविरुद्ध कोलकातामा प्राप्त सेमिफाइनल जितमा पनि उनले बहुमूल्य ६२ रन बनाएका थिए । जुनमा अस्ट्रेलियाले भारतलाई नै हराएर वर्ल्ड टेस्ट च्याम्पियनसिप जित्दा हेडले १ सय ६३ रनको निर्णायक इनिङ्स खेलेका थिए । प्लेयर अफ द म्याच ट्रेभिस हेड भए भने प्लेयर अफ द सिरिजको उपाधि भारतका विराट कोहलीले प्राप्त गरेका थिए । उनले यसै विश्वकपमा आफ्नो ५० औं शतक पूरा गरेका थिए ।"
नेपाललाई तेस्रो स्थान,"काठमाडौं (कास) नेपाली महिला क्रिकेट टोलीले हङकङ ट्वान्टी२० आई शृंखलामा तेस्रो स्थान हात पारेको छ । नेपालले आइतबार तेस्रो स्थानको प्लेअफ खेलमा जापानलाई ४५ रनले पराजित गरी तेस्रो स्थानमा चित्त बुझाएको हो । जापानमाथि नेपालको यो लगातार दोस्रो विजय हो ।अघिल्लो दिन नेपालले राउन्ड रोबिनको अन्तिम खेलमा पनि जापानलाई ६७ रनले हराएको थियो । पहिलो दुई खेलमा क्रमशः तान्जेनियासँग २७ र हङकङसँग ९ विकेटले पराजित नेपाल चार राष्ट्रसम्मिलित प्रतियोगिताको फाइनल दौडबाट बाहिरिइसकेकाले तेस्रो स्थानको प्लेअफ खेल्न बाध्य भएको हो ।नेपालले हङकङ क्रिकेट क्लबमा टस जितेर ब्याटिङ गर्दै निर्धारित २० ओभरमा ५ विकेट गुमाई १ सय १५ रन बनायो । ओपनर पूजा महतोले सर्वाधिक ४३ रन बनाइन् । प्लेयर अफ द म्याच उनले ५१ बल खेल्दै ३ चौका प्रहार गरिन् । अर्की ओपनर सीता रानामगर ५ रनमै आउट भइन् । कप्तान इन्दु बर्माले२१ बलमा १ चौकासहित १२, पूर्वकप्तान रुबिना क्षेत्रीले १९ बलमा २ चौकासहित २१ र रोमा थापाले १९ बलमा ३ चौकासहित २२ रन बनाए । काजल श्रेष्ठ ३ र अस्मिना कर्माचार्य २ रनमा अविजित रहे । जापानबाट अहिल्या चन्डेल, इरिका टोगुची क्विन र अयुमी फुजिकावाले ११ विकेट लिए ।जापानले जवाफमा ६ विकेट गुमाई ७० रनमात्र बनाउन सक्यो । ओपनर अकिरी निशिमुराले सर्वाधिक २९ रन बनाइन् । उनले ५१ बलमा २ चौका प्रहार गरिन् । हिनासो गोटोले १६ र चन्डेलले ११ रन बनाए । नेपालबाट संगीता राई, इन्दु, सीता, खुशी डंगोल र सोनी पाख्रिनले ११ विकेट लिए । नेपाली टोली सोमबार स्वदेश फर्किने तालिका छ ।"
सेन्ट्रल ओपनबाट सूर्य नेपाल टुर सुरु,"काठमाडौं (कास) सूर्य नेपाल सेन्ट्रल ओपनसँगै सूर्य नेपाल गल्फ टुर २०२३२४ को सिजन सोमबार सुरु हुनेछ । सूर्य नेपाल गल्फ टुरमा कुल ८ प्रतियोगिता हुनेछ । त्यसको सेन्ट्रल ओपन पहिलो इभेन्ट हो ।सूर्य नेपाल टुरमा कुल पुरस्कार राशि ६४ लाख ३६ हजार १ सय ५० रुपैयाँ रहेको छ । गत वर्षको तुलनामा पुरस्कार राशिमा ५ प्रतिशतले वृद्धि गरिएको नेपाल प्रोफेसनल गल्फ संघ (एनपीजीए) का अध्यक्ष रवीन्द्रमान श्रेष्ठले जनाए ।सूर्य नेपाल सेन्ट्रल ओपन गोकर्ण गल्फ क्लबमा हुनेछ । यसमा कुल पुरस्कार राशि ८ लाख ४० हजार रहेको छ । डिसेम्बर अन्त्यमा २ लाख ५० हजार कुल पुरस्कार राशिको सूर्य नेपाल एनपीजीए म्याचप्ले हुनेछ । जनवरीको अन्त्यमा सूर्य नेपाल वेस्टर्न ओपन हुनेछ । पोखराको हिमालयन गल्फ क्लबमा हुने प्रतियोगितामा कुल पुरस्कार राशि ८ लाख ४० हजार रहनेछ ।फेब्रुअरीको पहिलो साता सूर्य नेपाल काठमाडौं ओपन हुनेछ । कुल पुरस्कार राशि ७ लाख ३ हजार ५ सय रुपैयाँ रहेको प्रतियोगिता सूर्य नेपाल गल्फ क्लबमा हुनेछ । धरान गल्फ क्लबमा हुने सूर्य नेपाल इस्टर्न ओपनको कुल पुरस्कार राशि ८ लाख ४० हजार रहेको छ । यो प्रतियोगिता फेब्रुअरीमा हुनेछ ।मार्चमा रोयल नेपाल गल्फ क्लबमा सूर्य नेपाल च्यालेन्ज, मार्चको अन्तिममा सुर्य नेपाल एनपीजीए टुर च्याम्पियनसिप र अप्रिलमा सूर्य नेपाल प्रिमियर गल्फ च्याम्पियनसिप हुनेछ । दुवै प्रतियोगिता गोकर्णमा हुनेछ । सूर्य नेपाल च्यालेन्जको ५ लाख ७२ हजार २ सय ५०, सूर्य नेपाल एनपीजीए टुरको ८ लाख ४० हजार र सूर्य नेपाल प्रिमियरको १५ लाख ५० हजार ४ सय रुपैयाँ पुरस्कार राशि रहेको छ । नेपाल प्रोफेसनल गल्फ संघले सूर्य नेपाल प्रालिसँग मिलेर टुर आयोजना गर्न लागेको यो १७ औं संस्करण हो । सेन्ट्रल ओपनमा ३३ व्यावसायिक र चार एमेच्योर खेलाडीले खेल्ने एनपीजीएका महासचिव दीपक आचार्यले जनाए । शुक्रबहादुर राई भारतमा पीजीटीआईए टुर खेलिरहेकाले सेन्ट्रल ओपनमा खेल्ने छैनन् । सुवास तामाङ पनि भारतमा प्रशिक्षण गरिरहेकाले भुवन नगरकोटी, नीरज तामाङ, धन थापा, सञ्जय लामा, रवि खड्कासहित सद्भाव आचार्यलाई सेन्ट्रल ओपनको दाबेदारमा हेरिएको छ । भारतमा रहेका तोरण शाही र बेलायतमा रहेका कुमार कामी सेन्ट्रल ओपनमा खेल्नेछन् । राजकुमार राई यसै प्रतियोगिताबाट प्रो हुँदै छन् । सेन्ट्रल ओपन विजेताले १ लाख ४५ हजार, उपविजेताले ९४ हजार र तेस्रो हुनेले ७० हजार पाउनेछन् ।"
