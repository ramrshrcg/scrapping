शीर्षक,विवरण
"आफन्तको सास गयो, बचेकाको बास","(जाजरकोट), (रुकुम) र (सल्यान) पम्फा रावत शुक्रबार राति खाना खाईवरी भारतमा रहेका जेठा छोरासँग फोनमा बोल्दै थिइन् । एक्कासि जमिन हल्लिएपछि अत्यासमा परिन् । हेर्दाहेर्दै घर भत्कियो, जाजरकोटको भेरी नगरपालिका१ रावतगाउँकी उनले भनिन्, घर भत्केर चार जना रातभर पुरियौं । तर भाग्यले बाँच्यौं । भग्नावशेषबाट उनी, उनका पति र २ छोरालाई छिमेकीले शनिबार बिहान ८ बजे सकुशल उद्धार गरे । पम्फाका छिमेकी शुक्रराज रावतको ५ जनाको परिवार पनि रातभरि भत्किएको घरमा पुरियो । पत्नी लालीसहित २ छोरा र १ छोरी खाटको चेपमा परेर पुरिएकाले बाँच्न सफल भए । शुक्रराजले सुनाए, भाग्यले बाँचियो । शुक्रबार राति ११ः४७ मा गएको ६४ म्याग्निच्युडको भूकम्पमा परी रावतगाउँका एकै घरका ६ जनाले ज्यान गुमाएका छन् । अधिकांश स्थानीयको घर भत्किएर ध्वस्त बनेको छ । शनिबार बिहान गाउँमा पुग्दा स्थानीय पुरिएका संरचनाबाट ओढ्ने ओछ्याउने र पकाउने भाँडाकुँडा निकाल्न प्रयासरत थिए । मृत्यु भएकाको परिवार भने गहिरो शोकमा डुबेका देखिन्थे । भेरी नगरपालिका२ की मीना टमाटाले शुक्रबार बिहान माटो ल्याएर आधा घर पोतेकी थिइन् । उनले पोतेको घर शनिबार बिहान आधा भत्किएको अवस्थामा थियो । घर भत्केर उनका २ छोरा र श्रीमान् घाइते भए । उनीहरूको जिल्ला अस्पतालमा उपचार चलिरहेको छ । भारतमा काम गर्न गएका छोराहरू ५ वर्षपछि तिहार मान्न फर्केका थिए । तर यस्तो आपत् आइलाग्यो, उनले भनिन् । घर भत्किएका कारण सबै सामान पुरिएको बताउँदै उनले खान र बस्नको समस्या भएको बताइन् । कुनै सामान निकाल्न पाएनौं, बस्ने खानेको टुंगो पनि छैन, उनले भनिन् । उनका अनुसार भूकम्पमा घर भत्किएका स्थानीयले रातभर आगो बालेर रात कटाएका थिए । अधिकांश भूकम्पपीडित फेरि भूकम्प आउने डरले खलंगा बजारका विभिन्न ठाउँका खुला चौरमा सुतिरहेका छन् । स्थानीय जनक केसीले प्रधानमन्त्री र मुख्यमन्त्रीले प्रभावित क्षेत्रमा भ्रमण गरे पनि ओत लाग्ने ठाउँ नभएकालाई खाना र बस्न व्यवस्था नमिलाएको गुनासो गरे । जिल्ला प्रशासनका अनुसार सदरमुकाममा मात्रै विस्थापित झन्डै एक सय परिवारले खुला आकाशमा रात कटाइरहेका छन् । रावतगाउँ मात्रै होइन, सदरमुकाम र आसपासका स्थानीय तहमा भूकम्पका कारण नभत्किएका घर भेट्टाउन मुस्किल छ । जिल्ला प्रहरी कार्यालयका प्रमुख डीएसपी सन्तोष रोकाले भने, पूरै जिल्लाको जनजीवन अस्तव्यस्त छ । अहिले त घाइतेको उद्धार मात्र भइरहेको छ । उनले कति घर भत्किए भन्ने यकिन तथ्यांक संकलन भइनसकेको बताए । प्रमुख जिल्ला अधिकारी सुरेश सुनारका अनुसार जिल्लामा सबैभन्दा बढी भेरीसहित कुशे, नलगाड र छेडागाड नगरपालिकामा घरहरू भत्किएका छन् । कच्ची घर सबै चर्किएका छन्, उनले भने, क्षतिमध्ये झन्डै ४० प्रतिशत घर पूर्ण रूपमा भत्किएका छन् । उनले भेरी नगरपालिका १ र ३ मा मात्रै १ सय २० घर भत्किएको विवरण प्राप्त भएको बताए । जिल्ला प्रशासनका अनुसार भूकम्पका कारण झन्डै एक सय वर्ष पुरानो जाजरकोट दरबारसहित झन्डै ५० सरकारी संरचनामा क्षति पुगेको छ । जिल्ला प्रशासनसहित मालपोत र नापी कार्यालय क्षतिग्रस्त भएका छन् ।आकाशमुनिको बासशनिबार राति साढे ९ बजे जाजरकोटको सदरमुकाम खलंगाका भूकम्पपीडित सुत्ने तरखरमा थिए । २८ वर्षीया मनीषा विक तीन महिनाकी छोरी फुल्याउँदै थिइन् । घरमा भए आगोले सेक्थें, बाहिर चिसोले भएर होला, रोएकी छ, उनले भनिन् । शुक्रबार रातिको भूकम्पले बस्नै नमिल्ने गरी घर भत्काएपछि उनको परिवार छिमेकी घरको आडैमा ओत लागेर बसेको छ, साथीभाइले ल्याइदिएको लुगाफाटा ओछ्याएर । भूकम्पले अन्नपात, लुगाफाटा सबै पुरिए । मनीषाका श्रीमान् सञ्जय गाउँको मेला भर्न गएका थिए । उनकी सासू सियला गाउँमै थिइन् । मनीषाले घर हल्लिएको थाहा पाएपछि हत्त न पत्त चारै छोराछोरी च्यापेर बाहिर निस्किइन् । आङको एकसरो लुगाबाहेक अरू केही निकाल्न पाइनन् । सबै पुरिए । भूकम्पपछि परिवार भेला भएर अरू तीन परिवारसहित छिमेकीको घरमा ओत लागेकी छन् । तीन वर्षकी छोरी, १० वर्षका छोरा र १२ वर्षकी छोरीलाई च्यापेर सुत्ने तरखरमा थिए । भूकम्पपीडितलाई खान, बस्न उचित व्यवस्थापन नहुँदा केटाकेटी, महिला, ज्येष्ठ नागरिकहरूलाई सास्ती छ । कतिपय खुला आकाशमुनि नै सुतेका छन् ।उपचारमा कठिनाइ प्रहरीका अनुसार शनिबार रातीसम्म जिल्लाका झन्डै एक सय जनाको जिल्ला अस्पतालमा उपचार भइरहेको छ भने करिब ५० लाई उपचारका लागि नेपाली सेनाको हेलिकोप्टरबाट प्रदेश अस्पताल सुर्खेत पुर्याइएको छ । प्रमुख जिल्ला अधिकारी सुनारले जिल्ला अस्पतालमा पर्याप्त औषधि, उपकरण र स्वास्थ्यकर्मी नहुँदा सबै घाइतेको उपचार जिल्लामै सम्भव नभएको बताए । उनले भने, सुर्खेत र नेपालगन्जबाट थप डाक्टर र औषधि मगाएका छौं । जिल्ला अस्पतालमा ५० शय्याको उपचार सुविधा छ । जिल्ला अस्पताल विकास समितिका अध्यक्ष डम्बरबहादुर सिंहले घाइतेको संख्या बढी भएपछि बरन्डा र भुइँमै राखेर उपचार गर्नु परिरहेको बताए । उनका अनुसार अस्पताल ल्याइएका झन्डै १० जनाको उपचार हुन नसक्दा ज्यान गएको छ । बिहानसम्म त घाइतेको उपचारमा ठूलो समस्या थियो, पर्याप्त एम्बुलेन्स र गाडी नहुँदा समयमै अस्पताल पुर्याउन सकेनौं, उनले भने, पछि सेनाको हेलिकोप्टर आएपछि सहज भयो । 'न रहे आफन्त, न रह्यो बास'शुक्रबारको भूकम्पमा परी रुकुम पश्चिममा मात्रै ५२ भन्दा धेरैले ज्यान गुमाएका छन् । जाजरकोटसँग सिमाना जोडिएका आठबिसकोट नगरपालिकामा २६ र सानीभेरी गाउँपालिकामा १० जनाको मृत्यु भएको प्रहरीले बताएको छ । बाँचेकाहरू पनि मृत्यु हुनेको शोकसँगै घर र धनसम्पत्ति गुमेको पीडामा छन् । खाना खाएर सँगै सुतेका आफन्त नै रहेनन्, आठबिसकोट१४ की प्रेमाकुमारी मल्लले सुनाइन्, सबैभन्दा सुरक्षित मानिएको घर नै रहेन ।प्रहरीका अनुसार रुकुम पश्चिमको सबैभन्दा ठूलो मानवीय क्षति आठबिसकोट१४ मा भएको छ । यहाँ २७ जनाको मृत्यु भएको छ । एकै घरमा ४ देखि ५ जनासम्मको मृत्युले गाउँ नै शोकमा डुबेको छ । आठबिसकोट१४ ज्यामिरकोटको पूर्णगाउँकी अमृता मल्लसहित उनीकहाँ पाहुना आएका अन्य ४ जनाको भूकम्पमा परी ज्यान गएको स्थानीय गणेश मल्लले बताए । उनका अनुसार माइती भेट्न भनेर आएका छिमेकी वडाका पूर्णकुमारी मल्ल र उनकी छोरी भूमिका शाही, नाति लेखनाथ मल्ल र नातिनी आयुषा शाहीको च्यापिएर ज्यान गएको छ । यसबाहेक घरमा रहेका अन्य ३ जना गम्भीर घाइते भएर सुर्खेतमा उपचाररत छन् ।आठबिसकोट१४ को छेपारेमा ११, ज्यामिरकोटमा ९, बाँकेडाँडामा ३, हल्दे टोलमा २, बाँकेटोल र पीपलचौरमा ११ जनाको ज्यान गएपछि पूरै गाउँ शोकमा डुबेको छ । हामीसँग त केही छैन । न आफन्त छन् साथमा, न त खाने दाना र लगाउने नाना, स्थानीय गोठे महतराले भने, जसोतसो बाँचेका हामीलाई पनि यसै मरिन्छजस्तो लाग्न थाल्यो । सानीभेरी गाउँपालिकाका केही वडा र आठबिसकोटका प्रायः वडाका घर सबै चर्किएका छन् ।करिब आधाउधी घरहरू त बस्नै नमिल्ने गरी भत्किएका छन् । भूकम्पको धक्का बेहोरेका रुकुम पश्चिमका दुईवटै स्थानीय तहमध्ये सानीभेरी पहाडी र आठबिसकोट उच्च पहाडी भूगोलमा अवस्थित छ । यहाँका प्रायः घर ढुंगा र माटोको गाह्रोबाट बनेका छन् । यिनै घरमा बढी क्षति भएको छ । भूकम्प प्रतिरोधी घर बनाउन नसकेकै कारण क्षति बढी भएको स्थानीय प्रकाश शाहीले बताए । भूकम्प आउँदा पनि क्षति कम हुने प्रकारका घरहरू बनाउनेबारे हामीले कहिल्यै सोचेनौं । अहिले त्यसैको जोखिम बेहोर्यौं, उनले भने । मावली गएका तीनको मृत्यु शुक्रबार रातिको भूकम्पमा परेर सल्यानका दुई बालकसहित तीन जनाको मृत्यु भएको छ । भूकम्पले घर भत्किँदा रुकुम पश्चिमको आठबिसकोट नगरपालिकाको पीपलचौरस्थित मामाघर गएका बन्गाड कुपिण्डे नगरपालिका४ गर्चेका नारायण बुढाका ३ वर्षीय छोरा वासुदेव, दार्मा गाउँपालिका६ मलिबाङकी २५ वर्षीया भूमिका मल्ल र उनका चार वर्षीय छोरा लेखनाथ मल्लको मृत्यु भएको प्रमुख जिल्ला अधिकारी वेदप्रसाद खरेलले बताए । तीन वर्षीय बालक वासुदेवको घटनास्थलमै च्यापिएर र मल्ल आमाछोराको उपचारका लागि लैजाँदै गर्दा बाटोमा मृत्यु भएको हो । प्रजिअ खरेलका अनुसार वासुदेवकी आमा भद्रकला देवकोटा, दार्मा६ मलिबाङ घर भएर आठबिसकोट मामाघर गएकी करुणा मल्ल, बाग्चौर नगरपालिका६ पातिहाल्नाकी धना ओली घाइते भएका छन् । भूकम्पका कारण जिल्लाभर एक हजार घरमा क्षति पुगेको छ । ३ दर्जन घर पूर्ण रूपमा, २ सय ५० बस्न नमिल्ने र ७ सय २४ मा आंशिक क्षति पुगेको सल्यानका प्रहरी प्रमुख डीएसपी नवीन कार्कीले बताए । दार्मा गाउँपालिका अध्यक्ष निमबहादुर केसीले जोखिमयुक्त घरका सदस्यलाई सुरक्षित स्थानमा सार्ने काम भइरहेको बताए ।"
"१५७ को मृत्यु, २०८ घाइते","(काठमाडौं)शुक्रबार मध्यरातमा गएको भूकम्पमा परी रुकुम पश्चिम र जाजरकोटमा ज्यान गुमाउनेका परिवारलाई सरकारले प्रतिमृतक २ लाखका दरले रकम उपलब्ध गराउने भएको छ । उपप्रधान तथा गृहमन्त्री नारायणकाजी श्रेष्ठको अध्यक्षतामा शनिबार बसेको आकस्मिक बैठकले जिल्ला विपद् व्यवस्थापन कोषमार्फत खर्च गर्ने गरी रुकुम पश्चिम र जाजरकोटलाई ५५ करोड रुपैयाँ पठाउने निर्णय गरेको हो । मृतकका परिवारलाई क्षतिपूर्ति, घाइतेको उपचार, अस्थायी आवास र खाद्यान्न व्यवस्थापनका लागि उक्त रकम खर्च हुने बताइएको छ । खोज, उद्धार र राहतसम्बन्धी थप निर्णय आइतबारको मन्त्रिपरिषद् बैठकबाट गर्ने सरकारको तयारी छ । सरकारले भूकम्पमा परी घाइते हुनेको निःशुल्क उपचारको व्यवस्था पनि मिलाएको छ । भूकम्पले घर भत्किएकाको हकमा अस्थायी आवासका लागि सरकारले तत्काललाई प्रतिपरिवार ५० हजार रुपैयाँसम्म रकम उपलब्ध गराउने तयारी गरेको छ ।जाजरकोट केन्द्रबिन्दु बनाएर गएको ६४ रेक्टर स्केलको भूकम्पमा परी शनिबार रातिसम्म कम्तीमा १ सय ५७ जनाको मृत्यु भएको गृह मन्त्रालयले जनाएको छ । उक्त भूकम्पबाट ७ जिल्ला प्रभावित भए पनि मृत्यु हुनेमा जाजरकोट र रुकुम पश्चिमका छन् । सबैभन्दा बढी जनधनको क्षति हुनेमा रुकुम पश्चिमको आठबिसकोट नगरपालिकाका ११, १२, १३ र १४ वडा तथा सानो भेरी नगरपालिकाका २, ३ र ४ वडा छन् । यस्तै जाजरकोटको नलगाड नगरपालिका१ र भेरी नगरपालिकाका १, ३ र ४ वडामा भूकम्पले बढी क्षति पुर्याएको छ ।भूकम्पको असर दैलेख, जुम्ला, सल्यान, प्यूठान र बैतडीसम्म नै परेको थियो । प्रहरी प्रवक्ता डीआईजी कुबेर कडायतका अनुसार भूकम्पमा परी शनिबार रातिसम्म जाजरकोटमा १ सय ५ र पश्चिम रुकुममा ५२ जनाको मृत्यु भएको छ । जाजरकोटमा १ सय ६ र रुकुम पश्चिममा ८६ जनाभन्दा बढी घाइते भएका छन् । यसबाहेक दैलेख, जुम्ला, प्यूठान र बैतडीमा ३३ गरी १२, सल्यानमा २, रोल्पा र दाङमा ११ जना घाइते भएका छन् ।गृह मन्त्रालयका प्रवक्ता सहसचिव नारायणप्रसाद भट्टराईले भूकम्पबाट ज्यान गुमाउनेका परिवारलाई राहत, घाइतेको उपचार, विस्थापितलाई अस्थायी र स्थायी आवासलगायतको प्रबन्ध सरकारले गर्ने बताए । यसका लागि विपद्पीडित उद्धार र राहतसम्बन्धी मापदण्ड२०७७ अनुसार आवश्यक प्रबन्ध मिलाइएको उनले बताए । भूकम्पबाट हालसम्म सयौं घरमा पनि क्षति पुगेको छ । भौतिक संरचनामा भएको क्षतिको विवरण संकलन भइरहेको छ, प्रवक्ता भट्टराईले कान्तिपुरसँग भने, हाललाई जाजरकोट र रुकुम पश्चिमका लागि ५५ करोड रुपैयाँ पठाउने निर्णय भयो । आइतबारसम्म भूकम्प प्रभावित दुवै जिल्लाका विपद् व्यवस्थापन कोषमा रकम पुगिसक्छ । त्यसपछि सम्बन्धित निकायबाट मापदण्ड अनुसार मृतकका परिवारलाई रकम उपलब्ध गराइनेछ । उक्त मापदण्डअनुसार प्रतिमृतक २ लाख र एकै परिवारमा एकभन्दा बढीको मृत्यु भएमा प्रतिव्यक्ति १ लाखका दरले हकदारले थप रकम पाउने छन् । सरकारबाट दिइने आर्थिक सहयोग एकद्वार प्रणालीबाट गरिनेछ । भूकम्पले क्षतिग्रस्त घरको पुनर्निर्माण गर्न सरकारले विनाशकारी भूकम्प२०७२ मा दिइएको सहयोगअनुसार प्रतिपरिवार ३ लाख रुपैयाँ दिइनेछ । मापदण्डअनुसार भूकम्प प्रभावित ५ जनासम्मको परिवारलाई १५ लाख, त्यसभन्दा बढीको हकमा थप २० हजार रुपैयाँ सरकारले नै दिनेछ । जिल्ला विपद् व्यवस्थापन कोषमार्फत नै यो सहयोग दिइन लागिएको हो । आवास गुमाएका परिवारलाई टेन्टपाल, कम्बल, म्याट्रेस, स्लिपिङ ब्यागलगायतका सामग्री पनि आवश्यकताअनुसार वितरण गर्न गृहले जिल्ला विपद् व्यवस्थापन समितिलाई निर्देशन दिइसकेको छ ।भूकम्पपछि नेपाली सेना, नेपाल प्रहरी र सशस्त्र प्रहरीले खोज तथा उद्धारमा जनशक्ति परिचालन गरेका छन् । भूकम्पमा घाइते हुनेको उपचारमा सुरक्षा निकायले प्रादेशिक संयन्त्र र काठमाडौंबाट छुट्टै टोली खटाएका छन् । प्रहरी अस्पताल महाराजगन्जबाट डीआईजी गोपेश ठाकुरसहितको चिकित्सकको टोली घाइतेको उपचारका लागि पठाइएको छ । सशस्त्र प्रहरी मुख्यालयले बलम्बुस्थित सशस्त्र प्रहरी अस्पतालबाट रोशन पराजुली र सुर्खेतबाट निश्चल घिमिरेको कमान्डमा छुट्टाछुट्टै मेडिकल टोलीलाई परिचालन गरेको छ । यसैबीच भूकम्पपछिको खोज, उद्धार तथा राहत व्यवस्थापनमा नेपाल सरकार र देशभित्रैका संयन्त्रमार्फत काम गरिने निर्णय भएको छ । विभिन्न मुलुकले खोजउद्धारमा सहयोग गर्न आउने इच्छा व्यक्त गरे पनि हाललाई मित्रराष्ट्रबाट आएको सहयोग प्रतिबद्धताप्रति आभार व्यक्त गर्दै अहिलेलाई नेपाल सरकार र अरू संयन्त्रमार्फत नै काम गर्ने निर्णय गरेको हो ।"
मध्यरातको त्रासदी,"जाजरकोटको बारेकोट१ रामीडाँडा केन्द्रबिन्दु भएर शुक्रबार मध्यरातमा गएको ६४ म्याग्निच्युडको भूकम्पले शनिबार राति अबेरसम्म १ सय ५७ जनाको मृत्यु भएको छ । भूकम्पबाट कर्णाली प्रदेशका जाजरकोट र रूकुम पश्चिम सबैभन्दा धेरै प्रभावित भएका छन् भने सल्यान, कालीकोट र रोल्पामा पनि क्षति पुगेको छ । घर भत्किएर २ सय ८ जना घाइते र हजारौं ओतविहीन बनेका छन् । घाइतेहरूको कर्णाली प्रदेश अस्पताल सुर्खेत, भेरी अस्पताल नेपालगन्ज र काठमाडौंमा उपचार भइरहेको छ । भूकम्प र त्यसपछिका परकम्पले स्थानीयको जीवनको लय मात्रै बिगारिदिएको छैन, शोक र त्रासदीसमेत थपिदिएको छ ।"
निजी क्षेत्र र मित्रराष्ट्रको सहयोग प्रतिबद्धता,कसको कति सहयोग ?  लुम्बिनी सरकार: १ करोड ५० लाख  वाग्मती सरकार: १ करोड ५० लाख  कोशी सरकारः १ करोड  सुदूरपश्चिम सरकार: १ करोड  बुद्ध एयर: १ करोड  भाटभटेनी सुपरमार्केट: १ करोड  नेपाली कांग्रेस: ५० लाख  पोखरा महानगरपालिका: ५० लाख  एनसेल आजियटा: ५० लाख  सिटिजन्स बैंक: २५ लाख  एनआरएनए आरके समूह: २१ लाख  एनआरएनए: १० लाख
भूकम्प प्रभावित क्षेत्रमा प्रधानमन्त्रीका १२ घण्टा,"(काठमाडौं)जाजरकोटलाई केन्द्र बनाएर शुक्रबार मध्यरात भूकम्प गएपछि प्रधानमन्त्री पुष्पकमल दाहाललाई सूचना आयो, जाजरकोट र रुकुम पश्चिममा ठूलो मानवीय क्षति भएको छ । शनिबार बिहान १ बजेसम्म एक सयभन्दा बढीको मृत्यु, हजारभन्दा बढी घाइते र हजारौं घर क्षतिग्रस्त भएको विवरण आइसकेको थियो । प्रधानमन्त्रीले सचिवालयलाई शनिबार सबेरै प्रभावित जिल्ला जाने तयारी थाल्न तत्कालै निर्देशन दिए । बिहान ३ बजे सुरक्षा र स्वास्थ्य निकायलाई उद्धार, उपचार र राहतका लागि तयारी हालतमा रहन अर्को निर्देशन दिए । उनी सुरक्षा निकाय, स्वास्थ्यकर्मी, केही राहत सामग्री लिएर जाजरकोट र रुकुम पश्चिमका सांसद शक्ति बस्नेत र जनार्दन शर्मा सहित बिहान साढे ६ मा भूकम्प प्रभावित क्षेत्रतर्फ हेलिकोप्टरमा उडे ।जाजरकोट सदरमुकाम खलंगामा पुगेपछि उनले प्रमुख जिल्ला अधिकारी सुरेश सुनारसँग भूकम्पले पुर्याएको क्षतिको विवरण लिई जिल्ला अस्पतालमा घाइतेको अवस्था बुझे । प्रधानमन्त्री दाहालले घाइतेको उपचारमा सरकारले सबै उपाय अपनाउने आश्वासन दिए । करिब ९० प्रतिशत घर पूर्ण रूपमा क्षतिग्रस्त बनेको भेरी नगरपालिका१ को अवलोकनपछि प्रधानमन्त्री दाहाल नलगाड नगरपालिकाको दल्ली ओर्लिए । शनिबार दिउँसो रुकुम पश्चिमको चौरजहारी विमानस्थल पुगे । त्यहाँ नेपाली सेनाको स्काइट्रक स्टान्डबाई थियो । चौरजहारी अस्पतालमा भएका घाइते र आफन्तलाई उपचारको चिन्ता नगर्न आश्वासन दिए । घाइतेलाई सेनाको हेलिकोप्टरबाट प्रदेश अस्पताल सुर्खेत पठाएपछि उनी रुकुम पश्चिमकै सानीभेरी नगरपालिकातर्फ लागे । त्यहाँ घाइते र मृतकका परिवारसँग दाहालले भने, सरकार तपाईंको साथमा छ । हामीले तीन तहकै सरकार परिचालन गरेका छौं । उद्धार, उपचार, राहत सबै काम ढिला नगरी हुन्छ । सानीभेरीको क्षति विवरण लिएर पीडितलाई आश्वासन दिएपछि उनी रुकुम पश्चिमको सल्लेस्थित अस्पताल पुगे । सांसद शर्मासहित पुगेका प्रधानमन्त्री दाहालले जिल्ला अस्पतालमा उपचार हुन नसक्ने बिरामीलाई सुर्खेत, नेपालगन्ज र काठमाडौं लैजान निर्देशन दिए । उनले उद्धार र उपचारका लागि हेलिकोप्टरको व्यवस्था गरिएको बताए । त्यसपछि उनी रुकुम पश्चिमको सबभन्दा बढी प्रभावित आठबिसकोट नगरपालिकाको राडीज्युला पुगे । यो नगरपालिकामा ३० जनाको मृत्यु भएको छ भने दर्जनौं घाइते छन् । राडीज्युलाबाट एक बालकसहित तीन घाइते लिएर नेपालगन्ज विमानस्थल ओर्लिए । घाइतेलाई सुर्खेत प्रदेश अस्पताल पठाएर उनी नियमित उडानबाट काठमाडौं फर्किए । उनले भूकम्प प्रभावित क्षेत्रमा झन्डै १२ घण्टा बिताए । प्रधानमन्त्री दाहालले नेपालगन्ज विमानस्थलमा विपद्का लागि सरकारले गर्नुपर्ने दायित्व गम्भीर भएर पूरा गरिरहेको बताए । भूकम्प प्रभावित क्षेत्रको स्थलगत निरीक्षणपछि काठमाडौं फर्किने क्रममा उनले अझै पनि जोखिम नटरेको र पूर्वसतर्कता सहित जोखिम न्यूनीकरणका लागि काम गर्नुपर्ने अवस्था रहेको बताए । मैले बझाङ भूकम्पको पनि स्थलगत अवलोकन गरेको थिएँ । यहाँ पनि मुख्य प्रभावित क्षेत्रसहित जाजरकोट र रुकुम पश्चिमको अवलोकन गरें, उनले भने, यतिबेला ठूलो मानवीय क्षति भएको छ । हजारौं घरहरू क्षतिग्रस्त भएको मैले प्रत्यक्ष अवलोकन गरेर आएको छु । आजको दिनमा सरकारले जे गर्नुपर्थ्यो, त्यो गरिएको छ । सरकार यो विषयमा गम्भीर छ ।प्रधानमन्त्री दाहालले शनिबार उद्धार र उपचारको काम भइरहेको भन्दै आइतबार मन्त्रिपरिषद्को बैठक बस्ने र राहत तथा पुनःस्थापनाको काम अघि बढाउने बताए । आइतबार बिहान विपद् व्यवस्थापनको बैठक पनि बस्दै छ । आज दिनभर घाइतेहरूको उद्धार भएको छ । मैले आफैं पनि घाइतेहरूलाई लिएर उद्धार गरेको छु । अहिले चिकित्सक र औषधोपचारको प्रबन्ध पनि भएको छ, प्रम दाहालले थपे, तीनवटा हेलिकोप्टरले दिनभर उद्धारको काम गरेका छन् ।सरकारले भूकम्प प्रभावित क्षेत्रमा उद्धार र उपचार व्यवस्थापनको काम करिब सकिएको जनाएको छ । जाजरकोटका ४ र रुकुम पश्चिमका ३ वटा पालिकामा भत्किएका संरचनाबाट घाइतेको उद्धार, पुरिएका मृतकलाई निकाल्ने काम र घाइतेको उपचारको व्यवस्थापनको काम शनिबार बेलुकासम्म भइसकेको जनाएको छ । उपप्रधान एवं गृहमन्त्री नारायणकाजी श्रेष्ठले सरकारले सबै निकाय परिचालन गरी भूकम्प प्रभावित क्षेत्रमा तत्काल गर्नुपर्ने काम पूरा गरेको बताए । पुरिएकालाई खोज्ने, शव निकाल्ने र घाइतेलाई उद्धार गरी आवश्यक उपचारका लागि पठाउने काम करिब सकिएको छ, उनले भने, अब सरकारको काम भूकम्पपीडितलाई पर्याप्त राहतअन्तर्गत त्रिपाल, म्याट, कम्बल, खाद्यान्नको व्यवस्थापन गर्ने कामलाई तीव्रता दिनेछ । उनले थप खोजीका लागि सुरक्षा निकाय परिचालन गरिएको बताए ।"
भूकम्पको न पूर्वतयारी न पाठ सिकाइ,"जाजरकोटको बारेकोट१ रामीडाँडा केन्द्रबिन्दु भएर शुक्रबार मध्यरातमा ६४ म्याग्निच्युडको भूकम्प जाँदा डेढ सय जनाभन्दा बढीको मृत्यु भएको छ । जाजरकोट र रुकुम पश्चिममा करिब दुई सय घाइते छन् । राति ११ः४७ बजेको भूकम्प र त्यसपछिका परकम्पले जाजरकोट, रुकुम पश्चिम, सल्यानलगायत जिल्लामा घर भत्किएर हजारौं ओतविहीन बनेका छन् । घाइतेहरूको यथोचित उपचार तथा पीडितको अस्थायी र सुरक्षित बसोबास प्रबन्धका लागि सम्पूर्ण संयन्त्र एकजुट भएर आपसी समन्वयका साथ प्रभावकारी रूपमा परिचालन हुनुपर्ने भएको छ । भूकम्पबाट मुलुकमा २०७२ वैशाखपछि सबैभन्दा बढी क्षति यसपटक भएको छ । ठीक एक महिनाअघि बझाङलाई केन्द्रबिन्दु बनाएर ६३ म्याग्निच्युडको भूकम्प जाँदा एक जना र गत वर्ष कात्तिक २२ मा डोटीमा केन्द्रबिन्दु भएर ६६ म्याग्निच्युडको भूकम्प जाँदा ६ जनाको मृत्यु भएको थियो । यस पटक घरभित्र सुतिरहेको बेला मध्यरातमा भूकम्प गएकाले धेरै क्षति भएको देखिन्छ । ढुंगामाटाले बनेका कच्ची घरले भूकम्प थेग्न नसक्दा चेपिएर, पुरिएर धेरैले ज्यान गुमाए । एउटै वडा रुकुम पश्चिमको आठबीसकोट नगरपालिका१४ मा मात्रै २७ जनाको मृत्यु भयो । शोकमा परेका परिवारजन बासस्थान र खानपिनको समेत पिरलोमा छन् । चिसो बढिरहेकाले समेत उनीहरूको जनजीवन थप कष्टकर नहोस् भनेर सरकारले तत्काल अस्थायी बसोबास तथा खानपिनको व्यवस्था गर्न जरुरी छ । यसमा स्थानीय सरकारहरूको प्रभावकारी भूमिकाको खाँचो छ । उनीहरूसँग प्रदेश र संघ सरकारले हातेमालो गर्नुपर्छ । घाइतेहरूको उपचारलाई उच्च प्राथमिकता दिनुपर्छ । प्रधानमन्त्री पुष्पकमल दाहाल स्वास्थ्यकर्मी र सामग्री लिएर आइतबार बिहानै भूकम्प प्रभावित क्षेत्र पुगेका थिए । दाहाल चढेको हेलिकोप्टरले केही घाइतेको उद्धारसमेत गरेको थियो । यतिसम्म सकारात्मक छ । तर अवलोकनका नाममा प्रदेश र संघीय राजधानीबाट उच्च पदाधिकारीहरू प्रभावित स्थलमा लर्को लाग्ने प्रवृत्तिलाई बढावा दिइनु हुन्न । यस्ता भ्रमणमा सुरक्षालगायतका चाँजोपाँजोमा स्थानीय प्रशासन र अन्य निकाय परिचालन हुनुपर्दा उद्धार तथा राहत वितरण कार्य प्रभावित हुन पुग्छ भन्नेमा सजग रहनुपर्छ । उच्च पदाधिकारीले केन्द्रमै बसेर पनि आफ्ना संयन्त्रहरूलाई भूकम्पपीडितको उद्धार र राहतमा प्रभावकारी रूपमा परिचालन गर्न सक्छन्, गर्नुपर्छ । भूकम्पका दृष्टिले नेपाल जोखिमयुक्त मानिन्छ । ९० वर्षयता मात्रै १९९०, २०४५ र २०७२ तीन वटा शक्तिशाली भूकम्प गइसकेका छन् । ५ सय १८ वर्षदेखि ठूलो भूकम्प नगएको गोरखादेखि पश्चिम क्षेत्रलाई भूकम्पविद्ले बढी जोखिमयुक्त मान्दै आएका छन् । लामो समयदेखि जमिनमुनि सञ्चय भइरहेको शक्ति कुनै बेला ठूलो भूकम्पका रूपमा निकास हुने उनीहरूको अनुमान छ । भूकम्पविद्हरूका भनाइमा जमिनभित्र सञ्चित शक्ति सानातिना भूकम्पबाट निकास भए ठूलो कम्पनको संकट टर्न सक्छ तर ढुक्क हुने अवस्था छैन । भूकम्पको पूर्वानुमान गर्न सक्ने प्रविधि विकास पनि भइसकेको छैन । त्यसैले भूकम्प गइहाले जतिसक्दो कम मानवीय र भौतिक क्षति होस् भनेर पूर्वतयारी र सतर्कतामा जोड दिइन्छ । प्रायः मानवनिर्मित संरचनाकै कारण भूकम्पमा बढी क्षति हुन्छ । तर हामीकहाँ भूकम्पलगत्तै गम्भीर चिन्ता गर्ने, बहस गर्ने तर विस्तारै बिर्संदै जाने प्रवृत्ति छ । सरकारले न भूकम्प प्रतिरोधात्मक घर बनाउन उत्प्रेरित गरिरहेको छ न भूकम्प गइहाले सुरक्षित रहनेबारे सचेतना अभियान नै पर्याप्त मात्रामा चलाएको छ । ठूलो भूकम्पपछि सानातिना परकम्प आइरहन सक्छन् भन्ने थाहा पाएका भए जाजरकोट, रुकुम पश्चिममा शुक्रबार राति चर्किएको घरमा फेरि सुत्न जाँदैनथे, परकम्पमा पर्दैनथे । मुलुकभित्र ठुल्ठूला भूकम्प पटकपटक गइरहँदा सरकारले पाठ सिक्न नसक्नु र पूर्वतयारीमा ध्यान नदिनु उदेकलाग्दो छ । जाजरकोट, रुकुम पश्चिम र आसपासका भूकम्प प्रभावित क्षेत्रमा तत्काललाई उद्धार, उपचार र बसोबास व्यवस्थापनमा पर्याप्त ध्यान दिन जरुरी छ । भूकम्प प्रभावितको खोजउद्धार र राहत व्यवस्थापनका लागि सरकारले आइतबारै रुकुम पश्चिम र जाजरकोटमा तत्काल ५५ करोड रुपैयाँ पठाउने निर्णय गरेको छ । विपद् जोखिम न्यूनीकरण तथा व्यवस्थापन प्राधिकरणलाई निकासा हुने रकम जिल्ला विपद् व्यवस्थापन समितिमार्फत खर्च हुने भनिएको छ । भूकम्पपीडितका लागि प्रदेश सरकारका साथै निजी क्षेत्रबाट राहत घोषणा गर्ने क्रम चलिरहेको छ । सरकारले छुट्याउने र अन्य क्षेत्रबाट संकलित रकम समयमै सदुपयोग गर्न सक्नुपर्छ । स्पष्ट मापदण्ड र पारदर्शी प्रक्रियाबाट पीडितलाई राहत वितरण गरिनुपर्छ । ०७२ सालको भूकम्पपछि पुनर्निर्माणमा देखिएको जस्तो ढिलासुस्ती सरकारले यसपालि दोहोर्याउनु हुँदैन । सरकारले अनुदान व्यवस्था गर्दै जतिसक्दो छिटो घर पुनर्निर्माण सकेर पुनःस्थापना हुने वातावरण तयार गरिदिनुपर्छ । अर्को भूकम्प आइहालेको अवस्थामा बढी क्षति नहोस् भनेर भूकम्प प्रतिरोधात्मक वा सुरक्षित घर बनाउन सरकारले सबैलाई प्रेरित गर्नुपर्छ, निरन्तर सचेतना अभियान चलाउनुपर्छ । नेपालमा बाढीपहिरो, भूकम्पजस्ता प्राकृतिक विपद् बारम्बार भइरहने र मानिस कैयौं दिन विस्थापित हुनुपर्ने अवस्था रहेकाले निश्चित ठाउँमा अस्थायी आवासको व्यवस्था गरिराख्नु अझै उत्तम हुनेछ । अस्थायी आवास भए विपद्का विस्थापितहरू बिचल्लीमा पर्नुपर्दैन ।"
कमजोर बनावटले धेरै क्षति,"जाजरकोट, रुकुमलगायत पश्चिम नेपालमा शुक्रबार राति गएको भूकम्पका कारण धनजनको ठूलो क्षति भएको छ । डेढ सयभन्दा बढीको ज्यान गइसकेको छ भने हजारौं घर क्षति भएका छन् । यो ज्यादै दुःखद घटना हो । मृत्यु हुनेहरूको दाहसंस्कार र घाइतेहरूको उचित उपचारमा सरकारको ध्यान गम्भीरतापूर्वक जानु जरुरी छ । यस्तो बेला सरकारले सम्पूर्ण संयन्त्रहरू परिचालन गरिनुपर्छ । मानवीय क्षति बेहोरेको परिवारलाई राहत र अस्थायी आवासको व्यवस्था गर्नुपर्छ । भविष्यमा भूकम्प प्रतिरोधात्मक घर बनाउन प्रेरित गर्नुपर्छ । भूकम्प आइरहन्छ । क्षतिहरू पनि भैरहन्छ । यद्यपि अहिलेको समस्या भनेको बारम्बार आइरहने भूकम्पबाट कमभन्दा कम क्षति कसरी हुन सक्छ, त्यसमा ध्यान दिन जरुरी छ । जापानमा जसरी मानवीय क्षति रोक्ने किसिमको घरहरू निर्माण गर्ने ? त्यसमा सरकारको भूमिका के हुने ? अनि आम पीडितले के गर्ने ? यस सन्दर्भमा छलफल चलाएर दीर्घकालीन हल गर्नुपर्छ । नेपालमा भन्दा बढी भूकम्प जापानमा जाने गरेको छ । तर जापानमा मानवीय क्षति अत्यन्तै कम हुने गर्छ । भूकम्पमा बढी घरहरू क्षति हुनुको कारण खोजी गर्नुपर्छ । खासमा पश्चिम नेपालका घरहरूको संरचना निकै कमजोर थिए । त्यसको कारण पनि क्षति धेरै भएको अनुमान गर्न सकिन्छ । नेपालको पहाडी र हिमाली क्षेत्रमा धेरैजसो घर माटोढुंगाले बनेको हुन्छ । ती घरहरू स्टिल फ्रेमिङमा बाँधिएका हुँदैनन् । त्यसैले भूकम्पको सानो धक्काले पनि त्यस्ता घरहरू हल्लिने र भत्किने हुन्छन् । यसको परिणाम ठूलो मानवीय क्षति भएको छ । भूकम्प आफैंले मान्छे मार्दैन भन्ने हामी सबैलाई जानकारी नै छ । आफैंले बनाएको घरको संरचनाले थिचिएर वा च्यापिएर मृत्यु हुने गर्छ । संरचना बलियो बनाउने काम हामी आफैंले गर्न सक्छौं । हाम्रो आर्थिक अवस्थामा स्टिल संरचना बनाउन नसकिएला तर जापानको जस्तै हल्का र ह्याङ्गहरू बनाउन सकिन्छ । यसले भूकम्पका बेला कम क्षति हुन सक्छ । भूकम्प आउँदा त्यस्ता घरहरू हल्लिने त गर्छ तर त्यसले थिचेर वा च्यापिएर मान्छे हतपत मर्दैनन् । यसर्थ अब हिमाली र पहाडी क्षेत्रमा यस्तै प्रकृतिका घरहरू बनाउन जोड दिनुपर्छ । सरकारले हल्का र भूकम्पप्रतिरोधी घरहरू बनाउन गरिब तथा विपन्नलाई राहत र अनुदान दिनुपर्छ । यसो गरियो भने बारम्बार आइरहने भूकम्पबाट हामी जोगिन सक्छौं । यसका लागि जनचेतना पनि जगाउनुपर्छ । यसमा स्थानीय तहलाई परिचालन गर्न सकिन्छ । गोपाल देवकोटा, गोकर्णेश्वर८ काठमाडौं"
पर्यटन क्षेत्रलाई व्यवस्थित बनाऔं,"१० महिनामा ८ लाख पर्यटक नेपाल भित्रेको समाचार सार्वजनिक भएको छ । कोभिडपछि पर्यटक बढेका पक्कै हुन् । यो खुसीको कुरा पनि हो । तर त्यसमा पर्यटन क्षेत्रमा देखिएको समस्या र वास्तविकतालाई पनि मनन गर्नु जरुरी छ । अहिले अमेरिका, क्यानडा लगायतका देशहरूमा पासपोर्ट लिएर बसेका नेपालीहरू धेरै छन् । उनीहरू आफ्नो परिवार र आफन्तसँग दसैं, तिहार मनाउन, एनआरएनको सम्मेलणमा भाग लिन र अन्य व्यक्तिगत काममा नेपाल आएका छन् । यसले पनि पर्यटक बढेको देखिएको हुन सक्छ । नेपाल आउने पर्यटकहरू भारतीय धेरै छन् । उनीहरू धेरैजसो जनकपुर, चितवन, लुम्बिनी लगायतका ठाउँहरूमा जाने गर्छन् । तर कतिपय त्यस्ता पर्यटक दिउँसो नेपाल आउने र राति उतै फर्कने गर्छन् । उनीहरूले सवारीसाधन र गाइडलगायत उतैबाट ल्याउने गरेका छन् । जुनसुकै सरकार आए पनि आफ्नो कार्यकालमा पर्यटक बढेको तथ्यांक सार्वजनिक गरिन्छ । यद्यपि राष्ट्रिय आयमा पर्यटन क्षेत्रको योगदान करिब ३ प्रतिशत पनि छैन । यसबाट पर्यटक बढेको तथ्यांक मात्र सार्वजनिक गरेर उपलब्धि देखिँदैन । नेपाल पर्वतारोहण, पदयात्रा र धार्मिक पर्यटनका लागि विश्वमा उत्कृष्ट गन्तव्य हो । तर पर्यटन क्षेत्रबाट पर्याप्त लाभ लिन सकेको देखिँदैन । इमानदारीपूर्वक भन्ने हो भने पर्यटन क्षेत्रमा राज्यको लगानी नगण्य रहेको छ । गजब के छ भने पर्यटन प्रवर्द्धनका लागि छुट्याएको बजेट मन्त्री, कर्मचारी र उनका आसेपासेहरू विदेश सवार गरेर सक्छन् । नेपाल पर्यटन बोर्डले छुट्याउने बजेट पनि पर्यटन मन्त्रीको हस्तक्षेपमा पर्यटक नै नजाने ठाउँमा खर्च गर्दै आएको प्रशस्त उदाहरण रहेको छ । त्यसैले तथ्यांक जे जे देखाए पनि नेपालको पर्यटनको विकास विगतदेखि नै भगवान् भरोसा चलेको भन्दा फरक पर्दैन । पर्यटन क्षेत्रमा निजी क्षेत्रको योगदान अत्यन्त ठूलो छ । तर सरकारी नीति पर्यटनमुखी नभएका कारण निजी क्षेत्रलाई काम गर्न कठिनाइ भएको छ । पर्यटन क्षेत्रमा लागेका कतिपय व्यवसायीहरू पेसाबाटै पलायन भइसकेका छन् । कोही जोखिम मोलेर काम गरिरहेका छन् । अहिले फ्लाइट टिकटमा लगाएको १३ प्रतिशत भ्याट, संरक्षण र आरक्षण क्षेत्रले दिने झन्झट, स्थानीय तहले उठाएको पर्यटन शुल्कले नकारात्मक सन्देश गएको छ । पर्यटकहरू सहयोगीबिना नै आफूखुसी पदयात्रामा जानु एवं संरक्षण र आरक्षण क्षेत्रहरूमा आरोहणमा जाँदा आवश्यक अनुमति पत्र बनाउनु अरू समस्या हो । सरकारी तहबाट काम लिन कर्मचारीलाई घूस दिनुपर्ने अवस्था हट्न सकेको छैन । सरकारले नेपाली वायुसेवालाई विस्तार गरेर युरोप, कोरिया, जापान लगायतका देशहरूमा हवाई सेवा लिंक गर्नुपर्छ । पर्यटनमुखी नीति नबन्नु नेपालको पर्यटन क्षेत्रको मुख्य समस्या हो । पछिल्लो समय सगरमाथा क्षेत्रको भ्रमणमा जाने पर्यटकहरू रामेछापको मन्थली हुँदै गएको अवस्था रहेको छ । घुमघामको सिजनमा मौसम खराब हुँदा पर्यटकहरू लुक्ला र मन्थलीमा अलपत्र परेका घटना सार्वजनिक भइरहेको छ । त्यसैले नेपालको पर्यटन क्षेत्रमा देखिएका समस्या हल गरेर अघि बढ्नु जरुरी छ । आङपेम्बा शेर्पापूर्वमहासचिव, टान, हालः अल्बर्टा, क्यानडा"
'सरकारले अर्थतन्त्रका न्यूनतम समस्या पहिचान गर्नसमेत सकेन',"तर सरकारभित्रकै केही अधिकारी, केही उद्योगीव्यवसायी तथा अर्थविद्हरूसमेतको गभर्नर फरक पार्टीबाट नियुक्त हुनुभएकाले अहिले फरक पार्टीको नेतृत्वमा सरकार बनेपछि सहयोगी भइदिनुभएन भन्ने आरोप छ नि ?संस्थाहरूमा प्रोफेसनल व्यक्ति नियुक्त गर्ने हैन, सबै पार्टीका कार्यकर्ता मात्रै हुनुपर्छ भन्ने आग्रही मानसिकताका मान्छेहरूले सोच्ने कुरा हो यो । अहिलेका गभर्नर कुन पार्टीका हुनुहुन्छ, मलाई थाहा छैन; कता भोट हाल्नुहुन्छ, मलाई थाहा छैन । हिजो हामी सरकारमा रहेको बेला नियुक्त हुनुभएको हो । हामीले गभर्नरमा हाम्रो पार्टीको कार्ड होल्डरलाई नियुक्त गरेको हैन । त्यस्तो व्यक्तिलाई अमुक पार्टीको मान्छे देख्ने दोषी चस्मा फुकालेर हेर्न जरुरी छ । नाङ्गा आँखाले सत्य हेर्नुपर्यो । तपाईं अर्थमन्त्री हुँदा चालु पुँजी कर्जासम्बन्धी निर्देशिका परिवर्तन गर्न गभर्नर तयार हुनुभयो तर अहिले केही पनि लचकता देखाइरहनुभएको छैन भन्ने त्यस्तो आरोप लगाउनेहरूको तर्क छ नि ?म अर्थमन्त्री हुँदा यो कोण, त्यो कोणबाट उहाँसँग छलफल गर्थें । मैले राखेका कैयौं प्रस्ताव उहाँले हुन्न भनेर मान्नुभएको छैन । तपाईंले भनेजस्तो गरियो भने अर्थतन्त्रमा नयाँ प्रकारका समस्या सिर्जना हुन्छन्, त्यसो गर्नु हुँदैन भन्दै मान्नुभएको छैन । जायज कुरा मान्नुभएको छ । त्यसका लागि अर्थमन्त्रीले छलफल गर्नुपर्छ । अहिले पनि कैयौं कुरा उहाँले मान्नुभएको छ । सेयर बजार, चालु पुँजी कर्जासम्बन्धी विषयहरू उहाँले मान्नुभएको छ । उहाँलाई सहमत गराउन पनि जान्नुपर्यो, आरोप लगाएर मात्र हुँदैन । छलफल गरेर, संवाद गरेर, नेतृत्वदायी भूमिका निर्वाह गरेर समस्याको समाधान गर्न सकिन्छ ।अर्थतन्त्रका समस्या समाधानको उपाय खोज्नमा प्रमुख प्रतिपक्ष दलको पनि भूमिका हुन्छ, त्यसो भए अहिलेका समस्या समाधान गर्न सकिन्छ भन्ने लाग्छ ?जहिलेसम्म यो सरकार रहन्छ, अर्थतन्त्र थप ओरालो लाग्छ । यो भीरबाट खसेको ढुंगाजस्तो होÙ जति तल खस्छ, त्यति तीव्र गति लिन्छ । यो सरकार रहुन्जेलसम्म अर्थतन्त्रका समस्या समाधानको अपेक्षा गर्नु नै मूर्खता देख्छु । सबै तथ्यले त्यो पुष्टि गरिसके । समय बितिरहेको छ, झन्पछि झन् नकारात्मक दृश्यहरू सरकारमा देखिइरहेका छन् । यो सरकारले मुलुकका अर्थतन्त्रको समस्या समाधान गर्न सक्दैन भन्ने छर्लंग भइसकेको छ । समस्या समाधान गर्न मात्रै हैन, चिन्नसमेत सकेन । अर्थतन्त्रका समस्या पहिल्याउने र सुझाउने सन्दर्भमा सत्तापक्ष, प्रतिपक्ष, निजी क्षेत्र, आर्थिक क्रियाकलापमा संलग्न सरोकारवाला निकाय तथा तिनका प्रतिनिधि, अर्थविद्हरू, बैंक तथा वित्तीय संस्थाका प्रतिनिधिहरूबीचको महासम्मेलन गर्नुपर्ने आवश्यकता देखिएको छ । अर्थतन्त्रका समस्या पहिल्याउने र समाधान खोज्ने काम गर्न जरुरी छ । सरकारसँग आशा र भरोसा गर्ने, पहलकदमी गर्ला भनेर बस्ने गर्न हुँदैन । यस्तो अवस्थामा सरकारलाई सुझाव दिनु व्यर्थ छ ।सरकार असफल भयो भन्नुभयो । अब यसको विकल्पमा कस्तो सरकार खोज्नुभएको हो ?जनता र राष्ट्रको चाहना के छ, त्यो मुख्य कुरा हो । जनताको भन्दा पृथक् हाम्रो कुनै चाहना छैन । कुनै एउटा नागरिक देखाइदिनुहोस् त जसले सरकारको कामकारबाहीलाई समर्थन गरेको होस् ? सदनमा सत्तारूढ दलका सांसदहरूले नै बोल्नुहुन्छ र सरकारका काम राम्रा भए भन्न सक्नुहुन्न । सरकारले गर्न सकेन भन्ने कोणबाट उहाँहरूका कुराहरू आएका छन् । कोही र कुनै क्षेत्र पनि सन्तुष्ट छैन ।अहिलेको अव्यवस्थाबाट बाहिर निस्कनका लागि यो गठबन्धन बदलिनुपर्छ भन्ने तपाईंहरूको धारणा हो ?यदि मुलुकलाई अरू ठूलो समस्याको दलदलबाट जोगाउने हो भने यो सरकार असफल भयो भन्ने कुरा मान्नुपर्यो र यो सरकारको विकल्प खोज्नुपर्यो । तर आजको दिनसम्म नेकपा एमाले यो सरकारको विकल्प खोज्नेमा लागिसकेको छैन । विकल्प एमाले मात्रैले खोजेर हुन्न, संसद्मा अंकगणितको कुरा हुन्छ । एमालेको मात्र बहुमत छैन । हाम्रो समाज कति सद्भावपूर्ण थियो ! तर अहिले सद्भाव भत्काउने, विग्रह पैदा गर्ने, सामाजिक द्वन्द्व सिर्जना गर्ने कोसिसहरू भएका छन् । सरकार भने रमिते भएर बसेको छ । यो गठबन्धन कायम रहँदासम्म व्यक्ति परिवर्तनले पनि कुनै फरक ल्याउँदैन । यो गठबन्धनले अब मुलुकलाई अघि बढाउन सक्दैन ।कोशी प्रदेशमा एमालेले समर्थन गर्दै कांग्रेसको मुख्यमन्त्री बनाएको छ । त्यस्तो गठबन्धन केन्द्रमा पनि बनाउने कोसिस भएको हो ?कोशीमा संविधानको मर्मविपरीत सरकार सञ्चालन गर्ने धृष्टता गरियो । सभामुखजस्तो पदाधिकारीबाट मतदान सकिएपछि भोट हालेर पदको दुरुपयोग गर्ने काम भयो । मुख्यमन्त्री नियुक्त नै नभएको व्यक्तिलाई कामचलाउ मुख्यमन्त्रीको रूपमा राख्ने काम भयो । त्यसले हाम्रो संवैधानिक व्यवस्थाको खिल्ली उडाएको थियो । एमालेले ठूलो पार्टी भएकाले आफ्नो नेतृत्वमा सरकार बनाउने र विश्वासको मत लिने कोसिस गर्यो । विश्वासको मत पाउने अवस्था नबनेपछि हिक्मत कार्कीले राजीनामा दिनुभयो । त्यो अवस्थामा अरू संवैधानिक विकल्प सकिएपछि संसद्को कुनै पनि सदस्यले बहुमतसहित मुख्यमन्त्री दाबी गर्ने प्रबन्धअन्तर्गत अहिलेका मुख्यमन्त्री केदार कार्कीले हामीसँग समर्थन माग्नुभयो । हामीले उहाँलाई समर्थन दियौं । प्रदेशसभा विघटन नहोस् भन्ने हाम्रो चाहना थियो । प्रदेशसभाले सरकार बनाउन नसक्ने अवस्थाबाट निकास दिनुपर्छ भनेर हामीले त्यहाँ समर्थन गरेका हौं । यसलाई राष्ट्रिय राजनीतिसँग जोड्नुपर्ने कुनै कारण छैन ।केन्द्रमा एमाले र कांग्रेसको गठबन्धन बन्न सक्छ कि सक्दैन ?त्यसतर्फ हामी लागेका छैनौं । हामीले सोचेको कुरा के हो भने यो सरकार असफल भयो, यो सरकार जति दिन रहन्छ देश बर्बाद हुन्छ, जनताले दुःख पाउँदै जान्छन् । एकातिर सरकार असफल भयो भन्नुहुन्छ, अर्कोतर्फ गठबन्धनको विकल्प खोजिरहेका छैनौं भन्नुहुन्छ केही न केही गर्नुपर्ने त तपाईंहरूको पनि दायित्व होला नि ?सरकार असफल भएको त सत्य हो । हामीसँग सरकार बनाउन सक्ने अंकगणित पुग्दैन । त्यसैले सबैभन्दा पहिले यो असफल गठबन्धन भत्किनुपर्यो । अनि अर्को सरकारको विकल्प खोजौंला ।कांग्रेस र एमाले मिल्दा मात्र अहिलेका समस्या र जटिला पार लगाउँछन्, त्यसैले मिल्नुपर्छ भन्ने कुरा पनि सुनिन्छ नि ?कांग्रेस र एमाले मिल्नुपर्छ भन्ने टिप्पणीहरू हामीले रुचिपूर्वक सुनिरहेका मात्र छौं । अहिले हामी सरकारमा आउनुपर्छ भन्ने सोचिरहेका छैनौं । सरकार हाम्रो प्राथमिकता होइन । तर मुलुकलाई निकास चाहिएको बेलामा उपयुक्त विकल्प दिनुपर्ने भूमिका एमालेले खेल्नुपर्ने भयो भने त्यति बेला एमाले चुपचाप बस्छ भन्ने पनि रहेन । हामीले अहिले मिसन २०८४ चलाएका छौं । यो हाम्रो सर्वाधिक महत्त्वको कार्यक्रम हो । यो संसद्ले जस्तोसुकै सरकार बनाए पनि संयुक्त सरकार हुन्छ । त्यसले मुलुकले जुन प्रकारको स्थायित्व खोजेको छ, त्यो पूरा गर्न सक्दैन । त्यसैले २०८४ सालमा एमालेले एकल बहुमत ल्याउनुपर्छ भनेर हामी अहिलेदेखि नै लागेका छौं । हाम्रो सम्पूर्ण पार्टी शक्ति यो मिसनमा केन्द्रित छ । पार्टी एक ढिक्का भएर मिसनमा केन्द्रित छौं भन्नुभयो । तर हालै भएका प्रदेश अधिवेशनमा नेतृत्वका लागि प्रतिस्पर्धा भयो । त्यो प्रतिस्पर्धामा केन्द्रीय गुटबन्दीको प्रभाव थियो कि एमालेमा संकुचित लोकतन्त्र फर्किएको हो ?यो एमालेलाई नबुझ्ने वा बुझ्न नचाहनेहरूले गर्ने टिप्पणी हो । नेपालको सन्दर्भमा अन्तरपार्टी लोकतन्त्रको दृष्टिकोणले एमालेसँग प्रतिस्पर्धा गर्न सक्ने अर्को कुनै पार्टी नै छैन । अन्तरपार्टी लोकतन्त्रका हामी च्याम्पियन हौं । एमालेमा आन्तरिक लोकतन्त्रमा संकुचन थियो भन्ने कुरा सत्य होइन । हामीले एउटा विषेश परिस्थितिमा १० औं राष्ट्रिय महाधिवेशन गरेका थियौं । तर त्यसको अर्थ एमालेको अन्तरपार्टी लोकतन्त्रमा संकुचन ल्याइएको हो भन्ने होइन । एमालेले जे गरे पनि आलोचना गरिन्छ । जस्तो प्रतिस्पर्धा भएन, अन्तरपार्टी लोकतन्त्र खुम्च्याइयो भनिन्छ; प्रतिस्पर्धा गर्यो, गुटबन्दी भयो भनिन्छ । यस पटकका अधिवेशनहरूमा कहीँ प्रतिस्पर्धा र कहीँ सहमति भयो । एमालेमा गुट छ भनेर जुन चित्र प्रस्तुत गर्न खोजिएको छ, त्यो होइन । हाम्रो पार्टीमा दुईटा प्रश्नमा स्पष्टता छ नेतृत्व र नीतिको कुनै विवाद छैन । त्यसैले हामीकहाँ गुटबन्दीको आधार नै बाँकी छैन । अहिले नेतृत्वमा विवाद छैन भने पनि आउँदो ११ औं महाधिवेशनबाट चयन हुने नेतृत्वका लागि उपाध्यक्ष विष्णु पौडेल र महासचिव शंकर पोखरलेबीच अहिलेदेखि नै प्रतिस्पर्धा भइरहेको छ र त्यसकै दृश्य प्रदेश अधिवेशनहरूमा देखिएको हो भनिन्छ नि ?विष्णु पौडेल र शंकर पोखरेलका बीचमा यस्तोयस्तो छ भनेर प्रचारित गर्ने कोसिस भइरहेको छ । हाम्राबीचमा दूरी छ भनेर प्रचार गर्दै साँच्चै दूरी नै बनाउन सकिन्छ कि भनेर कोसिस भएको छ । तर त्यो व्यर्थको कोसिस हो । म र शंकरजीका बीचमा असमझदारी छैन र असमझदारी ल्याउने व्यर्थको कोसिस कसैले नगरे हुन्छ । म र शंकरजी जननेता मदन भण्डारीको स्कुलिङबाट हुर्किएका व्यक्ति हौं, हाम्रो पार्टीका अध्यक्ष केपी ओलीको स्कुलिङबाट हुर्किएका हौं । हामी हाम्रो पार्टीले जस्तो नीति र विचार अवलम्बन गरेको छ, त्यसप्रति प्रतिबद्ध छौं । पार्टीको नेतृत्वका पक्षमा पनि हामी एकताबद्ध छौं । आगामी महाधिवेशनमा पनि हामीबीचमा नेतृत्वका बारेमा कुनै विवाद हुनेछैन । आगामी ११ औं महाधिवेशन र २०८४ को चुनावको नेतृत्व कसले गर्ने भन्नेमा हामीबीच कुनै विवाद हुनेछैन ।त्यो बेला कसले नेतृत्व गर्छ ? थाहै छ नि कसले गर्छ भनेर । ११ औं महाधिवेशनको पनि सर्वसम्मत अध्यक्ष केपी शर्मा ओली हुनुहुनेछ र भावी प्रधानमन्त्रीको रूपमा पार्टीले अघि सार्दै २०८४ को चुनाव पनि उहाँकै नेतृत्वमा हुनेछ ।तर एमालेभित्र त पूर्वराष्ट्रपति विद्यादेवी भण्डारी सक्रिय हुने र उहाँ पनि नेतृत्वमा आउने चर्चा छ । केही नेताले त्यस्तो लबिइङ पनि गरिराख्नुभएको छ नि ?एमाले कस्तो शक्ति रहेछ, केही गर्दा पनि कमजोर नहुने भन्ने भएर केहीले कमजोर कसरी पार्न सकिन्छ होला भनेर यस्तो गरेका हुन सक्छन् । काल्पनिक रूपमा गुट खडा गरेर कमजोर पार्न सकिन्छ कि भन्ने कोसिस भइरहेको छ । त्यस्तै पूर्वराष्ट्रपति सक्रिय राजनीतिमा आउनुहुन्छ र उहाँ आएपछि फेरि दुइटा पोल बन्छन् भन्ने प्रचार गरेर कमजोर पार्न सकिन्छ कि भन्ने कोसिस पनि भएको छ । यी सबै कोसिस नाकाम हुनेछन् । एमालेका विरुद्ध षड्यन्त्र गर्नेहरूले एक पटक हात उठाए हुन्छ । २०८४ को चुनावमा एमालेलाई बहुमत दिनका लागि कुनै र कसैको षड्यन्त्र काम लाग्नेछैन । एमालेमा अन्तरविरोध र विग्रह सिर्जना गर्ने कोसिस सफल हुन्न । पूर्वराष्ट्रपतिले अहिलेसम्म सक्रिय राजनीतिमा आउँछु भन्नुभएको छैन । हामीले आउनुहुन्छ कि आउनुहुन्न भनेर सोधेका छैनौं । त्यसैले यी अहिले भएका सबै टिप्पणी अनुमानका आधारमा भएका सार्वजनिक खपतका विषय मात्र हुन् ।"
चिन्ता चिनीको,"(काठमाडौं)दसैंअघिदेखि नै बजारमा चिनीको कृत्रिम अभाव देखाई व्यवसायीले महँगोमा बेच्ने गरी च्याँखे दाउ छोपिरहेका छन् । यहाँका अक्सर खुद्रा पसलमा चिनी नै पाइँदैन, पाइहाले पनि छोइनसक्नु महँगो छ । पौने एक घण्टा लाइन बसेर शुक्रबार दुई किलो चिनी हात परेपछि काठमाडौंको डल्लु बस्ने रामेछापकी नीरमाया श्रेष्ठको अनुहारमा जितको खुसी देखिन्थ्यो, कुनै युद्ध नै जिते जस्तो । अब यतिले तिहार, छठसम्मलाई पुर्याउँछु, हातको चिनी देखाउँदै उनले थपिन्, दसैंमा पनि दुई घण्टा लाइन बसेर दुई किलो पाएकी थिएँ, अहिले भने त्यति धेरै लाइन बस्नुपरेन । उनले कालीमाटीस्थित साल्ट ट्रेडिङ कर्पोरेसनको सहुलियत पसलबाट चिनीको जोहो गरेकी हुन् । सुरुमा खुद्रा पसलमा प्रतिकिलो १ सय ५० रुपैयाँमा पाइएको चिनी पनि पाउन छाडेपछि झन्डै दुई किमि हिँडेर उनी साल्ट ट्रेडिङ धाएकी हुन् । चन्द्रागिरि नगरपालिका३ निवासी सुन्दर भण्डारीको चिनी दुःख पनि उस्तै छ । घरमा चिनी सकिएको धेरै भयो । थानकोट वरपरका धेरै पसल चहारें, तर चिनी भेटिएन, साल्टमै चिनी लिन लाइन लागेका भण्डारीले थपे, खुद्रा पसलमा चिनी नै पाइँदैन, सरकारी सहुलियत पसलमा घण्टौं लाइन नबसी उपाय नै छैन । बजारमा देखिएको चिनी अभावमा सरकार गम्भीर नबन्दा चाडबाडमा सर्वसाधारणलाई समस्या परेको उनको बुझाइ छ । गोदावरी नगरपालिका२ बाट चिनी किन्न आएका ज्ञानबहादुर सिलवालले पनि आधा घण्टा लाइन बसेपछि मात्रै चिनी पाए । गोदावरी क्षेत्रमा पनि चिनीको हाहाकार उस्तै छ, ७० वर्षीया श्रीमतीसहित लाइनमा बसेका उनले भने । काठमाडौं, ताहाचलकी पञ्चकुमारी महर्जन पनि सोही लाइनमा थिइन् । बजारमा चिनीको कृत्रिम अभाव देखाई व्यवसायीले महँगोमा बेचिरहेका छन् भने साल्टले प्रतिकिलो ९७ रुपैयाँमै बेचिरहेको छ । साल्टले प्रतिव्यक्ति दुई किलो चिनी दिएको छ । दुई किलो चिनीका लागि एक घण्टा नै लाइन बस्नुपर्यो, काठमाडौं बाफलका नेमहर्ष बज्राचार्यले भने, सरकारले चिनी पठाएको भनेको सुनिन्छ । तर, सर्वसाधारणले अझै पाएनन् । खुद्रा पसलले कसलाई बेचेका हुन्, थाहा भएन । बजारमा चिनीको कृत्रिम अभाव भइरहँदा आपूर्ति सहज बनाउन उद्योग वाणिज्य तथा आपूर्ति मन्त्रालय नतातेको होइन । अर्थ मन्त्रालयदेखि भारतसँग कूटनीतिक पहल भइरहेको आपूर्ति मन्त्रालयको भनाइ छ । तर, केही सरकारी अधिकारी बिचौलिया बनिदिँदा चिनीमा दुःख भएको जानकार बताउँछन् । चिनी अभाव हुनुमा अर्थ मन्त्रालय र सरकारकै गल्ती बढी छ । चाडपर्वलाई अभाव हुन नदिन गत साउनमै सहुलियतको चिनी ल्याउनुपर्थ्यो । तर सुनुवाइ भएन । अर्थ मन्त्रालयको राजस्व महाशाखाले पनि सहुलियत चिनी आयातमा इन्कार गर्यो, राष्ट्रिय उपभोक्ता मञ्चका अध्यक्ष प्रेमलाल महर्जनले भने, त्यस बेला प्रतिकिलो ९७ रुपैयाँमै चिनी पाइन्थ्यो । सरकारकै मिलेमतोमा अहिले प्रतिकिलो १ सय १५ रुपैयाँ पुर्याइयो । सरकारले कालो बजारियासँग सम्झौता गरेको उनको दाबी छ । खुद्रा व्यापार संघका अनुसार गत असारमा प्रतिकिलो ९५ रुपैयाँ रहेको चिनीको मूल्य तीन महिनामा १ सय १५ रुपैयाँ पुगेको छ । तर पनि बजारमा चिनी सहज छैन । पाइहाले महँगो पर्छ । वाणिज्य विभाग स्रोतका अनुसार बजार हस्तक्षेप गर्नकै लागि साल्ट ट्रेडिङ कर्पोरेसनले गत साउनमा ६० हजार टन सहुलियत चिनी आयात गरिदिन आग्रह गरेको थियो । तर, चिनी उद्योगीहरूले मौज्दात पर्याप्त रहेको भन्दै रोक्न अर्थ मन्त्रालयमा लबिइङ गरे । उद्योगीहरूकै कुरा सुनेर अर्थले सहुलियत चिनी आयातका लागि निर्णय गर्न चाहेन । त्यसलगत्तै उद्योगीले मूल्य बढाएका थिए । त्यही बेला भारतले चिनी निर्यात बन्देज गरिदियो । त्यसपछि उद्योगीहरूले हात उठाए । अवैध रूपमा ल्याएर बिक्री गर्न खोजेका थिए । तर, भारतले रोकेपछि समस्या भयो । अनेक बहाना बनाएर मौज्दात सकिएको भन्दै सरकारलाई आयात गर्न आग्रह गरे, वाणिज्य विभागका एक अधिकारीले भने, थप अभाव चर्किंदै गयो । अर्थले भदौ अन्तिममा २० हजार टन आयातका लागि ५० प्रतिशत भन्सार महसुल छुट दिने जनायो ।सरकारी संस्थान खाद्य व्यवस्था तथा व्यापार कम्पनीले चिनी किन्न ४५ दिने ग्लोबल बोत्रपत्र आह्वान गरेको छ । चिनी ल्याउन आवेदन पेस गर्ने समय मंसिर १ सम्मको समय छ । साल्टले १५ दिनको सूचना निकालेको थियो । तर, महँगो भएकै कारण टेन्डर रद्द भयो । साल्टले समयमै टेन्डर गरे पनि लागत खर्च १ सय ५७ रुपैयाँ पर्ने देखियो । खर्चसहित जोड्दा १७० पुग्ने देखियो, साल्टका एक उच्च अधिकारीले भने, त्यही भएर टेन्डर सर्यो । सरकारी सहुलियत चिनी नआउने पक्कापक्की भएपछि उद्योगीले चिनीको मूल्यमा झन् मनलाग्दी गरे । त्यसपछि उद्योग वाणिज्य तथा आपूर्ति मन्त्रालयले सबै उद्योगीलाई छलफलका लागि बोलायो । उद्योगमन्त्री रमेश रिजालको संयोजकत्वमा भएको छलफलमा मन्त्रालयले कम्तीमा ५ हजार टन चिनी सरकारलाई उपलब्ध गराउन आग्रह गरे । त्यस क्रममा उद्योगीहरूले १ हजारदेखि १५ सय टन चिनी दिन सक्ने बताए । छलफललगत्तै सबै प्रक्रिया पूरा गरी साल्टले चिनी खरिद गर्न सूचना निकाल्यो । तर उद्योगीले चिनी बेच्न निवेदन हालेनन् । मन्त्रालयबाट फेरि सबै उद्योगीलाई चिठी पठायौं, एक अधिकारीले भने, उद्योगीहरूले प्रतिक्रिया नदिएपछि मन्त्रालयले सबैलाई फेरि चिठी पठायो । रिलायन्स चिनी उद्योगले ५० टन मात्रै उपलब्ध गराउने जनायो । मन्त्रीको अनुरोधसमेत उद्योगीले इन्कार गरे । उद्योगीले मनोमानी गरेपछि वाणिज्य विभागले गरेको अनुगमनमा उद्योगीसँग १ लाख ८८ हजार क्विन्टल चिनी रहेको भेटिएको थियो । उद्योगीले दसैंमा ९ सय २० बोरा (५० किलोका बोरा) खुद्रालाई बेच्न माने । तर मूल्य किलोकै ११५ रुपैयाँमा । त्यसपछि केही पसलमा चिनी सहज बने पनि दसैंलगत्तै समस्या दोहोरिएको छ । प्रधानमन्त्री पुष्पकमल दाहालले उद्योगमन्त्री र मुख्यसचिव वैकुण्ठ अर्याललाई बोलाएर चिनी अभाव सिर्जना गर्न नदिन सबै उपाय खोजी गर्न निर्देशन दिएका थिए । त्यसपछि मुख्यसचिव अर्याल उद्यमी गुहार्नतिर लागेका थिए । स्रोत भन्छ, मुख्यसचिवको आग्रहपछि रिलायन्सले एक हजार टन चिनी दिने प्रतिबद्धता जनाएको छ । बजारमा चिनीको कृत्रिम अभाव भइराख्दा नजिकिँदै गरेको तिहारमा समेत असर गर्ने जानकार बताउँछन् । तिहार र छठमा मुख्यतः मिठाई खपत बढी हुन्छ । उद्योग मन्त्रालयका अनुसार वर्षभर चिनी माग ३ लाख टन हो । नेपालमा आधा मात्र उत्पादन हुन्छ । १ लाख टन औपचारिक रूपमा आयात हुन्छ । करिब ५० हजार टन सीमा क्षेत्रबाट पूर्ति हुन्छ । तराई क्षेत्रमा नेपाली चिनी चाहिँदैन, त्यहाँ अभाव पनि छैन । खुला सीमाका कारण समस्या देखिएको छैन, वाणिज्यका एक अधिकारीले भने, समस्या समाधान गर्न भन्सार खुकुलो गरे मात्र पुग्छ ।"
जीटुजीबाट २५ हजार टन आयात गरिने,"सरकारले तिहारअघि नै भारतबाट २५ हजार टन चिनी आयात गर्ने भएको छ । नेपाल सरकारको आग्रहमा भारतले २५ हजार टन चिनी उपलब्ध गराउने भएपछि आयातको बाटो खुलेको हो । चाडपर्वको माहोल सुरु भएपछि उद्योग वाणिज्य तथा आपूर्ति मन्त्रालयले ५० हजार टन चिनी सरकारसरकार (जीटुजी) मार्फत ल्याउन साउन ५ मा चिठी पठाएको थियो । भारतले साढे ३ महिनापछि कात्तिक १६ मा इमेलमार्फत २५ हजार टन चिनी दिने जनाएको हो । भारतले बिहीबार इमेलमार्फत जानकारी दिएको छ । शुक्रबार बिहान ९ बजे मन्त्रीज्यूले जानकारी गराएपछि १० बजे नै साल्ट र खाद्य व्यवस्था तथा व्यापार कम्पनीसहितको बैठक राखेर प्रक्रियाबारे छलफल गर्यौं । चिनी आयात गर्ने प्रक्रिया जीटुजी नै हो, ल्याउने साल्ट र खाद्य नै हुन्, मन्त्रालयका प्रवक्ता गजेन्द्रकुमार ठाकुरले भने, चिनी किन्नकै लागि परराष्ट्र मन्त्रालयमा शुक्रबार नै पत्र पठाएका छौं । नेपालले भारतको नेसनल कोअपरेटिभ एक्स्पर्ट प्रालिबाट चिनी किन्ने ठाकुरले जनाए । २५ हजारमध्ये पहिलो चरणमा साल्टलाई १० र खाद्यलाई १० हजार टन आयात गर्न दिन्छौं । नेसनल कोअपरेटिभ एक्सपर्ट प्रालिसँग साल्ट र खाद्यलाई सहजीकरण गराइसकेका छौं । सम्झौताका लागि सम्पर्क गराइदिएका छौं, ठाकुरले भने, जीटुजीबाट आयात गरिने चिनी ५० प्रतिशत भन्सार महसुलमा आयात हुन्छ । भारतमा चिनीको मूल्य प्रतिकिलो ४० देखि ४२ रुपैयाँ पर्छ । नेपाली मूल्य ६४६५ हाराहारी हो । ५० प्रतिशत भन्सार महसुल छुट हुँदा ९० रुपैयाँमा नेपाल आउँछ । ढुवानीसहित जोड्दा करिब ९५ रुपैयाँमा बिक्री गर्न सकिने ठाकुरले बताए । उपभोक्तालाई चिनी वितरणका लागि प्रहरी प्रशासन परिचालन गरिएको वाणिज्य आपूर्ति तथा उपभोक्ता संरक्षण विभागले जनाएको छ । विभागले सादा पोसाकमा कालोबजारी गर्ने व्यापारीको गोदाममा छापा मारिरहेको विभागका सूचना अधिकारी आनन्दराज पोखरेलको भनाइ छ । नेपालमा उत्पादन हुने ७० प्रतिशत चिनी विभिन्न पेय पदार्थ, मिठाई, चकलेट, बिस्कुटलगायत उद्योगका लागि आपूर्ति हुने वाणिज्य विभागको तथ्यांक छ । नेपाल प्रहरीले नेपालमा रहेका सबै चिनी उद्योगको स्टक रेकर्ड चेक गर्ने तथा त्यसका आधारमा बजारमा चिनी पठाउन उद्योगीहरूसँग छलफल गरिने विभागले जनाएको छ ।"
सहयोग गर्न महासंघको अपिल,"काठमाडौं (कास) नेपाल उद्योग वाणिज्य महासंघले भूकम्प प्रभावितलाई आर्थिकलगायत लत्ताकपडा, खाद्यान्न, औषधि, पानीजस्ता अत्यावश्यक सामग्र सहयोग गर्न आफ्ना सबै सदस्य संघसंस्था, उद्योग प्रतिष्ठान, उद्यमी व्यवसायीमा अपिल गरेको छ । यसैबीच सरकारले भूकम्पबाट पीडितलाई एकद्वार प्रणालीबाट मात्रै राहत वितरण गर्ने निर्णय गरेको छ । शनिबार बिहान उपप्रधानमन्त्री तथा गृहमन्त्री नारायणकाजी श्रेष्ठको नेतृत्वमा बसेको बैठकले खोजी, उद्धार र राहत वितरणलाई प्राथमिकता दिने र राहत वितरणलाई एकद्वार बनाउने निर्णय गरेको हो । नेपाल प्रहरीले पीडितलाई राहत दिने नाममा जोसुकैले पनि राहत संकलनको स्क्याम गर्न सक्ने भन्दै त्यस्ता व्यक्ति र संस्थाबाट सावधान रहन आग्रह गरेको छ । पीडितलाई राहतका लागि घोषणा गर्ने क्रम सुरु भइसकेको छ । सरकारले राहत वितरणलाई एकद्वार प्रणालीबाट गर्ने निर्णय गरिसकेको छ । प्रहरीले राहत संकलन गर्ने व्यक्ति वा संस्था आधिकारिक हुन् वा होइनन् भनेर निश्चित भएपछि मात्रै रकम उपलब्ध गराउन आग्रह गरेको हो ।"
पाकिस्तानको आशा कायमै,"बेंगलुरु (एएफपी) ओपनर फाखर जमानले शनिबार विस्फोटक शतक बनाएपछि पाकिस्तान विश्वकप क्रिकेटमा बाहिरिनबाट जोगिएको छ । वर्षाले प्रभावित खेलमा पाकिस्तानले शनिबार न्युजिल्यान्डलाई २१ रनले पराजित गरेको हो । ३३ वर्षे देव्रेहाते ब्याटर जमानले ८ चौका र ११ छक्का प्रहार गर्दै ८१ बलमा अविजित १ सय २६ रन बनाए । डकवर्थ लुइस पद्धतिमा पाकिस्तान ४१ ओभरमा ३ सय ४२ रनको विजय लक्ष्य पछ्याइरहेको थियो । जमानको प्रयासले पाकिस्तान २५३ ओभरमा २००१ को स्कोरको अवस्थामा खेल वर्षाले विथोलिएको थियो । रचिन रवीन्द्रले प्रतियोगितामा तेस्रो शतक र केन विलियम्सनले ९५ रन बनाएपछि न्युजिल्यान्डले ५० ओभरमा ४०१६ को स्कोर बनाएको थियो । जवाफमा जमानले आक्रामक खेलेपछि पाकिस्तान २१३ ओभरमा १ विकेट गुमाई १ सय ६० रन बनाएको अवस्थामा रहँदा वर्षाले खेल ९० मिनेट प्रभावित बनायो । त्यसपछि पाकिस्तानलाई नयाँ लक्ष्य दिइएको थियो । खेल पुनः सुरु हुँदा जमानले आफ्नो लय कायम राख्दै २५ औं ओभरमा इश सोढीलाई तीन छक्का प्रहार गरेपछि पाकिस्तानले २ सय रन पार गरेको हो । ४ ओभरपछि वर्षाले पुनः खेल रोकिँदा पाकिस्तान २१ रनले अगाडि रह्यो । प्रत्येक खेल हाम्रा लागि गर या मर जस्तो हो, त्यो हामीले बुझेका छौं, जमानले भने । पाकिस्तानको सुरुआत राम्रो थिएन । अब्दुल्लाह सफिक ४ रनमै आउट भए । जमान र कप्तान बाबर आजमले दोस्रो विकेटमा १ सय ९४ रनको अविजित साझेदारी गरे । बाबरले ६६ रन बनाए । ३९ बलमा अर्धशतक पूरा गरेका जमानको यो ११ औं एकदिवसीय शतक हो । मिचेल सान्टनरको बलमा छक्का र एक रन प्रहार गर्दै उनले विश्वकपमा आफ्नो पहिलो शतक बनाए । उनलाई शतक पूरा गर्न ६३ बलमात्र खेल्नुपरेको थियो । त्यसक्रममा उनले ९ छक्का र ६ चौका प्रहार गरेका थिए । उनले कुल ८ चौका र ११ छक्का प्रहार गरे । बाबरले ६३ बल खेल्दै ६ चौका र २ छक्का प्रहार गरे । पाकिस्तानको ८ खेलमा ८ अंक छ । टोलीले लिग चरणको अन्तिम खेल नोभेम्बर ११ मा कोलकातामा इंग्ल्यान्डविरुद्ध खेल्नेछ । पाकिस्तानलाई सेमिफाइनलमा पुग्न यो खेल जितेर मात्र पुग्ने छैन, न्युजिल्यान्ड श्रीलंकासँग नोभेम्बर ९ मा हुने खेलमा पराजित हुनुपर्नेछ । हामी शतप्रतिशत दिन प्रयास गरिरहेका छौं, तर केही खेलमा हामी आफ्नो स्तरको थिएनौं, पाकिस्तानी कप्तान बाबरले भने, अर्को खेलमा विजय हात पार्यौं भने हामी अगाडि बढ्न सक्छौं । हेरौं, त्यो कस्तो खेल हुनेछ । तर हामी सकारात्मक रूपमा त्यो खेल खेल्ने छौं । पाकिस्तानको विजयले दक्षिण अफ्रिका सेमिफाइनल पुग्ने दोस्रो टोली बनेको छ । भारत यसअघि नै नकआउट चरणमा पुगिसकेको छ । यसअघि न्युजिल्यान्डबाट रवीन्द्रले ९४ बलमा १ सय ८ रन बनाए । उनले १५ चौका र १ छक्का प्रहार गरेका थिए । प्रतियोगितामा उनले ३ शतकसहित दुई अर्धशतक बनाइसकेका छन् । विलियम्सनले ७९ बलको इनिङ्समा १० चौका र २ छक्का प्रहार गरेका थिए ।"
दूधकौशिका टिम च्याम्पियन,"ओखलढुंगा (कास) सहआयोजक टिम दूधकौशिका आधारभूत विद्यालय टिम नवौं व्याकुल माइला गोल्डकप फुटबलको उपाधि जितेको छ । नयाँ नेपाल सरोकार समाजले मानेभञ्ज्याङ६ सोक्माटारस्थित दूधकोसी किनार मैदानमा आयोजना गरेको प्रतियोगिताको शनिबार फाइनलमा दूधकौशिकाले खोटाङको हलेसी तुवाचुङ नगरपालिका१ टिमलाई ७२ ले पराजित गरेको हो । दूधकौशिकाले २ लाख २ हजार २ सय २२ रुपैयाँ र चाँदीको सिल्ड जितेको छ । उपविजेता हलेसी तुवाचुङले १ लाख १ हजार १ सय ११ रुपैयाँ पाएको छ । सेमिफाइनल पराजित मितेरी युवा क्लब ए र रिभोरुङ युवा क्लब माथिल्लो रिचुवाले २०२० हजार रुपैयाँ पाए । १० हजार रुपैयाँ राशिको दिलकर्ण बेस्ट टिम अवार्ड सप्तरंगी युवा परिवार फोकुलले पायो । ५ हजार रुपैयाँ राशिको उत्कृष्ट खेलाडी पुरस्कार सतिश सुवालले पाए । ६ गोल गरी हलेसीका सुजन माझी सर्वाधिक गोलकर्ता अवार्ड र चन्द्रकुमार श्रेष्ठ उत्कृष्ट गोलकिपरबाट जनही ५ हजारसहित पुरस्कृत भए । आयोजक नयाँ नेपालका सन्दीप राईले ५ हजार राशिको राइजिङ प्लेयर अवार्ड पाए । मानेभन्ज्याङ गाउँपालिकाको सहयोगमा भएको प्रतियोगितामा २३ टिम प्रतिस्पर्धी थिए । खेलकुदको माध्यमबाट विकासको अभियान भन्ने नारासहित २०६८ सालयता राष्ट्रगानका रचयिता व्याकुल माइलाको जन्मथलोमा गोल्डकप भइरहेको प्रतियोगिता मूल आयोजक समितिका सचिव नवीनकुमार राईले बताए ।प्रतिनिधिसभाको राज्य व्यवस्था तथा सुशासन समितिका सभापति सांसद रामहरि खतिवडाले विजयी खेलाडीलाई पुरस्कार प्रदान गरे । समारोहमा पूर्वसांसद यज्ञराज सुनुवार, राष्ट्रिय गानका रचयिता व्याकुल माइला, गाउँपालिका प्रमुख ज्ञानेन्द्र रुम्दाली, हलेसी तुवाचुङ नगरपालिकाकी मेयर विमला राई, सिद्धिचरण नगरपालिकाका प्रमुख तेजेन्द्र खनाल, ओखलढुंगाका प्रमुख जिल्ला अधिकारी चेतराज बराललगायत उपस्थित थिए ।"
उपाधि लक्ष्यमा नेपाल,"काठमाडौं (कास) ओमानविरुद्ध आइतबार आईसीसी ट्वान्टी२० विश्वकपको एसिया क्षेत्र छनोटको फाइनलमा खेल्दा नेपालको लक्ष्य उपाधि केन्द्रित हुनेछ । फाइनलभन्दा ठूलो सेमिफाइनल खेल जित्दै नेपाल र ओमान यसअघि नै अर्को वर्ष वेस्ट इन्डिज र अमेरिकामा हुने विश्वकपमा छनोट भइसकेका छन् । कीर्तिपुरस्थित त्रिवि क्रिकेट मैदान हुने फाइनलमा उपाधिको मात्र महत्व हुनेछ, जुन नेपाल गुमाउन चाहँदैन । ओमानसँग बिहीबार समूह चरणको अन्तिम खेलमा पराजित हुँदा नेपाल अप्ठ्यारो स्थितिमा पुगेको थियो र यूएईसँग नचाहेको सेमिफाइनल खेल्नुपरेको थियो ।तर, शुक्रबार भएको सेमिफाइनलमा नेपालले यूएईलाई कुनै मौका दिएन र ८ विकेटको विजय हात पार्दै फाइनल पुगेर ट्वान्टी२० विश्वकपको टिकट काटेको थियो । ओमानले अर्को सेमिफाइनलमा बहराइनलाई १० विकेटले पराजित गरेको थियो ।"
भेट्रान्स सिटी विजयी,"(वीरगन्ज)प्रथम वीरगन्ज गोल्डकप फुटबल प्रतियोगिताको उद्घाटन खेलमा भेट्रान्स सिटी क्लब वीरगन्जले भारत दिल्लीको गडवाल डायमन्ड फुटबल क्लबलाई ३१ ले पराजित गरेको छ । निर्धारित समयमा दुवै टिमबाट गोल हुन नसकेपछि पेनाल्टी शुटआउटबाट निर्णय गरिएको थियो । आयोजक क्लबका सुशान्त थापा, नवीन लामा र जनक कार्कीले गोल प्रहार गरे । भेट्रान्सबाट कप्तान कृष्ण शाक्यले प्रहार विपक्षी गोलकिपर हर्षित विष्टले रोके । पाहुना टोलीका सुमित कद्यान, संकल्प सिंह र अन्जुल परिसरको पेनाल्टी भेट्रान्सका गोलकिपर राजु नगरकोटीले बचाएका थिए । डायमन्डबाट अजय विष्टको पेनाल्टी मात्र गोलमा परिणत भयो । तीन पेनाल्टी रोकेका भेट्रान्सका गोलकिपर राजु नगरकोटी म्यान अफ द म्याच भए । मधेश प्रदेशकै उच्च धनराशि पुरस्कार प्रथम वीरगन्ज गोल्डकप जित्ने टिमले ११ लाख ११ हजार ११ सय रुपैयाँ र उपविजेताले ५ लाख ५५ हजार ५ सय रुपैयाँ पुरस्कार पाउनेछन् । प्रतियोगितामा भारतका दुई र नेपालका ६ टिमले प्रतिस्पर्धा गर्नेछन् । आइतबार संकटा र चर्च ब्वाइज युनाइटेडले प्रतिस्पर्धा गर्नेछन् । वीरगन्ज महानगरपालिकाका मेयर राजेशमान सिंहले प्रतियोगिताको उद्घाटन गर्दै विगतमा खेलकुदका लागि उर्बरभूमि रहेको वीरगन्जमा अहिले सुस्त बनेकोमा चिन्ता व्यक्त गरे । गोल्डकप आयोजना गर्न आदर्शनगर खेलमैदानमा अस्थायी प्यारापिट निर्माण गरिएको छ ।"
आर्मी सेमिफाइनलमा,नेपालगन्ज (कास) त्रिभुवन आर्मी फुटबल क्लबले शनिबार मुख्यमन्त्री कोहलपुर गोल्डकप फुटबल प्रतियोगितामा बीएफसी चितवनलाई ३१ ले पराजित गरेको छ । बिएफसी चितवनलाइ एक गोलको बदलामा त्रिभुवन आर्मी फुटबल क्लबले तिन गोल फर्कायो । कोहलपुरमा भएको खेलमा आर्मीका लागि मानबहादुर आलेले दुई र टंक बस्नेतले एक गोल गरे । बीएफसीका लागि सुजित बुढाथोकीले एक गोल फर्काएका थिए । म्यान अफ द म्याच आर्मीका टंक बस्नेत भए । उनलाई रोयल नेपालगन्ज फुटबल क्लबका अध्यक्ष सूर्यमणि अधिकारी र अञ्जना पाण्डेले ५ हजार रुपैयाँ प्रदान गरे ।आइतबार अफ्रिकन टोली एभिनियर एफसी क्यामरुन र दूधौली स्पोर्ट्स क्लब सिन्धुलीबीच प्रतिस्पर्धा हुनेछ ।
वीरेन्द्रनगरमा राष्ट्रिय भलिबल,"काठमाडौं (कास) ३४ औं राष्ट्रिय पुरुष भलिबल प्रतियोगिता पुस २० देखि २५ सम्म सुर्खेतको वीरेन्द्रनगरमा हुने भएको छ । कर्णाली प्रदेश भलिबल संघको व्यवस्थापनमा हुने प्रतियोगितामा सात प्रदेश र तीन विभागीय टिमले भाग लिने नेपाल भलिबल संघले जनाएको छ ।संघले प्रतियोगिता आयोजना गर्न २ लाखसहित बल र नेट कर्णाली प्रदेशलाई उपलब्ध गराउने छ । प्रतियोगिताको विजेताले १ लाख, उपविजेताले ५० हजार र तेस्रो हुनेले २५ हजार रुपैयाँ पाउनेछन् । विधागत उत्कृष्टले जनही ५ हजार र सर्वोत्कृष्ट खेलाडीले १० हजार रुपैयाँ पुरस्कार पाउनेछन् ।"
वीर गणेशमान टेनिस सुरु,"काठमाडौं (कास) सातदोबाटोस्थित टेनिस कम्प्लेक्समा शनिबार तेस्रो वीर गणेशमान सिंह राष्ट्रिय टेनिस प्रतियोगिता सुरु भएको छ ।वीर गणेशमान सिंह फउन्डेसन तथा वीर गणेशमान सिंह स्पोर्ट्स कमिटीको आयोजनामा भएको प्रतियोगितामा सिनियर, भेट्रान र जुनियरमा गरी जम्मा २३ स्पर्धा छन् । प्रतियोगिताको कुल पुरस्कार राशि ९ लाख ५ हजार रुपैयाँ रहेको छ । जुनियरलाई प्रोत्साहनस्वरुप गिफ्ट ह्याम्पर प्रदान गरिने छ । शनिबार पुरुष सिंगल्समा आर्यन गिरी, बोरिस अधिकारी, साम्दुप लामा, प्रसिद्ध मोक्तान, युगेन शेर्पा, विपुलविभोर अधिकारी र दर्शिल श्रेष्ठ विजयी भएका छन् ।यू१२ ब्वाइज सिंगल्समा सन्दीप जिसी, संज्ञा रोका, सुजन कुइँकेल, सानावाज हुसेन, अर्यांशराज पौडेल र दर्शित अग्रवाल विजयी भए । सोही उमेर समूहको गर्ल्समा जेनिशा ज्ञवालीले बाजी मारिन् । यू१४ ब्वाइज सिंगल्समा शाश्वत वज्राचार्य र सन्दीप विक विजयी भए ।भेट्रान ३५ वर्षमाथि अनिशमान श्रेष्ठ र वृजेश लाकौल, ४५ वर्षमाथि मनोजविक्रम शाह, हरिबहादुर बस्नेत, विमल गुरुङ, मानबहादुर कटुवाल, हेमराज ढकाल र जोली टार्गेन तथा ५५ वर्षमाथि सुशीलराज पाण्डे र सुनील गुरुङ विजयी भएका छन् ।यू८ ब्वाइज सिंगल्समा भिरल अग्रवाल, आयान पन्त, रिधन श्रेष्ठ, कायन चालिसे, साहस बस्नेत, शुभम श्रेष्ठ, जीवश भट्टराई र टोनिस श्रेष्ठ विजयी भए । गर्ल्समा निम्ति कुँवरर, रजिशा जोशी, पर्नवी राणा, इरिस श्रेष्ठ, येसी पाख्रिन तामाङ, निशु गुप्ता, मान्भी क्षेत्री र तभिसी राणा विजयी भए ।"
