शीर्षक,विवरण
"५२ हजार घरमा क्षति, बने ५ सय टहरा","स्वयंसेवी तरिकाले विभिन्न संघसंस्था, पार्टीलगायतका मानिसहरू भूकम्पप्रभावित ठाउँमा खटिरहनुभएको छ, उनले भने, तर त्यसबारे औपचारिक तथ्यांक हामीसँग पनि छैन ।इन्जिनियर मानबहादुर शाही भूकम्प गएदेखि जाजरकोट र रुकुमका भूकम्प प्रभावित बस्तीमा खटिएका छन् । उनको अगुवाइमा रुकुम पश्चिमको आठबिसकोट नगरपालिका१४ मा बिरु मल्ल, नरु मल्ललगायत १० परिवारका लागि अस्थायी टहरा निर्माण भइसकेका छन् । उनीहरू सबैले भूकम्पमा परिवारका सदस्य गुमाएका छन् । उनको समूहले सानीभेरी गाउँपालिका१, २ र ४ मा ७ वटा टहरा निर्माणको काम गरिरहेको छ भने मंगलबारबाट जाजरकोटको नलगाड नगरपालिकामा २० वटा टहरा निर्माणको काम एकैसाथ सुरु गर्न थालेका छन् । सुरुमा भत्किएका घरहरूबाट पुरिएका सामान निकाल्ने काम गर्यौं, उनले भने, अहिले भने स्थानीय स्रोतसाधनको प्रयोग गरी टहरा बनाइरहेका छौं । रुकुम पश्चिमको चौरजहारी नगरपालिकाका स्थायी बासिन्दा शाहीलाई साथ दिइरहेका छन्, समाजशास्त्री रतन विश्वकर्मा र विकासविज्ञ पुस्तक चन्दले । उनीहरूसँगै स्थानीय ३० जना स्वयंसेवी पनि टहरा निर्माणमा संलग्न छन् । सरकारले अझै अस्थायी आवासको प्रक्रिया सुरु गरेन, अत्यधिक चिसोका कारण भूकम्पपीडितले धमाधम ज्यान गुमाइरहेका छन्, चन्दले भने, उनीहरूलाई बचाउन पनि अस्थायी टहरा जरुरी देखियो । भूकम्प गएको झन्डै एक महिना पुग्न लाग्दासमेत सरकारले अस्थायी टहरा निर्माणको प्रक्रिया सुरु नगरेपछि विभिन्न विभिन्न पार्टी, तिनका भ्रातृ संस्था, सामाजिक संघसंस्थालगायतले अस्थायी टहरा निर्माणको काम गरिरहेका हुन् । सरकारले उद्धारको काममा निकै सक्रियता देखायो, दाताहरूबाट एकसरो राहत पनि जतिसक्दो पुगिरहेकै छ, जाजरकोट खलंगाका अगुवा जनक केसीले भने, तर तीनवटै तहका सरकारले कठ्यांग्रिँदो चिसोमा पनि अस्थायी टहरा निर्माणमा चासो दिएनन्, जसले भूकम्पपीडितहरूको बिचल्ली भइरहेको छ । सरकारी सक्रियता सुस्ताए पनि विभिन्न संघसंस्थाको उपस्थिति भने प्रभावित बस्तीमा बाक्लिएको छ । नेपाली कांग्रेसले भूकम्प प्रभावित जाजरकोटका गाउँमा एक सय वटा अस्थायी टहरा निर्माण गरेको छ । नलगाड नगरपालिका५ का रघुनाथ, ऐरारी, पोखरा र मुलिमा केन्द्रीय सदस्य एवम् सांसद प्रदीप पौडेलको नेतृत्वमा खटिएको डेढ सय नेताकार्यकर्ता र स्वयंसेवकको टोलीले अस्थायी टहरा बनाएको हो । कांग्रेस प्रदेश कार्यसमितिले रुकुम पश्चिममा र जाजरकोटमा ५०५० वटा टहरा निर्माण गर्ने गरी सानीभेरी४ पुरानागाउँस्थित एकल महिला गौनी कामीको टहरा निर्माणको काम सुरु गरिएको कांग्रेस प्रदेश महामन्त्री कृष्णबहादुर रोकायले बताए । एमालेले पनि झन्डै २० वटा टहरा निर्माण गरी हस्तान्तण गरेको छ भने करिब ३ सय कार्यकर्ताले विभिन्न ठाउँमा ५० घर निर्माणको काम गरिरहेको एमाले कर्णाली प्रदेश उपाध्यक्ष टेकराज पछाईंले बताए । अस्थायी टहरा निर्माणका लागि भूकम्पप्रभावित सबै वडामा २ सय जनासम्म कार्यकर्ता परिचालन गरिएको माओवादी केन्द्रका प्रदेश अध्यक्ष विमला केसीले बताइन् । टिनको व्यवस्थापन नहुँदा केही समस्या भइरहेको छ, उनले भनिन्, भूकम्पमा पुरिएका काठपातको प्रयोग गरी स्थानीयस्तरमा टहरा निर्माणको कामलाई तीव्रता दिइरहेका छौं ।चौरजहारी नगरपालिका६ फारुलामा पूर्वमेयर विशाल शर्माको नेतृत्वमा चार घरको पुनर्निर्माण सुरु भएको छ । पहिलो चरणमा कालो कामी, कमल विक, चन्द्री बोहरा र चन्द्रबहादुर बुढाथोकीको घर निर्माण सुरु भएको शर्माले बताए । भूकम्पबाट क्षति भएका जाजरकोट, रुकुम पश्चिम, दैलेख, सल्यान, कालीकोट, सुर्खेत, बझाङ र बाजुराका ८० हजार परिवारलाई मंसिर ४ गते राष्टिय विपद् जोखिम व्यवस्थापन प्राधिकरणले भूकम्पबाट प्रभावित परिवारलाई अस्थायी आवास निर्माण अनुदान कार्यविधि २०८० बनाएर अस्थायी आवासका लागि प्रतिपरिवार ५० हजार रुपैयाँका दरले अनुदान उपलब्ध गराउने निर्णय गरेको थियो । यसका लागि १ करोड ४१ लाख बजेट निकासासमेत गरेको थियो । गत कात्तिक १७ गते जाजरकोट केन्द्रबिन्दु भएर आएको भूकम्पमा १ सय ५३ जनाले ज्यान गुमाएका थिए । भूकम्पबाट जोगिएकाहरूको पनि चिसोका कारण मृत्यु हुने क्रम जारी छ ।"
शेखरगगन अविश्वासले कांग्रेस प्रतिपक्ष धार कमजोर,"अलिकति बाहिर लिक भएको भए सबै योजना असफल हुन्थ्यो, कोइरालाले भने, दुईतीन दिनबीच यति द्रुत गतिमा राजनीतिक विकास भयो कि त्यसबारे न पार्टी सभापतिलाई जानकारी थियो न त महामन्त्री र अन्य नेताहरूलाई नै । बिग्रेला भनेर जानीजानीकनै मैले कसैसँग सल्लाह नगरी गरेको हो । कोइरालाले एजेन्डाका हिसाबले आफू र महामन्त्री थापा एकैठाउँमा रहेको र सानातिना कार्यशैलीगत विषयलाई लिएर मनमुटाब नहुने दाबी गर्छन् । एजेन्डामा केही फरक छैन । कतै पनि विमति छैन । ससाना कुराहरूमा हो, त्यसलाई म र गगन दुवैले बुझ्नुपर्छ, कोइरालाले थपे, कोशी प्रदेशको घटना मैले जानीबुझी जानकारी नगराएको हो । खबर गर्नासाथ नहुने अवस्था थियो । यसबाट असन्तुष्ट हुनुपर्ने कुनै कारण देख्दिनँ । त्यसो त संसदीय दलको निर्वाचनको परिणामदेखि नै कोइराला र थापाबीच अविश्वास सुरु भएको थियो । दलको नेताको निर्वाचनमा कोइराला निकट रहेकै सांसदले आफूलाई मत नदिएको, संघ र प्रदेशमा मन्त्री नियुक्तिमा परामर्श नगरिएको, पार्टी सभापतिसँगको आन्तरिक संघर्षमा साथ नपाएको जस्ता गुनासो थापाले राख्दै आएका छन् । त्यसैगरी, कोइराला थापाका गतिविधिप्रति सशंकित देखिन्छन् । खासगरी दुई नेताले पार्टीको १५ औं महाधिवेशनलाई केन्द्रमा राखेर अघि बढ्दा नै अविश्वास बढेको दुवै पक्षका नेताहरूको ठम्याइ छ । महामन्त्री थापाले कोशी प्रदेशको मुख्यमन्त्री प्रकरणपछि कोइरालासँग भेट नभए पनि एकै ठाउँमा रहन सक्ने स्थिति कायमै रहेको बताउँछन् । भोलिका दिनमा कसरी अघि बढ्ने भन्ने कुरा परिस्थिति र घटनाक्रमले निर्धारण गर्ने पनि उनले बताए । पार्टीको १४ औं महाधिवेशनमा देउवालाई सभापति बन्न दिन हुन्न भनेर सँगै लड्यौं । पार्टी सञ्चालनका बारेमा एउटै धारणा रह्यो । अहिले पनि यी कुरा बदलिएको छैन । हाम्रो संवाद हुने निजी कुराहरू आफ्नो ठाउँमा छ । हाम्रो राजनीतिक पोजिसन बदलिएको छैन । अहिले पनि त्यही हो, थापाले कान्तिपुरसँग भने, देउवा सभापति बन्न हुँदैन, प्रधानमन्त्री बन्न हुँदैन, पार्टी रूपान्तरण गर्नुपर्छ भन्ने मान्यता हिजो पनि थियो, अहिले पनि छ । उहाँ (कोइराला) को पनि अडान बदलिएको छैन भन्ने मेरो विश्वास हो । नबदलिएको अवस्थामा हाम्रो राजनीतिक पोजिसन एउटै हो । पोजिसन एउटै भएपछि बाँकी रहेका कुरा मिलिहाल्छ ।पार्टीको १५ औं महाधिवेशन र त्यसपछि २०८४ मा हुने संसदीय चुनावमा दुवैले आफ्नो भूमिका के हुने भन्ने कुरा प्रस्ट खोजेको जस्तो देखिने बताउँदै कांग्रेस नेता मीनेन्द्र रिजाल भन्छन्, त्यसपछि मात्रै दुई जनाबीच कस्तो सम्बन्ध हुने भन्नेबारेमा प्रस्ट होला । अहिल्यै केही भन्न सकिन्न । केन्द्रीय सदस्य गोविन्द पोखरेल पार्टी सभापतिको व्यक्तिगत महत्त्वाकांक्षाले पार्टी संगठन धराशायी बनिरहेका बेला कांग्रेसलाई बचाउन पनि शेखर र गगन मिलेरै प्रतिपक्ष धार बलियो बनाउनुपर्ने तर्क गर्छन् । दुई नेतालाई मिलाउने प्रयास भइरहेको उनले बताए । पार्टी नेतृत्वमा व्यक्तिगत इच्छा र महत्त्वाकांक्षाबाहेक अरू छैन । जनताको सरोकारका विषयलाई सम्बोधन गर्न सकेन भने कांग्रेसको भविष्य देखिन्न । एउटा संगठनविहीन व्यक्तिको लहडमा त्यत्रा मान्छे किन पछि लागिरहेका छन् ? जनताले उठाएका सरोकारलाई किन सम्बोधन गर्न सकिएको छैन ? व्यक्तिगत पदमा कसरी पुग्नेभन्दा देश र पार्टीका लागि हामी एकठाउँमा छौं भनेर अघि बढ्नुपर्छ, पोखरेलले भने, देशभरमा कांग्रेस कार्यकर्ताको अपेक्षासमेत केन्द्रमा शेखर र गगन एकैठाउँमा उभिनुपर्छ भन्ने छ ।पोखरेलले पार्टीभित्रको प्रतिपक्ष बलियो नहुँदा एजेन्डा कमजोर भएका बताए । पार्टी हाँक्ने भनेको एजेन्डा, संगठन र नेतृत्वको व्यक्तित्वले हो । नेतृत्वको व्यक्तित्वप्रति कसैलाई भरोसा छैन । संगठन तहसनहस छ । एजेन्डा कमजोर छ, उनले थपे, पार्टीभित्र मात्रै होइन, देशमै विपक्षी कमजोर छ । पार्टीको नेतृत्व व्यक्तिगत महत्त्वाकांक्षामा लिप्त छ । यस्तो परिस्थितिमा पार्टीभित्र सुधारको सन्देश दिने मुख्य दायित्व शेखर र गगनको हो ।संस्थापन पक्षीय केन्द्रीय सदस्य नैनसिंह महर कांग्रेसलाई यो स्थितिमा ल्याउनेमा सभापतिसहित दुई उपसभापति र दुई महामन्त्री पनि उत्तिकै जिम्मेवार रहेको दाबी गर्छन् । चार नेता मिलेर अघि सारेका सुधारका कुनै पनि प्रस्ताव सभापतिले अस्वीकार गरेको अवस्था छैन । उहाँहरू पनि आफ्नो स्वार्थ अनुकूल मात्रै जान खोज्दा समस्या आएको हो, महरले भने । अघिल्लो कार्यकालमा गर्न नसकेका काम गरेर देखाउने भन्दै ०७८ मंसिरमा दोस्रो कार्यकालका लागि सभापति निर्वाचित भएका देउवाले यसबीचमा विधानअनुसार गर्नुपर्ने पार्टीको संगठनात्मक काम थालेका छैनन् । विधानअनुसार ६ महिनाभित्र पूर्णता दिइसक्नुपर्ने पार्टीका विभागहरूले दुई वर्ष बितिसक्दा पनि पूर्णता पाएका छैनन् । पार्टीमा ७० विभाग छन् । केन्द्रीय सदस्य मीन विश्वकर्माले नेतृत्व गरेको प्रचार विभागबाहेक अन्य कुनैले पनि पूर्णता पाएका छैनन् । भ्रातृसंस्थाहरू सबै तदर्थवादमा चलेका छन् । महामन्त्री थापाले साउन ४ मा बसेको केन्द्रीय कार्यसमितिको बैठकमा गठन नभएका विभाग र नेतृत्वविहीन भ्रातृसंस्थाको तदर्थ समिति बनाउन भदौ १५ सम्मको समयसीमाको प्रस्ताव गरेका थिए । साउन १० मा सम्पन्न बैठकले त्यसलाई अनुमोदन पनि गर्यो । तर, देउवाले १६ वटा विभागको संयोजक मात्रै तोकेर टारिदिए । अहिलेसम्म संयोजक तोकिएका विभागले समेत पूर्णता पाएको छैन । बाँकी ५३ विभागमा त संयोजक पनि तोकिएको छैन । विधानले व्यवस्था गरेको र पार्टीले निर्णय गरेको विषयलाई समेत नेतृत्वले बेवास्ता गर्दा पनि पार्टीमा प्रतिपक्ष आवाज सुनिएको छैन । कांग्रेसमा सभापति भनेको शेरबहादुर नै हुन् । अरू कोही छैन, महर थप्छन्, पार्टीमा फरक विचार र दृष्टिकोण बोक्ने समूह संगठित छैन । विचारको भन्दा पनि स्वार्थको टकराब भएकाले यस्तो स्थिति उत्पन्न भएको हो ।अर्का केन्द्रीय सदस्य प्रकाश स्नेही प्रतिपक्ष आवाज बलियो नहुँदा पार्टीभित्र बेथिति मौलाएको बताए । पार्टीको संगठन सबैतिर ध्वस्त छ । महासमिति बैठक सर्दै आएको छ । नेतृत्व यथास्थितिबाट अघि बढ्न चाहेको छैन । चुनौतीहरू बढ्दै गएका छन्, स्नेही भन्छन्, शेखर दाइ र गगनबीच एकता नहुँदा संस्थापनइतर छिन्नभिन्न अवस्थामा छ । यसले नेतृत्वको यथास्थितिलाई बढावा दिएको छ । संसद् र पार्टीमा समेत प्रभावकारी भूमिका देखिन छोडेको छ । पार्टीलाई चलायमान बनाउन पनि शेखर कोइराला र गगन मिल्नुपर्छ भनेर हामीहरू लागिरहेका छौं ।पूर्वप्रशासकसमेत रहेका राजनीतिक विश्लेषक भोजराज पोखरेल लामो समयदेखि सत्ता र शक्तिमा बसेका नेताहरूले राज्यको साधन र स्रोतलाई आफ्नो विरोधमा रहेका नेताहरूलाई तेजोवध गर्न प्र्रयोग गर्दा प्रतिपक्षी धार कमजोर हुने गरेको सुनाउँछन् । पछि आएका नयाँ राजनीतिक दलबाहेक अन्य दलहरूमा अहिलेका नेतृत्वप्रति जनताको आशा हराएको उनले बताए । यस्तै नेतृत्वका कारण व्यवस्था र प्रणाली बदनाम हुन थालेको तर्क पोखरेलको छ ।यो नेतृत्वले राम्रा काम गरेको होला । तर, धेरै नराम्रा काम पनि गर्नुभएको छ । नराम्रा कामबाट बच्न र आफ्ना वरिपरिकालाई संरक्षण गर्नका लागि शक्तिमा बसिरहनुपर्ने, पछिल्लो पुस्तालाई अघि बढाउन नचाहने प्रवृत्तिले व्यवस्थालाई बदनाम बनाएको छ, पोखरेल भन्छन्, पदप्रतिको निष्ठा भयो । तर देश र पार्टीप्रतिको निष्ठा अहिलेको नेतृत्वमा देखिएन । शक्तिको दुरुपयोग गरेर आफ्नो विपक्षीलाई ट्र्यापमा पार्ने, तेजोवध गर्ने प्रवृत्तिले पार्टीभित्रै विपक्षी धार कमजोर बन्न थालेको छ । कांग्रेस, एमाले, माओवादी र पुराना मधेशवादी दलका नेतृत्वप्रति जनताको भरोसा टुटेकाले उनीहरूले बाटो छाडिदिँदा देश र पार्टीका लागि हित हुने उनी बताउँछन् ।"
तालतलैया मास्दै घरघडेरी र खेतीपाती,"(धनगढी)धनगढी उपमहानगरपालिका६ को नजरिया ताल अतिक्रमण भएर खेतीपाती र पक्की घरहरू बनेका छन् । २०२१ सालको नापीनक्सा अनुसार ७० हजार ५ सय ९० वर्गमिटरमा फैलिएको उक्त तालको जमिनमा अहिले धनबहादुर घर्ती, नवीन थापामगर, चेतराज कुँवरलगायतका पाँचवटा त पक्की घर नै निर्माण भइसकेका छन् । स्थानीय गंगाराम जोशीका अनुसार सरकारी जग्गामा रहेको नजरिया ताल २०४८ देखि २०५३ सालको बीचमा अतिक्रमण भएको हो । स्थानीयहरूका अनुसार यहाँका राना र थारु समुदायका परिवार माछा, घोगीका लागि यही तालमा आश्रित थिए । पछि तालनजिक बसोबास भएका परिवारले पानी घटेको सुक्खा समयमा अतिक्रमण गर्दै खेतीपातीयोग्य जमिन बनाए । २०५६ सालपछि त्यो ठाउँ घडेरी र खेतका रूपमा बेचबिखन सुरु भएको हो । ताल क्षेत्रमा अहिले पक्की घर तथा खेतीपाती गरिरहेकाहरूले तालनजिक बसोबास भएका दीपबहादुर शाहीबाट जग्गा किनेको बताएका छन् । चेतराज कुँवरले उनै शाहीबाट ताल क्षेत्रको ६ कठ्ठा जमिन किनेर घर बनाएको बताए । २०७३ मा पक्की घर बनाएर बसेका चेतराजका बुवा नन्दसिंह कुँवरले छोराले प्रतिकठ्ठा ३५ हजार रुपैयाँका दरले जमिन किनेको बताए । उनका अनुसार अहिले त्यस ठाउँमा प्रतिकठ्ठा १० देखि २५ लाखसम्ममा खरिदबिक्री भइरहेको छ । अर्का स्थानीय हर्क पुन मगरका अनुसार सुरुमा त्यो जग्गा बिक्री गर्ने दीपबहादुर शाहीको परिवार अहिले त्यहाँको जग्गाजमिन बेचेर अन्यत्र बसाइँ सरिसकेको छ । अहिले त भागेश्वर सामुदायिक वन उपभोक्ता समितिले बाँध बनाएर ताललाई एक बिघा क्षेत्रमा सीमित गरेको छ, हर्कले भने । धनगढी१ शिवनगरमा २०४० सालसम्म ५ बिघा ७ कठ्ठा क्षेत्रफलमा फैलिएको झागडा ताल थियो । मनमोहक भएकाले अवलोकन गर्न, जंगली हाँस हेर्न र माछा मार्न जानेको लर्को लाग्थ्यो । हिउँदको समयमा विभिन्न जातका हाँस आउँथे, माछा त कति हुन्थे हुन्थे, शिवनगर नजिकको बस्ती जाली गाउँका ७० वर्षीय धनीराम चौधरीले भने, अहिले त तालको नामोनिसान नै छैन । त्यस ठाउँको जमिन किनबेच भएर ठूलठूला पक्की घर बनेका छन् । धनगढी उपमहानगरपालिकाको नापी शाखाका अनुसार २०२१ सालको नापीमा सरकारी जग्गामा रहेको झागडा ताल २०४० पछि अतिक्रमण सुरु भयो । किनारबाट ताल सुकाउँदै आवादी गर्न थालियो । त्यसरी निरन्तरको अतिक्रमणबाट ताल पूरै मासियो । सरकारी जमिन भए पनि २०४८०५० सालपछि त त्यस ठाउँको जग्गा किनबेच सुरु भयो । स्थानीय बासिन्दाका अनुसार त्यस ठाउँमा क्रमशः पक्की घरहरू बने । उपमहानगरका नापी शाखा प्रमुख भुवन शाहीका अनुसार झागडा ताल रहेको ठाउँमा २५ भन्दा बढी पक्की घर बनेका छन् । पहिला त्यस ठाउँमा ताल थियो भन्ने कमैले पत्याउँछन्, शाहीले भने, नक्सा लिएर भदौको पहिलो साता उक्त ताल क्षेत्रमा पुग्दा त्यहाँ त ठूलठूला पक्की घर बनेको देख्यौं । झागडा ताल मात्रै होइन, धनगढी उपमहानगरभित्र ८६ वटा तालको पहिचान भएको छ । तीमध्ये २४ ताल पूर्णरूपमा अतिक्रमण भएका छन् । २०२१ सालकै नापीलाई आधार मानेर उपमहानगरपालिकाको नापी शाखाले आफ्नो क्षेत्रभित्र रहेका तालहरूको अध्ययन गर्दा २४ वटा ताल अतिक्रमणमा परेको पहिचान गरेको हो । अतिक्रमण गरिएका अधिकांश तालमा घर बनेका छन् । केहीमा खेती गरिएको छ । धनगढीकै हसनपुर र शिवनगरको बीचमा पुरानो बोरिङ नजिक ३२ हजार ९ सय ८२ वर्गमिटर क्षेत्रफल रहेका चारवटा ताल अहिले अतिक्रमणमा परेर आबादी मात्र भएका छैनन्, घडेरीका रूपमा किनबेच भएर घरहरू निर्माण गरिएका छन् । स्थानीय बासिन्दाका अनुसार २०४८ सालसम्म अस्तित्वमै रहेका ती तालहरू क्रमशः अतिक्रमण भएर आवादी सुरु भएका हुन् । धनगढीकै जुगेडामा १३ बिघा क्षेत्रफलमा फैलिएको भग्हर ताल २०५५ सालसम्म अस्तित्वमै थियो । तर, अहिले हराएको छ । ताल क्षेत्र स्थानीयको भोगचलनमा छ । जेगडामै रहेका भष्मा ताल, चौकी ताल, कुमड ताल, सेता ताल, मर्छेहा ताल, जुति ताल, सनबोरा ताल, फुलनैया ताल, मटगहना ताल, नसिया ताल, मदेहर ताल पूर्ण रूपमा मासिएका छन् । कैलाली जिल्लाभर नै प्राकृतिक तालहरू मासिने क्रम तीव्र छ । खैलाडस्थित झन्डै ८० हेक्टरमा फैलिएको लौकाहा भौकाहा, ४० हेक्टरमा फैलिएको सोनिया, ६० हेक्टरमा फैलिएको घोडताल र रतनपुरस्थित ३५ हेक्टरमा फैलिएको खौरहवा ताल पनि अतिक्रमण भइरहेको स्थानीय बताउँछन् । यस्तै, भजनी३ स्थित भगरहिया ताल र ५ स्थित पिप्रहवा तालसमेत सुकेर खेतीयोग्य जमिनमा परिणत भएको छ । भारतको दुदुवा राष्ट्रिय निकुञ्जसँग जोडिएको कैलालीको बसन्ता करिडोर क्षेत्रमा रहेका पाँचवटा ठूला तालको अस्तित्व पनि हराइसकेको छ । कैलालीकै भजनी७ मा पर्ने पुरैना ताल हाल पूर्ण रूपमा अतिक्रमण भएर खेतीपाती गर्ने गरिएको छ । नगर प्रमुख केवल चौधरीका अनुसार उक्त तालको क्षेत्रफल पाँच सय बिघाभन्दा बढी थियो । अहिले तालको अस्तित्व नै छैन । २०५७ सालसम्म ताल थियो । त्यसपछिको समयमा अतिक्रमण सुरु भएको हो । अतिक्रमणकारीले पानी सुकाउँदै आवादी गर्ने क्रम बढ्यो, नगरप्रमुख चौधरीले भने त्यसबेला उक्त तालको एरिया वन क्षेत्रको नापनक्सामा थियो । अहिले नगरपालिकाले ताल पुनःस्थापना गर्ने योजना अघि बढाएको उनी बताउँछन् । विभिन्न निकायका प्रमुखहरू रहेको ताल संरक्षण समिति गठन गरेर डीपीआर पनि बनाइसकेका छौं, नगर प्रमुख चौधरीले भने, अतिक्रमण गरेर खेतीपाती गरिरहेकाहरूले पनि नगरले भन्यो भने जग्गा छोड्दिन्छौं भनेका छन् । धनगढी उपमहानगरपालिकाले पनि भदौ महिनामै आफ्नो क्षेत्रभित्र ८४ वटा ताल रहेको अभिलेख संकलन गरेको छ । तीमध्ये २४ वटा ताल क्षेत्र नक्सामा मात्र सीमित छन्, अधिकांश ताल स्थानीयको भोगचलनमा छन्, धनगढी उपमहानगरका नापी शाखा प्रमुख शाहीले भने, अधिकांश ताल २०४० देखि २०६० सालको बीचमा अतिक्रमण भएका देखिन्छन् । कार्यालयमा तालको अवस्थाबारे प्रतिवेदन बुझाएको उनले बताए । आगामी निर्णय गर्ने कुरा कार्यपालिकामा भर पर्छ, शाहीले भने, केही ताल पानी सुकेर मासिएका छन् । विश्व रामसार सूचीमा सूचीकृत कैलालीको सबैभन्दा ठूलो घोडाघोडी ताल यहाँको सबैभन्दा ठूलो सिमसार क्षेत्र हो । घोडाघोडी तालमा पनि पछिल्ला वर्षमा पानीको सतह घटेको स्थानीय बताउँछन् । घोडाघोडी ताल क्षेत्रमा ठूलासाना गरी २४ वटा ताल छन् । तीमध्ये २० वटा घोडाघोडी रामसार क्षेत्रमा पर्छन् । घोडाघोडी ताल क्षेत्रको क्षेत्रफल २ सय ४८ हेक्टर रहेको छ । १ सय ३८ हेक्टर क्षेत्रफलमा फैलिएको घोडाघोडीको मुख्य ताल चार मिटर गहिरो छ । पानीका स्रोत सुक्न थालेसँगै यहाँ पनि पानीको सतह घट्न थालेको छ । घोडाघोडीको मुख्य तालको सतह घटेको पाइएको छ, घोडाघोडीकै स्थानीयसमेत रहेका चरा संरक्षणकर्मी हिरूलाल डगौराले भने, पानी सुकेर त्यही छेउमा रहेको सत्पोखरी तालको अस्तित्व नै हराइसकेको अवस्था छ । उनका अनुसार पनि मानवीय अतिक्रमण र पानी सुकेर तालतलैयाहरूको अस्तित्व हराएको छ । बाढीपहिरो, डढेलो, काठ चोरी निकासी जस्ता कारणले जंगल क्षेत्र पातलो हुनु (वन क्षेत्रको हैसियत बिग्रनु) वन क्षेत्रमा रहेका तालको संख्या र आकार घट्दै जानुको कारण रहेको प्राविधिकहरूको भनाइ छ । आन्तरिक पर्यटकका लागि यहाँका तालतलैया मुख्य गन्तव्य हुन् । प्राकृतिक सौन्दर्य भएका तालबाट पर्यटकीय विकासको सम्भावना छ । घोडाघोडी तालसँग धार्मिक क्षेत्र पनि जोडिएको छ । यहाँ रहेको मन्दिरको दर्शन गर्नकै लागि पनि ठूलो संख्यामा आन्तरिक तथा बाह्य पर्यटक पुग्ने गरेका छन् । दसैं तिहारयता घोडाघोडी तालमा चहलपहल निकै बढेको छ । साउनदेखि असोजसम्मको तीन महिना अवधिमा १० हजार बढीले घोडाघोडी तालको अवलोकन गरेको तथ्यांक छ । दसैंको समयमा त दैनिक उल्लेख्य संख्यामा अवलोकनकर्ता घोडाघोडी आएका थिए, घोडाघोडी संरक्षण तथा जनजागरण मञ्चका कर्मचारी दीपक शाहले भने । उनका अनुसार तीन महिनाको अवधिमा १२ जना विदेशी पर्यटकले यो ताल अवलोकन गरेका छन् । वार्षिक एक लाखभन्दा बढीको संख्यामा स्वदेशी र विदेशी पर्यटकले घोडाघोडी ताल अवलोकन गर्न पुग्छन् । घोडाघोडीमा रैथाने प्रजातिका दर्जनौं माछा, कछुवा र दुर्लभ गोहीको प्रजनन स्थल, दुर्लभ वनस्पति र चराहरू पाइने यो क्षेत्र संरक्षित छ । घोडाघोडीमा ३ सय ८० प्रजातिका पन्छी, ६ सय ४७ प्रजातिका वनस्पति, ३२ प्रजातिका माछा, ३४ प्रजातिका स्तनधारी, ३२ प्रजातिका पुतली, ११ प्रजातिका घोगी र ७ प्रजातिका घस्रिने जन्तु रहेको घोडाघोडी क्षेत्रको संरक्षण निकै महत्त्वपूर्ण हुने संरक्षणकर्मीहरू बताउँछन् । नेपाल पन्छी संरक्षण संघका चरासम्बन्धी जानकार हिरूलाल डगौरा तालतलैया नासिँदा चराको संख्या घटेको बताउँछन् । भजनी नगरपालिकामा पुरैना तालको अस्तित्व रहँदासम्म विश्वकै दुर्लभ सारस चरा आउँथे । तर अहिले देखिनै छाड्यो, डगौराले भने, यहाँको वसन्ता जैविक मार्ग क्षेत्रसँगै रहेको रखौला तालमा माछा मार्ने चलनले गर्दा चरा नआउने अवस्था भयो । उनका अनुसार धेरैको बुझाइमा चराको आहारा माछा मात्र हो भन्ने छ तर त्यसो होइन । तालतलैयाको वनस्पति रुचाउने चराहरू पनि हुन्छन् । आहार लोप भएकाले चराहरू पनि आउन छाडे । उनीहरूको प्रजनन स्थल परिवर्तन भएका कारण यहाँ संख्या पनि घट्दै गएको छ । तालहरू धेरै भएका जिल्लामध्ये कैलालीको स्थान अग्रपंक्तिमा छ । धनगढी उपमहानगरमा मात्रै होइन, १३ वटा स्थानीय तह रहेको कैलालीको तराई क्षेत्रमा ताल नभएको कुनै पनि पालिका छैन । तर जिल्लाभर अहिले कतिवटा तालतलैया छन् भन्ने यकिन तथ्यांक सम्बन्धित निकायसँग अद्यावधिक छैन । डिभिजन वन कार्यालय कैलालीका वन अधिकृत डबल बोहरा भन्छन्, जिल्ला तहबाट हामीले पनि तालहरूको पछिल्लो अवस्थाबारे विस्तृत अध्ययन गर्न सकेका छैनौं । हरेक स्थानीय तहमा तालतलैयाहरू छन् । वातावरणीय तथ्यांक नेपाल २०१९ को अभिलेख अनुसार कैलालीमा अहिले पनि १ सय १४ वटा ताल छन् । इन्भेन्ट्री अफ लेक्स इन नेपाल सन् २०२१ को प्रतिवेदनलाई उल्लेख गर्दै कैलालीमा रहेका तालहरूमध्ये ४७ वटा ठूला तालको अस्तित्व संकटमा रहेको जिल्ला वन डिभिजन कार्यालय कैलालीका वन अधिकृत डबल बोहराले बताए । बुढापाकाहरूका अनुसार पानी केही कम हुने सुख्खायाममा स्थानीयले एउटा किनारबाट ताल अतिक्रमण गर्न सुरु गर्थे, केही वर्षपछि त पूरै ताल नै अतिक्रममा परिसक्थ्यो । तालतलैयामा अतिक्रमण हुने र ताल मासिने कुरा कुनै व्यक्ति मात्रको दोषभन्दा पनि राज्य प्रणालीकै दोष हो, नजरिया तालसँगै जोडिएको भागेश्वर सामुदायिक वन उपभोक्ता समितिका अध्यक्ष लालबहादुर विष्टले भने, तत्कालीन वन विभागका कर्मचारी र गाउँका अगुवाहरू मिलेर तालतलैया अतिक्रमण भएका हुन् । नजरिया ताल अतिक्रमणको चपेटामा पर्नुको कारण पनि त्यही हो । तालतलैयाहरूको बहुआयामिक महत्त्व हुने गर्छ । तालतलैयाको पानीले सिंचाइमा सहयोग पुगिरहेको हुन्छ । अक्सर ठूला तालहरू नजिक मठमन्दिर हुने गर्छन् । त्यसको बेग्लै धार्मिक तथा सांस्कृतिक महत्त्व छ । अर्कोतिर स्थानीयको जीविकोपार्जनको सवाल पनि तालतलैयासँग जोडिएको छ । थारु जातिमा विवाहमा घोघी, कमलको फूल, माछा अनिवार्य हुन्छ, संरक्षणकर्मी डगौराले भने, वातावरणीय दृष्टिले हेर्दा पानी रिचार्ज गर्न सहयोग पुगिरहेको हुन्छ । पृथ्वीको स्वच्छता कायम गर्न योगदान गरिरहेको हुन्छ । कार्वन सोस्ने काम पानीले पनि गर्छ । विरुवाले मात्रै कार्बन सोस्ने भन्ने बुझाइ गलत हो । धनगढी उपमहानगरले आफ्नो क्षेत्रभित्र विगतमा नापनक्सामा रहेका तालहरूको खोजी गर्ने, अभिलेख तयार गर्ने र संरक्षण गर्ने जनाएको छ । जोखर ताललाई संरक्षण गरेर सौन्दर्यकरणको प्रयास सुरु गरिसकेको उपमहानगरपालिकाको भनाइ छ । पहिलो चरणमा नक्सा अनुसार ताल रहेको क्षेत्र यकिन गर्ने, त्यसपछि अतिक्रमण हटाउने र संरक्षणका लागि अल्पकालीन, मध्यकालीन र दीर्घकालीन योजना बनाउने तयारी गर्छौं, उपमहानगर प्रमुख गोपाल हमालले भने, कुन ताललाई कसरी प्रयोग गर्ने भन्ने अध्ययनको चरणमा छौं । केही दातृ निकाय पनि सम्पर्कमा आएका छन् । विस्तृत अध्ययनपछि ताल पुनर्स्थापनाको योजना अघि बढाउँदैछौं । तत्काल दुईवटा ताल पुनःस्थापना गर्न सहयोगी निकायसँग कुरा भइसकेको छ ।"
दाहाल कार्यकारी अध्यक्ष र भट्टराईलाई वैचारिक मोर्चा प्रमुख बनाउने गृहकार्य,"२०४६ भट्टराई संयुक्त जनआन्दोलन समितिको प्रवक्ता भएपछि दाहालसाग सम्बन्ध विस्तार२०४८ पार्टी एकीकरण, दाहाल पार्टी अध्यक्ष, भट्टराई चुनावी मोर्चा संयुक्त जनमोर्चाको अध्यक्ष२०५२ फागुनमा सशस्त्र द्वन्द्व सुरु, दाहाल पार्टी अध्यक्ष, भट्टराई समानान्तर सरकारको संयोजक२०५५ भदौमा दाहाल र भट्टराईबीच जनवादी केन्द्रीयताबारे मतभेद२०६१ असोजमा दाहालविरुद्ध लिखित असहमति जनाएपछि भट्टराईलाई कारबाही गरी जनसेनाको हिरासतमा२०६२ दुई नेताबीच प्रतिस्पर्धात्मक राजनीतिमा सहमति भएपछि कारबाही फिर्ता२०६२ मंसिर ७ मा नयाादिल्लीमा सात दलसाग १२ बुादे समझदारी, दाहालभट्टराई एक ठाउामा२०६७ मंसिरमा गोरखाको पालुङटारमा पुनः मतभेद२०६८ भदौमा दाहालभट्टराईबीच जनविद्रोह नभई लोकतान्त्रिक बाटोबाट अघि बढ्ने सहमति २०६८ असोज १२ देखि २०६९ चैत १ सम्म भट्टराई प्रधानमन्त्री, दाहाल पार्टी अध्यक्ष २०७२ असोज ९ मा भट्टराईद्वारा नयाा राजनीतिक शक्ति निर्माण गर्ने भन्दै माओवादी पार्टी त्याग२०७३ जेठ ३० मा भट्टराईद्वारा नयाा शक्ति पार्टी गठन२०७४ प्रतिनिधिसभा निर्वाचनमा भट्टराई कांग्रेससाग तालमेल गरी निर्वाचित, माओवादीएमालेसाग गठबन्धन२०७९ मंसिरमा माओवादी पार्टीको चुनाव चिह्नमा उम्मेदवार बन्ने सहमति२०७९ भट्टराईले जित्दै आएको गोरखा२ दाहाललाई हस्तान्तरण२०८० मंसिरमा पार्टी एकताका लागि सकारात्मक"
'कोर मधेश मा रास्वपा बैठक,"जनकपुर (कास) राष्ट्रिय स्वतन्त्र पार्टी (रास्वपा) केन्द्रीय समिति र संसदीय दलको संयुक्त बैठक सोमबारदेखि महोत्तरीको सदरमुकाम जलेश्वरमा सुरु भएको छ । पार्टी स्थापना भएको एक वर्ष पुगेपछि वार्षिक समीक्षा र आगामी एक वर्षको योजना बनाउन रास्वपाले कोर मधेश जलेश्वरमा तीन दिनसम्म बैठक गरेको हो । जलेश्वरस्थित अग्रवाल पार्टी प्यालेसमा बसेको बैठकमा रास्वपाका अध्यक्ष रवि लामिछानेलगायत सबै नेता तथा सांसद उपस्थित छन् । पार्टी गठन भएको एक वर्ष पुग्यो । यो अवधिमा हामीले के गर्यौं भन्नेबारे बैठकमा विस्तृत समीक्षा भइरहेको छ, रास्वपाका संघीय सांसद मनीष झाले कान्तिपुरसँग भने, आगामी एक वर्षको कार्ययोजनाका बारेमा पनि बैठकमा छलफल हुने कार्यक्रम छ । खासगरी, महाधिवेशनको तयारी र पार्टीका संरचनाको सवाल पनि बैठकको अजेन्डामा राखिएको छ ।प्रतिनिधिसभा निर्वाचनमा मधेश प्रदेशबाट उम्मेदवार नै नउभ्याएका र प्रदेशसभातिर कतै पनि उम्मेदवारी नै नदिएर मधेशबाट तर्किएको आरोप लागिरहेका बेला रास्वपाले कोर मधेशमा पहिलो पटक पार्टीको बैठक गरिरहेको हो । बारा उपनिर्वाचनमा रमेश खरेललाई उम्मेदवार बनाएर मधेश छिरेको रास्वपाले मिसन २०८४ मा मधेशलाई महत्त्व दिन खोजेको देखिन्छ । मधेशको कोर स्थान मलंगवा, गौर र जलेश्वरमध्ये एक ठाउँमा केन्द्रीय र संसदीय दलको बैठक राख्ने सल्लाह भएको थियो, रास्वपा नेता झाले भने, मधेशको झल्को महोत्तरीको बर्दिबास वा जनकपुरको सीताशरण होटलले नदेला । त्यही भएर जलेश्वर छानेका छौं । झाका अनुसार पार्टीका नेता र सांसदलाई मधेश बुझाउन पनि जलेश्वरमा बैठक राखिएको हो । मधेश पनि हाम्रै हो । हामी पनि मधेशकै हौं भन्ने भावना बोकेर रास्वपाले जलेश्वरमा बैठक गरिरहेको छ, झाले भने, मंसिरमा मधेशको मौसम सहज रहने भएकाले पनि बैठक उपलब्धिमूलक रहनेछ ।"
प्रधानमन्त्री नेतृत्वमा कोप२८ मा सहभागिता,"काठमाडौं (कास) जलवायु परिवर्तनसम्बन्धी संयुक्त राष्ट्रसंघीय संरचना महासन्धिको २८ औं सम्मेलन (कोप२८) मा नेपालले प्रधानमन्त्री पुष्पकमल दाहालको नेतृत्वमा भाग लिने भएको छ । नेपाली प्रतिनिधिमण्डलको नेतृत्व गर्दै प्रधानमन्त्री दाहाल मंसिर १३ मा संयुक्त अरब इमिरेट्स (यूएई) को दुबई जाने तय भएको हो । सम्मेलन मंसिर १४ देखि २६ सम्म चल्नेछ । परराष्ट्र मन्त्रालयले सोमबार सार्वजनिक गरेको विज्ञप्तिअनुसार प्रधानमन्त्री दाहालले आगामी शनिबार नेपालको तर्फबाट उच्चस्तरीय सत्रको सम्बोधन गर्नेछन् । दाहालले उच्चस्तरीय सत्रको अवसरमा सम्मेलनमा सहभागी विभिन्न मुलुकका राष्ट्रप्रमुखसरकार प्रमुखहरूसँग द्विपक्षीय भेटवार्ता गर्ने मन्त्रालयले जनाएको छ । त्यसैगरी, यूएई बसाइका क्रममा दाहालले अबुधाबीस्थित नेपाली दूतावासको भ्रमणका साथै नेपाली समुदायसँग अन्तर्क्रिया र नेपालयूएई व्यापार शिखर सम्मेलनलाई सम्बोधन गर्ने कार्यक्रम छ । प्रधानमन्त्री दाहाल नेतृत्वको प्रतिनिधिमण्डलमा छोरी गंगा दाहाल, वन तथा वातावरणमन्त्री डा वीरेन्द्रप्रसाद महतो र नेपाल सरकारका अन्य वरिष्ठ अधिकारीहरू सहभागी रहने मन्त्रालयले जनाएको छ । प्रधानमन्त्री दाहाल आइतबार स्वदेश फर्कने कार्यक्रम छ ।"
ट्राफिक स्विच कति दिन टिक्ला ?,"कत्ति नै ठूलै रकेट नै बनाएजस्तै पो गरेर सप्पै मिडियाले पोस्ट गरेकै गरै छन् बा ! जाबो ट्राफिक लाइटलाई पनि यस्तो सम्मान ? हुन त मुर्रा भैंसीलाई पनि टीका, अबिर, मालाले स्वागत गर्ने देश हो हाम्रो नेपाल । रमेशजंग राई"
मिसन ८४ कसका लागि ?,"विज्ञहरूको सल्लाह, सुझाव उपयोग गरी समृद्धि अभियानमा सरकार लागेको देखिँदैन । केन्द्रदेखि गाउँसम्मका सर्वसाधारण हुँकार मच्चाएर हिँड्ने, सामाजिक र आर्थिक विकासका काममा सिन्को नभाँच्ने शासकको शैलीले वाक्क बनिसकेका छन् । अभियानको नयाँनयाँ नाम दिएर सानाठूला राजनीतिक दलका नेता जनतामाझ तुरूप फ्याँकेर आफ्नो दुनु सोझ्याउन खप्पिस देखिएका छन् । स्वार्थी नेतालाई कहिल्यै देश दुःखेन, जनजीविकाका आधार नाना, खाना र छानाको सुविधा उपलब्ध गराउने जिम्मेवारीबोध हुन सकेन । तस्कर, भू, जल, वन माफियाको उद्दण्डता उत्कर्षमा पुगेको बेला नक्कली भुटानी शरणार्थी खडा गरी देशद्रोही नेता, कर्मचारी, तिनका सहयोगीले मुलुकमाथि कहिल्यै नमेटिने दाग लगाइसकेका छन् । यतिबेला राजनीतिक वृत्तमा मिसन ८४ को भूत सवार भएको छ जसलाई नेता, विश्लेषक, बुद्धिजीवीले विभिन्न दृष्टिकोणबाट हेरिरहेका छन् । धेरैले यो राजनीतिक झटारोलाई सत्ता हत्याउने अभियानका रूपमा बुझेका छन् भने दलहरूले बहुमत ल्याएर मुलुकमा विकासको जग हाल्ने घमण्ड देखाइरहेका छन् । राजनीति र अहिलेसम्मको परिस्थिति बुझेकाहरूले भने यसलाई जनताको आँखामा छारो हालेर देश लुट्ने संस्कारको निरन्तरताको संज्ञा दिइरहेका छन् । हुन पनि विगतको राजनीतिक परिवेशको सिंहावलोकन गर्ने हो भने कुनै सरकारले विकासमा उल्लेख्य योगदान पुर्याएको देखिँदैन । दलहरूले १२ वर्षमा कृषि, पर्यटन, उद्योगधन्दा लगायतलाई उचाइमा पुर्याउने उद्घोष गर्ने आँट नगरी राजनीतिक मिसनलाई मात्र प्राथमिकता दिएसम्म यसलाई सर्वसाधारणले लुटेरा संस्कारको निरन्तरता भनिरहनेछन्, विकासमाथि घात गरेको भनी बुझिरहनेछन् । भुवनेश्वर शर्मा, चन्द्रागिरि२, काठमाडौं"
सहकारीको बचत कसरी फिर्ता लिने ?,"सरकारले देशभरिका महानगर, उपमहानगर र नगरपालिकामा बचत तथा ऋण सहकारी दर्तामा रोक लगाएको निर्णय भर्खरै बाहिर आएको छ । अर्कातिर कतिपय सहकारीले आम जनताको बचत फिर्ता दिन छाडेको २, ३ वर्ष भइसकेको छ । आफूले जम्मा गरेको बचत नपाएर मात्र हैन, सहकारीको चर्को ब्याज तिर्न नसकेर पलायन हुनेहरू पनि धेरै छन् । यस्तो स्थितिमा आम नागरिकको रकम सरकारीबाट फिर्ता गराउन सरकारले के कदम चाल्छ ? वा आफैं तिर्नुपर्ने दायित्व सरकारको हो कि होइन ? एउटा समयसीमामा सहकारीले बचत फिर्ता गराउने व्यवस्था गर्नुपर्छ, अन्यथा सरकार आफैंले आम जनताका बचत फिर्ता गर्नुपर्छ । रामकृष्ण बराल, जोरपाटी, काठमाडौं"
लोकतन्त्र फलोस्,"स्वर्गजस्तो यो मुलुकलाई धेरै नबिगारौंअशान्ति र अस्थिरताको खेती नगरौंइतिहासमा पुर्खाहरूले जोगाएको देशबीपी, मदन, मनमोहन जन्मिएको देशसेता हिमाल टल्किएको पहाड अग्लिएकोदेशवासीका पसिनाले सिञ्चिएको देशफुकीफुकी पाइला चालौं अहंकार छोडौंदेश बनाउने ध्येय गरौं बाधा बन्धन तोडौंसमृद्धिका बाला लागोस् खेतमा धान झुलोस्लोकतन्त्रमा अझ बलियो लोकतन्त्र फलोस् कृष्ण कुम्पुरे, आदमटार, धादिङ"
राजावादीहरूको नपर्ने दाउ,"अब के गर्ने त ?गणतन्त्रमा दलहरूको बेथिति र राजतन्त्रमा एउटा छान्नुपर्यो भने गणतन्त्रमा दलहरूको तत्कालको बेथितिलाई नै बिनाहिचकिचाहट छान्नुपर्ने हुन्छ । यो शिशु गणतन्त्रको प्रारम्भिक पीडा हो । किनभने यी दलका शीर्ष नेताहरू आज छन्, भोलि हुँदैनन् । आज या भोलि दलहरूभित्र विद्रोह हुन सक्छ, जस्तो कांग्रेसमा हुँदै छ । फेरि मृत्यु वा विद्रोहका कारण पदबाट फालिइसकेपछि यी शीर्ष नेताहरूका छोराछोरीलाई क्षमता नभएका खण्डमा कसले पुछ्ने ? राज्यको राजनीतिक पदमा आउन जनताको अभिमत लिनैपर्ने हुन्छ । दल नसुध्रेको खण्डमा अर्को दल जन्मिन्छ । जस्तो कि, अहिले राष्ट्रिय स्वतन्त्र पार्टी जन्म्यो । भोलि त्यो सत्तामा आउन सक्छ । यस्तै बेथिति कायम रहिरह्यो भने आगामी चुनावमा स्थापित दलहरू हेरेका हेर्यै हुनेछन् । किनभने नेपालमा अहिले देशविदेशमा पढेकाको संख्या बढ्न थालेको छ । ती आज या भोलि नेतृत्वमा आउनेछन् । नयाँ पार्टी खोल्नेछन्, नयाँ विचार, नयाँ जाँगरजोस, नयाँ सम्भावना बोकेर, यदि पुराना सुध्रेनन् भने । यसरी राजनीतिको, राजसत्ताको, त्यहाँ बस्नेहरूको निरन्तर नवीकरण भइराख्नेछ । यस्तो समयमा पनि घिसेपिटेको, मक्किएर सिद्धिएको राजा र राजतन्त्रको कुरा गर्नु उल्टो गंगा बगाउनु हो । राजा र राजतन्त्र फर्काउने कुरा गर्नु भनेको आइफोन१५ को जमानामा घरघर घुमाइने डायल फोन फेरि फर्काउन खोज्नुजस्तै हो ।"
नटुंगिने बाटोमा संक्रमणकालीन न्याय,"एक दशक लामो सशस्त्र द्वन्द्व विस्तृत शान्ति सम्झौतामार्फत टुंगिएको १८ वर्ष लाग्दा पनि उक्त अवधिमा भएका मानव अधिकार उल्लंघनका घटनाहरूको छानबिन हुन सकेको छैन । सैनिक अधिनायकवाद वा अन्य प्रकारका तानाशाही शासन खेपेका र द्वन्द्वबाट गुज्रिएका देशहरूको अभ्यास र अनुभवलाई पछ्याउँदै नेपालले शान्ति सम्झौताको दफा ५२५ मा उच्चस्तरीय सत्य निरूपण तथा मेलमिलाप आयोग गठनको व्यवस्था गरेको हो । शान्ति सम्झौताको यो महत्त्वपूर्ण प्रावधानलाई राज्य र राजनीतिक दलहरूले लामो समय कार्यान्वयन गर्न सकेनन् ।राष्ट्रियअन्तर्राष्ट्रिय परिस्थितिका कारण द्वन्द्व टुंगिएको करिब ८ वर्षपछि मात्रै २०७१ सालमा नेपालले सत्य निरूपण तथा मेलमिलाप आयोग र बेपत्ता पारिएका व्यक्तिहरूको छानबिन आयोग गठन गरेको हो । निकै ढिला गरी प्रारम्भ भएको संक्रमणकालीन न्यायको यात्रा डेढ वर्षदेखि पूर्ण रूपमा अवरुद्ध छ । पहिलो पटक नियुक्त गरिएका पदाधिकारीले २०७१ माघ २७ देखि २०७५ चैत मसान्तसम्म उजुरी संकलन, मुकाम स्थापना तथा प्रारम्भिक अनुसन्धान लगायतका महत्त्वपूर्ण काम गरेका थिए । दोस्रो पटक नियुक्त गरिएका पदाधिकारहरूले २०७६ माघदेखि २०७९ असारसम्म थप काम अगाडि बढाएका थिए ।राज्य, राजनीतिक दल र राष्ट्रियअन्तर्राष्ट्रिय सरोकारवालाहरूको असहयोगकै कारण आयोगले प्रभावकारी रूपमा काम गर्न सकेन । कानुन संशोधन, साधनस्रोत र कर्मचारी व्यवस्थापनका लागि आयोगले पटकपटक गरेको सिफारिसलाई सरकारले पूरा गर्ने प्रयाससमेत गरेन । अहिले पनि राज्य र राजनीतिक दलहरूको गतिविधि नियाल्दा नेपालको संक्रमणकालीन न्याय टुंगिने बाटोमा अघि बढेको देखिँदैन । अर्थात्, पीडितहरूलाई गलाउने र थकाउने रणनीतिमा राजनीतिक दलहरू पूर्ण रूपमा सफल भइरहेका छन् ।विस्तृत शान्ति सम्झौताको स्मरण गर्दै मंसिर ५ गते पीडितहरूले विगतमा जस्तै पुनः न्यायको याचना गरेका छन् । शान्ति प्रक्रियाका प्रमुख तीन दल नेपाली कांग्रेसका सभापति शेरबहादुर देउवा, एमालेका अध्यक्ष केपी ओली र प्रधानमन्त्री तथा तत्कालीन माओवादीका अध्यक्ष पुष्पकमल दाहालले आफूलाई गिज्याउने गरी संसद्को आगामी अधिवेशनबाट कानुन निर्माण गरी संक्रमणकालीन न्यायलाई अघि बढाउने झूटो प्रतिबद्धता जनाएका छन् । त्यसो त गत वैशाख २४ मा प्रारम्भ भई कात्तिक १६ सम्म करिब ६ महिना चलेको संसद्को बर्खे अधिवेशनमा जम्मा एउटा मात्र कानुन निर्माण गरेको संसद्ले छोटो समय चल्ने हिउँदे अधिवेशनमा संक्रमणकालीन न्यायसम्बन्धी जटिल कानुन पास गर्ने कुनै सम्भावना देखिँदैन ।लामो पर्खाइ र राज्यको उपेक्षाका कारण न्यायको आशा मारिसकेका पीडितहरूले यी तीन नेताको उद्देश्य मृतप्रायः संक्रमणकालीन न्यायका संयन्त्रलाई ब्युँताउने र गतिहीन बनाएर राख्ने हो भन्ने राम्ररी बुझेका छन् । संक्रमणकालीन न्यायले गति लिँदा आफैं फस्न सक्ने त्रास नेताहरूमा देखिन्छ । र, यो त्रास माओवादीमा सबैभन्दा बढी छ । चारतारे झन्डा बोकेको र रूखमा मत हालेका कारण द्वन्द्वकालमा काटिएका र मारिएका आफ्ना हजारौं कार्यकर्ताप्रति कांग्रेस कत्ति पनि संवेदनशील देखिँदैन । कांग्रेस संस्थापन र इतर दुवै पक्षको ध्यान माओवादी अध्यक्ष दाहाललाई कसरी विश्वासमा लिने भन्ने मात्रै छ । सत्तामा पुग्न वा टिक्न माओवादी, खासगरी दाहाललाई रिझाउन जरुरी छ भन्ने लघुताभासले थिचिएका छन् कांग्रेस नेताहरू । माओवादी आफैंले थालेको कथित जनयुद्धको अवशेषलाई निमिट्यान्न पार्न चाहन्छ । दाहालसहित अधिकांश माओवादीले युद्धकालीन सपना, संकल्प र वाचाहरू भुलिसकेका छन् । उनीहरू द्वन्द्वकालका लडाकु, घाइते, अंगभंग भएकाहरूसँग आमनेसामने हुने साहससमेत गर्दैनन् । संक्रमणकालीन न्यायका सवालमा एमालेले सधैं आफ्नो स्वार्थको रोटी सेक्ने गरेकै हो । समानुपातिक मतका आधारमा देशकै सबैभन्दा पपुलर देखिएको पार्टी दुर्गा प्रसाईंसँग मुठभेड गर्नुपर्ने अवस्थामा छ । प्रसाईंलाई राज्य संयन्त्रले नियन्त्रणमा राखेमा संक्रमणकालीन न्यायसम्बन्धी ऐन बनाउन आफूले सहयोग गर्ने उसको कुतर्क छ । यसबाट प्रमाणित हुन्छ, संक्रमणकालीन न्यायको सवालमा देउवा, दाहाल र ओलीले गर्ने सहमति स्वार्थको लेनदेनभन्दा माथि केही होइन । संक्रमणकालीन न्यायको मुख्य ध्येय पीडितलाई न्याय दिनु, द्वन्द्वको पुनरावृत्ति रोक्नु र समाजमा दीर्घकालीन शान्ति स्थापना गर्नु हो । सशस्त्र द्वन्द्व समाप्त भएको लामो समय बितिसक्दा पनि नेपालमा दिगो शान्ति स्थापना भएको छैन । बढ्दो राजनीतिक अस्थिरताले देश नयाँ द्वन्द्वका लागि उर्वर बन्दै गएको छ । दसवर्षे सशस्त्र द्वन्द्व दण्डरहित भएकै कारण जुनसुकै बेला मुलुकमा फेरि द्वन्द्व हुने वा हतियार उठ्ने खतरा बाँकी नै छ । संक्रमणकालीन न्यायका सवालमा नेपालका नेताहरू पीडितकेन्द्रित होइन, माफीकेन्द्रित संयन्त्र खडा गर्न चाहन्छन् । त्यस्तो संयन्त्रले राष्ट्रियअन्तर्राष्ट्रिय दुवै क्षेत्रमा मान्यता पाउन सक्दैन । अघिल्लो महिना नेपाल भ्रमणमा आएका बेला संयुक्त राष्ट्र संघका महासचिव एन्टोनियो गुटेरेसले दोहोर्याएर अन्तर्राष्ट्रिय मापदण्ड, सर्वोच्च अदालतको आदेश र पीडितको आवश्यकता सम्बोधन गरी शान्ति प्रक्रिया र संक्रमणकालीन न्यायलाई निष्कर्षमा पुर्याउनुपर्ने प्रस्ट पारिसकेका छन् । गुटेरेसको अभिव्यक्तिले हाल नेपालको संसद्मा विचाराधीन बेपत्ता पारिएका व्यक्तिहरूको छानबिन, सत्य निरूपण तथा मेलमिलाप आयोग गठनसम्बन्धी संशोधन विधेयक अस्वीकार्य भएको प्रस्ट पारेको छ । किनकि अन्तर्राष्ट्रिय मापदण्ड, सर्वोच्च अदालतको आदेश र पीडितमुखी ऐन माफीकेन्द्रित हुन सक्दैन । नेपाल सरकारले पेस गरेको संशोधन विधेयक पीडितकेन्द्रित नभई पीडककेन्द्रित छ । मानव अधिकारको गम्भीर उल्लंघनलाई थप प्रस्ट्याउने नाममा हत्या जस्तो जघन्य अपराधमा पनि माफी दिने चोरबाटो खोजिएको छ । प्रस्तावित विधेयक संसद्बाट जस्ताको तस्तै पास गरियो भने राष्ट्रियअन्तर्राष्ट्रिय दुवै क्षेत्रबाट वैधता पाउने सम्भावना देखिँदैन ।नेपालका पीडित, नागरिक समाज र संयुक्त राष्ट्र संघको आवाज एकातिर अनि सरकार र प्रमुख राजनीतिक दलहरू अर्कातिर हुँदा संक्रमणकालीन ऐन संशोधन मात्र जटिल बन्ने होइन, आयोग गठनको प्रक्रिया पनि अघि बढ्न सक्दैन । आयोग गठन भइहाले पनि त्यसले सम्पादन गरेको कार्यले अन्तर्राष्ट्रिय मान्यता पाउन सक्दैन । पीडित र नागरिक समाजको विश्वास पनि जित्न सक्दैन । सर्वोच्च अदालतको आदेशलाई बेवास्ता गरेर विगतमा ऐन निर्माण र दुईदुई पटक आयोगका पदाधिकारी नियुक्त गरिए पनि आयोगको कार्यसम्पादन पूर्ण रूपले स्वीकार्य बन्न सकेन । ती संयन्त्रहरू केवल संक्रमणकालीन न्यायको प्रक्रिया अघि बढिरहेको छ भनेर विश्वमाझ देखाउने अस्त्र मात्र बन्न पुगे । विगतको ऐनमा सामान्य संशोधन र त्यसैका आधारमा गठन हुने संक्रमणकालीन न्यायका संयन्त्रहरूले पुनः सरोकारवालाहरूलाई आगामी केही वर्ष अल्झाउने, अलमल्याउने र झुक्याउनेबाहेक ठोस प्रगति गर्न सक्ने देखिँदैन । त्यसैले अब संक्रमणकालीन न्याय प्रक्रियाबारे नयाँ शिराबाट सोच्न जरुरी छ ।नेपालको शान्ति प्रक्रियाका महत्त्वपूर्ण तीन आयाममध्ये हतियार व्यवस्थापन र संविधान निर्माणको कार्य पूरा भए पनि संक्रमणकालीन न्यायको काम अधुरो रहेसम्म शान्ति प्रक्रिया पूरा हुन सक्दैन भन्ने जगजाहेरै छ । शान्ति प्रक्रिया पूरा नभएसम्म वर्तमान संविधानले पनि सार्थकता प्राप्त गर्न सक्दैन । संविधान जारी गर्नुपूर्व हतारमा संक्रमणकालीन न्यायका लागि आयोग गठन गर्नुको एउटा मुख्य कारण पनि नयाँ संविधानलाई स्वीकार्य बनाउनु थियो । सत्य आयोगहरूको गठनबिना संविधान जारी गर्न माओवादी सहमत थिएन । अर्को कारण भने मानव अधिकारको गम्भीर उल्लंघनको विश्वव्यापी क्षेत्राधिकार अन्तर्गत नेपाली सेनाका कर्णेल कुमार लामा बेलायतमा पक्राउ परेकाले माओवादी नेताहरू त्रसित देखिएका थिए । कर्णेल लामा त नेपाली सेनाका विभिन्न तह र तप्काबाट भएको सैनिक कूटनीति र अडानका कारण छुटेका थिए । त्यस बेला दोस्रो संविधानसभापछि शक्ति खस्केका माओवादी नेताहरू भने त्रिभुवन विमानस्थल छोड्न नसक्ने अवस्थामा पुगेका थिए । महासचिव गुटेरेसको सन्देश क्रिस्टल क्लियर भए पनि नेपाल सरकार, राजनीतिक दलहरू र पीडित तथा नागरिक समाजको बुझाइ फरक छ । राजनीतिक दलहरूले, खास गरी माओवादी नेताहरूले महासचिवले आफूहरूलाई राहत हुने गरी भ्रमण टुंग्याएको ठानेका छन् । यस्तो कमजोर बुझाइ सशस्त्र द्वन्द्वमा संलग्न नेताहरूका लागि प्रत्युत्पादक मात्र हुने होइन, भविष्यमा निकै महँगो पर्न सक्नेछ ।महासचिव गुटेरेससँगको भेटवार्तामा कांग्रेस सभापति देउवा र माओवादी अध्यक्ष प्रचण्डले सहमतिका आधारमा संक्रमणकालीन ऐन संशोधन हुने विश्वास व्यक्त गरेका थिए । जबकि एमाले अध्यक्ष ओलीले दाहालकै कारण संक्रमणकालीन न्यायलाई टुंग्याउन नसकिएको बताएका थिए । एक महिनाअघिको यो बेमेलका बावजुद अहिले अचानक सहमति जुट्न उच्चस्तरीय लेनदेन वा सौदाबाजी जरुरी छ भन्ने प्रस्ट हुन्छ । यसरी आपसी लेनदेन र स्वार्थको जगमा बन्ने ऐनले न पीडितलाई न्याय दिन्छ न त अन्तर्राष्ट्रिय विश्वास नै आर्जन गर्न सकिन्छ ।तत्कालीन विद्रोही माओवादी र नेपाल सरकारबीच सन् २००६ मा विस्तृत शान्ति सम्झौताको रिभिजिट गर्दा महत्त्वपूर्ण त्रुटिहरू भइसकेको देखिन्छ । ती त्रुटिको गहन विश्लेषण गर्ने हो भने संविधानसभाको निर्वाचन र त्यसमार्फत संविधान निर्माणको औचित्य र वैधानिकतामाथि प्रश्न उठ्न सक्छ । शान्ति प्रक्रियालाई निष्कर्षमा पुर्याउन अब तीन नेताको मुख मिलाउने होइन, स्वतन्त्र, निष्पक्ष र शक्तिशाली आयोग बनाउनुपर्छ एवं उक्त आयोगलाई पूर्ण स्वायत्तता दिनुपर्छ । आयोग नेतृत्वमा हालका शीर्ष नेताहरूसँग आमनेसामने गर्न सक्ने व्यक्तित्वको खोजी गर्नु जरुरी छ । आयोगलाई विगतमा जस्तै सरकारकै छायामा राख्ने मनसाय छ भने पुनः ऐन संशोधनमार्फत नयाँ पदाधिकारी नियुक्तिको औचित्य छैन । त्यो भनेको राज्यको साधनस्रोतको दुरुपयोग गर्नु र न्यायको प्रतीक्षा गरिरहेका पीडितहरूको उपेक्षा गर्नु हो । अब नेपालका सामु धेरै विकल्प बाँकी छैनन् । या त स्वतन्त्र र निष्पक्ष आयोग गठनका लागि मार्गप्रशस्त गर्नुपर्छ, यसका लागि अन्तरिम सरकार गठन गरेर अघि बढ्नुपर्छ, शंकास्पद पीडकले राज्यको नेतृत्व गरेको अवस्थामा आयोगले काम गर्न सक्दैन, या अन्तर्राष्ट्रिय फौजदारी अदालतको गठनमा अग्रसर हुनुपर्छ । यी दुवै अवस्थामा नेताहरूको इच्छा बमोजिम संक्रमणकालीन न्याय माफीकेन्द्रित हुनेछैन ।"
शिक्षामा डिजिटल साक्षरताको खाँचो,"डिजिटल साक्षरताले मानिसहरूले गर्ने डिजिटल सामग्रीको प्रयोग र यससम्बन्धी उनीहरूको बुझाइलाई जनाउँछ । नेपाल टेलिकमको तथ्यांकअनुसार, नेपालमा ९१ प्रतिशत मानिसको इन्टरनेटमा पहुँच छ । स्थिति यस्तो भए पनि डिजिटल साक्षरतालाई शिक्षामा समावेश गर्न नसक्दा यो सानो मुलुकले विभिन्न चुनौतीको सामना गर्नुपरिरहेको छ । केही दिनअघि मात्र नेपाल सरकारले आधिकारिक रूपमा टिकटक बन्द गर्ने निर्णय गर्नुका विभिन्न कारणमध्ये एउटा हो हाम्रो मुलुकमा डिजिटल साक्षरता कार्यान्वयनको अभ्यास नहुनु । विभिन्न विकसित मुलुकले डिजिटल साक्षरतालाई विद्यालय शिक्षामा समावेश गर्दै लगेका छन् । युनेस्को डिजिटल कम्पिटेन्सी फ्रेमवर्क र युरोपियन युनियनको डिजीकम्पले युरोपका धेरै मुलुक र अन्य मुलुकमा डिजिटल साक्षरताका लागि सहयोग गर्दै आएका छन् । यी मुलुकहरूमा डिजिटल साक्षरतासम्बन्धी अभ्यासका कारण सामान्यतया मानिसहरू कस्ता डिजिटल सामग्रीहरू कसरी प्रयोग गर्ने भन्नेबारे आफैं जानकार हुन्छन् । तर विडम्बना, हाम्रोजस्तो सानो मुलुकमा डिजिटल सामग्रीको अत्यधिक प्रयोग भइरहँदा पनि नागरिकहरूलाई डिजिटल रूपमा साक्षर बनाउन नसक्दा प्रविधिको प्रयोगलाई लिएर एकपछि अर्को समस्या देखापरिरहेका छन् । आजका दिनमा प्रतिकूल परिस्थिति सुधार्ने भन्दै टिकटक बन्द गरिएको छ । भोलिका दिनमा यस्ता अनेकन् सामाजिक सञ्जाल प्रयोग हुँदै जानेछन् र त्यो समय सबै त्यस्ता सञ्जाल या टुलहरू बन्द गर्न नसकिने अवस्था रहन सक्छ । अर्को कुरा, सामाजिक सञ्जाल निर्देशिका मात्र बनाएर कानुनी दायरा निर्क्योल गर्दैमा यसको हल हुनेछैन । त्यो त केवल एउटा समूहलाई नियममा बाँध्ने आधार हुन सक्छ । पहिलो र महत्त्वपूर्ण कुरा हो प्रविधि प्रयोगसम्बन्धी समस्याको पहिचान र निराकरण । समस्याको पहिचान ः नेपालमा धेरै जनासँग इन्टरनेटको सही प्रयोगसम्बन्धी ज्ञान र बुझाइको कमी छ । अहिले सतहमा सामाजिक सञ्जालको प्रयोगमा समस्या देखिए पनि यथार्थमा अनेकन् अरू डिजिटल सामग्रीको प्रयोगमा समस्या हुन सक्छ । यस अर्थमा सम्बन्धित निकायको ध्यान अरू डिजिटल सामग्रीको प्रयोगमा पनि हुनुपर्छ । आलंकारिक अभिव्यक्तिमा टिप्पणी गर्दा टिकटक बन्द गर्ने नेपाल सरकारको निर्णय भनेको पानी बग्ने पाइप फुटेको खण्डमा मसिनो पानीटेपले टाँसेर केही समय रोक्न खोज्नु जस्तो हो । समाधान केही समयका लागि त होला तर कालान्तरमा आन्तरिक पानीको बहावले त्यो टेप भिज्दै गएपछि उप्किन थाल्छ र पानी यत्रतत्र चुहिन्छ । खासमा चाहिँ पानीको पाइपमा प्वाल कत्रो छ र टाल्नुपरेमा कस्तो सामग्रीले टाल्ने भन्ने अध्ययन गरी निष्कर्षमा पुग्नुपर्ने हो । अथवा, प्लम्बरको सहायतामा समाधान खोज्नुपर्ने हो । उपाय ः नेपालमा शिक्षामा डिजिटल साक्षरता अत्यन्तै आवश्यक छ । यसलाई विद्यालय तहदेखि नै औपचारिक या अनौपचारिक तहमा लागू गर्दै लानुपर्छ । झट्ट हेर्दा डिजिटल साक्षरता सामान्य लागे पनि यसभित्र विभिन्न प्रकारका साक्षरता पर्दछन् । जस्तै कस्ताकस्ता डिजिटल सामग्री प्रकाशन गर्नुपर्छ, कस्ताकस्ता डिजिटल सामग्री सत्य हुन्छन्, कस्ताकस्ता डिजिटल सामग्रीमा ककसलाई कसरी ट्याग गर्न सकिन्छ, कस्ताकस्ता डिजिटल सामग्रीमा कसरी हाइपरलिंक गर्न सकिन्छ इत्यादि । जब विद्यालयमा आधारभूत तहबाटै यी कुरा सिकाउन थालिन्छ, एक प्रकारको डिजिटल साक्षरता सिकाइको वातावरण बन्दै जान्छ । त्यस्तो वातावरणमा बालबालिकालाई सिकाउन थाल्दा शिक्षकहरूमा स्वतःस्फूर्त रूपमा चेतना बढ्छ र विद्यार्थीहरूले डिजिटल रूपमा साक्षर हुने अवसर पाउँछन् । यस्तो अभ्यास गर्दा विद्यालयमा अभिभावकहरूलाई बोलाएर डिजिटल साक्षरता र अनलाइन सुरक्षाका बारेमा जानकारी दिइन्छ । यो स्वनिर्मितसहनिर्मित डिजिटल साक्षरता सिकाइ वातावरणले स्वतःस्फूर्त रूपमा धेरै हदसम्म अहिले अनलाइनमा हुने गरेका बेथितिलाई समाधान गर्न सघाउन सक्छ । यस्तो साक्षरताले तत्क्षण बदलाव नल्याए पनि दीर्घकालीन रूपमा भने प्रभाव पक्कै देखाउनेछ । अझ नेपाल सरकारले टेक्निकल समूह बनाएर शिक्षामा डिजिटल साक्षरता प्रारूप तयार गरेमा विद्यालय या पालिकाहरूमा भएका शिक्षा एकाइहरूले त्यसका आधारमा औपचारिक या अनौपचारिक कोर्स बनाई प्रयोग गर्नगराउन सक्छन् । यस्तो प्रारूप बनाउने समूहमा विद्यालय शिक्षक, अभिभावक, शैक्षिकप्राविधिक, अनुसन्धानकर्ता, शैक्षिक नीतिनिर्माताहरू समावेश हुनुपर्छ ।शिक्षामा प्रविधिको प्रयोगसम्बन्धी विगतका नीतिहरूमध्ये आईसीटी मास्टरप्लान इन एजुकेसन, २०१३१७ मा र केही समयअगाडि तयार भएको डिजिटल नेपाल प्रारूप, २०१९ मा पनि शिक्षामा डिजिटल साक्षरता र प्रारूपबारे चर्चा भएको पाइँदैन । त्यसैले पनि शिक्षामा डिजिटल साक्षरता प्रारूपको अत्यन्त आवश्यकता छ । अहिलेको महत्त्वपूर्ण समयमै विवेक नपुर्याउने हो भने हामीले पाएको विषयवस्तु सम्प्रेषण गर्ने स्वतन्त्रता खतरामा पर्ने मात्र नभएर अनेकन् दूरगामी समस्या निम्तिन सक्छन् । जस्तै मानिसहरूको दैनिक काममा बाधा पर्ने, केही व्यक्तिको चरित्रहत्या हुने, मानिसको मानसिक स्वास्थ्यमा असर पुग्ने इत्यादि । अझै पनि ढिलो भएको पक्कै छैन तर प्रविधिको द्रुत विकाससँगै यसको प्रयोगको समस्याले पार्ने प्रतिकूलतालाई बुझ्न नसक्दा दूरगामी असरले थिचिएर व्यक्तिगत जीवनमा मात्र खलबली नभएर समाज र राष्ट्रमै निकै ठूलो खतरा उब्जिन सक्छ । त्यसैले फुटेको पानीको पाइपलाई टेपले बेर्नुको सट्टा पानीको पाइप कसरी फुटेको छ, निरीक्षण या अध्ययन गरेर त्यसलाई मजबुत ढंगले पुनर्निर्माण गर्नु आवश्यक छ । धेरैजसो अनलाइन सामग्रीहरू आफैंमा समस्या पक्कै होइनन् तर प्रयोगमा समस्या हुँदा एकदुई सामग्रीमा रोक लगाउनु समाधान कदापि होइन । यसो भन्दै गर्दा व्यक्तिगत रूपमा म टिकटकको शुभचिन्तक भने पक्कै पनि होइन । अझ हामीले च्याट जीपीटी जस्ता सामग्रीले शिक्षा र अरू निकायमा ल्याउन सक्ने प्रभाव त बुझ्नै बाँकी छ । हामीले सतहमा तैरिएर उपाय निकाल्दा बुमर्याङ हुन सक्ने भएकाले विद्यालय शिक्षामा डिजिटल साक्षरता अहिलेको आवश्यकता हो भनी मनन गरिहाल्नु जरुरी छ । श्रेष्ठ ओपन युनिभर्सिटी (यूके) मा अनुसन्धाताका रूपमा कार्यरत छन् ।"
पिज्जा हटको थिन क्रस्ट पिज्जा,"काठमाडौं (कास) ह्यान्डक्राफ्टेड पिज्जाको बढ्दो मागलाई दृष्टिगत गरी पिज्जा हट नेपालले १२ विभिन्न टोपिङका साथ थिन क्रस्ट पिज्जा बजारमा ल्याएको हो । ग्राहकले डाइनइन वा टेकअवेका लागि पिज्जा हट रेस्टुरेन्ट, भोज, फुडमान्डु, पठाओ जस्ता एग्रिगेटरद्वारा डेलिभरीका लागि अर्डर गर्न पनि कम्पनीले जारी गरेको विज्ञप्तिमा जनाइएको छ । पिज्जा हटले आफ्नो मेनुमा थिन क्रस्ट पिज्जा ल्याएको हो । पिज्जा हटको हयान्डक्राफ्टेड थिन क्रस्ट पिज्जा मूल्य ४९९ रुपैयाँदेखि सुरु हुने कम्पनीले बताएको छ ।"
"बैंकले रोके सहुलियत कर्जा, लगानीमा झन्डै २ खर्ब","(काठमाडौं) गत आर्थिक वर्षकै अनुदान रकम नपाएपछि बैंक तथा वित्तीय संस्थाले ब्याज अनुदानको सहुलियत कर्जा प्रवाह रोकेका छन् । बैंक तथा वित्तीय संस्थाले सूचनै निकालेर कर्जा नरोके पनि कम्तीमा पछिल्ला महिनामा अपवादबाहेक कुनै पनि वित्तीय संस्थाबाट ब्याज अनुदानको सहुलियत कर्जा प्रवाह नभएको जानकार बताउँछन् । ब्याज अनुदानबापत सरकारबाट पाउनुपर्ने पैसा नआएको र अनिवार्य रूपमा कर्जा प्रवाह गर्नैपर्ने नियामक निकायको निर्देशन पनि नरहेकाले हाल बैंकहरूले ब्याज अनुदानको सहुलियत कर्जा प्रवाह नगरेको सिटिजन्स बैंकका प्रमुख कार्यकारी अधिकृत गणेशराज पोखरेलले बताए । बैंकहरूले आफ्नो स्रोतअनुसार आफैं प्रडक्ट बनाएर कम ब्याजदरमा ससाना कर्जा प्रवाह गरिरहेका छन् । ती कर्जाको माग र उपयोगिता पनि राम्रो देखिएको छ, उनले भने, तर सरकारबाट पैसा नपाएपछि पछिल्ला महिनामा ब्याज अनुदानको सहुलियत कर्जा प्रवाह गर्न सकिएन । ब्याज अनुदानबापत बैंकले पाउनुपर्ने रकमका लागि राष्ट्र बैंक र अर्थ मन्त्रालयसँग पटकपटक छलफल भइरहे पनि अझै प्राप्त नभएको बैंकर्स संघका अध्यक्ष सुनिल केसीले स्विकारे । गत आर्थिक वर्षको कात्तिकदेखि हालसम्मको ब्याज अनुदान रकम भुक्तानी पाउन बाँकी छ, उनले भने, उक्त रकम प्राप्तिका लागि राष्ट्र बैंकसँग निरन्तर छलफल भइरहेको र अर्थ मन्त्रालयलाई पनि ताकेता गर्नुपर्ने देखिएको छ । ब्याज अनुदानको सहुलियत कर्जा कार्यक्रमअन्तर्गत सरकारले दिनुपर्ने करिब १० अर्ब रुपैयाँ भुक्तानी नभएपछि नेपाल राष्ट्र बैंकले अर्थ मन्त्रालयलाई ताकेता गर्दै आएको छ । हरेक त्रैमासमा अर्थ मन्त्रालयसँग ब्याज अनुदानबापत सरकारले भुक्तानी दिनुपर्ने रकम माग्दै आएका छौं, राष्ट्र बैंक स्रोतले भन्यो, यस पटक गत आर्थिक वर्षभरकै बाँकी करिब १० अर्ब रुपैयाँ भुक्तानी गर्न अर्थ मन्त्रालयलाई पत्र पठाएका छौं । पटकपटक ताकेता गर्दा पनि अर्थ मन्त्रालयबाट पैसा नआएको स्रोतले बताएको छ । बैंक तथा वित्तीय संस्थाले सरकारकै कार्यक्रम कार्यान्वयन गर्दै आएका छन्, जसअनुसार सरकारबाट आउनुपर्ने रकम पनि नपाएपछि उनीहरूमा यस्ता कार्यक्रम सञ्चालन गर्न उत्साह हुँदैन, स्रोतले भन्यो, नागरिकहरूमा पनि बैंकप्रतिको विश्वास गुम्छ ।ब्याज अनुदानबापत बैंक तथा वित्तीय संस्था, बिमा कम्पनी र निक्षेप तथा कर्जा सुरक्षण कोषलाई तिर्नुपर्ने १० अर्ब रुपैयाँभन्दा बढी भुक्तानी गर्न बाँकी छ । उक्त शीर्षकमा सरकारले भुक्तानी गर्नुपर्ने उल्लिखित रकम पछिल्लो १३ महिना (गत आर्थिक वर्षका तीन वटा र चालु आर्थिक वर्षको पहिलो त्रैमास वा असोजदेखि हालसम्म) देखिएको हो । ब्याज अनुदानको कर्जामा सरकारले ती कर्जा बिमा गरेबापतको बिमा शुल्क बिमा कम्पनीहरूलाई र कर्जा सुरक्षण शुल्क निक्षेप तथा कर्जा सुरक्षण कोषलाई भुक्तानी दिनुपर्छ । गत असोजदेखि ती निकायले पनि सरकारबाट पाउनुपर्ने रकम नपाएको बताएका छन् ।०८० असोज मसान्तमा १ लाख ४२ हजार ३ सय ५ ऋणीलाई प्रवाह भएको १ खर्ब ८७ अर्ब ८८ करोड सहुलियतपूर्ण कर्जा बक्यौता छ । यसमध्ये कृषि तथा पशुपक्षी व्यवसाय कर्जाअन्तर्गत ५८ हजार ५ सय ७० ऋणीलाई प्रवाह भएको १ खर्ब ३१ अर्ब १० करोड कर्जा बक्यौता छ । सोही अवधिमा महिला उद्यमशील कर्जाअन्तर्गत ८१ हजार १ सय २१ महिला उद्यमीलाई प्रवाह भएको ५४ अर्ब ३ करोड कर्जा बक्यौता छ । सहुलियतपूर्ण कर्जाका अन्य शीर्षकअन्तर्गत २ हजार ६ सय १४ ऋणीको २ अर्ब ७६ करोड कर्जा बक्यौता रहेको राष्ट्र बैंकको मासिक प्रतिवेदनले देखाएको छ ।ब्याज अनुदानको सहुलियत कर्जा कार्यक्रमअन्तर्गत बैंक तथा वित्तीय संस्थालाई सरकारले भुक्तानी दिन बाँकी रकमबारे नेपाल राष्ट्र बैंकले माग दाबी गरेको र त्यस विषयमा छलफल भइरहेको अर्थ मन्त्रालय स्रोतले बताएको छ । गत वर्षको बजेटमा पनि सहुलियत कर्जा पुनःसंरचना गर्ने भन्ने थियो, तर भएन । चालु आर्थिक वर्षको बजेटमा पनि त्यसलाई मूल्यांकन गर्ने भनिएको छ, स्रोतले भन्यो, कस्तो पुनःसंरचना र मूल्यांकन गर्न लागिएको हो, त्यसबारे राष्ट्र बैंकलगायत सरोकारवाला निकायसँग छलफल भइरहेको छ ।मुलुकमा उत्पादन अभिवृद्धि, आन्तरिक रोजगारी प्रवर्द्धन, उद्यमशीलता विकासलगायत उद्देश्य राखी सरकारले ०७५ सालदेखि औपचारिक रूपमा ब्याज अनुदानको सहुलियत कार्यक्रम सञ्चालनमा ल्याएको हो । उत्पादनशील अर्थतन्त्र निर्माणका लागि उत्पादन अभिवृद्धि, रोजगारी सिर्जना र उद्यमशीलता विकास गर्न नेपाल सरकारले सहुलियतपूर्ण कर्जाका लागि ब्याज अनुदानसम्बन्धी एकीकृत कार्यविधि ०७५ जारी गरेको थियो । सोही कार्यविधिअनुसार ०७५ कात्तिक २० मा राष्ट्र बैंकले सहुलियतपूर्ण कर्जासम्बन्धी कार्यविधि कार्यान्वयनका लागि बैंक तथा वित्तीय संस्थालाई निर्देशन जारी गरेको थियो । सुरुमा यो कर्जा स्वैच्छिक थियो । बैंक तथा वित्तीय संस्थाले प्रवाह गर्न नमानेपछि राष्ट्र बैंकले संख्या नै तोकिदिएर अनिवार्य रूपमा प्रवाह गर्नुपर्ने व्यवस्था गरेको थियो ।सुरुमा कृषि तथा पशुपक्षी, शिक्षित युवा स्वरोजगार, विदेशबाट फर्केका युवा परियोजना, महिला उद्यमशील, दलित समुदाय व्यवसाय विकास, उच्च र प्राविधिक तथा व्यावसायिक शिक्षा र भूकम्पपीडितको निजी आवास निर्माण कर्जासहित सात प्रकारका कर्जाका लागि ब्याज अनुदान दिँदै आइएको थियो । यसमध्ये कृषि कर्जा पुरानै हो । व्यावसायिक कृषि तथा पशुपक्षी कर्जामा सरकारले ०७३ देखि नै ब्याज अनुदान दिन सुरु गरेको थियो । सरकारले उक्त कर्जालाई पनि एकै ठाउँमा समेटेर ०७५ देखि एकीकृत कार्यक्रम बनाएको थियो । त्यति बेला सात वटा शीर्षकमा ब्याज अनुदान प्रदान गरिए पनि पछि तीन वटा कर्जा थपेर १० वटा बनाइएको थियो । यी कर्जामा सरकारले महिला उद्यमीका लागि ६ प्रतिशत र बाँकी ९ प्रकारका कर्जामा ५ प्रतिशत ब्याज अनुदान दिँदै आएको थियो ।"
सडक महोत्सवमा पाँच लाख पर्यटक भित्र्याउने तयारी,"(पोखरा)अंग्रेजी नयाँ वर्षका अवसरमा पोखराको लेकसाइडमा आयोजना हुने पोखरा सडक महोत्सवले यस वर्ष २५ औं संस्करण पूरा गर्दै छ । रेस्टुरेन्ट एन्ड बार एसोसिएसन (रेबान) पोखराले पुस १२ देखि १६ सम्म महोत्सवको रजत जयन्तीका रूपमा मनाउने भएको हो । लेकसाइडको तीन किमि क्षेत्रमा हुने सडक महोत्सव (स्ट्रिट फेस्टिभल) मा यसपल्ट पाँच लाख आन्तरिक तथा बाह्य पर्यटक भित्र्याउने तयारी रहेको महोत्सव संयोजक एवं कार्यवाहक अध्यक्ष विश्वराज पौडेलले बताए । सडकमै खाऔं, सडकमै रमाऔं नारासहित आयोजना हुने सडक महोत्सवलाई परिवर्तित समयसँगै पृथक् र थप आकर्षक बनाउन विभिन्न सरोकारवालासँग छलफल चलाएको उनले सुनाए । आन्तरिक तथा बाह्य पर्यटकलाई अंग्रेजी नयाँ वर्षको गन्तव्यस्थलका रूपमा पोखराको प्रवर्द्धन गर्ने महोत्सवको उद्देश्य हो, महोत्सवबारे जानकारी दिन आइतबार आयोजित पत्रकार सम्मेलनमा उनले भने, यसपल्ट २५ वर्ष पुग्ने भएकाले पनि महोत्सवलाई भव्य बनाउने तयारी गरिरहेका छौं । महोत्सवको मुख्य आकर्षणका रूपमा सांस्कृतिक कार्यक्रम, मौलिक वेशभूषा प्रदर्शनीसँगै राष्ट्रिय तथा अन्तर्राष्ट्रिय खानाको प्रदर्शन, दोहोरी गीत प्रतियोगिता, झाँकी प्रदर्शन, रात्रिकालीन कन्सर्ट, डुंगा दौड, वेटर रेस, टग अफ वार, भलिबल प्रतियोगिता छन् । सचेतनामूलक सडक नाटक प्रदर्शनी, सेल्फी फोटो बुथ, पोखराको पर्यटनको विकास, प्रवर्द्धन, अवसर तथा चुनौतीको विषयमा केन्द्रित बहसमूलक कार्यक्रम, पोखरा सेरोफेरोको स्थानीय उत्पादित हस्तकला, चित्रकला, मूर्तिकला तथा कृषि उपजसमेत प्रदर्शनी महोत्सवमा हुनेछ ।बालबालिकाका लागि चित्रकला, मःम, ससेज खाने प्रतियोगिता, कुक, बार मेन प्रतियोगिता र पोखराका विभिन्न साहसिक खेलकुदको वृत्तचित्र प्रदर्शन, पर्यटकीय गन्तव्यको प्रवर्द्धन महोत्सवमा हुने छन् । फिस्टेल गेटदेखि गैह्राको चौतारा हुँदै जरेवरसम्म महोत्सव स्थल रहेको रेबान पोखराका महासचिव विकास भट्टराईले जनाए । यस क्षेत्रका रेस्टुरेन्ट व्यवसायीले पाँच दिनसम्म सडकमै आफ्नो व्यवसाय सञ्चालन गर्नेछन् । सडक महोत्सवले अंग्रेजी नयाँ वर्ष मनाउन पोखरा आउने चलन स्थापित गरेको पोखरा पर्यटन परिषद्का अध्यक्ष पोमनारायण श्रेष्ठले बताए ।"
रोमाञ्चक 'इस्टर्न डर्बी,"(काठमाडौं)खेल त राम्रो थियो तर, गोलै भएन । झन्डै यस्तै भन्नुपर्ने स्थिति बन्दै थियो । अन्तिम तीन मिनेटअघि सेनेगेली मिडफिल्डर अमाथ ड्वले एकमात्र गोल गर्दा जित स्पोर्टिङ इलाम एफसीको रह्यो । पहिलो इस्टर्न डर्बीमा झापा एफसी हार्यो । अन्त्यमा सबैको एउटै धारणा थियो, खेल रोमाञ्चले भरिपूर्ण रह्यो । खेल आफैंमा उच्च दर्जाको रह्यो स्तरका आधारमा । इलामका प्रशिक्षक मेघराज केसीले भने, यत्तिको माथिल्लो स्तरको खेल हामीले दशरथ रंगशालामा बिरलै हेर्न पाउँछौं ।योसँगै दोस्रो संस्करणको नेपाल सुपर लिगको पहिलो चरणको खेल सकियो । सहभागी टिमको संख्या बिजोड रहेको हुनाले इलामले दोस्रो खेल खेलिरहेको थियो । यसमा टोलीले आफ्नो पहिलो जित निकाल्यो । संयोग कस्तो रह्यो भने प्रतियोगितामै प्रशिक्षक केसीको पनि पहिलो जित थियो । पछिल्लो संस्करणमा उनी चितवन एफसीका प्रशिक्षक थिए । चितवन सबै खेलमा पराजित थियो । समय र परिस्थितिका कारण प्रतियोगिता सुरु भएको तीन वर्षपछि केसी पहिलो जित आत्मसात् गर्न सफल रहे ।यस्तो खेल जित्दा स्वाभाविक रूपमा खुसी हुन्छ नै, उनले थपे । खासमा यो खेल भन्नु नै दुवै टिमले गुमाएको शृंखलाबद्ध अवसरको कथा रह्यो । जितका नायक रहे, इलामका गोलरक्षक विकेश कुथु । उनी कप्तान हुन् । उनले एकपछि अर्को बचाउ गरे । साँच्चै कति बचाउ गरे त ? उनलाई पनि याद रहेन । गन्नै भ्याएनन् । झापाका सर्बियाली गोलरक्षक स्टेफान कुपिकले पनि उत्तिकै बचाउ गरे । एक समय उनले लगातार तीन प्रहार विफल तुल्याएका थिए ।डेब्यु खेलमा झापा कम्तीमा एक अंकको हकदार थियो । त्यो पनि पाएन । सम्भवतः खेलको ८२ औं मिनेटमै इलामले जित निकाल्न सक्ने थियो । तर, तिनै ड्व पेनाल्टी प्रहारमा चुकेका थिए । उनको प्रहार पोस्टको धेरै माथिबाट बाहिरियो । त्यतिबेला खेल कति धेरै तनावपूर्ण थियो भने प्रशिक्षक केसीले त्यो पेनाल्टी प्रहार नै हेर्न सकेनन् । पिठयूँ फर्काएर टचलाइनमा उभिरहे । धन्न, उनी प्रतियोगिताको आफ्नो आठौं खेलमा आएर विजयी रहे ।उनले भनिहाले, अरूलाई आठ अशुभ हुन्छ, मलाई भने राम्रो भएको छ । भरत खवासले निकालेको ड्वले गरेको सुरुआती प्रहार कुपिकले बचाउन त बचाए, तर त्यसमै फर्केको बललाई उनले पोस्टको दिशा दिए । बलले के पोस्टको जाली भेटेको थियो, मैदानमा रहेका इलामेली खेलाडी त खुसी भए नै, यता टिमको बक्समै पनि अपार प्रसन्नता छायो । यस्तो अत्यधिक आक्रामक खेलमा पराजित टिमलाई भने गाह्रै हुन्छ ।झापाली प्रशिक्षक ओरिओल माहेडानोले अपवाद रहेनन् । यी स्पेनी प्रशिक्षक स्तब्ध देखिन्थे । पोस्टम्याच कन्फ्रेन्सका आएयता उनको भनाइ सिधा यस्तै थियो, मेरो मुटु अझै बेस्सरी ढुकढुक गरिरहेको छ । सास फुलिरहेको छ । हारमा म निकै भावनात्मक रहेको छु । उनका गोलरक्षक कुपिक पनि उत्तिकै भावविह्वल रहे । त्यो गोलको दृश्य उनको पछाडि रहेको ठूलो स्क्रिनमा दोहोर्याएर देखाउँदा उनी फर्केर हेरिरहे र स्तब्ध देखिए ।खेलको पहिलो ठूलो अवसर झापाले नै बनाएको थियो । जति बेला स्पेनी फरवार्ड ओर्गे सान्चेज विपक्षी गोलरक्षक कुथुविरुद्ध वान भर्सेस वान मा बललाई पोस्टको दिशा दिन असफल रहे । पहिलो हाफ सकिन एक मिनेटअघि झापाकै लागि कप्तान अञ्जन विष्टको हेड पोस्टमा लागेरे फर्केको थियो । अञ्जनको हेडका लागि गरेको डाइभिङ हेड सुन्दर थियो । यदि त्यो गोलमा परिणत भएको थियो भने त्यो दशरथ रंगशालामा सम्भव एक सर्वकालीन उत्कृष्ट गोल हुन सक्थ्यो । त्यसको केही समयपछि छिरिङ लामाको हेडमा पनि पोस्ट नै बाधक रह्यो ।आजको खेलकाठमाडौं रेजर्सविरुद्ध एफसी चितवन"
मधेश र आर्मी विजयी,"पोखरा (कास) पोखरा रंगशाला क्रिकेट मैदानमा जारी केपी ओली कप राष्ट्रिय टी२० क्रिकेटमा सोमबार मधेश प्रदेश र त्रिभुवन आर्मी क्लब विजयी भएका छन् । मधेशले सुदूरपश्चिम प्रदेशलाई ८ विकेट र आर्मीले आयोजक मदन भण्डारी स्पोर्ट्स क्लब नीलो लाई १ सय १० रनले पराजित गरे ।टस जितेको सुदूरपश्चिमले १५५ ओभरमा समेटिँदा ५८ रन बनायो । रुपेश सिंहको बलमा ओपनर अभिषेक पाल खाता नखोली पेभेलियन फर्किंदा गजेन्द्र बोहरा पनि ४ रनमै आउट भए । कप्तान राजु रिजाल २ रनमा आउट भए । खडक बोहराले ९ बलमा एक रन बनाए । वसन्त कार्कीले ४ रन बनाए । किरण ठगुन्नाले १०, नरेश साउदले १८ र भोजराज भाटले १० रन बनाए । मधेशका हरिशंकर साहले ४, रुपेश सिंहले ३ र अनिल साहले १ विकेट लिए ।जवाफमा मधेशले ९२ बल बाँकीमा २ विकेट गुमाएर ६२ रन बनाएर लक्ष्य पूरा गरेको हो । तीन बल खेलेका हरिंशकर साहलाई गजेन्द्र बोहराको बलमा शून्यमै आउट गरेपछि मधेश दबाबमा परेको थियो । तर, अनिल साहले जित आधार तयार पारे । उनले ११ बलमा ३ चौका र २ छक्का प्रहार गरी २५ रन बनाए । उनी गजेन्द्रकै बलमा आउट भए । इमरान शेख र पवन सर्राफले २७ रनको साझेदारी गरे । दुवै नटआउट रहे । म्यान अफ द म्याच हरिशंकर साह घोषित भए ।दोस्रो खेलमा कुशल मल्लले अलराउन्ड प्रदर्शन गर्दा आर्मीको जित सहज बन्यो । राष्ट्रिय टोलीका खेलाडीबाट रहेको आर्मीले टस हारेर ब्याटिङ गरेको आर्मीले २० ओभरमा ६ विकेट गुमाई १ सय ९५ रन बनायो । सन्तोष कार्कीले ३५ बलमा ७ चौका प्रहार गर्दै सर्वाधिक ४१ रन बनाए । उनी धवन सहनीको बलमा आउट भए । विनोद भण्डारीले २४ बलमा ३ चौका र ३ छक्का मदतमा ३८ रन बनाउँदै शुभम् खनालको बलमा पेभेलियन फर्के । कुशलले २५ रनको योगदान दिँदा वासिर अहमदले २३ र रोहित पौडेलले १२ बनाए । सन्दीप रम्जाली र भीम सार्कीले नटआउट ६६ रन बनाए । आयोजकका मेहुल श्रेष्ठले २ र शुभम् खनालले १ विकेट लिए ।१ सय ९६ रनको विशाल लक्ष्य पछ्याएको आयोजक एकेडेमी १५४ ओभरमा ८५ रनमै समेटियो । आर्मीका बलर कुशल मल्लले २ रन दिएर ३ विकेट लिए । उनले सिमोन रोय (१०), कुशल रुपाखेती (२) र डायमन्ड मण्डल (०) लाई आउट गरे । आयोजकका निर्भिक पाठक २८ रनमा रनआउट भए । रणवीर यादवले १६ र ओपनर रोनिम तिवारीले १५ रन बनाए । आर्मीका जितेन्द्र मुखिया र शाहब आलमले २२, रोहित पौडेल र विवेक यादवले ११ विकेट लिए । आर्मीका कुशल मल्ल म्यान अफ द म्याच घोषित भए ।"
सलिको गल्फ यसै साता,"काठमाडौं (कास) सलिको गल्फ प्रतियोगिता रोयल नेपाल गल्फ क्लबमा आउँदो शुक्रबार र शनिबार हुने भएको छ । सगरमाथा लुम्बिनी इन्स्योरेन्स कम्पनी (सलिको) को आयोजनामा हुने प्रतियोगितामा १ सय २८ खेलाडीले प्रतिस्पर्धा गर्नेछन् ।राजधानीसँगै धरान, पोखराका खेलाडीले प्रतिस्पर्धा गर्ने प्रतियोगितामा १२ महिला र ३० युवा रहनेछन् । विगतमा लुम्बिनी इन्स्योरेन्सले यो प्रतियोगिता गर्दै आएको थियो । अहिले सगरमाथा र लुम्बिनी इन्स्योरेन्स मर्जपछि नयाँ नामबाट प्रतियोगितालाई निरन्तरता दिइएको सलिकोका प्रमुख कार्यकारी अधिकृत चंकी क्षेत्रीले बताए । उनले भने, गल्फको बेग्लै पहिचान भएको र भविष्यमा गल्फ पर्यटन बढाउन सकिन्छ भनेर प्रतियोगिता गर्दै आएका हौं । प्रतियोगिता स्टेबल फोर्ड ३४ ह्यान्डिक्यापका आधारमा हुने रोयल नेपाल गल्फ क्लबका क्याप्टेन मिथुन राईले बताए । खुलातर्फका विजेता जोडीलाई गोसाँइकुण्ड आतेजाते हेलिकप्टर सुविधा दिइनेछ । सलिकोकी कार्यबाहक सीईओ वरिस्मा साउद आचार्यले यस प्रतियोगिताले युवा खेलाडीलाई मौका दिने बताइन् ।"
छोटकरी,"आईटीएफ जे३० टेनिस सुरुपोखरा (कास) आईटीएफ वर्ल्ड टेनिस टुरअन्तर्गत जे३० टेनिस सोमबार पोखरामा सुरु भएको छ । कास्की जिल्ला टेनिस संघको आयोजनामा पोखरा रंगशाला टेनिस कोर्टमा ११ देशका १ सय ११ खेलाडी प्रतिस्पर्धी छन् । ब्वाइज सिंगलतर्फ एलेक्जे सिभइवले भारतका एस पन्चाछरीलाई ६०, ५० (रिटायर्ट हर्ट) मा, भारतका प्रनिल शर्माले नेपालका निहाल जंगबहादुर थापालाई ६४, ६१ ले, अमेरिकाका आरभसम्राट हाडाले भारतका सौर्य भारद्वाजलाई ६२, ६१ ले, भारतका अनिकेत बेन्करटामनले जापानका इपे माट्सुसिमालाई ६३, ६१ ले, पराजित गरे । भारतका आरभ बर्माले क्यानडाका जसराज सिंह जगदेवलाई ६७, ६१ र ६२ ले, जापानका रिकु हिगासीले भारतका डिगान्त एमलाई ६४, २६ र ६० ले तथा नेपालका आयुषमान हजुर घलेले भारतका दक्ष कुक्रेटीलाई ६३, ६४ ले पराजित गरे । गर्ल्स सिंगलतर्फ भारतकी यासिका सोकिनले नेपालकी सुनीरा थापालाई ६१, ६१ ले पराजित गरिन् । दुई सातासम्म चल्ने प्रतियोगितामा पुरुषतर्फ क्वालिफाइङ र मेन ड्र गरी ६४ खेलाडी सहभागी छन् । महिलातर्फ विभिन्न राष्ट्रका ४७ खेलाडीको सहभागिता छ । एसिया रग्बीबाट घिसिङ सम्मानितकाठमाडौं (कास) एसिया रग्बीले राष्ट्रिय खेलकुद परिषद् (राखेप) का सदस्यसचिव टंकलाल घिसिङलाई प्रतिष्ठित सेवा पुरस्कारबाट सम्मान गरेको छ । नेपाल रग्बी संघका पूर्वअध्यक्ष समेत रहेका घिसिङलाई नेपालमा रग्बी खेलको विकास र विस्तारमा उल्लेखनीय योगदान पुर्याएवापत सम्मान गरिएको हो । उज्वेकिस्तानको तास्केन्दमा भएको एसिया रग्बी अवार्ड कार्यक्रममा घिसिङले उक्त अवार्ड पाएका थिए । सदस्यसचिव घिसिङ सन् २०१२ मा नेपाल रग्बी संघको अध्यक्षमा निर्वाचित भएएता २०२१ सम्म अध्यक्षको जिम्मेवारीमा थिए । दुई वर्षअघि उनी राखेप सदस्यसचिवमा नियुक्त भएपछि अध्यक्ष पदबाट राजीनामा दिएका थिए । नेपाली रग्बीले सन् २०१८ मा एसिया रग्बी र यसै वर्ष विश्व रग्बीबाट पूर्ण सदस्यता पाएको हो । चार कबड्डी खेलाडी ढाका लिगमाकाठमाडौं (कास) बंगलादेशको ढाकामा हुने महिला कबड्डी लिगमा नेपालका चार खेलाडीले भाग लिने भएका छन् । उनीहरूले मेघाना कबड्डी क्लबबाट खेल्ने छन् । बंगलादेश कबड्डी संघको आयोजनामा मंसिर १४ देखि २२ गतेसम्म हुने लिगमा अनुजा कुलुङ राई, गंगा घिमिरे, जयन्ती बडु र सिर्जनाकुमारी थारुले प्रतिस्पर्धा गर्नेछन् । चारै खेलाडी असोजमा चीनको हाङचउमा सम्पन्न १९ औं एसियाली खेलकुदमा नेपालले ऐतिहासिक कांस्य पदक जित्दाका खेलाडी हुन् । अफिसियलमा भगवती अधिकारी छन् ।"
