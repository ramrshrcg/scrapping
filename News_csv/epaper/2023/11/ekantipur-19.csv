शीर्षक,विवरण
सवा अर्बको टेरामक्स उपकरण खरिदमा अनियमितता,"(काठमाडौं)कानुनबिना नै नागरिकका फोन कल, म्यासेज तथा एसएमएसलगायत वैयक्तिक विवरण निगरानी गर्ने गरी लागू गर्न लागिएको टेरामक्स प्रविधिका लागि उपकरण खरिदमा भएको अनियमितता सम्बन्धमा अख्तियारले अनुसन्धान निष्कर्षमा पुर्याउन लागेको छ । अख्तियारले मुद्दाको तयारी गरिरहेका बेला यही विषयलाई संसदीय समितिमा प्रवेश गराएर अनुसन्धान बिथोल्न लागिएको हो । नेपाल दूरसञ्चार प्राधिकरणले साइप्रसमा दर्ता भएर लेबनानमा कार्यालय रहेको भेनराइज सोलुसन्समार्फत करिब सवा अर्ब रुपैयाँ लागत देखाएर गत वर्ष नै टेरामक्स प्रविधिका उपकरण खरिद गरेको थियो । अस्वाभाविक रूपमा अधिक बिजकीकरण (बढी मूल्य) गरेर ल्याइएको भन्दै त्रिभुवन अन्तर्राष्ट्रिय विमानस्थल भन्सारले उपकरण रोकेर छानबिनसमेत गरेको थियो । विदेशी ठेकेदार कम्पनीमार्फत अस्वाभाविक मूल्यमा किनिएका सामान छुटाउन प्राधिकरणका पदाधिकारीले आफैं पत्राचार गरेका थिए । जबकि सामान हस्तान्तरण नभएसम्म त्यसको जिम्मेवार ठेकेदार हुन्छ । अझ, भन्सारबाट गराइएको जरिवाना पनि प्राधिकरणकै खाताबाट बेहोर्ने निर्णय भएको थियो । भन्सारले लगाएको शुल्क र कर गरी ३२ करोड रुपैयाँ पनि प्राधिकरणको खाताबाट भुक्तान गरिएको थियो । लगत्तै भन्सारले २०७९ माघ १० मा अख्तियार र राजस्व अनुसन्धान विभागसहित सम्पत्ति शुद्धीकरण अनुसन्धान विभाग र राष्ट्र बैंकलाई समेत पत्र पठाएर थप अनुसन्धान गर्न आग्रह गरेको थियो । खरिद प्रक्रिया र उपकरण भित्र्याउने चरणमा सामेल सञ्चार तथा सूचना प्रविधि मन्त्रालय र प्राधिकरणका तत्कालीन तथा बहालवाला कर्मचारी र पदाधिकारी अनुसन्धानको दायरामा तानिएका छन् । तत्कालीन सञ्चार सचिव वैकुण्ठ अर्याल अहिले मुख्यसचिव छन् भने प्राधिकरणका अध्यक्ष पुरुषोत्तम खनाल अहिले पनि सोही भूमिकामा छन् । यो प्रक्रिया अघि बढाउने पूर्वसञ्चारमन्त्री ज्ञानेन्द्रबहादुर कार्की र मोहनबहादुर बस्नेत (वर्तमान स्वास्थ्यमन्त्री) माथि पनि अख्तियारले अनुसन्धान गरिरहेको छ । नागरिकका फोनम्यासेजमाथि नियन्त्रण र निगरानी गर्न सरकारले ल्याउन खोजेको विधेयक संसद्मा नपुग्दै उपकरण खरिद भएको हो । यसका लागि दूरसञ्चार प्राधिकरणले दसौं गुणा बढी मूल्य देखाएर एक अर्ब १५ करोडका सामान आयात गरिसकेको छ भने दोस्रो लटमा दुई अर्बको सामान ल्याउने प्रपञ्च भइरहेको छ ।प्राधिकरणले १ सय ९ वटा सर्भर, २ थान ल्यापटप र ८ थान मोबाइल सेट ल्याएको छ । सर्भर भनिएको उपकरणको मूल्य प्रतिथान ७९ हजार ९ सय अमेरिकी डलर भनिएको छ । त्यस्तै डेलको ल्यापटपको मूल्य प्रतिथान ५० हजार डलर भनिएको छ ।उपकरणको मूल्य अस्वाभाविक देखिएपछि भन्सारले केही प्राविधिकसमेतको सहयोगमा छानबिन गरेको थियो । त्यसक्रममा यी उपकरण १० गुणासम्म बढी खर्चेर ल्याइएको विज्ञहरूको भनाइ छ । भन्सारले गरेको अध्ययनअनुसार सर्भर भनिएको सामान सामान्य नेटवर्किङ स्विच मात्र हो, जसको मूल्य प्रतिथान ७९ हजार ९ सय अमेरिकी डलर अर्थात् एक करोड २ लाख दाबी गरिएको छ । सर्भरका नाममा १ सय ९ स्विच खरिद गर्दा एक अर्ब १२ करोड खर्च गरिएको छ । त्यस्तै, स्टोरेज र प्रोसेसिङ युनिटबिना तार मात्रै भएको मालवस्तुलाई सर्भर भनिएकामा प्राविधिकहरू आश्चर्यमा परेका थिए । यही आधारमा भन्सारले टिप्पणी लेखेको थियो, सर्भर भनिएको मालवस्तु नेटवर्किङ स्विचजस्तो देखिन आएको, यसअघि जाँचपास हुने सर्भरमा स्टोरेज र प्रोसेसिङ युनिट हुने भए पनि यो मालवस्तुमा त्यस्तो कुनै युनिट नभएको, यस मालवस्तुमा सर्भरमा हुने स्पेसिफिकेसन कतै नभेटिएकाले यो खासमा के सामान हो भनेर यकिन गर्नॅपर्ने देखियो ।त्यस्तै प्रतिथान ५० हजार डलरका दरले ल्याइएका दुई थान ल्यापटपका बारेमा अध्ययनपछि भन्सारले लेखेको छ, प्रतिथान चार सय डलरका हिसाबले आउने डेल कम्पनीका कम्प्युटर देखिएको । यसरी करिब ५५ हजार रुपैयाँका दरले आउने डेलका ल्यापटपलाई ६५ लाख रुपैयाँका दरले खरिद गरिएको थियो ।मूल्य अस्वाभाविक देखेपछि विमानस्थल भन्सार कार्यालयले सुरुमा सामान जाँचपास गर्नै मानेको थिएन । तर एजेन्टमार्फत आएका सामान सम्बन्धित कम्पनीका प्रतिनिधिले भन्सार छुटाउने र कार्यालयमा लिएर बुझबुझारथ भएपछि मात्र सरकारको स्वामित्व हुन्छ । तर, ठेकेदारले ल्याएका सामान छुटाउन प्राधिकरणले भन्सारलाई लिखित रूपमै दबाब दिएको थियो ।प्राधिकरणका उपनिर्देशक अच्युतानन्द मिश्रले लिखित रूपमै २०७९ कात्तिक २ मा विमानस्थल भन्सार कार्यालयलाई पत्र पठाएर सामान कानुनअनुसार आएको दाबी गर्दै यथाशीघ्र कस्टम क्लियरेन्स गर्न दबाब दिएका थिए । प्राधिकरणको पत्र पाएपछि भन्सार शुल्क र कर गरी ३२ करोड रुपैयाँ तिराएर सामान पास गरे पनि भन्सारले कर छलीको आशंकामा थप अनुसन्धान गर्न २०७९ माघ १० मा राजस्व अनुसन्धान विभागलाई पत्र पठाएको थियो । त्यसको बोधार्थ अख्तियार, अर्थ मन्त्रालय, भन्सार विभाग, सम्पत्ति शुद्धीकरण अनुसन्धान विभाग र नेपाल राष्ट्र बैंकलाई दिइएको थियो । अख्तियार दुरुपयोग अनुसन्धान आयोगले अनुसन्धान गरिरहेको छ । उपकरणको ठेक्का लगाउने बेला कम्पनी विशेषका लागि मापदण्ड नै परिवर्तन गरिएको थियो । प्राधिकरणले यी सामान खरिद गर्न २०७४ असोज २० मा आशयपत्र मागेको थियो । विदेशी कम्पनीका तर्फबाट स्थानीय एजेन्टहरू प्रतिस्पर्धामा सहभागी बनेका थिए । त्यसमध्ये भेनराइज सोलुसन्सलाई प्राधिकरणले २०७५ पुस ३ मा छनोट गरेको थियो । टेन्डरको कागजातमा प्राधिकरण र बिचौलियाबीच मिलेमतो देखिएको भन्दै अख्तियारले ठेक्का प्रक्रिया रद्द गर्न २०७५ पुस ३, चैत १२ र २०७६ वैशाख १७ मा प्राधिकरणलाई पत्र पठायो । यो विवाद सर्वोच्चमा पुगेपछि तत्कालीन प्रधानन्यायाधीश चोलेन्द्रशमशेर जबरा र न्यायाधीश कुमार चुडालको संयुक्त इजलासले २०७८ वैशाख १४ मा ठेक्का अघि बढाउन निर्देशन दिएर बाटो खोलिदिएको थियो । त्यसपछि लेबनानमा कार्यालय र साइप्रसमा दर्ता रहेको भेनराइजले चिनियाँ उपकरण ल्याएको थियो । अख्तियारको अनुसन्धान टुंगोमा पुग्न लागेका बेला संसद्को सार्वजनिक लेखा समिति पनि यो विषयमा प्रवेश गराइएको हो । लेखा समितिका सभापति ऋषिकेश पोखरेल प्रतिपक्षी दलका भए पनि समितिमा कांग्रेस, माओवादीसहित सत्तारूढ दलहरूको बहुमत छ । अख्तियारले अनुसन्धान गरेर मुद्दासमेत दर्ता गर्ने भनेर सूचना आइरहेका बेला संसदीय समितिमा यो विषय प्रवेश हुन अस्वाभाविक छ, सरकारका एक पूर्वसचिवले कान्तिपुरसँग भने, भ्रष्टाचारका यावत् विषयमा कसैको पनि ध्यान नजाने र कुनै एउटा विषयमा सबैको नजर पर्ने अनौठो प्रवृत्ति छ, टेरामक्स प्रविधिका उपकरण खरिद प्रकरणमा पनि यो नियति देखिएको छ ।सार्वजनिक लेखा समितिका सभापति पोखरेलले भने टेरामक्स प्रविधिका उपकरण खरिदको विषय समितिमा प्रवेश गरे पनि राज्यलाई अहित हुने गरी कुनै पनि निर्णय नगर्ने बताए । उपकरण खरिदको विषय विवादित बनेको भनेर समितिमा उजुरी परेको थियो । यस विषयमा केकसो भएको हो भनेर खरिदमा संलग्न कागजात पेस गर्न गत असोजमै प्राधिकरण र सञ्चार मन्त्रालयलाई निर्देशन दिइएको छ, पोखरेलले कान्तिपुरसँग भने, विधि, प्रक्रिया र कानुनसम्मत छछैन भन्नेबारे सबै कागजात अध्ययन गरेर मात्रै भन्न सकिन्छ । यद्यपि राज्यलाई हानि हुने गरी खरिद भएको रहेछ भने संलग्न व्यक्ति कारबाहीको भागीदार हुनुपर्छ भन्नेमा हामी स्पष्ट छौं । अख्तियारबाट भइरहेको अनुसन्धानलाई प्रतिकूल असर पुग्ने गरी समितिले कुनै निर्णयनिर्देशन गर्दैन, दिँदैन ।एकातिर कानुन नबन्दै प्राधिकरणद्वारा नागरिकका वैयक्तिक विवरणमा नियन्त्रण गर्ने प्रयास भएको छ भने अर्कातिर सामान खरिदमै अस्वाभाविक मूल्य उल्लेख गरिएको छ । हालकै अवस्थामा नागरिकका फोन कल, एसएमएसलगायतमा नियन्त्रण तथा निगरानी गर्नु गैरकानुनी हुने भन्दै सर्वोच्च अदालतले २०७२ माघ २१ मै परमादेश जारी गरिसकेको छ । तत्कालीन प्रधानन्यायाधीश कल्याण श्रेष्ठ र न्यायाधीश देवेन्द्रगोपाल श्रेष्ठको संयुक्त इजलासले कानुन नबनाई नागरिकका गोपनीयतामा खलल पुग्ने काम नगर्न सरकारका नाममा परमादेश जारी गरेको थियो ।यता प्राधिकरणले भने विदेशी ठेकेदारमार्फत ती उपकरण कानुनसम्मत रूपमा किनिएको दाबी गरेको छ । भन्सारलाई पत्र पठाएर विवादित सामान छुटाउन दबाब दिएका प्राधिकरणका उपनिर्देशक मिश्रले कानुनतः नै भन्सारलाई रकम तिरेर सामान छुटाएको जिकिर गरे । सार्वजनिक खरिद नियमावलीमा के भनिएको छ भने यदि क्लाइन्टको देशमा कुनै नियम परिवर्तन भएको छ भने त्यसको दायित्व वा त्यसबाट पर्ने आर्थिक भार क्लाइन्टकै हुन जान्छ । भन्सार कार्यालयले ५ प्रतिशतको भन्सार शुल्क १५ प्रतिशत बनाएर नियम परिवर्तन गरेकाले प्राधिकरणले धरौटी बुझाउनु परेको हो, मिश्रले कान्तिपुरसँग भने ।"
मानव तस्करमार्फत अमेरिका पुगेका युवाको हिरासतमै मृत्यु,"(सिन्धुपाल्चोक)अवैध रूपमा अमेरिका छिरेका बाह्रबिसे नगरपालिका६ सखुवा बजारका ३२ वर्षीय सुवास श्रेष्ठको अमेरिकास्थित अध्यागमन हिरासतमा मृत्यु भएको छ । संगठित मानव तस्करमार्फत अवैध रूपमा अमेरिका छिरेका उनको अध्यागमन हिरासतमै छँदा गत सोमबार दिउँसो मृत्यु भएको हो । अमेरिकाको टेक्सासस्थित कर्नेस काउन्टी इमिग्रेसन प्रोसेसिङ सेन्टरमा सुवासको मृत्यु भएको इमिग्रेसन एन्ड कस्टम इन्फोर्समेन्ट एजेन्सीले पुष्टि गरेको छ । सुवास काठमाडौंस्थित रञ्जना कम्प्लेक्समा पसल गर्थे । भूकम्प, परकम्प र कोरोना महामारीसँगैको आर्थिक मन्दीले व्यापार सुस्ताएपछि उनी अमेरिका लागेका थिए । उनले स्वदेशी र विदेशी एजेन्टहरूलाई झन्डै ८० लाख रुपैयाँ बुझाएर गत भदौ ७ मा अमेरिकाका लागि हिँडेका थिए । काठमाडौंबाट हिँडेका उनले टर्की, स्पेन हुँदै मेक्सिको जाने गैरकानुनी रुट पछ्याएका थिए । सुवास असोजको दोस्रो साता मेक्सिकोबाट अमेरिकाको एरिजोना राज्यको लुकभिल छिरेका थिए । कुलबहादुरले छोरालाई कसरी, कसले, कुन बाटो हुँदै लग्यो भन्नेबारे आफूहरू भने अनभिज्ञ रहेको बताए । गत कात्तिक २६ को बेलुका फोन गरेर सुवासले आफू अमेरिका आइपुगेको र अवस्था सहज नै रहेको बुबालाई बताएका थिए । त्यसबेला सुवासले आफूसँगै पश्चिम जिल्लाका दुई नेपाली पनि अमेरिका आएको परिवारलाई जानकारी गराएका थिए । अवैध मार्ग हुँदै अमेरिका छिरेपछि सुवासलाई त्यहाँको अध्यागमनले नियन्त्रणमा लिएर टेक्सासस्थित कर्नेस काउन्टी इमिग्रेसन प्रोसेसिङ सेन्टरमा हिरासतमा राखेको थियो । हिरासतमै छँदा सुवासलाई नेपाल डिपोर्ट गर्ने तयारी भइरहेकै बेला कात्तिक २७ मा उनको मृत्यु भएको हो । सुवासका श्रीमती र दुई सन्तान छन् । छोराको हिरासतमै मृत्यु भएको खबरले वडा ६ का अध्यक्षसमेत रहेका कुलबहादुर श्रेष्ठ शोकमा डुबेका छन् । जे नहुनु भैहाल्यो, अब शव झिकाउन कानुनी प्रक्रिया थाल्नुपर्ने छ, उनले तिहारको बिदाका कारण कार्यालय बन्द हुने भएकाले खुलेलगत्तै प्रक्रिया अघि बढाइने कान्तिपुरसँग भने । अमेरिकास्थित विभिन्न निकाय र नेपालका सम्बधित पक्षसँग शव झिकाउन आवश्यक पहलकदमी भइरहेको बाह्रबिसे नगरपालिकाका प्रमुख बालकृष्ण बस्नेतले बताए । भने, दुःखद् घटना भयो, विदेशी मुलुकबाट शव ल्याउने प्रक्रिया यसै जटिल छ, यसका लागि सरकारको पहलकदमी बलियो हुनुपर्ने देखिन्छ, यसबारे हामीले यथासम्भव प्रयासरत छौँ । सुवासको मृत्युबारे अमेरिकी अधिकारीले त्यहाँस्थित नेपाली दूतावासलाई जानकारी गराएका थिए । अमेरिकास्थित नेपाली दूतावासका फस्ट सेक्रेटरी उत्तम घिमिरेले मृतकका न्युयोर्कमा रहेका आफन्तसँग सम्पर्क भइसकेको र उहाँहरू दूतावास आएपछि आवश्यक प्रक्रिया अगाडि बढाइने बताए ।नेपाल प्रहरीको मानव बेचबिखन नियन्त्रण ब्युरोका अनुसार आर्थिक वर्ष २०७५७६ यताका पाँच वर्षमा मात्रै अवैध रूपमा अमेरिका छिरेका १ सय ७८ नेपाली डिपोर्ट भएका छन् । यसरी डिपोर्ट हुनेमा अधिकांश संगठित मानव तस्करलाई लाखौं रुपैयाँ बुझाएर अवैध रूपमा अमेरिका छिर्नेहरू छन् । ब्युरोका अनुसार यसरी अवैध रूपमा छिर्ने क्रममा बर्सेनि कैयौं नेपालीको बाटोमै मृत्युसमेत हुने गरेको छ । बाटोमै मृत्यु हुनेहरूको आधिकारिक विवरण भने प्रहरी र अन्य सरकारी निकायले समेत राखेको देखिँदैन ।"
सेनिटरी प्याड बनाउँदै किशोरकिशोरी,"(काभ्रे)सुरक्षित महिनावारीका लागि काभ्रेको बनेपा नगरपालिका६ स्थित बुडोलका किशोरकिशोरीले सानो पाइला कार्यक्रम सुरु गरेका छन् । ग्लोबल कलेज अफ म्यानेजमेन्टमा अध्ययनरत उनीहरूले कार्यक्रमअन्तर्गत पुनःप्रयोग गर्न मिल्ने गरी सेनिटरी प्याड उत्पादन थालेका हुन् । बजारमा पाइने सेनिटरी प्याडमा प्रयोग हुने रसायनले स्वास्थ्यमा असरसमेत गर्न सक्ने जोखिम भएको र प्रयोगपछि फालिने यस्ता प्याडले वातावरणसमेत प्रदूषण हुने भन्दै उनीहरूले पुनःप्रयोग गर्न मिल्ने पुनःप्रयोग सेनिटेरी प्याड को उत्पादन सुरु गरिएको कक्षा १२ मा अध्ययनरत कार्यक्रम संयोजक पारखी भण्डारीले बताइन् । उनले कलेजको सोसिएल क्लब अन्तर्गत सानो पाइला कार्यक्रममार्फत स्वस्थकर पुनःप्रयोग गर्न मिल्ने प्याड उत्पादन गर्न थालेको उल्लेख गरिन् । महिनावारीको समयमा राम्रो प्याड नपाउँदा हामी महिलाले धेरै समस्या भोग्दै आएका छौं, भण्डारीले भनिन्, बजारमा किन्ने गरेको प्याडमा भएको हानिकारक केमिकलले गर्दा एलर्जी पनि हुने र लामो समयसम्म पनि नटिक्ने अनि महँगो पनि उस्तै । त्यसैले पनि हामी आफैंले प्याड बनाउनेबारे सोचेका हौं । सामाजिक सञ्जालमार्फत पुनःप्रयोग सेनिटरी प्याडका बारेमा जानकारी पाएका उनीहरूले सानो पाइला कार्यक्रममार्फत पुनःप्रयोग सेनिटरी प्याड बनाउन कस्सिएका हुन् । सानो पाइला कार्यक्रमअन्तर्गत प्याड बनाउने काममा भण्डारीसँगै अरू दुई जना साथीले पनि सघाएका छन् । प्याड उत्पादनका लागि सुरुमा किशोरीलाई यसबारेमा तालिम प्रदान गरिएको कक्षा ११ मा अध्ययनरत प्रशान्त गौतमले बताए । महिनावारीको समयमा महिलाहरूले भोग्ने समस्यामध्ये सेनिटरी प्याड प्रमुख समस्या हुने गरेको साथीहरूबाटै सुन्ने गर्थे । त्यसपछि आफूलाई पनि यसमा केही सहयोग गरौं भन्ने लाग्थ्यो, गौतमले भने, त्यसपछि प्याड बनाउन मैले पनि सघाउने इच्छा देखाएँ ।पुनःप्रयोग सेनिटरी प्याड उत्पादनअघि सानो पाइलाको टिमले लामै अध्ययन गरेको गौतमले बताए । अध्ययनकै क्रममा उनीहरूले बनेपाकै आरजे प्याड उद्योगमा पुनःप्रयोग सेनिटरी प्याड उत्पादन हुनुका साथै तालिम पनि दिने थाहा पाएका रहेछन् । प्याड उत्पादन गर्नुभन्दा पहिले तालिमको आवश्यकता देख्यौं, गौतमले भने, प्याड उद्योगकी सञ्चालक जानुका सापकोटाले तालिमको सहजीकरण गरिदिनुभयो, त्यसपछि बनेपाका महिला उद्यमीहरूलाई पुनःप्रयोग सेनिटरी प्याड उत्पादनको तालिम दियौं ।साथी, कलेज र विभिन्न संघसंस्थाहरूको सहकार्यमा पुनःप्रयोग सेनिटरी प्याड उत्पादनका लागि बनेपाका महिलालाई तालिम प्रदान गरिएको बताउँदै संयोजक भण्डारीले यो सानो रकमबाट सुरु गरिएको सानो पाइला भएको उल्लेख गरिन् । ५० हजारको लागतमा अहिले तालिम प्रदानसँगै प्याड उत्पादन सुरु गरिएको छ । भोलिका दिनमा अझ ठूलो परिमाणमा उत्पादन गर्ने योजना छ, उनले सुनाइन् । बहुदृष्टिकोणबाट महिलाहरूका लागि रियुजएबल सेनिटरी प्याड फाइदाजनक भएकाले प्रवर्द्धन गर्न आवश्यक रहेको प्याड उद्योगकी सञ्चालकसमेत रहेकी तालिम संयोजक सापकोटाले बताइन् । स्वास्थ्य, आर्थिक र वातावरणीय दृष्टिकोणले पनि यो निकै फाइदाजनक छ, उनले भनिन्, यसमा कुनै पनि हानिकारक रसायनको प्रयोग नहुने भएकाले स्वस्थकर छ, त्यस्तै पुनःप्रयोग गर्न मिल्ने भएकाले खर्च पनि कम पर्ने र उत्पादन गरी यसैबाट आम्दानी पनि गर्न सकिने भएको छ । सानो पाइला टिमले अहिले ३ पिस प्याडको एक प्याकेटलाई ५ सय रुपैयाँमा बेच्दै आएका छन् । साबुनपानीले धोएर सफा गरी बारम्बार प्रयोग गर्न मिल्ने यी प्याड कम्तीमा पनि ३ वर्षसम्म टिक्ने कार्यक्रम सञ्चालक भण्डारीले दाबी गरिन् । सबै दृष्टिकोणबाट हेर्दा पुनःप्रयोग सेनिटरी प्याड निकै फाइदाजनक देखिएकाले सरोकारवाला निकायले यसको प्रवर्द्धन गर्न आवश्यक रहेको उनले बताइन् । यसको प्रवर्द्धन, उपयोगिता र प्रभावकारिताका बारेमा पहिले आफूहरूले सचेतनामूलक कार्यक्रम सञ्चालन गर्ने पारखीले बताइन् । उत्पादनपश्चात् सरकारी निकायसँग सहकार्य गरेर देशका विभिन्न विद्यालयमा पनि यो कार्यक्रम लिएर जाने उनले जानकारी दिइन् ।"
सलबलाउँदै गैंडा सिकारी निकुञ्जभित्रै निर्धक्क सिकार,"(चितवन)चितवन राष्ट्रिय निकुञ्जमा दुर्लभ वन्यजन्तु एकसिंगे गैंडालाई सिकारीले निसाना बनाउने सिलसिला फेरि सुरु भएको छरु। कात्तिक ३० को मध्याह्न निकुञ्जको पूर्वी क्षेत्रमा पर्ने चपरचुली सुरक्षा पोस्टबाट साढे तीन किलोमिटर दक्षिण पूर्वमा फरकफरक खाल्डोमा पारेर मारिएका खागविहीन दुईवटा गैंडा भेटिएपछि निकुञ्जको सुरक्षा प्रबन्धमाथि नै प्रश्न उठेको छरु। निकुञ्जका अनुसार एउटा गैंडा १० दिन पहिले र अर्को तीन दिन पहिले खाल्डोमा परेको अनुमान छरु।गत भदौ १४ मा पनि निकुञ्जको यही क्षेत्रमा गैंडाको अस्थिपञ्जर फेला परेको थियोरु। निकुञ्ज कार्यालयका अनुसार त्यतिबेला अरू हाडखोर भेटिए पनि खाग फेला परेको थिएनरु। तस्करहरूले गैंडाको नाकमाथि हुने सिङजस्तो वस्तु खागका लागि नै गैंडा मार्ने गर्छन्रु। खाग नभेटिएपछि तस्करहरूले नै गैंडा मारेको निकुञ्जको आकलन छरु। त्यो हाडखोर भेटिएको अढाई महिना पुग्दै गर्दा खाल्डोमा पारेर दुईवटा गैंडा मारिएका हुन्रु।निकुञ्जले दिएको जानकारीअनुसार चोरीसिकारीका कारण साउनयता कात्तिक मसान्तसम्म तीन गैंडा मरिसकेका छन्रु। तर, गैंडा कसले मार्यो र खाग कहाँ छरु? निकुञ्ज प्रशासनले पत्ता लगाउन सकेको छैनरु। गत वर्ष माघ ६ गते चितवन निकुञ्जको आडैमा रहेको मध्यबिन्दु नगरपालिका२ सीतापुर, क्रान्तिघाट नारायणी नदीको भँगालोमा गैंडाका माउबच्चा मृत फेला परेका थिएरु। त्यो घटनामा पनि माउको खाग काटिएको थियो, बच्चाको खाग नै पलाएको थिएनरु। यो घटनामा संलग्न भएकाहरूलाई समाउन चार महिना लाग्योरु। प्रहरीको केन्द्रीय अनुसन्धान ब्युरो (सीआईबी) ले घटनामा संलग्न भएको भन्दै तीन जनालाई समाए पनि खाग अहिलेसम्म भेटिएको छैनरु।यी घटनाक्रमले गैंडा तस्करहरूको सक्रियता र चलाखी बढेको मात्रै देखाउँदैन, तस्करहरूले सिकारमा नयाँ तरिका पनि अपनाइरहेको देखिन्छरु। जस्तो कि, नारायणी नदीको भँगालोमा मारिएका गैंडालाई करेन्ट लगाएर मारेको पुष्टि भयोरु। खाल्डो खनेर गैंडालाई मार्ने वर्षौं पुरानो विधि पछिल्लो घटनामा प्रयोग गरेको देखियोरु।गत वर्ष र अहिलेको पछिल्लो घटनाले के देखाउँछ भने तस्करहरू मौका कुरेर बसिरहने र जुनसुकै विधि अपनाएर पनि गैंडा मारेर खाग उम्काउने ताकमा हुन्छन्, चितवन निकुञ्जमा गैंडा चोरीसिकारविरुद्ध लामो समय काम गरेका पूर्वप्रमुख संरक्षण अधिकृत कमलजंग कुँवरले भने, यो भनेको संरक्षणकर्मीका लागि चुनौती होरु। त्यसैले निकुञ्ज प्रशासन हरसमय चनाखो रहनुपर्ने उनको सुझाव छरु। नियमित गस्ती र बलियो सुराकी संयन्त्र बनाएर स्थानीयलाई पनि सजग बनाउँदै काम गरे संरक्षण प्रभावकारी हुने उनले बताएरु।शून्य सिकारका चार वर्षपूर्वप्रमुख संरक्षण अधिकृत कुँवरका अनुसार कपालमा जे रासायनिक तत्त्व हुन्छ, गैंडाको खागमा त्यसबाहेक अरू केही हुँदैनरु। तर यसमा यौनवर्द्धक औषधीय गुण हुन्छ भन्ने चिनियाँहरूको अन्धविश्वासका कारण खागको अवैध कारोबार हुने गरेको उनले बताएरु।एकसिंगे गैंडा विश्वबाट लोप हुने अवस्था रहेको दुर्लभ वन्यजन्तु होरु। नेपालको कानुनले गैंडा मारेमा वा यसको अंगको किनबेच, ओसारपसार गरे १० लाख रुपैयाँसम्म जरिवाना र १५ वर्षसम्म जेल सजाय हुने व्यवस्था गरेको छरु। तर, अवैध व्यापारबाट हुने आर्जनको लोभमा गैंडा मार्नेहरू सक्रिय छन्रु।बासस्थानको समस्याले मात्रै होइन, अवैध चोरीसिकारीबाट पनि संरक्षण गर्ने उद्देश्यले गैंडा जोगाउनका लागि २०३० सालमा नेपालको पहिलो निकुञ्ज चितवन राष्ट्रिय निकुञ्जको स्थापना भएको होरु। त्यसको दुई वर्षपछि नै निकुञ्जको सुरक्षाका लागि नेपाली सेना पनि खटेको गैंडालाई चार वर्ष नामक चर्चित पुस्तकसमेत लेखेका पूर्वप्रमुख संरक्षण अधिकृत कमलजंग कुँवरले बताएरु। सुरुमा दुई सय सैनिक तैनाथ भएको चितवन निकुञ्जमा २०४१ सालसम्म चोरीसिकार ठप्पजस्तै भएको दाबी कुँवरले आफ्नो पुस्तकमा गरेका छन्रु।माओवादी सशस्त्र संघर्ष उत्कर्षमा पुग्दै गर्दा चितवन निकुञ्जभित्र पनि गैंडाको चोरीसिकार अत्यधिक मात्रामा हुने गरेको थियोरु। निकुञ्जले उपलब्ध गराएको विवरणअनुसार आर्थिक वर्ष २०५५५६ मा चोरीसिकारीले तीनवटा गैंडा मारेका थिएरु। तर, अर्को वर्ष १६ वटा र त्यसपछि पाँचवटा हुँदै आर्थिक वर्ष २०५८५९ मा अहिलेसम्मकै सर्वाधिक ३७ वटा गैंडा मरेको निकुञ्जको तथ्यांक छरु।माओवादीविरुद्ध पहिलो पटक संकटकाल घोषणा गरेलगत्तै निकुञ्जभित्र चोरीसिकार उत्कर्षमा पुगेको थियोरु। त्यतिबेला निकुञ्जभित्रका सेनाका ३८ वटा सुरक्षा पोस्टलाई घटाएर आठवटामा सीमित गराइएको थियोरु। त्यसैको फाइदा सिकारीहरूले उठाएका थिएरु। ६० सालपछि चोरीसिकारबाट मारिने गैंडाको संख्या घटे पनि २०६२६३ को आन्दोलनसम्म पनि चोरीसिकार नियन्त्रणमा आउन सकेनरु।निरन्तरको गैंडा सिकारीका घटना रोक्न २०६३ भदौमा तत्कालीन मध्यवर्तीले नागरिक भेला नै राखेको थियोरु। हामीले तीन दिनसम्म सेना, निकुञ्ज प्रशासन र नागरिक अगुवाहरूको संयुक्त मन्थन आयोजना गर्यौं, चितवन राष्ट्रिय निकुञ्जको मध्यवर्ती व्यवस्थापन समितिका तत्कालीन अध्यक्ष कृष्णप्रसाद भुर्तेलले भने, त्यसबाट गैंडा संरक्षणसम्बन्धी २० बुँदे कार्ययोजना तयार भयोरु। मध्यवर्तीका समुदाय, सेना र प्रशासनको भूमिका प्रस्ट्याउने काम गर्यौंरु। निकुञ्ज र सेनाको जिम्मेवारीभित्र मात्रै रहेको वन्यजन्तु संरक्षणको विषयमा त्यतिबेला पहिलो पटक नागरिक समाज पनि संलग्न भएको उनले बताएरु। सोही कार्ययोजनाका आधारमा निकुञ्जभित्र र मध्यवर्ती क्षेत्रमा समेत सुरक्षा पोस्टहरू थपिँदै गएरु। ५० भन्दा बढी सुरक्षा पोस्ट र समुदायको संरक्षणप्रति चासो र निगरानीले चोरीसिकार नियन्त्रणमा आउँदै गयोरु। २०६७ सालको पुस १९ देखि ३ सय ६५ दिनसम्म चोरीसिकारीले कुनै पनि गैंडा नमारेको भन्दै २०६८ सालको पुस २० मा पहिलो पटक गैंडाको शून्य चोरीसिकार वर्ष मनाइयोरु। भव्य रूपमा कार्यक्रम गरेको तीन महिनापछि २०६७ सालको चैत २० मा तस्करहरूले गैंडा मारेरु। त्यसपछि पनि गैंडा नमरेको होइन तर फाट्टफुट्ट मात्र घटना हुन थालेरु। आर्थिक वर्ष २०७२७३ मा पहिलो पटक शून्य चोरीसिकार हुने सिंगो आर्थिक वर्ष भयोरु। अर्को आर्थिक वर्षमा सिकारीले एउटा गैंडा मारेरु। तर, आर्थिक वर्ष २०७४७५ देखि लगातार तीन आर्थिक वर्ष २०७६७७ सम्म शून्य चोरीसिकार आर्थिक वर्ष रह्योरु। कोरोना संकटसँगै आर्थिक वर्षर् २०७७७८ देखि हालसम्म हरेक वर्ष चोरीसिकारीले गैंडा मारेका छन्रु।कमजोर सुराकी संयन्त्रबिहीबार मध्याह्न खाल्डोमा परेका गैंडा देखेर चिन्तित चितवन राष्ट्रिय निकुञ्जका प्रमुख संरक्षण अधिकृत डिलबहादुर पुर्जा पुनको प्रतिक्रिया थियो, चाडबाडको मौका छोपेछन्रु। चोरीसिकार र तस्करीमा संलग्नहरू ठूलो सुरक्षा कमजोरी मात्रै होइन ससानो भूलचुकबाट पनि फाइदा उठाउँछन्रु। जहाँ घटना भयो, त्यहाँ निकुञ्जको पर्याप्त गस्ती भई नै रहेको प्रमुख संरक्षण अधिकृत पुनले दाबी गरेरु। तर, आँखाले झट्ट देख्न गाह्रो हुने ठाउँमा खाल्डो खनेर गैंडा मार्ने र खाग पनि लैजाने काम तस्करहरूले ढुक्कसँग गरेका छन्रु।पूर्वप्रमुख संरक्षण अधिकृत कुँवरले पछिल्लो घटनामा गैंडाको राम्रैसँग निगरानी गरेको र गस्तीका बारेमा पनि जानकार रहेको टिम खटेको हुन सक्ने आकलन गरेरु। सिकारीले समूह बनाएर अलि दिन समय दिएर यो काम गरेका होलान्, उनले भने, यस्ता गतिविधि गस्तीले मात्रै भेउ पाइँदैन, राम्रो सुराकी संयन्त्र भए सूचना पनि आउँछ र कारबाही सजिलो हुन्छरु। उनले गैंडा सिकार र खाग बिक्री व्यवसायमा लाग्नेहरूको नेपालभित्र तीनदेखि पाँच तहसम्ममा संयन्त्र हुने बताएरु।कुँवरका अनुसार गैंडा मार्न खट्ने एउटा समूह हुन्छरु। मार्नेले खाग निकालेर स्थानीय व्यापारीलाई दिन्छरु। त्यसले काठमाडौंका ठूला खाग व्यापारीसम्म पुर्याउँछ र काठमाडौंको खाग व्यापारीले चीन निर्यात गर्ने व्यक्तिलाई बेच्ने गर्छरु। खाग किनबेच र गैंडा मार्नेहरूको संरक्षण गर्ने भनेर अर्को गिरोह पनि खट्ने गरेको र त्यस्ता व्यक्तिले अप्ठ्यारो गर्दा पहुँचवाला व्यक्तिसँग सम्पर्क गर्ने, कानुनी सहायतामा सहजीकरण गर्ने जस्ता भूमिका खेल्ने कुँवरले बताएरु। गैंडा सिकार र किनबेच एक्लै नभएर संयन्त्रले गर्ने गतिविधि हो, उनले भने, त्यसैले कहाँको सुरक्षा अवस्था कस्तो छ, कति बेला गैंडा मार्न जाँदा उपयुक्त हुन्छ, मार्न सुरु गरेपछि लगातार घटना गरी रहने या रोकिने जस्ता निर्णय गरेर सिकारी परिचालन गर्ने परिपाटी रहेको पाएको छुरु। सम्भावित चोरीसिकारी र स्थानीय व्यापारी तथा पहिचान भएका अन्य खाग व्यापारीको पनि नियमित निगरानी हुन आवश्यक रहेको उनले बताएरु।कोरोना कालको उत्कर्ष हुँदै गर्दा २०७७ सालको भदौमा चितवन राष्ट्रिय निकुञ्जको प्रमुख संरक्षण अधिकृत भएर आएका अणनाथ बरालले चोरीसिकार नियन्त्रण इकाई र सुराकी संयन्त्रको कमजोरीको फाइदा सिकारीहरूले उठाउने गरेको बताएरु। म निकुञ्जमा प्रमुख संरक्षण अधिकृत भएर आउँदा चोरीसिकार नियन्त्रण इकाईलाई प्रभावकारी बनाएको पाइएन, उनले भने, सुराकी संयन्त्र छिन्नभिन्नजस्तै थियोरु। आएको हप्ता दिन नहुँदै गोली हानेर गैंडा मार्न थालेरु। उनले २०७७ भदौ १६ र कात्तिक २० मा तस्करले मारेका गैंडा भेटिएको र त्यसमा संलग्नलाई पुस १३ पछि समाउन सकेको पनि बताएरु। उनले चोरीसिकार नियन्त्रण इकाइ र सुराकी संयन्त्र भताभुङ्ग जस्तै भएका कारण यस्तो भएको बताएरु। उनले आफ्नो कार्यकालमा लगातार ४२ जना आरोपितहरू समातिएको र उनीहरूले दिएको वयानलाई आधार मान्दा पहिल्यैदेखि नै निकुञ्जभित्र गोली हानेर गैंडा मार्ने गरेको खुलासा भएको बताएरु। बरालले शून्य चोरीसिकार साँच्चै थियो कि थिएन भन्ने प्रश्न खडा भएको बताउँदै २०७२ सालपछि शंकास्पद मान्छे खासै नसमातिँदा घटना भएनभएको नखुल्ने गरेको बताएरु।चितवन जिल्ला अदालतले गैंडा मारेर खाग बिक्री गरेको मुद्दामा २०७५ मंसिर ११ मा दुई जनालाई सजाय सुनायोरु। त्यसबेला भारत बिहारको पश्चिम चम्पारण गोबरहिया दोनका ४० वर्षीय छठु महतोलाई सात वर्ष कैद भएको थियोरु। त्यसै गरी चितवन माडीका रामा महतोलाई ५ लाख रुपैयाँ जरिवाना भयोरु। २०७३ जेठमा गैंडा मारेको मुद्दामा उनीहरूलाई दुई वर्षपछि यो सजाय भएको थियोरु। तर, चितवन निकुञ्जले दिने गरेको आधिकारिक विवरणमा यो मितिमा गैंडा मरेको देखिँदैनरु। निकुञ्जको विवरणमा २०७१ वैशाख २० गते पछाडि एकै पटक २०७३ चैत २६ मा चोरीसिकारीले गोली हानेर गैंडा मारेको उल्लेख छरु। २०७१ वैशाख २० यता चोरीसिकारीका कारण कुनै पनि गैंडा नमरेको भनेर २०७३ माघ १५ मा शून्य चोरीसिकारका हजार दिन मनाइएको थियोरु।चितवन निकुञ्जको सुरक्षाका लागि हाल नेपाली सेनाको खड्ग दल गण र सबुज दल गणको गुल्म तैनाथ छरु। प्रमुख संरक्षण अधिकृत डिलबहादुर पुर्जा गस्तीमा कुनै कसुर बाँकी नराखेको दाबी गर्छन्रु। तर, भदौमा गैंडाको खागविहीन हाडखोर भेटेको क्षेत्रमै अर्को घटना दोहोरिँदा र घटना भएपछि पनि तत्काल चाल नपाउँदा प्रशासनको भूमिकामा प्रश्न खडा भएको छरु। निकुञ्जका सूचना अधिकारी गणेशप्रसाद तिवारीले नियमित गस्तीका क्रममा खाल्डोमा मरेका गैंडा भेटिएको बताएका छन्रु। घटनाबारे कुनै संकेत सूचना पाएको देखिँदैनरु। चितवन निकुञ्ज नेपालमा एकसिंगे गैंडाको मुख्य बासस्थल होरु। पछिल्लो गणनाअनुसार देशभर ७ सय ५२ गैंडा रहेकामा चितवन निकुञ्ज र यस आसपासको वन क्षेत्रमा मात्रै ६ सय ९४ गैंडा छन्रु। चोरीसिकारी कम भएका समयमा पनि निकुञ्जमा प्राकृतिक र अन्य कारणहरूले एकै वर्षमा ४३ वटासम्म गैंडा मर्दा संरक्षणकर्मीहरू चिन्तित थिएरु।सुराकी संयन्त्रलाई बलियो र व्यवस्थित नबनाउने चलन पुरानै रहेको पूर्वप्रमुख संरक्षण अधिकृत कमलजंग कुँवर बताउँछन्रु। मध्यवर्ती व्यवस्थापन समितिका पूर्वअध्यक्ष भुर्तेल मध्यवर्तीका बासिन्दासँग समन्वय कमी हुँदै गएको बताउँछन्रु। अहिले त सजाय भुक्तान गरेका पुराना सिकारीहरू धमाधम छुटिरहेका छन्, उनीहरूको गतिविधि निगरानी हुनुपर्ने हो, उनले भने, यसमा मध्यवर्तीका बासिन्दाको सहयोग पनि लिँदा हुन्छरु। तर, त्यस्तो चलन अहिले कम भएको पाएको छुरु। चितवन निकुञ्जको मध्यवर्ती व्यवस्थापन समितिका वर्तमान अध्यक्ष प्रकाश ढुंगाना कोरोना समयमा समुदायसँग समन्वय गर्ने काम केही शिथिल भए पनि अहिले त्यस्तो नभएको बताउँछन्रु। चितवन राष्ट्रिय निकुञ्जको स्थापना कालदेखि नै संलग्न रहेका र प्रमुख संरक्षण अधिकृत भएर अवकाश लिएका रामपृत यादव समुदायलाई समेटेर गरिने संरक्षण कार्य प्रभावकारी हुने बताउँछन्रु। अहिलेको घटनाक्रमले जोखिम बढाएको झैं लाग्छ, उनले भने, यस्तो बेला समुदायलाई सजग र सचेत बनाउँदै प्रशासनका सबै इकाइ अगाडि बढ्नुपर्छरु।"
१३ दलितको मृत्यु भएको चिउरीमा संस्था पुगे न दलित आयोग नै,"(नलगाड, जाजरकोट)नलगाड१ चिउरी दलितबस्तीमा भूकम्पबाट ठूलो मानवीय र भौतिक क्षति भए पनि दलित समुदायकै लागि भनेर काम गर्ने सरकारी तथा गैरसरकारी संस्थाको उपस्थिति शून्यजस्तै छ । चिउरीमा भूकम्पमा परी एउटै परिवारका १३ को मृत्यु र २० जनाभन्दा बढी घाइते भए । १ सय ८३ परिवार घरविहीन भए । भूकम्प गएपछि ती परिवारलाई लागेको थियो, दलितको हित र अधिकारको वकालत गर्ने संस्थाले ढाडस दिनेछन् । तर, आफ्नै हितका लागि गठन भएका संस्थाहरू नआएपछि उनीहरू आश्चर्यमा परेका छन् ।स्थानीय प्रकाश विकले भूकम्पबाट मानवीय र भौतिक क्षति भएपछि दलित समुदाय मानसिक त्रासमा रहेको तर दलितसम्बन्धी संस्थाको उपस्थिति नदेखेको बताए । म भूकम्प गएको रातदेखि नै यहाँ काम गरिरहेको छु, दलितसम्बन्धी संस्था आएका छैनन्, उनले भने, हाम्रो अधिकारका लागि काम गर्ने भनिएका संस्था नआउँदा छक्क परेका छौं । हाल चिउरीमा १ सय ८६ परिवार त्रिपालमुनि छन् । कांग्रेस महामन्त्री गगन थापाको टिम र नेत्रविक्रम चन्दको पार्टी नेकपाले दुई अस्थायी टहरा बनाएको जानकारी दिँदै प्रकाशले पीडितको दैनिकी कष्टकर बन्दै गएको बताए । त्रिपाल, दैनिक उपभोग्य सामानलगायत राहत आएको छ । मुख्य कुरा यहाँ विपन्न दलित समुदायको मनोबल बढाउनुपर्नेछ, उनले भने, जतिसक्यो अस्थायी टहरा बनाएर सार्नुपर्छ ।भूकम्पमा पाँच आफन्त गुमाएका अमृत कामी अझै पनि बेलाबेला झस्किन्छन् । राति निदाएका बेला घर र छोरा देख्छु, उनले भने, ब्युँझिँदा कहाँ पाउनु ? उनले छोरा, दाइ, बुहारी, नाति गरी पाँच आफन्त गुमाएको पीडा कहिलै नमेटिने बताए । भूकम्पमा श्रीमती र छोरा गुमाएका दलवीर विकले आफ्नो समुदायका लागि काम गर्ने संस्था नदेखेको बताए । दलितका लागि काम गर्ने धेरै संस्था छन् भन्ने सुनेको छु । हाम्रो दुःखमा साथ दिन आएनन्, उनले दुःखेसो छ ।चिउरीका अधिकांश दलित परिवार रोजगारीका लागि भारतको कालापहाड जान्छन् । दसैं र तिहारमा मात्र घर फर्कने गर्छन् । यो दसैं र तिहार मनाउन घर आएका उनीहरू भूकम्पमा परे । घर सम्झँदै आएकाहरू अब दुःख र पीडा बोकेर फर्कने अवस्थामा पुगेको चिउरीकै सामाजिक अभियन्ता मीना चदाराले बताइन् । चिउरी अति नै विपन्न दलित परिवार बसोबास गर्ने गाउँ हो, उनले भनिन्, भूकम्पले क्षतविक्षत बनाएपछि उनीहरू झन् विस्थापित हुने जोखिम छ । उनले युनिसेफको सहयोगमा दलित महिला संघ (फेडो) को टिम आएर फर्केको बताइन् ।दलित अधिकारकर्मी हिरा विश्वकर्माले हरेक विपत्तिबाट दलित परिवार बढी प्रभावित हुने गरेको उल्लेख गर्दै जाजरकोट भूकम्पले पनि चिउरीका दलितलाई बढी समस्या पारेको बताए । आर्थिक र सामाजिक रूपमा कमजोर समुदायलाई विपत्तिले झन् जोखिममा पार्छ, उनले भने, लक्षित समुदायको हितका लागि काम गर्ने संस्थाले जोखिममा परेको बेला सहयोग गर्नुपर्छ । दलित संघसंस्थाले चिउरीमा पुगेर सहयोग गर्नु आवश्यक छ । उनले २०७२ को भूकम्पको केन्द्रबिन्दु बारपाकमा दलितको आफ्नै जमिन नहुँदा घर बन्न नसकेका उदाहरण दिँदै जाजरकोट भूकम्पबाट प्रभावित दलित समुदायको पुनःस्थापनाका लागि बेलैमा पहल गर्नुपर्ने बताए । बारपाक साविक १ मा अझै पनि २४ दलितको बन्न सकेको छैन । २०७९ मन्त्रिपरिषद् बैठकले त्यहाँका दलितलाई छ रोपनी, १० आना ३ पैसा जग्गा दिने निर्णय गरे पनि समस्या समाधान हुन सकेको छैन । उनीहरूले पुरानो बस्ती जोखिममा भएकाले सुरक्षित ठाउँमा बसोबासको माग गर्दै आएका छन् ।राष्ट्रिय दलित आयोगका अध्यक्ष देवराज विश्वकर्माको टोलीले रुकुम पश्चिमको सानीभेरीमा भूकम्प प्रभावित दलित समुदायलाई भेटेको थियो । आयोगको टोली नलगाड नगई फर्किर्एको थियो । हामी अब नलगाड जाने तयारीमा छौं, अध्यक्ष विश्वकर्माले भने । प्रारम्भिक विवरणअनुसार जाजरकोट र रुकुम पश्चिमका दलितलाई बढी क्षति पुर्याएको उनले बताए । कमजोर भूगोलमा बसोबास गरेका, आर्थिक रूपमा विपन्न र सामाजिक विभेदको सिकार भोगिरहेका दलित समुदाय अहिले भूकम्पको पनि मारमा परेको उनको भनाइ छ । उनीहरूका लागि दीर्घकालीन योजना ल्याउन आवश्यक छ, उनले भने, उनीहरूको पुनःस्थापनासँगै दिगो विकासका लागि सोच्नुपर्छ । उनले भूकम्पपीडित दलितका लागि विशेष कार्यक्रम ल्याउन आयोगले पहल गर्ने बताए ।अरू समुदायका लागि ल्याउने योजनाले दलितको पुनःस्थापना कठिन हुन्छ, उनले थपे, उनीहरूको जीवनस्तर सुधारका लागि सरकारले भूकम्प पुनःस्थापना कार्यक्रम ल्याउनुपर्छ । उनले दलित समुदायका लागि लक्षित गैरसरकारी संस्थाहरू भूकम्प प्रभावित दलित बस्तीमा नपुग्नु दुःखद भएको बताए । लक्षित समुदायका लागि यतिबेला झन् सहयोग आवश्यक हुन्छ । दलित समुदायका लागि काम गर्ने गैरसरकारी संस्थाहरू दलित बस्तीमा गएर ढाडस दिनुपर्ने हो, उनले भने । नलगाड नगरपालिका प्रमुख डम्बरबहादुर रावतले वडा नम्बर १ चिउरीमा बढी मानवीय क्षति भएकाले सबैको ध्यान तानिए पनि दलितका लागि काम गर्ने संघसंस्था आधिकारिक रूपमा आएको जानकारी नभएको बताए । चिउरी पूरै दलित बस्ती हो । यहाँ सबैका प्रकारको सहयोग आवश्यक छ, उनले भने ।उनले आर्थिक र सामाजिक रूपमा विपन्न परिवारका लागि अल्पकालीन र दीर्घकालीन कार्यक्रम आवश्यक भएकाले संघ, प्रदेश र विभिन्न संघसंस्थाले त्यहीअनुसार कार्यक्रम ल्याउनुपर्ने प्रस्ताव गरेको बताए । अब तीन साताभित्र चिउरीलगायत प्रभावित क्षेत्रमा अस्थायी टहरा बनाउन नसके झन् समस्या आउनेछ, उनले भने, दोस्रो चरणमा उनीहरूलाई राहतको भरमा लामो समय बाँच्नेभन्दा विभिन्न सीपमूलक व्यावसायिक तालिम, सहुलियत ऋण वा अनुदान दियो भने मात्र दीर्घकालीन समाधान हुनेछ । उनले चिउरीमा नगरपालिकाको समन्वयमा विभिन्न पार्टीले अस्थायी टहरा बनाउन सुरु गरेको जानकारी दिए । सरकारले भूकम्पपीडितको अस्थायी टहराका लागि दिने भनिएको ५० हजार रकम तुरुन्तै पठाउनुपर्ने उल्लेख गर्दै उनले ढिला भए चिसोका कारण पीडितको स्वास्थ्य समस्या बढ्ने बताए । सरकारले अस्थायी टहराका लागि तत्काल रकम पालिकामा नपठाए त्रिपालमा बसेका पीडित झन् सस्यामा पर्नेछन्, उनले भने, संघ र प्रदेश सरकारले अस्थायी टहराका लागि तुरुन्त पठाए मात्र तीन साताभित्र काम गर्न सकिन्छ । नलगाडभरि भूकम्पबाट ५५ को मृत्यु र १ सय ५० घाइते भएका थिए । भूकम्पले ४ हजार ५ सय घर पूर्ण क्षति, २ हजार ५ सय घर बस्नै नमिल्ने गरी चर्केका र ७ हजार ५ सय घर चर्केका छन् ।"
वर्गीकरण नहुँदा भूकम्पपीडित मर्कामा,"(जाजरकोट)राहतमा सबैले दाबी गर्न थालेपछि वास्तविक भूकम्पपीडित मर्कामा परेका छन् । राहत वितरणमा एकद्वार नीति अपनाइए पनि ज्यान गुमाएका परिवार, पूरै घर भत्केका र चर्केकाका परिवारको वर्गीकरण नगरी हचुवाका भरमा राहत बाँड्दा वास्तविक पीडित मर्कामा परेका हुन् । केही साताअघि भूकम्प गएको जाजरकोटमा स्थानीय सरकार र वडाध्यक्षमार्फत राहत वितरण प्रणाली लागू गरिएको छ । तर कम वा बढी क्षति मूल्यांकन नभई राहतमा सबैले समान हकदाबी गरेपछि समस्या भएको स्थानीय वडाध्यक्षहरू स्वीकार्छन् । हामीले सकेसम्म पहिलो चरणमा बढी जनधनको क्षति खेपेका पीडितलाई आधारभूत राहत दिएर सक्दा नसक्दै अन्यले पनि दाबी गर्न थालेपछि समस्या आएको हो, कुशे गाउँपालिका८ का वडाध्यक्ष डिल्लीबहादुर सिंहले भने ।कुशेमा मात्रै नभएर भूकम्पपीडित सबै क्षेत्रमा घर भत्केर अन्नपात निकाल्न नसकेका र निकाल्न पाएकाले सरोबरी दाबी गरेपछि राहत वितरणमा थप कठिनाइ भएको हो ।वडाध्यक्षहरूले मतदाता रिझाउन सबैलाई बराबर भागबन्डा गरेको नागरिक समाजका अगुवा राजेन्द्रविक्रम शाह बताउँछन् । भूकम्पको इपिसेन्टर रहेको बारेकोट१ स्थित फूलबारी लेकको पश्चिम फेदीमा रहेका बस्ती जिन्ताला, पैंक, चौराठा, समाकोट, चाल्ना, बिजुलीडाँडा, कफल्नालगायतमा मानवीय क्षति नभए पनि सबैजसो घर चर्केर बस्नै नमिल्ने भएका छन् । यी बस्तीमा हरेक दिन परकम्प आइरहेको छ । भूकम्पका दिन सामान्य चर्केका घरहरू पनि अहिले दैनिक आउने कम्पनले झनै जीर्ण पार्दै लगेको बताउँदै वडा ८ का कल्दर रोकायले भने, मान्छेकै बिजोग भएका बेला गोठमा मान्छे र चर्केका घरमा बस्तुभाउ राख्नुपरेको छ । कुशेका करिब ६ सय घरमध्ये १ सय ५० घर पूर्ण रूपले ध्वस्त भएका छन् । अरू घर पुनर्निर्माण नगरी बस्न नमिल्ने भएको गाउँपालिका अध्यक्ष हरिश्चन्द्र बस्नेतले बताए । अब तत्काल अस्थायी आवास निर्माणको अभियानमा जुट्न आवश्यक भएको उनको भनाइ छ ।"
इन्डोनेसियामा ६ महिना थुनापछि ४ नेपाली फिर्ता,"काठमाडौं (कास) गैरकानुनी रूपमा इन्डोनेसियाको मकासार सहरबाट अस्ट्रेलिया जान लागेका चार नेपाली झन्डै ६ महिना इन्डोनेसियाको प्रहरी हिरासतमा बसेर गैरआवागमनको थप कानुनी प्रक्रिया पूरा गरेपछि गत बुधबार नेपाल फर्किएका छन् । इन्डोनेसियामा नेपाली अलपत्र परेकाबारे जानकारी पाएर उद्धार समन्वयमा लागिपर्दै आएका नाइजेरियाको लेगोसस्थित गैरआवासीय नेपालीका अभियन्ता हिक्मत थापाले थुनामा राखिएका नेपाली आफ्नो घरफिर्ती हवाई शुल्क बुझाएर काठमाडौं फिरेको जानकारी दिए ।राजधानी जकार्ताबाट अढाइ घण्टाको हवाई उडानमा पुगिने मकासार सहरको सुलाबेसी टापुमा रहेको अध्यागमन निगरानीमा ४ नेपाली युवा गत वैशाखको अन्त्यमा पक्राउ परेका थिए । उनीहरूलाई समुद्र तटीय निगरानीमा रहेका सुरक्षाकर्मीले पक्राउ गरेपछि स्थानीय प्रहरी हिरासतमा राखिएको थियो । सुलाबेसी टापुको साउम्लक्की नाकाबाट झन्डै १ घण्टा पानीजहाज यात्रा गरेपछि अस्ट्रेलिया सीमावर्ती बिन्दु (डार्बिन) पुगिने योजनासहित स्थानीय नेपाली मूलका इन्डोसियन आलिफ मोहम्मद (सोनम) ले गैरकानुनी आप्रवासनको उपाय सुझाएका थिए ।मुगुका चार युवाले अस्ट्रेलिया छिर्न पाइने आसमा नेपालमा रहेका र इन्डोनेसियाका एजेन्टलाई गरेर जनही २० लाख रुपैयाँ शुल्क बुझाएका थिए । अस्ट्रेलियाको डार्बिनमा रहने नेपाली मूलकै माइकल नामका एजेन्टले यसरी पैसा तिरेर आउने आप्रवासीलाई आवागमनमा सहजीकरण गर्ने बताइएको थियो । अलपत्र परेका सलबहादुर कार्की, विक्रमबहादुर मल्ल, विनोदकुमार बुढा र अंगबहादुर शाहीलाई यसअघि अन्तर्राष्ट्रिय आप्रवासन संगठन (आईओएम) वा आप्रवासन मामलासम्बद्ध संस्थाको सहयोग जुटाएर घरफिर्ता ल्याउने पहल थालिए पनि कुनै निकायले तदारुकता नदेखाएको थापाले जानकारी दिए । आफ्ना छोराहरू इन्डोनेसियाली अध्यागमनको हिरासतमा पुगेको थाहा पाएपछि सम्बद्ध परिवार परराष्ट्र मन्त्रालयको सम्पर्कमा पुगेका थिए । घरफिर्ती भएकामध्ये अंगबहादुरकी श्रीमती एक्का शाहीले पक्राउ परेका आफन्तको उद्धारमा हारगुहार गर्दै आएकी थिइन् ।यसरी बिदेसिने सपना देखेर अलपत्र पर्नेमा मुगुमा सामान्य पसल चलाउँदै आएकादेखि सिभिल इन्जिनियरिङ तथा नर्सिङमा डिप्लोमा गरेका युवासमेत छन् । अवैध आप्रवासनको यो मुद्दा बाहिर आएपछि जकार्तास्थित अस्ट्रेलियन दूतावासले पनि नेपाली युवालाई आवश्यक कानुनी र कागजी सहयोग गर्न जकार्ताको नेपाली कन्सुलेट तथा मलेसियास्थित नेपाली दूतावासलाई पत्राचार गरेको थियो ।"
विपन्नलाई नगरको किरिया खर्च,"(धनगढी)परिवारमा वृद्धावस्थाका आमाबाबु अनि बाल्यावस्थाका छोराछोरी । मधुमेह रोगका बिरामी भए पनि दिनभर मजदुरी गरेर ल्याएको ज्यालाले उनको घरमा चुलो बल्थ्यो । धनगढी उपमहानगर१६ भादा दक्षिणपुर गाउँका उनै ३९ वर्षीय खुसीराम चौधरीको गत कात्तिक १ मा मृत्यु भयो । घरको मुख्य मान्छेको मृत्यु भएपछि अन्तिम संस्कार गर्न पनि खर्चको अभाव थियो । बुबाको मृत्यु भएपछि १७ वर्षीय छोरा दामोदर चौधरीले नगरपालिकाको टोल फ्रि नम्बरमा फोन गरे । आधा घण्टामै नगरप्रहरी उनको घरमा पुगे । दुई जना नगरप्रहरीले शव बहानसहित नगद पाँच हजार लिएर आए । नगरप्रहरीले पैसा दिएपछि काजकिरियामा सजिलो भयो, खुसीरामका आफन्त सन्तराम चौधरीले भने ।गत कात्तिक १४ मा धनगढी१२ की कृष्णमती जैसीको मृत्युमा पनि परिवारलाई आर्थिक समस्या थियो । जैसीका परिवारले पनि उपमहानगरको टोल फ्रि नम्बरमा फोन गरे । दुई नगरप्रहरी पाँच हजार रुपैयाँ लिएर तत्काल उनको घर पुगे । कार्यालयमा फोन आएपछि कात्तिक २२ मा धनगढी१६ ओझा टोलका ३७ वर्षीय लालबहादुर थापाको निधनमा पनि शव बाहनसहित नगद लिएर नगरप्रहरी उनको घरमा पुग्यो । नगरप्रहरी आर्यघाटसम्म पुगेर उपमहानगरले तयार पारेको श्रद्धाञ्जली झन्डा ओढाएर फर्किने गरेका छन् ।विपन्न परिवारका लागि आफ्नो परम्परा र रीतिरिवाजअनुसार दाउरालगायत दाहसंस्कारका लागि आवश्यक सामग्री जुटाउन सजिलो हुँदैन । त्यसैले धनगढी उपमहानगरले नगर क्षेत्रभित्र बसोबास भएका अति विपन्न परिवारका सदस्यको मृत्यु भएको खबर आएमा तत्काल पाँच हजार नगद उपलब्ध गराइरहेको छ । गत असोज १ देखि उपमहानगरले यो सहायता उपलब्ध गराउन थालेको हो । सहायता रकम लिन उपमहानगरले सामान्य नियम बनाएको छ । यसका लागि कार्यालयमा कुनै निवेदन पेस गरिरहनु पर्दैन । कार्यालयले व्यवस्था गरेको पैसा नलाग्ने निःशुल्क नम्बरमा फोन गरे पुग्छ । मृतकको अन्तिम संस्कार सुरु गर्नुअघि नगरप्रहरीलाई फोन गरे पुग्ने नियम बनाइएको छ । अन्तिम संस्कार गरिसकेपछि खबर गरेमा भने सहायता रकम पाइँदैन, नगरप्रवक्ता सन्तोष मुडभरीले भने ।मृतकका परिवार तथा आफन्तबाट फोन आउनेबित्तिकै नगरप्रहरीले सम्बन्धित वडाका जनप्रतिनिधिलाई पनि खबर गर्छन् । र, तत्काल मृतकको घरमा पुग्ने व्यवस्था उपमहानगरपालिकाले मिलाइराखेको हुन्छ । त्यस्तो सहायता रकम प्रदान गर्न कार्यालयले हामीलाई अग्रिम पैसा दिएको हुन्छ । त्यसैले हामी तत्काल मृतकको घरमा पैसा लिएर पुग्छौं, नगरप्रहरी प्रमुख भूपेन्द्र खड्काले भने, दुई जना नगरप्रहरी पठाएर अन्तिम श्रद्धाञ्जलीको झन्डा ओढाएर फर्किने गरेका छौं । असोज र कात्तिकमा गरी ६९ जनालाई नगरप्रहरीले घरमै पुगेर सहायता रकम उपलब्ध गराएको प्रवक्ता मुडभरीले बताए ।उपमहानगरको यो निर्णय विपन्न परिवारका लागि निकै महत्त्वपूर्ण रहेको स्थानीय बताउँछन् । हाम्रो गाउँठाउँमा कैयौं यस्ता परिवार छन्, जसले मर्दापर्दा ऋण लिनुपर्छ । उनीहरूलाई यसरी सहायता रकम उपलब्ध गराउनु कल्याणकारी काम हो, धनगढीका नागरिक अगुवा खड्कराज जोशी भन्छन्, पैसा नभएर समस्या पर्दाको पीडा त सम्बन्धित परिवारलाई थाहा हुन्छ । उपमहानगरको यो राम्रो पहल हो ।दाह संस्कारका बेला पनि धनी र गरिबबीच विभेद हुने घटनाका कारण उपमहानगरपालिकाले अन्तिम संस्कारका लागि न्यूनतम सहायता उपलब्ध गराउने नीति लिएको नगरप्रमुख गोपाल हमाल बताउँछन् । एक पटक मलामी गएका बेला आर्यघाटमा एउटाको चिता दाउरामा जलिरहेको र छेवैमा अर्को चिता दाउरा किन्ने पैसा नभएर टायरमा जलिरहेको देख्दा मन कटक्क भयो, नगरप्रमुख हमालले भने, दाउरा र कात्रो किन्ने पैसा नहुने पनि कतिपय परिवार हुन्छन् । त्यस्ता परिवारलाई सहायता रकम उपलब्ध गराउने गरेका हौं ।"
अनुदानको बेथिति,"अनुदानको विविधतानेपाली कृषि विविधतापूर्ण छ । हाम्रा कृषिको विविधताका दुई खम्बा छन् एउटा, प्राकृतिक विविधता जुन जो हावा, पानी, माटोमा आधारित छÙ र अर्को, सांस्कृतिक विविधता । हाम्रो कृषि प्राविधिक कर्म मात्रै नभएर सांस्कृतिक विविधतासहितको संस्कृति पनि हो । अहिलेको कृषि अनुदानको प्रक्रियाले ट्याक्टर ल्याउँछ, जुन समथर मैदानी खेतीलाई काम लाग्छ । हिमाली कृषि गर्ने शेर्पाले के अनुदान पाउँछ ? डोल्पाको उपल्लो भेगमा कृषि गर्नेलाई राज्यले कसरी संरक्षण गर्न सक्छ ? आजभन्दा छ वर्षअघि एउटा अनुसन्धान गर्न म कालिकोट पुगेको थिएँ । मान्म बजारभन्दा थोरै माथि एक दिन ट्याक्टर लगाएर खेत जोत्ने कार्यक्रम रहेछ । जिल्ला हाकिमले कार्यक्रम उद्घाटन गरे । कृषिको आधुनिकीकरण भएको गफ कालिकोटभरि फैलियो । तर पाँच मिनेट जोतेपछि ट्याक्टर कान्लामा फस्यो । एक महिनासम्म निकाल्न सकिएको थिएन । जात्रा थियो । कालिकोटमा चाहिने कृषि अनुदान कस्तो हो ? इलाममा चाहिने कस्तो हो ? रौतहटमा चाहिने कस्तो हो ? शेर्पालाई चाहिने कस्तो हो ? चेपाङलाई चाहिने कस्तो हो ? यस्ता प्रश्नको सूची धेरै लामो हुन्छ । त्यसो भएर हामीले अनुदानको विविधतालाई आफ्नै परिवेशमा व्याख्याविश्लेषण गर्नु जरुरी छ । त्यो विविधतामा आधारित अनुदानले मात्रै समस्याको सम्बोधन गर्न सक्छ । अनुदानका दृष्टिले पार्टी पक्षधरता किसान अनुदानलाई सामाजिक न्याय र पार्टी पक्षधरताको कोणबाट विश्लेषण गर्ने हो भने, पार्टीहरू व्यावसायिक किसान र ठूला किसानसँग छन् । पार्टीहरूको पक्षधरता पार्टीका घोषणापत्र र नेताहरूको भाषणबाट गरिनुको कुनै अर्थ छैन । कुनै पनि पार्टी सरकारमा पुगेका बेला सरकारी कृषि कार्यक्रमले कुन वर्गलाई छोएको छ भनेर विश्लेषण गर्ने हो भने यसको सोझो उत्तर आउँछ व्यावसायिक र ठूला किसान । यो प्रक्रियाले गर्दा थोरै घरानाले राज्यको दोहन गर्ने सम्भावना बढ्छ । यसबाट किसान होइन, कर्पोरेट बलियो हुने सम्भावना हुन्छ । अहिले पार्टीहरूले लिएको बाटो यही हो । पार्टीको नाम फरक हुनु आफैंमा अनौठो छ तर कृषि कार्यक्रमबाट जुन पार्टी आए पनि एउटै वर्गले फाइदा पाउनु अर्को अनौठो छ । पार्टीहरूले आफ्नो पार्टीको कृषि नीति, कार्यक्रम, मान्यता, रणनीति फेरबदल नगर्ने हो भने सरकार आफैं कहीँबाट फेरिँदैन । सरकार त्यस्तो अमूर्त विषय होइन तर निराशाजनक कुरा कहाँ छ भने, पार्टीहरू बहस, छलफल र पुनःसंरचनाका लागि तयार छैनन् । धोका त किसानहरूले सबै पार्टीबाट खाएकै छन्, तर साना, सीमान्त र मध्यम किसानहरूलाई सबैभन्दा बढी धोका कसैले दिएको छ भने त्यो फाट्टफुट्ट सर्वहारा वर्गको नाम लिएर कम्युनिस्टको साइनबोर्डमुनि बसेर शासन गर्ने पार्टीहरूले दिएका छन् ।"
भूकम्पपीडितलाई चिसोबाट जोगाऊ,"तापक्रम जतिजति ओर्लंदै छ, जाजरकोट भूकम्पपीडितहरूको जनजीवन उतिउति कष्टप्रद बन्दै छ । दुई सातादेखि त्रिपालको ओतमा रहेका उनीहरू चिसो थेग्न नसकेर बिरामी परिरहेका छन् । पछिल्लो एक सातामै सात जनाको मृत्यु भइसकेको छ । भूकम्पबाट जसोतसो जोगिएकाहरू यति बेला चिसिँदो यामलाई कसरी पार लगाउने भनेर पिरोलिएका छन् । त्यसमाथि बेलाबेला गइरहने परकम्पले अत्याउन छाडेको छैन । कात्तिक १७ को भूकम्पपछि जाजरकोट, रुकुम पश्चिमलगायत जिल्लाका ३५ हजारभन्दा बढी परिवार त्रिपालमुनि छन् । सरकारले अहिलेसम्म एक परिवारका लागि एउटाएउटा त्रिपाल र कम्बल मात्र उपलब्ध गराउन सकेको छ । भत्किएको घरभित्रै लत्ताकपडा पुरिएका र खास गरी कमजोर आर्थिक अवस्था भएका परिवारले न्यानोका लागि आफैं थप बन्दोबस्त मिलाउन सकेका छैनन् । उनीहरूलाई चिसिँदो रात कटाउन मुस्किल पर्दै गएको छ । त्रिपालले सिरेटो छल्न सक्दैन, अझ राति सुतेका बेला शीत चुहिन्छ । जीउलाई न्यानो पार्न पर्याप्त लत्ताकपडा छैनन् । न्यानो ओतको अभावमा भूकम्पपीडितका प्रायः सबै बस्तीमा रुघाखोकी, ज्वरो, निमोनियाजस्ता स्वास्थ्य समस्या देखिएका छन् । चिसोले सबैभन्दा बढी समस्यामा बालबालिका, वृद्धवृद्धा, दीर्घरोगी, गर्भवती र सुत्केरी छन् । पछिल्लो एक सातामा ज्यान गुमाएका सातमध्ये पाँच जना वृद्ध हुन् । उनीहरूमा तीन जना दमका बिरामी थिए । स्वास्थ्यकर्मीको भनाइअनुसार चिसोले नै उनीहरूको स्वास्थ्य अवस्था बिग्रिएको थियो । अघिल्लो शुक्रबार मृत्यु भएकी एक महिलाको उमेर ४८ वर्ष मात्र थियो । भूकम्पले भत्काएको घरभित्रै औषधि पुरिएपछि औषधिलाई निरन्तरता दिन नसकेका कतिपय दीर्घरोगीलाई पनि चिसोले असर गरेको देखिन्छ । अहिले चिसोका कारण देखा परेको, बल्झिएको स्वास्थ्य समस्या लिएर भूकम्पपीडितहरू अस्पताल पुग्ने क्रम बढेको छ । जाजरकोटको बारेकोट गाउँपालिकास्थित आधारभूत अस्पतालमा दिनमा डेढ सय जनासम्म बिरामी पुग्ने गरेको तथ्यांकले पनि पछिल्लो समय स्वास्थ्य समस्या कति जटिल बन्दै गएको छ भन्ने स्पष्ट पार्छ । भूकम्प जानासाथ नै प्रभावित क्षेत्रमा स्वास्थ्य समस्या निम्तिने आकलन जोकोहीले गर्न सक्थ्यो किनभने दिन प्रतिदिन तापक्रम ओर्लंदै थियो, पीडितहरू त्रिपालमुनि थिए । तर त्यसले जटिलता ननिम्तियोस् भनेर सरकारले बेलैमा वैकल्पिक प्रबन्ध मिलाउन सकेन । भूकम्पमा बाँचेकाहरूले न्यानो लत्ताकपडाको अभावमा चिसो थेग्न नसकेर ज्यान गुमाउनुपर्ने अवस्था आउनु दुःखद् छ । दुई साता बितिसक्दा पनि पीडितका लागि तत्काल आवश्यक सामग्रीको बन्दोबस्त नभइरहँदा भूकम्पलगत्तै प्रधानमन्त्री, मन्त्री र नेताहरू लस्कर लागेर प्रभावित क्षेत्र पुग्नुको औचित्यमाथि प्रश्न गर्नुपर्ने अवस्था बनेको छ । सरकारले भूकम्पपीडितको जीवनरक्षालाई मुख्य प्राथमिकता दिन जरुरी छ । बिरामीहरूको औषधिउपचारमा कुनै कमी नहुने गरी स्वास्थ्यकर्मी र औषधि व्यवस्थापन त गर्नुपर्छ नै, जतिसक्दो छिटो घुम्ती स्वास्थ्य शिविरहरू पनि सञ्चालन गर्नुपर्छ । प्रभावित क्षेत्रमा अहिले देखिएको स्वास्थ्य समस्याको मुख्य कारण चिसोयाम हो । त्यसैले पीडितहरूलाई त्रिपालबाट न्यानो आवासमा जतिसक्दो छिटो सार्न सक्नुपर्छ । शीत चुहिरहने, सिरेटोसमेत नछेक्ने त्रिपालभित्रको बास पीडितका लागि हिउँदमा झनै कष्टकर हुनेछ । भत्किएका घरको पुनर्निर्माण तत्काल सम्भव देखिँदैन । त्यतिन्जेलका लागि अस्थायी आवास बनाइदिएर प्रभावितहरूलाई सार्नुपर्छ र थप न्यानो लत्ताकपडा बन्दोबस्त गरिदिनुपर्छ । केही राजनीतिक दल र संघसंस्थामा अस्थायी छाप्रा निर्माणमा जुटेका छन्, जुन सराहनीय छ । भूकम्पपीडितका लागि न्यानो बास व्यवस्थापनमा स्थानीय, प्रदेश र संघ तीनै तहका सरकारले हातेमालो गर्नुपर्छ । अर्को हिउँद भूकम्पपीडितका लागि कष्टकर बन्न नदिन घर पुनर्निर्माण प्रक्रिया पनि जतिसक्दो छिटो अघि बढाइनुपर्छ । प्रभावित क्षेत्रमा स्वास्थ्य समस्या निम्तिने अर्को कारण सरसफाइ अभाव हो । भूकम्पले मुहान भत्काएका कारण कतिपय ठाउँमा स्वच्छ पानीको अभाव छ । त्रिपालमुनि बसिरहेकाहरूले खुला ठाउँमा खाना पकाएर खानुपर्ने स्थिति छ । अर्कातिर भूकम्पले शौचालय भत्काएका कारण खुला ठाउँमा शौच गर्नुपर्ने बाध्यता छ । सरकार, नागरिक समाजका अगुवाले पीडितलाई पानी शुद्धीकरण गरेर पिउन, अस्थायी शौचालय निर्माण गर्न र सरसफाइमा ध्यान दिन प्रेरित गर्नुपर्छ, सहयोग गर्नुपर्छ । सरसफाइ अभावका कारण स्वास्थ्य समस्याले महामारीको रूप लियो भने परिस्थिति अझ जटिल बन्छ । त्यस्तो अवस्था आउन नदिन सरकार बेलैमा सजग र गम्भीर बन्नुपर्छ, समुदायलाई पनि सचेत पार्नुपर्छ ।"
रेमिट्यान्समा निर्भर अर्थतन्त्र,"विदेशी मुद्रा आम्दानीमा रेमिट्यान्सको योगदान ६७ प्रतिशत शीर्षकको खबरमा पछिल्लो समय कुनकुन क्षेत्रको सहयोगले नेपालको अर्थतन्त्र चलायमान बनेको छ भन्ने विषय समेटिएको छ । राष्ट्र बैंकको तथ्यांक अनुसार गत आर्थिक वर्षमा विभिन्न स्रोतबाट भित्रिएको विदेशी मुद्रामध्ये सवैभन्दा बढी ६६९ प्रतिशत रेमिट्यान्सको योगदान रहेको देखिन्छ । त्यसअघिको आर्थिक वर्षमा पनि सो अंक ६७४ प्रतिशत थियो । पछिल्ला पाँच आर्थिक वर्षको औसत निकालेर हेर्दा अर्थतन्त्रमा रेमिट्यान्सको योगदान ६० प्रतिशतभन्दा बढी देखिएको छ । गतवर्ष रेमिट्यान्सपछि विदेशी ऋण, अनुदान र कूटनीतिक नियोगमार्फत १०३ प्रतिशत, निर्यातबाट ५२ प्रतिशत, पर्यटन क्षेत्रबाट ३६ प्रतिशत, राष्ट्र बैंकको वैदेशिक लगानीमार्फत प्राप्त ब्याजबाट २१ प्रतिशत र अन्य प्रयोजनबाट ११९ प्रतिशत वैदेशिक मुद्रा सञ्चितिमा योगदान पुगेको थियो । विगत एक दशकको तथ्यांक केलाउँदा पनि पछिल्ला दुई वर्षकै हाराहारीमा रेमिट्यान्सबाट प्राप्त रकमले मुलुकको त्राण धानेको देखिन्छ भने विकासका अन्य सूचक निरन्तर थला परिरहेका छन् । सरकारको प्रयासले अरू कुनै क्षेत्रबाट अर्थतन्त्रमा टेवा पुग्न नसक्नु दुःखद छ । ६ वर्ष अघिदेखि संघीय शासन पद्धति लागू भएपछि अर्थतन्त्रमा रेमिट्यान्सको योगदान ६० बाट ६७ प्रतिशतमा पुग्नु र सो अंक बर्सेनि बढिरहनुले सरकारका वर्तमान विकास आयोजना अर्थहीन भएको भन्न कर लाग्छ । रेमिट्यान्सको ठूलो रकम विकास कार्यमा उपयोग नहुनु, मुलुक आयातको भरमा टिक्नु, सर्वत्र कामभन्दा विलासिताको माहोल खडा हुनुजस्ता अवाञ्छित सन्दर्भबाट मुलुकको आर्थिक जग हल्लिरहेको छ, आफ्नो बलबुतामा खडा हुन नसक्ने अवस्थामा पुगेको छ । प्रदेश सरकारका जिम्मेवार नेताहरू विकासभन्दा आआफ्नै स्वार्थमा अल्झिएको दुरुह अवस्थामा प्रदेश सरकारबाट आर्थिक सुधारको आशा राख्न सकिँदैन । सत्ताधारीले क्याल्कुलेटर थिचेर रेमिट्यान्सबाट प्राप्त रकमबाट आर्थिक वृद्धिदरको आँकडा प्रस्तुत गरिरहँदा मुलुकको अर्थतन्त्र भने दयनीय बन्ने अवस्थामा पुगेको छ, तहसनहस भइरहेको छ ।भुवनेश्वर शर्मा, चन्द्रागिरि२, काठमाडौं"
हरेक क्षेत्रमा नेपाल किन पछाडि ?,"नेपालमा राजनीतिक अस्थिरता तथा सामाजिक, धार्मिक र सांस्कृतिक विचलन आइरहनुको पछाडिका कारण १ सानो देश, धेरै राजनीतिक दल २ धेरै नेता तथा विवेकहीन कार्यकर्ता ३ दुई ठूला छिमेकी मुलुकको पृथक राजनीतिक संरचना ४ सक्षम युवा शक्तिको विदेश पलायन ५ सिद्धान्तहीन राजनीति ६ दलीय प्रणालीभित्र निरंकुशतन्त्र ७ सहरमुखी बसाइको लालचले भ्रष्टाचार मौलाउनु ८ प्रत्येक संवैधानिक निकाय, प्रशासनिक क्षेत्र तथा हरेक मन्त्रालय सत्तामुखी नेताहरूको भागबन्डामा अल्झिनु९ शिक्षामा अझै पनि व्यावहारिकभन्दा सैद्धान्तिक ज्ञानलाई नै प्राथमिकता दिइनु१० स्वास्थ्य क्षेत्रमा संवेदनशील नहुनु११ सत्तामा हुनेहरूमा देश बनाउने मिसन, भिजन र प्लानिङको कमी १२ युवा, बुद्धिजीवी वर्ग सत्ताविमुख हुनु १३ बजेट उत्पादनमुखीभन्दा पनि वितरणमुखी हुनु खिमराज गिरी, काठमाडौं"
निजी क्षेत्रलाई प्रोत्साहनको खाँचो,"२०८० कात्तिक १६ मा प्रकाशित कान्तिपुरको सम्पादकीय भुक्तानीमा अर्थको किन कन्जुस्याइँ पढेपछि केही लेख्न मन लाग्यो । आफूले लिएको काम समयमै सम्पन्न गर्नु ठेकेदारको कर्तव्य हो भने सम्पन्न भइसकेको कामको रकम समयमै भुत्तानी गर्नु सरकारको दायित्व हो । काम भइसकेको लामो समयपछि पनि ठेकेदारले सरकारबाट पाउनुपर्ने रकम नपाएको थाहा पाउँदा दुःख लाग्यो । ठेकेदारले रकम समयमै रकम नपाउनु भनेको कामदारले ज्याला नपाउनु हो । ठेकेदारलाई समयमै रकम भुक्तानी नगर्दाको परिणाम ज्यालादारी गर्ने नागरिकले समेत दुःख पाउँछन् भन्ने बारेमा सरकार बेलैमा सचेत बन्नुपर्छ । सरकारले ठेकेदारलाई समयमै रकम भुक्तानी नगर्दा मुलुकको अर्थतन्त्रमा समेत असर पर्छ । यसले उत्पादन र वितरणमा असन्तुलन निम्त्याउँछ । हामी जस्ता साना, मझौला व्यवसाय गर्नेको व्यापार घटेर सटर खाली हुँदै जानु, बैंकमा रकम थुप्रिँदै जानु, बैंकको ब्याजदर घट्नु र बैंकबाट ऋण लिने मानिसको संख्या घट्दै जानुजस्ता समस्या अर्थतन्त्र चलायमान नभएर नै सिर्जना भएको हो । सरकारले ठेकेदारको रकम दिने र पुँजीगत खर्च बढाउने हो भने नेपालको अर्थतन्त्र स्वाभाविक रूपमा चलायमान हुन्छ । चालु आर्थिक वर्षको पहिलो त्रैमासिक बितिसक्दा पनि सरकारले पुँजीगत खर्च बढाएको देखिएन । राजस्व पनि पर्याप्त उठ्न सकेको छैन । भएका उद्योग, कलकारखाना धमाधम बन्द हुँदै छन् । रोजगारी दिन प्रतिदिन घट्दो छ । देशका युवा बिदेसिने क्रम बढ्दो छ । निजी क्षेत्रले पनि लगानी बढाएको छैन । निजी क्षेत्रलाई विश्वासमा लिन नसक्नु सरकारको कमजोरी हो । उद्योगधन्दा खोल्दै नखोल्ने अनि निजी क्षेत्रलाई पनि सरकारले सहुलियत र संरक्षण नदिने देशका युवासँग विदेश जानुको विकल्प हुँदैन । यस्तो विषम परिस्थितिमा सरकारले निजी क्षेत्रलाई विश्वासमा लिन सक्नुपर्छ । तिलप्रसाद न्यौपाने, बेलकोट गढी, नुवाकोट"
टिकटक बन्दको हतारो,"टिकटक बन्द गर्नु नै समस्याको हल हो ? टिकटक बन्द गरेपछि देशमा सुशासन कायम हुन्छ ? विकृति हट्छ ? केही दिनयता यस्ता प्रश्न उठिरहेका छन् । सूचना तथा सञ्चारमन्त्री रेखा शाहले टिकटकले विकृति ल्यायो अनि बन्द गर्नुपर्यो भन्नुभयो । के टिकटकले मात्र देशमा विकृति ल्याएको हो ? यसले विकृति ल्यायो भनेर बन्द गर्ने होइन, यसलाई नियमन गर्नुपर्यो । मन्त्रीज्यू, औंलामा घाउ हुँदा औंला काट्ने होइन, घाउको उपचार गर्ने हो । टिकटकबाटै कतिले राम्रो आम्दानी गरेका थिए, आफ्नो परिवार पालेका थिए । नराम्रो मात्र देख्ने, राम्रो नदेख्नेलाई के भन्नू खोइ ? सोसल मिडिया बन्द गर्नु जनताको नैसर्गिक अधिकार हनन गर्नु हो । प्रजातन्त्रमा यो जायज होइन । टिकटकले नराम्रा मात्र नभएर राम्रो कुरा पनि दिएको छ । लिनेले नराम्रो मात्र लिन्छ भने कसको के लाग्छ ! आफू नियमन गर्न नसक्ने अनि जनताले आफ्नो पीडा पोख्ने सोसल मिडिया बन्द गराउने ? सरकार गर्नुपर्ने काम गर्दैन, गर्नु नपर्ने काम तत्काल गर्छ । टिकटक बन्द गर्ने निर्णय किन यति हतार गरियो ? अहिले टिकटक बन्द गर्ने सरकारको निर्णयविरुद्ध अदालतमा निवेदन परेको छ । अदालतले यसलाई फुक्का गर्यो भने सरकारले के गर्छ ? भूकम्पपीडितले जाडोले ज्यान गुमाउन थालेका छन्, त्यसप्रति सरकारको ध्यान छैन, टिकटक बन्द गर्न हतार गर्छ । पुरुषोत्तम घिमिरे, जोरपाटी, काठमाडौं"
'केन्द्रका नेताहरूले आफूखुसी प्रदेश चलाउन खोजिरहेका छन्',"कांग्रेसबाट विद्रोह गरेर एमालेको समर्थनमा केदार कार्की कोशी प्रदेशको मुख्यमन्त्री बन्दा केन्द्रीय सत्ता गठबन्धनमा हलचल गरायो । यस घटनाले कांग्रेसमा सृजना गरेको अन्तरविरोध अझै मत्थर भइसकेको छैन । प्रधानमन्त्री पुष्पकमल दाहाल प्रचण्ड आफ्नो सत्तायात्रा बीचमै दुर्घटनामा पर्ने हो कि भन्ने चिन्ताबाट मुक्त भइसकेका छैनन् । कोशी प्रदेशको राजनीतिले पनि अझै लय समातिसकेको छैन । मन्त्रिपरिषद्को पूर्णता, सभामुखको निर्वाचन र बजेटजस्ता विषय थाती रहेकाले अनेक संशय कायमै छन् । यसै सन्दर्भमा कोशी प्रदेशका मुख्यमन्त्री कार्कीसाग कान्तिपुरका लागि कृष्ण आचार्य, कुलचन्द्र न्यौपाने र गंगा बीसीले गरेको कुराकानीको सम्पादित अंश:एक वर्षको अवधिमा कोशी प्रदेशमा विभिन्न सरकार बने । तपाईं मुख्यमन्त्री बन्दा पार्टीबाटै विद्रोह गर्नुभयो । यो तहमा कसरी पुग्नुभयो ? अघिल्लो कार्यकाल (२०७९ को चुनावअघि) मा म प्रमुख सचेतकको भूमिकामा थिएँ । त्यो भूमिका निर्वाह गर्दा प्रदेशसभाको नियमावलीदेखि दलसँग सम्बन्धित कानुन बनाउँदासम्म धेरै अनुभव भयो । त्यति बेला संघीय संसद्को विघटन र अदालतबाट भएको पुनर्बहालीको पृष्ठभूमि, दलसँग सम्बन्धित संवैधानिक व्यवस्था, संविधानमा भएको विश्वास, अविश्वासको प्रस्ताव, सरकारलाई दिने समर्थन र समर्थन फिर्ताको अवस्था सबैका बारेमा गहिरो अध्ययन र अन्तरक्रिया गर्ने मौका मिल्यो । त्यस छलफलसँगै म आन्तरिक मामिला मन्त्री पनि भएँ । आन्तरिक मामिलाभित्र कानुन मन्त्रालय पनि छ । कानुनका जानकारहरूसँगको उठबस पनि भयो । त्यसले गर्दा संविधानका धेरै प्रावधानका बारेमा म पूर्वजानकार थिएँ । प्रदेशमा निर्वाचित भएर आएपछि संसदीय दलको नेतामा प्रतिस्पर्धा गरेँ । दलको नेतामा असफल भइयो । संघमा एमालेमाओवादीको गठबन्धन सरकार बन्यो । प्रदेशमा पनि त्यही गठबन्धनको सरकार भयो । हामी प्रतिपक्षमा भयौं । जब केन्द्रमा गठबन्धन पुरानै ठाउँमा आइपुग्यो, प्रदेशलाई पनि उत्साही बनायो तर संख्यात्मक समीकरण हाम्रो पक्षमा आइसकेको थिएन । त्यस बेलादेखि नै मलाई संविधानको धारा १६८ को उपधारा ५ अन्तर्गत सरकार बन्छ भन्ने भित्रैदेखि लागेको थियो । कोशीमा सत्ता गठबन्धन अर्थात् कांग्रेस, माओवादी, एकीकृत समाजवादीको बहुमत थिएन । त्यहाँ एमाले, राप्रपा र जसपाको गठबन्धनको पक्षमा बहुमत थियो । यो गठबन्धन नै कायम भएको भए हामीले सरकार बनाउन सक्ने थिएनौं । जसपा एमाले गठबन्धन छाडेर आएपछि मात्रै हाम्रो पक्षमा बहुमत पुगेको हो तर सभामुख गठबन्धनबाटै भएका कारण सरकार बनाउन संख्यात्मक समस्या कायमै थियो । मैले त्यति बेलै नेताहरूलाई कि त हामीले ६ सिट रहेको राप्रपालाई ल्याउन सक्नुपर्छ नत्र धारा १६८(५) को सदुपयोग गर्नुपर्ने बाध्यता आइलाग्छ भन्ने जानकारी गराउँदै आएको थिएँ । तर, नेताहरूले अदालतमा जे पनि गर्न सकिन्छ भनेजस्तो गरेर सभामुखसमेतको हस्ताक्षरबाट मुख्यमन्त्री बनाउने गलत बाटो लिनुभयो । कांग्रेस नेता शेखर कोइरालाले कोशी प्रदेशमा धारा १६८(५) को सरकार बन्ने संकेत गर्दै आउनुभएको थियो । मलाई पनि त्यही लागेको थियो । सभामुखसमेतको हस्ताक्षर गराउने अभ्यासको शेखर दाइले सुरुदेखि नै विरोध गर्नुभयो, हामीले विरोध गरौं । सभामुख छुट्टै सांसद हो भन्नेजस्तो व्यवहार गर्नु नितान्त गलत थियो । माओवादीभित्रै पनि विरोध भइरहेको थियो । माथिबाट गठबन्धनको निर्णय भनेर पछि हस्ताक्षर गर्ने र राजीनामा गर्नेसम्मको नेताहरूको निर्णय मान्नुभयो । जति बेला पार्टी सभापति शेरबहादुर देउवा उद्धव थापालाई मुख्यमन्त्री बनाउन लाग्नुभएको थियो, त्यति बेला उहाँलाई भेटेरै मैले उद्धवजीको पक्षमा बहुमत जुटाउन कठिनाइ हुन्छ, तपाईंले विकल्प ओपन गर्नुपर्छ भनेँ । विकल्पमा तपाईंले जसलाई चाहनुहुन्छ उसलाई अघि सार्नुहोस् भन्दै आएको थिएँ । नेताहरूलाई यस्तो कुरा भ्रम हो, पार्टीपार्टी मिल्छन् भन्ने पर्यो । मुख्यमन्त्रीमा उद्धवजीको नियुक्ति अदालतले पहिलो पटक उल्टाइदिएपछि दोस्रो पटक पनि गठबन्धनले फेरि उहाँलाई नै अघि सार्ने निर्णय गर्यो । यस्तो निर्णयप्रति कांग्रेस र माओवादीभित्रै विरोध थियो । यही पृष्ठभूमिमा धारा १६८(५) को प्रयोग गर्नुपर्छ भनेर मैले भित्रभित्रै गृहकार्य गरिरहेको थिएँ । अरू हुँदा बहुमत पुग्ने तर उद्धव थापा हुँदा नपुग्ने अवस्था कसरी थियो ? उद्धवजीलाई एमालेले सहयोग गर्ने अवस्था थिएन । हामीसँग राप्रपा विकल्प थियो । राप्रपाले उद्धवजीलाई समर्थन नगर्ने बटमलाइन नै बनाएको थियो । राप्रपाका संसदीय दलका नेता भक्ति सिटौला र उद्धवजीबीच झापाको राजनीति मुख्य समस्या थियो । राप्रपा अध्यक्ष राजेन्द्र लिङ्देन उद्धवजीलाई विश्वासको मत दिन सकारात्मक देखिए पनि भक्ति सिटौला त्यो मान्न तयार थिएनन् । यो धरातलीय यथार्थ गठबन्धनका नेताहरूले बुझ्नै खोजेनन्, एमालेले राम्रोसँग बुझेको थियो । त्यसैले उद्धवजीको नेतृत्वको सरकारले विश्वासको मत पाउँदैन र अन्ततः धारा १६८(५) अन्तर्गत सरकार बन्छ भन्नेमा म विश्वस्त थिएँ । धरातलीय यथार्थ नबुझी निर्णय गर्दा माथिका नेताहरू चुके । दोस्रो पटक उद्धवजीलाई गठबन्धनले अघि बढाएदेखि नै मैले एमाले संसदीय दलका नेता हिक्मत कार्कीसँग छलफल अघि बढाइसकेको थिएँ । त्यसपछि कुराकानी बाक्लिँदै गएर यो स्थितिमा आइपुगेको हो । गठबन्धनका नेताहरूले माओवादीलाई सरकारको नेतृत्व दिने निर्णय गरिसकेको अवस्थामा तपाईंलाई पार्टीभित्र विद्रोह गरेर मुख्यमन्त्री बनाउनुमा कस्तो स्वार्थ थियो ? उद्धवजीकै विश्वासिला पात्राहरूबीच दोस्रो पटक पनि उहाँलाई अघि सार्नु हुँदैन, बरु अविश्वासकै प्रस्ताव राखेर दलको नेताबाट हटाई विकल्प अघि सारौँ भनेर स्थानीय तहमा कुराकानी भइरहेको थियो । त्यसो नगरे कांग्रेसले सरकारको नेतृत्व पाउँदैन भन्ने थियो । साथीहरूले संसदीय दलको नेता बदल्न हस्ताक्षरसमेत गर्नुभएको थियो । उहाँहरूले मलाई खुट्टा टेक्नुपर्छ भन्दै आउनुभयो । सफल होइन्छ कि होइन्न तर खुट्टा टेक्छु भनेर म पनि जुटेँ । कांग्रेसका १९२० सांसदले उद्धवजीलाई हटाउनुपर्छ, उहाँले गर्दा हाम्रो भविष्य पनि अन्योलमा पर्ने भयो भनेर हस्ताक्षर गर्नुले मलाई अघि बढ्न प्रेरणा मिल्यो । मेरो मुख्य शक्ति नै त्यही थियो । अर्को कुरा, मैलै संसदीय दलको नेताको चुनावमै ९ भोट ल्याएको थिएँ । माओवादीका साथीहरूसँग पनि कुराकानी भइरहेको थियो । माओवादीकै केही सांसदले पनि मलाई नेताको मुख नताकौँ, धारा १६८(५) को प्रयोग गर्नुपर्छ भनिरहनुभएको थियो । ग्राउन्ड तयार भएको थियो, माथिका नेताहरूले नबुझेर मात्रै हो । एमालेलाई मनाउनमा कसरी सफल हुनुभयो ? आफ्नो सरकार कुनै पनि हालतमा अघि बढ्ने अवस्था नभएपछि एमालेले विकल्प खोजिरहेको थियो । एमाले व्यक्तिव्यक्तिमा खेलिरहेको थियो । हाम्रा दुई महामन्त्री गगन थापा र विश्वप्रकाश शर्मा पनि एमालेसँगकै कुराकानीमा हुनुहुन्थ्यो, एमालेसँग मिलेर सरकार बनाइहालौँ भन्नेमा हुनुहुन्थ्यो । सांसद अमृत अर्याललाई मुख्यमन्त्री बनाउने दाउ दुई महामन्त्रीको थियो । केदार हुँदैन, अमृत अर्याललाई मुख्यमन्त्री बनाउनुपर्छ भनेर एमाले अध्यक्ष केपी ओलीसँग संवाद गरिरहनुभएको थियो । एक पटक त अमृतजीलाई नै ओलीजीसँग कुरा गर्न पठाउनुभएको थियो । त्यसपछि नै ओलीजीले शेखर दाइलाई मुख्यमन्त्री बन्ने मान्छे चेन्ज गर्नुपर्यो भनेर प्रस्ताव पठाउनुभयो । शेखर दाइले मान्नुभएन । शेखर दाइ नमानेपछि ल भैहाल्यो भनेर ओलीजीले मलाई समर्थन गर्ने गरी हस्ताक्षर पठाउन लगाउनुभएको हो । त्यति बेला एमालेसँग दीर्घकालीन सहकार्यको सहमति भएको थियो कि बिनासर्त समर्थन जनाएको हो ? पहिला राम्रै कुरा भएको हो । धेरै कुरा गर्दा बाहिर हल्ला होला र अर्को दुर्घटना होला भनेर विस्तृतमा केही भएन । अर्को कुरा, ओलीजीले भनेपछि एमाले सांसदहरूले दायाँबायाँ गर्दैनन् भन्ने मलाई विश्वास थियो । मुख्यमन्त्री नियुक्ति भइसकेपछि मात्रै सत्ता साझेदारीका कुरा गरौँला भनेर हामीले पहिल्यै यस विषयमा कुरा गरेनौँ । एमालेको समर्थनमा तपाईं मुख्यमन्त्री भइसकेपछि गठबन्धनका नेताहरूलाई यसबाट सल्केको आगो अरू प्रदेश हुँदै संघमा समेत आउने हो कि भन्ने भय भयो । त्यसै कारण उहाँहरूले शेखर कोइरालासँग सम्झौता गर्नुभयो । अब कोशी प्रदेश सरकारमा एमालेसँगको सहकार्य कस्तो कुन रूपमा अघि बढ्छ ? मुख्यमन्त्रीमा मैले दाबी गरिसकेपछि देउवाजी र प्रचण्डजी मेरो नाममा राजी हुनुहुन्थ्यो । हाम्रो पार्टीमा उपसभापति पूर्णबहादुर खड्का, दुई महामन्त्री गगन थापा र विश्वप्रकाश शर्माले विरोध गर्नुभयो । प्रचण्डजी शेखर दाइ र मीनेन्द्र रिजालसँगको भेटमा कांग्रेस मिल्छ भने म समर्थन गर्छु भनेर तयार हुनुभयो । प्रधानमन्त्रीसँगको भेट सभापति शेरबहादुरजीले मिलाउनुभएको थियो । प्रचण्ड सकारात्मक हुनुभयो र राप्रपासँग कुरा गर्न भन्नुभयो । त्यसपछि शेखर दाइले राप्रपासँग कुरा गर्नुभयो । प्रधानमन्त्रीसँग भएको कुराकानी सभापतिलाई सुनाउन जाँदा त्यहाँ (धुम्बाराहीमा) पदाधिकारी बैठक बसिरहेको थियो । बैठकमा शेखर दाइलाई ह्युमिलिएसन हुने गरी कुरा भएछ । उहाँका कुरा इग्नोर गर्ने काम भएछ । पूर्णबहादुर दाइ र दुई महामन्त्री बरु कांग्रेसको सरकार नबनोस् तर शेखरनजिकको व्यक्ति मुख्यमन्त्री नहोस् भन्नेमा हुनुहुन्थ्यो । विश्वप्रकाशजी र गगनजीलाई केदार नबनोस् भन्ने थियो । तर पूर्णबहादुर दाइलाई शेखर भोलि पार्टी सभापतिको प्रतिस्पर्धी हो, कोशीमा शेखरको मान्छे भयो भने मलाई अप्ठ्यारो पर्छ भनेर शेखर दाइको ग्रुपकै नहोस् भन्ने थियो । उहाँहरू तीनै जना मिलेर पार्टी सभापतिलाई घेराबन्दी गर्ने र प्रचण्डजीलाई कन्भिन्स गर्ने काममा लाग्नुभयो । उद्धवजी नहुने भएपछि माओवादीलाई मुख्यमन्त्री दिने निर्णय गठबन्धनबाट भयो । यस्तो प्रस्ताव पूर्णबहादुर दाइले गर्नुभएको थियो । त्यसपछि त हामी सक भयौं । विद्रोह हुँदै छ भनेर सबैलाई जानकारी थियो र ? अरूलाई नभए पनि उपसभापति र दुई महामन्त्रीलाई थाहा थियो । उहाँहरूले निर्णय नमाने त्यसलाई कारबाही गरिन्छ भन्दै आउनुभएको थियो । कोको विद्रोह गर्दै छन्, ककसले सही गरेका छन् भनेर जानकारी भइसकेपछि उनीहरूलाई बोलाएर छलफल गर्नुपर्ने जिम्मेवारी उहाँहरूको थियो । तर, हामीलाई सम्झाउने नैतिक तागत उहाँहरूले राख्नुभएको रहेनछ । पार्टी सभापति र प्रधानमन्त्रीको समर्थन त तपाईं मुख्यमन्त्री भइसकेपछि मात्रै भएको हो । त्यसअघि नै गठबन्धनले माओवादी संसदीय दलका नेतालाई मुख्यमन्त्रीमा अघि सारेको थियो । यस्तो अवस्थामा तपाईंलाई शेखर कोइरालाको मात्रै नभई बाह्य शक्तिकै आडभरोसा थियो भनिन्छ नि ? पूर्ण रूपमा प्रदेशका सांसदहरू नै मेरो मुख्य आडभरोसा हुन् । सांसदहरू पनि देखिने र नदेखिने दुई खाले थिए । हस्ताक्षर गर्न कतिले माने, कतिले हस्ताक्षर नगरेर समर्थन गरे । त्यस्तो गर्ने सांसदहरूको संख्या २१२२ थियो, जो कांग्रेसकै नेतृत्वमा सरकार बन्नुपर्छ भनेर लागेका थिए । मध्यावधि हुनबाट बचाउनुपर्छ भन्ने मुख्य ध्येय त्यो समूहको थियो । अर्को कुरा, हामीलाई शेखर दाइको साथ थियो । उहाँले सुरुमा अप्ठ्यारो पर्छ कि भनेर सम्झाउन खोज्नुभएको थियो, हामीले धारा १६८(५) को प्रयोग गर्दा पार्टीले कारबाही गर्न सक्दैनमिल्दैन भनेका थियौँ । हामीले निर्वाचन आयोगसँग पनि कुराकानी गरेका थियौँ । अहिलेसम्म नेताहरूको कुरा मान्यौँ, अब संविधानको धारा प्रयोग गर्छौँ भनेपछि शेखर दाइले ठीकै छ भनेर सहयोग गर्ने ग्रिन सिग्नल दिनुभयो, सहयोग पनि गर्नुभयो । यसमा बाह्य शक्तिहरूको कुनै हात छैन । प्रदेश सरकारमा बाह्य शक्तिहरूले हात हाल्छन् भन्ने मलाई लाग्दा पनि लाग्दैन ।एमालेको समर्थनमा मुख्यमन्त्री भएपछि गठबन्धनतर्फ फर्कनुभयो, एमालेलाई छाड्नुभयो । एमालेले खोला तर्यो लौरो बिर्सियो भनेर टिप्पणी गरिरहेको छ नि ? एमालेको समर्थनमा सरकार बनेपछि सहकार्य लामो हुन्छ भन्नेमा म विश्वस्त थिएँ । अझै छु पनि । एमालेको समर्थनमा मुख्यमन्त्रीका लागि दाबी दर्ता गरेपछि नै गठबन्धनबाट मेरा लागि सकारात्मक संकेत आइसकेको थियो । पार्टी उपसभापति र महामन्त्रीले मलाई कारबाहीका गर्न खोजे पनि नहुने अवस्था थियो । म मुख्यमन्त्री भइसकेपछि संसदीय दलमा मेरो बहुमत पुग्ने अवस्था भयो । त्यहीँ आधारमा हामीमाथि कारबाही नहुनेमा विश्वस्त थियौं । गठबन्धनले मलाई समर्थन गर्यो । विश्वासको मत दियो । त्यसपछि सर्वदलीय सहमतिको सरकार बनाउनुपर्छ भनेर म लागेँ । एमालेलाई छोड्ने अवस्था थिएन । दुवै पक्षलाई लिएर जान सकिन्छ भन्ने विश्वास थियो । त्यहीअनुसार मैले वार्ता गरेको थिएँ । एमालेलाई सरकारमा राखिराख्न अन्तिम समयसम्म प्रयास गरेको थिएँ, अहिले पनि प्रयास जारी राखेको छु । एमाले सरकारमा हुँदा माओवादी नजाने र माओवादी हुँदा एमाले नजाने मुख्य समस्या देखियो । कोशीको परिस्थिति बेग्लै भएकाले नमुना सरकार बनाऔं भन्ने मेरो सुरुदेखिकै प्रस्ताव छ । माओवादीले माने पनि एमालेले हठात् सरकार छाड्यो । एमालेले फेरि सरकारमा आउनका लागि सर्त अघि सारेको छ । उसले एमाले र कांग्रेसको मात्र सरकार बनाउनुपर्छ भन्ने मत राख्दै आएको छ । म सर्त र बन्धनबाट मुख्यमन्त्री बनेको होइन । मध्यावधि टार्नकै लागि धारा १६८ (५) अनुसार मुख्यमन्त्री बनेको हो । एमालेसँग आधाआधा कार्यकाल मुख्यमन्त्री बन्ने सहमति पनि भएको थिएन । मैले एमालेसँग थप एक जनालाई मन्त्री बनाउन नाम मागेको थिएँ । माओवादी र एकीकृत समाजवादीबाट पनि ११ जना राखेर मन्त्रिपरिषद् विस्तार गर्न खोजेको थिए । तर माओवादी आएपछि एमालेका मन्त्रीले राजीनामा दिनुभयो । यो अनपेक्षित थियो । मलाई आठ सांसद मात्रै लिएर हिँड्ने होइन, सिंगो पार्टीलाई एक ठाउँमा ल्याउनुपर्ने दायित्व थियो । कोशी प्रदेशमा बजेट पनि आउन सकेको छैन, कामकारबाही ठप्प छन् । सरकार टिकाउन मात्र ध्यान दिएको देखिँदै छ नि ? मैले सरकार चलाउनका लागि मन्त्री बनाउने, नबनाउने विषयमा सम्झौता गर्नुपर्दैन । भोलि सरकारविरुद्ध अविश्वास प्रस्ताव लिएर आए पनि म डराएर सुशासनको कुरामा सम्झौता गर्दिनँ । सरकार विस्तारमा धेरै खचपच भयो भने कांग्रेसको मात्रै पनि सरकार बन्न सक्छ । पार्टीबीचमा तानातानमा फसेर सरकारका कामलाई प्रभावकारी बनाउन ध्यान नदिने भन्ने हुँदैन । सरकार बन्नेबित्तिकै संसदीय समिति बने, प्रदेश निजामती कर्मचारी विधेयक संसद्मा पास हुने अवस्थामा पुगेको छ । सरकारको गति बढेको छ । संसदलाई बिजनेस अभाव हुन नदिन म प्रतिबद्ध छु । बजेट प्रतिस्थापन विधेयक ल्याउन सबै मन्त्रालयलाई सक्रिय बनाइसकेका छौं । मंसिर १३ सम्म प्रतिस्थापन विधेकय ल्याइसक्नुपर्छ । ६७ गते टेबुल गर्ने तयारीमा सरकार छ । गठबन्धनको दबाबमा जान्नँ भन्नुहुन्छ तर मन्त्रिपरिषद् विस्तार अहिलेसम्म हुन सकेको छैन, किन त ? सर्वदलीय सहमतिको सरकार बनाउन छलफल गर्नुपर्ने भएकाले समय लागेको हो । अब बजेट सकेर सरकारलाई पूर्णता दिनुपर्छ भन्ने पक्षमा छु । यस विषयमा सबै पार्टीसँग छलफल गर्दै छौँ ।बजेट पारित गर्न एमालेले समर्थन गर्ने सम्भावना कत्तिको छ ?एमालेले सरकारलाई विश्वासको मत दिइसकेको छ । मुख्यमन्त्री नियुक्तिका लागि हस्ताक्षर लैजाँदा पार्टी छुट्टाएका थिएनौं । त्यसैकारण एमालेले समर्थन फिर्ता गरेको छैन । यसअघि एमाले नेतृत्वको सरकारले दुई पटक बजेट अध्यादेश ल्याएको हो । बजेटमा लफडा गरेर जाने पक्षमा छैनौं । बजेटमा प्रदेशको स्तर राख्छौं । वडा सदस्यले चलाउने बजेट प्रदेश सांसदले चलाए भन्ने आरोप छ । मैले २५ लाखभन्दा तलको योजना नबनाऔँ, प्रतिस्थापन विधेयकमा यसलाई सच्याएर जानुपर्छ भनेर एमालेसँग नै छलफल गरिरहेको छु । कस्तो बजेट ल्याउने तयारी छ ?विगतमा संघीय सांसद, पार्टीको स्वार्थपूर्ति हुने गरी बजेट आयो । भौतिक विकासलाई मात्र ध्यान दिइयो । अब मानवीय विकास हुनेखालको बजेट ल्याउनुपर्छ भनेर प्रतिस्थापन विधेयकमा सामान्य संशोधन गर्ने तयारी सरकारको छ । मानवीय विकास भनेको शिक्षा, स्वास्थ्य, कृषिमा दक्ष जनशक्ति उत्पादन गर्ने, जनतालाई समृद्ध गर्ने हो । दक्ष जनशक्तिले सरकार सञ्चालन गर्ने आधार तयार पार्छ । यस दिशामा पनि बजेटको उद्देश्य हुनुपर्छ । निजी क्षेत्रलाई सरकारकै अंग ठानेर बजेट बनाउनुपर्छ । निजी क्षेत्रबिना सरकार प्रभावकारी हुन सक्दैन । वैचारिक विकास भएन भने भौतिक विकासले मात्रै समृद्धि हासिल गर्न सक्दैनौं भनेर मानवीय विकासका लागि बजेटमा जोड दिनुपर्छ भन्ने हो ।प्रदेशको समृद्धिका लागि केके कार्यक्रम ल्याउँदै हुनुहन्छ ?हामीले प्रदेशमा केही विशेष योजना ल्याउने तयारी गरेका छौँ । कृषिलाई प्राथमिकतामा राखेर कार्यक्रम ल्याउँछौं । हामीले कृषि उत्पादन बढाएर देशमा खाद्य संकट टार्न सक्छौँ । हजारौँ बिघामा कृषि विशेष क्षेत्र बनाएर उत्पादन थाल्ने योजना ल्याउनुपर्नेछ । प्राविधिक शिक्षामा जोड दिइनेछ । शिक्षा, स्वास्थ्य, कृषि, पर्यटन क्षेत्रमा दक्ष जनशक्ति तयार गर्नु आवश्यक छ । अहिले थालनी गर्यौँ भने मानवीय विकासका लागि आधार तयार हुनेछ । सभामुख चयन कहिले हुन्छ ? यो संसद्भित्रको कुरा भयो । मेरो भूमिका चाँडो सभामुख चयन हुनुपर्छ भन्नेमा छ । धेरै समय सभामुख खाली राख्नु हुँदैन । संसद्मा प्रतिस्थापन विधेयक टेबल हुने भएकाले त्यसमा छलफल हुनुपर्छ । यही बीचमा सभामुख निर्वाचनको कुरा अघि बढ्ला । अहिले प्रदेश संरचनाका विषयमा विभिन्न प्रश्न उठिरहेका छन् । यस्ता प्रश्न उठ्नुमा प्रदेश सरकार कत्तिको जिम्मेवार छ ? हाम्रै पार्टीका महामन्त्री गगन थापा प्रदेश यसरी नै चले खारेज हुनुपर्छ भन्दै आउनुभएको छ । तर प्रदेशलाई नै स्वायत्त बनाउनुपर्छ भनेर बोलेको सुनेको छैन । केन्द्रका नेताहरूले आफूखुसी प्रदेश चलाउन खोजिरहेका छन् । प्रदेशको तालाचाबी हातमा लिने केन्द्रीय नेताहरूले नै प्रदेश संरचनाको बदनाम गर्न खोज्दै छन् । अहिले पनि केन्द्रका नेताहरूलाई कोशीमा मन्त्री बनाउन आफूले भनेको मान्दैन भन्ने चिन्ता छ । प्रदेश बलियो बनाउने कार्यक्रम र बजेट केन्द्रबाट दिनुपर्छ भन्ने छैन, कसरी मन्त्री बनाउने भन्ने ध्यान छ । केन्द्रको मुख ताक्ने प्रवृत्तिले पनि प्रदेश धेरै कमजोर भएको छ । केन्द्रका नेतालाई सोधेर बजेट बनाउने प्रवृत्तिका कारण नेताको चाकरी गर्दा मात्रै बजेट जाने, नत्र नजाने भयो । प्रदेशका माननीयहरूमा पनि प्रदेश बलियो बनाउने भावना जाग्न सकेन । प्रदेशको तुलनामा संघ र स्थानीय सरकार प्रभावकारी देखिन्छन् । प्रदेशको औचित्य सावित गर्ने मुख्य जिम्मेवारी प्रदेश सरकार र त्यहाँको संसद्को होइन र ?संविधान कार्यान्वयन कसले गर्ने ? संघीय संसद्ले गर्नुपर्ने हो । संघीय संसद्ले कानुन बनाएपछि प्रदेशले बनाउने हो । संघको कानुनसँग प्रदेशको कानुन बाझिनु हुँदैन । संघले कानुन बनाउँला भनेर पर्खेर बस्यौं । कानुन नबन्दा प्रदेशको काम रोकियो । तर केन्द्रका नेताले संविधान कार्यान्वयन गर्ने र प्रदेशलाई बलियो बनाउने कुरा संसद्मा गरेको सुन्न पाइएको छैन । लोकप्रिय कुरा गरेर, सरकारलाई गाली गरेर सामाजिक सञ्जालमा टीआरपी बढाउने काम मात्रै भइरहेको छ । केन्द्रका नेताहरूको चासो कसलाई मुख्यमन्त्री बनाउने, कसलाई मन्त्री बनाउने भन्नेमा बितेको छ । संघीय सांसद प्रदेश सांसद जति पनि जिम्मेवार भएनन् । प्रदेश सांसदहरूले आफूलाई चाहिने कानुन बनाएका छन् । संघले गर्दा निजामती कानुन, प्रहरी समायोजन कानुन अड्किएको छ । नेताहरूमा केन्द्रीकृत मानसिकता हटेको छैन । प्रदेश र स्थानीय तहमा हुने शासकीय चहलपहल नेताहरूलाई मन परेको छैन । प्रदेश सरकारले संविधानतः अधिकार प्रयोग गर्न पाइएन भनेर प्रधानमन्त्रीलाई ज्ञापनपत्र दिनेदेखि धर्ना बस्नेसम्मका कुराकानी भइरहेको छन्, कोशी प्रदेशले यसमा के गर्दै छ ? संघले प्रदेशलाई अधिकार दिएन भने म पनि सिंहदबारभित्र धर्ना बस्छु । बजेटको प्रतिस्थापन विधेयक सकिनेबित्तिकै संविधान कार्यान्वयनमा संघीय सरकारसँग संघर्ष सुरु हुन्छ । अरू मुख्यमन्त्रीले साथ दिनुभएन भने पूर्वबाट घाम झुल्किन्छ, चारैतिर उज्यालो पुग्छ । अधिकार लिन हामी रुन सक्छौँ, कोपर्न सक्छौँ, लडाइँ गर्न सक्छौँ । गैरजिम्मेवार केन्द्रीय नेताहरूलाई जिम्मेवार बनाउन बाध्य पार्नुपर्छ । तपाईं केन्द्रको दबाबमा नपरीकनै सरकार बनाउन सक्नुहुन्छ ?सक्छु । सर्वदलीय सहमतिको सरकार बनाऔँ भनेरै विस्तारमा ढिलाइ भएको हो । शपथ ग्रहण गर्ने दिनमा मलाई धेरै दबाब आएको थियो । अहिलेको मन्त्रिपरिषद् पनि मैले प्रदेशमा मिलाएर गठन गरेको हो । कोशीमा देखिएको सरकारको अस्थिरतलाई लिएर प्रदेशहरूको बद्नाम भयो भन्ने टिप्पणी छ नि ? कोशीमा संविधानको धारा १६८ का सबै उपधारा प्रयोग भए भन्दैमा प्रदेशहरूको बद्नाम भयो भन्न मिल्दैन । कोशी प्रदेशसभाको तराजु अस्थिर थियो । अब कोशी सरकार स्थिरताको बाटामा अघि बढेको छ । हिलोमा कमल फुल्छ भन्ने उदाहरण हो अहिलेको कोशीको सरकार ।"
सूर्य उपासनाको आदिपरम्परा,"आदिमानव खुला आकाशमुनि, सघन वन र अँध्यारो गुफामा बस्थे । जंगली जनावरको त्राससँगै वर्षा, गर्मी, जाडोको समस्या थियो । मानव विकासको थालनी प्रकृतिको संगतमै भएको थियो । आदिमानवको पहिलो मित्र प्रकृति नै थियो । प्रकृति अर्थात् उनीहरूका अगाडि दृष्टिगोचर हुने सूर्य, चन्द्रमा, आकाश, रूख, चरा, घाम, पानी, जाडो, गर्मी आदि । प्रकृतिका यी अवयवमा हुने सामयिक परिवर्तनले आदिमानवका मनमा कौतूहल उत्पन्न गर्थे । सूर्योदयसँगै मक्ख पर्थे, सूर्यास्त हुँदा चिन्तित हुन्थे । रूखवृक्ष, चराचुरुंगी र जनावरको वंशवृद्धि हुँदा खुसी हुन्थे अनि मृत्यु देखर दुःखी हुन्थे । पतझड, वर्षा, जाडो, वसन्त आदि प्रकृतिमा हुने सामयिक परिवर्तनले आदिमानवमा समयसापेक्ष भाव उत्पन्न गराउँथे जो पछि गएर पर्वका रूपमा विकसित भयो । पतझडमा निराश हुने, वसन्तमा प्रशन्न हुने, अत्यधिक वर्षा हुँदा हतास हुने अनि नजिकैका पशुपक्षी वा जनावर मर्दा शोकाकुल हुने आदिमानव सुरुमा प्रकृतिलाई सृष्टिको स्रोत मान्थे अनि प्राकृतिक विपद्बाट भयमुक्तिका लागि प्रकृतिसँगै प्रार्थना गर्दथे । आदिमानवले प्रकृतिबाटै खुसी हुने, दुःखी हुने, प्रेम गर्ने अनि मिहिनेत गरेर खानाको जोहो गर्ने सीप सिके । जिउँदो देवताका रूपमा सूर्यचन्द्रमालाई पूजा गर्ने परम्परा त्यति बेलैदेखि सुरु भएको मान्न सकिन्छ । तीमध्ये छठीपूजा सूर्य उपासनाको आदिपरम्परा हो । प्रकाश र तापको स्रोत सूर्यले आदिकालदेखि नै मानव जातिलाई आकर्षित गर्दै आएको छ । छठी पर्व कात्तिक शुक्ल षष्ठी र सप्तमीमा मनाइए पनि यसको प्रारम्भ भने चतुर्थीदेखि नै हुन्छ । चतुर्थीको दिन व्रतालुहरूले पवित्र सरोवरहरूमा स्नान गरी चोखो खाने कुरा खान्छन्, जसलाई नहाय खाय भनिन्छ । पञ्चमीको दिन उपवास बसेर राति सक्खर हालेको खीर, पुरी र नुन नहालेको तरकारी खाने चलन छ, जसलाई षडना भनिन्छ । षडनाको प्रसाद परिवारका सबै सदस्यले सँगै खान्छन् । त्यसपछि व्रतालुहरू निराहार उपवासमा बस्छन् । षष्ठीको दिन सन्ध्याकालीन सूर्यलाई तथा सप्तमीको बिहान उदाउँदो सूर्यलाई अर्घ्य दिई चारदिवसीय सूर्य उपासनाको यो महापर्व सम्पन्न हुन्छ । सूर्य उपासनाको यस पर्वमा षष्ठीका रूपमा सन्ध्यालाई पूजा गर्ने चलन छ । लोकगीतहरूमा सन्ध्यालाई सूर्यकी पत्नीका रूपमा उल्लेख गरिएको भए पनि षष्ठी दुर्गा सप्तशतीमा वर्णित कात्यायनी देवी भएको दाबी जानकारहरूको छ । लंका विजयपछि अयोध्या फर्केर भगवान् रामले सीतासहित सरयू नदीमा सूर्यको उपासना गरेको किंवदन्ति छ । सूर्यवंशी भएका कारण रामले सूर्य उपासना गरेका थिए । अर्को किंवदन्तिअनुसार, सूर्यपुत्र कर्णले अंग देशको राजा भएपछि सूर्य उपासना गरे तथा राजाकै देखासिकी गर्दै सर्वसाधारणले पनि छठीपूजा गर्न थाले । तर सूर्य उपासनाको यस पर्वलाई छठी किन भनियो भन्ने विषय चर्चामा रहँदै आएको छ । यस प्रसंगमा पुराणमा एउटा कथा आएको छ प्रियव्रत नामका राजा निःसन्तान थिए । सन्तानप्राप्तिका लागि उनले अनेक उपाय गरे तर सफल हुन सकेनन् । अन्तमा महर्षि कश्यपले उनलाई पुत्रेष्टि यज्ञ गर्ने सल्लाह दिए । यज्ञपछि महारानीले पुत्र जन्माइन् तर त्यो जीवित थिएन । नगरभरि शोक व्याप्त भयो । शिशुलाई अन्तिम संस्कारका लागि लैजाँदै गर्दा आकाशबाट एउटा विमान अवतरण भयो । विमानमा एक महिला थिइन् जसले आफूलाई षष्ठी देवीका रूपमा चिनाउँदै दुनियाँका समस्त बालबालिकाको रक्षक भएको बताइन् । देवीले मृतक शिशुलाई स्पर्श गरिन्, त्यो जीवित भयो । त्यसपछि राजारानी मिलेर छठीपूजा गर्न थाले । छठी षष्ठी को अपभ्रंश हो । चैत र कात्तिक गरी वर्षमा दुई पटक छठीपूजा मनाउने चलन छ । हाम्रो समाजमा लौकिक र वैदिक गरी दुई प्रकारका पर्व मनाउने गरिन्छ । वैदिक पर्वमा गुरुपुरोहित वेदपुराणमा वर्णित पवित्र ऋचाहरूको पाठ गर्छन् । तर लौकिक पर्वका ऋचा वा मन्त्र भनेका लोकगीत हुन् । छठी लौकिक पर्व भएकाले यसका सम्पूर्ण अनुष्ठानमा लोकगीत नै गाउने चलन छ । यस्तै छठी गीतहरू केही दिनयता मिथिलाञ्चलका सडक, गल्ली र चौकचौराहाहरूमा गुन्जिन थालेका छन् । तिहारको समापनसँगै मिथिलावासी छठी पर्वको ओरियाओन (तयारी) मा लाग्छन् । छठीलाई अर्पण गरिने केरा जोगाउन गाइन्छ माथिको गीत । यो भाकाले भन्छ छठी मैयालाई अर्पण गर्न मनौती गरी राखेको केरा लटरम्म फलेको छ । तर बैगुनी सुगाले हैरान लगायो । हे सुगा, छठी मैयाका लागि जोगाइराखेको केरा नखा, अन्यथा धनुर्वाणबाट आहत हुनुपर्ला ।लौकिक पर्वको अर्को विशेषता स्थानीय उत्पादनमा आधारित हुनु हो । छठी पर्वका प्रसादका रूपमा ठेकुवा, भुसवा, पिरुकिया, गुणा, खजुरिया अर्पण गर्ने चलन छ । ती मिष्ठान्नहरू गहुँ, गम्हरी, धान आदि स्थानीय कृषि उत्पादनबाट आफ्नै हातले पवित्रतापूर्वक बनाउने गरिन्छ । पूजा सामग्री राख्न बाँसका टोकरी, नाङ्ला, कनसुपतीलगायतको प्रयोग हुन्छ । पूजामा प्रयोग हुने दियो, कोसियाकुरबार, ढकनी, हात्ती आदि माटोबाट स्थानीय कुम्हालहरूले नै बनाएका हुन्छन् । पूजा सामग्री धुने बेला होस् कि पिस्ने बेला, पकाउने बेला होस् कि घाट (जलाशयको किनार) सम्म पुर्याउने बेला, मधुर गीत गाउने चलन छ । लोकपर्वहरूका विधिविधान तथा गीति परम्परा पुस्तान्तरण हुँदै वर्तमानसम्म आइपुगेका हुन् । छठी पर्वप्रति युवायुवतीहरूको आकर्षण बढेको छ । युवा पुस्ताले छठी घाटलाई फेसन र्याम्पका रूपमा प्रयोग गर्न थालेको छ । नयाँ डिजाइनका लुगा तथा गरगहनाको प्रदर्शनी त्यहाँ पनि हुन थालेको छ । तर, पूजापाठमा उत्साहका साथ सहभागी हुने युवा पुस्ता लौकिक विधिविधान तथा मौलिक गीतप्रति भने उदासीन देखिन्छ । पूजाघाटहरूमा मौलिक छठी गीतको सट्टा क्यासेट वा सीडीबाट गीत बज्नु दुर्भाग्यपूर्ण हो ।"
सबस्टेसनमा प्रहरी पोस्ट राख्न खोज्दा झडप,"काठमाडौं (कास) नेपाल विद्युत् प्राधिकरणले काठमाडौंको लप्सीफेदीमा निर्माण गर्न लागेको सबस्टेसनको सुरक्षाका लागि सशस्त्र प्रहरीको बेसक्याम्प र नेपाल प्रहरीको पोस्ट स्थापना गर्न खोज्दा स्थानीयसँग झडप भएको छ । प्रहरी नायब उपरीक्षकको नेतृत्वमा सशस्त्र प्रहरीको बेस क्याम्प र नेपाल प्रहरीको पोस्ट स्थापना गर्न लागिएको थियो । त्यस क्रममा स्थानीय र प्रहरीबीच भएको झडपमा डीएसपी देवराज राईसहित चार जना सुरक्षाकर्मी घाइते भएका छन् । सबस्टेसन निर्माण गर्न लागिएको ठाउँमा स्थानीयले जग्गाको मुआब्जा पाइसकेको काठमाडौंका प्रमुख जिल्ला अधिकारी जितेन्द्र बस्नेतले जनाए । तर स्थानीयको माग भने बस्तीको बीचमा सबस्टेसन निर्माण गर्न नहुने रहेको उनको भनाइ छ । प्रहरीले लप्सीफेदीमा भएको झडपमा संलग्न भएको भन्दै शुक्रबार बेलुका ४ जना र शनिबार बिहान १० जनालाई पक्राउ गरेको थियो । पक्राउ पर्नेमा तामाकोशी हाइड्रोपावर पीडित संघर्ष समितिका अध्यक्ष रणजित तामाङ, जयमान वाइवा, सूर्यमान तामाङ, सुनबहादुर वाइवा र हर्कमान वाइवालगायत छन् ।"
घटिरहेको सेयर कर्जा बढ्न थाल्यो,"(काठमाडौं)केही महिनायता निरन्तरजसो सेयर बजार घटिरहे पनि पछिल्ला महिनामा सेयर कर्जा बढ्न थालेको सरकारी प्रतिवेदनले देखाएको छ । गत साता प्रकाशित मुलुकको आर्थिक तथा वित्तीय स्थितिसम्बन्धी राष्ट्र बैंकको मासिक प्रतिवेदनले गत असारदेखि असोजसम्म बैंक तथा वित्तीय संस्थाले प्रवाह गरेको सेयर (मार्जिन प्रकृतिको) कर्जा करिब ६२ प्रतिशतले बढेको हो । गएको तीन महिनामा सेयर कर्जा ४ अर्ब ८० करोड रुपैयाँले बढेको प्रतिवेदनले देखाएको छ । गत वर्षको असोजसम्म यस्तो कर्जा ५२ प्रतिशतले घटेको थियो । यसअघि ०७८ भदौमा राष्ट्र बैंकले ४ करोड र १२ करोडको सीमा लगाएपछि घट्न थालेको सेयर कर्जा त्यसपछिका प्रायः सबै महिनामा घटिरहेको थियो । चालु आर्थिक वर्षको मौद्रिक नीतिमार्फत राष्ट्र बैंकले ४ करोडको सीमा हटाएर १२ करोड मात्र कायम गरेको थियो । त्यति बेला राष्ट्र बैंकले ५० लाख रुपैयाँसम्मको सेयर कर्जामा जोखिम भार घटाएर एक सय प्रतिशत बनाएको थियो । यसअघि २५ लाख रुपैयाँसम्मको सेयर कर्जाको जोखिमभार मात्र एक सय प्रतिशत र त्योभन्दा बढी सबै कर्जाको एक सय ५० प्रतिशत थियो । उक्त नीतिगत परिवर्तनले पनि सेयर लगानीकर्तालाई उत्साहित गर्न सकेको थिएन । त्यसपछि मौद्रिक नीतिको पहिलो त्रैमासिक समीक्षामार्फत राष्ट्र बैंकले (गत असोजमा) सेयर कर्जाको सीमा बढाएर व्यक्तिगत लगानीकर्ताले बढीमा १५ करोड रुपैयाँसम्म र संस्थागत लगानीकर्ताले २० करोड रुपैयाँसम्म सेयर कर्जा लिन पाउने व्यवस्था गरेको छ । कुनै एक वा सबै बैंक तथा वित्तीय संस्थाबाट सेयर धितोमा प्रवाह हुने मार्जिन प्रकृतिको कर्जाको अधिकतम एकल ग्राहक कर्जा सीमा कुल १५ करोड कायम गरिएको छ । धितोपत्र बजारमा लगानी गर्ने मुख्य उद्देश्यले स्थापित संस्थागत लगानीकर्ताका लागि यस्तो कर्जाको अधिकतम सीमा २० करोड कायम गरिएको छ, परिपत्रमा भनिएको छ, यस्तो कर्जा प्रवाह गर्ने बैंक तथा वित्तीय संस्थाले कर्जा प्रवाह वा नवीकरण गर्दा उक्त सीमा ननाघेको यकिन गरेर मात्र कर्जा प्रवाहनवीकरण गर्नुपर्नेछ । तर तोकिएको सीमा नाघी कर्जा प्रवाह वा नवीकरण गरे बैंक तथा वित्तीय संस्थाले उक्त कर्जामा शतप्रतिशत कर्जा नोक्सानी व्यवस्था कायम गर्नुपर्ने निर्देशन छ । यस्तो व्यवस्थापछि सेयर बजारमा सकारात्मक प्रभाव पर्ने नेपाल राष्ट्र बैंकका उच्च अधिकारीहरूले दाबी गरेका थिए ।गत असोजसम्म बैंक तथा वित्तीय संस्थाले ८१ अर्ब १ करोड रुपैयाँ सेयर कर्जा प्रवाह गरेको राष्ट्र बैंकको तथ्यांक छ । अघिल्लो आर्थिक वर्षको तुलनामा गत असोजसम्म यस क्षेत्रमा प्रवाह भएको कर्जा करिब ४ अर्ब ७० करोड रुपैयाँले बढी हो । गत असारमा यस्तो कर्जा ७६ अर्ब ३० करोड रुपैयाँ र ०७९ असारमा ८० अर्ब ५० करोड रुपैयाँ सेयर कर्जा लगानीमा थियो । राज्यको नीतिगत व्यवस्थाले सेयर बजार प्रभावित हुने र पछिल्ला वर्षमा कसिला नीति आएकाले सेयर कारोबार मापक नेप्से परिसूचक बढ्न नसकेको जानकारहरू बताउँछन् । गत आर्थिक वर्ष र चालु आर्थिक वर्षको मौद्रिक नीतिमार्फत राष्ट्र बैंकले केही सेयर कर्जामा खुकुलो बनाउन खोजे पनि अर्थतन्त्रमा आएको शिथिलताका कारण लगानीकर्ताले कर्जा लिने आँट गर्न नसकेको उनीहरूको भनाइ छ । ०७८ भदौमा राष्ट्र बैंकले ४ र १२ करोडको नीति ल्यायो, यो व्यवस्थापछि घट्न थालेको सेयर बजार अझै बढ्न सकेको छैन, एक स्टक ब्रोकरले भने, नीतिगत खुकुलो नभएसम्म सेयर बजारमा बढोत्तरी आउन कठिन छ । नयाँ आर्थिक वर्ष सुरु भएपछि तरलता अवस्था सहज भएकाले बैंक तथा वित्तीय संस्थाले साना ठूला सेयर कर्जामा विभिन्न अफर ल्याइरहेका छन् । तर, शिथिल अर्थतन्त्र, अपेक्षाअनुरूप बढ्न नसकेको सेयर बजारलगायत कारण लगानीकर्ता कर्जा लिएर सेयरमा लगानी गर्ने अवस्थामा नरहेको जानकारहरूको भनाइ छ । राष्ट्र बैंकको तथ्यांकअनुसार गत असोजसम्म २५ देखि ५० लाख रुपैयाँसम्मको सेयर कर्जा ११ र २५ लाख रुपैयाँभन्दा कमको कर्जा ५२ प्रतिशतले बढेको छ । तर सोही अवधिमा एक करोड रुपैयाँभन्दा बढीको कर्जा ७२ प्रतिशतले बढेको छ । ५० लाखदेखि १ करोड रुपैयाँसम्मको कर्जा भने २६ प्रतिशतले घटेको राष्ट्र बैंकको मासिक प्रतिवेदनले देखाएको छ । ०७९ असोजसम्म २५ देखि ५० लाख रुपैयाँसम्मको सेयर कर्जा १०४ र एक करोडभन्दा माथिको कर्जा ६४ प्रतिशतले घटेको थियो । सोही अवधिमा २५ लाख रुपैयाँभन्दा कमको कर्जा ११ र ५० लाखदेखि १ करोड रुपैयाँसम्मको कर्जा भने ३ प्रतिशतले बढेको थियो ।पछिल्ला महिनामा सेयर कर्जा बढ्नुले घटेको सेयर बजारमा लगानीकर्ताले विस्तारै लगानी बढाउन थालेको संकेत भएको जानकार बताउँछन् । पर्याप्त तरलताका कारण ब्याजदर घट्दो क्रममा रहेकाले लगानीकर्ताले विस्तारै लगानी बढाउन थालेको उनीहरूको भनाइ छ ।"
भूकम्प राहत खातामा १५ करोड मात्र,"काठमाडौं (कास) भूकम्पपीडितका लागि सरकारले सुरु गरेको प्रधानमन्त्री दैवी प्रकोप सहायता कोषमा १५ करोड रुपैयाँ जम्मा भएको छ । गत कात्तिक १९ मा सरकारले उक्त कोषमा इच्छुक संघसंस्था तथा निकायलाई सहायता उपलब्ध गराउन आग्रह गरे पनि दुई सातामा १५ करोड २८ लाख रुपैयाँ मात्र जम्मा भएको हो । प्रधानमन्त्री तथा मन्त्रिपरिषद्को कार्यालयले विभिन्न नौ वटा वाणिज्य बैंकमा रहेको प्रधानमन्त्री दैवी प्रकोप उद्धार कोषको खातामा सहयोग रकम पठाउन आग्रह गरेको थियो । भूकम्प गएको भोलिपल्टैदेखि विभिन्न संघसंस्थाबाट पीडितलाई सहयोग घोषणाको प्रतिस्पर्धा भए पनि त्यसअनुसार रकम जम्मा हुन सकेको छैन ।सहायता कोषमा शुक्रबारसम्म विभिन्न संघसंस्था, व्यक्तिलगायत ५८ निकायबाट मात्र रकम जम्मा भएको छ । करोडभन्दा बढी सहयोग गर्नेमा ७ वटा निकाय छन् । प्रधानमन्त्री तथा मन्त्रिपरिषद्को कार्यालयले उपलब्ध गराएको तथ्यांकअनुसार बुद्ध एयरले १ करोड, भाटभटेनी सुपरमार्केटका सञ्चालक मीनबहादुर गुरुङले १ करोड ११ लाख ११ हजार, राष्ट्रिय वाणिज्य बैंकले १ करोड, सूर्य नेपालले १ करोड, ग्लोबल आईएमई बैंकले १ करोड, क्यान सेन्ट्रल पेमेन्टले १ करोड र गोर्खा ब्रुअरीले १ करोड रुपैयाँ सहयोग गरेका छन् । उल्लिखित रकम कोषमा नगदै जम्मा भएको सहयोग हो । यसबाहेक छिमेकी मुलुक र देशभित्रका विभिन्न संघसंस्थाले आफैं स्थलगत रूपमै पुगेर राहत वितरण गर्दै आएका छन् । भूकम्प प्रभावितको सहयोगका लागि प्रदेश सरकार, अन्तर्राष्ट्रिय जगत्, निजी संघसंस्था र व्यक्तिले करोडौं रुपैयाँ सहयोग गर्ने प्रतिबद्धता व्यक्त गरेका थिए । तर त्योअनुसार रकम जम्मा हुन नसकेको हो । अहिलेसम्म खातामा जम्मा भएको रकम १५ करोड मात्र रहेको प्रधानमन्त्री तथा मन्त्रिपरिषद् कार्यालयका प्रवक्ता नारायणप्रसाद भट्टले पुष्टि गरे । कसले कति प्रतिबद्धता जनायो, थाहा भएन । तर जति खातामा जम्मा भएको छ, हामीले त्यसैलाई आधार मानेका छौं, उनले भने, प्रतिबद्धता जनाएकाहरू बिस्तारै जम्मा गर्ने क्रममै हुन सक्छन् । प्रत्येक प्रदेशले भूकम्पलगत्तै नगद दिने घोषणा गरे पनि कुनै पनि प्रदेशले अहिलेसम्म सरकारी कोषमा रकम जम्मा गरिसकेका छैनन् । केही प्रदेशले भने घोषणा गरेको नगद बराबरको आवश्यक सामग्री उपलब्ध गराएको जनाएका छन् । कोशी प्रदेश मन्त्रिपरिषद् बैठकले पनि भूकम्पपीडितका लागि १ करोड रुपैयाँ तथा त्रिपाल, कम्बल र मेट्रेस उपलब्ध गराउने निर्णय गरेको थियो । यसअनुसार आवश्यक सामग्री उपलब्ध गराइएको मुख्यमन्त्री तथा मन्त्रिपरिषद् कार्यालयका प्रवक्ता बद्रीकुमार कार्कीको दाबी छ । वाग्मती प्रदेश सरकारले भूकम्पपीडितलाई राहतस्वरूप एक करोड ५० लाख रुपैयाँ सहयोग गर्ने जनाएको थियो । उक्त रकम अहिलेसम्म सरकारी कोषमा जम्मा भएको छैन । राहत, उद्धार र पुनर्निर्माणका लागि वाग्मतीले कर्णाली सरकारमार्फत सहयोग गर्ने बताएको हो । गण्डकी प्रदेशले पीडितको राहत तथा पुनःस्थापनाका लागि एक करोड रुपैयाँ सहयोग गर्ने निर्णय गरेको थियो । लुम्बिनी प्रदेश सरकारले पनि राहतस्वरूप कर्णाली प्रदेशलाई १ करोड ५० लाख रुपैयाँ आर्थिक सहयोग गर्ने जनाएको हो । सुदूरपश्चिम प्रदेश सरकारले पनि एक करोड रुपैयाँ दिने निर्णय गरेको थियो ।"
बाली भित्र्याउन भारतदेखि खेताला,"(झापा)सीमापारि विहार कटिहारको सिक्रोना गाउँका ७० वर्षीया फारुक हरेक वर्ष धान काट्न रेल चढेर झापा आइपुग्छन् । उही उमेर र एकै गाउँका फुलाइ सहनी पनि उनीसँगै मेची तरेर आउँछन् । फारुकको नेतृत्वमा हरेक वर्ष दर्जनभन्दा बढी भारतीय खेताला धान काट्न झापा आउँछन् । यस पटक पनि १२ जना खेताला मेचीनगरमा खटिएका छन् । भद्रपुर, कचनकवललगायत दक्षिण झापाका अन्य गाउँमा पनि पारिकै खेताला धान काटिरहेको भेटिन्छ । कम्तीमा महिना दिन काम गरेर केही रकम आम्दानी गरेपछि उनीहरू देश फर्किन्छन् । धान काट्नेदेखि बिटा लाउनेसम्म काम उनीहरू गर्छन् । त्यसबापत दैनिक भारु ५ सय रुपैयाँ हाजिरा लिन्छन् । यसपटक यो टोलीले करिब सय बिघा बढीमा फलेका धान काट्ने ठेक्का पाएको छ । एक महिना जति काम गर्दा एक जनाको भागमा १५२० हजार भारु बस्छ, डफ्फेदार फारुकले सुनाए, यो कमाइले घर खर्च राम्रै चल्छ । देशैभर बाली भित्र्याउने चटारो छ । स्वदेशी जनशक्तिको चरम खडेरी बीच झापाका सीमावर्ती गाउँमा भारतीय श्रमिक प्रयोग गरी धान काट्ने काम भइरहेको छ । झापाका पूर्वी र दक्षिण सीमावर्ती क्षेत्रमा बाली भित्र्याउन विहारी खेताला प्रयोग भइरहेको पाइएको छ । फारुकका अनुसार विहारमा धान भित्र्याइसकेलगत्तै नेपालतिरबाट फोन आउँछ । अनि उनीहरू सातु, चामल बोकेर हुल बाँधिएर नजिकको श्रम गन्तव्य नेपाल छिर्छन् । धान पाकेपछि हामी खबर गरेर उनीहरूलाई बोलाउँछौं, लामो समयदेखि धान काट्न भारतीय श्रमिक प्रयोग गर्दै आएकी मेचीनगर८ कि विनीता खनालले सुनाइन्, उहाँहरूलाई काम लगाउन सजिलो छ । मिहिनेती हुनुहुन्छ । धान काट्न स्वदेशी श्रमिक पाउनै मुस्किल पर्ने र महँगो पनि हुने भएकाले भारतीय श्रमिक प्रयोग गर्ने गरिएको अर्का एक किसानले जनाए । राजमार्ग दक्षिणका धेरैजसो गाउँमा भारतीय खेताला भेटिन्छन् । भारत विहारको कटिहार, किसनगन्ज तथा पश्चिम बंगालको इस्लामपुर, माल्दालगायत स्थानबाट हुल बाँधेर श्रमिक आउने र बाली भित्र्याएपछि फर्किने गरेको स्थानीय बताउँछन् । कतिपय भारतीय धान काट्न डेरा जमाएरै बसेका छन् । स्थानीयका अनुसार झापाका विभिन्न क्षेत्रमा सयभन्दा बढी बंगाली र बिहारी खेताला बाली भित्र्याउने काममा संलग्न छन् । यस वर्ष भद्रपुर नगरपालिका र आसपासको ५० बिघाभन्दा बढी क्षेत्रको धान काट्ने ठेक्का आफूले पाएको भद्रपुर क्षेत्रमा धान काट्दै गर्दा भेटिएका बिहार कटिहारकै श्रमिक मोहम्मद खान जनाए । धान काट्ने, उठाउने, कुनिउँ लगाउने, थ्रेसर लगाएर घर भित्र्याउनेसम्मको काम गर्दा एक बिघा बराबर ५० हजार जति ज्याला लिने गरेको उनले बताए । नेपाली श्रमशक्ति बिदेसिने क्रम बढेपछि कृषि क्षेत्रमा श्रमिकको व्यापक अभाव हुँदै आएको छ, जसका कारण भारतीय श्रमिकको प्रयोग गर्नुपर्ने बाध्यता छ । नेपाली श्रमिक अभावका कारण भारतीय श्रमिक बोलाएर काम लगाउनुपर्ने अवस्था आउनु दुःखद हो, स्थानीय सागर शिवाकोटी भन्छन्, यसले नेपाली अर्थतन्त्रमा पनि प्रत्यक्ष असर पारिरहेको छ ।"
कोसेलीमा कोदो किन्छन् आन्तरिक पर्यटक,"(जुम्ला)गत साता धादिङका अमलेस कार्की कर्णालीको प्रमुख पर्यटकीय गन्तव्य रारा भ्रमणमा निस्किए । भ्रमणमा निस्कनुअघि उनले रारा घुम्ने र घरका लागि कोदोको पिठो लैजाने योजना बनाइसकेका थिए । रारा घुमेर जुम्ला सदरमुकाम खलंगा पुगेका उनले २० किलो कोदोको पिठो किनेर लगे । कोदोको रोटी, ढिँडो र केक बनाएर खान मिल्ने अनि स्वास्थ्यका लागि फाइदाजनक बाली भएकाले कोदोको पिठो किनेको उनको भनाइ छ । पछिल्लो समय सदरमुकाम खलंगास्थित चन्दननाथ बहुउद्देश्यीय सहकारी संस्थाले खोलेको अर्ग्यानिक मिनी मार्केटमा कोदोको पिठो किन्ने आन्तरिक तथा बाह्य पर्यटकको घुइँचो लाग्ने गरेको छ । दुई वर्षअघिसम्म कोदाको दाना बेचिरहेको मिनी मार्केटले अहिले किसानसँग पिठो किन्छ । चन्दननाथ नगरपालिका८ कोटिलाका धर्मराज बोहरा कोदो खेती गर्ने किसान हुन् । उनको अधिकांश बारीमा कोदो रोपिएको छ । केही दिनअघि उनी ८० किलो कोदोको पिठो बोकेर सदरमुकाम खलंगा आइपुगे । र, किलोको एक सय रुपैयाँमा बेचे । ८ हजार रुपैयाँ कमाए । उनले भने, हामीले कोदो रोप्यौं । तर कोदोको मूल्य थाहा पाएनौं । कोदो बेच्यौं । तर यसले दिने फाइदाबारे जानेनौं । बल्ल अहिले कोदोको महत्त्वबारे बुझ्दै छौं ।तातोपानी५ श्रीनगरकी एकुमाया महतको घरखर्च चलाउने माध्यम नै कोदो खेती हो । कोदोको पिठो बेचेर छोराछोरीको पढाइ र घरखर्च चलिरहेको छ । नेपालको पहाड र तराई दुवै क्षेत्रमा कोदो खेती गरिन्छ । सुक्खा तथा चिस्यान कम हुने माटोमा पनि राम्रोसँग सप्रिने हुनाले एकुमायाले कोदो खेती गरेकी हुन् । चन्दननाथ२ की पूजा अधिकारी घरमा आर्थिक संकट पर्नेबित्तिकै कोदोको पिठो पिसेर बजार लैजान्छिन् । सानोतिनो संकट कोदोको पिठो बेचेर समाधान हुने गरेको उनको अनुभव छ । कोदोको पिठो र दाना बिक्छ भन्ने थाहा थिएन । घरमा रोटीका लागि मात्रै प्रयोग भइरहेको थियो, उनले भनिन्, कोदोको दाना र पिठोको माग सर्वत्र रहेछ । कोदोको पिठो बेचेर वार्षिक ५० हजार कमाइ गर्ने गरेको उनले बताइन् । जुम्लाको कोदो चैतवैशाखमा रोपेर असोजमा भित्र्याइन्छ । यस वर्ष हालसम्म ३ सय किलो कोदोको पिठो बिक्री भइसकेको चन्दननाथ अर्ग्यानिक मिनी मार्केटको तथ्यांक छ । मार्केटले किसानबाट कोदोको पिठो एक सय रुपैयाँमा किनेर बजारमा एक सय ५० रुपैयाँमा उपलब्ध गराएको छ । कोदोको दाना भने किसानबाट ८० रुपैयाँमा किनेर एक सयमा बेच्ने गरिएको बताइएको छ । सदरमुकाम खलंगामा अर्ग्यानिक उत्पादन बेच्ने कोसेली घर पाँचवटा छन् । यहाँ आउने आन्तरिक तथा बाह्य पर्यटकको रोजाइमा कोदोको पिठो छ । चन्दननाथ सहकारीले सुर्खेतको विमानस्थलमा अर्ग्यानिक मिनी मार्ट खोलेर कोदोको पिठो नै बेचिरहेको छ । कोदोको अत्यधिक माग भए पनि जुम्लाका पालिकाले कोदो बालीको संरक्षणमा खासै चासो नदिएको किसानको गुनासो छ । मेचीदेखि महाकालीसम्म कोदोको पिठो पुगेको मिनी मार्टका राजु बोहोरा बताउँछन् । कर्णाली घुमेर जुम्ला पुग्ने हरेक पर्यटकले थोरबहुत कोदोको पिठो लिएरै जान्छन्, उनले भने ।"
भारतसामु उपाधि खडेरी तोड्ने अवसर,"अहमदाबाद (एएफपी) रोहित शर्माको अपराजित टोली भारतले आइतबार एकदिवसीय विश्वकप क्रिकेटको फाइनलमा पाँचपल्टको च्याम्पियन अस्ट्रेलियाको सामना गर्नेछ । यसक्रममा भारतको एउटै लक्ष्य हुनेछ, १० वर्षे उपाधि खडेरी तोड्ने । यसका साक्षी हुनेछन् १ लाख ३० हजार दर्शक । तेस्रो विश्वकप उपाधि जित्ने अवसरमा रहेको भारतले यसपल्टको प्रतियोगितामा भने लगातार १० खेल जितेको छ । सन् १९८३ मा भारतले पहिलो पटक विश्वकप क्रिकेट जितेको थियो । सन् २०११ मा पछिल्लो पटक जित्दा त्यो उपलब्धि आफ्नै भूमिमा प्राप्त भएको थियो । अन्तर्राष्ट्रिय क्रिकेटमा भारतीय टोलीको जस्तै दबदबा रहे पनि देशले सन् २०१३ यता कुनै उपाधि जित्न सकेको छैन । त्यो वर्ष भारतले जितेको भनेको च्याम्पियन्स ट्रफी थियो । अहिले भने एक अर्ब ४० करोड जनसंख्या भएको देशलाई क्रिकेटको ज्वरोले समातेको छ । टोलीसामु फाइनलमा त्यस्तो प्रतिद्वन्द्वी छ, जसले आठौंपल्ट विश्वकप फाइनल खेल्दै छ ।अहिले पनि लयमा फर्कने क्रममा अस्ट्रेलियाले पछिल्लो ८ खेल लगातार जितेको छ । सन् १९८३ मा विश्वकप जित्ने भारतीय टोलीका सदस्य सुनील गावस्करले भनेका छन्, यो फाइनल अविश्वसनीय रहनेछ । भारतले पाँचपल्टको विश्वकप च्याम्पियनविरुद्ध खेल्दै छ । अस्ट्रेलिया निकै खराब स्थितिबाट उम्केर फाइनल पुगेको छ । यो त्यही टिम हो, जसलाई फाइनल कसरी खेल्ने थाहा छ अनि फाइनल कसरी जित्ने त्यो पनि थाहा छ ।उनी थप्छन्, त्यसैले मलाई लाग्छ, भारतीय टिमसामु वास्तवमै कठिन चुनौती रहनेछ । तर, मलाई के लाग्छ भने यो चुनौती सामना गर्न रोहित शर्माको टिम तयार छ । अस्ट्रेलिया पाँचपल्टको विश्व च्याम्पियनमात्र होइन, टोलीले सन् २०२१ मा ट्वान्टी२० विश्वकप पनि जितेको छ । गत वर्ष वर्ल्ड टेस्ट च्याम्पियनसिपको फाइनलमा अस्ट्रेलियाले उपाधिका लागि हराएको भनेको भारतलाई नै हो । त्यो पनि निकै सजिलो तरिकाले ।चार साताअघि यसपल्टको विश्वकपमा भारतले लिग चरणको खेलमा अस्ट्रेलियालाई ६ विकेटले हराएको थियो । त्यतिबेला चेन्नईमा प्याट कमिन्सको टिम १ सय ९९ रनमै अलआउट भएको थियो । लगत्तै लखनउमा अस्ट्रेलिया दक्षिण अफ्रिकाको हातबाट १ सय ३४ रनले पराजित रह्यो । तर, टोलीले त्यसको बदला लिनेक्रममा कोलकातामा भएको सेमिफाइनलमा प्रोटियस माथि ३ विकेटको रोमाञ्चक जित निकालिसकेको छ ।अर्को सेमिफाइनलमा भारतले न्युजिल्यान्डलाई मुम्बईमा ७० रनले हराएको थियो । त्यही खेलमा विराट कोहलीले कीर्तिमान ५० औं एकदिवसीय शतक पनि पूरा गरेका थिए । यसक्रममा उनले सचिन तेन्दुलकरको नामको ४९ शतकको प्रदर्शन उछिनेका थिए । अहिले उनी प्रतियोगितामै सर्वाधिक रन बनाउने खेलाडी सूचीको शीर्षमा छन् । उनले ७ सय ११ रन बनाइसकेका छन् । कोहली पछाडि भारतीय ब्याटरमध्ये रोहितले ५ सय ५० रन बनाएका छन् ।अहिले रोहितको कप्तानीको प्रशंसा भइरहेको छ । इंग्ल्यान्डका पूर्व कप्तान नासिर हुसेन रोहितलाई लिएर भन्छन्, यी असली नायक हुन् । भारतसँग यस विश्वकपकै सफल बलर पनि छ, मोहम्मद सामीका रूपमा । उनले ६ खेलमा २३ विकेट लिएका छन् । न्युजिल्यान्डविरुद्धको अन्तिम खेलमा उनले ५७ रनमा ७ विकेट लिएका थिए । भारत र दक्षिण अफ्रिकाविरुद्धका सुरुआती दुई खेल गुमाएर लड्खडाएको अस्ट्रेलिया अहिले पूर्णतः आफ्नो वास्तविक स्वरुपमा फर्केको छ ।त्यसपछि अस्ट्रेलियाले लिग चरणका सात खेलमात्र लगातार जितेन, केही उत्कृष्ट प्रदर्शनको इतिहास पनि बनाएको छ । जस्तो कि ग्लेन म्याक्सवेलले अफगानिस्तानविरुद्ध ऐतिहासिक २ सय १ रन नटआउट इनिङ्स खेले । त्यसअघि अस्ट्रेलिया ९१ रनमा ७ विकेट गुमाएर दयनीय स्थितिमा थियो । म्याक्सवेलले दोहोरो शतक बनाउने क्रममा अस्ट्रेलियाले २ सय ९२ रनको लक्ष्य पनि पार गरेको थियो । लेग स्पिनर एडम जाम्पा २२ विकेटसहित अस्ट्रेलियाली बलरमध्ये शीर्षमा छन् ।मिचेल स्टार्क र जोस हेजलउडले पनि राम्रै गरिरहेका छन् । उनीहरू दुवैले सन् २०१५ को विश्वकप फाइनल पनि खेलेका थिए । अहिले ठीक समयमा आफ्नो लय समातेका छन् । उनीहरूले दक्षिण अफ्रिकालाई सेमिफाइनलमा १२ ओभरभित्र चार विकेट क्षतिमा २४ रनमै खुम्च्याएका थिए । त्यसपछि दक्षिण अफ्रिकाले खुलेर खेल्न सकेन । स्टार्कले ३ र हेजलउडले २ विकेट लिए । त्यसै प्रदर्शन मदतमा अस्ट्रेलियाको जित आधार तयार भएको थियो ।सन् २००२ को विश्वकप फाइनलमा अस्ट्रेलियाले भारतलाई जोहानसबर्गमा १ सय २५ रनले हराएको थियो । आइतबारको फाइनल भने दुई टिमबीच विश्वकपमा आठौं खेल हुनेछ । हेजलउड भन्छन्, हामीले भारतविरुद्ध धेरैपल्ट खेलेका छौं, त्यसैले यो टिमबारे हामीलाई सबथोक थाहा छ । यो तथ्य हामीविरुद्ध पनि लागू हुन्छ । भारत निकै बलियो टिम हो । यो प्रतियोगितामा भारतले लगातार राम्रो खेलिरहेको छ । भारतीय टिममा खासै कमजोरी नै छैन, त्यसैले हामी अब्बल दर्जाको फाइनलको प्रतीक्षामा छौं ।सेमिफाइनलमा भारतले न्युजिल्यान्डविरुद्ध आक्रामक सुरुआत लिएको थियो । रोहितले ४७ र शुभमन गिलले ८० रन बनाए । त्यसमै टिकेर भारतले ४ विकेटमा ३ सय ९७ रन स्कोर खडा गरेको थियो । हेजलउड भारतलाई त्यस्तै सुरुआतबाट रोक्नुपर्ने मान्छन् । लिग चरणमा २ सय रनको लक्ष्य पछ्याउने क्रममा भारतले २ रनमात्र बनाउँदा ३ विकेट गुमाएको थियो । उनी भन्छन्, विश्वास गरौं, हामीले त्यसरी नै भारतलाई रोक्न सकौं ।"
विराट खेलाडी कोहली,"(काठमाडौं)विराट कोहलीको व्यक्तित्व नै गजब खाले छ । कोही उनका समर्थक छन् भने उनी जत्तिको प्रिय खेलाडी अरू कोही नहुन सक्छ । विरोधी हो भने घृणा गर्न मन लाग्छ । तर एकथोक निश्चित छ, उनलाई बेवास्ता गर्न सकिन्न । विरोधीलाई उनले खुसी मनाउने तरिका मन नपर्न सक्छ । तर तिनैले पनि भन्ने छन्, एकदिवसीय क्रिकेटमा कोहली सर्वश्रेष्ठ नै हुन् । उनी जत्तिको खेलाडी नै छैनभन्दा हुन्छ, ५० ओभरको सेतो बल क्रिकेटमा ।आज आइतबार विश्वकप क्रिकेटको फाइनल छ । उपाधिका लागि भारतले अस्ट्रेलियासँग खेल्नेछ । अहमदाबादको फाइनल हुने स्टेडियमको दर्शक क्षमता नै एक लाख ३० हजार छ । मैदानबाहिर रहेर टीभी हेर्ने त भारतमै अर्बौं नै भए । उनीहरू सबैको नजर तिनै कोहलीमै हुनेछ । १२ वर्षपछि भारतले विश्वकप उठाउनका लागि कोहलीले रन बनाउनैपर्ने देखिन्छ । एक खाले अन्धविश्वास नै छ भन्दा हुन्छ । जब कोहलीको ब्याट चम्किन्छ, जित भारतकै हुन्छ । त्यसैले उनी भए, किङ कोहली । अहिले चलिरहेको विश्वकप पछ्याइरहेकालाई लाग्न पनि सक्छ, कतै कोहलीको बढी नै चर्चा भएको त छैन ? चर्चा त साँच्चै बढी नै छ । नहोस् पनि किन ? क्रिकेट मैदानमा उनले गरेको काम नै यस्तै छ । उनी अहिलेको विश्वकपमा सर्वाधिक रन बनाउने ब्याटर सूचीमा सबैभन्दा अगाडि छन् । उनले ७ सय ११ रन बनाइसके । यसैक्रममा उनको ५० औं शतक पनि पूरा भएको छ ।आखिरमा एकदिवसीय क्रिकेटमा शतकको अर्धशतक बनाउने त अद्भूत नै हो नि । न्युजिल्यान्डविरुद्ध मुम्बईको वाङ्खडे स्टेडियममा भएको सेमिफाइनलमा उनले यो उपलब्धि आत्मसात् गरे । त्यसअघि आफ्नो ३५ औं जन्मदिनमा ४९ औं शतक बनाए । त्यो दक्षिण अफ्रिकाविरुद्ध प्राप्त भएको थियो इडेन गार्डेनमा । त्यसमै उनले सचिन तेन्दुलकरको कीर्तिमान बराबरी गरेका थिए । तेन्दुलकर अरू धेरैका लागि जस्तै कोहलीका लागि पनि आदर्श थिए ।उनले आफ्ना तिनै आदर्शलाई उछिनेका छन् । अब त कोहली राम्रो कि तेन्दुलकर राम्रो भन्न बहस पनि चल्न थालेको छ । त्यसो त फरक समयका दुई ठूला खेलाडीबीच तुलना नै गलत हो भनिन्छ । तर तुलना हुने गर्छ नै । यही तुलनाले त हो, कोहलीको उपलब्धिमा कायल हुनुपर्ने । तेन्दुलकरले ४९ औं शतक संयोगले आफ्नो अन्तिम खेलमा प्रहार गरेका थिए । त्यो भनेको उनको यो उपलब्धि ४ सय ५१ औं इनिङ्समा आत्मसात् भएको थियो ।त्यति बेला भनिएको थियो, तेन्दुलकरको छेउछाउ पुग्ने कोही हुने छैनन् । तर, कोहली पुगे । अझ राम्रैसँग पुगे । कोहलीले २ सय ७७ औं इनिङ्समा तेन्दुलकरको बराबरी गरे । २ सय ७९ मा त्यसलाई उछिने नै । भनेपछि तेन्दुलकरले भन्दा झन्डै आधा कम खेल खेल्दै उनले यस्तो उपलब्धि चुमे । फेरि कोहलीको स्ट्राइक रेट पनि राम्रो छ । सय बलमा ९३६२ को औसतले उनी रन बनाउने गर्छन्, जुन आक्रामक हो । तेन्दुलकरको औसत ८६२३ थियो ।फेरि तेन्दुलकरले अधिकांश समय ओपनरका रूपमा खेले, त्यहीं कोहली मध्यक्रमका पक्का ब्याटर हुन् । जेहोस्, कोहली आफूलाई तेन्दुलकरसँग तुलना गरेको भने मन पराउँदैनन् । उनी तेन्दुलकरलाई नै महान् ब्याटर मान्छन्, विशेषतः एकदिवसीयको । यत्तिको भन्न सक्नुलाई कोहलीको राम्रै बानी हो भन्नुपर्छ । सन् २०११ मा भारतले विश्वकप जित्दा तेन्दुलकर र कोहलीले सँगै खेले । अन्त्यमा कोहलीले आफ्नै काँधमा बोकेर तेन्दुलकरलाई मैदान घुमाएका थिए ।पछि कोहलीले भनेका थिए, यो त तेन्दुलकरलाई हामी सबै कृतज्ञ छौं भनेर देखाउन अवसर पो थियो । आफ्नो ५० औं शतकपछि फेरि एकपल्ट कोहलीले तेन्दुलकरलाई गुरुजस्तै मानेर अभिवादन गर्न बिर्सेनन् । उत्तरमा तेन्दुलकरले पनि कोहलीको प्रशंसा गर्न चुकेनन् । आफू कोहलीको उपलब्धिमा असाध्यै खुसी भएको उनले बताए । आफूले पहिलोपल्ट देख्दा भर्खरको केटो रहेको कोहली अहिले आफैं विराट खेलाडी भएको पनि भन्न भ्याए, तेन्दुलकरले ।कोहलीले एकदिवसीय क्रिकेटमा अरू धेरै महान् ब्याटरभन्दा अगाडि राखेर हेरिनुको अर्को ठोस कारण छ । यो हो, उनले लक्ष्य पछ्याउँदा अझ राम्रो ब्याटिङ गर्ने गर्छन् । एकदिवसीय क्रिकेटमा भारतले लक्ष्य पछ्याउने क्रममा दोस्रोपल्ट ब्याटिङ गर्दा कोहलीको औसत रहने गरेको छ, ६५४ । कोहलीका ५० शतकमध्ये लक्ष्य पछ्याउने क्रममा २७ बनेको थियो । तेन्दुलकरको दोस्रो इनिङ्समा १७ शतक बनाएका थिए । कोहलीका अधिकांश शतक भने भारतीय भूमिकै निस्केका छन् । संख्यामै भन्दा २४ । तर, उनले त्यो सबै देशमा शतक बनाएका छन्, जहाँ उनी खेल्न गए । एक वर्षजति अगाडि सायद उनी केही खराब समयबाट गुज्रिएका थिए । रन अलि कम बन्न थालेको थियो । अचम्मले उनको चर्को आलोचना गर्नेहरू पनि निस्किए । कोहलीले शतक बनाउनै बिर्से भन्ने पनि थिए । केही त कोहलीलाई भारतीय टिमबाटै हटाए पनि हुन्छ भन्नेमा पुगे । यत्तिको आलोचनामा पनि कोहली चुपचाप रहे, बरु आफ्नो ब्याटले नै बोलेको ठीक माने ।लयमा फर्कन कोहलीलाई कत्ति पनि समय लागेन । यो वर्ष त उनी धुमधाम लयमा देखिएका छन् । त्यसैले उनले सन् २०२३ मा ६ शतक बनाइसके । उनको खेलमा एउटा अर्को ठूलो विशेषता भनेको सधैं एकनासे उच्च प्रदर्शन हो, एकाध अपवाद छाडेर । कोहली साँच्चै राम्रो छन् भनेर प्रमाणित गर्न यस्ता तथ्यांक कति छन् कति । बरु अब दाबी गर्न सकिन्छ, कोहलीको ब्याटिङको कीर्तिमान सायद तोडिन्न ।यहाँनिर ठ्याक्कै उल्लेख गर्नुपर्ने तथ्य के पनि हो भने कोहली मैदानमा असाध्यै धेरै आक्रामक त देखिन्छन् । तर मैदानबाहिर उनको स्वभाव र अरूप्रति गर्ने व्यवहार राम्रै हुने गर्छ । पुराना खेलाडी महेन्द्रसिंह धोनी मैदानमा राम्रो त देखिन्छन्, तर मैदानबाहिर उनमा दम्भ देखिन्छ । कोहली यस्ता पनि होइनन् । सबैलाई के पनि थाहा छ भने उनका जीवनसाथी हुन्, बलिउड अभिनेत्री अनुष्का शर्मा । यही निहुँमा पनि कोहलीको चर्चा बढी हुने नै भयो ।"
नेपालको सान्त्वना जित,"काठमाडौं (कास) नेपाली महिला क्रिकेट टोलीले हङकङ ट्वान्टी२० आई शृंखलामा सान्त्वना जित हात पारेको छ । नेपालले शनिबार जापानलाई ६७ रनले पराजित गरेको हो । पहिलो दुई खेलमा क्रमशः तान्जेनियासँग २७ र हङकङसँग ९ विकेटले पराजित नेपाल तीन राष्ट्रसम्मिलित प्रतियोगिताको फाइनल दौडबाट बाहिरिइसकेको थियो । त्यसैले नेपाललाई जापानसँगको विजय केवल सान्त्वनामात्र बन्यो । जापान त्यही टोली हो, जसले नेपाललाई २०१० को ग्वाङ्झाउ एसियाली खेलकुदमा दुई पटक पराजित गरेको थियो । जापानले समूह चरणको पहिलो खेलमा नेपाललाई १० विकेट र त्यसपछि नकआउट चरणमा ४५ रनले पराजित गरेको थियो । संगीता राईले ५ विकेट लिएपछि यसपालि नेपालले नतिजा आफ्नो पक्षमा पार्न सफल भयो । १ सय १४ रनको लक्ष्य लिएर आएको जापानले २० ओभरमा ४६ रनमा अलआउट भयो । प्लेयर अफ द म्याच संगीताले ४ ओभरमा ६ रन खर्चेर उत्कृष्ट बलिङ गरिन् । पूजा महतो र अस्मिना कर्माचार्यले २२ विकेट लिए । समान ३ ओभरमा पूजाले १ मेडन राख्दै २ रन र अस्मिनाले ९ रन खर्चेका थिए । हङकङ क्रिकेट क्लब मैदानमा जापानबाट १० औं नम्बरमा ब्याटिङ गरेकी मेग ओगावाले १७ रन बनाइन् । उनले २९ बल खेल्दै २ चौका प्रहार गरिन् । सेइका सुमीले १६ बल खेलेर १ चौकासहित १३ रन बनाइन् । अन्य खेलाडीले दोहोरो स्कोर बनाउन सकेनन् । यसअघि टस हारेर ब्याटिङ निम्तो पाएको नेपालले निर्धारित २० ओभरमा ४ विकेट गुमाई १ सय १३ रन बनायो । ओपनरद्वय सीता रानामगरले २० बलमा ९ र पूजा २९ बल खेलेर १३ रनमा आउट भए । दुवैले समान १ चौका प्रहार गरे । कप्तान इन्दु बर्माले २७ रन बनाइन् । उनले ३१ बलमा २ चौका प्रहार गरिन् । इन्दुले पूर्वकप्तान रुबिना क्षेत्रीसँग तेस्रो विकेटमा ४८ रन जोडिन् । रुबिनाले ३२ बलमा ५ चौका प्रहार गर्दै ३८ रन बनाइन् । काजल श्रेष्ठ ७ बलमा ३ चौकासहित १५ र अस्मिना १ रनमा अविजित रहे । जापनकी इलेना कसुदा नारिनले २ विकेट लिइन् । नेपालले आइतबार जापानसँगै तेस्रो स्थानलाई खेल्नेछ । हङकङ र तान्जेनिया आइतबार फाइनल खेल्नेछन् । हङकङले शनिबार समूह चरणको अन्तिम खेलमा तान्जेनियालाई १० विकेटले हराएको थियो ।"
सविता र किशोर सम्मानित,"काठमाडौं (कास) बैंकक एसियाली खेलकुदमा रजत पदक जितेकी सविता राजभण्डारी र कांस्य जितेका किशोर श्रेष्ठलाई शनिबार सम्मानित गरिएको छ ।सन् १९९८ को एसियाडमा तेक्वान्दोका खेलाडी उनीहरूले पाएको सफलताको कदर गर्दै नेपाल तेक्वान्दो संघ वाग्मती प्रदेशले सम्मान गरेको हो । श्रीमान श्रीमतीको रूपमा रहेका दुवै अमेरिकामा बस्छन् । हाल उनीहरू नेपाल आएका छन् ।उनीहरूलाई श्रममन्त्री शरतसिंह भण्डारी, वाग्मती प्रदेश सांसद मीनकृष्ण महर्जन र हरिप्रभा खड्गी (श्रेष्ठ), आयोजक प्रदेश संघका अध्यक्ष केशव पुरीलगायतले सम्मान गरेका थिए । उनीहरू दुवै १९९९ मा नेपालमा भएको आठौं दक्षिण एसियाली महासंघीय खेलकुद (हाल साग) का स्वर्ण विजेता खेलाडी हुन् । एसियाली खेलकुदमा नेपाललाई रजत दिलाउने सविता पहिलो खेलाडी हुन् । दोस्रो व्यक्तिगत रजत जित्ने खेलाडीको रुपमा करातेकी एरिका गुरुङ रहिन् । उनले असोजमा चीनको हाङचउमा सम्पन्न १९ औं एसियाली खेलकुदमा रजत जितेकी थिइन् । टिमतर्फ भने नेपाललाई इन्डोनेसियामा सम्पन्न १८ औं एसियाली खेलकुदमा प्याराग्लाइडिङको पुरुष टिमले रजत दिलाएको थियो । सविता र किशोर सन् २००२ मा अमेरिका गएयता पहिलो पटक नेपाल आएका हुन् ।"
