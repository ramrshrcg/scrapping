शीर्षक,विवरण
"छोरा पक्राउ, बाबु निगरानीमा मात्रै","तर, महरा बाबुछोरामाथि अनुसन्धान नै भएको थिएन । मुद्दा चोरीमा मात्रै गएको र सुन ल्याउने समूहमाथि अनुसन्धान भइरहेको जिकिर सीआईबीले गरिरहेको थियो । थप अनुसन्धान र प्रमाणले तस्करीमा महरा बाबुछोरा जोडिएको भेटिएपछि बुधबार राहुल पक्राउ परेका हुन् । करिब ८ महिनाअघिको भेप प्रकरणमा सत्तारूढ माओवादीका उपाध्यक्ष महरालाई जोगाउन स्वयं प्रधानमन्त्री पुष्पकमल दाहाल नै लागिपरेको भन्दै विपक्षी राजनीतिक दलदेखि जनस्तरबाटै विरोध भइरहेको थियो । सीआईबीले भने गोदाममा राखिएका भेप चोरीमा मात्रै मुद्दा चलेको र सुन ल्याउने समूहमाथि अनुसन्धान भइरहेको बताएको थियो । महरा बाबुछोराको सम्पर्कमा रहेका दाओजिन वाङले यसअघि पनि पटकपटक स्थल र हवाई मार्गबाट सुन भित्र्याएको अडियो फेला परेपछि तस्करीको जालो अझ माथिसम्मै भएको आशंका छ । केही दिनअघि महरा बाबुछोरा जोडिएको विषयलाई लिएर सरकारी वकिल, सीआईबी र गृह मन्त्रालयका अधिकारीबीच अनौपचारिक बैठक बसेको थियो । त्यस क्रममा महरालाई अनुसन्धानको दायरामा ल्याउनुपर्ने कुरा उठेपछि सीआईबीले पक्राउ पुर्जी लिएर राहुललाई निगरानीमा राखेको थियो । सुन भित्र्याउने वाङसहित चिनियाँ गिरोह भने फरार छ ।"
चीन हुँदै हुम्लामा बस,"अहिले सिमकोट आसपास झन्डै एक दर्जन जिप चल्छन् । साना गाडीमा बढीमा ८ जना बस्न मिल्छ, रिजर्ब शुल्कअनुसार प्रतिव्यक्ति भाडा ६ हजार रुपैयाँभन्दा बढी पर्न आउँछ, उनले भनिन्, ज्यादै महँगो भाडा तिरेर यात्रा गरिरहेका छौं । उनले महँगो भाडा त छँदै छ, भनेका बेला सवारीसाधन नपाइने समस्या पनि उत्तिकै रहेको बताइन् ।लामाले सञ्चालन गर्न लागेका बस २५२५ सिटका छन् । बस र ढुवानी भाडामा ८० लाख रुपैयाँ खर्च भएको लामाले बताए । बसमार्फत सेवा दिँदा भाडादर सक्दो सस्तो बनाउने तयारी रहेको उनले बताए । हिल्सा पुगेका बस सुर्खेतमा रहेको हिल्सा पब्लिक यातायात प्रालिमा दर्ता भइसकेका छन् । चीनको सडकमा बस गुडाएर लैजान नमिल्ने भएकाले ट्रकमा लोड गरेर पठाइएको हो, उनले भने, चिनियाँ सडकमा नेपाली नम्बर प्लेटका गाडी गुडाउने अनुमति नहुँदा केरुङदेखि ट्रकमा लोड गरी ल्याउनुपरेको हो । हिल्सा पारि तिब्बतको ताक्लाकोट बजार पर्छ ।कर्णाली करिडोरअन्तर्गत कालीकोटको खुलालुलैफुसल्लीसल्लासम्मको १ सय २३ किलोमिटर सडकको ट्र्याक खुलेपछि गत असार ३१ गते नेपाली सेनाले सडक आयोजनालाई हस्तान्तरण गरेको थियो । अब हुम्लाको दुलीकुनादेखि लालीबगरसम्म १२ किमि सडक खोल्न बाँकी छ । त्यसमध्ये रिपखोलाबाट लालीबगरसम्म ७ किलोमिटर सडक निर्माणको काम सेनाले गरिरहेको छ भने दुलीकुनाबाट रिपखोलासम्मको ५ किलोमिटर सडकमा सडक विभागले ठेकेदारमार्फत काम गरिरहेको छ । यस वर्ष सरकारले करिडोरका लागि करिब ९५ करोड रुपैयाँ बजेट विनियोजन गरेको छ । सदरमुकाम सिमकोट जोड्न छारे, सुनाखाडालगायत कठिन भीर चुनौती रहेको सेनाको सडक निर्माण कार्यदलले जनाएको छ । कार्यदलका प्रमुख सेनानी अनुप पोखरेलका अनुसार झन्डै २ हजार ३ सय मिटरमा कडा चट्टान छ । ती भीरहरूमा विस्फोटक पदार्थ प्रयोग गरेर मात्र सडक खन्न सम्भव रहेको उनले बताए । सिमकोटमा बस पुग्ने भएपछि त्यहाँका स्थानीय खुसी भएका छन् । सिककोट गाउँपालिका१ का स्थानीय पेमा लामाले पहिलो पटक जिल्लामै बस चढ्न पाइने कुराले खुसी तुल्याएको बताए । उनले भने, अब सस्तो मूल्यमा हामीले गाडी चढ्न पाइन्छ भन्ने भएको छ ।"
तिनाउ नदी नियन्त्रणको आडमा खुम्च्याइँदै,"(रूपन्देही)पछिल्लो ३० वर्षयता तिनाउको फराकिलो बगर अतिक्रमण गरेर बस्ती विस्तार हुने क्रम बर्सेनि बढ्दो छ । अतिक्रमित बस्तीहरूको वैधताबारे मौनता साधिरहेको सरकारले भने तिनाउ नियन्त्रणका नाममा बर्सेनि करोडौं रकम खर्चिरहेको छ । जबकि, यिनै बस्तीहरूका कारण तिनाउ साँघुरिँदै र गहिरिँदै गएको छ । जसका कारण प्रत्येक वर्षामा तिनाउको बाढीले जनधनको क्षति त हुन्छ नै, सरकारले गरेको लगानी पनि बगाइरहेको छ । पूर्वपश्चिम राजमार्ग छेउको तिनाउ पुलनजिकै कन्येढुंगादेखि काँडेघारी, बुद्धनगर, मजुवा, प्रगतिनगर, मैनाबगर, टप मजुवा, सुन्दरनगर, विनापाते, पवित्रनगर, हात्तीसुँढ, तिलोत्तमाको सिमानगरजस्ता बस्ती बसेका छन् । २०४९ सालबाट सुरु भएको अतिक्रमणको यो शृंखलाबारे सरकारका सबैजसो निकाय जानकार छन् तर अतिक्रमित भनिएकै बस्तीमा सरकारले लगानी मात्रै गरेको छैन, तिनाउलाई नियन्त्रण गर्ने असफल प्रयासमा पनि करोडौं रकम बगाइरहेको छ । ०६६ साल असोजमा सरकारले जनताको तटबन्ध कार्यक्रम फिल्ड कार्यालय बुटवलमा स्थापना गर्यो । यस कार्यालयले हरेक वर्ष तिनाउ नदी नियन्त्रणका लागि तारजाली, रिटेनिङ वाल, कंक्रिट ढलान, स्लोप ढलान, त्रिखुट्टी बार, बेड वारलगायतका संरचना निर्माणका काम गर्दै आइरहेको छ । कार्यालयका अनुसार स्थापनायता अहिलेसम्म तिनाउ नियन्त्रणका नाममा १ अर्ब ५४ करोड रुपैयाँ खर्च भइसकेको छ । कार्यालयका लेखा अधिकृत मुक्तिप्रसाद भट्टराईका अनुसार यस कार्यालयले गत आवमा तटबन्ध, तारजालीमा मात्र २३ करोड ७७ लाख ४८ हजार रुपैयाँ खर्च गरेको छ । आव ०७८७९ मा पनि नदी नियन्त्रणतर्फ २७ करोड ७७ लाख ६४ हजार रुपैयाँ र आव ०७७०७८ मा १३ करोड २९ लाख रुपैयाँ खर्च गरेको छ । पुँजीगततर्फको खर्च भएको यो रकम तिनाउ, दानव र रोहिणी नदीको दायाँबायाँ किनाराका जल प्रवाह मार्गमा तटबन्धमै गएको छ, उनले भने, पानीको बहाव कतिखेर कता बग्छ भन्ने टुंगो नहुँदा हरेक वर्ष ठूलो रकम तटबन्धमै खर्च हुने गरेको छ । कार्यालयले गत वर्ष ४० लाख रुपैयाँको प्रगतिनगरमा मात्र ग्याबिन जालीको काम गरेको उनले बताए । तर, बर्सेनि हुने यतिका ठूलो लगानीको उपलब्धि के भन्ने प्रश्न अनुत्तरित छ ।२०५१ मा जापान सहयोग नियोग (जाइका) ले गरेको अध्ययनअनुसार तिनाउमा ठूलो बाढी आउँदा प्रतिसेकेन्ड ४ हजार क्युविक लिटर पानी बगेको रेकर्ड छ । त्यति पानी बग्नका लागि कम्तीमा पनि २ सय ३७ मिटर क्षेत्रफल हुनु जरुरी छ । फराकिलो क्षेत्रमा बग्दा तिनाउको बेग आफैं कमजोर हुन्छ । क्षेत्रफल घट्दा नदी गहिरिन थाल्छ । जति गहिरिँदै जान्छ, त्यति नै त्यसको बेग तीव्र र कडा हुन्छ । अति तीव्र वेगले आएको पानीले कल्पनै नगरेको क्षेत्रमा धार परिवर्तन गरिदिन्छ । धार परिवर्तन हुनासाथ त्यसले नदीको अर्को किनार कटान गर्छ र विनाश निम्त्याउँछ । तर, तिनाउको किनार रहेको बुटवल र तिलोत्तमा आसपासमा झन् नदीको बहाव क्षेत्र नै छेकेर तटबन्ध र पर्खाल निर्माण भएका छन् । नदी नियन्त्रणका नाममा नदीलाई नियन्त्रण गर्ने प्रयास गरिरहेको राज्य र मान्छेकै समूहले तिनाउबाट हुने विनाशलाई निम्ता दिइरहेको तिनाउ नदीको वेग र क्षतिको विषयमा विद्यावारिधि गरेका इन्जिनियर खेटराज दाहालले बताए । नदीको बहाव क्षेत्र रोक्ने र अतिक्रमित बस्ती संरक्षण गर्नेमा सरकार नै लागेको छ, उनले भने, नदीलाई तँ यतिभित्र मात्र बग्नुपर्छ भनेर सीमा छुट्याइदिएर हुन्छ र ? अहिले सरकारले नै त्यही प्रयास गरिरहेको छ, जुन दीर्घकालीन रूपमा धेरै खतरा छ । कुनै पनि बेला अर्को ठूलो क्षति हुन सक्छ । बुटवल उपमहानगरपालिकाले संकलन गरेको अव्यवस्थित बसोबासीको तथ्यांकअनुसार बुटवलकै सबैभन्दा बढी सुकुम्बासीको बसोबास रहेको वडा नं ११ को देवीनगर र प्रगतिनगर क्षेत्र हो । वडाध्यक्ष रामचन्द्र क्षत्रीका अनुसार अहिले पनि यो वडामा ४ हजार ८ सय ५१ घरधुरी सुकुम्बासी छन् । नदीको बगर अतिक्रमण गरेर बस्नेको जग्गा संरक्षणभन्दा पनि सरकारको ध्यान नदी संरक्षणमा गएको उनको दाबी छ । पहिला नै घर निर्माण गर्न दिनै हुँदैन्थ्यो, बनेका घर संरक्षण गर्नु सरकारको दायित्व हो, उनले भने, तर, सरकारले अहिले नदी नियन्त्रणमै ध्यान दिएको छ । नदी नियन्त्रणको काम गरिरहेको जनताको तटबन्ध कार्यक्रम फिल्ड कार्यालय बुटवलका प्रमुख ईश्वरीप्रसाद तिवारीले नदीको बहाव क्षेत्र अतिक्रमण र धार परिवर्तनले अहिलेसम्म निर्माण भएका अधिकांश रिटेनिङ वाल, तारजाली र कंक्रिट ढलानका संरचना बग्ने गरेको बताए ।ऊर्जा, सिँचाइ तथा जलस्रोत मन्त्रालयको सिँचाइ विभागले झन्डै १ करोड खर्च गरेर आव ०६४०६५ मा विस्तृत सर्वेक्षण प्रतिवेदन (डीपीआर) तयार गरेको थियो । डीपीआरले तिनाउ नदी नियन्त्रणका लागि १० अर्ब ५४ करोड लागत अनुमान गरेको थियो । अनौठो त यो छ कि विभागले तयार पारेको डीपीआर अहिलेसम्म स्वीकृत भएको छैन । कार्यालय प्रमुख तिवारीले स्वीकृतका लागि ऊर्जा, जलस्रोत तथा सिँचाइ मन्त्रालयमा पेस भएको र १२ महिनाभित्रै स्वीकृत हुने प्रक्रियामा रहेको बताए । हरेक वर्ष न्यून बजेट आउने र साना काम हुने, अर्को वर्ष बाढी आउने र त्यो बगाउने अनि निर्माण सम्पन्न काम हराउने भइरहेको छ, उनले भने, त्यसैले अब पुरानो प्रविधि छोडेर नयाँ र दिगो प्रविधि प्रयोग गर्नुपर्ने देखिन्छ, त्यसका लागि डीपीआर स्वीकृत भएर पर्याप्त रकम हुनु जरुरी छ । हरेक वर्ष तिनाउमा आउने बाढीले सरकारी पूर्वाधारहरूमा क्षति पुर्याइरहेको देखिन्छ । सरकारले जति बजेट छुट्याए पनि अतिक्रमित बस्तीबारे सरकारी धारणा स्पष्ट नभएसम्म तिनाउ नियन्त्रणका नाममा गरिएका सरकारी प्रयास असफल हुने जोखिम त छ नै, यो लगानीको औचित्य पुष्टि नहुने खतरा पनि उत्तिकै छ । जस्तो कि, जनताको तटबन्ध फिल्ड कार्यालयले गत वर्ष कोटहीमाई गाउँपालिका२ छपिया भुँवरीमा पनि ५० लाख बढीको नदी तटबन्धको काम गरेको थियो । निर्माण व्यवसायीले समयमै काम नसक्दा यस वर्षको बाढीले केही बगाइसकेको छ । असार लागेपछि ठेकेदारले काम गरेको थियो, बाढी आएर बगाइदियो, स्थानीय राममिलन राजवारले भने, यस वर्ष १ सय २० मिटर तारजाली लगाएको भए पनि अहिले बाढीले बगायो कि डुबायो थाहा छैन, अब खोला घटेपछि थाहा हुन्छ । स्थानीयका अनुसार ०३८ सालपछि २०७३ मा तिनाउमा आएको बाढी सबैभन्दा विनाशकारी थियो । उक्त बाढीले बुद्धनगर र हात्तीसुँढ जोड्ने पुल मात्रै बगाएन, एक दर्जन टहरा पनि बगायो । गत असार १५ र साउन ९ मा पनि ठूलो बाढी आयो । यो बाढीले मगरघाट नजिकै चार वर्षअगाडि लगाएको ८७ लाख रुपैयाँको ग्याविन तारजालीसहितको पर्खाल बगाएको स्थानीय जुद्धबहादुर क्षत्रीले बताए । यसरी तारजाली लगाउने र बग्ने त यहाँ हरेक वर्ष हुन्छ, उनले भने, यो वर्ष पनि पुलमुनिदेखि तलैसम्मको जाली बगाएको छ । बुटवल क्षेत्रमा प्रवेश गरेपछि दक्षिण भारतको कोटहीमाईसम्मको ४५ किलोमिटर लम्बाइ क्षेत्रमा तिनाउले यसरी नै हरेक वर्ष कटान गर्ने गरेको छ । तिनाउ छेउछाउमा बसोबास गर्नेहरूका अनुसार प्रत्येक वर्ष नदीमा बाढी आउनु, बस्तीमा जनधनको क्षति हुनु र सरकारले लगानी गरेर बनाएका संरचना भत्किनु नियमितजस्तै भएको छ । ०२७ असार १३ गतेको गोरखापत्रमा प्रकाशित समाचारमा ०२७ साल असार ४ गते आएको ठूलो बाढीले दोभान र बुटवलका ९२ जना बेपत्ता भए । १९ पशु नोक्सान भए । दाउरे टोलका पूर्ण र आंशिक गरी २४ घरमा क्षति पुगेको र राहत रकम उपलब्ध गराइएको उल्लेख छ । यो समाचारले पनि तिनाउको बाढी कति पुरानो समस्या हो भन्ने बुझाउँछ । ०३८ साल असोज १३ गते घटस्थापनाको दिन तिनाउमा आएको बाढीले दोभानका डेढ दर्जन घर बगे, २९ जनाको ज्यान गयो । सयौं पशु चौपाया मरे । ५३ रोपनी खेत बगर बन्यो । बुटवल उपमहानगरपालिकाका पूर्वउपप्रमुख विमलबहादुर शाक्यका अनुसार त्यो बाढीले दोभानको जामुने, खुर्साने र डोलाका खेत बगर बनेका थिए । अहिले बुटवलको मुख्य बजार रहेको अमरपथ, टेलिकम अफिस र हाटबजारसम्मै बाढी पसेको थियो । मैनाबगर बगर नै बनायो, उनले भने, अहिले पनि त्यत्रै बाढी आउने हो भने आधा बुटवल नै बग्न सक्छ ।०५९ सालमा आएको तिनाउको बाढीले धार नै परिवर्तन गर्यो । बुटवलको पवित्रनगरमा अतिक्रमण गरेर बगरमा निर्माणाधीन तीन घर बगे । ०६४ भदौ १३ मा आएको बाढीले नदी किनारका एक दर्जन बढी कच्ची घर बगायो । ०६६ सालमा आएको बाढीले उद्योग वाणिज्य संघको पश्चिमतर्फका झन्डै १ सय सुकुम्बासीका घर बगे । ०७३ साल साउन ११ गतेको बाढीले प्रगतिनगरकै एक दर्जन घर बगे र बुटवल देवीनगरस्थित झोलुंगे पुल बग्यो । गत साउन ९ मा आएको बाढीले तीन जनालाई बगाए पनि तिनलाई सशस्त्र र जनपथ प्रहरीले सकुशल उद्धार गरे । पछिल्लो बाढीले नदी नियन्त्रणका लागि ४ वर्षअघि ८७ लाख खर्च गरेर निर्माण गरिएको ग्याबिन तार जाली मगरघाट र पुरानो गणेश मन्दिर नजिक ०७१ सालमा लगाइएको पर्खाल बगाएको छ । बुटवल उपमहानगरका पूर्वउपप्रमुख शाक्य सार्वजनिक जग्गा अतिक्रमण गरेर बसेकाहरूलाई सुविधा दिन र संरक्षण गर्न राज्यले नै अर्बौं रकम लगानी गर्नु दुर्भाग्य भएको टिप्पणी गर्छन् । पहिलो त राज्यले बगरमा बस्ती बसाल्न दिनै हुन्नथ्यो, उनले भने, जबर्जस्ती गरेर बस्नेलाई संरक्षण गरेर अर्को गल्ती गरिरहेको छ । झन्डै ७ दशकदेखि नै तिनाउ नदी आसपासको क्षेत्र नियाल्दै आइरहेका बुटवलका पुराना समाजसेवी रवीन्द्रगोपाल लाकौललाई तिनाउ अतिक्रमणको सिलसिला पटक्कै मन परेकै छैन । उनका अनुसार झन्डै ५ सय मिटर क्षेत्रफलमा फैलिएर बग्ने तिनाउलाई अहिले बस्ती संरक्षण र नदी नियन्त्रणका नाममा ५० देखि डेढ सय मिटरमा खुम्च्याइएको छ । प्रकृतिमाथि मानिस हावी हुँदै गएको र अहिले नदीको अस्तित्व नै मेटाउने चरण सुरु भएको बताउने लाकौल यही शैलीका कारण तिनाउले जनधनको क्षति गरिरहेको बताउँछन् । तिनाउ नदीले छोडेको नदी उकास क्षेत्र अतिक्रमण गरेर ०५२ सालदेखि समूह बनाउने र टोलको नामकरण गरेर संगठित हुन थालेका हुन् । बुटवल उपमहानगरपालिकाका पूर्वउपप्रमुख शाक्यका अनुसार पाल्पा, स्याङ्जा, गुल्मी, अर्घाखाँचीलगायतका जिल्लाबाट आउनेहरूले ०५००५१ देखि सुकुम्बासीका नाममा तिनाउ किनारमै झुप्रा बनाएर बस्न थाले । उनीहरूले खोला किनारबाट बालुवा र गिट्टी निकाल्दै बिक्री गरेर आम्दानीको स्रोत बनाउन थाले । बस्ती बाक्लिँदै गयो । नदीको बगर बाक्लो बस्ती टोल मा परिणत भयो । टोललाई सडक, बिजुली, खानेपानी आवश्यक पर्यो । स्थानीय टाठाबाठाले एकातर्फ बस्ती र अर्कोतर्फ नदीको बगर राखेर ०६००६१ सालदेखि टोलमा कच्ची सडक बनाउन थाले । बिस्तारै त्यही सडकको अर्कोतर्फ पनि नदीले छोडेको क्षेत्र बढाउँदै टहरा र छाप्राहरू निर्माण हुँदै गए । बिस्तारै बस्ती बढ्यो । बुद्धनगर बस्ती विकास समितिका अध्यक्ष मोहम्मद हुसेनका अनुसार सडकको दुवैतर्फ घर निर्माण भएपछि त्यही सडक २०६३ सालपछि कालोपत्र गरियो । नदी किनारसम्मै सडक पुगेपछि टोलका र बाहिरी मान्छेले ढुंगा, गिट्टी, बालुवा (नदीजन्य पदार्थ) लाई आम्दानीको मुख्य स्रोत बनाउँदै गए । कालोपत्र बनेको तीन वर्षमै नदी गहिरिएको हुसेन नै बताउँछन् । नदीले छोड्दै गएको बगरमा अर्को बस्ती बस्न सुरु भयो । बस्ती बढेपछि ०६८ सालमा फेरि अर्को सडक खोलियो । त्यसरी नै तिनाउ नदी किनारमा बुटवल उपमहानगरपालिका११ देवीनगर क्षेत्रमा ०५२ देखि ०६७ सालसम्ममा आधा दर्जन टोल निर्माण भए । तीमध्येको पहिलो टोल ०५४ सालमा बनेको प्रगतिनगर हो । प्रगतिनगरमा मात्र अहिले पनि २ हजार १ सय बढी सुकुम्बासीका घर निर्माण भएका छन् । बुटवल उपमहानगरपालिका११ प्रगतिनगरको मिलीजुली पथकी ५३ वर्षीया सीमा परियार १८ वर्षदेखि नदी किनारमा बस्दै आएकी छन् । तिनाउले धार परिवर्तन गरेर गहिरिएपछि बचेको बगरमा बनाइएको छाप्रोमा उनी बस्दै आएकी छन् । उनले छाप्रो बनाउँदा खोला नजिकै थियो । तर, अहिले उनको घरपछाडि दुई वटा कच्ची सडक थपिएका छन् । तिनाउ झन्डै ३० मिटर पर पुगेको छ । कच्ची सडकको दुवैतर्फ घर बनिरहेका छन् । खोला जति पर सर्छ, आफन्तलाई बोलाएर छाप्रा बनाउन लगाउने अहिले पनि चल्छ, उनले भनिन्, खोलाको डरभन्दा पनि घडेरी बनाएर बस्ने नै धेरै छन् ।सरकारले खोलामा बर्सेनि तटबन्ध गर्न थालेपछि किनारसम्म घर बनाउनेहरू बढिरहेको उनले बताइन् । मिलिजुली पथभन्दा पछाडि नदीसँगै जोडिएको सडकमा घर बनाएकी रेखा परियारलाई अहिले भने तिनाउ किनारमा घर बनाएकामा चिन्ता छ । पहिला जग्गा भए हुन्थ्यो भनेर कब्जा गर्न आइयो, भएको पैसा यसमै गयो, उनले भनिन्, अहिले पानी परेपछि अरू बाँच्न घरभित्र पस्छन्, हामी घरभित्र पस्दा कतिखेर बगिने हो भन्ने त्रास हुन्छ । नदी किनारमै रहेको छाप्रो बनाउन उनको चार लाख रुपैयाँ खर्च भएको थियो । बुटवलका पुराना समाजसेवी लाकौलका अनुसार नदी अतिक्रमण गरेर बसाइएको बस्तीमा सबैभन्दा बढी बुटवल उपमहानगरपालिकाले विकासका पूर्वाधार निर्माण गरिरहेको छ । बुटवल उपमहानगरपालिकाका प्रमुख खेलराज पाण्डेयले बस्ती बसेपछि उनीहरूको सुविधालाई ध्यान दिनुपर्ने बाध्यता रहेको बताए । अब अतिक्रमण रोक्दै हिजोदेखि बस्दै आएकालाई व्यवस्थित गर्नुको विकल्प छैन, उनले भने, अब अर्को क्षेत्र खोजेर भए पनि नदी किनारमा बस्न दिनु हुँदैन भन्नेमा प्रतिबद्ध छौं । तर, भएकालाई व्यवस्थित गर्नैपर्ने बाध्यता रहेको उनले सुनाए । तिलोत्तमा नगरपालिकाले पनि अतिक्रमित बस्तीमा सडक, खानेपानी, बिजुली लगायतका सुविधा दिँदै आएको छ ।"
इतिहासलाई वर्तमानसँग जोड्ने प्रयास,"(काठमाडौं)सिरहाको विष्णुपुरकट्टीमा सचिवालयको विशेष बैठक आयोजना गरेर एमालेले इतिहासलाई वर्तमानसँग जोड्ने प्रयास गरेको छ । पञ्चायती व्यवस्थाको उत्तरार्धमा तत्कालीन मालेले भूमिगत रूपमा ०४६ भदौ ९ देखि १४ सम्म विष्णुपुरकट्टीमा चौथो महाधिवेशन गरेको थियो । त्यही घरमा एमालेले बुधबार विशेष बैठक आयोजना गरेको हो ।बैठक करिब ४५ मिनेट चलेको थियो । यो बैठक इतिहासलाई स्मरण गर्न राखिएको थियो, हामी कहाँबाट आयौं, कसरी रूपान्तरण भएर आयौं भनेर हो, सबै महाधिवेशनको महत्त्व छ र केही महाधिवेशनको विशेष महत्त्व छ, त्यसमा चौथो महाधिवेशन एउटा हो, एमाले सचिव तथा मधेश इन्चार्ज योगेश भट्टराईले भने, त्यसले कतिपय सैद्धान्तिक अवधारणालाई डिपार्चर गरेको छ । यो बैठक इतिहासलाई वर्तमानसँग जोड्नका लागि आयोजना गरिएको हो । ९० जना प्रतिनिधि सहभागी रहेको महाधिवेशनले महत्त्वपूर्ण वैचारिक निर्णयहरू गरेको थियो ।बैठकले पारित गरेका निर्णयहरूमा पनि भूमिगत रूपमा भएको चौथो महाधिवेशनको एमाले र समग्र राजनीतिमा परेको प्रभावको विषयमा चर्चा गरिएको छ । नेकपाको तेस्रो महाधिवेशनपछि छिन्नभिन्न भएका कम्युनिस्ट पार्टीहरूलाई मालेको नेतृत्वमा संगठित, चौथो महाधिवेशनले पारित गरेको बहुदलीय जनवादी शासन व्यवस्थाको प्रस्ताव र त्यसले राजनीतिमा पारेको प्रभाव, नेतृत्वमा मदन भण्डारीको चयन, कांग्रेससँग मिलेर पञ्चायतविरुद्ध संयुक्त आन्दोलन गर्ने निर्णय, कम्युनिस्ट पार्टीका संस्थापक महासचिव पुष्पलाल श्रेष्ठको आन्दोलनमा मूल्यांकन, माओ विचारधाराको परित्यागलगायत विषयको छलफलमा बैठक केन्द्रित भएको थियो । महाधिवेशन सञ्चालनमा आन्तरिक जनवाद (प्रजातन्त्र) को प्रयोगको महत्त्व रहेको एमालेले दाबी गरेको छ ।दर्जनौं क्रान्तिकारी समूहहरूलाई एकताबद्ध पार्दै मुलुकको मुख्य कम्युनिस्ट शक्तिका रूपमा स्थापित नेपाल कम्युनिस्ट पार्टी (माले) द्वारा आयोजना गरिएको नेपाल कम्युनिस्ट पार्टीको यस ऐतिहासिक महाधिवेशनले झन्डै ३० वर्षअगाडि टुटेको कम्युनिस्ट आन्दोलनको कडीलाई जोड्ने काम गर्यो, एमाले बैठकले पारित गरेको प्रस्तावमा भनिएको छ, हामीले महाधिवेशनलाई नेकपा (माले) को महाधिवेशन नभई नेकपाको चौथो महाधिवेशन नामकरण गर्नुको मुख्य उद्देश्य पनि यही टुटेको कडीलाई जोड्दै कम्युनिस्ट आन्दोलनलाई एकताबद्ध गर्नु थियो ।झापाको सशस्त्र विद्रोहबाट गर्ने २०२१ वर्षका युवाले कोअर्डिनेसन केन्द्र हुँदै नेकपा माले स्थापना गरेका थिए । त्यसक्रममा दर्जनौं साना समूहबीच एकीकरण भएको थियो । मदन भण्डारीको प्रस्तावमा नेपाली क्रान्तिको विशिष्ट कार्यक्रम पारित गर्दै इतिहासमा पहिलोपल्ट बहुदलीय जनवादी शासन प्रणाली स्थापना गर्ने संकल्प गरिएको थियो, एमालेको निर्णयमा भनिएको छ, अन्तर्राष्ट्रिय कम्युनिस्ट आन्दोलनमा उत्पन्न ठूला विवादको पृष्ठभूमि, कम्युनिस्ट पार्टी हुनका लागि त्यसले हिंसात्मक बाटो र जनवादी (या सर्वहारा) अधिनायकत्वको अवधारणा बोकेकै हुनुपर्ने जस्तो गरेर स्थापना गरिएका कतिपय गलत संकथन र कम्युनिस्ट आन्दोलन जडसूत्रवाद तथा विसर्जनवादको चुनौतीबीचबाट गुज्रिरहेका बेला निकालिएको यो निष्कर्ष आफैंमा ऐतिहासिक महत्त्वको थियो । एमालेले यही निर्णयलाई मूर्त, व्यापक र सैद्धान्तीकृत गर्दै गरेर जनताको बहुदलीय जनवाद नेपाली क्रान्तिको मौलिक सिद्धान्तका रूपमा आएको जनाएको छ । जुन पाँचौं महाधिवेशनमा प्रस्तुत गरिएको थियो । तत्कालीन मालेले कांग्रेससँग मिलेर पञ्चायती व्यवस्थाविरुद्ध आन्दोलन गर्ने निर्णय गरेको थियो । त्यसले लामो समय भूमिगत राजनीति गरेको मालेलाई आममानिसमा स्थापित गर्न सहयोग गरेको थियो । महाधिवेशनपछिको करिब साढे तीन दशकसम्म एमाले प्रमुख दलका रूपमा रह्यो । उदार लोकतन्त्रका आधारभूत विशेषताहरू स्विकार्ने यो निर्णयले पटकपटक सरकारको नेतृत्व गर्ने अवसर पनि एमालेले पाएको छ ।बैठकपछि चौथो महाधिवेशन सम्पन्न गर्न सहयोग गर्नेहरूलाई एमाले अध्यक्ष ओलीले सम्मान गरेका थिए भने नेकपा स्थापनाको ७५ वर्ष पुगेको अवसरमा निर्माण गरिने स्तम्भको शिलान्यास गरेका थिए । आगामी वैशाख ९ मा कम्युनिस्ट पार्टी स्थापना दिवसका अवसर पारेर स्तम्भ उद्घाटन गरिने सचिव भट्टराई बताए । त्यसैगरी सोही स्थानमा रहेको मदन भण्डारी माध्यमिक विद्यालयमा अध्यक्ष केपी शर्मा ओलीले विद्यार्थीलाई छात्रवृत्ति प्रदान गर्न पत्नी राधिका शाक्यको नाममा ३ लाख रुपैयाँको अक्षयकोष स्थापना गरेका छन् ।"
महासचिवको नेतृत्वमा चीन जाँदै,"महासचिव शंकर पोखरेलको नेतृत्वमा एमालेको उच्चस्तरीय टोली आइतबार चीन भ्रमणमा जाने भएको छ । पार्टी र भ्रातृ संगठनका नेताहरू सम्मिलित २१ सदस्यीय टोलीले भदौ १७ देखि २९ सम्म चीन भ्रमण गर्न लागेको हो । टोलीले ग्वाङझाओ, बेइजिङ र चीनहाईको भ्रमण गर्नेछ । भदौ १७ मा चोङचिङ जाने टोली भदौ २१ मा राजधानी बेइजिङ पुग्नेछ । बेइजिङमा सीपीसीका उच्च अधिकारीहरूसँग महासचिव पोखरेल नेतृत्वको टोलीले वार्ता गर्ने कार्यक्रम छ ।विदेश विभाग प्रमख राजन भट्टराईले सीपीसीको निमन्त्रणामा भ्रमण हुन लागेको बताए । सीपीसीको निमन्त्रणामा भ्रमण हुन लागेको हो, भ्रमणको विषयमा थप जानकारी केही दिनमा सार्वजनिक गर्नेछौं, उनले भने । २१ सदस्यीय भ्रमण टोलीमा पार्टी तथा भ्रातृ संगठनका नेता छन् । टोलीमा विदेश विभाग प्रमुख राजन भट्टराई, प्रचार विभाग प्रमुख राजेन्द्र गौतम, पोलिटब्युरो सदस्य ज्वालाकुमारी साह, विदेश विभागको चीन डेस्कका प्रमुख गोपाल खनाल, केन्द्रीय सदस्यहरू मञ्जु गुरुङ, कल्पना थापा, मानवीर राई, नीरज आचार्य र रचना खड्का छन् । केन्द्रीय सदस्यहरू अजय गुप्ता, कपिल पोखरेल, पीताम्बर भुसाल, सहदेव बोगटी, राम रानालगायत पनि महासचिवको टोलीमा जाँदैछन् ।"
महासभामा प्रधानमन्त्रीसहित २६ जना सहभागी हुने,"(काठमाडौं)संयुक्त राष्ट्रसंघको ७८ औं महासभामा प्रधानमन्त्री पुष्पकमल दाहालको नेतृत्वमा ४० सदस्यीय टोलीले सहभागिता जनाउने भएको छ । नेपालबाट प्रधानमन्त्रीसहित २६ र अमेरिकामा थप १४ जना गरी ४० सदस्यीय टोलीको टुंगो लागेको हो । न्युयोर्क जाने टोलीमा दाहालकी कान्छी छोरी गंगा दाहाल, परराष्ट्रमन्त्री एनपी साउद, राष्ट्रिय सुरक्षा सल्लाहकार शंकरदास बैरागी, मुख्य सचिव वैकुण्ठ अर्याल, परराष्ट्र सचिव भरतराज पौड्याल, प्रेस सल्लाहकार गोविन्द आचार्य, स्वकीय सचिव रमेश मल्ल तथा परराष्ट्र मन्त्रालयका अधिकारीहरू छन् । अमेरिकामा थपिने १४ जनामा न्युयोर्कस्थित संयुक्त राष्ट्रसंघका लागि नेपालको स्थायी नियोगका प्रतिनिधि लोकबहादुर थापा र नियोगका अधिकारीहरू तथा वासिङ्टन डीसीस्थित नेपाली दूतावासका राजदूत श्रीधर खत्री र दूतावासका अधिकारी छन् ।नेपालले संयुक्त राष्ट्रसंघ (यूएन) को ७८ औं महासभाको दौरान करिब एक दर्जन मुख्य कार्यक्रममा सहभागिता जनाउने गरी गृहकार्य भएको छ । दुई वर्षपछि महासभामा प्रधानमन्त्रीकै तहबाट सम्बोधन हुन लागेको हो भने सन् २०१८ मा ७३ औं महासभामा तत्कालीन प्रधानमन्त्री केपी शर्मा ओलीले सहभागिता जनाएका थिए । सन् २०१९ मा ७४ औं महासभामा ओली सरकारका तत्कालीन परराष्ट्रमन्त्री प्रदीपकुमार ज्ञवाली सहभागी भएका थिए भने सन् २०२० मा कोभिड१९ को कारण भर्चुअल रूपमा भएको ७५ औं महासभामा तत्कालीन प्रधानमन्त्री ओलीले भिडियोमार्फत सम्बोधन गरेका थिए । सन् २०२१ मा भएको ७६ औं महासभामा तत्कालीन शेरबहादुर देउवा नेतृत्वको सरकारका परराष्ट्रमन्त्री नारायण खड्का र सन् २०२२ को ७७ औं महासभामा परराष्ट्र सचिव भरतराज पौड्याललाई जिम्मेवारी दिएर सम्बोधन गर्न पठाएको थियो ।सेप्टेम्बर २१ मा महासभालाई सम्बोधन गरेर प्रधानमन्त्री दाहाल चीन भ्रमणमा निस्कने कार्यक्रम छ । त्यसबीचमा दिगो विकास लक्ष्यहरू (एसडीजी) समिट, हाई लेभल डाइलग अन फाइनान्सिङ फर डेभलपमेन्ट, क्लाइमेट एम्बिसन समिट, हाई लेभल मिटिङ अन पेन्डामिक प्रिभेन्सन, प्रिपियरनेस एन्ड रेसस्पोन्स, प्रिपराटोरी मिनिस्टर्ल मिटिङ फर द समिट अफ द फ्युचर, हाईलेभल मिटिङ अल युनिभर्सल हेल्थ कभरेल, हाईलेभल मिटिङ अल द फाइट अगेन्स टुभर्कुलोसिस, अतिकम विकसित राष्ट्रहरू (एलडीसी) को अध्यक्षता गर्दै कार्यक्रम, सार्क मन्त्रीस्तरीय साइडलाइन वार्तामा नेपालको तर्फबाट सहभागिता रहनेछ ।दाहाल न्युयोर्कबाट नेपाल नआई सिधै चीन उड्ने कार्यक्रम परराष्ट्र मन्त्रालयले तय गरिसकेको छ । दाहाल असोज ६ मा चीनको हाङचाओमा एसियाली खेलकुदको उद्घाटन समारोहमा सहभागी हुनेछन् । त्यसपछि असोज ७ मा बेइजिङ प्रस्थान गरी असोज ८ मा राष्ट्रपति सी चिनफिङसँग भेट गर्नेछन् । सोही दिन द्विपक्षीयवार्ता हुनेछ ।"
रचनाको स्वरमा 'यो साल नि परदेशमै तीज,"काठमाडौं (कास) गायिका रचना रिमालको स्वरमा यो साल नि परदेशमै तीज गीत सार्वजनिक भएको छ । पढाइ र रोजगारीको सिलसिलामा विदेशिएका नेपाली दिदीबहिनीहरूको मनोभावना समेटिएको गीत रचनाको अफिसियल युट्युब च्यानलमार्फत सार्वजनिक भएको हो । गीतमा दिनेशराज पुरीको शब्द र दीपकराज विश्वकर्माको संगीत तथा संगीत संयोजन रहेको छ । विक्रम चौहानको निर्देशनमा तयार गीतको भिडियोमा रचना रिमाल, आभा थापा, अनिशा ओली, अन्जना बराइली र एलिना रानाले अभिनय गरेका छन् । भिडियोको छायांकन प्रकाश खड्का र सम्पादन लक्ष्मण चौहानले गरेका हुन् ।"
क्याम्पियन कलेजमा हाम्रो बजार,"काठमाडौं (कास) नेपालको निःशुल्क अनलाइन क्लासिफाइड मार्केटप्लेस हाम्रो बजार ले ललितपुरको सानेपास्थित क्याम्पियन कलेजमा विद्यार्थी साझेदारी कार्यक्रम गरेको छ । पछिल्लो समय हाम्रो बजारले विद्यार्थी र औद्योगिक क्षेत्रसँग सम्बन्धित विज्ञहरूबीचको खाडल कम गर्ने उद्देश्यले काठमाडौं उपत्यकाभित्रका कलेजमा यस्ता कार्यक्रम आयोजना गर्दै आएको छ ।हाम्रो बजार र यसका साझेदारहरू ः बजाज पल्सर र नेपकम सर्भिसेसको परिचयसँगै सुरु भएको कार्यक्रममा नेपाल बैंक लिमिटेडका शाखा प्रबन्धक अर्जुनबहादुर कँडेलले विद्यार्थीहरूलाई आफ्नो व्यावसायिक अनुभव सुनाएका थिए । कुनै पनि काममा सफलता पाउन सन्तुष्टि, उत्पादकता र आत्मविश्वासबीचको सम्बन्ध हुने बताउँदै उनले विद्यार्थीलाई भविष्यमा आइपर्ने चुनौतीको सामना गरी लक्ष्य प्राप्तिका लागि साहस र आत्मविश्वास जरुरी हुने बताए । वर्तमान समयमा सूचना प्रविधिको महत्त्वलाई जोड दिँदै भावी उद्यमीलाई जिज्ञासु र बलियो बनाउन यस्ता कार्यक्रमले सहयोग पुग्ने यस क्षेत्रका जानकारहरूको भनाइ छ । हाम्रो बजार ले एक वर्षभित्र विभिन्न शैक्षिक संस्थामा एक सयवटा विद्यार्थी साझेदारी कार्यक्रम गर्ने योजना बनाएको छ । अर्को कार्यक्रम सेप्टेम्बर १ मा काठमाडौंको डन बस्को कलेजमा हुनेछ ।"
कार दुर्घटनामा डायनाको मृत्यु,सन् १९९७ मा आजकै दिन (अगस्ट ३१) मा वेल्सकी पूर्वराजकुमारी डायनाको कार दुर्घटनामा निधन भएको थियो । उनी बेलायतका राजा चार्ल्स तृतीयकी पहिलो पत्नी हुन् । १९६१ जुलाई १ मा जन्मिएकी डायनाले चार्ल्ससँग १९८१ जुलाई २९ मा विवाह गरेकी थिइन् । उक्त जोडीले १९९२ मा अलग हुने घोषणा गरेका थिए । त्यसको चार वर्षपछि १९९६ अगस्ट २८ मा चार्ल्स र डायनाले औपचारिक रूपमा सम्बन्धविच्छेद गरेका थिए । उनीहरूबाट १९८२ माप्रिन्स विलियम्स र १९८४ मा प्रिन्स ह्यारीको जन्म भएको थियो । पछि चार्ल्सले २००५ मा क्यामिला पार्करसँग विवाह गरेका थिए । सम्बन्धविच्छेद भएको एक वर्षपछि डायना फ्रान्सको राजधानी पेरिसमा आयोजित एक रात्रिभोजमा सहभागी भएकी थिइन् । त्यहाँ उनी इजिप्टका धनाढ्य व्यवसायी मोहमद अल फायदका छोरा डोडी अल फायदसँग पुगेकी थिइन् । भोजबाट कारमा बाहिरिएको जोडीका तस्बिरहरू खिच्नका लागि फोटोग्राफरहरूले मोटरसाइकल चढेर पछ्याएका थिए । त्यसबाट भाग्ने क्रममा भएको दुर्घटनामा डायनाको निधन भएको हो । कुनै बेला विश्वमै सबैभन्दा बढी तस्बिर खिचिएकी महिलाका को रेकर्ड कायम गरेकी डायना जनताको राजकुमारीका रूपमा परिचित थिइन् । उनका परोपकारी कार्य सर्वसाधारणले निकै प्रशंसा गरेका थिए । डायनाले एड्स संक्रमित मानिसले बेहोरेका पीडा आम मानिसमाझ ल्याउन महत्त्वपूर्ण भूमिका निर्बाह गरेकी थिइन् । उनले बारुदी सुरुङ बिछ्याउन प्रयोग गरिएका उपकरणमाथि प्रतिबन्ध लगाउन माग गरेपछि संसारभर चर्चा भएको थियो ।
इन्जिनियरिङको शुल्क वृद्धि फिर्ता लिन त्रिविको निर्देशन,"(काठमाडौं)त्रिभुवन विश्वविद्यालयले इन्जिनियरिङ अध्ययन संस्थानलाई वृद्धि गरेको शुल्क फिर्ता लिन निर्देशन दिएको छ ।उपकुलपति धर्मकान्त बाँस्कोटासहित पदाधिकारीले शुल्क वृद्धिविरुद्ध आन्दोलित ५ विद्यार्थी संगठनसँग बुधबार सहमति गर्दै वृद्धि गरिएको शुल्क फिर्ता लिन संस्थानलाई निर्देशन दिने निर्णय लिएका हुन् । विद्यार्थी प्रतिनिधिसहित गठन हुने समितिबाट शुल्कका विषयमा सात दिनभित्र अध्ययन गरी प्रतिवेदन पेस गर्ने सहमति भएको छ । उक्त सहमतिपछि विद्यार्थीहरू आमरण अनशनसहितको आन्दोलनका कार्यक्रम स्थगित गर्न सहमत भएको नेविसंघ अध्यक्ष दुजाङ शर्पाले जनाए । सहमतिपछि नेविसंघ पुल्चोक क्याम्पसका अध्यक्ष सुलभ चापागाईंले बुधबार राति नै आमरण अनशन तोडेका छन् । आठ दिनदेखि अनशन बसेका उनलाई वीर अस्पतालमा भर्ना गरिएको थियो । शुल्क वृद्धिविरुद्ध धर्ना, प्रदर्शनलगायत आन्दोलन गर्दै आएका विद्यार्थीले चापागाईंको जीवन रक्षा गर्नसमेत सरकारसँग माग राख्दै आएका थिए ।सहमतिअघि विश्वविद्यालयका कुलपति तथा प्रधानमन्त्री पुष्पकमल दाहालले इन्जिनियरिङ अध्ययन संस्थानका डिन शशिधरराम जोशीसहित पदाधिकारी र सत्तारूढ विद्यार्थी संगठनका विद्यार्थीसँग भेटेका थिए । भेटका क्रममा डिन कार्यालयका पदाधिकारीले शुल्क वृद्धि फिर्ता लिन अस्वीकार गरेको शर्पाले जनाए । प्रधानमन्त्री दाहालले शुल्क फिर्ता लिन र विद्यार्थी आन्दोलन पनि रोक्न दुवै पक्षलाई आग्रह गरेका थिए । विद्यार्थीले शुल्क वृद्धि पूर्ण रूपमा रद्द हुनुपर्ने बताएका थिए भने डिन कार्यालयका पदाधिकारीले वृद्धि भएको शुल्कमा केही प्रतिशत खटाउन पुनर्विचार गर्न सकिने बताएका थिए । संस्थानका पदाधिकारीले शुल्क वृद्धि रद्द गर्नुपरे सामूहिक राजीनामा दिने चेतावनी दिएर फर्केको विद्यार्थी नेताहरूले बताए । त्यसपछि त्रिविका उपकुलपति बाँस्कोटासँग साँझ पाँचबुँदे सहमित भएको हो ।संस्थानले स्नातक इन्जिनियरिङ (बीई) का १२ विषयको अध्ययन शुल्क ३ लाख १८ हजारबाट बढाएर ७ लाख ७७ हजार पुर्याउने निर्णय गरेको थियो । साउन २५ को निर्णयअनुसार शुल्क वृद्धि गरिएको जनाएको छ । सरकारले दिने अनुदान कटौती गरेकाले शुल्क बढाउनुपरेको सहायक डिन सुरज लामिछाने बताए । भेटघाटका क्रममा प्रधानमन्त्रीले अनुदान थप गर्ने प्रतिबद्धता जनाउँदासमेत शुल्क वृद्धि फिर्ता लिन संस्थानको डिन कार्यालयले अस्वीकार गरेको नेविसंघका पुल्चोक इन्जिनियरिङ क्याम्पसका नेता बबिन बस्नेतले जनाए । निजी कलेज सञ्चालक रहेका डिन कार्यालयका पदाधिकारीले आंगिक कलेजको शुल्क वृद्धि गर्ने निर्णय गरेको उनले दाबी गरे । त्रिवि पदाधिकारी र विद्यार्थीबीच सर्वपक्षीय अध्ययन र छलफलपछि कायम गरिने शुल्क मात्र लागू गर्ने पनि सम्झौता भएको छ । ०५४ सालमा शुल्क तोक्दा वार्षिक रूपमा १० प्रतिशतका दरले वृद्धि गर्दै लैजाने निर्णय भए पनि त्यसलाई कार्यान्वयन गर्न नसकेको डिन कार्यालयले एकै पटक दोब्बरभन्दा बढीले अध्ययन शुल्क बढाएको हो ।अब नयाँ शुल्क कायम भएपछि मात्रै आगामी शैक्षिक सत्रको प्रवेश परीक्षा सञ्चालन गरिने सहमतिमा उल्लेख छ । संस्थानले साउन १९ देखि हुने प्रवेश परीक्षा स्थगित गरेको छ । ५ आंगिक र १० निजी क्याम्पसमा करिब ४ हजार २३ भर्ना कोटाका लागि १२ हजार विद्यार्थीले प्रवेश परीक्षा दिने अनुमान छ । शुल्क वृद्धि र त्यसको विरोधमा जारी विद्यार्थी आन्दोलनले प्रवेश परीक्षा भने अनिश्चित छ । डिन कार्यालयका अन्य परीक्षा भने यथावत् सञ्चालन हुने सहमतिमा उल्लेख छ । आन्दोलनका कारण शुक्रबारदेखि हुने स्वास्थ्य व्यवसायी परिषद्का ५ हजार ७ सय विद्यार्थी सहभागी हुने लाइसेन्स परीक्षा पनि अनिश्चित बनेको थियो । सहमतिपछि परीक्षा निर्धारित समय तालिकाअनुसारै सञ्चालन हुने परिषद्का रजिस्ट्रार लीलनाथ भण्डारीले जनाए । परिषद्को परीक्षा पुल्चोकस्थित इन्जिनियरिङ क्याम्पसको कम्प्युटर प्रयोगशालामा सञ्चालन हुन्छ । विद्यार्थी आन्दोलनका कारण देखाउँदै संस्थानले उक्त परीक्षा पनि नगर्न आग्रह गरेको थियो ।शुल्क वृद्धिको विरोधमा डिन कार्यालय पुल्चोक परिसरमा दैनिक धर्ना, जुलुसलगायत गतिविधि हुँदा शैक्षिक गतिविधि बिथोलिँदै आएको थियो । समाजवादी मोर्चानिकट ४ विद्यार्थी पनि पुल्चोकमा धर्नामा बसेका थिए । नेविसंघ, अनेरास्ववियु, अखिल क्रान्तिकारीलगायत विद्यार्थी संगठनले दैनिक आन्दोलनका कार्यक्रम गर्दै आएका थिए ।शुल्क वृद्धि फिर्ता लिन निर्देशन दिने सहमतिमा उपकुलपति बाँस्कोटा, रेक्टर शिवलाल भुसाल, रजिस्ट्रार पेशल दाहाललगायत त्रिवि कार्यकारी परिषद्का सदस्यहरूले हस्ताक्षर गरेका छन् ।विद्यार्थीका तर्फबाट सत्तापक्षीय नेविसंघ, अखिल क्रान्तिकारी, अनेरास्ववियु, समाजवादी विद्यार्थी युनियन र नेत्रविक्रम चन्द्र नेतृत्वको अखिल क्रान्तिकारीका अध्यक्षहरूले हस्ताक्षर गरेका छन् । सत्तापक्षीय विद्यार्थीले डिन कार्यालय र विश्वविद्यालय लक्षित आन्दोलनका कार्यक्रम गर्दै आएका थिए भने पुल्चोक स्ववियु र एमालेनिकट अनेरास्ववियुले शुल्क वृद्धिको विरोधमा सरकारलाई केन्द्रित गरेर आन्दोलनका गतिविधि गर्दै आएको थियो । विश्वविद्यालय र डिन कार्यालयमा यतिबेला एमालेनिकट पदाधिकारीको वर्चस्व छ ।"
पहिरोले जिप पुरिँदा ३ को मृत्यु,"पाल्पा (कास) पाल्पागुल्मी सडकअन्तर्गत रिब्दीकोट गाउँपालिका२, देउरालीको लघुवा र जोर्तेबीचमा सुक्खा पहिरोले जिप पुरिँदा तीन जनाको मृत्यु भएको छ । बुधबार बिहान भएको दुर्घटनामा गुल्मीको रेसुंगा नगरपालिका७ की ५० वर्षीया मनकला चुँदारा, गुल्मी प्रहरीमा कार्यरत प्रहरी सहायक हबल्दार तानसेन नगरपालिका११, बन्दीपोखराका ४२ वर्षीय यमबहादुर बोहरा र पोखरा महानगरपालिका२५, हेम्जाका ३१ वर्षीय विनोद तिम्सिनाको मृत्यु भएको हो । माथिल्लो भागबाट खसेको पहिरोले जिप पुरिँदा तीनै जनाको घटनास्थलमै मृत्यु भएको प्रहरी नायब उपरीक्षक वीरेन्द्र थापाले जानकारी दिए । गुल्मीको तम्घासबाट पाल्पा भई बुटवल जाँदै गरेको लु१ज ४६०० नम्बरको रुरु रेसुंगा यातायात प्रालिको जिप सडक स्तरोन्नति गरेको जोर्ते क्षेत्रमा सुक्खा पहिरोमा परेको हो । चालक बालकृष्ण श्रेष्ठ सकुशल छन् भने सात जनाको पाल्पास्थित लुम्बिनी मेडिकल कलेजमा उपचार भइरहेको छ ।"
संसदीय समितिहरू नसुस्ताऊन्,"प्रतिनिधिसभा निर्वाचन भएको नौ महिना र पहिलो बैठक बसेको साढे सात महिनापछि बल्ल संसदीय समितिहरूले नेतृत्व पाएका छन् । मिनी संसद् भनेर चिनिने संसदीय समितिहरूको गठन नै ढिला गरी गत वैशाखमा १५ मात्र भएको थियो । सभापति चयनमा सभामुख र राजनीतिक दलहरूले उसै गरी ढिला गर्दा समितिहरू सक्रिय हुन सकेका थिएनन् । अब यसअघि खेर गएको समयको समेत क्षतिपूर्ति हुने गरी संसदीय समितिहरू सक्रिय हुने बेला आएको छ ।संसदीय समितिको प्रमुख जिम्मेवारी विधेयकमाथि छलफल चलाई संशोधन गरेर वा हुबहु अघि बढाउने निर्णय लिनु हो । नवनिर्वाचित सभापतिहरूले समितिमा पुगेका विधेयकहरूलाई पहिलो प्राथमिकता दिने प्रतिबद्धता जनाएका छन् । संसदीय समितिमा राष्ट्रिय सभाबाट पारित भइसकेका १० र प्रतिनिधिसभामा उत्पत्ति भएका चारवटा विधेयक विचाराधीन छन् । मानवअधिकार तथा कानुन समितिमा बेपत्ता व्यक्तिको छानबिन, सत्य निरूपण तथा मेलमिलाप आयोग (तेस्रो संशोधन) विधेयक छ । शान्ति प्रक्रियासँग जोडिएको यो विधेयक टुंगोमा नपुग्दा सशस्त्र द्वन्द्वकालका मुद्दाको न्यायिक निरूपण एवं बेपत्ता व्यक्तिको छानबिन प्रक्रिया लामो समयदेखि अवरुद्ध छ । यही समितिमा सम्पत्ति शुद्धीकरण निवारण तथा व्यावसायिक वातावरण प्रवर्द्धन सम्बन्धी केही ऐनलाई संशोधन गर्ने विधेयक छ । सम्पत्ति शुद्धीकरण र वित्तीय अपराध नियन्त्रणका लागि कानुन बनाउन नसक्दा नेपाल नकारात्मक सूची (ग्रे लिस्ट) मा पर्ने जोखिममा छ । यस्ता विधेयकलाई समितिले उच्च प्राथमिकता दिएर जतिसक्दो छिटो निष्कर्षमा पुर्याउनुपर्छ । संसदीय समितिमा विधेयक पुगिसकेपछि छलफलमा लामो समय लगाउने र टुंगो लगाउन राजनीतिक दलहरूका शीर्ष नेताको निर्णय कुर्ने प्रवृत्ति छ । अघिल्लो प्रतिनिधिसभामा दुई दर्जनभन्दा बढी विधेयक निष्क्रिय भएका थिए । त्यसमध्ये संसदीय समितिले टुंगोमा नपुर्याएका र समितिले प्रतिवेदन तयार गरेर पठाए पनि सदनले निर्णय नगरेका विधेयकसमेत थिए । सांसदहरू जुन कामका लागि निर्वाचित भएका हुन्, उनीहरूले त्यही काम नगर्नु गैरजिम्मेवारीपन हो । यसपालिका संसदीय समितिहरूले विधेयक आएको कति दिनमा टुंगोमा पुर्याउने भनी कार्यतालिका बनाएरै अघि बढ्न जरुरी छ । क्षेत्राधिकारलाई लिएर समितिहरूबीच बेलाबेला विवाद हुने गरेको देखिन्छ । त्यस्तो स्थिति नआओस् भनेर बेलैमा सभामुख र संसदीय समिति सभापतिले क्षेत्राधिकार निर्क्योल गर्नुपर्छ । सरकारले संसद्लाई र संसद्ले संसदीय समितिलाई विधेयक दिएर सक्रिय बनाउँछन् । सरकारले तयार गरेका बाहेक प्रतिनिधिसभामै उत्पत्ति भएका वा राष्ट्रिय सभाबाट पारित भएर आएका विधेयक पनि समितिमा पुग्छन् । अहिले नयाँ कानुन निर्माण र भएका कानुन संशोधनका थुप्रै काम बाँकी छन् । कानुन निर्माणमा सरकार र संसद्को उदासीनता कतिसम्म छ भने संविधानले दुई वर्षभित्र (२०७४ सम्म) बनाइसक्नुपर्ने भनेका कानुनहरू अहिलेसम्म बनेका छैनन् । त्यसैले सरकारले फटाफट विधेयक ल्याउने, संसद्ले तिनलाई समितिमा पठाउने र समितिले पनि जतिसक्दो निर्णय गर्ने थिति बसाउन अत्यावश्यक भइसकेको छ । अघिल्लो प्रतिनिधिसभामा सुरुमै संसद्मा दर्ता भएका शान्ति र सुरक्षा विधेयक, राष्ट्रिय सुरक्षा विधेयक लगायतका केही विधेयक थप प्रक्रिया अघि नबढ्दै कार्यकाल सकिएर निष्क्रिय बनेका थिए । यस्तो गैरजिम्मवार काम यो संसद् र यसका संसदीय समितिहरूबाट हुनु हुन्न । समितिलाई स्वतन्त्र, निष्पक्ष र निर्बाध रूपमा काम गर्ने वातावरण सरकार र राजनीतिक दलहरूले तयार गरिदिनुपर्छ । विधेयकमाथि निर्णय गर्ने बेला स्वार्थ समूहबाट समिति जोगिन सक्नुपर्छ । संसदीय समिति सभापतिको तटस्थ भूमिकाले संसदीय समितिलाई प्रभावकारी बनाउन सक्छ । सरकारका कामकारबाही अनुगमन, निगरानी गर्ने, जनसरोकारका विषयमा छलफल गरेर आवश्यकता अनुसार सम्बन्धित निकायलाई सिफारिसनिर्देशन दिँदै सुशासन कायम गराउने जिम्मेवारी पनि संसदीय समितिको हुन्छ । समितिले विषयविज्ञ मात्र नभएर सम्बन्धित मन्त्रालयका प्रशासनिक तथा राजनीतिक नेतृत्वलाई समेत आमन्त्रण गरेर छलफल र रायसुझाव लिन सक्छ । अघिल्लो प्रतिनिधिसभामा संसद्प्रति उत्तरदायी हुनुपर्ने प्रधानमन्त्री र मन्त्रीहरू नै संसदीय समितिले बोलाएको बैठकमा अनुपस्थित भएको उदेकलाग्दो स्थिति देखियो । संसदीय समितिले दिएका अधिकांश निर्देशनलाई सरकारले बेवास्ता पनि गरेको थियो । संसदीय शासन व्यवस्थाकै अपमान हुने खालका यस्ता गतिविधि नदोहोर्याउन सरकार प्रतिबद्ध हुनुपर्छ । सभामुख देवराज घिमिरेसँग बुधबार भएको छलफलमा संसदीय समिति सभापतिहरूले समितिका निर्देशन पालना नहुने गरेको विषय उठाएका थिए । संसदीय समितिले लोकप्रिय हुने होडमा लागेर भन्दा पनि पर्याप्त अध्ययनविश्लेषण गरेर निर्देशन दिनुपर्छ । निर्देशन कार्यान्वयनको अवस्थाप्रति पनि समितिहरूले चासो दिइरहनुपर्छ । प्रतिनिधिसभाका संसदीय समितिहरूको कार्यकाल अब करिब चार वर्ष मात्र छ । संसदीय समितिहरू आफ्नो जिम्मेवारीप्रति प्रतिबद्ध रहँदै सक्रिय बन्ने हो भने यस अवधिमा पर्याप्त र प्रभावकारी काम हुन सक्छ । त्यसैले समितिहरू तत्काल काममा जुटून्, नसुस्ताऊन् ।"
अर्थतन्त्रमा सुधार गर्ने उपाय,"कान्तिपुरमा भदौ ८ मा प्रकाशित अर्थतन्त्र, नियमनमा निर्मम, सुधारमा अनुदार शीर्षकको समाचारले टिप्पणी गर्नैपर्ने भयो । सरकारले जग्गाको कित्ताकाटबाट मुलुकको अर्थतन्त्र चलायमान हुने दाबी गरेको छ । अधिक नियमन तथा नियन्त्रणकारी नीति र मानसिकताकै कारण शिथिल अर्थतन्त्रले गति लिन नसकेको स्पष्ट प्रमाणित भएको छ । कित्ताकाट खोल्दा जग्गाको किनबेच बढ्ने भएकाले केही चहलपहल देखिने भए पनि त्यसबाट अर्थतन्त्रको बाधाअवरोध हटाउन पर्याप्त नहुने सहजै अनुमान गर्न सकिन्छ । उद्योगी व्यवसायीको गिर्दो मनोबल, उच्च ब्याजदर, निर्माण कार्यमा सुस्तता, घट्दो निर्यात, विदेशी लगानी र अनुदानमा कमी, कर्जा मागमा कमीजस्ता समस्या समाधान नभएसम्म र कृषियोग्य र व्यावसायिक जमिन वर्गीकरण नगरी कित्ताकाटबाट मात्र अर्थतन्त्र चलायमान हुन नसक्ने तथ्य सरकारलाई थाहा नभएको होला र ? लगानी कर्जा सहज नबनाई, घरजग्गामा भएका पारिवारिक, वैज्ञानिक समस्या समाधान नगरी र उद्योगमा लगानी नबढाई कित्ताकाटले मात्र अर्थतन्त्र कसरी सुध्रन्छ ? आर्थिक मन्दीको संकेतका रूपमा व्यापार घटेको छ, आयातसँगै निर्यातमा कमी आएको छ । व्यापारका लागि चाहिने पुँजीगत सामान, कच्चा पदार्थ, मेसिनरी पार्टपुर्जा, नआएपछि उत्पादन घट्ने नै भयो, यसो हुँदा अर्थतन्त्रको अवस्था कस्तो होला ? एकातिर मूल्यवृद्धिको मार, महँगो ब्याजदर, व्यवसायीको सुरक्षाजस्ता समस्या छन् भने कालो अर्थतन्त्रको विकास भएको छ । नियमसंगत सोझो बाटोबाट सामान आयात गर्ने व्यवसायी चोर बाटो ल्याउने सामानसँग प्रतिस्पर्धा गर्नुपरेपछि विस्थापित हुने स्थिति नआउने कुरै भएन । चालु पुँजी कर्जा सम्बन्धी कार्यविधिमार्फत अधिक नियमन, उद्योग व्यवसायमा चर्को ब्याजदरको ऋण, प्रमुख औद्योगिक करिडोरमा दैनिक विद्युत् कटौती, उत्पादनमूलक क्षेत्रमा रेमिट्यान्स उपयोगको नीतिगत अभाव, प्रसारण लाइन अभावमा बिजुली खेर जाने अवस्था, उच्च मूल्यवृद्धि र न्यून पुँजीगत सरकारी खर्च आदि अर्थतन्त्रका अवरोधक देखिएका छन् । वैदेशिक सहयोग र लगानी बढ्न नसकेकोले मुलुकमा पुँजी निर्माण नभएको र आन्तरिक लगानी बढ्न नसकेको अवस्था छ । सडक र अत्यावश्यक पूर्वाधार निर्माण कार्य नभएकै कारण वैदेशिक लगानी सहयोग घटेको छ । निजी क्षेत्रको आत्मबल बढ्न सकेको छैन । राज्यले यस्ता पक्षमा सुधार गर्न खोज्नुपर्ने हो । अतः जग्गाको कित्ताकाटले मात्र अर्थतन्त्रमा सुधार हुने ठानेका प्रधानमन्त्री, अर्थमन्त्री र गभर्नरले गम्भीर समीक्षा गर्न अत्यावश्यक भएको छ । गंगाराज अर्याल, पाणिनि८, पाली, अर्घाखाँची"
ओलीको भ्रम र एमालेको भविष्य,"सिरहामा एमालेको सचीवालय बैठक बसिरहेको छ । बैठकमा अन्य कुराको अतिरिक्त एमाले पार्टीको भविष्यबारे कुरा गर्नु जरुरी छ । एमाले भविष्य बोकेको पार्टी थियो । तर नेतृत्वको गलत कार्यशैलीले आज एमालेको सुन्दर भविष्यमा ग्रहण लाग्न पुगेको छ । जेजति घोटालाका काण्ड सतहमा आउँछन्, तीनमध्ये दुईतिहाइ एमालेको वर्तमान नेतृत्व उर्फ केपी शर्मा ओलीतर्फ नै सोझिन्छन् । यती, ओम्नीदेखि गिरीबन्धु टी स्टेटसम्म अनि गोकर्ण फरेस्टदेखि जलहरी काण्डसम्ममा ओलीकै नाम मुछिएको छ । यस्तो अवस्थामा पनि आउने आम चुनावमा एमालेको बहुमत आउँछ भन्ने सपना ओलीले पालेर बसेका छन् । त्यो ओलीको भ्रम मात्र हो । ओलीको तानाशाही सोचकै कारण नेकपा विभाजन हुन पुग्यो, ६ प्रदेश र संघको सत्ता एमालेको हातबाट गुम्यो । ओलीले गैरसंवैधानिक रूपमा दुई पटक संसद् विघटन गरे तर अहिलेसम्म पनि उनी त्यो बिघटन सही थियो भनेर बालहठ गरिरहेका छन् । ओलीले जे भन्छन्, त्यो नै एमालेको ढुंगाको अक्षर हो, जसले त्यो भनेको मान्दैन ऊ भीम रावल र घनश्याम भुसालजस्तो सहिद हुन तयार हुनुपर्छ । उनीहरूको सांसदको टिकट काटिन्छ । एमालेमा टिक्ने हो, बस्ने हो भने ओलीको हरेक वाक्यलाई ब्रह्मवाक्य मानेर बस्नुपर्छ । सत्य कुरा ओलीलाई पच्दैन, सामूहिक छलफल उनी चाहँदैनन् । कम्युनिस्ट एकताको कुरा सुन्नै चाहँदैनन् । ओलीभन्दा अगि एमाले पार्टी सामूहिकतामा चलेको थियो । सनक र लहडको भरमा पार्टी चलाउन खोज्दा नै एमाले अहिले घरको न घाटको भएको छ र पनि ओलीमा भ्रम बाँकी नै छ । ओलीले आफ्नो कार्यशैली सुधारेर प्रायश्चित्त गरेनन् भने एमालेको बहुमत आकाशको फल हुनेछ । २०७४ को बहुमत पनि ओली एक्लैको कारण आएको होइन । त्यसमा प्रचण्ड, माधवकुमार नेपालदेखि सबैको सामूहिक योगदान छ । गएको चुनावमा भीम रावललाई टिकट दिएको भए सुदूरपश्चिमामा १०१५ सिट एमालेले थप जित्न सक्थ्यो, एमाले सबैभन्दा ठूलो पार्टी बन्थ्यो । एमाले र कम्युनिस्ट आन्दोलनको भविष्य चाहने हो भने ओलीले पार्टी नेतृत्वबाट बिश्राम लिई सुवास नेम्बाङ, विद्या भण्डारी वा भीम रावलजस्ता नेतालाई अगि सार्नुपर्छ । गोपाल देवकोटा, गोकर्णेश्वर८, काठमाडौं"
सद्भावको कामना,"नेपालको संविधानले सबै धर्मको सम्मान गरेको छ । संघीय लोकतान्त्रिक गणतन्त्रको स्थापना भएसँगै राज्य पूर्ण रूपमा धर्म निरपेक्ष राष्ट्रका रूपमा स्थापित भएको छ । विश्वका कतिपय स्थानमा धार्मिक विचारहरूकाबीच द्वन्द्व रहे पनि नेपालमा धार्मिक आस्था र विचारका आधारमा कुनै पनि द्वन्द्व भएको छैन र यसलाई हुन नदिन पनि सबै नागरिक सचेत छन् । नेपालमा सबै धर्मावलम्बीबीच सहिष्णुता कायम रहेको सन्देश फैलिएको थियो, फैलनेछ ।नेपाल सदियौंदेखि नै विभिन्न जातजाति, धर्मसम्प्रदायका मानिसको साझा फूलबारीका रूपमा रहिआएको छ । बेलाबेलामा धार्मिक मनमुटाव वा फरक विश्वास र आस्थाका बीच केही मतभेद उत्पन्न हुन सक्छन् तर यी फरक मतलाई मिलाएर लान सकिन्छ । राज्यको आफ्नै धर्म नहुने भएकाले सबै तह र तप्काका आम नागरिकलाई हेर्ने र व्यवहार गर्ने रणनीति एकै किसिमको भई दिए दाजुभाइ, दिदीबहिनीबीचको सम्बन्ध चुम्बकजस्तो बन्छ, धार्मिक आस्थामा केन्द्रित मतभेदका बीचमा खेल्ने कुनै पनि अदृश्य वा दृश्य अस्त्र आफैं कमजोर हुन्छन् । नेपाली जनताको एकता, धार्मिक सहिष्णुता र सामाजिक सद्भावलाई अझै मजबुत पार्ने जिम्मेवारी आज सबै नागरिकको काँधमा छ । देशमा बस्ने प्रत्येक नागरिक आफ्नो मनभित्रबाट आफूलाई लागेको धार्मिक आस्थालाई अँगाल्न र यसको अभ्यास गर्न र संरक्षण गर्न स्वतन्त्र हुन्छ, जसलाई देशको सर्वोच्च कानुनले नियमन गरेको हुन्छ । साथै आफ्नो धार्मिक आस्था र अभ्यासले अरूको धार्मिक आस्था, अभ्यास र प्रयोगलाई खलल पुर्याउने वातावरण बन्न दिनु हुँदैन । हालैका दिनमा देशको पूर्वी भागमा बढेको धार्मिक चिसोपनले आम नेपालीमा एउटा तरंग फैलिएको छ जसलाई सामाजिक सञ्जालले पनि मलजल गरेको देखिन्छ । यसलाई अतिरञ्जित पार्ने र गर्ने गराउने सबैले समयमै हेक्का राखी नेपाल देश र नेपालीबीचको समाजिक , धार्मिक र भावनात्मक एकतालाई बलियो बनाउनतर्फ लाग्नुपर्छ । केपी अधिकारी, भैसेपाटी, ललितपुर"
स्थानीयतामा आधारित शिक्षानीतिको खाँचो,"भूकम्पपछि गाउँगाउँका विद्यालयका नयाँ तथा भव्य संरचना बने, बनिरहेका छन् । अधिकांश विद्यालयमा शिक्षकहरू दरबन्दी अनुरूप छन् । तर केही विद्यालयलाई अपवाद मान्दा अधिकांशमा विद्यार्थी अति न्यून छन् र घट्दै जाने यो अवस्थाले निरन्तरता पाउने देखिन्छ, किनकि बाल कक्षादेखि उच्च मावि गरी ६ देखि १० वटासम्म विद्यालय भएका कतिपय गाउँपालिकाका वडाहरूमा गर्भवती महिला केही वर्षअघिसम्म दर्जनौंमा हुनेमा आजकल १० जनासम्म पनि हुँदैनन् । गर्भाधारण वा जन्मदर नै कम भएपछि विद्यार्थी कसरी बढ्छन् ? बाटोघाटोको सुविधा छ, गाउँगाउँसम्म निजी विद्यालय पनि सञ्चालनमा भइरहेका छन्, सरकारीभन्दा निजी विद्यालयको शिक्षाको गुणस्तरमा अभिभावकको विश्वास देखिएको छ र निजी विद्यालयमा बच्चा पढाउनु अब सामाजिक प्रतिष्ठाको विषय बन्दै गएको छ । यस्तो अवस्थाले समेत अब जन्मिने बच्चामध्ये धेरैजसो सरकारी विद्यालयमै पढ्ने सुनिश्चितता देखिँदैन । त्यसैले सरकारले शिक्षामा गरेको लगानीबाट लक्षित समूहलाई कसरी लाभान्वित तुल्याउने र निर्मित संरचनाहरूको सदुपयोग कसरी गर्ने भन्ने जटिल प्रश्न खडा भएको छ ।अहिले बच्चालाई राम्रो शिक्षा दिनुपर्छ भन्ने जनचेतनाका कारण अंग्रेजी माध्यमका निजी विद्यालयप्रति सर्वसाधारणको मोह बढेको छ । सरकारी शिक्षा पनि वास्तविक अर्थमा निःशुल्क छैनÙ भर्ना, परीक्षा, कम्प्युटर, ल्याब आदि विविध शीर्षकमा शुल्क असुल्ने गरिन्छ । त्यसमाथि पढाइको गुणस्तरमा पनि खाडल छ । बालबालिकाको सरसफाइ, अनुशासन, अतिरिक्त क्रियाकलाप र शिक्षाप्रति अभिमुखीकरण सरकारी विद्यालयमा भन्दा निजीमा राम्रो छ भन्ने अभिभावकीय बुझाइका कारण नाम चलेका निजी विद्यालयमा बालबच्चा पढाउनकै लागि कामको खोजीमा गाउँ छोड्दै सके संघीय राजधानी नसके कम्तीमा सदरमुकामसम्म पुग्ने गति तीव्र छ । गाउँघरमै बसेर केही गर्न सकिन्छ भन्ने विश्वास युवाहरूमा नहुनु र जन्मदरमा समेत गिरावट आउनुले पहिलेका विद्यालय र मानवस्रोत नै बिस्तारै कम सान्दर्भिक भैरहेका त हैनन् भन्ने प्रश्नसमेत उब्जेको छ । अर्कातिर, शिक्षाको गुणस्तर उकास्न नयाँ शिक्षण सिकाइका लागि आवश्यक प्रविधि, विधि र तौरतरिकामा राज्यको उदासीनता कसैबाट लुकेको छैन । यसैबीच देश संघीय संरचनामा गएपछि पहिलो पटक गत हप्ता नेपालको शिक्षा प्रणालीलाई गुणात्मक र प्रणालीअनुकूल तुल्याउन भनेर ल्याइएको शिक्षा विधेयकका प्रावधान भनेर आंशिक विषय मिडियामा आए । उक्त विधेयकमा समष्टिमा के नयाँ छ भन्नेबारे, उक्त दस्तावेजमा पहुँच भएका थोरै मानिसबाहेक, सिंगो समाज अनभिज्ञ नै भए पनि बाहिरिएका विषयमा रहेर सञ्चारमाध्यम, सामाजिक सञ्जाल र सरोकारवालाहरू पक्षविपक्षमा ध्रुवीकृत भए । तर सर्वपक्षीय छलफल र अध्ययनअनुसन्धानबिना काठमाडौंमा कर्मचारीतन्त्रले मात्र तयार पारेको दस्तावेज कति व्यावहारिक होला ? अहिले विद्यालय सञ्चालनका यावत् समस्याको समग्र सम्बोधन हुन कति सम्भव होला त ? उपत्यका र आसपासका जिल्लाहरूका झन्डै सय विद्यालयमा सशरीर उपस्थित भएर प्रधानाध्यापक, व्यवस्थापन समिति, विद्यार्थी, शिक्षक र अभिभावकहरूसँग औपचारिक तथा अनौपचारिक छलफल गरेका आधारमा स्तम्भकारले अवलोकन गरेका केही दृष्टान्त यहाँ प्रस्तुत गर्ने जमर्को गरिएको छ ।राज्यको पुनःसंरचनासँगै अहिलेका वडाहरू क्षेत्रफलका हिसाबले पहिलेका कतिपय सिंगो गाउँ विकास समिति (गाविस) भन्दा ठूला छन् । गाविसहरूले आफ्नो हिसाबले तत्कालीन परिस्थिति र बाध्यतावश बिनाचिन्तन र अध्ययन निर्माण गरेका विद्यालयहरू र तिनका संरचनाहरू अहिलेका पालिकाहरूमा सरेका हुन् । घरपरिवार र विद्यालयबीचको दूरी कतै एकदम कम त कतै धेरै छ जुन आफैंमा अनावश्यक र अव्यावहारिक या अपायक देखिन्छ । बालबालिकाको शिक्षाको अधिकार सुनिश्चित गर्ने दायित्व भएकाले राज्यलाई एकातिर संख्या नहेरी विद्यालयहरू सञ्चालन गर्नुपर्ने बाध्यता छ भने अर्कोतिर सीमित स्रोतसाधन व्यवस्थापनका लागि कतिपय विद्यालय हटाउनु वा गाभ्नुपर्ने, सञ्चालन अनुमति पाएका कक्षा घटाउनु वा बढाउनुपर्ने छ, जुन सहज छैन । असाध्यै प्राविधिक र संवेदनशील यी काममा दत्तचित्त भएर लागिदिने जनशक्तिको आवश्यकता देखिइरहँदा अहिले त्यहाँ काम गर्ने गरी व्यवस्था गरिएका स्थानीय सरकारका प्रशासन र शिक्षा एकाइ प्रमुखहरूमा भने संघ र प्रदेशबाट खटिएका कर्मचारी छन् । स्थानीय अवस्था बुझ्न समय लगाएर काम गर्नुपर्नेमा शिक्षाप्रमुखमध्ये अधिकांशले यो महत्त्वपूर्ण जिम्मेवारीलाई जागिरकेन्द्रित बनाइदिएका छन् । निर्वाचित जनप्रतिनिधिमा शिक्षालाई स्थानीयतामा आधारित बनाउन सकिन्छ कि भन्ने सोच देखिन्छ भने कर्मचारीमा अर्कै । विद्यालय शिक्षा स्थानीय बासिन्दाका लागि भएकाले स्थानीयतामै भिजेर काम गर्नुपर्छ भनेर स्वीकार गर्न नसक्दा जनप्रतिनिधि र कर्मचारीको समय असहयोग र अवरोधमै बित्ने गरेको छ । कर्मचारी प्रशासनका जिम्मेवारहरूमा सहयोग र समन्वय गर्ने होइन कि सरुवा पर्खिएर बस्ने प्रवृत्ति नै देखिएको छ । कर्मचारीबिना जनप्रतिनिधिले मात्र कार्यान्वयन गर्न नसक्ने भएकाले बनाइएका नीतिहरू त्यसै थन्किएका या असान्दर्भिक भैसकेपछि कार्यान्वयनमा आएका प्रशस्त उदाहरण छन् । शिक्षा स्थानीय सरकारको समेत क्षेत्राधिकारभित्र पर्ने र संघीय कानुन नबन्दासम्म स्थानीय सरकारले नै पहल गर्न सक्ने अवस्था हुँदाहुँदै पनि एकदुईबाहेकका स्थानीय तहले संघीय शिक्षानीति र ऐनको मुख ताकेर समय खेर फालिरहेका छन् । अधिकार बुझेका थोरै पालिकाले पनि कर्मचारीहरूको अवरोध या असहयोगका कारण यतातर्फ काम गर्न सकेका छैनन् ।सरकारी विद्यालय गरिब, असहाय, निमुखा र अशिक्षित अभिभावकका बालबच्चा पढ्ने ठाउँ भएकाले कुशल शिक्षक चाहिँदैन, स्थानीय टाठाबाठा र चल्तापुर्जाले नै वैकल्पिक पेसासरह काम गर्न सक्छन् भन्ने खालको जबर्जस्त भाष्य गाउँठाउँमा नयाँ होइन । शिक्षण पेसाको अवसर राजनीतिले दिने र शिक्षकहरू संघसंगठनमा औपचारिक रूपमै आबद्ध हुनेÙ ती आआफ्ना माउ संगठनको राजनीति, प्रभाव र रवाफले चल्नेÙ विद्यालय प्रशासन, प्रधानाध्यापक, व्यवस्थापन समिति लगायत स्थानीय राजनीतिमा समेत ती र तिनको समर्थन वा विरोधले माहोल बन्ने र बिग्रने अवस्थाले शिक्षकहरूले जागिरकै निरन्तरताका लागि पनि सिकाइमा भन्दा पनि सहयोग र सन्तुलनमा ध्यान केन्द्रित गर्ने परम्परा नै बसेको देखिन्छ । स्थानीयहरू नै आफ्नो गाउँठाउँको भलो गर्ने काममा दत्तचित्त हुन्छन्, जिम्मेवारी र अपनत्व लिन्छन् भनेर शिक्षकलाई सकेसम्म घरपायक मिलाइदिने सरकारी नीति नेपालका अधिकांश स्थानमा आश्चर्यजनक रूपमा असफलप्रायः देखिएको छ । उक्त नीतिका कारण विद्यालयमा अधिकांश शिक्षक स्थानीय त छन्, तर तिनीहरू विद्यालय समयमा समेत खेतीपाती, घरको काम र जन्ती, मलामी, पूजाआजा, पुरेत्याइँ, भेटघाटमा व्यस्त पाइन्छन् । अधिकांश शिक्षकले आपसी मिलेमतोमा विषयगत अध्ययन, कक्षाको तयारी, विद्यार्थीलाई कक्षाबाहिर पनि दिनुपर्ने समय, अन्य शैक्षिक कार्यक्रमको चिन्तन र तयारीजस्ता पेसाकेन्द्रित कामलाई सहायक रूपमा अपनाएको जस्तो ठानेका छन् । आसपासका भन्दा अलि टाढाका र डेरै लिएर बसेका शिक्षकहरू पेसागत हिसाबले बढी समर्पित र लगनशील, जिम्मेवार र मर्यादित छन् । बाहिरका शिक्षक धेरै भएका विद्यालयहरू तुलनात्मक रूपमा राम्ररी सञ्चालन भइरहेका छन् । स्थानीय तहका जनप्रतिनिधि र संघ या प्रदेशका कर्मचारीबाहेक विद्यालयको प्रगतिका लागि त्यही संस्थाको नेतृत्व पनि प्रमुख पात्र हो । प्रधानाध्यापक सृजनशील, गतिशील, समन्वयकारी, उदार र भिजनरी भई शिक्षण कलामा अब्बल र अनुभवी भइदिए पनि केही हदसम्म विद्यालयले राम्रो गर्ने देखिन्छ । राम्रो शिक्षक हुँदैमा नेतृत्व क्षमता बनिहाल्छ भन्ने हुँदैन भने कहिलेकाहीँ ज्येष्ठता, स्थायी शिक्षण अनुभव पनि नेतृत्वका लागि प्रभावकारी नहुन सक्छ । तर राजनीतिकप्रशासनिक प्रभावका आधारमा कतिपय राहत शिक्षक प्रधानाध्यापक हुने, प्रस्तावित माविमा समेत प्रावि दरबन्दीका शिक्षक प्रधानाध्यापक बन्ने र आजीवन एकै व्यक्तिले प्रधानाध्यापकका रूपमा काम चलाउने अभ्यासहरू पनि गुणस्तर कायम गर्न नसक्नुका कारक बनेका देखिन्छन् । जुनजुन विद्यालयमा जेठो होइन, गतिशील नेतृत्व छ, जहाँ शिक्षकहरूबीच एकता, जिम्मेवारी बाँडफाँट र टिम स्पिरिट छ, ती विद्यार्थी संख्या, शैक्षिक गुणस्तर, अतिरिक्ति क्रियाकलाप अनि विद्यालय व्यवस्थापन र अभिभावकहरूसँगको विश्वसनीयताजस्ता समग्र पक्षमा राम्रा देखिएका छन् । निश्चित अवधिका लागि प्रतिस्पर्धाबाट नियुक्त प्रधानाध्यापक केही मात्र छन्, तर उनीहरूले विद्यालयलाई नयाँ उचाइ दिएका उदाहरण धेरै छन् । अभिभावकसँग नियमित बैठक गर्ने, अभिभावकको महत्त्व र भूमिकाबारे नियमित छलफल गर्ने एवं अभिभावकलाई सञ्चालक समिति र शिक्षकसँगसँगै र छुट्टाछुट्टै बसाएर विचार र सरोकार सुन्ने वा सक्रिय बनाइराख्ने सोच भएका प्रधानाध्यापकहरूले छाप छोडेका छन् । आफ्नै अधिकार पनि सहायक प्रधानाध्यापकलाई निश्चित मात्रामा हस्तान्तरण गर्ने, शिक्षकहरूलाई तिनको रुचि र क्षमता अनुसार अतिरिक्त क्रियाकलाप सञ्चालनको जिम्मेवारी दिएर सामूहिक नेतृत्वमा काम गर्ने प्रधानाध्यापकहरू विद्यालयलाई जीवन्त राख्न र शिक्षाको गुणस्तर निजीसरह बनाएर नमुना सामुदायिक विद्यालय निर्माण गर्नसमेत सफल देखिन्छन् । सरसर्ती हेर्दा, सामुदायिक विद्यालयमा अहिले निजी विद्यालयमा भन्दा भौतिक संरचना र साधनस्रोत राम्रो छ । तालिमप्राप्त मानवस्रोत र पर्याप्त अनुभवी विषयशिक्षकको दरबन्दी, परिवर्तित समयअनुकूल पाठ्यक्रममा प्रविधि प्रयोगको व्यवस्था पनि सरकारी विद्यालयमा नराम्रो छैन । तर भौतिक पूर्वाधार भव्य भए पनि व्यवस्थापकीय सोच र संस्कार नपुगेकाले विद्यालय लाभान्वित हुन सकेको छैन । शौचालय छ, पानी छैनÙ खानेपानी स्रोत र ट्यांकी छ, पानी आउँदैनÙ सरसफाइ गर्ने कर्मचारी छन्, सरसफाइ छैनÙ संरचना छ, खेलमैदान छैनÙकम्प्युटर ल्याब छ, कोटाको शिक्षकलाई चलाउन आउँदैन र विद्यार्थीहरू मनलाग्दी चलाएर बस्छन् । भएका शैक्षिक सामग्रीको प्रयोग पनि पठनपाठनमा गरिँदैन । रुटिनमा शुक्रबार अतिरिक्त क्रियाकलाप छ, तर त्यो दिन पनि विद्यार्थी पढेर घर फर्कन बाध्य छन् । इन्टरनेट सेवा जडान छ, महिनौं चल्दैन । बिजुली सबै विद्यालयमा पुगेको छ, आउनेजाने टुंगो छैनÙ इन्टरनेट सेवा सुचारु गराउन प्राविधिक पक्ष पनि चुस्त र सहज उपलब्ध हुँदैन । शिक्षणमा स्मार्ट टीभीको प्रयोग धेरै विद्यालयमा अनिवार्य गरिएको छ, अधिकांश विद्यालयमा पुर्याइएको पनि छ, तर नियमित सञ्चालनमा कमै पाइन्छ ।अन्त्यमा, माथि उल्लिखित असहज देखिएका अधिकांश विषय स्थानीय हुन् र स्थानीय तहलाई नै अधिकारसम्पन्न बनाएर त्यहीँबाट हल गर्ने गरी नीति निर्माणको पहल हुनु जरुरी छ । शिक्षा सम्बन्धी बृहत्तर राष्ट्रिय नीतिमा संघीय पहल सही भए पनि परिस्थितिअनुकूल विद्यालय शिक्षा नीति निर्माण, व्यवस्थापन र सञ्चालनमा स्थानीय तह स्वायत्त र सबल नहुने हो एवं संघकै नियन्त्रण र नियमन कायम रहने हो भने अहिलेको खस्कँदो विद्यालय शिक्षामा सुधार आउने सम्भावना देखिँदैन । स्थानीय तहहरूले सक्दैनन् या जान्दैनन् भन्ने अहिलेको तर्क आफैंमा भुत्ते किन पनि छ भने, केन्द्रीकृत सोचले समेत सामुदायिक शिक्षा सप्रिएन, बरु निरन्तर ओरालोतर्फ छ । कतै स्थानीयतामा आधारित शिक्षा नीतिले पो काम गर्ला कि भन्ने शंकाको सुविधा भने अझै बाँकी नै देखिन्छ । त्यतातिर पो नीतिनिर्माताले ध्यान दिने हो कि ?"
लगानीकर्तालाई चीनमा झैं सम्मानको खोजी,"प्रधानमन्त्री पुष्पकमल दाहाल लगायत उच्च सरकारी अधिकारीहरूसँग मन्दीमा गैरहेको अर्थतन्त्र उकास्नेबारे छलफल गरेकै दिन म खुन्मिङमा आयोजना हुने चीन दक्षिण एसिया व्यापार मेला र बिजनेस फोरममा सहभागी हुन चीनतर्फ जाँदै थिएँ । यस पटकको भ्रमणलाई लिएर म त्यति धेरै उत्साहित थिइनँ । अर्थतन्त्रको दुरवस्था र उद्यमीव्यवसायीको छटपटीले पिरोलिरहेको थियो ।त्यो किन पनि भने, २०७९ चैत अन्तिममा नेपाल उद्योग वाणिज्य महासंघको अध्यक्ष भएसँगै मन्दीउन्मुख अर्थतन्त्रमा सुधार ल्याउने चुनौती थपिएकाले मेरो ध्यान व्यावसायिक संगठनहरूतर्फ बढी छ । केही गरिदेओस् भनेर उद्यमीव्यवसायीले हामीलाई आशाका साथ हेरिरहेका छन् । हामी आफैं थोरै मात्र गर्न सक्छौं । अर्कातिर, नीतिनिर्मातालाई मन्दीले छोइसकेको छैन । उद्योगहरू जम्मा ४० प्रतिशत क्षमतामा चलिरहेको नेपाल राष्ट्र बैंकको अध्ययन प्रतिवेदनले मलाई झस्काइरहन्छ । कुल गार्हस्थ्य उत्पादनको शून्य दशमलव ३ प्रतिशत हाराहारी मात्रै विदेशी लगानी आउने मुलुकमा सुधार कसरी होला, चिन्ता लाग्छ । व्यापार घाटा घटेको देखिए पनि त्यो आयात प्रतिबन्ध र निर्यात पनि घटेकाले सम्भव भएको हो । रेमिट्यान्स आप्रवाह र पर्यटक आगमन बढे पनि बजारमा माग सृजना हुन सकेको छैन । डेढ वर्षदेखिको ७ प्रतिशत हाराहारी मूल्यवृद्धिले सर्वसाधारणलाई पिरोलेको छ । दुई वर्षमा पढ्न र काम गर्न करिब १५ लाख युवा बिदेसिएका छन् । बजार चलायमान भएको भए यी युवा यहीँ बस्न सक्थे । म खुन्मिङका लागि त्रिभुवन विमानस्थल पुग्दा अस्ट्रेलिया, युरोप, अमेरिका जाने युवाहरू बढी थिए (दिउँसो मध्यपूर्व र मलेसिया जाने युवाहरूको बढी भीड लाग्ने गरेको छ) । चीन हुँदै अस्ट्रेलिया जान सहज र सस्तो हुने भएकाले मैले अस्ट्रेलिया जाने युवाहरू बढी देखें । युवा र अभिभावकहरूका आँखामा आँसु भए पनि ती ढुक्क देखिन्थे । सायद छोराछोरीको भविष्य उज्ज्वल भएको महसुस गर्दै थिए । निजी क्षेत्रको प्रतिनिधिमूलक ठूलो संस्थाको अध्यक्षका हैसियतले मैले त्यो दृश्य हेरिरहेको थिएँ । दिउँसो सम्माननीय प्रधानमन्त्री, उपप्रधानमन्त्री, अर्थमन्त्री, मुख्य सचिव, नेपाल राष्ट्र बैंकका गभर्नर, अर्थसचिव लगायतका उच्च अधिकारीहरूलाई आफूसहित परिसंघका अध्यक्ष राजेश अग्रवाल, चेम्बर अफ कमर्सका अध्यक्ष राजेन्द्र मल्लले भेटेको सम्झिरहेको थिएँ । सरकारको राजस्व सम्भवतः पचास वर्षपछि करिब १५ प्रतिशतले घट्दा पनि त्यो भेटमा अधिकांश सरकारी अधिकारी ढुक्क देखिन्थे । जनता त छोराछोरीलाई विदेशी भूमिमा पढाउन पाउँदा ढुक्क थिएÙ सरकारी अधिकारीहरूचाहिँ के कारणले ढुक्क भएका थिए होलान्, मैले अझै बुझ्न सकेको छैन । तर, निजी क्षेत्र निकै अशान्त छ । व्यापारव्यवसाय चलेको छैन । बैंकबाट बढेको ब्याजको ताकेता छ । ब्याज व्यवसाय सुरु गर्दाताकाको भन्दा दोब्बर भइसक्दा पनि अहिलेसम्म जसोतसो चलिरहेका अधिकांश व्यवसायी अब चल्न नसक्ने अवस्थामा पुगेका छन् । यहीबीच राष्ट्र बैंकले ल्याएको चालु पुँजी कर्जा मार्गदर्शनले थप समस्या उत्पन्न गर्यो । यसैमा सुधारको माग गर्दै हामीले त्यस दिन प्रधानमन्त्री, अर्थमन्त्री र राष्ट्र बैंकका गभर्नरलाई भेटेका थियौं । धेरै प्रयास गर्दा पनि अर्थतन्त्रमा सुधारको लक्षण नदेखिएको र सरकारी उदासीनता कायमै रहेकाले म पनि उदास हुँदै खुन्मिङतिर उडेको थिएँ । विमानस्थलबाट बाहिर निस्किँदै गर्दा हाम्रो टोलीका सदस्यहरूका नामसहित सीसीपीआईटी युनानका तान युन र जर्ज उभिएका देखिए । उनीहरूले हामीलाई बसबाट सीधै भीआईपी बिल्डिङमा लगे । जहाँ हाम्रा लागि चियापानको व्यवस्था थियो । अध्यक्ष भएदेखि नै निजी क्षेत्रको मर्यादाक्रमका लागि लडिरहेको मेरा लागि यो अप्रत्याशित थियो । सरकारका मन्त्री र उच्च अधिकारीहरूले यहाँ चीनमा मैलेझैं सम्मान पाएको देखेको छु । तर चीनमा हाम्रै लागि त्यो सम्मान थियो । महासंघको अध्यक्षलाई नै त्यो सम्मान थियो । सार्क चेम्बर अफ कमर्सका उपाध्यक्षलाई नै त्यो सम्मान थियो । नेपाली व्यवसायीलाई नै त्यो सम्मान थियो । बिलकुलै सरकारी अधिकारीहरू बराबर । त्यो कसरी पनि थाहा भयो भने, पछि हाम्रो फर्किने समयमा एउटा कोठामा नेपाल सरकारका सचिवहरूलाई जुन सत्कार गरिएको थियो, अर्कामा म लगायत निजी क्षेत्रको टोलीलाई सोही सम्मान प्रदान गरिएको थियो । चीनमा विदेशको निजी क्षेत्रलाई मात्र नभई स्वदेशकै निजी क्षेत्रलाई पनि यत्तिकै सम्मान दिने गरिन्छ । चीनले अवलम्बन गरेको उदारीकरणको नीतिलाई निजी क्षेत्रले नै डोर्याइरहेको छ । सन् १९७८ मा उदारीकरण अवलम्बन गर्दा आर्थिक सुधारका रूपमा चीनको दोस्रो क्रान्ति भएको भन्दै देङ स्याओपिङले निजी क्षेत्रलाई फस्टाउने अवसर दिएका थिए । चीनको चालीस वर्षयताको उपलब्धि अभूतपूर्व छ । भोकमरीका कारण करोडौंले ज्यान गुमाएको चीनले पछिल्ला चालीस वर्षमा ७ प्रतिशतमाथि आर्थिक वृद्धि हासिल गरिरह्यो । विश्व बैंक र चीनको एउटा थिंक ट्यांक डीआरसीले गरेको अध्ययन अनुसार, चार दशकमा करिब ७७ करोड चिनियाँ गरिबी रेखाभन्दा माथि उठेका छन् । यो अभूतपूर्व विकासमा निजी क्षेत्रको योगदान मुख्य छ । चीन विश्वको मुख्य कारखाना बनेको छ । विश्वको दोस्रो ठूलो अर्थतन्त्रमा सारा विश्वको आँखा छ । खुन्मिङ व्यापार मेलामा पनि यो देखिन्थ्यो । खुन्मिङ युनान प्रान्तको राजधानी हो । सांघाई र बेइजिङभन्दा सानो छ तर यहाँ अन्यसँगै दक्षिण एसियालक्षित व्यापार मेला आयोजना हुन्छ । दक्षिण एसिया, मध्यपूर्व र चीनका व्यापारीहरूबीच अन्तरक्रिया र व्यापार हुन्छ एउटा भव्य मेलास्थलमा, जुन वर्षौंदेखि देशको राजधानीमा एउटा सामान्य सुविधासहितको भए पनि प्रदर्शनीस्थल माग गरिरहेका हाम्रा लागि निकै आकर्षक थियो । हाम्रो देशमा एउटा सुविधासम्पन्न प्रदर्शनीस्थलका लागि हामीले पहल गरी सरकारको साथ खोजेको दशकौं भैसकेको छ । चीनका विदेशमन्त्री वाङ यीले मेलाको उद्घाटन गरेका थिए । यसअघि विदेशमन्त्री हुँदा उनी नेपाल भ्रमणका बेला चन्द्रागिरि हिल्समा पदयात्राका लागि आएका थिए । चन्द्रागिरिमा उनलाई स्वागत गर्ने अवसर पाएको मैले चीनको लगानी एवं प्रविधि ल्याएर पर्यटकीय गन्तव्य बनाउन सकिने सम्भावनाको पनि खोजी गरिरहेको थिएँ । सोही साँझ गभर्नरले आयोजना गरेको रात्रिभोजपछि अर्को कार्यक्रममा खुन्मिङका लगानीकर्ताहरूसँग भेट्ने अवसर मिलेको थियो । युनान प्रान्तका नेपाल प्रतिनिधि भिन्सेन्ट र याङले उक्त छलफल र रात्रिभोजको आयोजना गरेका थिए । त्यहाँ भेट भए मिस्टर याङ । खुन्मिङ नजिकै उनको थिम पार्क रहेछ । बिजनेस फोरम र मेलामा नेपाल आकर्षणको केन्द्र थियो । मेलामा नेपाली स्टल सयजति थिए । नेपाल उद्योग वाणिज्य महासंघ यस पटक चीन दक्षिण एसिया बिजनेस फोरमको अध्यक्ष भएकाले नेपाललाई मेलामा थिम कन्ट्री को सम्मान प्राप्त थियो । हाम्रो विशेष प्याभिलियनको उद्घाटन उपराष्ट्रपति राम सहाय यादवले गर्नुभएको थियो । बिजनेस फोरममा मलाई प्रमुख वक्ताका रूपमा राखिएको थियो । मेरो वक्तव्यको सार थियो नेपाल विश्वको ४९ औं ठूलो जनसंख्या भएको मुलुक हो । यहाँ सञ्चालित सबै बहुराष्ट्रिय कम्पनीले राम्रो नाफा कमाएका छन् । अहिलेसम्म धेरै विकसित मुलुकमा यहाँका उत्पादनको भन्साररहित बजार पहुँच छ । तर गत वर्षको प्रत्यक्ष वैदेशिक लगानीको तथ्यांक झस्काउने खालको छ । गत वर्ष ७ अर्ब रुपैयाँ हाराहारी मात्रै प्रत्यक्ष वैदेशिक लगानी आयो, जुन अघिल्लो वर्षभन्दा करिब ६० प्रतिशत कम हो । यसरी किन लगानी घटिरहेको छ त ? जवाफ हो जहाँ नीतिगत स्थायित्व, लगानीकर्ताको सम्मान र लगानीको प्रतिफल सुरक्षित हुँदैन, त्यहाँ लगानी हुँदैन, आउँदैन । हामीकहाँ लगानीकर्ताले सम्मान पाउनु त परको कुरा, अनेकौं झन्झट बेहोर्नुपरेको गुनासो मैले दैनिकजसो पाउने गरेको छु । फाइल घुमाउँदाघुमाउँदै नसकेर विदेशी लगानीकर्ता फर्किनुपरेका कटु यथार्थहरू पनि छन् । स्वदेशी उद्यमीव्यवसायीलाई राम्रो व्यवहार गरिँदैन । मानौं यो देश बिगारेकै उद्यमीव्यवसायीले हो । समस्या कुन पेसामा छैन ? उद्यमीव्यवसायीले सम्पत्ति पो निर्माण गर्छन् त ! सोही आर्जनबाट राजस्व बुझाउँछन् । सरकारको दैनिकी चल्छ । हाम्रो पछिल्लो अध्ययन अनुसार अर्थतन्त्रमा निजी क्षेत्रको योगदान ८१ प्रतिशत छ । ५० लाखभन्दा बढिले निजी क्षेत्रमा रोजगारी पाएका छन् । निजी क्षेत्रको महत्त्व भारतले बुझेको छ । चीनले बुझेको छ । भियतनामले बुझेको छ । बंगलादेशले बुझेको छ । र त यी देशको प्रगति हुँदै छ । मिस्टर याङ नेपालमा चीनमा जस्तै पार्क, पर्यटन क्षेत्रमा लगानी गर्न इच्छुक छन् । उनले एउटा गुफा र डाँडा सरकारसँग ९० वर्षका लागि लिजमा लिएका रहेछन् । गुफासँगै सिसाको पुलसहित साहसिक पर्यटनका लागि पुर्वाधार निर्माण गरेका रहेछन् । उनको कारोबार दैनिक औसत ५ लाख युआन अर्थात् करिब १ करोड रुपैयाँ रहेछ । उनी यस्तै पार्क र अन्य पूर्वाधार विस्तार गर्दै छन् । अब उनले नेपाल आउँदा कस्तो महसुस गर्ने हुन् ! उनीजस्तै अन्य लगानीकर्ताले यहाँ बेहोर्नुपरेको समस्या मैले देखेभोगेको छु । आशा छ, उनले त्यस्तो समस्या भोग्नुपर्नेछैन । सीसीपीआईटीका अधिकारीहरूले हामीलाई ग्वान्जाउ विमानस्थलको भीआईपी लाउन्जसम्म पुर्याउन्जेल म अब त नेपालमा पनि लगानीकर्ताको सम्मान हुन्छ कि भनी कल्पिँदै थिएँ । केही समयमा हामी नेपाल ओर्लियौं । भोलिपल्ट म श्रमिकको न्यूनतम पारिश्रमिक वृद्धिबारे महासंघको धारणा सार्वजनिक गर्ने तयारीस्वरूप पदाधिकारीहरूसँग अनौपचारिक छलफल गर्नपट्टि लागें । न्यूनतम पारिश्रमिक निर्धारणका लागि रोजगारदाता परिषद्का तर्फबाट वार्तामा संलग्न सदस्यहरू पनि थिए । सबैको भनाइ थियो अर्थतन्त्र मन्दीमा छ । बढेको पारिश्रमिक दिन नसक्ने उद्यमीव्यवसायी धेरै छन् । उनीहरूलाई व्यवसाय बन्द गर्न सहज बनाउनेबारे पहल गर्नुपर्यो । प्रगति हुने मुलुकमा व्यवसाय थप्न प्रतिस्पर्धा हुन्छ र हाम्रोजस्ता महासंघले त्यसलाई प्रवर्द्धन गरेका हुन्छन् । हामीले भने व्यवसाय बन्द गर्न सजिलो बनाइदिनुस् भन्दै हिँड्नुपरेको छ ! ढकाल नेपाल उद्योग वाणिज्य महासंघका अध्यक्ष हुन् ।"
डिजिटल दुनियाँको व्यवस्थापन,"युट्युबको क्रेज विश्वभर बढ्दो छ । सर्वाधिक चर्चित सर्च इन्जिन गुगलको सहउत्पादकका रूपमा दरिएको युट्युब आर्थिक कारोबार, कमाइ वा रोजगारीका दृष्टिले बलियो मानिएको छ । अनलाइन टीभीको सभ्य परिचय पाएको युट्युब सूचना प्रवाहको माध्यम पनि बनेको छ । नेपालमा समेत दिनप्रतिदिन युट्युब च्यानल खोल्ने र भिडियो पोस्ट गर्नेको जमात बढ्दो छ । युट्युब संसारको अगुवा भिडियो सेयरिङ प्लेटफर्म हो । ग्लोबल भिलेजमा खुम्चिएको संसारका मानिसलाई ज्ञान र सूचना आदनप्रदान गर्ने माध्यम बनिरहेको छ । युट्युबले नेपालमा जति आलोचना खेपिरहेको छ, उत्ति नै प्रशंसा बटुलिरहेको छ । पछिल्लो समय मूलधारको टेलिभिजन पत्रकारिता गरिरहेका दिग्गजहरू पनि यतातिर अभ्यस्त हुँदै गइरहेका छन् । व्यक्तिव्यक्तिले मात्र युट्युबको प्रयोग गरिरहेका छैनन् । पत्रकारिताको माध्यमका रूपमा अनुभवी वा प्रशिक्षित पत्रकारहरूले पनि यसको प्रयोग गरिरहेका छन् । चर्चासँगै पैसासमेत कमाइने भएकाले यतातर्फ क्रेज दिनहुँ बढ्नु स्वाभाविक नै हो । हामी सबैका हातमा प्रायः स्मार्ट फोन छन् । स्मार्ट फोनकै कारण पनि सामान्य भिडियो खिचेर युट्युबमा अपलोड गर्नेको संख्या बढ्दो छ । भिडियो साझेदारी प्लेटफर्म युट्युबका लागि भिडियो बनाउने र भिडियो युट्युबमा पोस्ट गर्ने व्यक्तिलाई नै साधारण भाषामा युट्युबर भन्ने गरिन्छ । व्यावसायिक रूपमै युट्युबमा भिडियो अपलोड गर्ने व्यवसाय कसैले गरिरहेको छ भने उसले आफ्नो जीवन धानिरहेको छ । युट्युबलाई खास गरी भिडियो भण्डारका रूपमा लिने गरिन्छ । यसले आम जनतालाई मनोरञ्जन दिनुका साथै सूचना र सन्देशसमेत दिने गर्छ । युट्युबरहरूले युट्युबमा राख्ने कन्टेन्ट धेरै हदसम्म सकारात्मक र समाजलाई उत्प्रेरित बनाउने खालका हुन्छन् । हामीकहाँ भने सकारात्मकभन्दा नकारात्मक कन्टेन्टमै अधिकांश युट्युबर रमाउने गरेका छन् । कतिपय युट्युब च्यानल र युट्युबरले खालि व्यक्तिका निजी कुरा, श्रीमान्श्रीमतीको झगडा र अश्लीलता प्रस्तुत गर्नेÙ परिवारमा फाटो ल्याउनेÙ समाज भड्काउनेÙगोपनीयता भंग गर्नेÙ सामान्य कुरालाई अतिरञ्जित गरेर प्रस्तुत गर्ने, मानवीय संवेदनशीलता ख्याल नगर्ने र सामाजिक उत्तरदायित्वलाई पूर्ण रूपमा बेवास्ता गर्ने कन्टेन्टमा बढी चासो राख्ने गरेका छन् । युट्युबका कन्टेन्टका कारण कतिपय मानिस मानसिक तनावदेखि डिप्रेसनको सिकारसमेत भएका छन् । केही युट्युबरले भने नेपाली समाजमा सकारात्मक सन्देश प्रवाहमा समेत सहयोग पुर्याएका छन् । नेपालका दूरदराजमा भएका समस्यालाई प्रस्तुत गर्ने, समाजमा व्याप्त कुरीति र जनताका प्रत्यक्ष सरोकार जोडिएका विषयमा कन्टेन्ट बनाउने युट्युबर पनि छन् । कस्ता कन्टेन्ट बनाउने, कस्ता कन्टेन्टलाई उठान गर्ने र समाजमा कस्तो सन्देश प्रवाह गर्ने भन्नेमा युट्युबरहरू नै बढी सचेतता अपनाउनुपर्छ । केही मुलुकले युट्युबलाई सधैं वा निश्चित समयका लागि प्रतिबन्ध गरेका उदाहरण छन् । तर नेपालले यस्ता सामाजिक सञ्जाललाई प्रतिबन्ध लगाएको छैन । नेपालमा युट्युबरका लागि छुट्टै नियमकानुन छैन, तापनि कुनै युट्युबरले राष्ट्रको अखण्डतामा आँच पुग्ने भिडियो बनाए, कसैको मानहानि गरे, गोपनीयता भंग गरे, कसैको व्यक्तिगत जीवन र मानप्रतिष्ठामा आँच पुर्याए, कानुनले वर्जित गरेका कार्यलाई प्रोत्साहन गरे र यौनजन्य साम्रगीलाई प्रश्रय दिए कारबाही हुन्छ । युट्युबर पत्रकार हुन् कि हैनन् भन्ने कुरा नेपालमा अहिले व्यापक बहसको विषय बनेको छ । कतिपयले एउटा क्यामरा र बुम बोकेकै भरमा युट्युबरलाई पत्रकार मान्न नसकिने टिप्पणी गर्छन् । जनतालाई मनोरञ्जन र सूचना दिएकै छन्, युट्युबर पनि पत्रकार हुन् भन्ने जमातको पनि कमी छैन । युट्युबरमध्ये कतिपयले पत्रकारिताको आधारभूत सिद्धान्त र दायित्वलाई समेत ख्याल गरेको पाइँदैन । उनीहरूलाई पत्रकार नै भनाइने चाहना छ भने पत्रकार आचारसंहिताको पूर्ण पालना गर्दै अनलाइन सञ्चारमाध्यम दर्ता गरेर अगाडि बढ्नुपर्छ । संसद्मा छलफलमा रहेको सूचना प्रविधिका सम्बन्धमा व्यवस्था गर्न बनेको विधेयकको परिच्छेद १४ मा सामाजिक सञ्जाल सम्बन्धी प्रावधान छन् । उक्त परिच्छेदको दफा ९१ मा सामाजिक सञ्जाल दर्ता गर्न चाहने व्यक्तिले ऐन बमोजिम सूचना प्रविधि विभागमा दर्ता गर्नुपर्ने उल्लेख छ । नेपालमा दर्ता नभएको व्यक्तिले सञ्चालन गरेको सामाजिक सञ्जाललाई नेपाल सरकारले रोक लगाउन सक्छ । सामाजिक सञ्जालमा सम्प्रेषण गर्न नहुने विषयहरू प्रसारण गरेका खण्डमा कानुन बमोजिम कसुरको मात्रा हेरी सजाय हुने भनिएको छ । आमसञ्चार सम्बन्धी कानुनलाई शंसोधन र एकीकरण गर्न बनेको विधेयकले पनि युट्युबलाई सम्बोधन गर्ने प्रयास गरेको छ । विश्वभर प्रभाव पार्न सक्ने बीबीसी, सीएनएनजस्ता ठूला मिडियाले समेत आफ्ना सामग्रीहरू श्रोतामाझ पुर्याउन युट्युब नै रोज्ने गरेका छन् । नेपालकै ठूला मिडियामा पनि यो ट्रेन्ड सुरु भइसकेको छ । त्यसैले कुन खाले युट्युबर र युट्युबलाई कुन वर्ग वा समूहमा राख्ने र कसरी मूल्यांकन गर्ने भन्नेमा राज्य चनाखो बन्नुपर्ने देखिएको छ । अहिले युट्युबरहरूमा भ्युजको मोह छ । तर भ्युजको मोहभन्दा बहुसंख्यकको विषय र सवाल उठान गर्नमा रमाउनु अत्यावश्यक छ । युट्युबमा आउने सबै कन्टेन्ट सत्य नहुन सक्छन् । खालि आर्थिक प्रलोभन र भ्युजकै लागि पनि धेरै विषयवस्तुको सृजना गरिएको हुन्छ । नेपाली युट्युबरले गरिरहने गल्ती भनेको पत्रकार आचारसंहिताको उल्लंघन हो । त्यसैले यतातर्फ राज्यले ध्यान दिनुपर्छ । प्रविधिको विकाससँगै अगाडि आएको डिजिटल दुनियाँलाई नियन्त्रण वा निस्तेज गर्न खोज्नुभन्दा व्यवस्थापन गर्नु नै उत्तम विकल्प हो ।"
जनकपुर अझै दूर छ !,"तराईमा तुलसीदासद्वारा रचित अवधी भाषाको रामचरितमानस बढी वाचन गरिन्छ । त्यस पुस्तकको उत्तरकाण्डमा वर्णित छ रामले अयोध्याका आफ्ना जनतालाई बोलाएर भने, प्रभुतासँग नडराईकन कुनै पनि प्रकारको अनीतिविरुद्ध निर्भय भएर बोल्नू । मैले नै अनीतिपूर्ण र अन्यायपूर्ण कुरा गरें भने पनि निर्भय भएर मलाई रोक्नू । अर्थात् जो अनीति कछु भाखौ भाई, तो मोहि बरज्यो भय बिसराई । यो एक भुइँमान्छेका कविको अद्भुत लोकतान्त्रिक परिकल्पना हो । आजका निर्वाचित शासकहरूले यसरी सोच्न सकेका छन् ? रामको अभिमत छ जनताले स्वतन्त्रतापूर्वक आफ्नो मनको कुरा शासकसमक्ष अभिव्यक्त गर्नुपर्दछ । जहाँ भय हुन्छ, त्यहाँ स्वतन्त्रता हुन्न । संविधानको परिकल्पना थियो बहुतहका सरकार भएपछि भुइँमान्छेहरूको सरकारसँगको सम्बन्ध आत्मीय हुन्छ । सामान्यजनले चिन्ने सरकार हुन्छ । हो, सामाजिक बदलावको प्रक्रिया सहज हुँदैनÙ सदियौंका सामाजिक विषमतालाई एक दिनमा समाप्त पार्न सकिँदैन, तर अस्तित्वमा आएका सरकारहरूले सही लिक समातेका छन् कि छैनन् ? जनकपुर सरकारको विकल्प जनकपुर नै हुन सक्छ । त्यसै गरी विराटनगर, हेटौंडा वा सुर्खेत लगायतका सरकारको विकल्प त्यहीँका सरकार हुन सक्छन् । प्रादेशिक अभ्यासमा सात प्रदेश सरकारको संरचना खडा छ । त्यो काठमाडौं हुन सक्दैन । तर, जनकपुरजस्ता सरकारहरूलाई काठमाडौंकै रमिता हेर्न मन लाग्ने भइरहेको छ । उनीहरू पनि सिंहदरबारको चकमन्न उज्यालोमा दिग्भ्रमित छन् । जनकपुरहरू जति शक्तिशाली बन्न सक्थे, त्यति बन्न नसकेकै हुन् । संघीयता आयो, प्रभुसत्ता आएन । प्रदेश र स्थानीय तह चलायमान छन्, तर त्यो गति काफी छैन । दिशा पनि अलमलिएको छ । यहाँका नवशासकहरू आलोचना सुन्न चाहन्नन्, प्रशस्ति र भक्तिको स्वर मन पराउँछन् ।संघीयता मास्न सकिँदैन तर संघीय अभ्यासलाई सपार्न सकिन्छ । एकात्मक र केन्द्रीकृत नेपाल अब फेरि प्रयोगमा ल्याउन सकिँदैन । मानौं मधेश प्रदेशको एउटा जनताका लागि सरकार जनकपुरमा छÙ त्यहाँ खोज्दा निर्वाचित जनप्रतिनिधिहरूलाई भेट्न सकिन्छ, तर आफ्नै भाषा बुझ्ने र आफूले बुझ्ने भाषामा जवाफ फर्काउने सरकार छ भन्ने अवस्था आयो कि आएन ? यो केही निश्चित मान्छेहरूका लागि स्वर्ग भयो कि ?यथार्थमा प्रादेशिक अभ्यास संघीय राजनीतिको आवेगबाट आफूलाई बचाउन समर्थ भएन, तर त्यसको कारण उसले खुलाउन सकिरहेको छैन । सबै कुरामा काठमाडौंकै मुख ताक्न नपर्नुपर्ने हो तर नियति त्यस्तै बनाइएको छ । प्रदेश सरकारहरू कामचलाउ संरचनामा चल्दै छन् । उता काठमाडौं भैंसेपाटीमा मुख्यमन्त्री र प्रदेश प्रमुखहरूका लागि आवासीय भवन बनाएर हस्तान्तरण गर्न हतारियो । प्रादेशिक अभ्यासको स्थायित्वसँग जोडिएको भ्रम चिर्न असफल भैरहेको परिप्रेक्ष्यमा भैंसेपाटी भवन ले संघीयताविरोधीहरूलाई बल पुगेको छ । उनीहरूले कटाक्ष गर्ने नयाँ खेलौना भेट्टाएका छन् । उसो त संघीय राजधानीमा प्रदेश सरकारहरूको सहज आवागमन, समन्वय र चिनारीका लागि प्रदेश भवन को सोच छरछिमेकमा पनि छ, तर अहिलेको आवश्यकता प्रदेशको संरचनालाई व्यवस्थित र आधुनिक बनाउनु हो । यो संविधानले मुलुकलाई देख्दादेख्दै प्रादेशिक संरचनामा लग्यो । पहिले लाग्थ्यो, जे भए पनि आखिरमा यो संविधानले एकात्मक र केन्द्रीकृत नेपाललाई इतिहासको विषय बनायोÙ अब लाग्न थालेको छ, यो संविधान आफूमा अन्तर्निहित दर्शन र संरचनाका कारण अन्ततः संघीय सरकारका आवेगहरूबाट आफूलाई बचाउन असमर्थ छ । संघीय लोकतन्त्रमा संघले प्रदेशमाथि शासन गर्दैन । प्रदेश सरकार संघीय मातहतको सरकार होइन पनि ।संघीयता लामो अनुभवबाट जनताले निकालेको मन्त्र हो । त्यसैले संघीय शासन व्यवस्थासँग आमजनको विशेष लेनादेना र सरोकार छ । संघीयता फगत कागजमा कोरिएको राजनीतिक प्रणाली होइनÙ आमजनका मनमस्तिष्कमा कुँदिएको स्वशासनको मूर्ति हो । असली राष्ट्रियताको निर्माण असल संघीय अभ्यासबाटै हुन्छ । आजसम्म धेरै किसिमका शासकीय अनुभव बटुले पनि देशको आधारभूत संरचना निर्देशनमुखी र केन्द्रीकृत संगठनजस्तो रहँदै आएको छ । लोकतन्त्रलाई फगत केन्द्रीय नीति निर्माण र शासन व्यवस्थाको अर्थमा मात्र लिइनु हुन्न । संघीयतालाई पनि यान्त्रिक रूपमा लिइनु हुन्न । यो त जनताको आन्तरिक शक्ति र सामर्थ्यलाई कसरी सर्वाधिक उत्पादक बनाउन सकिन्छ, आमजनको जनजीविकालाई कसरी सहज र सुलभ बनाउन सकिन्छ भनेर विवेक प्रयोग गर्ने प्रेरणादायक पद्धति हो ।कवि हेम हमालले गाउँ गाउँजस्तो छैन, सहर सहरजस्तो छैन शीर्षकमा कविता लेख्नुभयो र यही शीर्षक दिएर कवितासंग्रह पनि प्रकाशन गर्नुभयो । त्यो कवितासंग्रह प्रकाशित भएको केही दशक नाघ्यो, तर हाम्रो दशा उस्तै छ । अहिलेको सन्दर्भमा त्यही काव्यपंक्तिमा भन्नुपर्दा प्रदेश प्रदेशजस्तो छैन, संघ संघजस्तो छैन । प्रादेशिक अभ्यासका लागि मधेश प्रदेश उर्वर भूमि मानिन्छ । मधेश प्रदेश सरकारले गुणस्तर सुधार्न सकेन । प्रदेश सरकार सञ्चालनमा आएका पात्रहरूले स्वयं संघीयता बुझेका छैनन् । प्रदेशसभाका विमर्शहरू पनि गुरुत्वपूर्ण छैनन् ।प्रदेश सरकार दलीय रिमोटधारीहरूले चलाइरहेको भुइँगुनासो छ । जनकपुरभन्दा भिन्न ठम्याइ अन्यत्रका बारेमा पनि छैन । प्रादेशिक अभ्यासको आरोहअवरोहसँगै वर्तमान समयको युगीन चेतनाले जनताका गुनासाहरूको तत्काल सुनवाइ हुने प्रदेश सरकारको प्रत्यक्ष भूमिकाको माग गरेको छ । काठमाडौंमा केन्द्रित रहेका अधिकार र अवसरहरू जसलाई संविधानले प्रदेश मातहत स्वीकार गरेको छ लाई संविधान कार्यान्वयनको दोस्रो चरणमा गइसक्दा पनि माथि नै किन राखिरहनुपर्यो ?यता वर्तमान प्रदेश सरकारको चाल र चरित्रका कारण संघीयता हाम्रो हो तर प्रदेश सरकार हाम्रो होइन भन्ने भावनाले ठाउँ पाएको छ । प्रदेश सरकारमा जातीय पहुँच नहुनु, भाषासंस्कृतिको संरक्षण र विकासका क्षेत्रमा सरकारबाट भेदभावको अनुभूति हुनुका कारणले नवसंरचित प्रादेशिक समाजमा सामाजिक द्वन्द्वहरू तीव्रतर बन्दै गएका छन् । प्रदेशहरूको नामकरणसमेत कथित माथि कै मर्जीमा भएपछि स्थानीय आकांक्षाहरूको प्रस्फुटन र स्वीकारोक्ति कसरी हुन्छ ? लोकतन्त्रको स्थानीयकरण कसरी हुन्छ ? नेपालका प्रदेश सरकारहरूले छरछिमेकको नक्कल गर्नुभन्दा आफ्नो मौलिकता कोर्ने कोसिस गर्नुपर्दछ । छरछिमेकीलाई हुबहु पछ्याउँदा आफ्नो मर्म भेट्न सकिँदैन ।मधेश प्रदेश एउटै जातजाति र भाषासंस्कृति भएको क्षेत्र होइन भन्ने कुरा जनकपुरको सत्ताले बुझ्नुपर्छ । यहाँ भाषामा भन्दा जातजातिमा धेरै विविधता छ । विविधताभित्र चर्को विभेद र उत्पीडन छ । मधेश सरकार यस तथ्यप्रति कत्तिको संवेदनशील छ ? पहिलो कार्यकालमा मधेश सरकार खूब करायो । काठमाडौंले शासन गर्न खोज्यो भनेर रोयो । अहिले त चुप छ । काठमाडौं (संघीय सत्ता) सँगको संवैधानिक लडाइँसँगसँगै जनकपुरको सत्ताले आफूभित्रका सीमान्तीकृतहरूलाई कसरी हेर्छ, के गरिरहेको छ भनेर समुदायस्तरबाट जान्ने प्रयास गर्दा उनीहरू भन्छन्, जनकपुर अझै दूर छ । समाजको पीँधमा रहेकाहरूको भोगाइलाई आत्मसात् नगरुन्जेल न जनकपुरले काठमाडौंसँग संवैधानिक अधिकार लिन सक्छ न त संघीयताविरोधीहरूको संकथनलाई निस्तेज बनाउन सक्छ । समयको आवाज हो सरकारमा बसेर दिन काट्ने होइन । जनकपुरको सरकार आफ्नो भूमिकामा पछि पर्दै गएको छ । प्रादेशिक अभ्यासलाई जनप्रिय बनाउनतर्फका प्रयासहरू अत्यन्त कमजोर छन् । परिणामस्वरूप अहिले जनगुनासो विगतका तुलनामा धेरै बलशाली भएर आएको छ । प्रदेश सरकारसँग अपेक्षा राख्नु, आक्रोश पोख्नु एउटा कुरा हो भने प्रदेश संरचनाप्रति विमति राख्नु अर्कै । जनकपुरको सत्ताले लोकमैत्रीपूर्ण शासनप्रति जनसामान्यमा रहेको आशाको दियोलाई निभ्न दिनु हुँदैन । छिमेकी भारतीय राज्य बिहारमै करिब आधा शताब्दीअघि तत्कालीन सरकारको गैरजवाफदेहीविरुद्ध आमजनको असन्तुष्टि विस्फोट हुँदा सम्पूर्ण क्रान्तिको मार्ग कोरिएको थियो । अकर्मण्यताको गाग्रो भरिएपछि फुट्छ नै एक दिन । त्यो आन्दोलनले संघीय गणतन्त्रभित्र अझ उन्नत, गहिरो र फराकिलो आयतन खोजेको थियो ।संघीय लोकतन्त्र भनेको केवल प्रदेशसभाको अंकगणितको अनुकूलन मात्र होइन । संख्याबलले सत्य र नैतिकताको निर्णय गर्न सक्दैन । लोकतन्त्र त संख्याको तालमेलसँगै संस्थाहरूको गरिमा र मर्यादाको सन्तुलन पनि हो । नेता केवल जनताको प्रतिनिधि होइन । नेतृत्वसमक्ष जनतालाई शिक्षित र लोकतान्त्रिक बनाउने जिम्मेवारी पनि हुन्छ । स्वयं नेतागिरी गर्दै घृणा, कट्टरता, अलगाव, कर्मकाण्ड र आफूखुसी श्रेष्ठताको कारोबारमा लिप्त हुन थाल्नु भनेको त्यस्तो हेरालु हुनु हो जसले बिरुवामा खादपानी हाल्नु सट्टा जहर हाल्न पुग्छ । प्रादेशिक सरकारले नयाँ सोच, नवीन दृष्टिको भरिया बन्नुपर्छ । यसबिनाको प्रान्तीयता अन्ध र सीमा संकुचित हुन्छ । जनकपुरजस्तै हेटौंडा, विराटनगर, पोखरा लगायतका नवकेन्द्रहरू भुइँअपेक्षा र आकांक्षासँग आफूलाई जोड्दै जनतानजिकको सरकार बन्ने कार्यभारबाट चुक्नु भनेको आफ्नै मृत्युपत्रमा हस्ताक्षर गर्नु हो ।"
"भारतले सिंगापुरलाई चामल दिने, नेपालबारे अझै अनिर्णीत","(नयाँदिल्ली)भारतले चामल निकासीमा लगाएको प्रतिबन्धका बाबजुद सिंगापुरका लागि निर्यातको अनुमति दिएको छ । सिंगापुरले चामल निर्यात खुलाउन भारतलाई अनुरोध गर्दै आएको थियो । नेपालले पनि निर्यात खुलाउन आग्रह गरे पनि भारतले कुनै निर्णय गरेको छैन ।दुई देशबीचको बलियो सम्बन्धलाई मध्यनजर गर्दै सिंगापुरलाई चामल निर्यात जारी राख्ने निर्णय भएको भारतीय विदेश मन्त्रालयले जनाएको छ । भारत र सिंगापुरबीच बलियो सम्बन्ध छ, दुवै देशको साझा हित र आर्थिकसहितको विशेष सम्बन्धलाई हेर्दै भारतले सिंगापुरको खाद्य आवश्यकता पूरा गर्न चामल निर्यातको निर्णय लिएको छ, विदेश मन्त्रालयका प्रवक्ता अरविन्दम बागचीले भनेका छन्, त्यसको औपचारिक प्रक्रिया र आदेश छिट्टै पूरा गरिनेछ । भारतले गत जुलाई २० मा एक आदेश जारी गर्दै गैरबासमती चामलको निर्यातमा पूर्ण रूपमा प्रतिबन्ध लगाएको थियो । चामलको खपत गर्ने विश्वभरिका देशलाई भारतको उक्त निर्णयले प्रभावित बनाएको छ । नेपालमा पनि आयात रोकिँदा चामलको मूल्य बढेपछि निर्यात खुलाउन भारतलाई आग्रह गरिएको छ । चाडबाडलाई लक्षित गर्दै नेपाल सरकारले पत्र पठाएर एक लाख मेट्रिक टन चामल तत्काल उपलब्ध गराउनसमेत भारत सरकारलाई अनुरोध गरिसकेको छ । गत साउन २० मा नेपालका प्रधानमन्त्री पुष्पकमल दाहाल र भारतीय प्रधानमन्त्री नरेन्द्र मोदीबीच टेलिफोन संवादमा पनि चामल निर्यातको विषय उठेको थियो । प्रधानमन्त्री दाहालले नेपालको हकमा चामल निर्यातको प्रतिबन्ध हटाउन आग्रह गरेका थिए । तर, भारतले यसबारे कुनै निर्णय गरेको छैन । विश्वमा हुने कुल चामल निर्यातमा भारतको हिस्सेदारी ४० प्रतिशतभन्दा बढी छ । चामलको निर्यातमा भारतपछि थाइल्यान्डको १५, भियतनामको १४ र पाकिस्तानको साढे ६ प्रतिशत हिस्सा छ । भारतबाट हरेक वर्ष २ करोड मेट्रिक टनभन्दा बढी चामल निर्यात हुँदै आएको छ । देशभित्र चामलको मूल्य बढ्न थालेपछि भारतले गहुँका साथै चामलको निर्यातमा प्रतिबन्ध लगाएको हो । गत महिना गैरबासमती सेतो चामलमा पूर्ण प्रतिबन्ध लगाएको भारतले यसै साताबाट बासमती चामलको निर्यातमा पनि कडाइ गरेको छ । भारत सरकारले २७ अगस्टबाट बासमती चामलको निर्यातमा कडाइ गर्ने निर्णय लिएको हो । पछिल्लो निर्णयअनुसार प्रतिटन एक लाख रुपैयाँभन्दा कम मूल्यको बासमती चामलको निर्यातमा रोक लगाइएको छ । त्यस्तै, उसिनेको चामलको निर्यातमा २० प्रतिशत ड्युटी ट्याक्स लगाइएको छ । गैरबासमती चामलको निर्यातमा पूर्ण रोक तथा बासमती र उसिनेको चामलको निर्यातमा सर्त र थप करले विश्व बजारमा चामलको मूल्यमा थप अभाव र मूल्यवृद्धिको जोखिम बढेको छ ।"
ग्याबोनमा सैन्य 'कु,"लिब्रुभिल (एजेन्सी) अफ्रिकाको अर्को देश ग्याबोनमा सेनाले कु गरेको छ । मंगलबार राति सेनाले सत्ता हातमा लिएको र राष्ट्रपति अली बोन्गो ओन्डिम्बालाई घरमै नजरबन्दमा राखेको जनाएको छ । बुधबार उच्च सैन्य अधिकारीले सत्ता नियन्त्रणमा लिएको त्यहाँको टेलिभिजनमार्फत बताएका हुन् । राष्ट्रपति बोन्गोलाई परिवारका सदस्य र चिकित्सकहरूसँगै राखिएको बताइएको छ । उनको एउटा छोरा राष्ट्रद्रोहको अभियोगमा पक्राउ परेका छन् ।गत अगस्ट २६ मा भएको निर्वाचनमा ६४ वर्षीय बोन्गो तेस्रो कार्यकालका लागि निर्वाचित भएका थिए । निर्वाचनमा उनले ६४२७ प्रतिशत मत प्राप्त गरेको घोषणा गरिएको थियो । उनका प्रतिस्पर्धी अल्बर्ट ओन्डो ओसाले ३०७७ प्रतिशत मत पाएका थिए । तर, सेनाले चुनावी परिणाम रद्द गर्दै अन्तर्राष्ट्रिय सीमा बन्द गरेको र सबै संस्थाहरूलाई विघटन गरेको घोषणा गरेको छ । त्यहाँको टेलिभिजनले कु को समर्थन गर्दै हजारौं मानिस सडकमा निस्केको दृश्य देखाएको छ । अली सन् २००९ मा राष्ट्रपति भएका थिए । त्यसयता उनी निरन्तर सत्तामा थिए । उनले सन् १९६७ देखि राष्ट्रपति रहेका आफ्ना पिता ओमारबाट सत्ता प्राप्त गरेका थिए । बोन्गोको परिवार ग्याबोनमा ५३ वर्षदेखि सत्तामा थियो । पछिल्लो समय देशमा संस्थागत, राजनीतिक, आर्थिक तथा सामाजिक संकट देखापरेकाले कु गर्नुपरेको सेनाले दाबी गरेको छ । गत चुनावमा पनि जनताले सोचेजस्तो पारदर्शी, विश्वसनीय र समावेशी मतदानको मापदण्ड पूरा हुन सकेन, सेनाले भनेको छ, गैरजिम्मेवार शासनले यस्तो अवस्था निम्तिएको हो । ग्याबोनिज रिपब्लिकन गार्डका प्रमुख ब्राइस क्लोथेयरमाथि सत्ता कब्जा गरेको आरोप छ । सन् २०१८ मा बोन्गोको स्वास्थ्यमा समस्या आउँदा कु को प्रयास गरिए पनि असफल भएको थियो ।मध्य अफ्रिकाको देश ग्याबोन सन् १९६० मा फ्रान्सको उपनिवेशबाट स्वतन्त्र भएको थियो । त्यसयता एउटै परिवारले पाँच दशकसम्म यहाँ शासन गरेको थियो । प्रतिव्यक्ति वार्षिक आयका हिसाबले यो अफ्रिकाको धनी देशमध्येको एक हो । २० लाख ३० हजार जनसंख्या रहेको यो देशको प्रतिव्यक्ति आय सन् २०२१ मा ८ हजार ६ सय ३५ अमेरिकी डलर थियो । ग्याबोनको राजस्व आम्दानीको ६० प्रतिशत हिस्सा तेल बिक्रीबाट प्राप्त हुन्छ । सन् १९७० मा यहाँ तेल उत्खनन सुरु भएको थियो, जसले मध्यम वर्गको आर्थिक अवस्था बलियो बनाउन मद्दत गरेको थियो । तर, अझै एक तिहाइ जनसंख्या गरिबीको रेखामुनि रहेको विश्व बैंकको तथ्यांक छ । ग्याबोन सन् २०२० यता सैनिक विद्रोह भएका पश्चिम तथा मध्य अफ्रिका आठौं देश हो । यसअघि गत जुलाईमा निजेरमा पनि सेनाले कु गरेको थियो । यस्तै, अफ्रिकाका माली, गिनी, बुर्किना फासो, चाडमा पनि सैनिक शासन लागू छ । राष्ट्रपति बोन्गोले एउटा भिडियो जारी गर्दै विश्वभर रहेका आफ्ना मित्रहरूलाई कु को विरुद्धमा आवाज उठाउन आग्रह गरेका छन् । ग्याबोनमा भएको पछिल्लो घटनाप्रति फ्रान्स, चीन र रुसले चासो व्यक्त गरेका छन् ।सुरक्षा परामर्श समूह अफ्रिपोलिटिकाका विश्लेषक ओविग्वे एगुगुका अनुसार ग्याबोनमा भएको कु अन्य देशको भन्दा फरक रहेको बताए । ग्याबोनको कु अन्य पश्चिम अफ्रिकी देशको भन्दा फरक छ । अन्य देशमा सुरक्षा र शासन व्यवस्थालाई कारण बनाएर कु गरिएको थियो, तर यहाँ चुनावी प्रक्रियालाई कारण देखाइएको छ, उनले भने । लामो समयदेखिको भ्रष्टाचार र सत्तामा परिवारवाद हावी हुँदामा ग्याबोनमा कु भएको दक्षिण अफ्रिकी बुद्धिजीवी सनुशा नाइडु बताउँछिन् । वित्तीय व्यवस्थापन तथा स्रोत परिचालनमा असफलता र विकास निर्माणमा उदासीनताका कारण ग्याबोनको सत्ता परिवर्तन भएको उनको भनाइ छ । यो लोकतान्त्रिक प्रक्रियाप्रति जनतामा देखिएको निराशाको उपज पनि हो । त्यसैले ग्याबोनका जनता सैन्य संस्थाप्रति भरोसा गर्न बाध्य भएका छन्, उनले भनिन् ।"
पूर्वसर्त पूरा गर्नै ६ वर्ष लागेको एमसीसी परियोजना ५ वर्षमा सकिएला ?,"३ सय १५ किमि लामो प्रसारण लाइन निर्माणका लागि १० जिल्लामा १०४ हेक्टर जग्गा चाहिने र सोमध्ये ९ जिल्लाको तथ्यांक संकलन गरिएको एमसीएनेपालले जनाएको छ । ०७४ भदौ २९ मा नेपालको अर्थ मन्त्रालय र एमसीसीका प्रतिनिधिबीच वासिङ्टनमा सम्झौता भएको थियो । संसद्मा लाने कि नलाने भन्नेमा २०७५ पुस १३ मा अर्थ मन्त्रालयले कानुन मन्त्रालयसँग राय मागेको थियो । जवाफमा कानुन मन्त्रालयले पुस २६ मा संसद्को सामान्य बहुमतबाट अनुमोदन गरिनुपर्ने सचिवस्तरीय निर्णय गरी पत्राचार गरेको थियो । सोही वर्षको माघ २५ मा एमसीसी सम्झौता अनुमोदनका लागि तत्कालीन केपी शर्मा ओलीको सरकारले संसद्मा पेस गर्ने मन्त्रिपरिषद्को निर्णय थियो । तर, संसद्मा पेस गर्ने निर्णयपछि यसको विरोध भएको थियो । तत्कालीन सत्तारूढ दल नेकपाभित्र एमसीसीलाई लिएर विवाद पनि भयो । पार्टीमा फरक मतका बाबजुद ओली सरकारले ०७६ असार ३० मा अर्थ मन्त्रालयमार्फत प्रतिनिधिसभाको विधेयक शाखामा सम्झौता दर्ता गरेको थियो ।संसद्बाट प्रक्रिया अघि बढाउन अलमल भइरहेका बेला कोभिड१९ का कारण रोकिएको थियो । निर्धारित मितिमा एमसीसी कार्यान्वयन गर्न नसकिने भन्दै अर्थ मन्त्रालयले ०७७ असार १५ मा एमसीसी मुख्यालयलाई जानकारी गराएको थियो । विवादका बाबजुद शेरबहादुर देउवा नेतृत्वमा रहेको कांग्रेसमाओवादी सरकारको पालामा ०७८ फागुन १५ मा १२ बुँदे व्याख्यात्मक घोषणासहित प्रतिनिधिसभाबाट सम्झौता अनुमोदन भएको थियो । उक्त व्याख्यात्मक घोषणासँग अमेरिकाले सहमति दिएको थियो । गत मंगलबार एक विज्ञप्ति जारी गर्दै अमेरिकाले सम्झौताको व्याख्यात्मक घोषणासँग सहमत रहेको उल्लेख गरेको छ । एमसीसीले गत वर्ष व्याख्यात्मक घोषणा प्राप्त गरेको थियो । हामी उक्त घोषणासँग सहमत छौं । नेपालको संविधान एमसीसी नेपाल कम्प्याक्टभन्दा माथि छ भन्नेलगायत हाम्रो बुझाइ उक्त व्याख्यात्मक घोषणासम्मत छ भन्ने हामीलाई लागेको छ, दूतावासको विज्ञप्तिमा उल्लेख छ ।"
समाजवादी मोर्चामा एमसीसी विवाद,"समाजवादी मोर्चामा एमसीसीे परियोजना सञ्चालनसम्बन्धी विवाद देखिएको छ । सोही विवादका कारण कैलालीको धनगढीमा बुधबारको सन्देशसभा स्थगित भएको छ । मोर्चामा संलग्न रहेको नेत्रविक्रम चन्दको नेकपाले प्रधानमन्त्री पुष्पकमल दाहाल एमसीसी अघि बढाउने पक्षमा देखिएको भन्दै यस विषयमा समीक्षापछि मात्रै संयुक्त कार्यक्रममा सहभागी हुने बताएपछि सभा स्थगित भएको हो ।बुधबार प्रधानमन्त्री दाहालसँगको भेटमा मोर्चाका चन्द र खड्गबहादुर विश्वकर्माले एमसीसी परियोजना अघि बढाउन नहुने बताएका थिए । तर, प्रधानमन्त्रीले त्यसलाई रोक्न वा पछि फर्कन नसक्ने बताएका थिए ।प्रधानमन्त्री दाहाल एमसीसी अघि बढाउने पक्षमा देखिनुभएको छ । समाजवादी मोर्चाको मूल विषय राष्ट्रिय स्वाधीनता र समाजवाद हो । मूल मर्ममा प्रचण्डले अडान नलिएका कारणले यस विषयमा समग्र मूल्यांकन नगरी संयुक्त कार्यक्रम नगरौं भन्ने निष्कर्षमा हामी पुगेका हौं, नेकपाका नेता अनिल शर्माले भने, भोलि हुने भनिएको कार्यक्रममा सहभागी हुने वा नहुने भन्ने विषयमा छलफल हुन बाँकी नै छ ।मोर्चाका तर्फबाट एकीकृत समाजवादीका उपाध्यक्ष प्रमेश हमालले बुधबार हुने भनिएको सभा बिहीबारका लागि स्थगित गरिएको बताए । नेताहरू व्यस्त हुनुभएकाले आजको कार्यक्रम स्थगित भएको हो, हमालले भने, यो कार्यक्रम बिहीबार हुन्छ । सबै पार्टीको आआफ्नो विचार हुने र मोर्चा एमसीसीका आधारमा नबनाएका कारण समाजवादी मोर्चामा फरक मत राख्न पाउने प्रधानमन्त्रीका प्रेस संयोजक गोविन्द आचार्यको भनाइ छ । एउटै पार्टीभित्र त पक्ष र विपक्ष हुन्छ । एमसीसीका आधारमा बनेको मोर्चा होइन, उनले भने, एमसीसी पहिलै नै १२ बुँदे व्याख्यात्मक रूपमा पास भएको र अहिले कार्यान्वयनमा जान लागेका कारण त्यसमा विवाद गर्नु उपयुक्त हुँदैन ।"
कर्जा वर्गीकरण व्यवस्थाप्रति असन्तुष्टि,"यस्तै, चालु पुँजी कर्जा सम्बन्धमा राष्ट्र बैंकको पछिल्लो व्यवस्था व्यवसायमैत्री नभएको नेपाल चेम्बर अफ कमर्सले जनाएको छ । उद्योगको हकमा केही सकारात्मक देखिएको चालु पुँजी कर्जासम्बन्धी नयाँ व्यवस्था व्यवसाय क्षेत्रमा भने मैत्रीपूर्ण नभएको चेम्बरद्वारा जारी विज्ञप्तिमा उल्लेख छ । चालु पुँजी कर्जाको सीमालाई राष्ट्र बैंकले एकै बास्केटमा नराखी व्यवसायको प्रकृतिको आधारमा निर्धारण गर्न समेत चेम्बरले आग्रह गरेको छ । कर्जाको सीमा बैंक र ऋणीबीच आवश्यकताका आधारमा निर्धारण भए व्यावसायिक वातावरण सहज हुने चेम्बरले उल्लेख गरेको छ । एकै समूहमा एकभन्दा बढी ऋण लिएको व्यक्ति वा समूहका कुनै एउटा ऋण निष्क्रिय वर्गमा वर्गीकरण भएमा अरू ऋणीलाई पनि सूक्ष्म निगरानीमा राख्ने प्रावधान खारेज हुनुपर्छ, चेम्बरको विज्ञप्तिमा उल्लेख छ । चालु पुँजी कर्जाको क्यास क्रेडिट खातामा आर्थिक वर्षको कुनै एक समयमा कम्तीमा लगातार ७ दिन न्यूनतम सीमाको बक्यौता कायम गर्ने व्यवस्था अव्यावहारिक भएकाले खारेज हुनुपर्ने चेम्बरको भनाइ छ । यस्तै निष्क्रिय कर्जामा वर्गीकरण गरिएको कर्जाको भाखा नाघेको बक्यौता रकम भुक्तानी हुनेबित्तिकै असल वर्गमा स्तरोन्नति गरी कर्जा नोक्सानी व्यवस्थालाई तत्कालै खारेज गरिनुपर्ने चेम्बरको माग छ ।"
सरकारी र नियामक निकायको कठोर नीतिले अर्थतन्त्र जटिल अवस्थामा,"राष्ट्र बैंकको मौद्रिक नीति ब्याज बढाउने भएका कारण अर्थतन्त्र जटिल अवस्थामा पुगेको नेपाल उद्योग परिसंघका (सीएनआई) का कार्यवाहक अध्यक्ष वीरेन्द्रराज पाण्डेले बताए । मौद्रिक नीतिमा मूल्यवृद्धि नियन्त्रण र वैदेशिक विनिमय सञ्चिति बढाउने र समग्र माग घटाउन र ब्याज बढाउने नीतिका कारण आज अर्थतन्त्रमा यस्तो परिस्थिति आएको उनको भनाइ छ । बैंकको उच्च ब्याजदर, नगद प्रवाहमा भएको समस्या, उत्पादनमा कमी, लगानीको स्थगन, पुँजीगत खर्चमा भएको कमी र अर्थतन्त्रको समग्र बजारमा आएको मागको कमी लगायतका कारण निजी क्षेत्रको मनोबल घट्दो अवस्थामा छ, उनले भने, वर्तमान अर्थतन्त्रका चुनौतीहरूको सामना गर्दै मन्दीमा रहेको अर्थतन्त्रलाई उकास्न निजी क्षेत्रको कमजोर भएको मनोबल बढाउन आवश्यकता छ । बजेटमा गत वर्षको भन्दा ४० प्रतिशत राजस्व बढी उठाउने लक्ष्य राखेको छ । यस्तो अवस्थामा लक्ष्यअनुसारको राजस्व र ६ प्रतिशतको आर्थिक वृद्धि हुन नसक्ने देखिन्छ ।अर्थतन्त्रलाई चलायमान बनाउँदै सरकारले पुँजीगत खर्च वृद्धिमा जोड दिनुपर्ने उनले बताए । अर्थतन्त्रलाई चलायमान बनाउन बजेट कार्यान्वयन गर्नुपर्छ । बजेट कार्यान्वयन नहुँदा अर्थतन्त्र संकुचनमा जाने खतरा बढ्छ, उनले भने, आर्थिक विकासमा सम्पूर्ण राजनीतिक दलहरू एक ठाउँमा आउनुपर्छ । राजनीतिक दलहरूको पहिलो एजेन्डा अर्थतन्त्र हुनुपर्छ । अर्थतन्त्र र उद्योगी व्यवसायीहरूका समस्या समाधान गर्न पनि राजनीतिक दलहरूको अग्रसरता आवश्यक छ । व्यापार व्यवसाय गरेर पैसा कमाउनु अपराध नरहेको भन्दै उनले कसैले अपराधीको जस्तो व्यवहार गर्न नहुने बताए । अर्बौं लगानी गररेर रोजगारी सिर्जना गर्नेदेखि राज्यलाई कर तिर्नेसम्मको काम व्यवसायीले गरेको उनले सुनाए ।"
'रोयल गार्ड मा नेपाली लैजान बहराइनको प्रस्ताव,"(काठमाडौं)सरकारी संयन्त्रमार्फत नै रोयल गार्ड पठाउन बहराइनले नेपाललाई औपचारिक प्रस्ताव राखेको छ । बहराइनका राजा र राजपरिवारका सदस्यको सुरक्षार्थ खटिने रोयल गार्डलाई बहराइनी सेनाअन्तर्गत राखिएको छ । राष्ट्रिय सुरक्षा सल्लाहकारसमेत रहेका बहराइन रोयल गार्डका कमान्डर जनरल शेख नासिर बिन हमाद अल खालिफाका दूत क्रिस्टोफर बर्रोबस र मोहम्मद जुमाले मंगलबार श्रम, रोजगार तथा सामाजिक सुरक्षामन्त्री शरतसिंह भण्डारी र श्रम सचिव केवलप्रसाद भण्डारीसमक्ष यस्तो प्रस्ताव राखेका हुन् । कमान्डर नासिर बहराइनका राजपरिवार सदस्य हुन् । दुई देशबीच भएको श्रम सम्झौताअन्तर्गत रोयल गार्डका लागि छुट्टै प्रोटोकलमा हस्ताक्षर गर्न बहराइनले प्रस्ताव गरेको हो । हाल रोयल गार्डमा नेपाली र ब्रिटिस सेनाबाट अवकाश प्राप्तहरू मात्र छन् । अब नयाँ युवालाई भर्ना गर्ने योजना छ, नासिरका प्रतिनिधि क्रिस्टोफरले श्रममन्त्री भण्डारीसमक्ष भने, यसका लागि हामी प्रोटोकलमा नै हस्ताक्षर गर्न तयार छौं । उनीहरूले कति संख्यामा नेपाली लाने भन्ने संख्या खुलाएका छैनन् । बहराइनसँगको श्रम सम्झौताले सामान्य कामदारको भर्ना प्रक्रियालाई मात्रै सम्बोधन गर्छ । दुई देशबीच २००८ मा श्रम सम्झौता भएको थियो । अहिले म्यानपावर कम्पनीले सेवा सुविधा फरक भए पनि सामान्य कामदारसरह नै पठाइरहेको छ । बहराइनले यो विशेष प्रकृतिको सुरक्षागार्ड भएकाले विशेष हिसाबले नै नेपाली सुरक्षागार्ड लैजाने इच्छा गरेको श्रम, रोजगार तथा सामाजिक सुरक्षा मन्त्रालयको रोजगार व्यवस्थापन महाशाखा प्रमुख राजीव पोखरेलले बताए । रोयल गार्डको सेवासुविधा आकर्षक छ । अवकाश प्राप्तभन्दा पनि नयाँ युवालाई नै तालिम दिई सेवामा प्रवेश गराउने योजना देखियो । यसमा नेपाल सरकार सकारात्मक छ, उनले भने, म्यानपावर कम्पनीमार्फत जाँदा ४० लाख रुपैयाँसम्म खर्च गर्ने गरेको भेटिएको छ । यसमा बहराइनी सरकारको गम्भीर चासो भएको हुँदा बिनालागत नै सेवामा प्रवेश गराउन सरकारी संयन्त्रमार्फत भर्ना गर्न बहराइन इच्छुक देखिएको छ । श्रममन्त्री भण्डारीले नयाँ प्रोटोकलको मस्यौदा पठाउन क्रिस्टोफरको टोलीलाई आग्रह गरेका छन् । बहराइनले नेपालीलाई विश्वास गरी यस्तो क्षेत्रमा अवसर दिने विषय सकारात्मक र महत्त्वपूर्ण छ, श्रममन्त्रीले टोलीसमक्ष भने, हामी प्रोटोकलमा हस्ताक्षर गर्न तयार छौं । टोलीले यस विषयमा परराष्ट्र मन्त्रालयसँग पनि छलफल गरेको छ । खाडीका राजा र राजपरिवारको सुरक्षागार्डमा कार्यरत नेपालीहरू सामान्य कामदारसरह नै भर्ना भइरहेका छन् । त्यहाँको दरबारमा घरेलु कामदारका रूपमा करिब चार सय नेपाली कार्यरत छन् । २७ वर्षदेखि राजघरानामा घरेलु श्रमिकको हैसियतमा कार्यरत ओखलढुंगाकी ५६ वर्षीय माया गुरुङले बगैंचा, किचन, ड्राइभिङ, सेक्युरिटी, सुसारे, सरसफाइमा नेपालीहरू रहेको बताइन् । एउटै दरबारभित्र यस्ता जिम्मेवारी लिएर बस्ने नेपाली १२१५ जति रहेको उनको भनाइ छ । यस्ता दरबार र परिवारको संख्या रफ्फामा मात्रै एक दर्जनजति छ, उनले भनिन्, बहराइनको सबै क्षेत्रमा गरी २५ हजारजति नेपाली कार्यरत छन् ।"
अर्थ संक्षेप,"राठी कोलको खरिदमा चाँदी सिक्का उपहारकाठमाडौं (कास) राठी एडेसिभ प्रालिले उत्पादन गर्दै आएको सुपर राठी कोलको खरिदमा खरिदकर्ताले अब चाँदीको सिक्का उपहार पाउने भएका छन् । कम्पनीका उत्पादन ५, १०, २० र ५० केजी सुपर राठी कोलको खरिदमा कम्पनीले यो उपहारको व्यवस्था गरेको हो । कम्पनीका अन्य उत्पादनको खरिदमा पनि हातखाली नहुने उपहारको व्यवस्था गरिएको कम्पनीका प्रमुख कार्यकारी अधिकृत योगेश राठीले बताए । विगत ३५ वर्षदेखि कोल उत्पादन गर्दै आएको राठी एडेसिभका उत्पादनहरू अन्तर्राष्ट्रिय गुणस्तरका रहेको कम्पनीको दाबी छ । हिटम्याक्स, एन्टिववल, अक्वाम्याक्स सुपर राठीकोल प्रिमियम प्रोडक्टका उत्पादन हुन्, कम्पनीले विज्ञप्तिमार्फत भनेको छ, राठीकोल, सुप्रिम कोल, एडीएच कोल यसका कमर्सियल उत्पादन हुन्, यस कम्पनीका उत्पादन बहुआयामिक छन् । शून्यदेखि १९० डिग्री सेल्सियससम्मको तापक्रममा यी उत्पादनले सजिलै काम गर्ने कम्पनीले जनाएको छ । राठी एडेसिभका उत्पादन नेपालको मौसम सुहाउँदा छन्, कम्पनीले भनेको छ । नबिल बैंकलाई अन्तर्राष्ट्रिय अवार्डकाठमाडौं (कास) नबिल बैंकले कम्बोडियाको सिम रिपमा आयोजित टक्स एसिया २०२३ मा एम्बिसन्स एन्ड डेभलपमेन्ट फर कन्सिस्टेन्ट ग्रोथ एन्ड इन्ट्रोडक्सन अफ न्यु सर्भिसेज अवार्ड पाएको छ । कम्पास प्लस टेक्नोलोजीले नबिल बैंकलाई बैंकिङ क्षेत्रमा उक्त अवार्ड प्रदान गरेको हो । कार्यक्रममा बंगलादेश, कम्बोडिया, मलेसिया, भारतलगायत विभिन्न देशका अन्तर्राष्ट्रिय प्रतिनिधिको सहभागिता थियो । हाम्रा डिजिटल बैंकिङ सेवाहरूका लागि यो अन्तर्राष्ट्रिय अवार्ड पाउनु गौरवको कुरा हो, नबिल बैंकका प्रमुख कार्यकारी अधिकृत ज्ञानेन्द्रप्रसाद ढुंगानाले भने । यस अवार्डले बैंकलाई हौसला मिलेको उनले बताए । नबिलले आफ्नो ३९ वर्षको यात्रामा बैंकिङ क्षेत्रमा नवीन तथा नयाँ प्रविधिहरू निरन्तर रूपमा भित्र्याउँदै आएको छ । नबिलले एनएफसी डुअल इन्टरफेस कन्ट्याक्टलेस कार्डहरू पनि सञ्चालनमा ल्याएको छ । सेल्सबेरीको ॅम्याजिक मनसुन अफरकाठमाडौं (कास) सेल्सबेरी डिपार्टमेन्टल स्टोरले म्याजिक मनसुन अफर ल्याएको छ । भदौ १ देखि लागू भएको यो अफर भदौभर चल्ने बताइएको छ । सेल्सबेरीमा सपिङ गर्ने ग्राहकले अफरअन्तर्गत भारी छुट पाउने कम्पनीले जनाएको छ । रक्षा बन्धन, गाईजात्रा, कुशे औंसी र तीजको अवसरलाई लक्षित गरेर अफर ल्याइएको हो, कम्पनीद्वारा जारी विज्ञप्तिमा भनिएको छ, घरायसी, खाद्यान्न तथा किचेनका सामानमा आकर्षक छुट प्रदान भइरहेको छ । सेल्सबेरीका काठमाडौं र पोखरा उपत्यकामा रहेका सबै स्टोरमा लागू हुनेछ । मनसुन अफरअन्तर्गत वाइनमा २० प्रतिशतसम्म इलेक्ट्रोनिक्स र हाउसहोल्ड सामग्रीमा १० देखि ३० प्रतिशतसम्म छुट प्रदान गरिएको सेल्सबेरीले जनाएको छ । त्यसैगरी माछापुच्छ्रे बैंकको डेबिट र क्रेडिट कार्डको प्रयोगमा समेत सेल्सबेरीमा विशेष छुट प्रदान गरिएको छ । त्यसमा १० प्रतिशत वा नगद ३ सय रुपैयाँ छुट प्रदान हुने सेल्सबेरीले जनाएको छ ।प्रहरी साइबर ब्युरोलाई कोरियाको सहयोगकाठमाडौं (कास) नेपालमा साइबर अपराधको अनुसन्धान तथा नियन्त्रणका लागि कोरियाले सहयोग गर्ने भएको छ । सोही क्रममा कोरिया अन्तर्राष्ट्रिय सहयोग नियोग (कोइका) ले नेपाल प्रहरी प्रधान कार्यालय साइबर ब्युरोको काठमाडौं, सामाखुसीमा भवन निर्माण गरिदिने भएको छ । प्रहरी महानिरीक्षक वसन्तबहादुर कुँवर र नेपालका लागि मित्रराष्ट्र गणतन्त्र कोरियाका राजदूत ताईयोङ पार्कले बुधबार संयुक्त रूपमा उक्त भवनको शिलान्यास गरेका छन् । भवन निर्माणसँगै प्रहरीको साइबर ब्युरोको क्षमता स्तरोन्नतिका लागि पनि कोइकाले सहयोग गर्ने भएको छ । भवन निर्माण र साइबर अपराध नियन्त्रणसम्बन्धी अन्य सहयोगका लागि कुल ८० लाख अमेरिकी डलर बजेट रहेको उक्त प्रोजेक्ट सन् २०२६ मा सकिने विज्ञप्तिमा उल्लेख छ । भवन निर्माण भने सन् २०२५ मै पूरा हुने बताइएको छ ।"
बढुवा रोकिएको भन्दै बीपी प्रतिष्ठानका चिकित्सक आन्दोलित,"(सुनसरी)बीपी कोइराला स्वास्थ्य विज्ञान प्रतिष्ठानमा फेरि आन्दोलन सुरु भएको छ । इन्टर्न विद्यार्थीको आन्दोलन सकिएको साता नबित्दै शिक्षक कल्याण समाजले बुधबारदेखि शैक्षिक पठनपाठन तथा नियमित परीक्षाका कार्यक्रम ठप्प बनाएको छ । आन्दोलित चिकित्सकहरूले प्रतिष्ठानको उपकुलपति परिसरमा धर्ना दिएका छन् । आन्तरिक बढुवा प्रक्रिया रोकिएको भन्दै उनीहरूले आन्दोलनको घोषणा गरेका हुन् । उनीहरूको आन्दोलनले नियमित पठनपाठन र आन्तरिक परीक्षाका कार्यक्रममा असर परेपछि चिकित्साशास्त्रका विद्यार्थी पनि अलमलमा परेका छन् ।प्रतिष्ठानका शिक्षक (चिकित्सक) को आन्तरिक बढुवा रोकिएको ६ वर्ष भएको छ । प्रशासनिक कर्मचारीतर्फ बढुवा नभएको १५ वर्ष भएको छ । लामो समयदेखि बढुवा र वृत्ति विकास प्रक्रिया रोकिएपछि करिब ७ महिनाअघि तत्कालीन उपकुलपति डा ज्ञानेन्द्र गिरीले आन्तरिक बढुवा प्रक्रिया सुरु गर्न विज्ञापन खुलाएका थिए । तर उनीमाथि मुद्दा परेर निलम्बन भएपछि निमित्त उपकुलपति प्राडा सञ्जीव शर्माले आन्तरिक बढुवा प्रक्रियालाई निरन्तरता दिएका थिए । जब कायममुकायम उपकुलपतिका रूपमा प्राडा प्रल्हाद कार्की आउनुभयो तब एकाएक सबै प्रक्रिया रोकिए, उक्त समाजका अध्यक्ष एसोसिएट प्रााध्यापक डा सेराज खान अहमद खानले भने, नयाँ नियमावली नभएकाले अवैध ठहरिने हो कि भनेर कामु भीसीलाई लाग्यो होला लोक सेवा आयोगको सुझावअनुसार गरौं भन्ने । आयोगले पूरै प्रक्रिया नै रोकिदियो । प्रतिष्ठानको शिक्षक कर्मचारी बढुवाको नियमावली अहिले पनि २०५५ कै नियमावलीका आधारमा चलिरहेको उनको भनाइ छ ।सामान्यतया प्रतिष्ठानमा एमडीएमएस र डेन्टलतर्फ एमडीएस पास गरेपछि एक वर्षसम्म अनिवार्य सिनियर रेजिडेन्ट (एसआर) हुनुपर्छ । एक वर्ष एसआर भइसकेपछि मात्र ती एसिस्टेन्ट प्रोफेसर हुनका लागि प्रमोसन को हकदार बन्छन् । उक्त पदमा चार वर्ष अनुभव बटुलिसकेपछि एसोसिएटमा बढुवाका लागि प्रतिस्पर्धा गर्न सक्छन् । एसोसिएसट भएको तीन वर्ष पूरा गरेपछि मात्र एडिस्नल प्रोफेसर हुन पाउँछन् । त्यसको तीन वर्षपछि प्रोफेसरमा बढुवा हुने बाटो खुल्छ । आन्दोलनमा सहभागी चिकित्सकहरूले नियमित बढुवा (वृत्तिविकास) नहुँदा अन्य स्वास्थ्य संस्थाका आफूभन्दा जुनियरहरू प्रोफेसर भएसकेको बताएका छन् । विभिन्न फ्याकल्टी सञ्चालनमा समेत असर परेको उनीहरूको भनाइ छ । विदेशमा थप अध्ययनका लागि जानुपर्ने कतिपय चिकित्सकहरू पनि मारमा परेको समाजले जनाएको छ ।प्रतिष्ठानका १३० फ्याकल्टी र १२ सय जना कर्मचारीको बढुवा प्रक्रिया तत्काल सुरु नगरे चार पदाधिकारीले कुर्सी छाड्नुपर्ने पनि मेडिसिन विभागका एडिस्नल प्रोफेसर डा रविन मास्केले बताए । आन्दोलनरत चिकित्सकहरूले पदपूर्ति प्रक्रिया चलिरहेको बेला कामु उपकुलपति कार्कीले लोक सेवा आयोगसँग परामर्श मागेपछि समस्या उत्पन्न भएको दाबी गरे । उनीहरूले प्रतिष्ठानले दिएको अतिरिक्त जिम्मेवारीलाई बहिष्कार गरेर प्रत्येक दिन बिहान ८ देखि ९ बजेसम्म उपकुलपति कार्यालय अगाडि धर्ना दिन सुरु गरेका छन् । धर्ना बसे पनि बिहान ९ बजेपछि भने रुटिङअनुसार चिकित्सकहरू उपचार सेवामा सहभागी हुँदै आएका छन् । समाजले एक साताअघि नै कामु उपकुलपति कार्कीलाई ज्ञापनपत्रमार्फत अल्टिमेटम दिएर पदपूर्ति प्रक्रिया जारी राख्न माग गरेको थियो । तर कामु उपकुलपतिले हाम्रो मागको बेवास्ता गर्नुभएपछि आन्दोलित भएका हौं, समाज अध्यक्ष डा सेराज खानले भने, तीनचार दिनसम्म पठनपाठन र परीक्षा बहिष्कार गर्नेछौं, त्यसपछि पनि नभए आन्दोलनको रणनीति परिवर्तन गर्नेछौं ।कामु उपकुलपति कार्की केही दिनका लागि बिदामा छन् । प्रतिष्ठान स्रोतका अनुसार उनी नेपाल बाहिर छन् । प्रतिष्ठानका शिक्षाध्यक्ष प्राडा सञ्जीवकुमार शर्माले अपिल जारी गर्दै पठनपाठन एवं स्वास्थ्य उपचार सेवामा दिनरात तल्लीन प्रतिष्ठानका सम्पूर्ण शिक्षक तथा कर्मचारीहरूको समयसापेक्ष नियमानुसार वृत्तिविकास हुनुपर्छ भन्नेमा दुई मत नरहेको जनाएका छन् । विद्यार्थीहरूको पठनपाठन र परीक्षा जस्तो विषयको गम्भीरतालाई बुझेर पूर्वनिर्धारित कार्यक्रमहरू यथावत् सञ्चालन गर्नगराउन अपिल गर्दछु, उनले अपिलमा भनेका छन् । चिकित्साशास्त्र अध्ययनरत सम्पूर्ण विद्यार्थीको भविष्यलाई मध्यनजर गर्दै शिक्षकहरूले आफ्ना हकहितका कदमहरू अगाडि बढाउन पनि उनले अनुरोध गरेका छन् ।"
मध्यपहाडी लोकमार्गका निर्देशक थुनामा,काठमाडौं (कास) घरेलु कामदारलाई जबर्जस्ती करणी गरेको अभियोगमा मध्यपहाडी लोकमार्ग आयोजनाका निर्देशक इन्जिनियर हरिकुमार पोखरेललाई काठमाडौं जिल्ला अदालतले पुर्पक्षका लागि थुनामा पठाएको छ । भदौ ८ गते न्यायाधीश भोलानाथ ढकालको इजलासले सो आदेश दिएको थियो । पीडितलाई डरधम्की देखाई प्रलोभनमा पार्न खोजेका चेतन न्यौपाने र रञ्जितकुमार जैसवाललाई अदालतले जनही ३ लाख ५० हजार रुपैयाँ धरौटीमा छाड्न आदेश दिएको छ । न्यौपाने र जैसवाललगायतले पीडितलाई प्रलोभनमा पारेर मिलापत्र गर्न दबाब दिएका थिए । उनीहरूविरुद्ध पनि पीडितले प्रहरीमा जाहेरी दिएकी थिइन् । मुद्दा फितलो बनाउन र मिलापत्र गर्न प्रयास गरेका भोजराज रेग्मी र अमन तामाङ भने फरार छन् । उनीहरूको खोजी कार्य भइरहेको प्रहरीको भनाइ छ । रामेछाप घर भएकी पीडित भूकम्पपछि काठमाडौं आएर घर सरसफाइको काम गर्थिन् । सोही क्रममा गत वर्ष सिनामंगलस्थित पोखरेलको घरमा काम पाइन् । सरसफाइ गर्न गएका बेला पीडितलाई पोखरेलले पटकपटक जबर्जस्ती करणी र यौन दुर्व्यवहार गरेका थिए । पीडित गत असार १७ गते पिंगलास्थानस्थित माइती नेपाल कार्यालय पुगेकी थिइन् । माइती नेपालले महानगरीय प्रहरी वृत्त गौशालामा पठाएको थियो । असार १८ गते उनी जाहेरी लिएर गौशाला वृत्त पुगे पनि जाहेरी नलिएपछि जिल्ला प्रहरी परिसर काठमाडौं (टेकु) र कालीमाटी महिला सेल गइन् । टेकु प्रहरी र कालीमाटी महिला सेलले पनि झुलाए । साउन ५ गते मात्रै टेकु प्रहरीले जाहेरी दर्ता गर्यो । साउन ८ गते जिल्ला अदालत काठमाडौंले पोखरेलविरुद्ध पक्राउ पुर्जी जारी गर्यो । यसपछि फरार भएका पोखरेललाई साउन १२ गते प्रहरीले पक्राउ गरेपछि मुद्दा प्रक्रिया अगाडि बढेको थियो । पोखरेललाई थुनामा नपठाएसम्म मिलापत्र गर्न पीडक पक्षले पीडितलाई दबाब दिँदै आएका थिए । सरोकारवाला निकायमा धाउन थालेको ५५ दिनमा पोखरेललाई थुनामा पठाइएपछि केही हदसम्म न्यायको महसुस भएको पीडितले बताइन् ।
काबुलदेखि मुल्तानसम्म,"मोहम्मद अस्लाम, काठमाडौंअस्ट्रेलियाएसिया कपमा नेपालको डेब्यु खेल । खेलमात्र होइन नेपाली क्रिकेटका लागि यो उत्सव पनि हो । अस्ट्रेलियामा नेपाली समुदायमा मैले १० वर्षभन्दा बढी क्रिकेट खेलेको छु, त्यसैले मलाई नेपालले पाकिस्तान र भारतसँग खेल्नुको अर्थ धेरै ठूलो लाग्छ । मेरो जेन नेक्स्ट शैक्षिक परामर्श कम्पनी छ, त्यसले कप्तान रोहित पौडेललाई ब्रान्ड एम्बासडर बनाएको छ । यसले हाम्रो कम्पनीमा खुसीको माहोल ल्याएको छ । रोहितको भनौं या नेपालको खेल पाकिस्तानमा आएर हेर्न पाउँदा आफूलाई निकै गर्विलो महसुस गरेको छु । व्यक्तिगत कामले शुक्रबार नै अस्ट्रेलिया जानुपर्ने भएकाले दुर्भाग्य नै भन्नुपर्ला म श्रीलंका गएर भारतसँगको खेल हेर्न सक्दिनँ । दुई दिनको समयमात्र मिलाएर नेपालले पाकिस्तानसँग खेलेको खेल हेर्न आएको छु । तर, पाकिस्तानमा आएर पाकिस्तानविरुद्ध नेपालले खेलेको खेल हेरेको म शब्दमा वर्णन गर्न सक्दिनँ । नेपालले सुरुआतमा बलिङमा राम्रै गरेको थियो । तर बाबर आजम भनेको बाबर नै हुन् । त्यही भएर उनी एकदिवसीयमा विश्व नम्बर एक ब्याटर हुन् । नेपालले फिल्डिङ र बलिङमा राम्रो गरेको भए पाकिस्तानलाई चुनौती दिन्थ्यो होला । नतिजा जे जस्तो भए पनि हामीले खेलको मज्जा लियौं । नेपालको क्रिकेट स्तर धेरै माथि आइसकेको छ । टेस्ट राष्ट्रविरुद्ध खेल्दा यतिले मात्र अलि नपुग्ने देखियो । डेढ महिना अस्ट्रेलियामा बसेर फेरि नेपाल आउने छु । नोभेम्बरमा कीर्तिपुरमा नेपालले खेलेको ट्वान्टी२० विश्वकप छनोटमा खेलेको हेर्नेछु । नेपाल छनोट भएमा विश्वकपमा नेपालको खेल अमेरिका वा वेस्ट इन्डिज गएर पनि हेर्नेछु ।"
पाकिस्तानसँग अनुभवहीन प्रदर्शन,"(मुल्तान)नेपालले एसिया कप क्रिकेटमा पाकिस्तानविरुद्ध बुधबार विशाल लक्ष्य पछ्याइरहेको थियो । कुशल भुर्तेलले विश्वका सबैभन्दा राम्रा तीव्र गतिका बलरमा गनिएका साहिन शाह अफ्रिदीको पहिलो दुई बलमा लगातार चौका प्रहार गर्दा नेपालले जित्न नै नभए पनि सकारात्मक क्रिकेट खेल्ने आस जगाएको थियो । सकारात्मक क्रिकेट कुशलको दुई चौका तथा आरिफ शेख र सोमपाल कामीको ब्याटिङबाहेक त्यत्रो लक्ष्य पछ्याउँदा अन्य सकारात्मक पक्ष केही रहेन । विश्व नम्बर एक टोलीविरुद्ध खेल्दा नेपाल अनुभवहीन जस्तै देखियो । नेपाली टोली एसिया कपको पहिलो खेलमा पाकिस्तानसँग २ सय ३८ रनले पराजित भयो । ३ सय ४३ रनको विशाल लक्ष्य लिएर आएको नेपाल २३४ ओभरमा १ सय ४ रनमै अलआउट भयो । कप्तान बाबर आजम र इफ्तिखार अहमदले सानदार दोहोरो शतकीय साझेदारी गरेपछि टस जितेर ब्याटिङमा आएको पाकिस्तानले मुल्तान क्रिकेट रंगशालामा निर्धारित ५० ओभर खेल्दै ६ विकेट गुमाई ३ सय ४२ रन बनाएको थियो ।नेपालबाट आरिफ शेखले २६, सोमपाल कामीले २८ र गुलशन झाले १३ रन बनाउनुबाहेक अन्यले दोहोरो स्कोर बनाउन सकेनन् । कुशल भुर्तेलले पहिलो ओभरको सुरुका दुई बलमै साहिन शाह अफ्रिदीलाई लगातार चौका प्रहार गरेका थिए । तर अफ्रिदीले पहिलो ओभरको अन्तिम दुई बलमा कुशल र कप्तान रोहित पौडेललाई आउट गरे । कुशलले लेगसाइडमा गएको बललाई विकेटकिपरलाई क्याच दिन पुगे । रोहितले अफ्रिदीको बल ठम्याउन नसक्दा एलबीडब्लू आउट भए । आरिफ र सोमपालले चौथो विकेटमा ५९ रनको साझेदारी गरेर टोलीलाई राहत दिलाए । आरिफले ५ र सोमपालले ४ चौका प्रहार गरे । गुलशनले १ छक्का प्रहार गरेका थिए । दीपेन्द्रसिंह ऐरी ३, कुशल मल्ल ६, सन्दीप लामिछाने र ललित राजवंशी शून्यमा आउट भए । करण केसी ७ रनमा अविजित रहे । लेग स्पिनर सद्दाब खानले ४ विकेट लिए । उनले ६४ ओभरमा २७ रन खर्चेका थिए । अफ्रिदी र हरिस रौफले २२ तथा नसिम शाह र मोहम्मद नवाजले ११ विकेट लिए । यसअघि नेपालले उत्कृष्ट सुरुआत गरे पनि त्यसको फाइदा उठाउन सकेन । नेपालले फितलो फिल्डिङ र अनुशासित बलिङ गर्न नसकेपछि पाकिस्तानले विशेष गरी ब्याटरद्वय बाबर र अहमदले त्यसको भरपुर फाइदा उठाए । नेपालले फिल्डिङका क्रममा आधा दर्जन चौका छाड्न पुगेको थियो । बाबरले १ सय ५१ र अहमदले अविजित १ सय ९ रन बनाए । अहमदले नेपालजस्तो सानो राष्ट्र भएर शतक बनाउन सजिलो भएको मान्नलाई अस्वीकार गरेका थिए । उनले भने, नेपाल सक्षम भएर यहाँ आएको हो, नेपालले छनोट भएर यहाँ आउनेक्रममा ठूला टोलीलाई पराजित गरेको थियो । शतक प्रहार गर्नु कुनै पनि टोलीविरुद्ध सजिलो हुँदैन । त्यसै पनि म ६ नम्बरमा ब्याटिङ गर्ने भएकाले शतक प्रहार गर्ने मौका धेरै आउँदैन ।पाकिस्तानले अन्तिम ८ ओभरमा १ सय १८ रन प्रहार गरेको थियो । नेपालले एकदिवसीय अन्तर्राष्ट्रियमा खर्चेको सबैभन्दा बढी रन हो । जुनमा जिम्बावेमा भएको विश्वकप छनोटमा वेस्ट इन्डिजले बनाएको ३३९७ को स्कोर नेपालले एकदिवसीय अन्तर्राष्ट्रियमा खर्चेको सबैभन्दा बढी रन थियो । नेपालले एकदिवसीयमा केवल तेस्रो पटक ३ सयभन्दा बढी रन खर्चेको हो । खेलको पहिलो ओभरमा फाखर जमानले सोमपाल कामीलाई २ चौकासहित ९ रन प्रहार गरेका थिए । त्यसपछि सोमपाल र उनका ओपनिङ बलिङ जोडी करण केसीले राम्रो बलिङ गर्दै पुनरागमन गरे । पाँचौं ओभरमा सोमपालको बलमा आरिफ शेखले क्याच लिन नसक्दा इमाम उलहक जोगिएका थिए ।तर, आरिफका भाइ विकेटकिपर आसिफ शेखले उत्कृष्ट डाइभिङ क्याच लिएपछि करण केसीले जमानलाई १४ रनमा आउट गरेका थिए । गुलशनले डिप स्क्वायरमा फितलो फिल्डिङ गरेपछि बाबर आजमले आफूले सामना गरेको पहिलो बलमै चौका प्रहार गरेका थिए । तर, अर्को ओभरको पहिलो बलमै कप्तान रोहितले मिडअफबाट सिधा थ्रोमा इमामलाई ५ रनमा रनआउट गरेका थिए ।मोहम्मद रिजवान पनि रनआउट भए । उनलाई दीपेन्द्रसिंह ऐरीले सिधा थ्रोमा रनआउट गरे । त्यसभन्दा अगाडि रिजवानले कप्तान बाबरसँग तेस्रो विकेटमा ८६ रनको महत्त्वपूर्ण साझेदारी गरिसकेका थिए । रिजवानले ५० बल खेल्दै ६ चौकासहित ४४ रन बनाए । सन्दीप लामिछानेले सलमान अभालाई ५ रनमा आउट गर्दा पाकिस्तान २८ औं ओभरमा १२४४ को स्थितिमा थियो । बाबरले १ सय ९ बलमा शतक पूरा गरेका थिए । यो उनको १९ औं एकदिवसीय अन्तर्राष्ट्रिय शतक हो । बाबरले दोस्रो पटक एकै खेलमा १ सय ५० भन्दा बढी रन बनाएका हुन् । उनी आफ्नो उच्च स्कोरभन्दा ७ रनले पछाडि रहे । १ सय ३१ बल खेलेका उनले १३ चौका र ४ छक्का प्रहार गरे ।अहमदले आफ्नो पहिलो एकदिवसीय अन्तर्राष्ट्रिय शतक बनाए । उनले ६७ बलमै शतक पूरा गरेका थिए । बाबर र अहमदले पाँचौं विकेटमा २ सय १४ रनको साझेदारी गरे । अहमदले ७१ बल खेल्दै ११ चौका र ४ छक्का प्रहार गरे । अन्तिम ओभरको चौथो बलमा सोमपालले लङअफमा वैकल्पिक फिल्डर सन्दीप जोराबाट क्याच गराए । सद्दाब खानले आफूले सामना गरेको पहिलो बलमा चौका प्रहार गरे पनि इनिङ्सको अन्तिम बलमा उनलाई सोमपालले बोल्ड गरे । सोमपालले १० ओभरमा ८५ रन खर्चिएका थिए । खेलपछि नेपालका भारतीय प्रशिक्षक मोन्टी देशाईले नेपालको यो सुरुआत मात्र भएको जनाए । ठूला राष्ट्रविरुद्ध खेल्दा हामीले अझै धेरै गृहकार्य गर्नुपर्छ । अझै धेरै म्याच एक्सपोजर खाँचो छ । फिल्डिङमात्र राम्रो गर्न सकेको भए नेपालले अझै धेरै राम्रो गर्ने थियो, उनले भने ।"
एसियाडमा ट्रायथलनका दुई अफिसियल,"काठमाडौं (कास) चाहना शाह र पुष्परत्न वज्राचार्यले चीनको हाङझाउमा हुने १९ औं एसियाली खेलकुदको ट्रायथलनमा टेक्निकल अफिसियलको भूमिका निर्वाह गर्ने भएका छन् ।शाहले असिस्ट्यान्ट रिकोभरी र बज्राचार्यले असिस्ट्यान्ट एड स्टेसन २ मा काम गर्ने जिम्मेवारी पाएका छन् । नेपाल ट्रायथलन संघका अध्यक्ष निलेन्द्रराज श्रेष्ठले एसियाली खेलकुदको ट्रायथलनमा टेक्निकल अफिसियलको भूमिकामा नेपाली सहभागी हुन लागेको दोस्रोपल्ट भएको बताए । २०१८ को एसियाडमा एकजना (धनेश प्रजापति) इन्डोनेसिया गएका थिए । यसपालि दुई जना चीन जाने छन् । श्रेष्ठले यसलाई एउटा सफलताको रूपमा लिनुपर्ने बताए । चीन जाने दुवैले अन्तर्राष्ट्रिय ट्रायथलन संघको आईटीयू टेक्निकल लेभल वान कोर्स गरेका छन् । असोज ६ देखि हाङझाउमा हुने एसियाली खेलकुदमा नेपाली खेलाडीले ३० खेलमा प्रतिस्पर्धा गर्दै छन् । तीन स्पर्धा (व्यक्तिगत महिला र पुरुष तथा मिक्स रिले) समावेश गरिएको ट्रायथलनमा चार खेलाडीको छनोट भएका छन् । श्रेबी महर्जन, युस्का महर्जन, मौलिक महर्जन र वसन्त थारु अन्तिम तयारीमा छन् ।"
छोटकरी,बौद्ध स्कुललाई दुवै उपाधिकाठमाडौं (कास) बौद्ध स्कुलले बुधबार छैटौं उपत्यकाव्यापी बास्केटबल प्रतियोगितामा ब्वाइज र गर्ल्स दुवै उपाधि जितेको छ । गोकर्णेश्वरको अत्तरखेलमा ब्वाइजतर्फ फाइनलमा बौद्धले टेरेसा एकेडेमीलाई ६३४२ स्कोरले हरायो । आरोहण श्रेष्ठले ३१ स्कोर योगदान दिए । गर्ल्स फाइनलमा बौद्धले एनसीसीएसलाई ३८३० ले हरायो । बौद्धको जितमासजना खत्रीले सर्वाधिक १३ स्कोर जोडिन् । ब्वाइजमा फुर्वा छेतेन र गर्ल्समा एनसीसीएसकी दिभा महर्जन सर्वाधिक स्कोर गर्ने खेलाडी रहे । आरोहण र बौद्धकी डिकी चेम्जोङ मोस्ट भ्यालुएबल प्लेयर चुनिए । मनास्लु फेयर प्ले टिम घोषित भयो । ब्वाइजमा २४ र गर्ल्समा १६ स्कुलको सहभागिता थियो । महिला फुटबल टोलीलाई किट्स काठमाडौं (कास) चीनको हाङझाउमा हुने १९ एसियाली खेलकुदमा प्रतिस्पर्धा गर्ने नेपाली राष्ट्रिय महिला फुटबल टोलीलाई किट्स प्रदान गरिएको छ । राष्ट्रिय महिला टोलीलाई कतार एनसीसीका अध्यक्ष रमेश भट्टले प्रदान गरको किट्स राष्ट्रिय खेलकुद परिषद्का सदस्य पेमा लामा र राखेप तालिम तथा प्रशिक्षण विभागकी उपनिर्देशक ओलम्पियन संगीना वैद्यले बुधबार हस्तान्तरण गरे । कतारमा रहेका राष्ट्रिय तेक्वान्दो खेलाडी अर्जुन गोतामेको पहलमा एनसीसीका अध्यक्ष भट्टले राष्ट्रिय महिला टोलीका २७ सदस्यलाई किट्स प्रदान गरे ।
