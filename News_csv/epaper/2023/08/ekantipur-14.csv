शीर्षक,विवरण
७ महिनामा १२ औं पटक मन्त्रिपरिषद् हेरफेरको तयारी,"पुस ११ ३ उपप्रधानमन्त्रीसहित ८ सदस्यीय मन्त्रिमण्डल (एमाले, माओवादी, रास्वपा, जनमत)माघ ३ ४ उपप्रधानमन्त्रीसहित २३ सदस्यीय मन्त्रिपरिषद् । (एमाले, माओवादी, रास्वपा,राप्रपा, जनमत)माघ १३ रवि लामिछाने पदमुक्त, गृह मन्त्रालयको जिम्मेवारी प्रधानमन्त्रीलाईमाघ २२ रास्वपा सरकारबाट फिर्ता, रास्वपाका २ मन्त्रीको जिम्मेवारी प्रधानमन्त्रीलाईफागुन १३ राप्रपा सरकारबाट फिर्ता, राप्रपाका ३ मन्त्रीको जिम्मेवारी प्रधानमन्त्रीलाईफागुन १५ एमाले सरकारबाट फिर्ता, एमालेका ८ मन्त्रीको जिम्मेवारी प्रधानमन्त्रीलाईचैत १७ नयाा गठबन्धन सुरु (कांग्रेस, माओवादी, एकीकृत समाजवादी, जसपा, नाउपा, लोसपा सहभागी)वैशाख ३ परराष्ट्रमन्त्रीमा कांग्रेसका एनपी साउद र भौतिक पूर्वाधार तथा यातायात राज्यमन्त्रीमा नन्दा चपार्इंवैशाख २० कांग्रेसका ३ मन्त्री नियुक्त (धनराज गुरुङ कानुन, न्याय तथा संसदीय मामिलामन्त्री, मोहनबहादुर बस्नेत स्वास्थ्य तथा जनसंख्यामन्त्री र डिगबहादुर लिम्बू युवा तथा खेलकुदमन्त्री)वैशाख २४ कांग्रेसका सुरेन्द्र आचार्य महिला, बालबालिका तथा ज्येष्ठ नागरिकमन्त्री र नेपाल समाजवादी पार्टीका महिन्द्र राय यादव खानेपानीमन्त्रीजेठ ९ जसपाका वीरेन्द्रप्रसाद महतो वन तथा वातावरणमन्त्री र प्रमिलाकुमारी शिक्षा, विज्ञान तथा प्रविधि राज्यमन्त्रीसाउन २८ जनमत पार्टीकी अनितादेवी साह मन्त्री नियुक्त हुादै"
सडक विभागकै भवन निर्माण ७ महिनादेखि अलपत्र,"हामी तयारी हालतमा भए पनि जनशक्ति र इक्विपमेन्ट त्यसै बसिरहेको छ । साइटमा निर्माण सामग्री लगेर राखिए पनि काम गर्न पाइएको छैन, उनले भने । काठमाडौं महानगर र हेभी इक्विपमेन्ट कार्यालयका सामान नहटाउँदासम्म काम गर्न सक्ने अवस्था नरहेको महर्जनको भनाइ छ । ठेक्का लगाउने निकायबाट नै साइट खाली गर्न ढिला गर्दा समयमै काम नसकिने निश्चित छ, महर्जनले भने, ठेक्का हुनासाथ काम गर्न दिएको भए अहिलेसम्म निर्माणमा निकै प्रगति भइसक्थ्यो । अब हतारमा काम गरे पनि समयमै सक्न समस्या हुने उनले गुनासो गरे । ठेक्का लगाउने निकायले नै काम गर्न साइट दिँदैन, उनले भने, पछि काम गरेन, समयमै सकेन भन्दै उल्टै ठेकेदारलाई नै बदनाम गराउने गरिन्छ । काम गर्छु भन्नेलाई रोक्न नहुने उनले बताए । निर्माणका लागि हाम्रोतर्फबाट तयारी सकिसकेका छौं, महर्जनले थपे, कार्यालय खडा गरिसकेका छौं, इन्जिनियर, सुपरभाइजर तम्तयार छन्, साइट खाली हुनासाथ काम अघि बढाउन समस्या छैन । अहिले सडक विभागको कार्यालय भवन ललितपुरस्थित चाकुपाटमा अस्थायी संरचनामा छ । ०७२ सालको भूकम्पले बबरमहलस्थित विभागको भवन चर्किएपछि कार्यालय चाकुपाट सारिएको हो । निर्माणस्थलमा काठमाडौं महानगरको ट्रस ब्रिज र सडक विभागकै केही बेलिब्रिजका पार्ट्स राखिएकाले त्यसको व्यवस्थापन गर्ने काम भइरहेको सडक डिभिजन काठमाडौंका प्रमुख नारायणप्रसाद निउरेले बताए । निर्माणमा केही ढिलाइ भएको हो, निउरेले थपे, अब छिट्टै काम सुरु हुन्छ । ठेक्का सम्झौता भइसकेकाले साइट क्लियर हुनासाथ निर्माणको काम अघि बढ्ने उनको दाबी छ । हेभी इक्विपमेन्टको कार्यालय त्यहीं रहने र बीचको खाली भागमा विभागको भवन बन्ने उनले बताए । लामो समयदेखि आफ्नै भवन नहुँदा दैनिक कार्य सम्पादनमा समेत समस्या हुने गरेको सडक विभागका महानिर्देशक सुशीलबाबु ढकालले बताए । भूकम्पपछि चाकुपाटमा अस्थायी संरचना बनाएर सुखदुःख बस्दै आएका छौं, उनले थपे, पर्याप्त कोठा नभएकाले खाँदाखाँद गरेर बस्नुपर्ने बाध्यता छ, जुन विभागका लागि उपयुक्त भवन हैन । भूकम्पले क्षति पुर्याएपछि बबरमहलस्थित भवनलाई रेक्ट्रोफिट गरेर पुनः सञ्चालनमा ल्याउने तयारी भए पनि सबै अट्ने अवस्था नरहेको उनले बताए । आफ्नै भवन नहुँदा धेरै आयोजना कार्यालय भाडामा राखेर चलाउनुपर्ने बाध्यता छ, उनले भने, बबरमहलको रेक्ट्रोफिट गरिएको भवनमा महालेखापरीक्षकको कार्यालय आएर बसेकाले सबै आयोजना कार्यालय अट्ने अवस्था छैन । उनका अनुसार विभागअन्तर्गतका पुल, सम्भार, विकास सहायता कार्यान्वयन, योजना तथा अनुगमन र यान्त्रिक महाशाखा छन् । यी सबै महाशाखा विभागसँगै रहने छन् । तर हुलाकी, मदन भण्डारीलगायत सडक आयोजनाका कार्यालय बबरमहलमा ठाउँअभाव हुने देखिएको महानिर्देशक ढकालले जनाए । विभागअन्तर्गतका करिब डेढ दर्जन आयोजना कार्यालय भाडाका घरमा राखिएको भौतिक पूर्वाधार तथा यातायात मन्त्रालयका सहसचिव एवं प्रवक्ता भीमार्जुन अधिकारीले बताए । बढी कामको जिम्मेवारी र बजेट पाउने निकाय नै साँघुरो भवनमा बस्न बाध्य छ, उनले भने, मीनभवनमा विभाग र अन्य आयोजना कार्यालय बबरमहलको भवनमा राख्न सके घरभाडा तिरेर कार्यालय राख्नुपर्ने थिएन ।"
भण्डारीको राजनीतिमा पुनः सक्रियता ओलीद्वारा अस्वीकार,"(काठमाडौं)पूर्वराष्ट्रपति विद्यादेवी भण्डारी एमालेको सक्रिय राजनीतिमा फर्किने चर्चा चलिरहेको समयमा पार्टी अध्यक्ष केपी शर्मा ओलीले त्यसलाई अस्वीकार गरेका छन् । सुन काण्डको विषयमा लगातार संसद् अवरुद्ध गर्दै आएको एमालेले उच्चस्तरीय न्यायिक छानबिनसहितको आवश्यकता र समसामयिक राजनीतिक स्थितिबारे धारणा राख्न केन्द्रीय कार्यालय च्यासलमा आइतबार आयोजना गरेको पत्रकार सम्मेलनमा ओलीले पूर्वराष्ट्रपति भण्डारीलाई पुनः राजनीतिमा सक्रिय गराउन खोज्नु पार्टीभित्र समस्या ल्याउने प्रयासका रूपमा टिप्पणीसमेत गरेका छन् । ओलीले पूर्वराष्ट्रपति भण्डारी एमाले पार्टीका सबै नेताहरूको राष्ट्रपति भएर आदरणीय व्यक्तित्व बनेको बताए । त्यसअघि नजिकै मित्र हो नि । हाम्रो पार्टीको आदरणीय व्यक्ति उपाध्यक्ष नै हो नि । त्यसमध्ये विष्णु पौडेलले मात्रै होइन मैले पनि कुरा गरेको छु अरूले पनि कुरा गर्नुभएको छ, उनले भने, त्यस्तो कुरा गरेको विषयलाई कार्ड नै छपाएर लैजानुभयो रे नि त पार्टीमा आइदिनुपर्यो भनेर निम्ता गर्ने भन्ने ?गत फागुनमा दुई कार्यकाल राष्ट्रपति भएर बाहिरिएकी भण्डारीले पछिल्लो समय एमालेका नेताहरूसँगको भेटघाटलाई तीव्र पारेकी छन् । पार्टीदेखि जनवर्गीय संगठनका नेताहरूलाई बूढानीलकण्ठ भंगालस्थित निवासमै पटकपटक छलफल गर्दै आएकी छन् । उनको सक्रियता असारदेखि सुरु भएको हो । असार १४ मा प्रत्येक वर्ष पार्टीले मनाउने मदन भण्डारी जन्मजयन्तीको आसपास उनले शृंखलाबद्ध रूपमा एमाले र त्यसको भ्रातृ संगठनका नेताहरूलाई सामूहिक र एक्लाएक्लै भेट गरेकी थिइन् । यसलाई राजनीतिमा पुनः सक्रियताको तयारी रहेको कतिपयको बुझाइ छ । भण्डारीले एक टेलिभिजन अन्तर्वार्तामा राजनीतिमा आउनेबारे सोधिएको प्रश्नमा ५० प्रतिशत सम्भावना रहेको बताएकी थिइन् ।भण्डारीले शीतल निवासमा रहँदा नै पुनः राजनीतिमा फर्किने संकेत गरेकी थिइन् । त्यसबेला उनीमाथि शीतल निवासको शक्ति पार्टीको आन्तरिक राजनीतिमा प्रयोग गरेको आरोप लाग्यो । उनले एमालेभित्रको गुटलाई मलजल गर्ने मात्र होइन, नेकपा विभाजन रोक्नका लागि भूमिका खेलेको विवरण पनि बाहिरिएका थिए । नागरिकता जस्तो संवेदनशील मुद्दामा राष्ट्रपति हुँदा भण्डारीले शक्तिको दुरुपयोग गरेर एमालेका एजेन्डालाई स्थापित गर्न भूमिका निर्वाह गरेको भन्दै आलोचनासमेत भएको भयो । जसलाई धेरैले भण्डारीको कार्यकाल सकिएपछि सक्रिय राजनीतिमा पुनः फर्किने आधार तयार पारेको भनेर चर्चा गर्ने गरेका छन् । त्यस समयमा भेट्न आउनेहरूलाई भण्डारीले नेपालमा राष्ट्रपतीय परम्परा लामो नभएकाले सक्रिय राजनीतिमा फर्किन नहुने आधार नभएको तर्कसमेत गर्दै आएकी थिइन् । अघिल्लो राष्ट्रपति रामवरण यादव मात्रै भएको र उनी राजनीतिमा नआउँदैमा सक्रिय राजनीति गर्नुहुन्न भन्न नसकिने उनको भनाइ थियो । उनको यो अभिव्यक्तिलाई धेरैले राजनीतिमा पुनः सक्रिय हुने चाहनाका रूपमा बुझ्दै आएका छन् ।लामो समयदेखि ओलीनिकट भनेर चिनिएका नेताहरू नै पछिल्लो समय भण्डारी पुनः राजनीतिमा आउनुपर्ने भित्री लबिइङमा छन् । ओलीनिकट रहेका गोकुल बाँस्कोटा र कर्णबहादुर थापाले पार्टी राजनीतिमा भण्डारी पुनः सक्रिय हुनुपर्ने धारणा सार्वजनिक रूपमा नै राखेका थिए । तर आइतबार एमाले अध्यक्ष ओलीले भण्डारीलाई पुनः राजनीतिमा आउने कुरालाई नबुझीकन पार्टीका नेताहरूले मलजल गरिरहेको र त्यस्तो नगर्दा राम्रो हुने भन्दै चेतावनीसमेत दिए । २०७८ मंसिरमा भएको पार्टीको दसौं महाधिवेशनबाट ओली दोस्रो पटक अध्यक्ष निर्वाचित भएसँगै उनको उत्तराधिकारीको बहस पनि सुरु भएको थियो । गत जेठमा भएको सचिवालय बैठकले ७० वर्षे व्यवस्था हटाएर तेस्रो पटक पनि अध्यक्ष हुने बाटो खुला गरेपछि सक्रिय राजनीतिमा भण्डारी नै फर्कने बहसमा पूर्णविराम लागेको छ । भण्डारीलाई रोक्नका लागि ओलीले ७० वर्षे व्यवस्था हटाएको भन्नेसमेतको अनुमान पार्टीभित्र छ । ओलीका लागि भण्डारीको राजनीतिमा पुनरागमन नेतृत्वका लागि चुनौती बन्ने सम्भावना भने रहन्छ ।नवौं महाधिवेशनमा एमालेको अध्यक्षमा ओली निर्वाचित भएसँगै भण्डारीलाई उनको उत्तराधिकारीका रूपमा हेरिँदै आएको थियो । उनी उपाध्यक्षमा दोस्रो पटक निर्वाचित भएकी थिइन् । आफ्नो समूहभित्र ओलीपछिको दोस्रो स्थानमा भण्डारीको नेतृत्वलाई चुनौती दिने सम्भावना निकै कम थियो । एमालेमा एघारौं महाधिवेशन हुन कम्तीमा साढे ३ वर्ष बाँकी छ तर भण्डारीको कार्यकाल सकिएसँगै अध्यक्ष ओलीको उत्तराधिकारीको बहस एमालेभित्र र बाहिर तीव्र बनेको छ । नेकपा र एमाले विभाजनपछि एमालेभित्र ओलीको नेतृत्वलाई चुनौती दिन सक्ने कोही पनि देखिएका छैनन् । यो अवस्थामा केही नेताहरूले भण्डारीलाई राजनीतिमा फर्किनका लागि मनोबल दिइरहेका छन् । ०७२ सालमा संविधान जारी भएपछि एमाले र माओवादीबीच सत्ता सहकार्य भयो । भागबन्डामा एमालेले प्रधानमन्त्री र राष्ट्रपति पायो । ओली पहिलो पटक प्रधानमन्त्री बन्दा भण्डारीले राष्ट्रपति बन्ने अवसर पाइन् । त्यसै समयमा पनि एमाले संस्थापनभित्र प्रश्न उठेको थियो ओलीको उत्तराधिकारी को हो ? भण्डारीको पछिल्लो समयको सक्रियताले त्यसको उत्तर दिने कतिपय एमालेका नेताहरूको बुझाइ छ । तर भण्डारीनिकटले तत्कालै प्रतिक्रिया जनाउनु हतार हुने बताउने गरेका छन् ।"
उच्चस्तरीय आयोगको मागबाट एमाले पछि नहट्ने,"प्रधानमन्त्रीको राजीनामा माग गृहमन्त्री नारायणकाजी श्रेष्ठ र अर्थमन्त्री प्रकाशशरण महतप्रति आक्रामक देखिएका अध्यक्ष ओलीले नैतिकताका आधारमा प्रधानमन्त्री पुष्पकमल दाहालले राजीनामा दिनुपर्ने बताए । जिम्मेवार भएर पनि गृहमन्त्री श्रेष्ठले राजीनामा नदिएर हिँड्न अप्ठेरो लाग्नुपर्ने होइन ?, ओलीले भनेका थिए, प्रधानमन्त्री पनि यति अयोग्य, यति नालायक, यति भ्रष्ट सरकारको, यस्तो भ्रष्टताको चाङमाथि उभिएर म नेतृत्व गर्छु भन्न अप्ठेरो हुनुपर्ने हो । उहाँले आफैंले राजीनामा गर्नुपर्ने हो । गृहमन्त्री र अर्थमन्त्रीले त राजीनामा नगरेर कसरी बस्न सकेको ? यसलाई नवौं आश्चर्य भन्नुपर्छ । यो ठूलो आश्चर्यको विषय हो ।ओलीले गृहमन्त्री श्रेष्ठ असफल भइसकेको भन्दै उनी रोस्ट्रममा राजीनामा दिनका लागि मात्रै उभिन सक्ने बताए । राजीनामाबाहेक गृहमन्त्री आफैं रोस्ट्रममा उभिन जानु भनेको अनौठो कुरा हो । यत्रो असफलता भएको छ । चुरोट भनेर ल्यायो सुन हुन्छ, सुन भनेर पक्रिएर राख्यो, राखेको ठाउँबाट हराउँछ, ओलीले भने, गृहमन्त्रीको जवाफदेहिता होइन त्यो ? क्विन्टलका क्विन्टल सुन एउटा माध्यमबाट एउटा कम्पनीले ल्याएको छ । त्यस्ता कम्पनी कतिवटा छन् ?सुन तस्करीमा संलग्न भएका व्यक्तिलाई नागरिकता कसले दियो ? भन्दै उनले प्रश्न गरे । तार काट्ने क्यामेराको मुन्टो अर्कोतर्फ फर्काउने, घाँटी मर्काउने कस्तो सरकार हो यो, उनले भने । सरकारको सर्वाधिक कडा सुरक्षा प्रबन्ध रहेको भनिने अन्तर्राष्ट्रिय विमानस्थलबाट यति ठूलो परिमाणमा सुन तस्करी हुनु र त्यो पनि बारम्बार हुनु, राजनीतिक र प्रशासनिक संरक्षण, मिलेमतो र संलग्नताबिना हुन सम्भवै छैन भन्ने कुरा जोकसैले पनि सहजै अनुमान गर्न सक्ने एमालेले जनाएको छ ।"
कांग्रेस संस्थापनइतर उच्चस्तरीय आयोगको पक्षमा,"(काठमाडौं)तस्करीको क्विन्टल सुन बरामदको तीन सातासम्म पनि मुख्य नाइके पत्ता नलाग्नु र प्रहरीको केन्द्रीय अनुसन्धान ब्युरो (सीआईबी) ले तस्करसँग राजनीतिक शीर्षस्थ नेताहरूको संलग्नताबारे खुलासा गर्दासमेत अनुसन्धान नबढाइएको भन्दै कांग्रेसभित्रकै एक समूहले उच्चस्तरीय जाँचबुझ आयोग गठन गरी छानबिन गर्नुपर्ने माग गरेको छ । सीआईबीको अनुसन्धान प्रतिवेदनबाट ९ किलो सुन तस्करीमा पूर्वसभामुख तथा माओवादी उपाध्यक्ष कृष्णबहादुर महरा र उनका छोरा राहुलको तस्करसँगको सम्बन्ध पुष्टि भइसकेको छ । उच्चस्तरीय समिति वा आयोग गठन गर्नुपर्ने मागमा कांग्रेस संस्थापनइतरका मात्रै देखिएका छन् । संसदीय दलको बैठकमा सांसद राजन केसी, सञ्जयकुमार गौतमलगायतले माग गरे पनि संस्थापन पक्षका अधिकांश सांसद भने बोल्न चाहेका छैनन् । अनौपचारिक तहमा भने संस्थापन पक्षका केही सांसदहरू पनि उच्चस्तरीय समिति गठनको पक्षमा देखिएका छन् ।कांग्रेस नेता शेखर कोइरालाले आइतबारको संसदीय दलको बैठकमा सबै सुन तस्करीका घटनाको निष्पक्ष छानबिन गर्न उच्चस्तरीय समिति गठनको प्रस्ताव गरे । उनले प्रस्ताव गर्दा उच्चस्तरीय समिति भने पनि जाँचबुझ ऐन २०२६ अन्तर्गतको अधिकार सम्पन्न समिति हुनुपर्छ भन्ने आफ्नो माग रहेको बताए । तर, जाँचबुझ ऐनले भने समिति नभई जाँचबुझ आयोग गठन गर्न सकिने व्यवस्था गरेको छ । सरकारी संयन्त्रहरूको हालको काम स्वतन्त्रपूर्वक हुनेमा आशंका उब्जिएका भन्दै उनले उच्चस्तरीय आयोगको माग गर्नुपरेको बताए । कृष्णबहादुर महरा र छोरा राहुलका बारेमा यतिविध्न प्रश्न उठ्दा पनि सोधपुछसम्म भएको छैन । कम्तीमा सोधपुछ त हुनुपर्थ्यो । अर्कोतर्फ सुन प्रकरणमा मन्त्रीहरूप्रति प्रश्न उठाएकै आधारमा सांसद सुनील शर्मालाई ठाडो निर्देशनमा पक्राउ गर्ने काम गरियो, कोइरालाले कान्तिपुरसँग भने, यी घटनाक्रमबाट सरकारले सीआईबीलाई स्वतन्त्रपूर्वक काम गर्न दिन्छ भन्नेमा शंका उब्जियो । सुन तस्करीका सबै घटनाको छानबिन गर्न पनि अब उच्चस्तरीय समिति गठन हुनुपर्छ । समिति र सीआईबीले संयुक्त रूपमा अनुसन्धान अघि बढाउनुपर्छ ।प्रमुख प्रतिपक्ष दल एमालेले सुन तस्करीका सम्बन्धमा उच्चस्तरीय जाँचबुझ आयोग गठनको माग गर्दै करिब एक महिनादेखि संसद् अवरुद्ध पारिरहेको छ । सुन तस्करीमा महरा र उनका छोराको संलग्नताका पटाक्षेप भएपछि भने कांग्रेसका केही नेताहरूले पनि सरकारी अनुसन्धानमाथि शंका व्यक्त गर्दै उच्चस्तरीय जाँचबुझ आयोगको माग गरेका हुन् । सीआईबीलाई स्वतन्त्रपूर्वक काम गर्न दिनेमा सत्तारूढ कांग्रेसभित्रकै नेताहरूले आशंका व्यक्त गरेका छन् । गत साउन २ मा तस्करीको क्विन्टल सुन सिनामंगलबाट बरामद भएदेखि नै एमालेले जाँचबुझ आयोगको माग उठाएर संसद् बैठक अवरोध गर्दै आएको हो । समानान्तर संयन्त्र बनाएर सीआईबीको काममा अविश्वास बढाउन नहुने पक्षमा पछिल्लो समय कांग्रेस नेताहरू नै देखिन थालेका हुन् । तीन सातासम्म अनुसन्धानमा कुनै प्रगति नहुनु र महरा बाबुछोरा छानबिनको दायरामा नआउनुले सरकारको छानबिनप्रति नै शंका बढाएको भन्दै उनीहरू उच्चस्तरीय समिति गठनको पक्षमा उभिएका हुन् ।दलको बैठकमा कांग्रेस नेता कोइरालाले सुन तस्करीको घटनाले अन्तर्राष्ट्रियस्तरमा नेपालको छवि बिग्रेको टिप्पणी गरे । एकातिर भ्रष्टाचार, बोझिलो कर्मचारीतन्त्र र अस्थिर सरकारका कारण नेपालमा लगानीको वातावरण नभएको भनेर अमेरिकाले भनिरहेको छ, अर्कोतर्फ सुन तस्करी प्रकरणले नेपाल अन्तर्राष्ट्रियस्तरमै तस्करहरूको अखडाजस्तो भएको छ, कोइरालाले थपे, यसलाई गम्भीर ढंगले अनुसन्धान गरेर जरैसम्म पुग्न सकिएन भने नेपाल संकटतर्फ जान्छ । उनले उच्च तहकै गिरोहको संलग्नता नभई यत्रो परिमाणमा सुन पास गराउन सक्ने अवस्था नहुने पनि जिकिर गरे । कोइरालाले भारतमा बर्सेनि ५ सय टन तस्करी हुने गरेको तथ्यांक पेस गर्दै थपे, यो नेपालबाटै गइरहेको छ । यसमा चिनियाँ नागरिकको संलग्नता रहेको अनुसन्धानले देखाइसकेको छ । भारतीय पनि होलान्, नेपालमै पनि उच्च पदस्थको संलग्नताबिना सम्भव देखिँदैन । अर्का कांग्रेस नेता प्रदीप पौडेलले तीन सातासम्म भरियाबाहेक क्विन्टल सुन प्रकरणमा मुख्य व्यक्ति समात्न नसक्नुमा राजनीतिक नेतृत्वप्रति नै आशंका उब्जिएको बताए । उनले पनि सुन तस्करीमा उच्च तहको राजनीतिक र प्रशासनिक नेतृत्वको संलग्नताको आशंका उठेको बताए । यतिका दिनसम्म पनि सुन तस्करीका मुख्य व्यक्तिमाथि अनुसन्धान पुग्न नसक्नुले राजनीतिक र प्रशासनिक नेतृत्वको संलग्नता रहेको आशंका छ । सरकारले गहिरो छानबिन गर्न नचाहेको र प्रधानमन्त्रीमा आफ्नै पार्टी नेता कृष्णबहादुर महरा र छोरालाई पक्राउ गरेर अनुसन्धानमा ल्याउने तत्परता देखिएन, पौडेलले भने, प्रधानमन्त्री गम्भीर हुनुहुन्थ्यो भने महराजी अनुसन्धानमा तानिइसक्नुहुन्थ्यो । सीआईबीले पनि केही गरिरहेको छ भन्ने हुन्थ्यो । त्यो पनि अब रहेन ।अर्का नेता अर्जुननरसिंह केसीले सर्वोच्च अदालतको बहालवाला न्यायाधीशकै नेतृत्वमा स्वतन्त्र, निष्पक्ष र न्यायिक आयोग गठन हुनुपर्ने माग गरे । उच्चस्तरको संलग्नता र राजनीतिक संरक्षणबिना ठूलो परिमाणमा विमानस्थलबाट सुन पास हुन नसक्ने भन्दै केसीले जस्तोसुकै शक्तिशाली व्यक्तिविरुद्ध पनि छानबिन गर्न सक्ने गरी आयोग बन्नुपर्नेमा जोड दिए । एयरपोर्टमा उच्चस्तरीय व्यक्तिको संलग्नता नभई र राजनीतिक संरक्षण नभई क्विन्टलका क्विन्टल सुन आउन सक्दैन । अहिलेसम्मको सुन तस्करीका सबै घटनाको छानबिन गर्न र त्यस काममा कुनै अनुचित दबाब नहुने गरी आयोगले काम गर्न सक्छ, केसीले थपे, संसदीय समिति बनाएर झारा टार्ने होइन, सर्वोच्च अदालतका न्यायाधीश वा पूर्वन्यायाधीशको नेतृत्वमा आयोग गठन गर्नुपर्छ । यस्तो आयोगले माओवादी, कांग्रेस, एमाले जोसुकै पार्टीको भए पनि दोषीलाई कारबाहीको दायरामा ल्याउन सक्नुपर्छ । क्विन्टल सुन प्रकरणमा गृहमन्त्री नारायणकाजी श्रेष्ठ र अर्थमन्त्री प्रकाशशरण महतमाथि समेत प्रश्न उठेको छ । आफूमाथि गरिएको आशंकाप्रति अर्थमन्त्री महतले प्रतिवाद गरे । उनले सुन तस्करीमा संलग्नताको अलिकति मात्रै पुष्टि भए पनि तत्कालै राजीनामा दिने बताए । ममाथि व्यर्थको लाञ्छना लगाउने काम भयो । यो व्यक्तिगत प्रहार हो, महतले भने, तपाईंहरूलाई मैले गलत गरेको छु भन्ने लाग्छ र प्रमाण दिनुहुन्छ भने म अहिलेदेखि नै यो पदमा बस्दिनँ । सांसद रामहरि खतिवडाले यती, ओम्नी, वाइडबडी, सेक्युरिटी प्रेसलगायत सबै भ्रष्टाचार काण्डका फाइल आवश्यक रहेको बताए । उनले कतिपय भ्रष्टाचार प्रकरणमा माओवादी केन्द्रका नेताहरूको समेत संलग्नताको विषय उठिरहेको भन्दै त्यसबारे सरकारको मौनता अचम्मको रहेको बताए । अर्का सांसद चन्द्र भण्डारीले सरकारले गुट वा पार्टी हेरेर काम गर्न नहुने बताए । सांसद विमलेन्द्र निधिले संसद् अवरोध हुँदा जनताका सरोकार र मुद्दाका विषय ओझेलमा परेको भन्दै कांग्रेसले नेतृत्वको अगुवाइ गरेर संसद्को अवरोध खुलाउन पहलकदमी लिनुपर्ने अधिकांश सांसदहरूको माग छ ।"
भक्तपुरमा जमेको 'आलुचा,"(काठमाडौं)भक्तपुर घुम्न जाँदा छुटाउनै नमिल्ने ठाउँ बनेको छ, आलुचा । जहाँ टोर्नेडो फ्राइजलगायत आलुका परिकार पाइन्छ । आलुकै परिकार मात्रै पाइने आलुचा ७ वर्षअघि तीन युवाले सुरु गरेका हुन् । आलुका परिकारहरू नेपाली र विदेशी स्वादको सम्मिश्रणमा बनेको सञ्चालकहरू बताउँछन् । हेटौंडाकी आयुष्मा श्रेष्ठ, ललितपुरका पंकज श्रेष्ठ र भक्तपुरका दुर्गेश हाडा सिल्भर माउन्टेन स्कुल अफ होटल म्यानेजमेन्टमा होटल व्यवस्थापन संकायमा स्नातक पढ्दाका साथी हुन् । तीनै युवाले सुरु गरेको आलुचा अहिले चर्चित बनेको छ । भक्तपुर गएर खानै पर्ने खानेकुरामा दही, कुल्फी, आमाको बारासहित आलुचा पनि पर्छ । सन् २०१५ मा स्नातकको इन्टनसिपका लागि आयुष्मा र दुर्गेश ओमन गए भने पंकज भने नेपालमै बसे । इन्टनसिपकै क्रममा आयुष्मा र दुर्गेशले उतै कामसमेत पाएको उनीहरू सुनाउँछन् । विदेशमा पढ्न जाने र उतै बसोबास गर्ने ट्रेन्डमा आयुष्मा र दुर्गेशलाई ओमनमै बस्ने राम्रो मौका पनि थियो । तर, आफ्नै देशमा फर्केर केही गर्नुपर्छ भन्ने सोच पलाएको थियो । पकंजसँग सधैं के गर्ने भन्दै म्यासेज भइरहन्थ्यो । तर यही गर्ने भन्ने तय थिएन । नेपालमा फास्टफुड क्षेत्रम मःमचाउमिन अनिवार्य बनिरहेको अवस्थामा उनीहरूलाई भने फरक गर्ने रहर थियो ।नेपालमा आलुको मात्रै कन्सेप्ट भएको रेस्टुरेन्ट सञ्चालनमा नआइसकेकाले त्यसमै अध्ययन सुरु गरेको दुर्गेशले बताए । पंकजलाई पनि सँगै केही गरौं भन्ने थियो । उसलाई पनि भन्यौं, तीन जना मिलेर ६ महिना त हामीले वर्कआउट मात्र गर्यौं, उनले भने, ओमनमा काम भइरहेको होटल रेनोभेसनको बेला ३ महिना छुट्टी थियो । अनि त्यही बेला आएर सुरु गर्यौं । सन् २०१७ को गाईजात्राका अवसर पारेर आलुचाको सुरुवात गरेको उनीहरू सम्झन्छन् । सजिलो हुने भन्दै उनीहरूले आलुको मात्र परिकार बनाएर बेच्ने सोचे । आलुका परिकारलगायत विविध अध्ययन अनुसन्धानमा खटिए । दुर्गेश र पंकजले डेकोरेसननिर्माणको काम र आफूले भाँडाकुँडा खरिदको काम सम्हालेको आयुष्मा बताउँछिन् । दुर्गेशलाई ओमनमै सधैं बस्ने रहर नभएकाले नेपालमै गएर के गर्ने भन्ने सोचिरहन्थ्यो । साउथ कोरियामा टोर्नाडो एकदम चर्चित छ । भारतमापोट्याटो स्टिकको नाममा थियो, दुर्गेशले भने, आलु सजिलो हुन्छ । धेरै हृयासल हुँदैन भनेर सुरु गर्यौं । तर अझै पनि स्ट्रगल गर्दै छौं । एउटै गुणस्तरको सामान पाउनु नै ठूलो कुरा हो । दुर्गेश र आयुष्मा ओमन फर्किएपछि ६ महिना पंकज एक्लैले रेस्टुरेन्ट हेरे । कन्सेप्ट दुर्गेशको, नाम पंकजको र तीनै जनाको मिहिनेतले सञ्चालनमा आएको आलुचा । विभिन्न नाम राख्ने क्रममा आलुको मात्र परिकार पाइने भएकाले आलुलाई छुटाउनै नमिल्ने भएकाले चाझुन्ड्याएको उनीहरू बताउँछन् । चा भनेको नेवारी स्ल्याङ शब्द हो । मायाले चा पछाडि झुन्ड्याएर बोल्ने बानी छ, जस्तै बाउचा, मैचा, मःमचा भने जस्तै । त्यसैले आलुको पछाडि चा थपेर नामकरण गरियो, आयुष्माले भनिन् । अरूभन्दा फरक गर्ने सोचका साथ स्थापना भए पनि केही समय उनीहरूले मःम पनि राखे । तर, पछि त्यसलाई मेनुबाट हटाए । अहिले उनीहरूले आलुका परिकार मात्रै बेचिरहेका छन् ।तीन जनाले ३३ लाख रुपैयाँ लगानीमा खोलिएको आलुचामा अहिले करोडभन्दा बढी खर्च भइसकेको उनीहरू बताउँछन् । आलुचा अहिले भक्तपुर र बसन्तपुरमा मात्रै सञ्चालनमा छन् । पाटनस्थित मंगलबजारमा झन्डै ८ महिना आलुचाको शाखा सञ्चालन गरे पनि अहिले बन्द छ । भक्तपुर सुरु गरेको तीन वर्षपछि पाटनमा सुरु गरेका थियौं । आठ महिना मात्रै चलाउन पायौं, उनले भने, तीन महिनादेखि बन्द छ, हामीले लिएको ठाउँमा घर बनाउने भनेपछि छाड्नुपर्यो । अहिले ठाउँ खोजिरहेका छौं । खाजाका रूपमा आलुका परिकार मात्र बेच्ने आलुचा ले फास्टफुड क्षेत्रमा नयाँ गर्ने कोसिस गरिरहेको उनीहरू बताउँछन् । मःम, चाउमिन, पिज्जा र बर्गरजस्ता सदाबहार परिकारका ठाउँमा आलु प्रवर्द्धन गर्ने रेस्टुरेन्टको उद्देश्य रहेको आयुष्माले बताइन् । हामी कहाँ खाजा भनेपछि भरपेट खाने बानी हुन्छ, जुन हाम्रोमा हुँदैन, खाली समय, स्वादका लागि खाइने हो, पंकजले भने, त्यसैले सुरुवातमा बुझाउन धेरै गाह्रो भयो । सुरुवातमा दैनिक ५ किलो आलुको परिकार बिक्री गर्न पनि गाह्रै हुने गरेको उनले सुनाए । पहिला ५ किलो आलु किनेर ल्याएर राख्थ्यौं, सकिन लाग्यो भने फेरि ५ किलो आलु किन्थ्यो, कति चोटि आफैंले किनेर बोहनी गर्थ्यो, उनले भने, कहिलेकाहीं ५ किलो आलु महिना दिन पुग्थ्यो । अहिले दिनमै एक सयदेखि डेढ सय किलो आलु खपत हुन्छ । दुर्गेश र आयुष्मा ओमनमा बसेर के कस्तो भइराख्छ भनेर सोधिरहे पनि सुरुवातमा एकदमै गाह्रो भएको उनले सुनाए । सुरु गर्दा टोर्नाडो फ्राइज, क्लासिक फ्राइज र बटर चिकेन पुटिन फ्राइज गरी तीन परिकार राखेका थिए । टोर्नाडो फ्राइज ठूलो सिंगो आलुलाई स्प्रिङजस्तै काटेर सिन्कामा राखी तेलमा फ्राई गरिने उनीहरू बताउँछन् । क्लासिक फ्राइज भने फ्रेन्च फ्राइजजस्तै आकारमा काटिएको हुन्छ । बटर चिकेन पुटिन फ्राइजमा नामजस्तै कुखुराको मासु र बटर मिसिएको हुन्छ । दक्षिण कोरियाको चर्चित स्ट्रिट फुड मा पर्ने टोर्नाडो फ्राइज अहिले आलुचाको मुख्य आकर्षण बनेको छ । ग्राहकहरूले टोर्नेडो फ्राइजको नाम नै परिवर्तन गरेर आलुचा राखेको पनि उनीहरू बताउँछन् । नाम चैं टोर्नेडो फ्राइज हो । तर मान्छेले आलुचा खान जाम भन्नुहुन्छ, पंकजले भने, काउन्टरमा आएर आलुचा माग्दा हामी आफैं दोधारमा पर्थ्यो, अहिले त ग्राहकले आलुचा माग्नुभयो भने टोर्नेडो फ्राइज माग्नु भएको भन्ने थाहा भइसक्यो । कर्मचारीदेखि हामी सबैले आलुचा भनेको टोर्नेडो फ्राइज हो भन्ने बुझिसक्यौं । पहिला आलुचा भन्दा कन्फुयज हुने भए पनि अहिले टोर्नेडो चाहिएको भन्ने कुरा सञ्चालकदेखि कर्मचारीसम्मको मस्तिष्कमा परिसकेको छ । आलुका परिकार सुन्दा जति सहज देखिन्छ, व्यवस्थापन त्यत्ति नै गाह्रो हुने गरेको दुर्गेशले बताए । हामीलाई चाहिने जस्तो आलु नै पाइँदैन । मोइस्चर भएको र स्टार्च कम भएको आलु चाहिन्छ । जहाँ पायो त्यतैको आलु हामीलाई हुँदैन । त्यो फ्राई गर्दा कालो हुन्छ, उनले भने, अहिले चाहिँ सहज भएको छ । सिजन अनुसार सल्यान, पाँचखाल, पनौती, भुटान र बंगलादेश र भारतको आलु हामी प्रयोग गर्छौं । अझै पनि आलु ल्याउनुअघि एक किलो आलु ल्याएर परीक्षण गरेपछि मात्रै थप आलु ल्याउने गरेको उनले सुनाए । पहिला जति चाहिन्छ, पसलमा गएर त्यति नै आलु ल्याउँथ्यौं, अहिले २०३० बोरा आलु एकै पटक ल्याउँछौं, उनले भने । टोर्नेडो बनाउने मेसिन पनि हामीले ओमनदेखि नै भित्र्याएको उनले जानकारी दिए । अहिले त ठूला किचेन स्टोरहरूमा थरीथरीका टोर्नेडो मेसिन पाइने गरेको उनको अनुभव छ । आलुचामा पेपरको प्लेटमा आलुका परिकारको स्वाद लिन सकिन्छ । सकेसम्म बायोडिग्रेडेबल सामान मात्रै प्रयोग गर्ने उनीहरूको योजना छ । ४५ रुपैयाँमा १० इन्चको टोर्नेडो फ्राइज बाट सेवा सुरु गरे पनि अहिले १८ इन्चको एक सय रुपैयाँ पर्छ । टोर्नेडो बनाउँदा आलुलाई निकै पातलो र गोलोगोलो गरी काटिन्छ र सिन्कामा राखेर तारिन्छ । त्यसपछि त्यसमा थोरै मसलासहित सस राखेर सर्भ गरिन्छ । जम्बो क्लासिक फ्राइज र क्यानडाको परिकार पुटिनलाई नेपालीपन दिएर बटर चिकेन पुटिन, छोइला फ्राएज, चिजी चिकेन पुटिन, सुकुटी फ्राइज, प्रिमियम चिजी ब्याकन, चिकेन रोल, पनिर रोल, पनिर व्राप, क्लासिक फ्राइजलगायत पाइन्छन् । आयुष्माको आमाले घरमै बनाउने सुकुटी राखेको होममेड सुकुटी फ्राइज र छोइला फ्राइज विथ चिकेन ससेज एन्ड एग पनि आलुचाको परिकार हो । आलुचाका सञ्चालकले आफ्नै मसला र सस बनाएका छन् । जुन अन्यभन्दा फरक भएको उनीहरू दाबी गर्छन् । केचअपबाहेक सबै आफ्नै रेसिपी रहेको उनीहरूले बताए । युट्युब हेरेर आफैं सिक्दै र ओमानमा रहँदा त्यहाँका सेफहरूसँग जानकारी लिएर आलुचाको रेसिपी तयार गरेको उनीहरूको भनाइ छ । एक जना कर्मचारीसहित सञ्चालक ३ जनाले सुरु गरेको आलुचामा अहिले १७ जनाले काम गर्छन् । बिस्तारै काठमाडौं उपत्यकाबाहिर पनि फ्रेन्चाइज बेच्ने उनीहरूको योजना छ । स्वाद र गुणस्तर एउटै राख्न कच्चा पदार्थ, आलु, सस, मसला भने एकै ठाउँबाट जाने उनीहरू बताउँछन् ।"
बायुङ राई मुन्दुम,"ओखलढुंगा (कास) मुन्दुमसम्बन्धी पुस्तक किरात बायुङ राई तुम्लोयालो (संस्कार संस्कृति) प्रकाशित भएको छ । किरात बायुङ राई सुम्निखिम संस्थाले शनिबार गरेको समारोहमा राष्ट्रियगानका रचयिता ब्याकुल माइलाले पुस्तक सार्वजनिक गरेका हुन् । सिद्धिचरण नगरपालिका११ निवासी ७७ वर्षीय बुद्धिकुमार बायुङ राईको पुस्तकमा सृष्टिको कथा, जन्मदेखि मृत्युपर्यन्तसम्मका बायुङ समुदायको संस्कारमा प्रयोग हुने मुन्दुम रिसियाको व्याख्या बायुङ र नेपाली भाषामा गरिएको छ । लेखक राई बायुङ समुदायको न्वाक्सो (पुजारी) तथा मुन्दुम विज्ञ हुन् । उनको यसअघि किरात बाहिङ (बायुङ) तुम्लो, मुलुमी र नक्सो मुन्दुम कृति प्रकाशित छन् । २४३ पृष्ठको पुस्तकको प्रकाशन लेखक स्वयंले गरेका हुन् । लेखक यायोक्खा ओखलढुंगाका संस्थापक अध्यक्ष तथा अवकाश प्राप्त भारतीय सेना हुन् । नेपालमा बायुङ भाषा बोल्नेको संख्या १४ हजार ४ सय ४९ छ ।"
भारतपाक विभाजन,"सन् १९४७ मा आजकै दिन (अगस्ट १४) मा भारत र पाकिस्तान विभाजन भएका थिए । बेलायतले भारतलाई स्वतन्त्रता प्रदान गरेसँगै उसले शासन गरिरहेको भूभाग भारत र पाकिस्तानमा विभाजित भएका थिए । बेलायतले भारतमा शासन गर्न नसक्ने निचोडपछि स्वतन्त्रता दिने घोषणा गरेको थियो । जसका कारण अन्तिम भाइसराय लर्ड माउन्टब्याटनले १९४७ अगस्ट १५ मा भारतबाट बेलायत फर्किने उद्घोष गरे । त्यतिबेला भारतमा अधिकांश हिन्दु थिए । २५ प्रतिशत मुस्लिम थिए भने बाँकी शिख, बौद्धमार्गी र अन्य धार्मिक अल्पसंख्यक थिए । बेलायतीहरूले भारतमा शासन गर्ने क्रममा आफ्नो सहजताका लागि धर्मलाई भारतीय जनतामा विभाजन ल्याउने उपायका रूपमा प्रयोग गरेका थिए । जसका कारण भारत स्वतन्त्र भएसँगै मुस्लिमहरू हिन्दु बहुमतद्वारा शासित देशमा बस्नुपर्ने चिन्तामा परे र अलग मुस्लिम देशको अभियान चलाउने नेताको समर्थन गर्न थाले । कंग्रेस नेताहरू महात्मा गान्धी र जवाहरलाल नेहरूले सबै आस्था अटाउने स्वतन्त्र भारत चाहेको बताए पनि अल इन्डिया मुस्लिम लिगका नेता मोहम्मद अली जिन्नाले स्वतन्त्रताको सहमतिमा विभाजन हुनुपर्ने अडान नछाडेपछि भारत विभाजन भयो । दुई देशको सीमा कोरेका बेलायती कर्मचारी सर सिरिल र्याडिफ डक्लिफले हिन्दु बाहुल्य मध्य र दक्षिणी क्षेत्रलाई भारत र मुस्लिम बाहुल्य पश्चिमोत्तर र पूर्वोत्तर क्षेत्रलाई पाकिस्तानमा विभाजन गरेका थिए । तर देशभर नै हिन्दु र मुस्लिाम समुदाय रहेकाले करिब डेढ करोड मानिस विस्थापित भएका थिए । विभाजनका बेला पूर्वी पाकिस्तान रहेको भूभाग भने १९७१ मार्च २६ मा बंगलादेश बनेको हो ।"
झोलामा महिला शिल्प,"(झापा)बुद्धशान्ति३ बुधबारेकी तारा अधिकारीले २०७० मा उद्योग थाल्दा साथमा पुगनपुग १० हजार रुपैयाँ मात्रै थियो । त्यही रकमको आडमा उनले भाडामा मेसिन ल्याइन् । अनि सुरु गरिन् सिलाइबुनाइको काम । तालिमहरू पनि सञ्चालन गर्न थालिन् । पहिला सिलाइ तथा कटिङसँगै गुडिया बनाउँथें, अधिकारीले भनिन्, समय बित्दै जाँदा उद्योग पनि बढ्दै गयो, नयाँ सामान पनि बनाउँदै बेच्दै गएँ ।त्यतिबेला सुर्के थैली खै भन सुर्के थैली खै बोलको गीत खुब चलेको थियो । त्यो गीतसँगै अधिकारीको व्यापार पनि फस्टायो । उनको उद्योगमा सुर्के थैलीको माग ह्वात्तै बढ्यो । व्यक्तिगत मात्रै हैन, व्यापारिक प्रयोजनका लागि सुर्के थैली खोज्दै उनको उद्योग धाउने बढे । पहिलो सामान्य गुडिया बनाउँदै थिएँ, अधिकारीले थपिन्, सुर्के थैलीको मागपछि त उद्योग ह्वात्तै नाफामा आइहाल्यो नि । उनले सँगसँगै विभिन्न प्रकारका झोला बनाउन थालिन् । २०७६ को भदौमा घरेलु तथा साना उद्योग कार्यालय झापाले झोला बनाउने तालिम दियो । तालिमपछि सिताला झोला उद्योगको रूपमा संस्था दर्ता गरेरै उनले उत्पादनलाई तीव्रता दिइन् । यतिबेलासम्म उनले स्थानीय रूपमा पहिचान पनि बनाइसकेकी थिइन् । थोरै लगानीबाट थालिएको सीपलाई उनले छोटो अवधिमा उद्योगकै रूप दिइन् । कुनै दिन भाडामा मेसिन ल्याएर काम थालेकी उनीसँग १५ वटा आफ्नै मेसिन थिए । दुई महिलाले प्रत्यक्ष रोजगारी पनि पाएका थिए । करिब १० वर्षमा उनको उद्योग झोला उत्पादनका लागि झापामै कहलिएको छ । अहिले १५ जना महिलाले प्रत्यक्ष रोजगारी पाएका छन् । खासगरी विपन्न, दलित र परिवारबाट एक्लिएका महिलाहरूलाई अधिकारीले सीपसँगै रोजगारीको मौका दिएकी छन् । सीताको सीप केन्द्र अहिले वार्षिक लाखौं रुपैयाँको कारोबार गर्ने उद्योगमा परिणत भएको छ । घरमै उद्योग छ । वर्षमा खर्च कटाएर चोखो १२ लाख जति आम्दानी नै गर्छिन् अधिकारी । प्लास्टिकको बदलामा प्रयोग गरिने झोलाको माग धेरै छ, उत्साही उनी थप्छिन्, विद्यालयदेखि विभिन्न संघसंस्था र व्यक्तिले प्रयोग गर्ने झोला अर्डरबमोजिम उत्पादन गरिन्छ । झापाका लागि कच्चा पदार्थ विराटनगर, वीरगन्जबाट ल्याइन्छ । यो कारखानामा सबै किसिमको अर्डरअनुसारको सामान तयार हुन्छ । न्यूनतम सय रुपैयाँदेखि अधिकतम १५ सयसम्मको झोला पाइन्छ । एसएलसीपछि नै सिलाइ कटिङ सिकेकी अधिकारीले करिब ६ वर्ष सहकारीमा जागिर पनि खाइन् । तर, उनको मन जागिरमा अडिएन । अनि जागिर छाडेर सीपलाई सदुपयोग गर्नतिर लागिन् । सीप जीवनको एउटा महत्त्वपूर्ण पाटो हो, उनी थप्छिन्, यो छ भने कहींकतै गए पनि दुःख पाइँदैन ।"
"बाढीमा ५ बेपत्ता, सयौं घर डुबानमा","भीमदत्त राजमार्ग सातादेखि प्रभावितएक सातादेखि अवरुद्ध धनगढीडडेलधुरा जोड्ने भीमदत्त राजमार्ग अझै नियमित सञ्चालनमा आउन सकेको छैन । शनिबारदेखि एकतर्फी यातायात चले पनि बेलाबेला अवरुद्ध भइरहेको छ । निरन्तर वर्षा भइरहेको र पहिरो खस्ने क्रम जारी रहेकाले यातायात सुचारु गर्न समस्या भएको हो । एकतर्फी खुलेको बाटोमा बेलाबेला पहिरो खसेर अवरुद्ध भइरहेको छ भने पहिरो पन्छाउँदै रित्ता गाडी ओराल्ने प्रयास भइरहेको छ, सडक डिभिजन कार्यालय महेन्द्रनगरका डिभिजनल इन्जिनियर हरि सुवेदीले भने, आइतबार पनि पटकपटक अवरुद्ध हुने र खोल्ने क्रम चलिरह्यो । पहाडी जिल्लालाई जोड्ने वैकल्पिक सडक नभएको सुदूरपश्चिममा भीमदत्त राजमार्ग पहाडी जिल्लाको लाइफलाइन हो । यही सडक पनि लामो समयदेखि अवरुद्ध हुँदा पहाडी जिल्लाको जनजीवन प्रभावित भएको छ । डडेलधुरा, बैतडी, दार्चुला, डोटी, अछाम, बाजुरा र बझाङबाट तराईतिर झर्ने यात्रु प्रभावित छन् ।"
७४ आन्तरिक उडान रद्द,"काठमाडौं (कास) भारी वर्षाका कारण आइतबार कम्तीमा ७४ वटा उडान रद्द भएका छन् । त्रिभुवन अन्तर्राष्ट्रिय विमानस्थलका प्रवक्ता सुवास झाका अनुसार साँझ ७ बजेसम्म काठमाडौंबाट सुगम रुटअन्तर्गत भद्रपुर, तुम्लिङटार, विराटनगर, सिमरा, भरतपुर, पोखरा, भैरहवा, नेपालगन्ज, सुर्खेत र धनगढीका दुईतर्फी गरी ७४ वटा उडान रद्द भएका हुन् । त्यस्तै काठमाडौंबाट हिमाली क्षेत्रअन्तर्गत लुक्ला, भोजपुर र रुकुमका लागि तय गरिएका उडान पनि रद्द भएका छन् । आन्तरिक उडानमा रहेका बुद्ध, यती, श्री, तारा, सौर्य, सीता र नेपाल वायुसेवा निगमले काठमाडौं विमानस्थललाई आइतबारका लागि आउने र जाने गरी २ सय २४ वटा उडानको तालिका बुझाएका थिए । यीमध्ये दुईतर्फी गरेर कम्तीमा ७४ उडान खराब मौसमका कारण वायुसेवाहरूले रद्द गरेको जानकारी विमानस्थललाई दिएका छन् । आइतबार राति १० बजेसम्म आन्तरिक उडान हुने भएकाले थप तथ्यांक सोमबार बिहानमात्रै यकिन हुनेछ, प्रवक्ता झाले भने ।यसैबीच नेपालगन्जबाट आइतबार सुदूरपश्चिम र कर्णाली प्रदेशमा उडान हुन सकेन । नेपालगन्ज विमानस्थल प्रमुख सुरेश खनालका अनुसार समिट, सीता र ताराले दुर्गम र हिमाली भेगमा उडान गर्न ५ वटा साना जहाज नेपालगन्जमा राखेका छन् । मौसम खराब भएकै कारण २५ दिनदेखि डोल्पाको जुफालमा उडान बन्द छ, खनालले भने । आइतबार चारवटा अन्तर्राष्ट्रिय उडान पनि प्रभावित भएका छन् । प्रवक्ता झाका अनुसार चीनको छेन्दुबाट आएको एयर चाइनाको जहाज काठमाडौंमा अवतरण हुन नसकेर छेन्दु नै फर्केको थियो । त्यस्तै नेपालभित्र आइसकेको सिचुवान एयरको जहाज पनि काठमाडौंमा अवतरण हुन नसकेर छेन्दु नै फर्केको थियो । भुटानबाट आउनुपर्ने ड्र्युक एयरले काठमाडौंस्थित विमानस्थलको खराब मौसमका कारण उतैबाट उडान रद्द गरेको थियो । त्यस्तै दिल्लीबाट आएको एयर इन्डियाको जहाज भारी वर्षाका कारण काठमाडौंमा अवतरण हुन नसकेर बनारस फर्केको थियो ।"
विपद्पीडितलाई ऐनमौकामा काम नलाग्ने सरकारी कोष,"शनिबारदेखिको मुसलधारे वर्षाले विभिन्न जिल्लामा जनधन क्षति गराइरहेको छ । कोही बेपत्ता छन्, कोही घाइते । कतिपय स्थानमा विपद्मा परेकाहरू तत्काल उद्धारको पर्खाइमा छन् । कैयौं ठाउँका बासिन्दा विस्थापित छन् । उनीहरूका लागि तत्काल बसोबास व्यवस्था तथा राहत आवश्यक परिरहेको छ । ठाउँठाउँमा पहिरोले सडक अवरुद्ध हुँदा यात्रु अलपत्र छन् । आपत्का बेला उद्धार, उपचार र राहतको प्रबन्ध मिलाउन सरकारले सम्बन्धित सम्पूर्ण संयन्त्रलाई प्रभावकारी ढंगले परिचालन गर्नुपर्ने हो, त्यसमा ढिलाइ भइरहेको छ । मुलुकको भूबनोट र वर्षाको चरित्र जस्ता प्राकृतिक कारणले हरेक मनसुनमा बाढीपहिरो र जनधन क्षति नियमित नियति बनेको छ । जथाभावी नदीनाला दोहन, अवैज्ञानिक भौतिक संरचना निर्माण, अव्यवस्थित बसोबास जस्ता मानवीय कारणले पनि बाढीपहिरो बढाइरहेको छ । राष्ट्रिय विपद् जोखिम न्यूनीकरण तथा व्यवस्थापन प्राधिकरणकै तथ्यांकअनुसार पछिल्ला १० वर्षमा बाढीपहिरोका चार हजारभन्दा बढी घटना भएका छन्, जसबाट दुई हजारभन्दा बढीको ज्यान गएको छ । यो वर्ष पनि मनसुन सुरु भएको केही दिनमै असार पहिलो साता पूर्वी पहाडमा बाढीपहिरो जाँदा ठूलो मात्रामा जनधन क्षति भयो । त्यसको दुई महिना नबित्दै विपद् देशभर विस्तार भएको छ । विपद्का बेला सरकारी संयन्त्रको कमजोरी सधैं छताछुल्ल हुने गरेको छ । सम्बन्धित निकायबीच समन्वय अभावले विपद्पछि उद्धार र राहत वितरण जस्ता काम प्रभावकारी देखिँदैनन् । जबकि यसमा बजेटको अभाव छैन, केवल परिचालनमा कमजोरी छ । किनभने विपद्, खोज, उद्धार कार्य र राहत वितरणका लागि केन्द्रीय विपद् व्यवस्थापन कोषमा करिब ६ अर्ब रुपैयाँ मौज्दात छ । यस्तै प्रधानमन्त्री दैवी प्रकोप सहायता कोषमा करिब ३ अर्ब छ । प्रदेश विपद् व्यवस्थापन कोष, जिल्लास्तरीय विपद् व्यवस्थापन कोषमा पनि बजेट हुन्छ । यो बजेट सरकारी ढुकुटीको मात्र होइन, यस्तै विपद् व्यवस्थापनमा सरकारलाई सहज होस् भनेर सर्वसाधारणले योगदान गरेको रकम पनि हो । तर त्यही रकम राहत, उद्धार र पुनःस्थापनाका कार्यक्रम भने कहिल्यै पनि प्रभावकारी रूपमा परिचालन भएको छैन । क्षतिग्रस्त भौतिक संरचना पुनर्निर्माणमा ढिलाइ हुने अर्को समस्या छ । मेची राजमार्गमा पर्ने हेवाखोलाको पुल गत असार २ को बाढीले बगाएपछि आउजाउको विकल्पका रूपमा बेलिब्रिज जडान गर्नसमेत झन्डै एक महिना लाग्नु यसको पछिल्लो उदाहरण हो । मनसुनजन्य जोखिमको अवस्था विश्लेषण तथा प्रभाव आकलन गर्दै सरकारले हरेक वर्ष मनसुन पूर्वतयारी तथा प्रतिकार्य राष्ट्रिय कार्ययोजना त ल्याउँछ तर जहिल्यै ढिला । विभिन्न मन्त्रालय तथा विषयगत क्षेत्र, निजी क्षेत्र र मानवीय क्षेत्रमा काम गर्ने नेपाल रेडक्रसलगायत गैरसरकारी संस्थाबीच समन्वयमा पनि कमजोरी छन् । यस्ता विभिन्न संस्थासँग उद्धार तथा राहत सामग्रीको मौज्दात सम्बन्धित विवरण कति छ र कसरी परिचालन गर्ने भन्ने कार्ययोजना बेलैमा आउने हो सम्बन्धित निकायले पर्याप्त तयारी गर्न पाउँछन् । पहाडी क्षेत्रमा विज्ञको परामर्श र अध्ययनबेगर जथाभावी डोजर चलाउने प्रवृत्ति बढेको छ । सडक निर्माणका नाममा आफूखुसी पहाड कोतर्ने प्रवृत्ति नियन्त्रण अत्यावश्यक भइसकेको छ । ढुंगागिट्टी, बालुवा उत्खननका नाममा भइरहेको नदीनालाको जथाभावी दोहन पनि रोक्न जरुरी छ । विभिन्न अध्ययनले बाढीपहिरोका जोखिम क्षेत्र पहिचान गरेका छन् । त्यस्ता ठाउँका बासिन्दालाई जतिसक्दो छिटो सुरक्षित ठाउँमा सार्नुपर्ने हो, त्यो योजना पनि सरकारी उपेक्षामा परेको छ । तराईमधेशका कतिपय सीमावर्ती क्षेत्रमा भारतले बनाएका बाँध र सडकका कारण डुबानको समस्या हुने गरेको छ । अन्तर्राष्ट्रिय कानुन नै मिचेर भारतले एकलौटी रूपमा निर्माण गरेका त्यस्ता संरचनाका विषयमा कूटनीतिक माध्यममार्फत समाधान निकाल्न ढिला भइरहेको छ । समस्या पहिचान र समाधानमा सबैभन्दा प्रभावकारी रूपमा काम गर्न सक्ने भनेको स्थानीय सरकारले हो र जो नागरिकसँग प्रत्यक्ष सम्पर्कमा पनि रहन्छ । स्थानीय सरकार सञ्चालन ऐन २०७४ ले नै स्थानीय तटबन्ध, नदी र पहिरोको व्यवस्थापन र नियमनको जिम्मा स्थानीय सरकारलाई दिएको छ । त्यसैले रोकथाम, उद्धार, रातहत तथा पुनःस्थापनामा उनीहरूकै अग्रसरता अत्यावश्यक छ । विपत् यस ठाउँमा यही समयमा आउँछ भनेर ठ्याक्कै भन्न नसकिए पनि भौगोलिक अवस्थिति, मानव निर्मित संरचना र वर्षाको पूर्वानुमानका आधारमा सतर्कता अपनाउन सकिन्छ । सरकारले पूर्वानुमान प्रणाली सुधार गर्दै लगेको देखिन्छ । मौसम मापन केन्द्रको संख्या पनि बढाइँदै छ । कतिपय ठाउँमा बाढीपहिरोको जोखिम अलर्ट गराउने सन्देश एसएमएसमार्फत सम्बन्धित निकाय र प्रभावित बासिन्दालाई पठाउने प्रणाली पनि छ । यस्ता प्रविधिप्रणालीलाई अद्यावधिक र विस्तार गरेर पनि मानवीय क्षति घटाउन सकिन्छ । अहिले दर्जनौं जिल्ला बाढीपहिरोबाट प्रभावित भइरहेका बेला भने सरकारले सम्बन्धित सबै संयन्त्र परिचालन गरेर उद्धार, उपचार र बसोबास प्रबन्धलाई प्राथमिकता दिनुपर्छ । डुबान परेका क्षेत्रमा महामारी फैलने जोखिम उच्च हुने भएकाले स्वास्थ्य सतर्कता पनि सँगसँगै अपनाउनुपर्छ । बाढीपहिरोले अवरुद्ध सडक यातायातलाई जतिसक्दो छिटो खुलाउन पनि जरुरी छ । तत्कालीन यी कामबाहेक दीर्घकालीन योजनामा पनि सरकार जुट्नुपर्छ ।"
शिक्षा विधेयकको अपहरण,"१ शिक्षा कसका लागि ? स्वार्थ समूहका लागि हो ? आन्दोलनरत सबै त आआफ्ना स्वार्थमा नारा लगाउँदै हिॅडेका छन् त ?२ कि चुनाव खर्चको जोहो गरिदिने समूहले जे भन्यो सरकारले त्यही मान्ने हो ? शिक्षामा सरकारको आफ्नो भिजन हुनु नपर्ने ?३ नेपालमा कानुन बन्ने आफ्नै प्रक्रिया छ । त्यही प्रक्रिया पूरा गरेर कानुन र अर्थ मन्त्रालयको स्वीकृतिसहित शिक्षामन्त्रीले मन्त्रिपरिषद्मा पेस गरेको विधेयक हो त्यो । अनि मन्त्रिपरिषद्ले सदनमा प्रस्तुत गर्न स्वीकृति दिएको विधेयक होइन र त्यो ? ४ सरकार प्रमुखले नै उक्त विधेयक नक्कलीझैं भनेर सन्देश दिएपछि सरकारको लाज ढाकियो कि उदाङ्गो भयो ? बिनाअध्ययन प्रधानमन्त्रीले आफ्ना गणेशको कुरा पत्याउने कि विद्वान्मार्फत विधेयकको अध्ययन गर्न लगाउने ? कि प्रधानमन्त्री शिक्षाका धुरन्धर विद्वान् हुन् ? ५ एक दिनको आन्दोलनमै यसरी सरकार अत्तालिने हो भने जस्तोसुकै सुधार गरेर ल्याए पनि अर्को आन्दोलन हुन्न भन्ने सुनिश्चितता के छ ? के फेरि सुधार गर्छु हजुर भनेर ढाकछोप गर्दै जाने हो ?६ शिक्षाको मौलिक हक स्थापित गर्दै जाने र निजी लगानीको शिक्षाको नियमन गर्दै साथै हिँड्ने निर्देशन संविधानको मर्म हो कि होइन ? ७ हो भने तुरुन्त शिक्षा विधेयक संसद्मा टेबल गर । जनता अल्मल्याएर अनावश्यक राजनीति गर्ने छुट सरकार र जनप्रतिनिधिलाई छैन । कतै म कुटे जस्तो गर्छु तँ रोए जस्तो गर भनेर सरकारले नै यो स्थिति निम्त्याएको त हैन ? जनप्रतिनिधि पनि त्यस्तै छन् । ट्वाँ परेर हेर्ने कि सरकारलाई विधेयक ल्याउन दबाब दिने ?८ २०२८ को ऐन हल्लाएर खान पल्केका जमातलाई नयाँ शिक्षा विधेयक किन पच्थ्यो र ? त्यसैले देशमा गणतन्त्र स्थापना भएको डेढ दशक बितिसक्दा पनि शिक्षा ऐनले नयाँ स्वरूप पाउन नसकेको यथार्थ अब छलङ्ग भएन र ? के यसले सरकारको अक्षमता पुष्टि गर्दैन ? विधायिकाको क्षमतामाथि प्रश्न उठाउँदैन ?९ अहिले मन्त्रिपरिषद्बाट संसद् नपुग्दै अपहरण गरिएको विधेयकमा संविधानको मर्मविपरीतका कुरा छन् । तिनलाई सच्याइनुपर्दछ । तर कर्मचारीलाई दोष दिएर विधेयक अलपत्र पार्न पाइँदैन । यो अधिवेशनमा पनि शिक्षा विधेयक पास भएन भने बुझ्नुपर्छ सरकार देशमा शिक्षाको गुणस्तरीयता व्यवस्थापन गर्न चाहँदैन, अनेक तिकडम गरेर यसलाई पन्छाउने भूमिका खेलिरहन मन पराउँछ । १० कसले बोलेको छ विद्यार्थी र अभिभावकको पक्षमा ? गुणस्तरीय शिक्षाको पक्षमा ? एक्काइसौं शताब्दीमा नेपालको शिक्षा पुर्याउने पक्षमा ? यति पनि विचार गर्न नसक्ने ? जसले जे भन्यो त्यही त्यसैमा सहमति गर्दै विधेयकमा अलमल गर्नु सरकारी बेइमानीबाहेक अरू हुनै सक्दैन । मनप्रसाद वाग्ले, मीनभवन, काठमाडौं"
एमालेको अर्थहीन गतिविधि,"अन्तर्राष्ट्रिय विमानस्थलको भन्सारबाट जाँचपास भएको सुन सिनामंगलमा बरामद गरेको घटनलाई लिएर एमालेले संसद् अवरुद्ध गरिरहेको छ । एमालेले सुन नेपाल भित्र्याउन गृहमन्त्री नारायणकाजी श्रेष्ठ र अर्थमन्त्री प्रकाशशरण महतको भूमिका रहेको भन्दै रहेको भन्दै संसद् अवरुद्ध गरिरहेको छ । सार्वजनिक रूपमा प्रश्न उठेपछि सुन प्रकरणको छानबिन गरिरहेको राजस्व अनुसन्धान विभागले नेपाल प्रहरीको केन्द्रीय अनुसन्धान ब्युरो (सीआईबी) लाई जिम्मा दिइसकेको छ । तर एमालेले भने यो प्रकरणको छानबिनका लागि छुट्टै उच्चस्तरीय समितिको माग गर्दै लगातार संसद् अवरुद्ध गर्दै आएको छ । नेपालमा यस्ता घटना पटकपटक नभएका होइनन् । यस्ता घटनामा सत्ताको नेतृत्व गरिरहेका ठूला भनिएका सबै दलका नेताको संलग्नता सुनिने गरेको छ । इतिहासमा भएका यस्ता सुन प्रकरणका क्रममा यस पटक अन्तर्राष्ट्रिय विमानस्थलबाट यति ठूलो परिमाणमा सुन भित्रिएको सम्भवतः यो नै पहिलो हो । २०७४ साल माघ अन्तिम साता ३३ किलो सुन यसैगरी सोही विमानस्थलबाट भित्रिएको थियो । उक्त प्रकरण हुँदा कांग्रेसका सभापति शेरबहादुर देउवा प्रधानमन्त्री थिए । सुन बरामद भएका बेला देउव कामचलाउको अवस्थामा पुगिसकेको थियो । उक्त सुन प्रकरणलगत्तै २०७४ फागुन ३ मा एमाले अध्यक्ष केपी ओली पहिलो संघीय निर्वाचनपछि बनेको सरकारको शक्तिशाली प्रधानमन्त्री भए । उक्त प्रकरणको छानबिन हुँदासम्म ओली नै प्रधानमन्त्री थिए । त्यसबेला उनले किन अहिले भनेको जस्तो उच्चस्तरीय आयोग बनाउन उपयुक्त ठानेनन् ? अहिले किन यही विषयमा एकसूत्रीय माग राखेर दिनहुँ संसद् अवरोध गरिरहेका छन् ? आफू सत्तामा हुँदा जे गरेनि राम्रो आफू प्रतिपक्षमा बस्दा उच्चस्तरीय समिति किन ? आफूले सरकार चलाउँदा जे नीति अपनाइएको थियो अहिलेको सरकारले पनि त्यही गरेको छ । एमालेको विमति कसरी रह्यो ? मेरो विचारमा यो त राजनीतिकबाट प्रेरित कुण्ठित मानसिकताको पराकाष्ठा मात्र हो । एमालेले अहिले जुन गतिविधि गरिरहेको छ यो आफू प्रतिपक्षमा बस्नुपर्दाको पीडाबाहेक केही होइन भन्ने सबैको बुझाइ रहेको छ । देशमा उत्पन्न जुनसुकै राजनीतिक समस्या पनि वार्ता र सहमतिका आधारमा नै समाधान हुने गरेको छ । सहमतिको इतिहास हुँदाहुँदै पनि एमालेले त्यसलाई पन्छाएर जुन दादागिरी देखाइरहेको छ, यसको कुनै अर्थ र गुञ्जायस देखिँदैन । सुजन देवकोटा, पालुङ्टार४, गोरखा"
विघटन र अवरोधको ओली 'डक्ट्रिन,"एमालेको अधोगतिसंसदीय मोर्चामा मात्रै होइन, राजनीतिक रूपमा पनि एमालेले कुनै बखतको आफ्नो जुझारु र जनमुखी दलको छवि ध्वस्त पार्दै लगेको छ । यो पार्टी मूलभूत राजनीतिक चरित्रबाट विमुख हुँदै गएको छ । पहिलो त, यो सामूहिक नेतृत्वबाट चल्ने पार्टी भनेर विश्वास गरिन्थ्यो । तर, अब यो सामूहिक नेतृत्व अवधारणामा चल्दैन । यो एउटा नेताको मनमौजी निर्णयमा चल्ने पार्टी भएको छ । दोस्रो, यो एउटा क्याडर बेस्ड पार्टी हो । आज पनि अरू पार्टीका तुलनामा एमालेको संगठन वडास्तरसम्मै फैलिएको र बलियो छ भन्ने विश्वास गरिन्छ । तर, पछिल्लो समय यो पार्टीमा संगठित हुन चाहने कार्यकर्ताको संख्यामा आश्चर्यजनक कमी आउनुले यसको क्याडर बेस्ड चरित्र पनि कमजोर बन्दै गएको छ । तेस्रो, आन्तरिक लोकतन्त्रको अभ्यासमा एमाले अरू पार्टीका लागि उदाहरण थियो, कुनै बेला । अहिले यो पार्टीको बैठक, सम्मेलन वा महाधिवेशन हेर्दा नेता र गुटविशेषले आन्तरिक लोकतन्त्रको हुर्मत लिएका मनग्गे दृष्टान्त भेटिन्छन् । चौथो, प्रगतिशील राष्ट्रवाद र जनजीविकाको वकालत गर्ने एमाले आज मुद्दाविहीन भएको छ । देशमा भ्रष्टचारका फाइल खुल्दा कताकता यो पार्टीको नेतृत्व हडबडाएको, त्रस्त भएको, चोरको खुट्टा काट् भन्दा आफैंले खुट्टा सारेको जस्तो नियतिमा पुगेको देखिन्छ । झन्डै एक दशकदेखि ओली एमालेको नेतृत्वमा छन् । पार्टी मोर्चा र सरकार दुवैमा उनी नै हर्ताकर्ता रहे । कम्युनिस्ट एकता गराएर शक्तिशाली कम्युनिस्ट सरकार बनाउने श्रेय र अवसर उनैले पाएका हुन् । तर, अति महत्त्वाकांक्षा, इगो र दम्भका कारण उनले त्यो अवसर मात्रै गुमाएनन्, कुनै बेला ऊर्जावान् भनिएको एमालेको राजनीतिक धरातल यही कालखण्डमा धराशायी हुँदै गएको छ । सत्ताउन्माद, गुटबन्दी, विभाजन, वैधानिक कब्जा हुँदै मनमौजी रूपमा अघि बढेका ओली अहिले जसरी संसद्मा अहम्को लडाइँ लड्दै छन्, त्यसले अहम्को तुष्टीकरण त होला तर जनताका मुद्दाबाट उनी थप टाढिनेछन् । संसद्को वेल घेर्दै गरेका आफ्ना ऊर्जावान् सांसदहरूलाई देखेर सायद अब उनले नुन खाएका कुखुरा जस्ता त नभन्लान् तर आमवृत्तमा झने यस्तो ओली डक्ट्रिन आलोच्य नै हुनेछ ।"
संघीयतामाथि भद्दा मजाक,"संविधानतः राष्ट्रियस्तरका योजना तथा कार्यक्रमहरू संघीय सरकारले, मध्यमस्तरका प्रदेश सरकारले र स्थानीयस्तरका स्थानीय तहले गर्ने हुन् । सरकारको हरेक नीति तथा कार्यक्रममा यसलाई आत्मसात् गरिएको छ । तीन तहका सरकारको समन्वय र अन्तरसम्बन्ध ऐन२०७७ मा समेत एक तहको सरकारले अर्को तहको सरकारको अधिकार क्षेत्रलाई सम्मान गर्ने र अर्को तहको अधिकार क्षेत्रमा प्रवेश नगर्ने भन्ने व्यवस्था छ । तर व्यवहारमा यो कानुनको पालना गरिएकै छैन । यसरी संघीयताको भद्दा मजाक बनाइएका दर्जनौं उदाहरण छन् । सबभन्दा बलियो प्रमाण मन्त्रीहरूले आफ्नो तजबिजका आधारमा गरेको बजेटको विनियोजन नै हो । वित्तीय स्रोत र साधनको वितरण पारदर्शी, न्यायोचित र सन्तुलित किसिमले गर्नुपर्ने व्यवस्था संविधानमा छ, तर पूर्वाधार विकाससँग सम्बन्धित मन्त्रीहरूले बजेटको अधिकांश हिस्सा आफ्ना निर्वाचन क्षेत्रमा मात्र सीमित गरे । यसमा प्रधानमन्त्री, पूर्वप्रधानमन्त्रीसहित केही शीर्षस्थ नेता पनि अछूतो रहेनन् । यस सम्बन्धमा कान्तिपुर दैनिकसहित मूलधारका सबै पत्रिकाले समाचार बनाए, सम्पादकीय लेखे । मन्त्रीहरूले योजना तथा कार्यक्रम बाँडफाँटमा बेइमानी त गरेगरे, ससाना योजनाका माध्यमबाट स्थानीय तह र प्रदेशको अधिकार क्षेत्रमा समेत प्रवेश गरे । यो समस्या अहिलेको मात्र हैन, संघीयता कार्यान्वयन पश्चात्का सबै बजेटमा छ । तर लापरबाहीको पराकाष्ठा चाहिँ आर्थिक वर्ष २०८०८१ को बजेटमा छ (हेर्नुस् तालिका)। बजेट भाषणमा अर्थमन्त्रीले ठूलो संख्यामा आयोजना र कार्यक्रम समावेश गरी स्रोत र साधन छर्ने प्रवृत्तिमा सुधार गर्न क्षेत्रगत प्राथमिकताभित्र पनि ठूला तथा रणनीतिक महत्त्वका आयोजना तथा कार्यक्रमहरूलाई प्राथमिकता दिई रकम छुट्याएको दाबी गरेका छन् । तर भनाइ र गराइमा फरक छ । यति मात्र हैन, विनियोजन विधेयकको सिद्धान्त र प्राथमिकतामा सरकारका तहहरूबीच आयोजना कार्यान्वयनमा दोहोरोपना हुन नदिने व्यवस्था मिलाउने, राष्ट्रिय महत्त्व र रणनीतिक प्रकृतिका आयोजना तथा कार्यक्रम संघबाट कार्यान्वयन गरिने भनिए पनि सिद्धान्त र प्राथमिकता एकातिर, योजना तथा कार्यक्रम अर्कातिरको स्थिति छ । प्रधानमन्त्रीको अध्यक्षताको राष्ट्रिय विकास समस्या समाधान समितिको २०७९ चैत २३ गतेको ५० औं बैठकले ससाना कार्यक्रम र दोहोरोपना जस्ता प्रवृत्तिले भौतिक पूर्वाधार नतिजामूलक हुन नसकेको स्वीकार गर्दै संघीय सरकारले गेमचेन्जर र रणनीतिक महत्त्वका योजनालाई प्राथमिकता दिने निर्णय गरेको थियो । तर भनाइ र गराइमा बिलकुल अन्तर परिरहेको छ । साबिकका गाविसभन्दा पनि तल्लोस्तरमा झरेर संघीय सरकारले ससाना योजना तथा कार्यक्रममा बजेट कनिकाझैं छरेको छ (प्रस्तुत तालिकाले नै देखाएको छ, नेपाल सरकारका केही मन्त्रालयका योजना तथा कार्यक्रम) । यहाँ दिइएको तालिका अनुसार, भौतिक पूर्वाधार मन्त्रालयमा २,८२९ वटा योजना तथा कार्यक्रम छन् । तीमध्ये ५५ प्रतिशत योजना १० लाख रुपैयाँसम्मका छन् । ५० लाखसम्मका योजनाहरूको संख्या ६६ प्रतिशत छ । सहरी विकास मन्त्रालय, खानेपानी मन्त्रालय र युवा मन्त्रालयमा ५० लाख रुपैयाँसम्मका योजनाको संख्या क्रमशः ९८ प्रतिशत, ८४ प्रतिशत र ९९ प्रतिशत छ । संघीयस्तरका यी मन्त्रालयले २ लाख रुपैयाँका योजनाहरू पनि राखेका छन् । ९९ प्रतिशतसम्म योजनाहरू ५० लाख रुपैयाँका भन्दा थोरै बजेटका छन् भने यी मन्त्रालयहरू संघीय तहमा किन चाहिए ? संविधानले प्रदेशलाई विकासको वाहक मानेको छ तर संघीय मन्त्रालयहरूले प्रदेश र स्थानीय तहले गर्ने योजनाहरू पनि आफैं सञ्चालन गर्ने गरी बजेट ल्याएका छन् । संघीय मन्त्रालयका एकाइहरू पालिकासम्म झरेर काम गर्दा खर्च बढ्छ कि घट्छ ? आखिर संविधानतः त्यही काम स्थानीय तहको पनि छÙ कर्मचारीसहित वित्तीय स्रोत र साधन स्थानीय तहलाई हस्तान्तरण गर्दा के बिग्रन्छ ? संविधानले चाहेको पनि यही हो । भौतिक पूर्वाधार विकासकै कुरा गर्ने हो भने, ५० लाख रुपैयाँका भन्दा साना योजनाहरू प्रदेशले समेत सञ्चालन गर्न हुँदैनÙ स्थानीय सरकारलाई हस्तान्तरण गर्नुपर्छ । कर्णाली प्रदेशकै बजेटमा ४० लाखसम्मका योजनाहरू स्थानीय तहलाई हस्तान्तरण गर्ने भन्नेछ । अहिले अधिकांश स्थानीय सरकारले वडालाई बजेट सिलिङ दिँदा ५ लाख रुपैयाँका भन्दा साना योजनाहरू सिफारिस नगर्नू भन्न थालेका छन् । अर्कातिर, संघीय सरकारका निकायहरू नै २ लाखभन्दा पनि साना योजनाहरू केन्द्रीय निकायबाटै सञ्चालन गर्ने गरी ल्याइरहेका छन् । यस्तो व्यवहारले संघीयतालाई गिज्याइरहेको मात्र छैन, बदनामी नै गराइरहेको छ । साबिक एकात्मक व्यवस्थाको गाविसमा समेत २ लाख रुपैयाँका भन्दा साना योजनाहरूमा बजेट राख्न नहुने विधि बसालिएको थियो । स्थानीय निकायले कुल पुँजीगत रकमको कम्तीमा ६० प्रतिशत सामाजिकआर्थिक पूर्वाधारका क्षेत्रमा विनियोजन गर्नुपर्ने र यस रकमबाट गाविसले २ लाख, नगरपालिकाले ५ लाख, उपमहानगरपालिकाले ७ लाख र महानगरपालिकाले १० लाखका भन्दा साना कार्यक्रम तथा योजनाहरूमा बजेट विनियोजन गर्न नपाउने व्यवस्था स्थानीय निकाय स्रोत परिचालन कार्यविधि२०६९ का दफा ८ र ११ मा उल्लेख थियो । संघीय सरकारकै निकायहरूले हजारलाखका योजनाहरू सञ्चालन गर्ने हो भने प्रदेश र स्थानीय तह किन चाहिए ? संविधानले सीमारेखा कोर्दाकोर्दै संघीय मन्त्रालयहरूको बलमिच्याइँ चलिरहेकै छ । नेपाल सरकार कार्यविभाजन नियमावली२०७४ कै उल्लंघनसमेत मन्त्रालयहरूले गरेका छन् । नेपाल सरकारकै मन्त्रिपरिषद्ले स्वीकृत गरेको यस नियमावली अनुसार भौतिक पूर्वाधार मन्त्रालयको मूल जिम्मेवारी राष्ट्रिय लोकमार्गसम्बन्धी नीति, कानुन, मापदण्ड, कार्यान्वयन र नियमन होÙ राष्ट्रिय लोकमार्गअन्तर्गतका आयोजना पहिचान, अध्ययन, निर्माण, मर्मत, सम्भार, महसुल र व्यवस्थापन हो । नियमावली अनुसार यो मन्त्रालय राष्ट्रिय लोकमार्गभन्दा तल झर्न पाउँदैन । सहरी विकास मन्त्रालयको जिम्मेवारीमा सहरी विकाससम्बन्धी नीति, कानुन र मापदण्ड, राष्ट्रिय सहरी विकास पूर्वाधार, बस्ती विकास, सहरी विकास र आवास विकाससम्बन्धी नीति, कानुन, मापदण्ड र नियमन छन् । राष्ट्रिय सहरी पूर्वाधार विकासभन्दा तल यो मन्त्रालय पनि झर्न पाउँदैन । खानेपानी मन्त्रालयकै कुरा गर्ने हो भने खानेपानी र सरसफाइसम्बन्धी नीति, कानुन र मापदण्ड, राष्ट्रियस्तरका ठूला खानेपानी र ढल आयोजना मात्र यसको जिम्मेवारी हो । नेपाल सरकारको कार्यविभाजन नियमावलीमै राष्ट्रियस्तरका पूर्वाधार विकास लगायतका जिम्मेवारीभन्दा तल झर्न हुँदैन भनेर लेखिसकेपछि यी मन्त्रालयहरूले स्थानीय तह र प्रदेशको कार्यक्षेत्र मिच्ने गरी जबरजस्ती गर्नु भनेको संविधान र कानुनप्रतिको बेइमानी हो ।ससाना योजनाहरूमा स्थिति यस्तो छ भने ससर्त योजना तथा कार्यक्रमहरूमा समेत विकृतिको चाङ नै छ । संघीय सरकारका हजारलाखका सयौं योजना तथा कार्यक्रमका कारण स्थानीय तहहरू प्रताडित छन् । ससर्त आयोजना क्रियाकलापगत रूपमा नपठाई विषयगत रूपमा क्षेत्रगत सर्त, लक्ष्य तथा अपेक्षित उपलब्धि तोकेर एकमुष्ट पठाउने व्यवस्था गर्ने भनेर प्रधानमन्त्रीको अध्यक्षताको राष्ट्रिय विकास समस्या समाधान समितिले निर्णय गरे पनि व्यवहार पूरै उल्टो छ । संसद्को संघीयता कार्यान्वयन तथा अनुगमन समिति र राष्ट्रिय प्राकृतिक स्रोत तथा वित्त आयोगले पनि ससर्त अनुदान क्रियाकलापगत रूपमा नभई क्षेत्रगत लक्ष्य र उद्देश्यसँग तादात्म्य मिलाएर मात्र पठाउने निर्देशन दिएका थिए । तर विषयगत रूपमा एकमुष्टभन्दा पनि क्रियाकलापगत रूपमा अनावश्यक रूपमा ससर्त अनुदानको भारी स्थानीय तहलाई बोकाइएको छ । जथाभावी र मनोमानी बजेट वितरणका यी तथ्यगत विवरण संघीयतामाथि गरिएको भद्दा मजाकका बलिया उदाहरण हुन् । संघीयतामाथिको भद्दा मजाकको अर्को उदाहरण खारेज गरिएको संरचनालाई ब्युँताउने गरी ल्याइएको शिक्षा विधेयक हो । केही हप्ताअगाडि (असार १६ मा) पोखरामा राष्ट्रिय समन्वय परिषद्को बैठक बस्यो । बैठकले एउटै प्रकृतिका कामका लागि स्थापना भएका अलगअलग संरचना हटाउन तीन महिनाभित्र सिफारिस गर्न प्रधानमन्त्री कार्यालयका सचिवको संयोजकत्वमा छ सदस्यीय सिफारिस समिति बनायो । तर सिफारिस समितिले काम सुरु नगर्दै सरकारले विगतमा खारेज गरिएको शिक्षा विभाग र जिल्ला शिक्षा कार्यालय ब्युँताउने गरी विद्यालय शिक्षा विधेयक ल्याएको छ । एउटै प्रकृतिका काम गर्ने संरचनाहरू खारेज गर्न सात वटै प्रदेशका मुख्यमन्त्री र केही पालिकाका पदाधिकारीहरूलाई साक्षी राखेर प्रधानमन्त्रीले समिति गठनमा हस्ताक्षर गरेका छन् । पोखराबाट काठमाडौं आएर, परिषद्को निर्णयको मसी नसुक्दै पाँच वर्षपहिले नै खारेज भएका संरचनाहरू ब्युँताउने निर्णय मन्त्रिपरिषद्बाट गराएका छन् । निर्णयको उठान गर्ने मन्त्री अशोक राई, संघीयता नभई हुँदैन भनेर तत्कालीन सरकारसँग सम्झौता गर्ने उपेन्द्र यादव नेतृत्वको जसपाका वरिष्ठ नेता हुन् । माओवादी पार्टी र जसपा नै संघीयताविरोधी निर्णय गर्छन्गराउँछन् भने संघीयताका लागि योभन्दा भद्दा मजाक अर्को के नै हुन्छ र ? गणतन्त्र र संघीयताका वाहकहरूले नै यस्तै निर्णय गर्दै जाने, प्रदेश र स्थानीयको अधिकार मिच्ने खालका योजना तर्जुमा गर्ने लगायतका क्रियाकलापहरू गरिरहने हो भने अरू राजनीतिक पार्टीसँग के आस गर्न सकिन्छ र ? यो विधेयक आधिकारिक रूपमा संसद्मा दर्ता भएको त छैन, तर नेपाल सरकारको मन्त्रिपरिषद्को बैठकले स्वीकृत गरेको विधेयकको प्रति सामाजिक सञ्जाल र सञ्चारमाध्यममा छ्यापछ्याप्ती भएको छ । संविधानतः साबिक नेपाल सरकारले गर्ने आधाभन्दा बढी कामको भार प्रदेश र स्थानीय तहमा छ । कामलाई दाम, कर्मचारी, कार्यालय लगायतले पछ्याउनुपर्ने सामान्य सिद्धान्त छ । यो सिद्धान्तलाई आत्मसात् गर्नका लागि पनि केही मन्त्रालय, विभाग र जिल्लास्थित केही कार्यालय खारेज भए । संविधानले विद्यालय शिक्षाको अधिकार स्थानीय तह, उच्च शिक्षाको अधिकार प्रदेशलाई दिएपछि जिल्लाजिल्लामा शिक्षा कार्यालय राख्नुको अर्थ थिएन । शिक्षासहित जिल्लास्थित साबिकका अधिकांश कार्यालय खारेज गरिएका थिएÙ जस्तो शिक्षा, वन, कृषि, पशु, सिँचाइ, भूमिगत जलस्रोत, सहरी विकास तथा डिभिजन, खानेपानी, जनस्वास्थ्य, घरेलु तथा साना उद्योग, जलउत्पन्न प्रकोप नियन्त्रण आदि । खारेजीसँगै कतिपय कार्यालयलाई प्रदेशको कार्यालयमा रूपान्तरण गरियोÙ जस्तो जिल्ला वन कार्यालयलाई बनाइयो डिभिजन वन कार्यालय, कृषि कार्यालय भयो कृषि ज्ञान केन्द्र, पशु कार्यालय बन्यो पशु सेवा विज्ञ, जिल्ला खानेपानीलाई बनाइयो खानेपानी तथा सरसफाइ डिभिजन । तर नाम परिवर्तन गरेर प्रदेशको कार्यालयका रूपमा राखिएका यी निकायप्रति स्थानीय तहको विमति छ । कामका आधारमा भन्दा कर्मचारीहरूको दबाबले त्यसमा भूमिका खेलेको स्थानीय तहको बुझाइ छ । कतिपय कार्यालय भूमिकाविहीन छन् । जिल्लास्थित शिक्षा कार्यालयका सम्बन्धमा, संघीय सरकार मातहत रहने गरी शिक्षा विकास तथा समन्वय एकाइ खोलियो । प्रदेश सरकारको पनि हरेक जिल्लामा सामाजिक विकास मन्त्रालय मातहत काम गर्ने गरी शिक्षा हेर्ने एकाइ छ । प्रदेशको शिक्षा हेर्ने कार्यालयको केही भूमिका त होला तर संघीय सरकार मातहतको शिक्षा समन्वय एकाइको खासै काम छैन । शिक्षाको प्रादेशिक नीति र कानुन, विद्यालय तहको पाठ्यक्रम, शिक्षकका सेवासर्त र योग्यता, शिक्षक व्यवस्थापनको मापदण्ड, कक्षा १० को परीक्षा लगायतका जिम्मेवारीहरू प्रदेशको रहेकाले जिल्लामा प्रादेशिक शिक्षा एकाइको जरुरत छ । तर संविधान र संविधानलाई टेकेर तर्जुमा गरिएको कार्यविस्तृतीकरण प्रतिवेदनलाई आधार मान्ने हो भने जिल्लामा मात्र हैन, प्रदेशस्तरमा पनि संघीय सरकारको शिक्षा एकाइ आवश्यक छैन । विधेयक आधिकारिक रूपमा संसद्मा दर्ता भएको छैन । तर, प्रधानमन्त्री कार्यालय स्रोतले दिएको जानकारी अनुसार प्रत्येक जिल्लामा जिल्ला शिक्षा कार्यालय रहने र कार्यालयले विद्यालयको शैक्षिक गुणस्तर अभिवृद्धि गर्ने, विद्यालय नक्सांकन गर्ने, शिक्षक तथा अन्य जनशक्तिको क्षमता अभिवृद्धि गर्ने, सार्वजनिक विद्यालयको सम्पत्तिको अभिलेख राख्ने लगायतका काम गर्नेछ । जिल्ला शिक्षा कार्यालयको प्रस्तावित काम, कर्तव्य र अधिकार स्थानीय सरकार सञ्चालन ऐनसँग बाझिने खालको छ । नेपाल सरकारले स्वीकृत गरेर पठाएको प्रदेश सरकार कार्यविभाजन नियमावली२०१७ सँग त त्यो हुबहु बाझिन्छ । संविधानले विद्यालय शिक्षाको अधिकार स्थानीय तहलाई दिएको छ । त्यसमाथि जिल्लामा प्रदेश र संघीय सरकारका समेत छुट्टाछुट्टै कार्यालय हुनुले स्रोत र साधनको झन् दुरुपयोग हुन्छ । माध्यमिक तह कक्षा १२ सम्म हुने र परीक्षा राष्ट्रिय परीक्षा बोर्डले लिने, कक्षा १० को परीक्षा प्रदेशले र कक्षा ८ को स्थानीय तहले लिने भन्ने व्यवस्थाका कारण जिल्ला शिक्षा कार्यालयको भूमिका विद्यालय परीक्षा प्रणालीमा पनि हुँदैन । संघीय सरकार जिल्लाजिल्लामा शिक्षा कार्यालय खोल्नुको सट्टा सीधै पालिकामा जनशक्ति, वित्तीय स्रोत र साधन पठाएर काम गर्ने वातावरण बनाउनपट्टि लाग्नुपर्छ । उता, संविधानले चिनेको, केही काम, कर्तव्य र अधिकार पनि भएको जिल्ला समन्वय समितिको अवस्था बेहाल छ । संविधानले नचिन्ने जिल्ला शिक्षा कार्यालय मात्र हैन, कुनै पनि संरचना जिल्लामा राख्ने, खारेज भएका ब्युँताउने काम नहोस् । गणतन्त्र र संघीयताका वाहकहरूबाटै संघीयतालाई कमजोर पार्ने क्रियाकलापहरू हुन्छन्गरिन्छन् भने अरूबाट के नै अपेक्षा गर्न सकिन्छ ? कि यो शासन व्यवस्था चाहिँदैन भन्न सक्नुपर्यो, चाहिन्छ भने मलजल गर्नुपर्यो ।"
कर्मचारीको मानसिक स्वास्थ्यको सवाल,"कुनै व्यक्तिले आफ्नो जीवनकालको एकतिहाइ समय कार्यस्थलमा बिताउँछ, चाहे त्यो काम उसको रुचिको होस् या मात्रै आम्दानीको स्रोत । मनोविज्ञान भन्छ व्यक्तिले जहाँ धेरै समय बिताउँछ, त्यो स्थान र वातावरण एवं त्यहाँका सहकर्मीहरूको व्यवहारले उसको मानसिक स्वास्थ्यमा प्रत्यक्षअप्रत्यक्ष प्रभाव पारिरहेको हुन्छ । विश्व जनसंख्याको ६० प्रतिशत सक्रिय रूपमा रोजगारीमा छ । यी सबै कामदार र कर्मचारीलाई आआफ्ना काममा सुरक्षित र स्वस्थ वातावरण पाउने अधिकार छ । उनीहरूले आफ्नो कामबाट जीविकोपार्जन मात्र नभएर वृत्तिविकास, आत्मविश्वास र उपलब्धिसमेत चाहेका हुन्छन् । कार्यस्थलको वातावरण सकारात्मक हुँदा उत्पादकत्वमा सुधारसमेत हुन्छ । त्यसैले अचेल विश्वव्यापी रूपमै काम गर्ने ठाउँमा मानसिक स्वास्थ्यबारे बहस गरौं भन्ने कुरा उठिरहेको छ । विश्व स्वास्थ्य संगठन (डब्लूएचओ) ले पनि कार्यस्थलमा मानसिक स्वास्थ्य भनेर निर्देशिका जारी गरिसकेको छ । डब्लूएचओका अनुसार, कार्यस्थलमा महसुस हुने भेदभाव र असमानता, अत्यधिक कामको बोझ, जागिरको असुरक्षा र काम गर्ने वातावरण कर्मचारीको मानसिक स्वास्थ्यका लागि जोखिमको प्रमुख कारक हो । सन् २०१९ मा डब्लूएचओले प्रकाशित गरेको एउटा रिपोर्ट अनुसार, १८४० वर्ष उमेर समूहका १५ प्रतिशत मानिसमा विभिन्न मानसिक समस्या देखिएका छन् । अधिकांशमा डिप्रेसन, एन्जाइटी र तनाव भएको मात्रै रिपोर्टमा उल्लेख छैन, विश्वभर फैलिएको जटिल मानसिक स्वास्थ्य समस्याका कारण हरेक वर्ष १ खर्ब अमेरिकी डलर बराबरको उत्पादकत्वसमेत घट्दै गएको छ । मानिसहरू जसरी शारीरिक रूपमा फरकफरक हुन्छन्, मनोविज्ञान पनि व्यक्तिपिच्छे भिन्नाभिन्नै हुन्छ । कोही अलि भावनात्मक हुन्छन्, संवेदनशील हुन्छन्Ù कोही कठोर प्रवृत्तिका हुन्छन् । कुनै अप्रिय घटनाले कोही व्यक्तिलाई थोरै मात्रै असर गर्न सक्छ भने कोहीलाई धेरै दिनसम्म बिथोलिरहन सक्छ । आफ्नै अनुभव सुनाउँछु । म संवेदनशील छु । र मलाई यसमा कत्ति पनि ग्लानि छैन । म त खुसी छु । भावना, संवेदना, सहानुभूति हराइरहेको संसारमा संवेदनशील मान्छे भएकामा म आफूमाथि गर्व गर्छु । तर मैले देखेसुनेभोगेकी पनि छु, संवेदनशील मान्छेले हरेक क्षेत्रमा संघर्ष गर्नुपर्छÙ कार्यक्षेत्रमा त झन् पाइलापाइलामा चुनौतीको सामना गर्नुपर्छ । कार्य वातावरण र सहकर्मीहरूको व्यवहारले संवेदनशील मानिसको मानसिक स्वास्थ्यमा झन् चाँडै असर गर्छ । केही समयअघि मलाई एक प्रतिष्ठित संस्थामा काम गर्ने अवसर मिलेको थियो । लामो समयपछि दैनिक काममा फर्किन पाउँदा म निकै उत्साही थिएँ । तर, त्यो उत्साह, उमंग केही महिनामै सेलाउँदै गयो । आधा दर्जनभन्दा बढी संस्थामा काम गरिसकेकी मलाई त्यो वातावरणमा घुलमिल हुन समय लाग्यो । सायद त्यसको कारण पनि मानसिक स्वास्थ्यप्रतिको मेरो व्यक्तिगत धारणा नै थियो । मेरो धारणा र अरूको बुझाइबीच कतिपय अवस्थामा मेल खाँदैनथ्यो । मानसिक स्वास्थ्यबारे खुलेरै बहस हुनुगरिनुपर्छ भन्ने सामान्य हेक्कासम्म नभएको र मानसिक स्वास्थ्यलाई नै मजाक बनाइने समूहमा घुलमिल हुन खोजिरहेकी थिएँ म । मानिसहरू हेरफेर भइरहे तर जति प्रयास गर्दा पनि मलाई त्यो वातावरणमा एक्लो मात्रै महसुस भइरह्यो । कति बेला लाग्थ्यो, यो वातावरणमा घुलमिल हुन नसक्नु मेरै कमजोरी पो हो कि ? फेरि कति बेला सोच्थें, कार्यस्थलमा आफ्नोबारेमा धेरै रियल हुनु हुँदैनथ्यो कि ? जे भए पनि त्यहाँ मानव मनोविज्ञानबारे केही कुरा राम्रैसँग महसुस गर्ने मौका मिल्यो । त्यसैले अरू खासै गुनासो छैन किनकि मानसिक स्वास्थ्यबारे बुझ्नु र बुझाइनुपर्ने पाटाहरू धेरै छन् । केही समयअघि न्युजिल्यान्डकी प्रधानमन्त्री जसिन्डा आर्डेनले अब ममा ऊर्जा बाँकी छैन भन्दै आफ्नो पदबाट राजीनामा दिइन् । लामो समयदेखिको मानसिक थकान अर्थात् बर्नआउट का कारण आफूले आराम गर्न र समय आफ्नो परिवारसँग बिताउन चाहेको उनले खुलेरै बताइन् । दुई वर्षअघि जापानकी प्रख्यात लन टेनिस खेलाडी नाओमी ओशाका ओलम्पिक जस्तो प्रतिष्ठित खेलमा सहभागी भइनन् । उनले आफ्नो मानसिक स्वास्थ्यलाई प्राथमिकतामा राख्ने उल्लेख गर्दै आफू मानसिक रूपमा खेल खेल्न तयार नभएको बताइन् । उनको भनाइलाई बहुचर्चित मिडियाहरूले हेडलाइन बनाए । यी दुई उदाहरणले पनि आफ्नो काम, कार्य वातावरणले व्यक्तिविशेषको मानसिक स्वास्थ्यमा कस्तो असर गरिरहेको हुन्छ भन्ने प्रस्ट पार्छन्Ù आफूमा भैरहेको मानसिक परिवर्तनबाट बेलैमा कसरी सजग हुने भनी बाटो पनि देखाउँछन् । विज्ञहरूका अनुसार, अवसाद, तनाव र चिन्ता जस्ता मानसिक स्वास्थ्य समस्याहरू उब्जिनुमा वातावरणले महत्त्वपूर्ण भूमिका खेल्छ भन्ने स्वीकार गर्नु नै त्यसप्रति सचेतताको पहिलो चरण हो । आफूमा आइरहेको मानसिक परिवर्तन, भावनात्मक चुनौती पहिचान गर्नु अर्को मुख्य चरण हो । तपाईंले कस्तो महसुस गरिरहनुभएको छ र ती भावनाहरूलाई केले उत्प्रेरित गर्छ भन्ने कुरालाई ध्यान दिनु आफ्नो मानसिक स्वास्थ्यका लागि निकै आवश्यक छ । पछिल्लो समय केही ठाउँ जागिरका लागि सोधिने प्रश्नमा केही नयाँ प्रश्न समावेश भएका छन् । जस्तो तपाईंको कमजोरी र तागत केके हुन् बाहेक अब तपाईं आफ्नो तनाव व्यवस्थापन कसरी गर्नुहुन्छ ? वा, मानसिक रूपमा थकित महसुस भएका बेला आफूलाई सम्हाल्न केकस्ता प्रयास गर्नुहुन्छ ? यो परिवर्तनले कार्यस्थलमा व्यक्तिविशेषमा उत्पन्न हुने तनावले सबै काम र उसले लिने जिम्मेवारीमा कसरी असर गर्छ र यसको व्यवस्थापन कत्तिको महत्त्वपूर्ण हो भन्ने प्रस्ट पार्छ । त्यस्ता कार्यस्थलले प्रश्न त समावेश गरे तर कुनै कर्मचारीको तनाव व्यवस्थापनका लागि केके प्रयासहरू गरिरहेका छन् ?केही कर्पोरेट हाउसका प्रमुख कार्यकारीहरूलाई मैले यसबारे सोधेकी थिएँ । एक आईटी कम्पनीका प्रमुखले आफूहरू वर्षको एक पटक पिकनिक जाने गरेको बताए । अर्का एक संस्थाका निर्देशकले एनिभर्सरी, तीज, दसैं, तिहार लगायतमा बोनस दिने गरेको सुनाए । अन्य केहीले चाहिँ तनाव व्यवस्थापन भनेर खासै केही नगरिएको भन्दै यसबारे सोच्नुपर्ला भने । केही विद्यालयका प्रिन्सिपलले भने यस्तो कामका लागि बजेट छुट्याइएको छैन भन्ने जवाफ दिए । विकसित मुलुकहरूले अचेल कार्यस्थलमा मानसिक स्वास्थ्यबारे खुलेर कुरा गर्नुपर्छ भनेर कर्मचारीहरूबीच हप्ताको एक चोटि राउन्ड टेबल छलफल, परामर्श, ध्यान शिविर, योग, खेलकुद सञ्चालन गर्ने गर्छन् । तर आर्थिक मन्दीको बहानामा सामान्य तलब खुवाउन सक्ने अवस्थासमेत नभएका बेला मानसिक स्वास्थ्यमा लगानी गर्ने र यस्ता प्रशिक्षण सञ्चालन गर्ने वातावरण नभएको व्यवसायीहरूले स्विकारेका छन् । आर्थिक मन्दी, द्वन्द्व, जलवायु परिवर्तनका कारण पनि विश्व अहिले चरम निराशातिर धकेलिँदै गएको छ । कुनै पनि व्यक्तिले आफूलाई बुझ्नुपर्ने र आफ्नो जीवनमा आइपर्ने तनावलाई व्यवस्थापन गरी यसबाट बच्नुपर्ने समय हो यो । तर पनि हामी धेरैजसो यो अवस्थालाई बेवास्ता गरिदिन्छौं । हामी कतिपयले त भावनात्मक परिवर्तनबारे बुझेका पनि छैनौं । आफ्ना नकारात्मक भावनाहरूलाई समयमै ख्याल नगर्दा र त्यसपछि उत्पन्न हुने तनाव व्यवस्थापन नगर्दा जोखिम बढ्ने मनोविद्हरूले बताएका छन् । त्यसैले कार्यस्थलमा भोगिने तनावलाई बेवास्ता गर्नु हुन्न । आफूले सबैभन्दा धेरै समय बिताउने कार्यस्थलमा हामी मानसिक रूपमा स्वस्थ हुनु धेरै आवश्यक छ । विश्वभरका कार्यस्थलहरूमा मानसिक स्वास्थ्य सचेतना र छलफलहरू अनिवार्य बनिसकेका छन् । कार्यस्थलमा कर्मचारीको मानसिक स्वास्थ्यलाई बढावा दिए मात्र उत्पादकता बढ्ने अध्ययनहरूले पनि देखाइसकेका छन् । मानसिक स्वास्थ्यलाई स्वीकार र सम्बोधन गर्नुलाई अन्तर्राष्ट्रियस्तरमै कार्य वातावरणको अत्यावश्यक अंगका रूपमा मान्यता दिइएको छ । त्यसैले हरेक मानिसले आफ्नो ख्याल राख्नुका साथै थप समानुभूतिपूर्ण भई अघि बढ्नुपर्ने समय आएको छ । किनकि स्वस्थ मस्तिष्क उत्पादनशील हुन्छ । कुनै वातावरणमा व्यक्तिविशेष आफ्नो मानसिक स्वास्थ्यबारे खुलेर बोल्न सक्दैन भने उसका लागि अनुकूलता बनाइदिनु समाज र राज्यको दायित्व हो । हामीले कार्यस्थलमा देख्नेभोग्ने गरेका केही साझा दृश्य छन् । जस्तो कि, गल्ती भयो भने हाकिमले सबैका अघि गाली गरिदिन्छन्, तर कहिलेकाहीँ काम राम्रो लाग्यो भने प्रशंसाका दुई शब्द पनि उनको मुखबाट निस्किँदैनन् । त्यसको ठ्याक्कै उल्टो गर्न अर्थात् गल्ती भए एक्लै बोलाएर सम्झाउने र राम्रो गरे सबैका अघि प्रशंसा गर्ने गर्न सकिँदैन र ? यही एउटा परिवर्तनकै कारण पनि कर्मचारीको मनोबल उच्च हुन सक्छ । नेपालमा मानसिक स्वास्थ्य क्षेत्र सुधारका लागि गर्नुपर्ने काम धेरै छन् । यो सुरुआती यात्रामा आफ्नो कार्यस्थलमा एकअर्कालाई साथ दिने, कुरा सुनिदिने, राम्रो गरे सबैका अघि नै प्रशंसा गरिदिने जस्ता सामान्य काम त हामी आफैंबाट पनि थाल्न सक्छौं कि ?अक्सर मान्छेहरू मानसिक स्वास्थ्य शब्दावली सुन्नेबित्तिकै व्यक्तिविशेषलाई पागल वा बहुला भनेर जजमेन्टल बनिदिन्छन् । यही डरले पीडितहरू खुलेर बोल्न सक्दैनन् । कर्पोरेट हाउसहरू बिस्तारै यन्त्र बनिरहेका छन् । मानवीय मूल्य र संवेदनालाई यन्त्रका पार्टपुर्जाझैं ठान्न थालिएको छ । यन्त्रले अंक पो पढ्छ, भावभंगिमा पढ्न त मान्छे नै चाहिन्छ । हामी यन्त्र बन्नुअघि मान्छे बनौं ।रिसाल मनोस्वास्थ्य अभियन्ता हुन् ।"
रुसको आक्रमणमा नवजात शिशुसहित ६ को मृत्यु,किभ (राससएएफपी) दक्षिणी युक्रेनमा रुसले गरेको आक्रमणमा परी २३ दिनकी एक बालिकासहित ६ जनाको मृत्यु भएको छ । रुसले खेरसोन क्षेत्रमा आक्रमण गर्दा उनीहरूको मृत्यु भएको युक्रेनका गृहमन्त्री इगोर क्लाइमेन्कोले बताए । सिरोका बल्का गाउँमा उनीहरू मारिएका हुन् । सानिस्लाभ गाउँमा पनि तीन जना मारिएको उनले जानकारी दिए । खेरसोनका दुई भिन्न स्थानमा भएका आक्रमणमा चार जना घाइते भएको जानकारी दिँदै मन्त्री क्लाइभेन्कोले जसरी भए पनि आक्रमणकारीलाई परास्त गर्नैपर्ने बताए । गत वर्षको प्रारम्भमा रुसी सेना खेरसोनबाट फर्केपछि त्यहाँ रुसी आक्रमण रोकिएको छैन । गतवर्षको सेप्टेम्बरमा खेरसोन रुसको नियन्त्रणमा आएको दाबी रुसी राष्ट्रपति भ्लादिमिर पुटिनले गरेका थिए ।
आगलागीबाट अमेरिकामा शताब्दीयताकै ठूलो क्षति,हवाई (एजेन्सी) अमेरिकाको पश्चिमी राज्य हवाईमा डढेलोमा परी मृत्यु हुनेको संख्या ९३ पुगेको छ । अमेरिकाको एक सय वर्षको इतिहासमा आगलागीबाट भएको यो सबैभन्दा ठूलो मानवीय क्षति हो । सरकारी अधिकारीहरूले मृत्युको संख्या अझै बढ्न सक्ने आकलन गरेका छन् । माउई टापुको लाहैना सहरमा उद्धारकर्मीहरू अहिले पनि खटिरहेका छन् । अन्तर्राष्ट्रिय सञ्चारमाध्यमका अनुसार पर्यटकीय सहर लाहैनामा तीव्र गतिमा फैलिएको डढेलोले ठूलो मात्रामा मानवीय र भौतिक संरचनाहरूको क्षति भएको छ । १२ हजारभन्दा बढी मानिसको बसोबास रहेको सहर भग्नावशेषमा परिणत भएको छ । जहाँ रहेका होटल र रेस्टुरेन्टहरू खरानीमा परिणत भएका छन् ।डढेलोमा परी मृत्यु हुनेको संख्या हरेक दिन बढिरहेको र यो संख्या अझै धेरै हुने स्थानीय अधिकारीहरूले बताएका छन् । कतिपयले यसलाई अमेरिकाको सय वर्षको इतिहासमा सबैभन्दा ठूलो प्राकृतिक विपत्तिको रूपमा व्याख्या गरेका छन् । यसअघि सन् २०१८ मा क्यालिफोर्नियाको प्याराडाइज सहरमा आगलागीमा परी ८५ जनाको मृत्यु भएको थियो । जसको तुलनामा अहिलेको डढेलोको क्षति बढी छ । सन् १९१८ मा भने मिनेसोटा र विस्कान्सिनमा भएको आगलागीबाट ४ सय ५३ जनाको ज्यान गएको थियो । संघीय आपत्कालीन व्यवस्थापन एजेन्सीका अनुसार लाहैनाको पुनर्निर्माणको लागत ५५ बिलियन अमेरिकी डलर अनुमान गरिएको छ । जबकि २ हजार २ सयभन्दा बढी संरचनाहरू क्षतिग्रस्त भएका छन् । जहाँ ८ सय ५० हेक्टरभन्दा बढी जमिन जलेको छ ।सरकारी अधिकारीहरूले भने अहिले क्षतिग्रस्त स्थानका मानिसहरूको पुनर्वास गराउनु प्रमुख दायित्व भएको बताएका छन् । उनीहरूको बसोबास प्रबन्ध गर्नुका साथै सहज रूपमा स्वास्थ्य सेवा उपलब्ध गराउनु प्राथमिकता भएको उनीहरूले बताएका छन् । यसैबीच स्थानीय अधिकारीहरूले घर गुमाएका मानिसहरूका लागि १ हजार वटा होटलका कोठाहरू भने सुरक्षित राखिएको बताएका छन् । साथै उनीहरूलाई तत्कालका लागि निःशुल्क रूपमा बसोबासको प्रबन्ध गरिने बताएका छन् । हाल १ हजार ४ सय मानिसहरूलाई आपत्कालीन आवासको बन्दोबस्त गरिएको छ ।
भारतमा सरकार हावी हुने निर्वाचन कानुन ल्याइँदै,"(नयाँदिल्ली) भारतमा निर्वाचन आयोगका पदाधिकारी नियुक्तिमा सरकार हावी हुने गरी कानुन ल्याउन लागिएको छ । सर्वोच्च अदालतले सुझाएको प्रस्तावभन्दा फरक व्यवस्था राखेर नरेन्द्र मोदी नेतृत्वको सरकारले प्रमुख निर्वाचन आयुक्त र आयुक्तहरूको नियुक्तिसम्बन्धी विधेयक राज्यसभामा पेस गरेको हो । विधेयकमा निर्वाचन अधिकारी नियुक्तिको सिफारिसका लागि समिति गठन गरिने जनाइएको छ ।भारतमा निर्वाचन आयोगका पदाधिकारी नियुक्तिका सम्बन्धमा संवैधानिक व्यवस्थाबाहेक छुट्टै कानुन छैन । कानुन नहुँदा सरकार आफैंले संवैधानिक प्रावधानको आधारमा प्रमुख आयुक्त र दुई जना आयुक्तलाई नियुक्ति गर्दै आएको छ । सन् १९५० देखि नै त्यही परम्परा छ । सरकारको सिफारिसमा राष्ट्रपतिबाट प्रमुख आयुक्त र आयुक्तहरूको नियुक्ति हुने गरेको थियो । त्यसले निर्वाचन आयोगको स्वायत्तता र स्वतन्त्रतामाथि विभिन्न कोणबाट प्रश्न उठ्दै आएको थियो भने सर्वोच्च अदालतमा मुद्दासमेत परेको थियो । सर्वोच्चले गत मार्च २ मा निर्वाचन आयुक्तहरूको नियुक्तिका लागि यथोचित कानुन ल्याउन आदेश दिएको थियो । कानुन नआएसम्म प्रधानमन्त्री, प्रधानन्यायाधीश र लोकसभामा प्रतिपक्षी दलका नेता सम्मिलित समितिको सिफारिसमा नियुक्तिको प्रक्रिया कार्यान्वयन गर्नुपर्ने सर्वोच्चको आदेश थियो । सरकारले अदालतको आदेशअनुसार विधेयक पेस त गरेको छ तर नियुक्ति प्रक्रियामा सरकार बलियो रहने गरी समिति बनाएको छ । केन्द्र सरकारले गत बिहीबार राज्यसभामा पेस गरेको विधेयकमा सिफारिस समिति तीन सदस्यीय रहने भनिएको छ । तर, समितिमा प्रधानन्यायाधीशलाई राखिएको छैन । प्रधानमन्त्रीको अध्यक्षता रहने समितिमा विपक्षी दलका नेता र अर्को एक जना क्याबिनेट मन्त्री सदस्य रहने प्रस्ताव गरिएको छ । जब कि पाँच जना न्यायाधीश सम्मिलित संवैधानिक इजलासले निर्वाचन आयोगको स्वायत्तता र स्वतन्त्रता कायम राख्न प्रधानमन्त्री, प्रधानन्यायाधीश र विपक्षी दलका नेताको सिफारिसमा नियुक्तिको प्रक्रिया हुने आदेश दिएको थियो । सरकारले आफू हावी हुने गरी कानुन ल्याउन लागेपछि विपक्षी दलहरूले आपत्ति जनाएका छन् । अदालतको आदेशलाई कमजोर पार्ने र त्यसको अवहेलना गर्ने गरी सरकारले विधेयक ल्याएको कांग्रेस, आम आदमी पार्टीलगायत दलको आरोप छ । तीन सदस्यीय सिफारिस समितिमा दुई जना सरकारकै प्रतिनिधि रहनुले सरकारले आफूअनुकूल आयुक्त नियुक्ति गर्ने रणनीति लिएको बताएका छन् । प्रस्तावित नयाँ कानुनका माध्यमबाट सरकारले निर्वाचन आयोगमाथि नियन्त्रण चाहेको कंग्रेसले टिप्पणी गरेको छ । सन् २०२४ मा हुने आम चुनावलाई लक्षित गरेर नियुक्ति प्रक्रियामा आफू हावी भइरहन सरकारले हतारहतार विधेयक ल्याएको पनि विपक्षी दलहरूको आरोप छ । आगामी वर्ष चुनाव छ । प्रधानमन्त्री मोदीले आयोगमाथि नियन्त्रणको सुनिश्चितता गर्न खोजेका छन्, कंग्रेस महासचिव जयराम रमेशले भने ।दिल्लीका मुख्यमन्त्री तथा आपका संयोजक अरविन्द केजरिवालले यही तरीकाबाट सरकार अगाडि बढे चुनावको निष्पक्षतमाथि प्रश्न उठ्ने भन्दै आपत्ति प्रकट गरेका छन् । अदालतको आदेश अस्वीकार गर्न कठिनाइ हुने भएपछि प्रधानमन्त्रीले कानुन ल्याएर त्यसलाई उल्ट्याउन खोजेको उनको आरोप छ । केजरिवालले सिधासिधा सुप्रिम कोर्टको आदेशलाई अस्वीकार गर्न कठिनाइ हुने भएपछि प्रधानमन्त्रीले कानुन ल्याएर त्यसलाई उल्ट्याउन खोजेको आरोप लगाएका छन् । सुप्रिम कोर्टले एउटा निष्पक्ष समिति बनाएको थियो । त्यसलाई उल्टाएर मोदीजीले यस्तो समिति बनाउन खोजेका छन्, जुन उनको नियन्त्रणमा रहनेछ, केजरिवालले भनेका छन्, त्यसले चुनावको निष्पक्षता प्रभावित हुनेछ । तृणमूल कंग्रेसले प्रस्तावित विधेयकको विरोध गर्न अपिल नै गरेको छ । भारतको निर्वाचनका आयोगका एक आयुक्तको पदावधि आगामी फेब्रुअरीमा सकिँदै छ । कानुन नआएको खण्डमा रिक्त हुने उक्त पदको पूर्ति अदालतको आदेश अनुसारको समितिबाट हुनेछ । तर, त्यस अगावै सरकारले कानुन ल्याएर त्यस बाटोलाई रोक्न चाहेको देखिन्छ । अदालतको आदेश आउनु पूर्वको स्थितिमा प्रमुख निर्वाचन आयुक्त र आयुक्तको नियुक्ति सम्पूर्ण रूपमा केन्द्र सरकारको हातमा थियो । सरकारको एकलौटी शक्ति खोसिन लागेपछि नयाँ कानुन ल्याउन लागिएको हो । भारतको संविधानको अनुच्छेद ३२४(२) ले राष्ट्रपतिलाई निर्वाचन आयुक्त र आयुक्तको नियुक्तिको अधिकार दिएको छ । कतिजना आयुक्त हुने पनि संविधानमा उल्लेख छैन । त्यही आधारमा सरकारले सिफारिस र राष्ट्रपतिबाट नियुक्ति हुँदै आएको हो । भारतमा सन् १९५० मा एक सदस्यीय निर्वाचन आयोगको गठन भएको थियो । सन् १९९३ मा आयोगलाई तीन सदस्यीय बनाइएको थियो । त्यतिबेलाका चर्चित र इमान्दार प्रमुख निर्वाचन आयुक्त टीएन सेसनमाथि प्रभाव बढाउन सरकारले दुई जना सदस्य थपेको आरोप लागेको थियो । त्यसयता भारतीय निर्वाचन आयोग तीन सदस्यीय छ । सचिवस्तरका कार्यरत वा अवकाश प्राप्त व्यक्तिहरूको सूचीमध्येबाट आयुक्त गरिँदै आएको छ । आयोगमाथि विश्वास बढाउन नियुक्ति प्रक्रियालाई पारदर्शी तथा विश्वसनीय बनाउन भारतमा राजनीतिक दल तथा आयोगकै पूर्वपदाधिकारी र विभिन्न क्षेत्रबाट लामो समयदेखि आवाज उठ्दै आएको छ ।"
शिथिल अर्थतन्त्रको गाँठो फुकाउन सरकार संयुक्त छलफलमा,"(काठमाडौं)बलिया बाह्य सूचक, पर्याप्त तरलता र घट्दो ब्याजदरको अवस्थामा पनि अर्थतन्त्रको शिथिलता कायमै रहेपछि त्यसलाई निराकरण गर्न सरकार तातेको छ । वित्तीय क्षेत्रको पछिल्लो अवस्थाबारे जानकारी लिन प्रधानमन्त्री पुष्पकमल दाहालले गत शुक्रबार निजी क्षेत्रसहित सरोकारवालाको बैठक डाकेका थिए । प्रधानमन्त्री दाहालले अकस्मात् चितवन जानुपरेको भन्दै शुक्रबारको बैठक स्थगन भएको थियो । यसरी रोकिएको बैठक अर्थमन्त्री प्रकाशशरण महतको सक्रियतामा आइतबार भयो । बैठकमा अर्थमन्त्रीसहित राष्ट्र बैंकका गभर्नर महाप्रसाद अधिकारी, वाणिज्य बैंकका प्रमुख कार्यकारी अधिकृत र तीन वटै निजी क्षेत्रमा छाता संगठनका अध्यक्षको सहभागिता थियो ।बैठकमा शिथिल अर्थतन्त्रलाई गति दिन र उद्योगी व्यवसायीहरूको आत्मविश्वास बढाउन राज्यले विशेष पहल गर्नुपर्नेमा निजी क्षेत्रको जोड छ । बैठकमा नेपाल उद्योग वाणिज्य महासंघका अध्यक्ष चन्द्रप्रसाद ढकाल, नेपाल उद्योग परिसंघका अध्यक्ष राजेशकुमार अग्रवाल र चेम्बर अफ कमर्सका अध्यक्ष राजेन्द्र मल्ललगायतको उपस्थिति थियो । बैठकमा अर्थमन्त्री महतले वित्तीय क्षेत्रको वर्तमान अवस्था, तरलता, ब्याजदर र निजी क्षेत्रमा परेको समस्यालगायत विषयमा सरोकारवालासँग छलफल गरेको अर्थ मन्त्रालयका प्रवक्ता धनीराम शर्माले बताए । अर्थमन्त्रीले वित्तीय क्षेत्रको अवस्थाबारे जानकारी लिनुभएको हो, उनले भने, सबै पक्षका समस्याबारे छलफल भए पनि कुनै औपचारिक निर्णय र निर्देशन भएको छैन । बैठकमा उद्योगी व्यवसायीले शिथिल रहेको अर्थतन्त्र चलायमान बनाउन सरकारले पहल गरिदिन आग्रह गरेको पनि उनले जनाए । अर्थ मन्त्रालयमा समसामयिक आर्थिक गतिविधिबारे छलफल भएको बैठकमा सहभागी राष्ट्र बैंकका एक अधिकारीले बताए । उद्योगी व्यवसायीले ब्याजदर घटाइदिन, घरजग्गा र सेयर कर्जा खुकुलो बनाउन, जग्गाको हदबन्दी खोलिदिन र कर्जाको माग बढ्ने खालको नीतिगत व्यवस्था गर्न माग गरेका थिए, ती अधिकारीले भने, उनीहरूका केही माग सरकारले सम्बोधन गर्न सक्छ, राष्ट्र बैंकले गर्नुपर्ने माग निकै कम छन् । राष्ट्र बैंकले मौद्रिक नीतिमार्फत निजी क्षेत्रका केही माग सम्बोधन गरिसकेको र चालु पुँजी कर्जासम्बन्धी मार्गदर्शन परिमार्जनको प्रक्रियामा रहेकाले त्यसमा निजी क्षेत्रका धेरै माग समेटिने ती अधिकारीको भनाइ छ । सरकार र राष्ट्र बैंकले विद्यमान अर्थतन्त्र सुधार गर्न काम गरिरहे पनि त्यसको सकारात्मक सन्देश सरोकारवालासँग नपुगेकोले थप सक्रियता देखाउनुपर्ने नेपाल उद्योग वाणिज्य महासंघका अध्यक्ष चन्द्रप्रसाद ढकालले बताए ।अर्थतन्त्रलाई कसरी चलायमान बनाउने र बजारमा नगद प्रवाह (क्यास फ्लो) कसरी बढाउने भन्नेबारे बैठकमा छलफल भएको नेपाल उद्योग परिसंघका अध्यक्ष राजेशकुमार अग्रवालले जनाए । मुख्य कुरा अर्थतन्त्रलाई कसरी चलायमान गर्ने र बजारमा पैसाको फ्लो कसरी बढाउने भन्ने हो, उनले भने, उद्योगी व्यवसायीको आत्मविश्वास निकै कम छ । यी विषयमा अर्थमन्त्री महत र गभर्नर अधिकारीबाट सकारात्मक प्रतिक्रिया प्राप्त भएको छ । बैंकहरूले ब्याज घटिरहेको भने पनि अझै धेरै माथि नै रहेकाले सरकार र राष्ट्र बैंकले नीतिगत व्यवस्थामार्फत ब्याज घटाउनुपर्ने माग आफूहरूले राखेको उनले बताए । ब्याजदर अझै उच्च छ, कर्जाको मागमा कमी छ, नियामक निकायले कुन औजार प्रयोग गरेर हुन्छ त्यो घटाउनुपर्नेछ, उनले थपे, बजार चलायमान बनाउन निर्माण व्यवसायीलाई समयमै भुक्तानी गर्नुपर्ने, चालु पुँजीकर्जासम्बन्धी मार्गदर्शन परिमार्जन गर्नुपर्नेलगायत विषय निजी क्षेत्रबाट उठेका छन् ।अर्थमन्त्री महतले आइतबार वाणिज्य बैंकका प्रमुख कार्यकारी अधिकृतसँग मात्र पनि छुट्टै बैठक गरेका थिए । बैठकमा ब्याजदरको अवस्था र दिशाबारे अर्थमन्त्रीले चासो राखेको बैंकर्स संघका अध्यक्ष सुनिल केसीले जनाए । ब्याजदरबारे अर्थमन्त्रीज्यूको पनि जिज्ञासा थियो, हामीेले केही महिनायता ब्याजदर घटिरहेको र आउँदा केही महिनासम्म यो क्रम जारी रहने कुरा अर्थमन्त्रीलाई जानकारी गराएका छौं, उनले भने, कर्जा माग बढ्न नसकेकाले के गरेर बढाउन सकिन्छ भन्नेबारे पनि छलफल भएको थियो । प्रमुख कार्यकारीहरूको भनाइ सुनेपछि अर्थमन्त्री महतले वित्तीय प्रणालीमा पर्याप्त तरलता रहँदा पनि किन कर्जा प्रवाह नबढेको भनेर प्रश्न गरेका थिए । रेमिट्यान्स बढिरहेको, पर्यटनमा सुधार आइरहेको, तरलता पर्याप्त रहेको बेला पनि किन आर्थिक गतिविधि फस्टाउन नसकेको भन्दै अर्थमन्त्री महतले प्रश्न गरेको स्रोतले बताएको छ । बैठकमा अर्थमन्त्री महतले निर्माण क्षेत्रमा समस्या नभएको दाबी गरे । गत जेठ र असारमा निर्माण क्षेत्रको ६० देखि ७० अर्ब निकासा भएको छ । अब ६७ अर्बभन्दा बढी छैन, त्यो पनि छिट्टै निकासा हुन्छ, उनले भने, अब अर्थतन्त्र चलायमान बनाउनेबारे बैंकहरूले पनि सोच्नुपर्छ । बैंकरहरूले अर्थमन्त्रीसमक्ष समस्या खराब कर्जासम्बन्धी व्यवस्था खुकुलो बनाउन, साधारण बचत र मुद्दति खातामा ५ प्रतिशतको ब्याजदर अन्तर हुनैपर्ने वर्तमान व्यवस्था हटाउन, खराब कर्जाको गणना विधि परिमार्जन गर्न, स्थानीय तहमा रहेको पैसा निक्षेपमा गणना गर्न पाउने व्यवस्था गर्नलगायत माग गरेका थिए । अहिलेको अवस्थामा वास्तविक समस्यामा परेका ऋणीलाई राहत दिन र ऋणीको चासोलाई ख्याल गर्दै कर्जा असुली गर्न पनि अर्थमन्त्री महतले बैंकहरूलाई निर्देशन दिएका थिए । विगतमा बैंकहरूले गल्ती गरेकै कारण अहिले समस्या आएको बताउँदै अर्थमन्त्री महतले भने, कर्जा तिर्दिन भन्ने र अराजक गतिविधिमा उत्रिनका लागि सरकार शून्य सहनशील बन्नेछ । तर वास्तविक रूपमा समस्यामा परेकालाई बैंकले पनि थप केही समय दिनुहोला । बैठकमा राष्ट्र बैंकका गभर्नर अधिकारीले निजी क्षेत्रका समस्या समाधान गर्ने प्रतिबद्धता व्यक्त गरेका थिए ।"
सरकारी कम्पनीलाई प्राथमिकतामा राखेर पीपीए गर्न सिफारिस,"तर कोभिड र तरलता संकटका कारण वित्तीय व्यवस्थापन गर्न नसकेका आयोजनाको पीपीए र अनुमतिपत्र खारेज गर्ने निर्णय न्यायसंगत नभएकाले तिनलाई १ वर्षको विशेष अवधि थपिदिनुपर्ने इप्पानको माग छ । समितिले प्रतिवेदन बुझाएपछि यसमा आफ्नो धारणा सार्वजनिकका लागि आइतबार आयोजित पत्रकार सम्मेलन गर्दै पछिल्लो समय कोभिड, तरलता जस्ता समस्याले जलविद्युत्मा लगानीको समस्या रहेका कारण आयोजनालाई १ वर्ष विशेष अवधि थपिदिनुपर्ने इप्पान अध्यक्ष गणेश कार्कीको भनाइ छ । निजी क्षेत्रले करोडौं रुपैयाँ लगानी गरिसकेका आयोजना नयाँ पीपीए गर्दा प्राथमिकतामा नपर्नु पनि न्यायसंगत नभएको र पहिला आउने आयोजनाको पीपीए पहिला गर्ने व्यवस्था नै सही भएको उनले बताए । पछिल्लो समय जलविद्युत् आयोजनामा लगानीकर्ताको आकर्षण देखिएको र मौद्रिक नीतिले ऊर्जा क्षेत्रमा लगानीको सीमा नबढाएका कारण पीपीए भएका आयोजनामा पनि वित्तीय व्यवस्थापन गर्न कठिन रहेको इप्पानका महासचिव बलराम खतिवडाले जनाए । त्यसैले पीपीए भएका १०० मेगावाटसम्मका आयोजना दुई वर्ष र १०० मेगावाटभन्दा माथिका आयोजनाले तीन वर्षसम्म वित्तीय व्यवस्थापन गर्न नसके खारेज हुने सिफारिसमा पनि इप्पानको आपत्ति रहेको उनको भनाइ छ । १०० मेगावाटसम्मका आयोजनाको पीपीए भएको तीन वर्ष, १०० देखि ५०० मेगावाटसम्मका आयोजनाको पीपीए भएको ४ वर्ष र त्यसमाथिका आयोजनाको हकमा ५ वर्षसम्म वित्तीय व्यवस्थापन अवधि तोक्नुपर्ने खतिवडाले जनाए । कोभिड र तरलताका कारण अगाडि बढ्न नसकेका आयोजनाको सर्भे लाइसेन्स तथा पीपीएको अवधि एक वर्ष थप्नुपर्नेमा पनि खतिवडाले जोड दिए । जलाशययुक्त, अर्धजलाशययुक्त जलविद्युत् आयोजनाको विद्युत् खरिद दरलाई समितिले आयोजनाको अनुमानित लागत, ऋणको स्रोत तथा ब्याजदर, ऋणको साँवा ब्याजको भुक्तानी प्रक्रिया, निर्माण तथा सञ्चालनको अनुदानलगायत आधारमा वार्तामार्फत निर्धारण गर्ने सिफारिसमा जलाशययुक्त आयोजनाको पीपीएका आधार उल्लेख भए तापनि न्यूनतम आन्तरिक प्रतिफल दर (आईआरआर), सम्पत्तिको प्रतिफल (आरओई) वा नाफाको मापदण्ड उल्लेख गर्नुपर्ने निजी क्षेत्रका जलविद्युत् प्रवर्द्धकको भनाइ छ । आरओआर आयोजनाको पनि विद्युत् उत्पादन अनुमतिपत्रको अवधि ४५ वर्ष बनाउन र कुनै करिडोरमा प्रसारण लाइन क्षमता बाँकी भई विद्युत् प्रसारण हुने अवस्था रहे त्यस क्षेत्रमा रहेका आयोजनाको पीपीए गरिदिन पनि समितिसँग इप्पानले माग गरेको छ । ठूला आयोजनाको रिटर्न अन इक्विटी (आरओई) १७ प्रतिशत हुने विषय खारेज गरेर त्योभन्दा बढी आरओई पनि राख्न पाउने व्यवस्था निजी क्षेत्रको मागबमोजिम आएको इप्पानका वरिष्ठ उपाध्यक्ष मोहनकुमार डाँगीको भनाइ छ । प्राधिकरण र यसका सहायक कम्पनीले निर्माण गर्ने आयोजना महँगो रहेको महालेखापरीक्षकको प्रतिवेदनले उल्लेख गरिरहेको अवस्थामा सरकारले पुनः सरकारी स्वामित्वको कम्पनीलाई प्राथमिकता दिएर पीपीए गर्न नहुने इप्पान उपमहासचिव प्रकाश दुलालले बताए । प्राधिकरणका आयोजानको लागत निजीको भन्दा झन्डै दोब्बर रहेको अवस्थामा सरकारले सरकारी स्वामित्वका आयोजनालाई पीपीएमा प्राथमिकता दिनु गलत हो, उनले भने ।"
"सिम्रिकले बुझायो बक्यौता, उडान फुकुवा","काठमाडौं (कास) सिम्रिक एयरले नागरिक उड्डयन प्राधिकरणलाई बुझाउनुपर्ने बक्यौता तिरेपछि उसलाई उडानमा लगाइएको प्रतिबन्ध फुकुवा गरिएको छ । सिम्रिकले आइतबार प्राधिकरणलाई बक्यौता बुझाएपछि उडान प्रतिबन्ध हटाइएको प्राधिकरणका सहप्रवक्ता ज्ञानेन्द्र भुलले जनाए । सिम्रिकले ५५ लाख १२ हजार १ सय १२ रुपैयाँ बक्यौता आइतबार बुझायो, यससँगै उसलाई लगाइएको हेलिकोप्टर चार्टर उडान प्रतिबन्ध पनि फुकुवा गरिएको छ, सहप्रवक्ता भुलले आइतबार सिनामंगलस्थित प्राधिकरणमा आयोजना गरेको पत्रकार सम्मेलनमा भने । सिम्रिकले बक्यौता नतिरेको तथा कमजोर वित्तीय अवस्थालाई कारण देखाउँदै नेपाल नागरिक उड्डयन प्राधिकरणले बिहीबारदेखि उडानमा प्रतिबन्ध लगाएको थियो । यस निर्णयले सिम्रिकका चार हेलिकोप्टर ग्राउन्डेड भएका थिए । २१ वर्षअघि स्थापित सिम्रिकलाई त्रिभुवन अन्तर्राष्ट्रिय विमानस्थलसहित काठमाडौंबाहिरका ३० गरी ३१ वटा विमानस्थललाई आर्थिक वर्ष ०७९८० मा बुझाउनुपर्ने ल्यान्डिङ पार्किङ, एयर नेभेगिसन लगायत शुल्क पटकपटक ताकेता गर्दा पनि नबुझाएकाले उडानमा प्रतिबन्ध लगाइएको थियो ।"
यार्चाले उकास्यो जीवनस्तर,"सरकारले यार्चा बिक्रीमा नियमन नगर्दा मुगमकार्मारोङ गाउँपालिकाका उच्च पाटन क्षेत्रमा संकलन गरिने यार्चा अवैध रूपमा उत्तरी नाकाबाट निर्यात भई हरेक वर्ष तिब्बती सहरमा बिक्री हुने गरेको स्थानीय व्यवसायी छपालदोर्जे लामाले जनाए । उनका अनुसार पाटनमा स्थानीयबाट संकलन गरेको यार्चा व्यापारीले नाक्चेनाग्ला नाका हुँदै तिब्बततिर लिएर बिक्री गर्ने क्रम बढेको छ । वैध तरिकाले चीनसम्म पुग्न महिनौं लाग्छ, सरकारी नियम झन्झटिलो छ, जसका कारण व्यापारी सोझै नाग्चेनाग्ला नाका गएर यार्चा बिक्री गर्न बाध्य छन्, उनले भने, भारतीय बजारमा पठाउँदा भाउ पनि पाइँदैन । हरेक वर्ष पाटन क्षेत्रमा करिब दुई क्विन्टल यार्चा संकलन हुने र त्योमध्ये बढीमा ५० किलोसम्म वैध मार्गबाट जाने र अरू सबै अवैध बाटो तिब्बततिर जाने गरेको अर्का व्यापारी गुरुस्याङग्याप लामाले बताए । उनका अनुसार यो वर्ष पनि व्यापारीले यार्चा तिब्बत लैजाने तयारी गरेका छन् । तर चीनले नाका नखोलेका कारण समस्या भएको उनको भनाइ छ । नाका नखुले खरिद गरिएको यार्चा काठमाडौं हुँदै भारतको नयाँदिल्ली पठाइने उनले जनाए । मुगुमा यार्चा खरिद बिक्री सुरु भएको झन्डै २० वर्षको अवधिमा यो वर्ष राम्रो मूल्यमा किनबेच भएको अर्का व्यापारी सोनाम तामाङको भनाइ छ । पाटन क्षेत्रमै प्रतिकेजी २० लाखदेखि २५ लाख रुपैयाँमा व्यापारीले खरिद गरेका छन् । उक्त यार्चा कम्तीमा २८ लाखदेखि ३० लाख रुपैयाँमा बेच्न सकिने उनले बताए । अहिले व्यापारीले खरिद गरेको यार्चा गाउँमै छ, उनले भने, भदौ लाग्नेबित्तिकै तिब्बत या भारत निर्यात गर्ने हाम्रो तयारी छ ।जिल्ला बाहिर र भित्रका व्यापारीले पाटनमा गोटाका हिसाबले यार्चा खरिद गर्ने र तिब्बतमा लगेर किलोका हिसाबले बेच्ने गरेका छन् । यो वर्ष यार्चा संकलनकर्ताले व्यापारीलाई ठूलो यार्चा प्रतिगोटा १२ सय र सानो यार्चालाई प्रतिगोटा ८ सय रुपैयाँमा बिक्री गरेको पुलु गाउँका उर्गिन तामाङले बताए । पाटनमा बिक्री भएको अधिकांश यार्चा चीन जान्छ । तिब्बत लैजान कुनै कागज आवश्यक नपर्ने भएकाले व्यापारीलाई अवैध बिक्री गर्न सजिलो हुने गरेको उनको भनाइ छ । पाटनबाट तिब्बतको दूरी पनि छोटो भएकाले व्यापारी चिनियाँ बजारमा आकर्षित छन् । यहाँबाट तिब्बत पुग्न बढीमा १ दिन लाग्छ, तामाङले भने, सदरमुकाम पुग्न कम्तीमा ४ दिन । मुगुस्थित भन्सारमा कडाइ नहुँदा पनि यार्चा अवैध रूपमा तिब्बती भूमिमा बिक्री हुने गरेको उनले बताए । कर्मचारी अभावका कारण भन्सार कार्यालय झन्डै ३ महिनादेखि बन्द छ । तिब्बत निर्यात हुने यार्चा भन्सारले रोक्न नसकेको मुगमकार्मारोङ गाउँपालिका अध्यक्ष छिरिङक्याप्ने लामाले जनाए । यार्चा संकलनको समयमा सशस्त्र र नेपाल प्रहरी गरी २ सय जना सुरक्षाकर्मी पाटन क्षेत्रमा परिचालन गरिए पनि अवैध यार्चा निर्यात रोक्न समस्या भएको उनको भनाइ छ । संघीय र प्रदेश सरकारले यसबारे कानुन नबनाउँदा आफूहरूलाई नियमन गर्न समस्या भएको उनले गुनासो गरे । पाटन क्षेत्रमा यार्चा टिप्न स्थानीय ठूलो जोखिम खेप्न बाध्य छन् । समुद्री सतहदेखि करिब ४५ सय मिटरभन्दा माथिको पाटनमा यार्चा टिप्न जाँदा लेक लाग्ने, हिमपहिरो आउने, संकलन गरिएको चोरीडकैती हुनेलगायत समस्या रहेको डोल्फुगाउँका दोर्जी तामाङले बताए । पाटनमा त्रिपाल टाँगेर झन्डै एक महिना कष्टकर तरिकाले बस्नुपर्छ । पुग्न पनि निकै सास्ती, पाटन जाने बाटो राम्रो नहुँदा भीरबाट खसेर बर्सेनि २३ जनाले ज्यान गुमाउँछन्, जाँदाजाँदै कतिको लेक लागेर मृत्यु हुन्छ, उनले भने, पाटनमा कोही बिरामी भए हेलिकप्टर चार्टर गर्नुको विकल्प छैन । पाटनमा जाँदा प्रतिव्यक्ति २० देखि ३० हजार रुपैयाँको खाद्यान्न र अन्य बन्दोबस्तीका सामानको जोहो गर्नुपर्छ । यो वर्ष पनि जुम्लाको पाटनमा हिमपहिरो जाँदा एक जनाको मृत्यु भएको छ भने २ जना बेपत्ता भएका छन् । मुगमकार्मारोङ गाउँपालिकाभित्र यार्चा टिप्ने क्रममा दुई दशकयता १२ जनाले ज्यान गुमाइसकेको गाउँपालिकाको तथ्यांक छ ।"
टिप्ताला नाका भदौदेखि खुल्ने,"(ताप्लेजुङ)काठमाडौंमा रहेका फक्ताङलुङ गाउँपालिका७ का वडाध्यक्ष छेतेन वालुङले शनिबार दिउँसो गाउँमा फोन गरेर भदौ चौथो सातादेखि टिप्ताला भन्ज्याङ नाका खुल्ने खबर दिए । गाउँलेलाई यसले उत्साही बनायो । कोरोना संक्रमण कम भएपछि स्थानीयको पहिलो चाहना नाका खुलोस् भन्ने थियो । गाउँमा पुग्ने जनप्रतिनिधि, प्रशासन, पत्रकारलगायतलाई उनीहरू नाका खोल्न पहलका लागि अनुरोध गर्थे । वडाध्यक्ष छेतेनलाई राजधानीमै बसेर नाका खुलाउने पहल गर्न गाउँका हरेक अनुरोध गरेका थिए । त्यही चाहना पूरा भएको सुन्दा खुसी भएको प्रतिक्रिया ओलाङचुङगोलाकी डोङगा शेर्पाले दिइन् । यताबाट गलैंचा, घिउ बेच्न पाइएको छैन, उताबाट नुन पनि ल्याउन पाइएको छैन, उनले भनिन्, नाका खुलेपछि धेरै राम्रो हुन्छ, सबैलाई सजिलो हुन्छ ।सन् २०१९ मा चीनको वुहानमा कोरोना संक्रमण देखिएपछि बन्द भएको टिप्ताला भन्ज्याङ नाका सेप्टेम्बर १० (भदौ २४) देखि खुल्ने भएको हो । परिचय पत्र र नागरिकता अनिवार्य गरिएकाले त्यसको व्यवस्थापन गर्नुहोला, हाम्रोतर्फबाट सेप्टेम्बर १० देखि नाका खोल्छौं भनेर खबर गरेका छन्, छेतेनले कान्तिपुरसँग भने, मलाई डिङ्जे काउन्टीका प्रशासन प्रमुख र प्रहरी प्रमुख दुवैले खबर गरेका छन् । प्रमुख जिल्ला अधिकारी गोमादेवी चेम्जोङले पनि नाका खोल्ने प्रक्रिया सुरु भएको बताइन् ।ताप्लेजुङ प्रशासन र तिब्बत प्रशासनसँग यसअघिदेखि नै छेतेनले समन्वय गर्दै आएका छन् । गत वैशाख २२ मा डिङ्जे काउन्टीका प्रतिनिधि र ताप्लेजुङका प्रतिनिधिबीच भर्चुअल बैठक गराएका थिए । वालुङका अनुसार सीमावर्ती क्षेत्रकाले सीमा प्रशासन कार्यालयले जारी गरेको परिचयपत्र र नेपाली नागरिकता देखाएर मात्रै चीनको रिउसम्म जान पाउनेछन् । त्यसको व्यवस्थापन गर्न उनीहरूले सूचना दिएको पनि वालुङ बताउँछन् । यो नाका खोल्न समन्वय गरिदिन यसअघि वडा कार्यालय ओलाङचुङगोला, फक्ताङलुङ गाउँपालिका र जिल्ला प्रशासन कार्यालय ताप्लेजुङले गृह, परराष्ट्र मन्त्रालयलाई पटकपटक अनुरोध गरेका थिए । छेतेनका अनुसार टिप्ताला भन्ज्याङबाट मात्रै आउजाउ गर्ने गरी खुलाउने चिनियाँ अधिकारीले बताएका छन् । यसअघि घाङला नाकाबाट पनि आउजाउ हुने गरेको थियो । विशेषगरी याङ्मावासी घाङला नाका भएर रिउ जाने आउने गरेका थिए । सीमावर्ती क्षेत्रकालाई सिमानादेखि २५ किमि दूरीमा रहेको रिउसम्म जाने अनुमति दिइन्छ । रिउ तिब्बतको एउटा व्यापारिक केन्द्र हो । तिब्बतले अहिले रिउबाट ३५ किमि दूरीमा रहेको घुम्तीमा पनि व्यापारिक केन्द्र बनाएको छ । ताप्लेजुङ र संखुवासभालाई सेन्टर पर्ने गरी उक्त केन्द्र निर्माण गरेको हो । सिमानादेखि ओलाङचुङगोलाको बस्ती पनि २४ किमि दूरीमा छ । वर्षौंसम्म नाका ठप्प हुँदा व्यापार व्यवसाय ठप्प थियो । नेपालबाट गलैंचा, जडिबुटीलगायत वस्तु निर्यात हुन सकेको छैन भने चीनबाट नुनलगायतका वस्तु ल्याउन सकिएको छैन । सिमानादेखि नजिकैका बस्ती याङमाबाट रिउ पुग्न तीन दिन लाग्छ भने ओलाङचुङगोलाबाट एक दिनमा पुगिन्छ । सिमानादेखि दुवै देशका बस्तीसम्म मोटरबाटो जोडिएको भए पनि कोरोना संक्रमणपछि नेपालतर्फको सडक पुरै अवरुद्ध छ । मर्मतसम्भार हुन सकेको छैन । चीनतर्फबाट भने सिमानासम्मै गाडी आउने गरेको स्थानीय बताउँछन् । नाका खुलेपछि सबैभन्दा पहिला गलैंचा, घिउ, जडीबुटी निर्यात गर्ने डोङ्गाले बताइन् । तिब्बतबाट भनें चौंरीलाई खुवाउने नुन, चामललगायत खाद्य सामग्री ल्याउने स्थानीयको तयारी छ ।"
भुक्तानी माग गर्दै सडक र सिँचाइ विभागमा ताला,"काठमाडौं (कास) काम गरेको भुक्तानी दिनुपर्नेलगायत माग राख्दै निर्माण व्यवसायीहरूले आइतबार सडक र सिँचाइ विभागमा ताला लगाएका छन् । नेपाल निर्माण व्यवसायी महासंघको टोलीले तेस्रो चरणको आन्दोलनअन्तर्गत ललितपुर चाकुपाटस्थित सडक विभाग र जावलाखेलस्थित सिँचाइ विभागमा धर्ना दिँदै ताला लगाएका हुन् । महासंघका अध्यक्ष रवि सिंहसहितको टोलीले ताला लगाएको हो । ताला लगाउने क्रममा प्रहरीले बिहान सवा ९ बजे ४६ जनालाई नियन्त्रणमा लिई मध्याह्नमा छाडेको थियो । सरकारी उदासीनताका कारण निर्माण उद्योग धराशायी हुन लागेको महासंघका अध्यक्ष रवि सिंहले बताए । सरकारी संयन्त्रबीचकै समन्वय अभावका कारण निर्माण व्यवसायीले ठूलो मार खेप्नुपरेको छ, धर्ना कार्यक्रममा अध्यक्ष सिहंले भने, महासंघले उठाएका माग व्यवसायी केन्द्रितभन्दा पनि मुलुकको समग्र निर्माण उद्योगलाई समृद्ध बनाउन लक्षित छन् । पहिलो र दोस्रो चरणको आन्दोलनपछि पनि सरकारले व्यवसायीका जायज माग सम्बोधन नगरेका कारण बाध्य भएर तेस्रो चरणको आन्दोलन सुरु गरिएको अध्यक्ष सिंहको भनाइ छ । व्यवसायीहरूको अर्बौं रकम भुक्तान हुनुपर्ने, सबै आयोजनाहरूको एकमुष्ट म्याद थप गर्नुपर्ने, मूल्य समायोजन हुनुपर्ने, निर्माण व्यवसायीमैत्री ऐन नियम लागू हुनुपर्नेलगायत १० बुँदे माग राखी व्यवसायी साउन १४ देखि आन्दोलनमा छन् ।"
अर्थ संक्षेप,"नबिल बैंकले ल्यायो ॅढुक्क घर कर्जा योजना काठमाडौं (कास) नबिल बैंकले ढुक्क घर कर्जा योजना ल्याएको छ । यो योजनाअन्तर्गत बैंकले २० वर्षसम्मका लागि सरल र सुलभ ब्याजदरमा आवास कर्जा उपलब्ध गराउने जनाएको छ । यस योजनामा नबिलले दुई स्थिर ब्याजदरमा सुलभ कर्जा ल्याएको छ । जसमा ७ वर्षका लागि प्रतिवर्ष १०९९ र १० वर्षका लागि प्रतिवर्ष ११९९ प्रतिशत स्थिर ब्याजदर राखिएको छ । पहिलो पटक घर खरिद गर्नेलाई ७० प्रतिशतसम्म वित्तीय सुविधा बैंकले उपलब्ध गराउने र अन्यले झन्झटरहित कर्जा प्रक्रियामा ६० प्रतिशतसम्म वित्तीय सुविधाको फाइदा लिन सक्ने नबिल बैंकका पर्सनल लेन्डिङ युनिट प्रमुख चाँदनी श्रेष्ठले जनाइन् । नबिल ढुक्क घर कर्जा योजनाले दुई लाख रुपैयाँसम्मको क्रेडिट कार्ड सेवा निःशुल्क जारी गर्नेछ । २० लाखभन्दा बढी ग्राहक रहेको नबिलका शाखा २ सय ६५ पुगेको बैंकले जनाएको छ । एभरेस्ट बैंकले थाल्यो ॅअफलाइन भुक्तानी सेवाकाठमाडौं (कास) एभरेस्ट बैंकले फोने पे नेपालसँगको सहकार्यमा अफलाइन भुक्तानी सेवा सञ्चालनमा ल्याएको छ । बैंकका सम्पूर्ण ग्राहकले मोबाइल बैंकिङ एपबाट यो सेवा प्रयोग गर्न सक्नेछन् । यसअन्तर्गत ग्राहकले इन्टरनेट वा डाटा कनेक्टिभिटी नहुँदा पनि सजिलै भुक्तानी सुविधा प्राप्त गर्न सक्नेछन्, बैंकद्वारा जारी विज्ञप्तिमा भनिएको छ । बैंकका तर्फबाट नायब महाप्रबन्धक आशुतोष शर्मा र फोनपे नेपालका प्रमुख कार्यकारी अधिकृत दिवस सापकोटाले उक्त सेवाको उद्घाटन गरे । कार्यक्रममा बैंकका नायब महाप्रबन्धक शर्माले अफलाइन भुक्तानी सुविधाले ग्राहक सुविधा र ग्राहक केन्द्रित नयाँ ऊर्जा थपेको बताए । मकवानपुरका विद्यार्थीलाई रिद्धिसिद्धिको छात्रवृत्ति काठमाडौं (कास) रिद्धिसिद्धि सिमेन्टले व्यावसायिक सामाजिक उत्तरदायित्वअन्तर्गत मकवानपुरलाई लक्षित गरी आयोजना गरेको स्मार्ट स्टुडेन्ट अफ द इयर को छात्रवृत्ति कार्यक्रम सम्पन्न गरेको छ । छात्रवृत्ति कार्यक्रममा १०९ विद्यार्थी सहभागी थिए । कार्यक्रममा मकवानपुर जिल्लाबाट एसईईमा ४ जीपीए ल्याउन सफल डौफिन राई मगरलाई सम्मानस्वरूप नगद १० हजार १ रुपैयाँ प्रदान गरिएको थियो, कम्पनीले जारी गरेको विज्ञप्तिमा भनिएको छ । कम्पनीका अनुसार एसईईमा उपलब्ध अंक, दौड प्रतियोगिता साथै आईक्यू परीक्षामा सोधिएका सम्पूर्ण अंक जोडी उत्कृष्ट ११ स्मार्ट विद्यार्थी छात्रवृत्तिका लागि चुनिनेछन् । छात्रवृत्ति कार्यक्रमअन्तर्गत कम्पनीले पहिलो हुने विद्यार्थीलाई मासिक ५ हजार, दोस्रो हुनेलाई ३ हजार ५ सय रुपैयाँ, तेस्रो हुनेलाई २ हजार ५ सय रुपैयाँ र सान्त्वनास्वरूप थप ८ विद्यार्थीलाई मासिक १ हजार ५ सय रुपैयाँ एक वर्षसम्म उपलब्ध गराउने जनाएको छ ।"
दौंतरीको हेरचाह गर्दै ज्येष्ठ नागरिक,"(मधुमल्ला, मोरङ)७४ वर्ष पुगेका मिक्लाजुङ गाउँपालिका८ तोरीबारीका रुद्रबहादुर बस्नेत हरेक दिन आफ्नै उमेर समूहका ज्येष्ठ नागरिकको हालखबर बुझ्न गाउँगाउँ चहार्छन् । आसपासका घरसम्म ठमठमी हिँडेरै उनीहरूको अवस्था बुझ्छन् ।अलिक टाढा रहेका ज्येष्ठ नागरिकको अवस्था बुझ्न बस्नेतले आउजाउ गर्ने स्थानीय र फोनलाई माध्यम बनाएका छन् । बस्नेतको पाँच वर्षयताको दिनचर्या मिक्लाजुङभरिका ज्येष्ठ नागरिकको स्वास्थ्य, उपचार, परिवारका सदस्यले गरेको व्यवहार र खानपिनमा ध्यान दिएनदिएकोबारे बुझ्दै बितेको छ । यो काममाउनलाई पालिकाभरिका अन्य १४ ज्येष्ठ नागरिकले सघाउँदै आएका छन् ।मिक्लाजुङ९ मधुमल्ला बजारकी ७९ वर्षीया डम्बरकुमारी दाहालको दैनिकी पनि दुई वर्षदेखि दौंतरीको हालखबर बुझ्ने क्रममै बितिरहेको छ । बस्नेत र दाहालले दौंतरीको अवस्था बुझ्ने क्रममा उनीहरू बिरामी परेको थाहा पाएमा परिवारका सदस्यलाई अस्पताल लैजान सुझाव दिन्छन् । आर्थिक अवस्था कमजोर भएका परिवारका ज्येष्ठ नागरिक अस्वस्थ हुँदा गाउँभरका ज्येष्ठ नागरिकसँग चन्दा उठाएर उपचारको प्रबन्ध मिलाउँछन् । परिवारजनले राम्रो व्यवहार नगरेको पाएमा उनीहरूलाई सम्झाउँछन् र नसम्झे सामाजिक दबाब दिएर फर्कन्छन् ।तत्कालीन मधुमल्ला गाविसमा कुनै समय ज्येष्ठ नागरिकलाई परिवारजनले अपहेलना गर्दै भोजनको प्रबन्ध नगर्ने, रोग लाग्दा उपचार नगर्ने र वृद्धाश्रममा लगेर छाड्ने प्रवृत्ति थियो । त्यसविरुद्ध संघर्ष गर्ने उद्देश्यले ०६६ मा स्थानीय ज्येष्ठ नागरिक चन्द्रबहादुर बरालको नेतृत्वमा वृद्धवृद्धा क्लब स्थापना भएको थियो । बस्नेत र दाहाल अहिलेका अध्यक्ष र उपाध्यक्ष हुन् । मधुमल्ला र जाँतेका केही वडा तथा रमितेखोला र टाँडी गाविसलाई समेटेर अहिले यस क्षेत्रलाई मिक्लाजुङ गाउँपालिका बनाइएको छ । पालिकाभरिमा ३३ हजार १ सय ६७ जनसंख्या छ । त्यसमध्ये ३ सय जना ज्येष्ठ नागरिक छन् । उनीहरू सबै क्लबका सदस्य हुन् । यो क्लब मोरङ प्रशासनमा दर्ता छ ।यहाँका ज्येष्ठ नागरिकप्रति परिवारजनले गर्ने अन्यायविरुद्ध संघर्ष गर्ने ध्येयले खोलिएको वृद्धवृद्धा क्लबको प्रेरणाका स्रोत तत्कालीन मधुमल्ला स्वास्थ्य चौकीका प्रमुख बुद्धिशेखर भट्टराई र उसबेलाका जिल्ला जनस्वास्थ्य निरीक्षक मोहमद स्माइल मानिन्छन् । गाउँका अधिकांश वृद्धवृद्धालाई परिवारका सदस्यले हेरचाह र वास्ता गर्दैन थिए । बोरामा चामल र आलुसहित बूढा बाआमालाई वृद्धाश्रम पुर्याएर छाडेर आउने चलन थियो, भट्टराईले भने, त्यसको अन्त्य गर्न त्यसबेला बरालको अध्यक्षतामा यो क्लबको स्थापना गरिएको थियो । बरालको हाल मृत्यु भइसकेको छ । रेखदेखका लागि क्लब खोलेपछि यस क्षेत्रका एक जना पनि बूढापाका वृद्धाश्रम पुगेका छैनन्, क्लबका पूर्वअध्यक्ष ७९ वर्षीय गोकर्ण मिश्रले भने, त्यसअघि धनकुटाको विश्रान्ति र सुनसरीको चतरा वृद्धाश्रममा छोराबुहारीले छाडेर आएका आठ वृद्धवृद्धालाई क्लबले घर फर्काएको छ । उनका अनुसार त्यसबाहेक अन्य पाँच परिवारमा छोराबुहारीले सासूससुरालाई देख्न सक्दैन थिए । उनीहरू पनि मातापितालाई वृद्धाश्रम लैजाने तयारीमा थिए । क्लबका पदाधिकारीले उनीहरूलाई सामाजिक बहिष्कार गर्ने चेतावनी दिएपछि परिवारमा पुनर्मिलन भएको मिश्रले स्मरण सुनाए ।जीवनको अन्तिम क्षणमा आफ्नै घरमा बस्न पाउने, छोराबुहारी नातिनातिनीको काखमा अन्तिम श्वास फेर्ने जोकोही ज्येष्ठ नागरिकको इच्छा हुन्छ । ०६५ सालअघि यहाँका अधिकांश बूढापाकाले आफ्नो घर र तुलसीको मोठमा अन्तिम सास फेर्न पाएनन्, क्लबकी उपाध्यक्ष ७९ वर्षीया दाहालले भनिन्, पछिल्लो समय यहाँका कोही पनि बूढापाकाले वृद्धाश्रममा अन्तिम सास फेर्नु परेको छैन । दाहालका अनुसार क्लब खुलेपछि ज्येष्ठ नागरिक कहिलेकाहीँ एकैठाउँ भेला भएर दुःखसुख साटासाट गर्ने, कथा कविता वाचन गर्ने, भजनकीर्तन गाउने संस्कारको पनि विकास भएको छ । त्यतिमात्र होइन, यहाँका बूढाबूढी आआफ्नो घरमा बालबालिकालाई खोप लगाउन स्वास्थ्य केन्द्रमा पठाउने कार्यमा पनि खट्दै आएका छन्, उनले भनिन् ।क्लबका संस्थापक सल्लाकार डिल्लीप्रसाद खतिवडाका अनुसार क्लब स्थापना भएपछि ज्येष्ठ नागरिक पारिवारिक तथा सामाजिक कार्यमा पनि खटिएका छन् । विगतमा परिवारका सदस्यबाट विभेद भोगका ज्येष्ठ नागरिककले अहिले नातिनातिनीलाई विद्यालय पुर्याउने, ल्याउने, घरमा डोको, दाम्लो बुन्ने र आफ्नो सीप बाँड्ने काममा खटिरहेको खतिवडाले बताए ।क्लबले स्थानीय ज्येष्ठ नागरिकको पीरमर्का मात्र हटाएको छैन, बाहिरबाट यहाँ आइपुग्ने ज्येष्ठ नागरिकको पनि उद्धार गर्दै आएको छ । अन्यत्रबाट यहाँ आएर बिचल्लीमा परेका चार ज्येष्ठ नागरिकको उद्धार गरेर आफन्तको जिम्मा लगाएको क्लबका अध्यक्ष बस्नेतले बताए । क्लब आर्थिक रूपमा कमजोर भए पनि क्लब सञ्चालनका लागि कसैले सहयोग नगरेको उनको भनाइ छ ।क्लबमा ६० देखि ९० वर्षसम्मका ५७ महिला र २ सय ४३ पुरुष गरी तीन सय ज्येष्ठ नागरिक सदस्य छन् । उनीहरूबाट उठाएको एक लाख ५२ हजार रुपैयाँको अक्षयकोष छ । बस्नेतका अनुसार त्यही कोषको ब्याजले क्लब चल्दै आएको छ । उनका अनुसार स्थापना भएयता क्लबका ५२ जना साधारण सदस्यको मृत्यु भएको छ । पालिकाका हरेक वडामा क्लबका शाखा विस्तार गर्ने समितिको लक्ष्य छ । त्यसअनुरूप पालिकाको वडा ७, ८ र ९ मा शाखा विस्तार भइसकेको छ ।क्लबलाई मिक्लाजुङ गाउँपालिकाले डेढ कट्ठा जमिन उपलब्ध गराएको छ । उक्त जमिनमा क्लबको दुई तले भवन निर्माण भएको छ । यस क्षेत्रका संघीय र प्रदेश सांसदहरू विद्या चाम्लिङ, घनश्याम खतिवडा र कुलबहादुर साँवा तथा मिक्लाजुङ गाउँपालिकाले उपलब्ध गराएको करिब ३० लाख रुपैयाँमा भवन बनेको हो । तर आर्थिक अभावले भवन पूरा गर्न सकिएको छैन, अध्यक्ष बस्नेतले भने, सहयोगका लागि प्रदेश सरकारलगायत विभिन्न निकाय गुहार्दा कसैले पनि सुनेन ।आर्थिक अभावकै कारण क्लबले चाहेर पनि ज्येष्ठ नागरिकको नियमित स्वास्थ्य परीक्षण र सीपमूलक कार्यक्रम सञ्चालन गर्न नसकेको बस्नेतको गुनासो छ । आर्थिक स्थिति कमजोर परिवारका ज्येष्ठ नागरिक बिरामी पर्दा उनीहरूको उपचार वा खाद्यान्न अभाव हुँदा क्लबका सदस्यले चन्दा उठाएर सहयोग गर्छ । मरिमराउमा जाँदा फलफूल किन्न वा मलामी खर्च व्यवस्थापनका लागि पनि क्लबका सदस्यहरूले गोजीबाट रकम निकालेर सहयोग गर्दै आएको बस्नेतको भनाइ छ । उनका अनुसार विपन्न ज्येष्ठ नागरिकको उपचार खर्चको व्यवस्थापन र त्यस्ता परिवारका ज्येष्ठ नागरिकको मृत्यु हुँदा समितिले चन्दा उठाएर मलामी खर्चको व्यवस्थापन गर्दै आएको छ ।"
आँखा संक्रमण बढेपछि विद्यालयहरू बन्द,"काठमाडौं (कास) आँखा पाक्ने रोगको संक्रमण बढ्दै गएपछि रामेछापको सबैभन्दा बढी विद्यार्थी अध्ययनरत मन्थली माध्यमिक विद्यालय एक साताका लागि बन्द गरिएको छ । आइतबार विद्यालय पुगेका छात्रछात्रालाई आधा दिनमै घर पठाएर विद्यालयले आउँदो आइतबार मात्र हाजिर हुन भनेको हो । प्रधानाध्यापक टंकप्रसाद दाहालका अनुसार विद्यालयमा अध्ययरत १ हजार ३ सयमध्ये ४ सयभन्दा बढी विद्यार्थी आँखा पाक्ने रोगबाट ग्रसित छन् । उनले ९ जना शिक्षकपनि आँखा संक्रमणबाट पीडित भएपछि पठनपाठनमा असर पुगेको बताए ।त्यसैगरी मन्थलीमा रहेका ३ वटा निजी विद्यालयले पनि आँखाको संक्रमणका कारण ३ दिन पठनपाठन रोकेका छन् । सोमबारदेखि बुधबारसम्म विद्यालय बन्द गर्ने निजी विद्यालयहरूको संस्था प्याब्सनले निर्णय गरेको हो । तामाकोशी आवासीय बोर्डिङ स्कुलमा अध्ययनरत १ हजार १ सय विद्यार्थीमध्ये करिब २ सय ५० जनामा पनि संक्रमण देखिएको छ । केही दिनयता मन्थली र आसपासका क्षेत्रमा आँखा पाक्ने रोगको संक्रमण फैलिएको हो । जिल्ला सामुदायिक आँखा केन्द्र रामेछापका अनुसार आँखा पाक्ने रोग लिएर केन्द्रमा दैनिक सरदर १ सय जना बिरामी आउन थालेका छन् । यसअघि दैनिक २० जना हाराहारीमा मात्र आँखा संक्रमणका बिरामी आउने गरेका थिए । आँखा पाक्ने रोगले जिल्ला अस्पताल, तामाकोशी अस्पताल, रामेछाप सामुदायिक आँखा अस्पताल र मन्थली अस्पतालमा बिरामी आउने क्रम बढेको छ । जिल्लामा रहेका चस्मा पसलमा पनि भीडभाड देखिन थालेको छ । जिल्ला सामुदायिक आँखा केन्द्रका प्रमुख उमेश तामाङका अनुसार आँखामा देखिएको संक्रमण पूर्णरूपमा निको हुन साता दिन लाग्छ ।"
बंगलादेशी नागरिकलाई बन्धक बनाएको आरोपमा ७ पक्राउ,"काठमाडौं (कास) बंगलादेशी नागरिकलाई बन्धक बनाएर फिरौती मागेको आरोपमा प्रहरीले ५ बंगलादेशी र २ नेपाली गरी ७ जनालाई पक्राउ गरेको छ । वैदेशिक रोजगारीका लागि नेपाल हुँदै विभिन्न देश पठाइदिने भन्दै बंगलादेशी नागरिकलाई नेपालमा ल्याई बन्धक बनाइएको थियो । पक्राउ पर्नेहरूमा बंगलादेश गाजिपुरका ४७ वर्षीय अमिर हुसेन, बरिसालका ३७ वर्षीय एमडी मोसहुर रहमान, कुमिल्लाका ३८ वर्षीय सलिम मियाँ, २१ वर्षीय जहाँगिर आलम र ढाकाकी २१ वर्षीया तहमिना बेगम छन् । यस्तै, सिन्धुपाल्चोक बलेफीकी २७ वर्षीया तारा नेपाली र इलाम चुलाचुलीकी ३३ वर्षीया रोशनी राईलाई पनि पक्राउ गरिएको छ । उनीहरूले काठमाडौंका विभिन्न होटल तथा सेफ हाउसमा बंगलादेशीलाई बन्धक बनाई परिवारसँग १० लाख टाका (बंगलादेशी मुद्रा) फिरौती मागेको र नदिएमा ज्यानसमेत लिने धम्की दिएको प्रहरीले बताएको छ । उक्त रकम पठाएपछि पनि पुनः २० लाख टाका मागेपछि पीडितले गत बुधबारमा पर्यटक प्रहरी कार्यालय भृकुटीमण्डपमा निवेदन दिएका थिए । काठमाडौं उपत्यका अपराध अनुसन्धान कार्यालय मीनभवनबाट खटिएको प्रहरीले शुक्रबार आरोपितहरूलाई पक्राउ गरेको हो । प्रहरीका अनुसार काठमाडौं९ कालीमाटीस्थित मेमोरियल गेस्ट हाउसको कोठा नम्बर ३१० र ३११ मा अमिर हुसेनले ४ जना बंगलादेशीलाई बन्धक बनाइराखेका थिए । ती कोठाबाट हुसेनसहित बन्धकमा परेका बंगलादेशी नागरिक एमडी नाजमुल, एमडी इसान, इब्राहिम हुसेन र एमडी अल अमिनलाई प्रहरीले फेला पारेको थियो । यस्तै, ललितपुरको हरिसिद्धिमा घर भाडामा लिई बन्धकमा राखिएका बंगलादेशी नागरिक रनोज र फराद हुसेनको पनि प्रहरीले उद्धार गरेको छ ।"
सेमिफाइनलमा नयाँ इतिहास रचिँदै,"आश्चर्यजनक स्पेनसेमिफाइनल प्रवेश गर्ने पहिलो टिम स्पेनले अतिरिक्त समयमा २०१९ को उपविजेता नेदरल्यान्ड्सलाई हराएको थियो, २१ ले । स्पेनका लागि क्वाटरफाइनल पुग्नु नै ठूलो थियो । सातौं वरीयताको टिम भए पनि स्पेन यसअघि कहिले पनि क्वाटरफाइनल पुगेको थिएन । यसअघिका दुई संस्करणमा स्पेन त्यस अगाडि नै रोकिएको थियो । आफूले खेलिरहेको तेस्रो महिला विश्वकप त स्पेनका लागि गज्जब नै रह्यो ।लिग चरणका दुई खेलपछि स्पेनले आफ्नो छवि नै बिगारेको थियो, जापानविरुद्धको खेल ४० ले गुमाएर । त्यसपछि त स्पेनी प्रशिक्षक जोर्गे भाल्डाले टिममा व्यापक परिवर्तन गरे र लगत्तैको खेलमा उसले स्विट्जरल्यान्डलाई ५१ ले हरायो । त्यसपछि त हो, डच टिममाथि आश्चर्य मान्न मिल्ने नतिजा निकालेको । अब स्पेनको सेमिफाइनल प्रतिद्वन्द्वी रहेको छ स्विडेन । यो भयो, तेस्रो वरीयताको टिम । अकल्यान्डको इडेन पार्कमा यो खेल मंगलबार हुनेछ ।प्रशिक्षक जोर्गे भिल्डा भन्छन्, हामी महिला विश्वकपको त्यो स्थानमा पुगेका छौं, जहाँ हामी त्यस अगाडि कहिले पनि पुगेका छैनौं । यसक्रममा टिमले केही उत्कृष्ट खेल पनि प्रदर्शन गरेको छ । हामीलाई अब के विश्वास लागेको छ भने टिमले अझ राम्रो गर्न सक्छ र अगाडि बढ्न सक्छ । हामीले सेमिफाइनलमा त्यस्तो टिमको सामना गर्नेछौं, जसलाई महिला फुटबलकै सबैभन्दा उत्कृष्ट टिम मान्न सकिन्छ । विश्वकपमा स्पेनले अहिलेसम्म स्विडेनको सामना गरेको छैन ।"
मोबिल फाल्ने दुई जना पक्राउ,"(मकवानपुर)संघको आन्तरिक विवादका कारण नेपाल क्रिकेट संघ (क्यान) का कार्यवाहक सचिव दुर्गाराज पाठकमाथि हेटौंडामा मोबिल फालेको अनुमान प्रहरीले गरेको छ । मकवानपुर क्रिकेट संघको आठौं साधारणसभा तथा चौथो जिल्ला अधिवेशनको उद्घाटनका लागि केन्द्रको प्रतिनिधिका रूपमा हेटौंडा आएका पाठकलाई शनिबार बिहान अपरिचित युवाहरूले अनुहारमा मोबिल फालेर फरार भएका थिए ।हेटौंडा४ स्थित क्विक ट्वान्टी होटलमा आयोजित अधिवेशनको पहिलो सत्रपश्चात् खाना खाने समयमा रेस्टुरेन्टमा बसिरहेको अवस्थामा स्कुटरमा आएका तीन जना युवाहरूको समूहले उनको अनुहारमा मोबिल फालेर भागेका थिए । प्रहरीले घटनामा संलग्न रहेको आरोपमा आइतबार साँझ दुई जना पक्राउ गरेको हो । पक्राउ पर्ने हेटौंडा१३, वनस्पतिका प्रिन्स भनिने बलवीर लामा र हेटौंडा१९, बस्तीपुरका विशाल गुरागार्इं रहेका छन् । जिल्ला प्रहरी कार्यालय मकवानपुरका प्रहरी नायब उपरीक्षक टेक कार्कीका अनुसार घटनामा संलग्न एक जना अझै फरार छन् । उनको खोजीसमेत भइरहेको छ ।प्रारम्भिक अनुसन्धानमा संघभित्रको आन्तरिक विवादका कारण भएको प्रहरीले जनाएको छ । हामी अनुसन्धानमै छौं । घटनामा संलग्नहरूको पहिचान भइसकेको छ । हामी छिट्टै यथार्थ सार्वजनिक गर्नेछौं, प्रहरी स्रोतका अनुसार घटनाका कारण क्यानको प्रदेशभर सञ्चालन भइरहेको अधिवेशनको नेतृत्व चयनकै कारण हो । क्यानको केन्द्रीय समिति चयनका लागि असोज ५ र ६ गते अधिवेशन हुँदै छ । अधिवेशनको घोषणासँगै जिल्लास्तरमा संघको निर्वाचन तथा प्रदेश प्रतिनिधि छनोट भइरहेको छ । क्यान प्रस्ट रूपमा दुई धारमा विभाजनले विवाद भएको अनुमान प्रहरीको छ । घटनाको समयमा संघ केन्द्रीय सदस्य प्रशान्तविक्रम मल्ल तथा संघ वाग्मती प्रदेश कोषाध्यक्ष अनिल अधिकारीसँगै पाठक थिए । प्रदेश सचिवसमेत रहेका पाठकले यस विषयमा जिल्ला प्रहरी कार्यालय मकवानपुरमै पुगेर घटना भएलगत्तै उजुरी दर्ता गराएका थिए । पाठकले के कारणले आफूमाथि यस्तो व्यवहार भएको भन्ने थाहा नभएको बताए । गफ गरिरहेको समयमा ममाथि पछाडिबाट मोबिल फाल्ने काम भयो । मलाई नै लक्षित हो कि अरूमाथि हो भन्ने यकिन भएको छैन । मैले यस विषयमा प्रहरीलाई जानकारी गराइसकेको छु, उनले आफू नुवाकोटमा अधिवेशनका लागि जाने तयारीमा रहेको र मकवानपुरमा सर्वसम्मत नेतृत्व चयन गर्न आग्रह गरिरहेको समयमा यस्तो घटना भएको बताए ।यो घटना निन्दनीय छ । आयोजकले निर्वाचनको विषयमा प्रहरीलाई जानकारी नै गराएको छैन रहेछ । यो दुःखद् हो । उनले यस्तो गतिविधिले क्रिकेटको समग्र विकासमा समस्या हुने बताउदैं घटनाको निष्पक्ष छानबिन हुनुपर्ने माग गरेका छन् । अधिवेशनको उद्घाटन समारोहमा पाठकले क्रिकेटको विकास गर्नका लागि सर्वसम्मत रूपमा नेतृत्व चयन गर्नुपर्ने धारणा राखेका थिए । वडा प्रहरी कार्यालय हेटौंडाबाट परिचालित भएको टोलीले घटनाको विवरण संकलन गरेको थियो । प्रहरीले होटलमा रहेको सीसीटीभी क्यामराको फुटेज संकलन गरी अनुसन्धान सुरु गरेको थियो । पाठक आइतबार भएको अधिवेशनबाट नुवाकोट जिल्ला क्रिकेट संघको अध्यक्षमा सर्वसम्मत रूपमा चयन भए । मकवानपुर अधिवेशनले संघका केन्द्रीय सदस्य करण महत्रा क्षेत्रीको अध्यक्षतामा सर्वसम्मत नयाँ कार्यसमिति चयन भएको छ । उपाध्यक्षमा ईश्वरप्रसाद मैनाली, सचिव विनोदकुमार बानियाँ र कोषाध्यक्ष धीरज श्रेष्ठ चयन भएका छन् । सदस्यमा कृष्णगोपाल श्रेष्ठ, विनोद प्रधान, साजनकुमार शर्मा, प्रेमबहादुर क्षेत्री, मनीषा चौलागार्इं, अमित राई, राजु गुप्ता, सञ्जोग पोखरेल, नवराज सापकोटा, रवि थापा र अनुपप्रसाद सेनुरिया आएका छन् ।"
श्रेष्ठ वरिष्ठ सल्लाहकारमा,काठमाडौं (कास) एसिया ट्रायथलनका अध्यक्ष फहाद बिन जलाबी बिन अब्दुल अजिजले निलेन्द्रराज श्रेष्ठलाई आफ्नो वरिष्ठ सल्लाहकारमा नियुक्त गरेका छन् । साउदी अरेबियाका राजकुमारसमेत रहेका अजिज अन्तर्राष्ट्रिय ट्रायथलनका प्रभावशाली पदाधिकारी हुन् । पछिल्लो महिना मात्र जापानमा भएको चुनावी साधारणसभाले उनलाई एसिया ट्रायथलनको अध्यक्षमा चुनेको थियो ।त्यसयताको रियादमा बसेको पहिलो कार्यकारी बैठकले श्रेष्ठलाई अध्यक्षको वरिष्ठ सल्लाहकारमा नियुक्त गरेको हो । श्रेष्ठ आफैं नेपाल ओलम्पिक कमिटीका महासचिवसँगै नेपाल ट्रायथलन संघका अध्यक्ष पनि हुन् । अजिज साउदी अरेबिया ट्रायथनका अध्यक्ष पनि हुन् ।
युरो स्कुलको जित,"काठमाडौं (कास) छैटौं बीआईबी भ्यालीस्तरीय अन्तरस्कुल बास्केटबलमा आइतबार ब्वाइजतर्फ युरो स्कुलले रोमाञ्चक जित निकालेको छ । उसले रिभेरा एकेडेमीलाई ३४२६ ले हरायो । यस खेलमा दुई क्वाटर युरोले जित्यो भने दुई रिभराले । चार क्वाटरको स्थिति युरोको पक्षमा ६८, १४७, ४७ र १०४ रह्यो । विजयी टिमका सुध बस्ताकोटीले सर्वाधिक २० अंक बटुले । ब्वाइजतर्फको अर्को खेलमा सेलेब्रेसन कोएडले माउन्ट गौरीशंकरलाई ३९१५ तथा अरुणिमाले ल्यान्डमार्क स्कुललाई ३७११ ले हरायो । गर्ल्सतर्फका खेलमा रिभेराले युरो स्कुललाई २०९ र ल्यान्डमार्कले सेलेब्रेसन कोएडलाई १८११ ले हराए ।"
पीयू कप हुने,काठमाडौं (कास) पूर्वाञ्चल विश्वविद्यालय कप पुरुष फुटसल प्रतियोगिता भदौ १७ देखि २६ गतेसम्म राजधानीमा हुने भएको छ । पूर्वाञ्चल विश्वविद्यालयको आयोजना तथा विराटनगर सिटी एफसीको व्यवस्थापनमा हुने प्रतियोगितामा पूर्वाञ्चल विश्वविद्यालयका सम्बन्धप्राप्त गरेका ३० भन्दा बढी कलेजले प्रतिस्पर्धा गर्ने बताइएको छ । विजेताले १ लाख र उपविजेताले ५० हजार हात पार्नेछन् । व्यक्तिगत विधामा उत्कृष्ट खेलाडीले जनही ५ हजार रुपैयाँ प्राप्त गर्नेछन् ।
