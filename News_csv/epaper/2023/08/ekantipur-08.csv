शीर्षक,विवरण
"ल्हारक्याललाई ६ वर्षअघि अख्तियारको साथ, अहिले सरकारको धाप","०७० वैशाख २५ मा अख्तियार प्रमुख बनेका कार्की साढे ३ वर्षभन्दा बढी पदमा बहाल थिए । ०७३ पुस २४ मा सर्वोच्च अदालतले कार्कीलाई अख्तियार प्रमुख बन्न उच्च नैतिक चरित्र नभएको र सार्वजनिक तहमा बसेर निरन्तर २० वर्ष सेवा नगरेकामा अयोग्य ठहर गर्दै पदमुक्त गरेपछि बस्न्यात कार्यवाहक हुँदै प्रमुख आयुक्त भएका थिए ।विशेष अदालतबाट अख्तियारले मागदाबी गरेभन्दा प्रतिकूल फैसला आएमा पूर्णपाठ आएको ३५ दिनभित्र सर्वोच्चमा पुनरावेदनका लागि जाने अभ्यास हो, अहिले सानातिना मुद्दामा पनि अख्तियार विशेषका फैसलाविरुद्ध पुनरावेदनमा गएको पाइन्छ, एक सचिव भन्छन्, तर खोइ के भएर हो, लामाको हकमा अख्तियारले पुनरावेदन गरेन । जसका कारण गैरकानुनी सम्पत्ति आर्जनको कसुरबाट लामाले उन्मुक्ति पाएको देखिन्छ, त्यसको लाभ अहिले उनले उठाएका छन् । अख्तियारले पुनरावेदन नगरेकैले भ्रष्टाचारजस्तो नैतिक पतन देखिने अभियोगमा विशेषबाट सफाइ पाए पनि सर्वोच्च न्यायालयमा न्यायिक परीक्षण हुन पाएन । विशेष अदालतका पूर्वअध्यक्ष गौरीबहादुर कार्कीले पहिलो पेसीमै यस्ता मुद्दामा फैसला आउनु अपवाद र दुर्लभ भएको बताए । आफैंले दायर गरेको भ्रष्टाचार मुद्दाको विपक्षमा फैसला आउँदा पनि एक तहमाथिको अदालतमा पुनरावेदनमा नजाने अख्तियारको निर्णय अभियुक्त जोगाउन चालिएको शंकास्पद कदम र मिलिभगत भएको उनको भनाइ छ ।राज्यलाई हानिनोक्सानी हुने मुद्दा अरूजस्तो सामान्य होइन, यो देशको, जनताको साझा मुद्दा हो, त्यसैले अदालतमा दायर यस्ता मुद्दाको विपक्षमा फैसला आयो भने एक तह माथिको अदालतमा पुनरावेदन जानुपर्छ, अभियोजन गर्ने निकायको यो जिम्मेवारी हो, दायित्व हो, कार्कीले भने, तर लामाको हकमा अदालत, अख्तियार, सरकारी र प्रतिवादी वकिल सबै एकजुट भए । मिलिभगत र योजनाबद्ध रूपमा उन्मुक्ति दिनकै लागि अख्तियारले पुनरावेदन नगरेको स्पष्ट छ । भ्रष्टाचार मुद्दा चल्नुअघि नै ल्हारक्याल विभिन्न मितिमा तीन वटै दलको सिफारिसमा गुम्बा विकास समितिको अध्यक्ष, सांसद र मन्त्री बनिसकेका थिए । त्यसकै निरन्तरतास्वरूप अख्तियारले लामाका लागि सहज वातावरण बनाइदिएको देखिन्छ । लामालाई भ्रष्टाचारबाहेक हातहतियार, खरखजाना, दोहोरो नागरिकता, वैदेशिक रोजगारी, ठगीलगायत कसुरमा पनि शृंखलाबद्ध रूपमा विभिन्न निकायबाट उन्मुक्ति दिएको देखिन्छ ।लामा ०६५ वैशाख २६ देखि ०६९ जेठ १४ सम्म पहिलो संविधानसभामा एमालेका तर्फबाट समानुपातिक सदस्य थिए । ०६७ चैत २८ मा झलनाथ खनाल नेतृत्वको सरकारमा एमालेले उनलाई अर्थराज्यमन्त्री बनाउँदा चौतर्फी विरोध भयो । लामामाथि दोहोरो नागरिकताको आरोप लागेपछि १४ दिनमै ०६८ वैशाख ८ मा उनलाई खनालले पदमुक्त गरेका थिए । सभासद छँदै दोहोरो नागरिकता प्रकरणमा सरकारले जाँचबुझ आयोग बनाएको थियो । मन्त्रीबाट हटेको भोलिपल्टै सरकारले पूर्वन्यायाधीश भोलाप्रसाद खरेलको अध्यक्षतामा गठन गरेको आयोगले लामामाथि अनुसन्धान गर्ने क्रममा मागिएका कागजात सरकारबाटै उपलब्ध नभएको भन्दै अपूरो प्रतिवेदन बुझाएको थियो । त्यसपछि सरकारले उनलाई आरोपबाट चोख्याएको थियो ।मन्त्रीबाट हटे पनि एमालेमै रहेका उनी दोस्रो संविधानसभाअघि माओवादीमा छिरे । माओवादी अध्यक्ष पुष्पकमल दाहालले ०७१ माघ २५ मा लामालाई सभासद बनाएका थिए । त्यसयता उनी माओवादीमै छन् । उनी हाल प्रधानमन्त्री रहेका पुष्पकमल दाहालनिकट मानिन्छन् । दोस्रो संविधानसभापछि उनी शृंखलाबद्ध रूपमा विभिन्न फौजदारी कसुरका आरोपमा जोडिएका थिए ।वैदेशिक रोजगारी ठगीको कसुरमा पक्राउ परेका लामालाई ०७२ चैत १० मा वैदेशिक रोजगार विभागले ३० लाख धरौटीमा छाडेको थियो । त्यो मुद्दा पछि विभागले पीडितसँग मिलापत्र गराएर टुंग्याएको थियो । त्यसैबीच अख्तियारले उनीमाथि गैरकानुनी सम्पत्ति आर्जनको कसुरमा अनुसन्धान गरेको थियो । अनुसन्धानकै क्रममा ०७२ फागुन ३० मा बैंक खाता र लकर जाँच गर्ने क्रममा इन्भेस्टमेन्ट बैंकको एउटा लकरमा पेस्तोलका १४ राउन्ड गोली फेला परेको थियो । अख्तियारको अनुसन्धान भइरहेका बेला गोली फेला परेपछि काठमाडौं प्रहरीले नियन्त्रणमा लिएर मुद्दा चलायो । तर, हातहतियार तथा खरखजानाको कसुरमा उनलाई चोख्याइयो ।एमाले स्थायी कमिटी सदस्य तथा सांसद रघुजी पन्तले विवादित पृष्ठभूमिका व्यक्तिलाई कोषको उपाध्यक्ष नियुक्त गर्नॅपर्ने राजनीतिक र सांगठनिक कुनै कारण नभएको बताए । उनी त्यो पदका लागि योग्य मानिस होइनन्, लुम्बिनी विकास कोष भनेको शान्तिका लागि काम गर्ने ठाउँ हो, यति विवादास्पद भइसकेको मानिसलाई लैजानु हुँदैन, पन्तले भने, त्यसमा गरिने नियुक्तिले नै शान्ति र संयमताको सन्देश दिनुपर्छ ।कांग्रेस शक्तिमा हुँदा गुम्बा विकास समितिमा गएको, एमाले शक्तिमा हुँदा नेतृत्वलाई गलत प्रभावमा पारेर संविधानसभामा सदस्य र मन्त्री भएको र पछि माओवादी सांसद हुँदै हाल उपाध्यक्ष बनेको भन्दै उनको नियुक्ति संसारका लागि नराम्रो सन्देश भएको पन्तको टिप्पणी छ । उनलाई सांसदमन्त्री बनाउँदा त्यसविरुद्ध हामीले पार्टीभित्र आवाज उठायौं, उपयुक्त भएन भनेर भन्यौं, मन्त्रीबाट हटाइयो, पटकपटक विवादमा परेको मानिस हो, पन्तले भने, यस्तो मान्छेको नियुक्तिले राष्ट्रियअन्तर्राष्ट्रिय रूपमा नराम्रो सन्देश गयो । सत्तारूढ नेकपा एकीकृत समाजवादीका उपमहासचिव विजय पौडेलले लुम्बिनीमा विवादास्पद व्यक्तिलाई नियुक्त गर्नॅ गलत भएको प्रतिक्रिया दिए । यो गलत भयो, नेपालमा मात्रै नभएर विश्वकै लागि सन्देश दिने ठाउँ हो लुम्बिनी, यो ठाउँमा लामाको नियुक्ति गलत छ, सरकारले सच्याउनुपर्छ, उनले भने । सत्तारूढ कांग्रेसकी सांसद कमला पन्तले पनि विवादित व्यक्तिलाई लुम्बिनी क्षेत्र विकास कोषमा लैजाने निर्णय गलत भएको बताइन् । सरकारले विवादास्पद मानिसलाई लुम्बिनीमा नियुक्त गर्नॅपर्ने के बाध्यता आइलाग्यो, त्यो विषयमा जवाफ चाहिन्छ, उनले भनिन्, जसलाई नियुक्त गरिएको छ, उहाँ पहिलेदेखि विवादमा पर्नॅभएको व्यक्ति हो । पीएचडी गरेको मानिस खोजेको हो भने अरू पनि थिए होलान् । मानिस नै नपाएको जस्तो गरी नियुक्ति भयो । संसारभरले चासो लिने पवित्रस्थलमा विवादास्पद व्यक्ति ल्याउनु हुन्न ।आफ्नो नियुक्तिलाई लिएर विवाद भएपछि लामाले सोमबार पत्रकार सम्मेलन गरी असन्तुष्टि जनाएका थिए । आफ्नो क्षमता र भिजन भएरै लुम्बिनीमा सरकारले नियुक्ति दिएको उनको जिकिर छ । नेपालमा दूधले धोएको व्यक्ति को छ र ? अनि हामी सबै अपराध, हामी सधैं विवादास्पद व्यक्ति ? त्यो त हुन सक्तैन नि, उनले भने, मविरुद्ध कतै, कुनै ठाउँमा मुद्दा छैन, अदालत, अख्तियार सबैबाट क्लिनचिट पाएको व्यक्ति हुँ म, उनले भने, जहिल्यै पनि विवादास्पद व्यक्ति, आपराधिक व्यक्ति ? अब अदालतको के काम भयो ?उनले आफू क्षमतावान भएरै लुम्बिनीमा नियुक्ति पाएको दाबी गरे । क्षमतावानहरू नै सांसद हुन्छन् नि, मेरो पनि केही क्षमता होला, केही पहिचान होला, केही पृष्ठभूमि होला, केही काम गर्ने लक्ष्यउद्देश्य होला, यसबाहेक दोस्रो कुनै कारण छैन । पूर्वन्यायाधीश कार्कीले नैतिक पतन देखिने कसुरमा पटकपटक मुछिएको व्यक्तिलाई शान्तिको केन्द्रमा लैजाने निर्णय नै अनैतिक र निर्लज्ज रहेको बताए । ०६५ पछि एमालेबाट र माओवादीबाट सांसद र मन्त्री भएका लामा त्यसअघि कांग्रेस र राप्रपाबाट पनि लाभको पदमा पुगेको देखिन्छ ।हाल कांग्रेस सभापति रहेका तत्कालीन प्रधानमन्त्री शेरबहादुर देउवा नेतृत्वको सरकारले लामालाई ०५८ पुस १९ मा गुम्बा विकास समितिको अध्यक्ष नियुक्त गरेको थियो । ०६० पुस १८ सम्म उनी पदमा बहाल रहे । योबीच देउवा सरकार हटेर राप्रपाका लोकेन्द्रबहादुर चन्द र सूर्यबहादुर थापा प्रधानमन्त्री बन्दा उनको पद कायम रह्यो । ०६० माघ ६ सम्म सोही पदमा बहाल रहे । त्यही वर्षको अर्को महिना माघ ६ मा पुनः सोही पदमा नियुक्त उनी ०६३ माघ ५ सम्म कायम रहे ।थापा प्रधानमन्त्रीबाट हटेर देउवा पुनः प्रधानमन्त्री बन्दा लामाले निरन्तरता पाइरहे । यो अवधिमा त झनै राजा ज्ञानेन्द्रको निरंकुश शासन अन्त्य भई मुलुकमा लोकतन्त्र बहाली भइसकेको थियो । तर, लामाको नियुक्तिलाई भने व्यवस्था परिवर्तनको आन्दोलनले छोएन । बरु उनको दलसँगको हिमचिम उकालो लाग्यो । त्यसयता जुन दलमा लाभको पद मिल्छ, उनी उतै लाग्ने गरेको देखिन्छ । भ्रष्टाचारविरुद्ध चालिएका कदममा सरकारले जनस्तरबाटै समर्थन पाइरहेका बेला विवादास्पद लामाको नियुक्तिले भने सुशासन सरकारको देखाउने चाल मात्रै हो भन्ने शंका पैदा गरिदिएको छ ।"
ल्हारक्याल नियुक्तिले माओवादीभित्रै मतभेद,"उहाँ (लामा) विगतमा सांसद, माओवादीको केन्द्रीय सदस्य भइसकेको हुनाले धेरै रहस्यको विषयचाहिँ होइन, नेता लेखनाथ न्यौपानेले भने, स्वच्छ छवि भएका व्यक्ति नियुक्त नगरी विवादित व्यक्ति खोज्नुचाहिँ प्रश्न हो । कानुनी झमेला हुनुनहुनु अर्कै विषय हो, उनले भने, यसले पार्टी शुद्धीकरणमै गम्भीर प्रश्नचाहिँ उठाउनेछ ।अर्का केन्द्रीय सदस्य सरल सहयात्री पौडेलले केन्द्रीय सदस्य भइसकेको व्यक्तिलाई माओवादीले सम्हालेको मन्त्रालयले नियुक्त गर्नु अस्वाभाविक नभए पनि प्रश्न भने उठेको बताए । अरू पार्टी र स्वतन्त्र नागरिकले विवादरहित व्यक्ति नियुक्त गरेको भए उचित हुने विचार व्यक्त गर्नु अन्यथा होइन, उनले भने, मन्त्रिपरिषद्ले नियुक्त गरेकाले सरकार नै यसको जवाफदेही हुने हो ।लामा शनिबार सकिएको केन्द्रीय समिति बैठकमा सहभागी भएका थिए । ०६९ देखि माओवादीको सम्पर्कमा आएका लामाले त्यस बेलादेखि अध्यक्ष पुष्पकमल दाहाललगायत वरिष्ठ नेताहरूसँग नजिकको सम्बन्ध राख्दै आएका थिए । ०७० को संविधानसभा निर्वाचनमा उनलाई माओवादीले समानुपातिक सभासद बनाएको थियो । माओवादी हेडक्वार्टर निकट रहेर उनले पार्टीलाई सहयोग गर्दै आएको बताए । ०६९ मा माओवादीको केन्द्रीय सदस्य भएका उनी ०७५ मा एमालेसँग एकता भई बनेको नेकपामा भने परेनन् । नेकपा विभाजनपछि ०७८ पुसमा भएको माओवादीको महाधिवेशनमा पुनः केन्द्रीय सदस्यमा मनोनयन भए । एक केन्द्रीय सदस्यका अनुसार दाहालसमक्ष उनको सिधै पहुँच र प्रभाव छ । जसका कारण उनी जतिसुकै विवादित भए पनि प्रभावमा रहिरहन्छन् । लुम्बिनी विकास कोषको उपाध्यक्ष नियुक्ति हुनुको मुख्य कारण यही हो, ती सदस्यले भने ।"
आँखा पाक्ने रोगले धमाधम विद्यालय बन्द,"सातायता देखिएको आँखा पाक्ने रोग व्यापक भएपछि सोमबारदेखि धनकुटाका अधिकांश संस्थागत विद्यालय बन्द छन् । धनकुटा६ स्थित बालसंसार बोर्डिङ स्कुलमा आइतबार एकै दिन एक सय बढी विद्यार्थी आँखा पाक्ने समस्याका कारण अनुपस्थित भएपछि आकस्मिक रूपमा बन्द गरिएको प्रिन्सिपल दिनेश अधिकारीले बताए । विद्यालय शुक्रबारसम्मका लागि बन्द गरिएको हो । तमोर भ्याली बोर्डिङ स्कुल पनि विद्यार्थीमा पनि संक्रमण देखिएपछि बन्द गरिएको छ । जोखिमको अवस्था हेरेर बिदा समायोजन हुने गरी बन्द गर्न सूचना गरेको नगरका शिक्षा शाखा प्रमुख नगेन्द्रमणि श्रेष्ठले बताए । शिक्षा विकास तथा समन्वय इकाई केन्द्र प्रमुख मोहन राईका अनुसार सात वटै पालिकाका विद्यालयमा प्रकोप देखा परेको छ । पछिल्लो समयमा डेंगी तथा आँखा पाक्ने समस्या बढ्दै गएकाले सजग रहन तथा औषधि व्यवस्थापनमा समन्वय गर्न पालिकाका शिक्षा शाखामा पत्राचार गरिएको स्वाथ्य कार्यालय प्रमुख गोकुल भण्डारीले बताए । जहाँ प्रकोप बढ्दो छ, त्यहाँको अवस्थाका आधारमा विद्यालय बन्द गर्न पत्राचार गरिएको छ, भण्डारीले भने । शिक्षा निर्देशनालयका निर्देशक कृष्ण पोखरेलका अनुसार कोशी प्रदेशका सबै जिल्लाका विद्यालयमा आँखा पाक्ने समस्या देखिएको छ । उनले विराटनगर महानगरभित्रका विद्यालय पनि दुई दिन बिदा गरिएको बताए । धनकुटास्थित डारामप्रसाद पोखरेल आँखा अस्पतालमा एक सातादेखि दैनिक औसत एक सयभन्दा बढी बिरामी आँखा पाक्ने समस्या लिएर पुग्ने गरेका छन् । बिरामी बढ्दै जाँदा औषधि अभाव भएको अस्पतालले जनाएको छ । आँखा रातो हुने, चिलाउने, पानी बग्ने तथा पोल्नेजस्ता समस्या लिएर बिरामीको चाप बढ्दै गएको अस्पतालका डा समीर चापागाईंले बताए । स्वास्थ्य कार्यालय प्रमुख गोकुल भण्डारीका अनुसार उक्त अस्पतालमा औषधि अभाव भए पनि बजारमा पर्याप्त छ । सिन्धुलीको कमलामाई नगरपालिकाले पनि आँखा पाक्ने रोग फैलिन नदिन पाँच दिनका लागि विद्यालय बन्द गरेको छ । सिन्धुली अस्पताल परिसरमा रहेको सामुदायिक आँखा उपचार केन्द्रले दैनिक तीन सयसम्म बिरामी आँखा उपचारका लागि आउने गरेको जनाएको छ । सिन्धुली अस्पतालका व्यवस्थापक विमल श्रेष्ठका अनुसार आँखा उपचार केन्द्र र अस्पताल दुवै ठाउँमा उपचार भइरहेको छ । धेरैजसो बिरामी मेडिकलतिर गइरहेका छन् । चिकित्सकसँग जँचाउन पालो पर्खिनुपर्ने भन्दै बिरामी मेडिकलतिर लागेका हुन् ।कमलामाईका सबै विद्यालय सोमबारदेखि शुक्रबारसम्मका लागि बन्द गरिएको नगर प्रमुख उपेन्द्रकुमार पोखरेलले बताए । विद्यार्थीशिक्षकहरू आँखा पाक्ने रोगबाट ग्रसित भएकाले फैलिन नदिन विद्यालय बन्द गर्नुपरेको नगर प्रमुख पोखरेलको भनाइ छ । सिन्धुली अस्पताल तथा सदरमुकामका मेडिकलहरूमा तीनचार दिनयता आँखा पाक्ने रोगको औषधि लिनेको भीड छ । नगरपालिकाले सरसफाइ, चस्माको प्रयोग र भीडभाडमा नजान अनुरोध गरेको छ ।गोरखामा पनि एक सातायता आँखा पाक्ने रोगका बिरामी बढेका छन् । जाँचका लागि आएका मध्ये ६० प्रतिशतमा आँखा पाक्ने समस्या देखिएको छ । एक सातायता केन्द्रमा आँखा परीक्षण गराउन आएका ४ सय ९३ मध्ये २ सय ९५ जनामा आँखा पाक्ने समस्या देखिएको केन्द्रका प्रशासकीय अधिकृत विश्वप्रकाश अर्यालले बताए । बिरामीमध्ये बढीजसो बालबालिका छन् । दुई सातायता पूर्वी नवलपरासीमा बिरामी बढेपछि दुई स्थानीय तहका विद्यालयमा चार दिन बिदा दिइएको छ । कावासोती नगरपालिका र हुप्सेकोट गाउँपालिकाले सोमबारदेखि चार दिनका लागि विद्यालय बन्द गरेका हुन् । जिल्ला अस्पतालका सूचना अधिकृत छवि सुवेदीका अनुसार जिल्ला अस्पतालमा दैनिक ३० देखि ४० जना बिरामी आँखाको समस्या लिएर आउने गरेका छन् । त्यसरी आउनेमा विद्यार्थी धेरै छन् । जिल्लाभरि यो रोगबाट हालसम्म ७ देखि ८ हजार जना संक्रमित भएको अनुमान छ । रमेशकुमार पौडेल (चितवन), रमेशचन्द्र अधिकारी (धनकुटा), राजकुमार कार्की (सिन्धुली), हरिराम उप्रेती (गोरखा) र नारायण शर्मा (पूर्वी नवलपरासी)"
कूटनीतिक मर्यादासम्बन्धी विवादमा राजदूत पौडेल,"(काठमाडौं)मलेसियाका लागि नेपाली राजदूत डिल्लीराज पौडेलमाथि दुई मुलुकबीचको श्रम सम्झौता र कूटनीतिक मर्यादाविपरीत काम गरेको आरोप लागेको छ । श्रम सम्झौताविपरीतका गतिविधिमा चासो राख्दै श्रम, रोजगार तथा सामाजिक सुरक्षा मन्त्रालयले परराष्ट्र मन्त्रालयलाई पत्र लेखेर दूतावासको प्रतिक्रया उपलब्ध गराइदिन भनेको छ । राजदूत पौडेलको समन्वयमा पूर्वप्रधानमन्त्री माधवकुमार नेपाल र मलेसियाका गृहमन्त्री सैफुउद्दिन नासुसन इजमाइलबीच गत जुलाई २५ (साउन ९) मा भएको शिष्टाचार भेटका क्रममा गरिएको प्रस्तावका विषयमा श्रम मन्त्रालयले विशेष चासो राखेको हो । उक्त भेटमा राखिएको ८ बुँदे प्रस्ताव नेपाल र मलेसियाबीचको श्रम सम्झौताविपरीत रहेको श्रम मन्त्रालयले जनाएको छ । श्रम मन्त्रालयले गत बिहीबार परराष्ट्रमा पठाएको पत्रमा दूतावासबाट मलेसियाको उच्च तहमा भएका भेटघाटछलफल र शून्य लागतका मागपत्र दुई महिनादेखि रोकिएको विषयमा दूतावासको प्रतिक्रिया मागिएको छ । मलेसियाका गृहमन्त्री इजमाइलसँगको भेटमा पूर्वप्रधानमन्त्री नेपालले राजदूत पौडेलले बनाइदिएको टकिङ नोट मा छलफल गरेका थिए । सार्वजनिक भएको टकिङ नोटमा मलेसियालाई आवश्यक पर्ने गुणस्तरीय श्रमिक उत्पादन गर्न नेपालमा मलेसियाको आधिकारिक तालिम केन्द्र स्थापना गर्नुपर्ने, सुरक्षा जाँच, मेडिकल परीक्षण र प्रवेश भिसामा लाग्ने शुल्क हटाउनुपर्ने र सरकारी संयन्त्रमार्फत नै सुरक्षा गार्ड भर्ना गर्नुपर्ने विषयलाई मुख्य रूपमा उठाइएको थियो । उक्त भेटमा यी विषय उठाउनु कूटनीतिक मर्यादाविपरीतसमेत रहेको श्रम मन्त्रालयले जनाएको छ । नेपाल र मलेसियाबीच भएको श्रम सम्झौताको समय सकिँदै छ । सम्झौतालाई थप प्रभावकारी बनाउनका लागि उठाउनुपर्ने विषयका लागि दुई देशको संयुक्त प्राविधिक समितिको बैठक बस्ने प्रावधान छ । जे विषय उठाउने हो, त्यसमा दूतावासले श्रम मन्त्रालयलाई सिफारिस गर्न सक्छ । तर, आफैंले प्राविधिक विषय उठाउन मिल्दैन, श्रम सचिव केवलप्रसाद भण्डारीले कान्तिपुरलाई भने, जे विषय बाहिर आएका छन्, त्यसमा के हो भनेर हामीले दूतावासको आधिकारिक धारणा मागेका छौं ।मलेसिया नेपाली श्रमिकको प्रमुख गन्तव्य मुलुक हो । गत आर्थिक वर्षमा खाडीमा रोजगारीको अवसर खुम्चिएको बेला नेपाली श्रमिकका लागि मलेसिया पहिलो गन्तव्य बनेको थियो । मलेसियाले २ लाख १९ हजार नेपालीलाई रोजगारी दिएको छ । गत वर्ष रोजगारीका लागि पहिलो पटक श्रम स्वीकृति लिएका मध्ये ४४३९ प्रतिशत मलेसिया गएका थिए । कोभिड महामारीपछि यति धेरै रोजगारी कुनै पनि गन्तव्य देशले दिएको थिएन । मलेसियाको न्यूनतम तलब खाडी मुलुकमा बढी न्यूनतम तलब १५ सय रिंगेट (४२ हजार रुपैयाँ) तोकिएको छ । २०७५ कात्तिक ११ मा श्रम सम्झौताको म्याद आउँदो कात्तिकमा सकिँदै छ । सम्झौताको म्याद सकिन लागेका बेला अपारदर्शी गतिविधि बढिरहेको छ । मलेसियालाई आवश्यक पर्ने गुणस्तरीय श्रमिक उत्पादन गर्न नेपालमा मलेसियाको आधिकारिक तालिम केन्द्र स्थापना गर्नुपर्ने प्रस्तावलाई वैदेशिक रोजगार व्यवसायीले नयाँ सिन्डिकेट खडा गर्न खोजिएको अर्थ लगाएका छन् । नेपालमा मलेसियाको तालिम केन्द्र खोल्ने र त्यसको आडमा एकलौटी हिसाबले श्रमिक पठाउने योजना पहिलादेखि नै सुनिँदै आएको थियो । पूर्वप्रधानमन्त्री नेपालको भेटमा गरिएको प्रस्तावले त्यसलाई पुष्टि गर्यो, नेपाल वैदेशिक रोजगार व्यवसायी संघका अध्यक्ष राजेन्द्र भण्डारीले भने, सत्तापक्षीय नेताका रूपमा पूर्वप्रधानमन्त्री नेपाललाई अगाडि सारेर राजदूतले सीमित व्यवसायीको स्वार्थ पूरा गर्न खोजेको देखिन्छ । यो अत्यन्तै विवादास्पद भूमिका हो ।सुरक्षा जाँचसहितको मेडिकल परीक्षण (बायो मेडिकल) र प्रवेश भिसामा लाग्ने शुल्क हटाउनुपर्ने प्रस्ताव कूटनीतिक मर्यादाविपरीत रहेको श्रम मन्त्रालयको रोजगार समन्वय महाशाखाका प्रमुख राजीव पोखरेल बताउँछन् । टुंगो लागिसकेको यो विषयलाई राजदूत पौडेलले बल्झाउन खोजेको मन्त्रालयको बुझाइ छ । श्रम सम्झौता अघि यो विषय टुंग्याउन मलेसियाको रोजगारी १८ महिना अवरुद्ध भएको थियो । श्रम सम्झौता र संयुक्त प्राविधिक समितिको बैठकमा रोजगारदाताले नै ती शुल्क भुक्तानी गर्ने भएपछि मलेसिया खुलेको थियो, पोखरेलले भने, त्यही सर्तमा श्रमिकको भर्ना प्रक्रिया भइरहेको छ । भर्ना प्रक्रियासँग सम्बन्धित अन्य विषय औपचारिक छलफलमा छैन । मलेसियाका लागि मापदण्ड पुगेका ३६ स्वास्थ्य संस्थाबाट श्रमिकको स्वास्थ्य परीक्षण भइरहेको छ । मलेसिया सरकारले श्रमिक लिने १४ देशमध्ये नेपालमा मात्र श्रमिकका लागि रोजगारदाता भुक्तानी नीति लागू गरेको छ । यहाँ लागेको स्वास्थ्य परीक्षण शुल्क पहिलो महिनाको तलबसँगै फिर्ता गर्ने नीति कार्यान्वयनमा छ । मलेसिया र खाडी जाने श्रमिकका लागि शुल्कमा एकरूपता गरिएको छ । स्वास्थ्य परीक्षणमा पास नभएसम्म मलेसियाबाट भिसा जारी हुँदैन । काठमाडौंस्थित मलेसियाली दूतावासले रोजगारदाताले पहिलो महिनामा स्वास्थ्य परीक्षणको शुल्क उपलब्ध नगराए श्रम कार्यालयमा उजुरी गर्न पाइने व्यवस्था गरेको छ ।सरकारी संयन्त्रमार्फत सुरक्षा गार्डको भर्ना गर्ने दूतावासको प्रस्ताव पनि विवादित बनेको छ । मलेसियाले नेपालबाट मात्रै निजी क्षेत्रका लागि सुरक्षागार्ड लिँदै आएको छ । सुरक्षा गार्डको भर्ना श्रम सम्झौताअनुसार नै भइरहेको छ । मलेसियाको सरकारी तहमा उठाइने प्रस्तावहरूका विषयमा श्रम मन्त्रालयसँग छलफल हुनुपर्छ, मन्त्रालयको रोजगार समन्वय महाशाखाका प्रमुख पोखरेलले भने, हामीबीच एउटै स्वर हुनुपर्छ । फरक स्वर जाँदा कूटनीति कमजोर देखिन्छ । वैदेशिक रोजगार व्यवसायीका अनुसार सुरक्षा गार्ड र सफाइ श्रमिक लैजाने रोजगारदाताले राजदूत पौडेलसँग नभेटेसम्म मागपत्र प्रमाणीकरण हुँदैन । सुरक्षा गार्ड र सफाइ श्रमिक लैजाने रोजगारदाताले अनिवार्य रूपमा राजदूतको अन्तर्वार्ता पास गर्नुपर्छ । त्यो अन्तर्वार्ता केका लागि भन्ने कुरा छर्लङ्ग छ, संघका अध्यक्ष भण्डारीले भने, अर्कातर्फ शतप्रतिशत शून्य लागतमा लैजाने सुनिश्चित हुँदा पनि राजदूतको स्वार्थ नमिलेसम्म प्रमाणीकरण हुँदैन । राजदूत पौडेलले रद्द भइसकेको मागपत्र गत जनवरीमा ब्युँताउँदा स्टार डोमेन रिसोर्सेस कम्पनीमा गएका तीन सय नेपाली श्रमिक अलपत्र परेका थिए । दूतावासका तत्कालीन श्रम काउन्सिलर दीपक ढकालले कम्पनीको आधिकारिकता र रोजगारी दिन सक्ने हैसियत नभएको भन्दै मागपत्र रद्द गरिदिएका थिए । गत डिसेम्बर २१ मा ढकाल नेपाल फर्केपछि पौडेलले जनवरी १३ मा म्यानपावर कम्पनीमार्फत ५ सय ५५ जना श्रमिक ल्याउन पाउने गरी मागपत्र प्रमाणीकरण गरेका थिए । उक्त कम्पनीमा अलपत्र श्रमिकलाई मलेसियाको श्रम विभाग (जेटीके) मार्फत दोस्रो कम्पनीमा स्थानान्तरण गरिएको थियो । परराष्ट्रमन्त्री एनपी साउदले यस प्रकरणमा निष्पक्ष छानबिन गर्ने प्रतिबद्धता जनाएका थिए । तर छानबिन अघि बढेन । राजदूत फस्ने डर भएपछि डोमेनमा अलपत्र भएका सबै नेपाली श्रमिकलाई जेटीकेमार्फत अन्य कम्पनीमा लगेर रोजगारी दिइयो, संघका अध्यक्ष भण्डारीले भने, क्वाङ ली इन्डस्ट्रिजमा झन्डै २ सय १० जना नेपाली श्रमिकलाई काम दिन नसकेपछि जबर्जस्ती नेपाल फर्काइयो । राजदूत पौडेल भने आफूमाथि लागेका आरोपहरू तथ्यपरक नभएको दाबी गर्छन् । नेपाली श्रमिकको नियुक्तिसम्बन्धमा नेपाली दूतावासका तर्फबाट कुनै नयाँ प्रस्ताव पेस गरिएको छैन, उनले भने, श्रम सम्झौताविपरीत कार्य गरिएको छैन । उनले श्रम सम्झौताको प्रभावकारी कार्यान्वयनका लागि आफूले पहल गरिरहेको वताए । म नेपाली श्रमिकको हित र सुरक्षामा केन्द्रित छु, उनले भने, पदीय हैसियत बाहिर गएर कसैको स्वार्थ पूरा गर्ने कोसिसमा लागेको छैन ।"
बिलियन क्लबमा बार्बी,"न्युयोर्क (एजेन्सी) प्रदर्शनको १७ दिनमा हलिउड फिल्म बार्बी बिलियन डलर क्लबमा प्रवेश गरेको छ । बार्बी ले आइतबारसम्ममा विश्वभर १०३१ बिलियन अमेरिकी डलर कलेक्सन गरेको छ । फोर्ब्सका अनुसार फिल्मले उत्तर अमेरिकाबाट ४ सय ५९ मिलियन डलर र अन्तर्राष्ट्रिय बजारबाट ५ सय ७२ मिलियन डलर कलेक्सन गरेको हो । ग्रेटा गरविग निर्देशित फिल्म प्रदर्शनको तेस्रो सातामा पनि लगातार अन्तर्राष्ट्रिय बजारको शीर्षस्थानमै छ । अन्तर्राष्ट्रिय सञ्चार माध्यमका अनुसार बार्बी अझै पनि कम्तीमा तीन दर्जन ठूला अन्तर्राष्ट्रिय बजारमा शीर्षस्थानमा छ । योसँगै यस वर्ष (२०२३) मा बिलियन डलरभन्दा बढी कलेक्सन गर्ने बार्बी दोस्रो फिल्म बनेको छ । यसअघि यसै वर्ष द सुपर मारियो ब्रोज ले बिलियन डलरभन्दा बढीको व्यापार गरेको थियो । तर महिलाको एकल निर्देशनमा बनेको फिल्मले बिलियन डलरभन्दा बढी कलेक्सन गरेको यो पहिलोपटक हो । यसअघि महिलाले निर्देशन गरेका फ्रोजन, फ्रोजन२ र क्याप्टेन मार्भल फिल्म बिलियन डलर क्लबमा प्रवेश गरेका थिए । तर ती फिल्ममा महिलाहरू सहनिर्देशक थिए ।"
अमेरिकी राष्ट्रपति निक्सनद्वारा राजीनामा,"सन् १९७४ मा आजकै दिन (अगस्ट ८) मा अमेरिकी राष्ट्रपति रिचार्ड निक्सनले राजीनामा दिएका थिए । वाटरगेट काण्ड का कारण झन्डै महाभियोग सामना गर्नुपर्ने भएपछि उनी राजीनामा गर्न बाध्य भएका थिए ।सन् १९६९ मा राष्ट्रपति भएका निक्सनको पहिलो कार्यकाल सफल भएको मानिन्छ । पहिलो कार्याकालमा निक्सनले सोभियत संघ, चीन तथा कतिपय अरब देशसँगको सम्बन्ध सुधार गरेका थिए । जसका कारण उनी जुनसुकै हालतमा दोस्रो कार्यकाल राष्ट्रपति हुन चाहन्थे । त्यसैले उनले सन् १९७२ जुन १७ मा वासिङ्टन डीसीको वाटरगेट कम्प्लेक्समा रहेको डेमोक्रेटिक पार्टीको राष्ट्रिय समितिमा आफ्ना सुरक्षा संयोजकसहित पाँच जनालाई सुराकीका लागि खटाए । निक्सनले खटाएको टोलीले थुप्रै कागजातहरू चोरेका थिए । तर उनीहरू पक्राउ परेपछि घटना ढाकछोप गर्न निक्सनले राज्य संयन्त्रको अधिकतम दुरुपयोग गरे । तर वासिङ्टन पोस्टका पत्रकारहरू बब उडवार्ड र कार्ल बर्नस्टिनले खोजमूलक समाचार गरेपछि निक्सनको कर्तुत बाहिरियो । पछि सर्वोच्च अदालतको आदेशअनुसार निक्सन सुराकी गरेर खिचिएका टेप र कागजात बुझाउन बाध्य भए । त्यसका साथै, सिनेटको न्यायिक समिति र हाउस अफ रेप्रिजेन्टेटिभ्सले उनीविरुद्ध महाभियोगको प्रस्ताव अघि बढाएको खण्डमा आफू बर्खास्तमा पर्ने निश्चित भएपछि राष्ट्रको नाममा सम्बोधन गर्दै निक्सनले राष्ट्रपति पदबाट राजीनामा दिएका थिए । उनको राजीनामासँगै तत्कालीन उपराष्ट्रपति जेराल्ड फोर्डअमेरिकाको राष्ट्रपति बने । पछि फोर्डले आफ्नो संवैधानिक शक्ति प्रयोग गर्दै निक्सन सजाय हुनबाट बचाएका थिए । निक्सनको८१ वर्षको उमेरमा १९९४ को अप्रिल २२ मा मृत्युभएको थियो ।"
भारतको 'चन्द्रमा दौड,"(काठमाडौं) भारतको चन्द्रयान३ चन्द्रमाको कक्षमा पुगेको छ । गत असार २९ गते दक्षिण भारतमा अवस्थित सतिश धावन अन्तरिक्ष केन्द्रबाट प्रक्षेपण गरिएको एलभीएम३ रकेटले चन्द्रयानलाई अन्तरिक्षमापुर्याएको हो ।भारतीय अन्तरिक्ष संस्था इसरोका अनुसार चन्द्रयान३ लाई चन्द्रमाको कक्षमा पुग्न २२ दिन लागेको हो । भारतीय समयअनुसार यो यान शनिबार राति ७ बजेर १५ मिनेटमा चन्द्रमाको कक्षमा पुगेको हो । इसरोले चन्द्रमा कक्ष नजिकैबाट चन्द्रयान३ ले लिएको भिडियो सार्वजनिक गरेको छ । चन्द्रमाको कक्षमा पुग्नुअघि चन्द्रयान३ ले उक्त भिडियो लिएको थियो । यानले खिचेको भिडियो इसरोले आइतबार सार्वजनिक गरेको हो । चन्द्रमाको कक्षको दूरी घटाउने क्रममा (रिडक्सन अफ अर्बिट) गर्नुअघि चन्द्रयान३ ले लिएको भिडियो सार्वजनिक गरिएको हो । भारतले अन्तरिक्षयानलाई चन्द्रमाको अर्बिट (कक्ष) मा सफलतापूर्वक पुर्याएको यो तेस्रो पटक हो । इसरोले यसअघि नै अगस्ट ५ मा चन्द्रयान३ चन्द्रमाको कक्षमा पुग्ने बताएको थियो । चन्द्रयानलाई अगस्ट २३ मा चन्द्रमाको सतहमा अवतरण गराउने इसरोका वैज्ञानिकहरूको तयारी छ । भारतले चन्द्रयान३ चन्द्रमाको दक्षिणी ध्रुवमा अवतरण गराउँदै छ । यो क्षेत्रमा हालसम्म कुनै पनि मुलुकका यान पुगेका छैनन् । चन्द्रमाको सतहमा यसअघि अमेरिका, रुस र चीन मात्रै पुगेका छन् । भारतको यो मिसन सफल भएमा चन्द्रमाको सतहमा पुग्ने चौथो मुलुक बन्नेछ । चार वर्षअघि चन्द्रयान२ चन्द्रमामा अवतरण गर्ने क्रममा दुर्घटना भएपछि त्यसलाई थप पुरस्कृत गर्दै भारतले चन्द्रयान३ बनाएको हो । इसरोले दुर्घटना हुन सक्ने सबै किसिमको अवस्था परीक्षण गरेर प्रक्षेपण गरेको छ । यो मिसनका लागि सेन्सर, एलगोरिदिम, इन्जिन, क्याल्कुलेसनलगायतका सबै किसिमका कमजोरी अध्ययन गरिएको हो । चन्द्रयानको अवस्था सामान्य रहेपछि आइतबार राति कक्षको दूरी घटाउँदै (रिडक्सन अफ अर्बिट) चन्द्रयान३ लाई चन्द्रमामा अवतरण गराउँदा अपनाउनुपर्ने कार्यविधिअनुसार काम भइरहेको जनाइएको छ ।भारतले चन्द्रयान३ मिसनका लागि ६ सय १५ करोड भारतीय रुपैयाँ खर्चेको प्रारम्भिक अनुमान छ । मिसनले चन्द्रमाको थप अध्ययनमा सघाउ पुग्ने बताइएको छ । त्यस्तै त्यहाँको रासायनिक र प्राकृतिक अवस्थाबारे पनि अध्ययन गरिने जनाइएको छ । चन्द्रयान३ लाई पृथ्वीको कक्षसम्म पुर्याएको एलभीएम३ रकेट ४३५ मिटर अग्लो छ । यसलाई फ्याट ब्वाई नामले समेत चिनिन्छ । यो भारतको सबैभन्दा ठूलो र धेरै भार बोक्न सक्ने रकेट हो । इसरोका अनुसार यसले यसअघि ६ वटा मिसन सफल पारिसकेको छ ।"
शिक्षा विधेयकले पालिकाको अधिकार खोस्दै,"(काठमाडौं)विद्यालय शिक्षासम्बन्धी विधेयक २०८० मा रहेको जिल्ला शिक्षा कार्यालय ब्युँताउने र स्थानीय तहको अधिकार खुम्च्याउने व्यवस्थाप्रति सरोकारवालाले आपत्ति जनाएका छन् । जिल्ला शिक्षा कार्यालय राख्दा स्थानीय तहको संवैधानिक अधिकार कटौती हुने उनीहरूले बताएका छन् । मन्त्रिपरिषद्बाट गत साता पारित र संसद्मा पेस हुने प्रक्रियामा रहेको विधेयकमा ७७ वटै जिल्लामा रहने शिक्षा कार्यालयको काम र कर्तव्य पनि तोकिएको छ । २०७५ पछि शिक्षा कार्यालय र विभागको नाम परिवर्तन गरी शिक्षा विकास तथा समन्वय इकाइ र शिक्षा तथा मानवस्रोत विकास केन्द्र नामकरण गरिएको थियो । संविधानले नै माध्यमिक शिक्षा (कक्षा १२) सम्मको अधिकार स्थानीय तहलाई दिइसकेको अवस्थामा सरकारले शिक्षा विधेयकमार्फत पुनः जिल्ला शिक्षा कार्यालय र शिक्षा विभाग नामकै संरचना ब्युँताउन खोजेको हो । राष्ट्रिय सभा सदस्य एवं संघीयताविद् खिमलाल देवकोटा स्थानीय तह र प्रदेशको अधिकारसँग बाझिने खालका कुनै पनि संरचना जिल्लामा राख्न नहुने बताउँछन् । शिक्षा मन्त्रालयले विधेयकमा जिल्ला शिक्षा कार्यालय राखेर ठूलो उपलब्धि ठानेको होला । संघीयताविरोधी यो प्रावधानलाई कुनै पनि हालतमा संसद्बाट पास गर्न दिइने छैन, उनले सामाजिक सञ्जालमा लेखेका छन्, भुइँको टिप्न खोज्दा खल्तीको नपोखिएला भन्न सकिन्न, मन्त्रालयको बेलैमा ध्यान जाओस् । संविधानले चिनेको र संविधानले काम, कर्तव्य र अधिकार दिएको जिल्ला समन्वय समिति नै बेहाल अवस्थामा रहेको पनि उनले औंल्याएका छन् । जिल्लामा संरचना राख्दा स्रोत र साधनको दुरुपयोग हुने उनको विश्लेषण छ । शिक्षाविद् विद्यानाथ कोइरालाले संविधानले चिन्दै नचिनेको कार्यालय स्थापना गर्न आवश्यक नरहेको बताए । विकेन्द्रीकरणमा जाने हो भने कक्षा १२ सम्मका सबै अधिकार स्थानीय तहलाई निर्बाध रूपमा दिनुपर्छ, उनले भने । स्थानीय तहले शिक्षा विभाग, महाशाखा, शाखालगायत निकाय राखेर शैक्षिक व्यस्थापनका काम गर्दै आएका छन् । शिक्षाविद्हरूले विद्यालय तहसम्मको सम्पूर्ण जिम्मा स्थानीय तहलाई दिनुपर्ने र ती निकायलाई नै बलियो बनाउनुपर्ने तर्क गर्दै आएका छन् ।शिक्षा कार्यालय प्रमुखलाई विद्यालयको प्रधानाध्यापक नियुक्तिमा समेत भूमिका दिइएको छ । प्रमुखले मनोनित गरेको शिक्षाविद्सहित स्थानीय तहका प्रमुख प्रशासकीय अधिकृत वा निजीले तोकेको प्रतिनिधिले प्रधानाध्यापक छनोट र नियुक्ति गर्ने प्रावधान विधेयकमा छ । संघीय शिक्षा ऐन नहुँदा आफ्नै ऐन जारी गरेर खुला प्रतिस्पर्धाबाट प्रधानाध्यापक छनोट र नियुक्ति गरिरहेका स्थानीय तह उक्त प्रावधानप्रति पनि असन्तुष्ट छन् । गाउँपालिका महासंघले स्थानीय तहमाथि शिक्षा विधेयकले हस्तक्षेप गरेको जनाएको छ । विधेयकका कतिपय प्रावधान संघीय प्रणालीलाई नै चुनौती दिने र स्थानीय सरकारको एकल अधिकारमा हस्तक्षेप हुने प्रकृतिको पाइएको छ, संघकी अध्यक्ष लक्ष्मीदेवी पाण्डेद्वारा जारी विज्ञप्तिमा भनिएको छ, संविधानले तहगत सरकारलाई दिएको अधिकार संकुचन नहुने गरी कानुन निर्माणका लागि दबाब दिन सरोकारवाला सबैमा हार्दिक आह्वान गर्दछौं । संविधानको अनुसूची ८ मा विद्यालय शिक्षालाई स्थानीय तहको एकल अधिकारको सूचीमा राखिएको छ । अनुसूची ९ मा भने शिक्षालाई संघ, प्रदेश र संघको साझा अधिकार सूचीमा समावेश गरिएको छ । शिक्षा मन्त्रालय अनुसूची ९ अनुसार अघि बढ्न खोजेको शिक्षाविद्हरूले आरोप लगाउँदै आएका छन् । विधेयकमा विद्यालय व्यवस्थापन समितिको अध्यक्ष वडाअध्यक्ष वा निजले तोकेको वडा सदस्य हुने प्रस्ताव छ । जिल्ला शिक्षा कार्यालयलाई भने स्थानीय तहसँग समन्वय गरी विद्यालय, शिक्षक, विद्यार्थीको अगुमन र तथा सुपरिवेक्षण गर्ने जिम्मेवारी तोकिएको छ । यसअघि अभिभावकमध्येबाट विद्यालय व्यवस्थापन समिति चयन गर्ने अभ्यास थियो । शिक्षा कार्यालयको सम्पर्क, समन्वय प्रदेश सरकारको शिक्षा हेर्ने मन्त्रालयलाई तोकिएको छ ।विधेयकमा आधारभूत तह कक्षा ८ को परीक्षा सञ्चालन, व्यवस्थापन र मूल्यांकन गर्ने जिम्मेवारी स्थानीय तहलाई तोकिएको छ । अनिवार्य विषयको प्रश्नपत्र निर्माणको जिम्मा भने शिक्षा कार्यालयलाई दिइएको छ । प्रश्नपत्रको गुणस्तर कायम गर्न यस्तो व्यवस्था गर्न लागिएको शिक्षा मन्त्रालयका अधिकारीहरूको तर्क छ । माध्यमिक तहको अन्तिम कक्षा १२ मा हुने परीक्षा भने राष्ट्रिय परीक्षा बोर्डले सञ्चालनगर्ने व्यवस्था छ । कक्षा १० मा लिइने एसईई भने खारेज गर्ने प्रस्ताव छ । विधेयकको दफा ३ मा सार्वजनिक विद्यालयको स्थापना र सञ्चालन गर्ने अधिकार स्थानीय तहलाई दिइएको छ । दफा ४ मा हाल कम्पनी मोडलमा दर्ता भएर सञ्चालनमा भएका निजी विद्यालय ५ वर्षभित्र निजी वा सार्वजनिक शैक्षिक गुठीमा रूपान्तरण हुनुपर्ने उल्लेख छ । शैक्षिक गुठीका रूपमा स्थापना हुने विद्यालयको दर्ता प्रदेश सरकारको शिक्षा मन्त्रालय वा सो मन्त्रालयले तोकेको निकायमा हुने व्यवस्था दफा ९ मा राखिएको छ । त्यस्ता विद्यालयको दर्तामा स्थानीय तहको भूमिका हुने वा नहुने व्यवस्था विधेयकमा प्रस्ट देखिँदैन ।स्थानीय तहले राष्ट्रिय मापदण्डको अधीनमा रही विद्यालय शिक्षासम्बन्धी कानुन, योजना तथा कार्यक्रम तुर्जमा र कार्यान्वयन गर्नुपर्ने व्यवस्था विधेयकमा छ । प्रारम्भिक बालविकास केन्द्र, आधारभूत र माध्यमिक विद्यालयको अनुमति, सञ्चालन र नियमनको कार्यक्षेत्र स्थानीय तहलाई तोकिएको छ । तर विधेयकमा अपांगता भएका बालबालिकाका लागि विशेष वा स्रोत कक्षासहितका विद्यालय, घुम्ती विद्यालय, खुला तथा प्रौढ विद्यालय केन्द्र र प्रदेशले पनि सञ्चालन गर्न सक्ने भनिएको छ । केन्द्रले नमुना, विशिष्टीकृत र यस्तै अन्य विशेष प्रकारका विद्यालय स्थापना र सञ्चालनसमेत गर्न सक्ने व्यवस्था प्रस्ताव गरिएको छ । मातृभाषामा शिक्षा दिने तथा परम्परागत विद्यालयसम्बन्धी कार्य स्थानीय तहले गर्ने व्यवस्था विधेयकमा छ । विद्यालयको नामकरण, नाम परिवर्तन, स्थानान्तरण, चलअचल सम्पत्तिको अभिलेख र सुरक्षा पनि पालिकाले नै गर्नुपर्ने प्रस्ताव छ । विद्यालयको नक्सांकन, समायोजन, शैक्षिक पूर्वाधार निर्माण, मर्मतसम्भारको जिम्मेवारी पनि स्थानीय तहले गर्ने विधेयकमा उल्लेख छ । स्थानीय स्तरमा विद्यार्थी सिकाइ उपलब्धिको परीक्षण, व्यवस्थापन, स्थानीय पाठ्यक्रम विकासको कामसमेत गर्ने भनिएको छ । प्रदेश स्तरबाट विकास गरिएका पाठ्यपुस्तक र पाठ्यसामग्री वितरण तथा कार्यान्वयनको सहजीकरण पनि पालिका स्तरबाट हुनेछ । स्थानीय पुस्तकालय तथा वाचनालयको सञ्चालन तथा व्यवस्थापन, सार्वजनिक विद्यालयलाई अनुदान प्रदान, विद्यालयको आर्थिक अनुशासन, अनुगमन र लेखापरीक्षणको कामसमेत स्थानीय तहबाटै हुने प्रस्ताव छ । स्थानीय तहभित्र शिक्षक तथा विद्यालय कर्मचारीको दरबन्दी पुनर्वितरण, मिलानको कामसमेत हुने प्रावधान विधेयकमा राखिएको छ । तर ऐन जारी गर्नुअघि दरबन्दी केन्द्रबाटै मिलान गरिने विधेयकमा उल्लेख छ । अनिवार्य तथा निःशुल्क शिक्षाको कार्यान्वयन, विद्यार्थी शिक्षक, कर्मचारी पुरस्कार र प्रोत्साहन पनि स्थानीय तहबाट हुने प्रस्ताव छ ।विधेयकमा प्रदेश सरकारका लागि स्थानीय तहहरूबीच शैक्षिक उन्नयनका विषयमा समन्वय र सहजीकरण गर्ने जिम्मेवारी र दायित्व तोकिएको छ । विधेयकअनुसार शैक्षिक परामर्शलगायत भाषा शिक्षणसम्बन्धी संस्थाको स्वीकृति र नियमनको काम प्रदेश स्तरबाट हुनेछ । विद्यालय शिक्षक तथा कर्मचारीको अभिलेख व्यवस्थापनको काम पनि प्रदेशकै हुने प्रस्ताव छ । संघले पनि शैक्षिक परामर्श सेवा, भाषा शिक्षण कक्षा, ब्रिज कोर्स र पूर्वतयारी कक्षा सञ्चालनसम्बन्धी व्यवस्था गर्ने व्यवस्था विधेयकमा छ । शैक्षिक योग्यताको प्रमाणपत्रको समकक्षता निर्धारण, शिक्षामा लगानी र विद्यार्थीलाई प्रदान गरिने छात्रवृत्तिसम्बन्धी नीति र मापदण्ड केन्द्रले निर्धारण गर्ने विधेयकमा भनिएको छ । राष्ट्रिय योग्यता प्रारुप, पुस्तकालयसम्बन्धी राष्ट्रिय नीतिमापदण्ड, राष्ट्रिय पाठ्यक्रम पारुपको तर्जुमा पनि संघबाट नै हुने भनिएको छ । शिक्षक तथा विद्यालय कर्मचारीको दरबन्दी, सेवा, सर्त, सुविधासम्बन्धी नीति तथा मापदण्ड निर्धारण पनि केन्द्रीय स्तरमै गरिने प्रस्तावित कानुनमा उल्लेख छ । विद्यालयको नक्सांकन, अनुमति, स्वीकृति नामकरण, नाम परिवर्तन एकीकरण तथा स्थान्तरणसम्बन्धी मापदण्डसमेत केन्द्रले नै तोकेबमोजिम हुने व्यवस्था विधेयकमा छ । स्थानीय तह, प्रदेश र संघको कतिपय जिम्मेवारी बाँडफाँटमा दोहोरोपनासमेत देखिन्छ ।"
मधेश र पश्चिम नेपालमा औसतभन्दा कम वर्षा,"(काठमाडौं)मनुसन सुरु भएको दुई महिना हुन लाग्दासमेत नेपालका धेरै स्थानमा औसतभन्दा कम वर्षा भएको छ भने केही ठाउँमा धेरै वर्षा भएको छ । खासगरी तराईका जिल्लामा औसतभन्दा कम पानी पर्दा रोपाइँ हुन सकेको छैन ।जल तथा मौसम विज्ञान विभागकी सूचना अधिकारी विभूति पोखरेलका अनुसार देशका दक्षिणी भेगमा धेरै कम वर्षा भएको छ । मधेश प्रदेशको जनकपुर, वीरगन्ज र जलेश्वरका वर्षा मापन केन्द्रहरूमा औसतभन्दा ७० प्रतिशत कम पानी परेको उनले बताइन् । जलेश्वरमा जुनमा १८१ मिलिमिटर (मिलिमिटर) मात्रै वर्षा भएको थियो । विभागले औसत वर्षाको ३० प्रतिशतभन्दा कम वर्षा भएको अवस्थालाई विषम खडेरी भनेको छ । त्रिभुवन विश्वविद्यालय केन्द्रीय भौगर्भिक विभागका सहप्राध्यापक एवं जलस्रोतविज्ञ मोती रिजाल कम मात्रामा पानी पर्दा रिचार्ज हुन नपाउने र भूमिगत स्रोतमा निर्भर हुँदा खडेरी बढ्ने बताउँछन् । मधेश उसै पनि भूमिगत पानीको अधिक दोहनको चपेटामा छ, खानेपानीदेखि लिएर सिँचाइसम्म भूमिगत जलस्रोतको प्रयोग हुन्छ, उनले भने, मनसुनी वर्षाले भूमिगत पानीको पुनर्भरण हुन्थ्यो । कम वर्षा भएपछि खडेरी हुने नै भयो ।अगस्ट ७ तारिखसम्म धनगढीमा औसत वर्षा ८९२ मिलिमिटर हुनुपर्नेमा ६६८६ मिलिमिटर मापन भएको वरिष्ठ मौसमविद् पोखरेलले जानकारी दिइन् । सुर्खेतमा ८०६२ मिलिमिटर वर्षा हुनुपर्नेमा ५८५८ मिलिमिटर मापन गरिएको छ । नेपालगन्जमा ७७०५ मिलिमिटर हुनुपर्नेमा ४०३२ मिलिमिटर वर्षा भएको छ । यस्तै, धरानमा ९६६९ मिलिमिटर हुनुपर्नेमा ७७० मिलिमिटर वर्षा मापन गरिएको छ । जनकपुरमा औसतभन्दा धेरै कम वर्षा भएको छ । जनकपुरका लागि हामीले आजसम्म (अगस्ट ७) ७५८ मिलिमिटर वर्षा मापन गरिन्थ्यो, पोखरेलले भनिन्, यो वर्ष १९७६ मिलिमिटर मात्रै वर्षा भएको छ । धनकुटामा पनि कम वर्षा भएको छ । विगत वर्षहरूमा यो समयसम्म ४१०६ मिलिमिटर मापन गरिँदा यस वर्ष २६०२ मिलिमिटर वर्षा भएको छ । दाङमा अगस्ट ७ सम्म ७६६२ मिलिमिटर औसत वर्षा हुने गर्थ्यो तर यो वर्ष ६३२१ मिलिमिटर भएको पोखरेलले बताइन् । भैरहवामा ८३२७ हुनुपर्नेमा ६४१४ मिलिमिटर वर्षा भएको विभागले जनाएको छ ।केही दिनअघि विभागले एक बुलेटिन जारी गर्दै जुन महिनामा नेपालमा औसतभन्दा कम वर्षा भएको जनाएको छ । कम वर्षा हुँदा धेरैजसो क्षेत्रमा धान रोपाइँ हुन सकेको छैन । साउन दोस्रो सातासम्म आइपुग्दा तराईमा ५० प्रतिशत पनि रोपाइँ भएको छैन । विभागका अनुसार यो वर्ष जुनमा औसत वर्षाको १६९ प्रतिशत मात्रै भयो । विभागकी वरिष्ठ मौसमविद् इन्दिरा कँडेलका अनुसार यस वर्ष जुनमा २४८५ मिलिमिटर मात्रै वर्षा भएको जानकारी दिइन् । उनले भनिन्, जुन महिनामा औसत वर्षा २८५२ मिलिमिटर हो । यो वर्ष औसत वर्षाको ८७१ प्रतिशत मात्रै मापन भयो । जुनको चौथो सातादेखि देशका विभिन्न स्थानमा औसत वर्षा मापन गरिएको थियो । जुन दोस्रो सातासम्म वर्षा कम भएको थियो, बिस्तारै बढ्दै चौथो सातामा औसतको हारहारी पुगेको थियो, वरिष्ठ मौसमविद् कँडेललले भनिन् । विभागले जुन दोस्रो सातासम्म नेपालमा सुक्खा देखिएको जनाएको छ । चौथो सातादेखि विभिन्न स्थानमा वर्षा हुँदा औसतको अवस्था देखिएको उनको भनाइ छ । जुन पहिलो र दोस्रो सातासम्म सुक्खा नै थियो, केही स्थानमा खडेरीसमेत देखिएको थियो, उनले भनिन् ।कोशी, वाग्मती र गण्डकी प्रदेशका केही स्थानमा औसत वर्षा मापन गरिएको छ । अगस्ट पहिलो सातासम्म ताप्लेजुङमा औसत वर्षा ७८०१ हुनुपर्नेमा ७२९ मिलिमिटर मापन भएको वरिष्ठ मौसमविद् पोखरेलले जानकारी दिइन् । जोमसोममा औसतभन्दा बढी वर्षा मापन गरिएको छ । ८८१ हुनुपर्नेमा १०६५ मिलिमिटर वर्षा भएको हो । ओखलढुंगामा पनि औसतभन्दा बढी वर्षा मापन गरिएको छ । त्यहाँ औसत वर्षा ७११ मिलिमिटर हुनुपर्नेमा हालसम्म ९२६८ मिलिमिटर भइसकेको छ ।बन्दीपुर, विराटनगर, चतरा, दिक्तेल, गौर, हेटौंडालगायतका केही स्थानमा औसतभन्दा धेरै वर्षा भएको पोखरेलले जानकारी दिइन् । विभागले १ सय ११ वटा वर्षा मापन केन्द्रबाट प्राप्त तथ्यांकलाई आधार मानेर वर्षाको विश्लेषण गरेको थियो । जसमा सन् १९९१ देखि २०२० सम्मको तथ्यांकलाई आधार मानेर औसत मानिएको छ ।यस वर्ष जुनको पहिलो दुई साता नेपालमा पश्चिमी वायुको प्रभाव थियो । जुन १४ मा मनुसन भित्रिएको विभागले औपचारिक घोषणा गरेको थियो । देशका सबै स्थानमा मनसुनी वायु पुग्न ९ दिन लागेको थियो । यसरी जुन २३ यता नेपालमा मनसुन देशभर फैलिएको विभागले जनाएको छ । वरिष्ठ मौसमविद् पोखरेल भन्छिन्, हामीले आकलन गरेअनुसार नै वर्षा भयो । औसतभन्दा कम वर्षा भएको सिनारियो आएको छ ।"
ल्हारक्यालको नियुक्ति सच्याएर न्यूनतम लाज राख,"सरकारले लुम्बिनी विकास कोषजस्तो महत्त्वपूर्ण संस्थाको उपाध्यक्षमा अति विवादास्पद छविका ल्हारक्याल लामालाई गरेको नियुक्ति प्रथमदृष्टिमै खारेजयोग्य छ । लुम्बिनी मात्र होइन, कुनै पनि सरकारी निकायको नेतृत्व लिने नैतिक हैसियत लामासित छैन । विश्वसम्पदामा सूचीकृत बुद्ध जन्मभूमि लुम्बिनीको गुरुयोजना कार्यान्वयन गर्ने, ऐतिहासिक सम्पदास्थलको संरक्षण गर्ने र बौद्ध दर्शनको अध्ययनअनुसन्धान गर्नेगराउने सर्वोच्च निकायकै प्रमुखका रूपमा उनको पदबहाली त झन् कल्पना पनि गर्न सकिन्न । निहित स्वार्थबाट प्रेरित भएर, धार्मिकसांस्कृतिक रूपमा महत्त्वपूर्ण र राष्ट्रियअन्तर्राष्ट्रिय आकर्षणको केन्द्र लुम्बिनीप्रति समर्पित कोषको गरिमा धूलिसात् बनाउने गरी उपाध्यक्ष चयन गर्न किमार्थ पाइँदैन । यसरी आफ्नो छवि भुल्दै गर्दा सरकारले लुम्बिनीको छवि पनि बिर्सिदिन मिल्दैन । समस्त नेपालीजन मात्र होइन, विश्वभरका बौद्धमार्गीको आस्थासित जोडिएको स्थल संरक्षण र अन्वेषणमा जुट्नुपर्ने संस्थामाथिको यो प्रहार कुनै पनि कोणबाट स्वीकार्य छैन । कोष जुन प्रकृतिको संस्था हो, त्यस अनुसार यसको उपाध्यक्ष बन्ने व्यक्ति सम्बन्धित विषयक्षेत्रमा काबिल भएर मात्र पुग्दैन, उच्च नैतिकतावान् पनि हुनुपर्छ । विवादास्पद र चारित्रिक रूपमा कमजोर व्यक्ति लुम्बिनी संरक्षणको सारथि बन्नै सक्दैन । यस्तो पदका निम्ति लामा कसै गरी योग्य छैनन् । उनको योग्यता र कार्यक्षमताबारे लोक अनभिज्ञ नै भए पनि अयोग्यता र अपात्रता भने केही वर्षयता यत्रतत्र छरपस्ट नै छन् । दोहोरो नागरिकता, भारतीय रासनकार्डराहदानी, तिब्बती शरणार्थी परिचयपत्र, वैदेशिक रोजगारीका नाममा ठगी र अकुत सम्पत्ति मात्र होइन, बैंकको लकरमा बन्दुकका गोली राखेको आरोपमा पनि उनी पक्राउ परेको तथ्य सार्वजनिक विस्मृतिबाट गैसकेकै छैन । नैतिक पतन देखिने मात्र हैन, फौजदारी अपराधसँग पनि सम्बन्धित यी कर्तुतहरू सरकारी अभिलेखमा जालसाजी गरी मेटाइए भने पनि साधारणजनले भुल्नेछैनन् ।देशमा उनीजस्तो प्रतिभा अरू कोही नपाएजस्तै गरी संस्कृति, पर्यटन तथा नागरिक उड्डयनमन्त्री सुदन किरातीको सिफारिसमा मन्त्रिपरिषद् बैठकमार्फत लामालाई नियुक्ति दिएर सरकारले सुशासनको आफ्नै प्रतिबद्धता र गुणतन्त्रमा आधारित शासन प्रणालीको धज्जी मात्र उडाएको छैन, आम नेपालीको चेतनाकै अवमूल्यन गरेको छ । एउटा विवादास्पद पात्रले यति महत्त्वपूर्ण र संवेदनशील पदमा कसरी नियुक्ति पाए, लोकलाई थाहा चाहिन्छ । यस नियुक्तिलाई सच्याउनु त पर्छ नै, भैसकेको निर्णयप्रति पनि नियुक्तिकर्ता जवाफदेह बन्नुपर्छ । उहाँ हाम्रै पार्टीको केन्द्रीय सदस्य अरू कुरा आइलागे बेहोरौंला भन्ने हदैसम्मको गैरजिम्मेवार प्रतिरक्षा गरेर मन्त्री किराती पन्छिन मिल्दैन । गत मंगलबारको मन्त्रिपरिषद्ले यस सम्बन्धी निर्णय गरेको भनिए पनि बैठकमा सहभागी अन्य मन्त्रीहरूले यस्तो प्रस्ताव आएको र छलफल भएको आफूहरूलाई थाहै नभएको बताएका छन् । बैठक सकिएपछि प्रधानमन्त्रीको निर्देशनमा मुख्यसचिवले निर्णय गरेकैले मन्त्रीहरू आफैं आश्चर्यमा परेका हुन् । यसको सीधा अर्थ हो प्रधानमन्त्री पुष्पकमल दाहाल स्वयंलाई लामाको नियुक्ति प्रस्ताव छलफलमा लैजान संकोच थियो, मन्त्रिपरिषद् सदस्यहरूले प्रतिवाद गर्छन् कि भन्ने भय थियो, र प्रतिरक्षा गर्ने कुनै तर्क थिएन । संसदीय लोकतन्त्रमा प्रधानमन्त्रीको निर्णय चल्नेमा दुईमत हुन सक्दैन, तर छलफल नै नगराई, अरू मन्त्रीलाई थाहै नदिई खुसुक्क निर्णय लेखाउन मिल्ने थपना संरचना मात्र होइन मन्त्रिपरिषद् । अझ महत्त्वपूर्ण त, प्रधानमन्त्रीले यसरी आफैंलाई संकोच भएको विषयमा गुपचुप निर्णय गराएर नागरिकलाई नै संकोच मान्नुपर्ने अवस्था निम्त्याउन मिल्दैन । खासमा ल्हारक्याल लामा नियुक्ति प्रकरणले हाम्रो लोकतान्त्रिक गणतन्त्रलाई नै हास्यास्पद र नागरिकलाई लज्जित तुल्याएको छ । र, यो प्रहसनको मञ्चमा पछिल्ला कलाकारहरू प्रधानमन्त्री दाहाल र मन्त्री किराती भए पनि यसअघि सबै राजनीतिक दलका शीर्षस्थ नेताहरूले आआफ्नो स्तर अनुसार प्रस्तुति दिइसकेका छन्, आफूलाई नंग्याइसकेका छन् । संसदीय प्रजातान्त्रिक कालखण्डमा कांग्रेसनिकट भएर गुम्बा व्यवस्था विकास समितिको अध्यक्ष बनेका लामा २०६४ मा एमाले प्रवेश गरेर समानुपातिक कोटाबाट संविधानसभा सदस्य भएका थिए । २०६७ मा झलनाथ खनाल नेतृत्वको सरकारमा अर्थराज्यमन्त्रीको शपथ लिए पनि दोहोरो नागरिकता रहेको विवादमा मुछिएपछि दुई सातामै राजीनामा दिएका थिए । र, २०७० को चुनावयता उनी माओवादीमा छन् । यिनै बहुरूपी लामालाई चौतर्फी विरोधका बावजुद सरकारले उपाध्यक्षमा कायम राखिरह्यो भने स्वयं सरकारकै नैतिकतामाथि विशालकाय प्रश्न उठ्नेछ । नेपालमा यस पदका लागि योग्य अरू कोही व्यक्ति नै नभेटिएजस्तो गरी यस्तो असुहाउँदो निर्णय गर्ने दरकार किन पर्यो भन्ने प्रश्नले सरकारलाई लखेटिरहनेछ । यसका पछाडि के स्वार्थ छ भन्ने प्रश्नले निर्णयकर्तालाई पछिसम्मै छाड्नेछैन । यसैले पनि प्रधानमन्त्री दाहाल र मन्त्री किराती प्रस्ट हुनुपर्छ यो नियुक्ति प्रकरणलाई सामान्य रूपमा लिएर उनीहरू जति निज लामाको दाग पखाल्न उद्यत हुन्छन्, त्यति त्यो कलंकित रङ्ग सरेर खुद सरकारकै छवि मैलिइरहनेछ । र, लोकले दाहालकिरातीमा नै ल्हारक्याल लामाको प्रतिरूप देख्न थाल्नेछ । तसर्थ, सक्दो चाँडो निर्णय सच्याएर सरकारले आफ्नो न्यूनतम लाज ढाक्नुपर्छ ।"
ल्हारक्यालको नियुक्तिमा कांग्रेसको धारणा के ?,"विवादास्पद पात्र ल्हारक्याल लामाको लुम्बिनी विकास कोषको उपाध्यक्षमा भएको नियुक्तिले माओवादीको मात्र होइन, कांग्रेसको छविमा पनि प्रश्न उठेको छ । यस विषयमा कांग्रेसको तर्फबाट सरकारको नेतृत्व गरेका पार्टी उपसभापति एवं उपप्रधानमन्त्री पूर्णबहादुर खड्काले सार्वजानिक रूपमा स्पष्टीकरण दिनैपर्छ । मौन बस्दैमा प्रश्नबाट छुटकारा पाइँदैन । सरकारमा कांग्रेसका दुई उपसभापतिसहित ९ जना मन्त्रीहरू छन् । के प्रचण्डले उनीहरूको सहमति नै नलिई यो नियुक्तिको निर्णय मन्त्रिपरिषदबाट गराएका हुन् त ? कतिपय मन्त्रीले यो निर्णय आफूहरूलाई थाहै नभएको बताएका छन् । संस्कृतिमन्त्री सुदन किरातीले भने प्रधानमन्त्रीले उपप्रधानमन्त्रीहरू र मुख्य सचिवसँग सल्लाह गरेर नियुक्ति गरेको दाबी गरेका छन् । यो दाबीमा पूर्णबहादुर के भन्छन् ? के खड्काको सहमतिमै यो निर्णय भएको हो ? के खड्का र कांग्रेसको नजरमा लामाको चरित्र स्वच्छ नै हो त ? कांग्रेसले जनतालाई जवाफ दिनुपर्दैन र ? पूर्णबहादुरले अस्वीकार गरे इमानदार मन्त्री कहलाएका धनराज गुरुङले राजीनामा दिनुपर्छ । उनीहरू दुवैले नदिए महामन्त्रीद्धय गगन थापा र विश्वप्रकाश शर्माले पूर्णबहादुर खड्कासँग सोध्नुपर्छ । सबै जना तैं चुप मै चुप बसेमा सुशासनको पक्षमा कुनै पार्टी र कुनै नेता नरहेको बुझ्नुपर्छ । यो नियुक्तिको जस्टिफाई जति नै तर्क दिए पनि अर्थहीन छ । किनकि लामा कुनै १२ वटामा मात्र होइन, आधा दर्जन काण्डमा मुछिएका छन् । भलै राज्यका ठूला पार्टीहरूको संरक्षणका कारण उनको करतुतहरूको गहिरो छानबिन हुन पाएन । कहिले मानव तस्करीमा ३० लाख धरौटीमा छुट्नु त कहिले बैंकको लकरमा गोली भेटिनु, अनि कहिले दोहोरो नागरिकता र भारतीय राशन कार्ड भेटिनुले लामाको छवि स्वच्छ नरहेको प्रस्ट छ । विवादकै कारण उनले नियुक्ति भएको १४ औं दिनमा अर्थ राज्यमन्त्रीबाट राजीनामा दिएका थिए । अहिले पनि यदि माओवादी आफ्नो फेस सेभिङ गर्न चाहन्छ भने उनलाई पदबाट हटाउनुपर्छ । अन्यथा लामाको त कुनै क्षति हुँदैन तर माओवादी र उसको सुशासनको नाराप्रतिको विश्वास टुट्नेछ । एकातिर माओवादी र यिनका नेताहरू प्रचण्ड, नारायणकाजीहरू सुशासनको दुहाई दिइरहेका छन् । अर्कातिर त्यही सुशासनको खिल्ली उडाउँदै लामाजस्ता पात्रलाई राजकीय पदमा नियुक्ति दिइएको छ । यो माओवादीको दोहोरो चरित्र भएन र ? लामा एक जनाको नियुक्तिले प्रचण्ड सरकारले थालेको भुटानी शरणार्थी काण्ड, ललिता निवास, सुन तस्करीको प्रशंसा माटामा नमिसिएला भन्न सकिन्न । लामा माओवादीको सुशासनको आइकन बन्नु दुर्भाग्य हो । लामा कसैका मान्छे होइनन् भन्नेमा उनको विगतले पुष्टि गर्छ । २०५८ मा खुमबहादुरका मान्छे बनेर नियुक्ति भए । २०६४ मा एमाले बनेर समानुपातिक सांसद बने । २०७० मा माओवादीलाई चन्दा दिएर माओवादीको सांसद बने । उनको पैसाको आडमा ठूला पार्टीका ठूला नेताहरू सबै नतमस्तक हुँदारहेछन् । अब उनीमाथि गहिरोसँग अनुसन्धान थालिनुपर्छ । यस्ता विवादास्पद पात्रहरूको नियुक्तिले व्यवस्थाप्रति नै वितृष्णा पैदा गरेको छ । अझै हाम्रा नेताहरूमा कुनै चेत नआएको देखेर अचम्म लाग्छ । गोपाल देवकोटा, जोरपाटी, गोकर्णेश्वर८"
भूमि व्यवस्थामन्त्रीलाई पत्र,"हाल काठमाडौं उपत्यकामा ६ वटा गुरुद्वारा साहेबहरूको (१ श्री नानक मठ बालाजु म्हेपी, २ ज्ञानधारा ज्ञानेश्वर, ३ भस्मेश्वर श्री पशुपतिनाथ, ४ राजराजेश्वरी श्री पशुपतिनाथ किरियापुत्री ५ शोभाभगवती विष्णुमती ६ कालमोचन थापाथली टुकुचा आदि) (गुठी संस्थान अन्तर्गतका) सयौं रोपनी जग्गामध्ये केही रोपनी मात्र बाँकी रहेको छ । दिनप्रतिदिन सीमित हुँदै गएका जमिन पनि भविष्यमा पूरै मासिने खतरा बढ्दै गएको छ । केही अमूल्य पवित्र श्रीगुरु ग्रन्थ साहेबजी हराइसकेको छ भने बाँकी जोखिममा छन् । वर्षौंदेखिको समस्या भए पनि सरकारले गुरु ग्रन्थ साहेबजीहरूको मर्यादा अनुसार व्यवस्थित गरेर मर्यादित र व्यवस्थित गराउन सकेको छैन । यदि यी पवित्र स्थलहरू सिख समुदायलाई हस्तान्तरण गरिदिने हो भने व्यवस्थापन हुन सक्छ । सिख मर्यादा अनुसार यिनको सेवा टहल पठनपाठन प्रसाद भण्डारा चलाउन सकिन्थ्यो । जसबाट विदेशी सिख समुदाय तथा अन्य श्रद्धालुहरूलाई आकर्षित गरी पर्यटन, धर्म, संस्कृति, तथा व्यापार व्यवसाय प्रवर्द्धन गर्न सकिन्छ भन्नेमा पूर्ण विश्वास रहेको छ । विश्वभरिका सिख समुदाय सम्पन्न समुदाय हो । उनीहरू कर्मठ, सेवा भावना, बहादुरी तथा धार्मिक भावनाले ओतप्रोत हुन्छन् । नेपालमा पनि सिख समुदायको इतिहास योगदान तथा लगानी प्रमाणित छ । सिख चाडपर्वहरूमा उक्त स्थानमा विभिन्न धार्मिक तथा सांस्कृतिक कार्यक्रमहरू गरेर आफ्नो धर्मसंस्कृतिका बारेमा जानकारी गराउँछन् । यो सन्देशले मुलुक समावेशी भएको सूचना प्रवाह गर्न सकिनछ । धर्म संस्कृति, सांस्कृतिक कुराहरूको संरक्षण तथा देश विकासका कुराहरूमा हामी, हाम्रा नेताहरू तथा विद्वान्हरू सधैं चुकेका अनुभव गर्न सकिन्छ । यो पृष्ठभूमिमा देशका अन्य विभिन्न बहुमूल्य सांस्कृतिक धरोहरहरूझैं सिख पन्थको अमूल्य निधि पनि कालान्तरमा नमासिएला भन्न सकिन्न । मेचीदेखि महाकालीसम्म रहेका ऐतिहासिक अमूल्य श्रीगुरु ग्रन्थसाहेबजी तथा मठका जग्गाहरू मासिसकेका छन् । केही जमिन मात्र शेषको रूपमा रहेको छ । जति बचेको छ त्यसको संरक्षण गर्नु आवश्यक छ । विगतमा रहेका सन्त महन्थ तथा उदासी बाबाजीहरू जसले श्रीगुरु ग्रन्थसाहेबजीको सुरक्षा, संरक्षण तथा पठनपाठन गरे उनीहरू ग्रन्थको मर्यादाका बारेमा जानकार थिए । तर अब उनीहरूको अनुपस्थितिमा यसलाई मर्यादित कसले गर्ने ? हाल काठमाडौंमा रहेको छ । गुरुद्वारा साहेबमध्ये श्री नानक मठ साहेब बालाजु तथा कालमोचन उदासी अखाडामा मात्र पुराना महन्थजीहरू छन् । बाँकीमा गुठी संस्थानद्वारा नियुक्त गरेका सेवादार छन् । उनीहरू श्रीग्रन्थ साहेबको मर्यादाबारे बिलकुल जानकार छैनन् । सरकारले उक्त पवित्र ऐतिहासिक गुरुद्वारा साहेबहरूमा सिख ग्रन्थी, ज्ञानी तथा सेवादारलाई नियुक्त गरेर दैनिक पाठ, कीर्तन तथा लंगर (भण्डारा) व्यवस्थित गरेमा हामीलाई ठूलो सहयोग हुनेछ । यो व्यवस्था मिलाउन माग गर्दछौं । जसपाल सिंह, श्रीगुरु नानक सेवा प्रतिष्ठान, शोध केन्द्र नेपाल, परिवार, काठमाडौं"
'बैंकको लकरमा गोली राख्ने ल्हारक्याल लुम्बिनी विकास कोषको उपाध्यक्ष समाचारमा  बाट लिइएकाकेही टिप्पणी :,बुद्धका उपदेशकै उल्टो बाटो हिँड्ने व्यक्ति बुद्ध र यिनको संरक्षण प्रवर्द्धन गर्छन् भनेर हामीले पत्याइदिनुपर्ने ? हामी चरम शोषणको युगमा छौं । प्रत्यक्ष उदाहरण यिनै निर्णय हुन् । दिलबहादुर क्षत्री
शिक्षा विधेयकले कति लहड सच्याउला ?,"विभिन्न कारणले हाम्रो देशका महत्त्वपूर्ण नीति तथा कार्यक्रमहरू धेरैजसो पर्याप्त संगठन र छलफल नभई निर्माण हुने गरेका छन् । सम्भवतः शिक्षाका क्षेत्रमा भएका बृहत् संगठित प्रयत्नहरूमा पहिलो शिक्षा आयोगको प्रतिवेदन र नयाँ शिक्षा योजना हुन् । यी दुवै दस्तावेज शाही उच्चता रहेका बेलाका भएकाले कति विधायकी संवादमा गए, सायद त्यसले त्यति महत्त्व राख्दैन । यद्यपि यो खोजको विषय हुन सक्छ । नयाँ शिक्षा योजना तयार गर्ने टोली त अझ गोप्य नै राखिएको थियो । सायद त्यस बेला पञ्चायतइतर समूहहरूको विरोधको डर थियो । शिक्षामा कल्याणकारी राज्यले गर्नुपर्ने कामका दृष्टिले यी दुई दस्तावेज एक ढाँचा र लयमा छन् । दुवैले शिक्षामा कल्याणकारी राज्यका तत्त्वहरू प्रशस्त बोकेका छन् निःशुल्क शिक्षादेखि, दिवा खाजादेखि शिक्षामा सीपका कुरासम्म तर एकल केन्द्रीय तजबिजमा एक भाषा एक भेष को ढाँचा नै अँगालेका छन् । त्यति बेला शिक्षकका सङ्घसंगठनहरू अस्तित्वमा आइसकेका थिएनन्, न त निजी शिक्षाप्रदायकहरूको लबी नै थियो । राजतन्त्रप्रति वफादार कर्मचारीतन्त्र र त्यसका अनुयायीहरू यसका डिजाइनर थिए । यी दुई स्वार्थसमूहको उदयबाहेक नयाँ दिशा र दृष्टिकोण नथपिईकन त्यही लयमै हाम्रो शिक्षा चलिरहेको हो । पछिल्लो समय अर्को तदर्थवादी शैक्षिक कन्सल्ट्यान्सी समूह थपिएको छ, शिक्षाका नाममा जनशक्ति निर्यात गर्ने समूह, जुन बिनायोजना जन्मिएको र मौलाएको छ । शासनमा दलहरूको उदय हुँदा राजनीतिक विचारधाराका आधारमा परिर्वतनका लागि सङ्घर्षरत दलहरूले शिक्षामा कामलाग्दो नारा नै पनि ल्याएनन् जति यिनले कृषि र भूमिसुधार र अर्थतन्त्रको कुरासम्म गरे । पछिल्लो समय माओवादीहरूले शिक्षा राष्ट्रियकरणको भूत त देखाए तर आफ्नो प्रतिबद्धता र पद्धतिगत ज्ञान देखाउन सकेनन् (निजी विद्यालय सञ्चालकहरूले माओवादी मन्त्री भएका बेला नै धेरै रकम उठाउनुपरेको बताएका थिए) । दलहरूमा शिक्षाप्रतिको दृष्टिकोणको दिवालियापन कतिसम्म छ भने, तिनका स्वनामधन्य नेताहरूले नभनेका कारण शिक्षाले महत्त्व नपाएको रहेछ । तिनका नेताहरूले नभनेका कारण तिनीहरूका गुरुहरूले पनि शिक्षाको कुरा गरेनछन् । अरू देशमा चाहिँ विचारले भन्दा पद्धतिले काम गरिरहेको रहेछ । कर्मचारीतन्त्रका ताराहरूलाई सम्झन कन्जुस्याइँ गर्नु हुँदैन । सायद पुँजीवादी अमेरिका त्यति बेलादेखि शक्तिशाली देश बन्नुमा त्यहाँका कुनै नेताको भन्दा होरास मेनजस्ता शिक्षा प्रशासकहरूको शिक्षा समानताको कारक भन्ने दृष्टिकोणसहितको कामको भूमिका छ । चीन अहिले बन्नुमा शिक्षा निःशुल्क पनि गर्न नसक्दै अनिवार्य गर्नुमा छ । शक्तिशाली भएर पनि भारतको अहिलेको संघर्ष शिक्षालाई अहिलेसम्म त्यसो गर्न नसक्नुमा छ । शिक्षा, भन्ने हो भने, एक किसिमले दृष्टिकोण नै हो । हाम्रो देशमा राजपरिवार र घरानियाहरूले शिक्षा देशबाहिर देख्न, भोग्न पाए । एक हदसम्म अनुभव गर्न पनि । इतर राजनीतिक नेताहरूले त्यो गहिराइमा भोग्नदेख्न नै पाएनन् कि कसरी शिक्षा सोसल इन्जिनियरिङको साधन हुन सक्छ । शक्ति र समझको स्रोत हुन सक्छ । विचार उत्पादन गर्ने साधन हुन सक्छ । हाम्रा नेता र नागरिक अझै सिंगापुरका सडक र घर मात्र हेरेर आउँदै छौं (कसैले फोहोर व्यवस्थापन हेर्नुभो ?) ।अहिले चर्चाको शिखरमा रहेको शिक्षाको विषय भनेको बहुप्रतीक्षित शिक्षाको सङ्घीय ऐन हो जसले देशमा शिक्षामा भएका तर्थवादी हर्कतहरूलाई सम्बोधन गरोस् । जसरी यो ऐन आउन ढिला भयो र जसरी आउने कुरा हुँदै छ, त्यो हेर्दा यसको स्टिल बर्थ या मृतजन्म हुने आशंका पनि भइरहेको छ । प्रकृतिको नियममा जसको साधारणभन्दा लामो वा छोटो गर्भधारणको समय हुन्छ, त्यो शिशु स्वस्थ जन्मन गाह्रो छ । पहिलेका शिक्षामन्त्रीले स्वार्थ समूहको दबाब थेग्न नसकेर गोप्य राखेको भनिएको यो विधेयकको मस्यौदा लहडहरूको र स्वार्थ समूहका अभीष्टहरूले नै भरिएको हुने डर छ । अहिले पनि त्यो (माथिको आफ्नै भनाइप्रतिकूल) शिक्षामा सदाबहार नियन्त्रण राख्न चाहने कर्मचारीतन्त्रसहितका समूहको कब्जाभन्दा बाहिर भने छैन होला । आशा गरौं, यो ऐन हिन्दु पुराणका पात्र शुकदेवले गर्भमै ज्ञान सुनेजस्तो यसबारेमा भएका छलफलहरू सुनेर जन्मनेछ । यतिका बेथिति र भ्रष्टाचारका विषय बाहिर आउँदा दोषीहरूको छाला पनि नखोस्रिरहेको अवस्थामा मस्यौदा बाहिर ल्याउँदा स्वार्थ समूहहरूको दबाब थेग्न नसक्ने भन्नु तर्कसंगत कुरो थिएन । त्यसका नाममा यथास्थिति लम्ब्याउनु नै थियो । त्यतिका निजी तवरबाट शिक्षाप्रदायकहरू रहिरहेको अवस्थामा ऐन बन्दा अनिवार्य तथा निःशुल्क लेखी मात्र दिनु त्यति बेलाका संविधानका मस्यौदाकारहरूको लहडबाहेक के थियो होला त ? संविधान मस्यौदा भएको समय र यति बेलाका मुख्य दादाहरू शिक्षक संघसंगठनहरू, निजी सेवाप्रदायकहरू र कर्मचारीतन्त्र को शक्तिमा तात्त्विक फरक आएको छैन । उति बेलै निजी तवरमा शिक्षा लिने परिवारले राज्यले दिने निःशुल्क शिक्षाको दायित्व दाबी गर्न सक्नेछैन भनेर लेखे कुरा पुग्थेन र ? अनिवार्य प्राथमिक शिक्षा लिनुपर्ने भनेर लेखेको लहडको म्याद पाँच वर्ष बाँकी छ । को जिम्मेवार छ भनेर किटिएको छैन । सरकार जिम्मेवार हो भने त अर्को चुनावमा भोट नहाली हराउने सैद्धान्तिक बाटोबाहेक अर्को विकल्प के छ र ?सङ्घीय ऐन लामो भ्रूणावस्थाबाट गुज्रँदै गर्दा नयाँ लहडहरू चलिरहेका छन् । त्रिविले विद्यार्थीको संख्या घट्नुको कारक चारवर्षे स्नातक र सेमेस्टर प्रणालीलाई मान्दै तीन वर्ष बनाउन प्रस्ताव गरेको कुरा बाहिर आएको छ । के अझै विद्यार्थी घटे भने दुई वर्ष बनाउने ? चार वर्ष बनाउनुपर्नाको कारण सकियो ? चारवर्षे नहुँदा पढाइका अवधिहरू नपुगेर उपाधि अन्तर्राष्ट्रिय तहमा अस्वीकार्य हुँदैन ? अनि त्यस्तो शिक्षा लिन कति नेपाली विद्यार्थी आउलान् ? त्रिविमा पढ्ने स्नातकका लागि बाहिरी बाटो बन्द गर्दा पढ्न बिदेसिने समस्या सम्बोधन हुने हो ? (यद्यपि यो निर्णय हल्ला मात्र भएको हल्ला सुनिएको छ र अहिले ल्याइने विधेयक विद्यालय शिक्षाकेन्द्रित हुने बुझिएको छ ।) नयाँ शिक्षा योजना सैद्धान्तिक हिसाबले प्राविधिक, अझ विद्यालयमा कृषि शिक्षाको लिखतका दृष्टिले उच्चताको दस्तावेज भने हुन्छ । यसले प्राविधिक शिक्षालाई अनुत्पादक सामाजिक शिक्षाको विकल्पका रूपमा लिएको थियो । ३०० पूर्णांकको कृषि विषय राख्दा शिक्षक उत्पादन गर्ने स्पष्ट योजनाचाहिँ थिएन । बरु बीएड (कृषि शिक्षा) जस्तो महत्त्वपूर्ण र देशका लागि उपयुक्त उपाधि सीमान्तीकृत हुँदै यसै अवधिमा बन्द भएको थियो । यो पंक्तिकार शिक्षामा सङ्घीयताको पक्षधर हो । तर पालिकाहरूले विद्यालयहरूलाई स्वायत्त बनाउँदै सशक्त बनाउनुपर्ने समयमा धमाधम विद्यालय व्यवस्थापन समिति भंग गर्दै जनप्रतिनिधिहरूलाई अध्यक्षको टीका लगाउँदै छन् । यस प्रक्रियामा हालै काठमाडौं महानगरपालिकाले पनि आफ्नो नाम दर्ज गरेको छ । नयाँ शिक्षा योजनाका थुप्रै सकारात्मक पक्ष हुँदाहुँदै पनि नभएको मुख्य नकारात्मक पक्ष भनेको त्यसले गरेको समुदाय र विद्यालयको सम्बन्धविच्छेद हो । यसले न विद्यालय सरकारनियन्त्रित र सरकारी भए न सामुदायिक । अहिले विद्यालय सामुदायिक भनेको शब्दको लेप मात्र हो । हाम्रो त्यो भूलको मूल्य तिरिराख्न महँगो परेको अवस्थामा सार्वभौम नगर सभाले गरेको निर्णय भए पनि महानगरपालिकाको यस्तो प्रयत्न खेदपूर्ण नै छ । समुदायले छानेका व्यक्तिलाई तालिम दिएर शिक्षक नियुक्त गर्ने एक परियोजना कार्यान्वयन भयो, कोप भन्ने । मन्त्रालयहरूबीचको अनबनले शिक्षाभन्दा त्यति बेलाको स्थानीय विकास मन्त्रालय अन्तर्गत चलेको सो कार्यक्रमका अवशेषहरू अहिलेसम्म सकारात्मक रहँदारहँदै पनि त्यसले निरन्तरता र सार्थकता पाएको थिएन ।यति विधि विद्यार्थी घटे, यो विषयका बेरोजगार भए भन्दाभन्दै पनि हाम्रोमा जनशक्ति आवश्यकताको भरपर्दो प्रक्षेपण भएको छैन । हामीकहाँ विश्वविद्यालय र कलेजहरू खुल्ने र केही पछि बन्द हुने क्रम जारी छ । यसमा निजी क्षेत्रमा चलेका शिक्षण संस्थाहरू पनि चहकमहकको जनप्रियतामै चलिरहेका छन् । यस्ता लहडमा आएका र गएका थुप्रै काम छन् । योजना, नीति, नियम लहडभन्दा वास्तविकतामा आधारित बनाउन सम्बन्धित विषयमा निस्केका प्रस्ताव र विचारका झिल्काको सूची बनाउनुपर्छ । मिल्ने झिल्काहरू जोडेर ठूला झिल्काहरू बनाउनुपर्छ र तिनको पक्षविपक्षमा निर्मम तरिकाले छलफल गरेर प्राथमिकीकरण गर्नुपर्छ । प्राथमिकीकृत विषयको कार्यान्वयन हुनुपर्छ । मुख्य कुरा के हो भनेन दम भएको विचार निस्किसकेपछि मर्दैन । विचार निकाल्ने व्यक्ति वा समूह सहमत नभएमा सानो ठाउँबाट उध्रिन्छ र उध्रिन थालेपछि सबैसबै उध्रिन सक्छ । अब यस्तो निर्णय गरौं जसमा अधिकतम सरोकारवालाले अधिकतम स्वामित्व लिऊन् । सरोकारवाला समूहले स्वामित्व नलिएको नीति कार्यान्वयन हुन गाह्रै पर्छ । कृषि ऐनको मस्यौदाउपर छलफल भइरहेका बेला एक पूर्वमन्त्री तथा राष्ट्रिय सभा सदस्यले भनिन्, ठूलो प्रयत्नबिना संसद्मा आइसकेपछि विधेयकको लय परिवर्तन हुँदैन । तसर्थ विधेयकको मूल दिशा सरोकारवालाहरूसँग परामर्श गरेर आउनु नै राम्रो हुन्छ । हेरौं, सरोकारवालाको दबाब थाम्न नसकेर सार्वजनिक नगरिएको भनिएको शिक्षा ऐन (विधेयक) कति लहडमा र कति यथार्थको धरातलमा उभिएको छ ? सांसद, संसदीय समिति र त्यसमार्फत नागरिकले त्यसमा कति अर्थपूर्ण फेरबदल गर्न सक्लान् ?"
युद्धपर्यटनको अर्को अध्याय,"युद्धले इतिहास बोक्छ अनि इतिहासले सबैलाई लोभ्याउँछ । इतिहास कोट्याउँदै जाँदा घटनासम्झनाले विक्षिप्त पार्छ । जिज्ञासाले अझै जरा गाड्छ र फेरि कहाँ, किन, कसरी भएछ भन्ने चासो र चाखले कुतकुत्याउँदो रहेछ । र नै घटना घटेकै स्थानमा धेरै पुग्दा रहेछन् पर्यटनका नाममा, ज्ञानबुद्धिको खोजमा अनि फेरि सन्तुष्टिको पोको बोकी फर्किआउँदा रहेछन् । आजभोलि विश्वव्यापीकरण (ग्लोबलाइजेसन) को एक कुनामा युद्ध पर्यटन (वार टुरिजम) निकै गहकिलै ढंगमा एउटै विशेष आकर्षण भएर उभिँदै छ । स्कुले विद्यार्थी छँदा भारतचीन युद्ध (सन् १९६२) सँगसँगै पहिलो (१९१४१८) र दोस्रो विश्वयुद्ध (१९३९४५) बारे पढ्थ्यौं । अर्कोतिर, बलभद्र कुँवर र अमरसिंह थापाले नेपाल र इस्ट इन्डिया कम्पनीबीचको भारतको अहिलेको देहरादूनमास्तिर अवस्थित नालापानीखलंगामा भएको युद्धमा वीरता कमाएको गाथा गाउँथ्यौं । कस्तो युद्ध थियो होला त्यो ! सन् १८१४ मा भएको त्यो युद्धमा काँचा वीर गोर्खाहरू जित्नै भनी पुग्थे चारैतिर । हार्नै मान्दैनथे, हारे पनि जितेरै हार्थे । एकापट्टि आन्द्रा लागे छुत्ती खेल्न तिघ्रा लागे काम्न, सक्तिनँ महाराज पत्थरकिल्ला थाम्न भन्दै इस्ट इन्डिया कम्पनीको सेनाले बर्साएको गोलाबारुदको वर्णन गर्थे, अर्कोपट्टि ठुन्क्याएरै छोड्छौं भन्दै रातापिरा भएका गाला र मांसपेशी भरिएका सबल तिघ्रापाखुरा लिएर गोर्खाहरू आँट र वीरताले भरिएका रसिला आँखाले ताक्तै अंग्रेज सेनामाथि जाइलाग्थे ।नेपालका, कहिल्यै पुग्न नसकिने पहाडकन्दरा नाघ्दैटेक्दै आएका बलभद्रअमरसिंहका गोर्खा सैनिकहरूलाई देख्दा अंग्रेजहरू थररर काम्थे अरे ! र नै आफूलाई लुकाएर, तोपगोलाबारुद मात्रै देखाउँथे । आज यो युद्धको २१७ वर्षपछि पनि, कालो मार्बलमा हार्नेको गाथा गाउँदै जित्नेले अचम्मैको वर्णन गरेर लेखेको पाइन्छ, खलंगाको रणभूमिमा यो युद्ध स्मरणले अक्टोबर १८१४ को खलंगाको युद्धमा गोर्खा सेना, महिला अनि नानीहरूले प्रदर्शन गरेको वीरता, अदम्य साहस, सर्वोच्च लडाइँ लड्ने जोस एवं परम बलिदानको परिचय दिन्छ । अंग्रेजका तीन इनफ्यान्ट्री डिभिजनका ३,५०० सैनिकलाई गह्रौं हातहतियारसहित मेजर जनरल रोबर्ट रोले जिलेप्सीले अगुवाइ गरेका थिए । उता बलभद्र परिवारहरूसहित केटाकेटीसँग जम्मा ५००६०० सैनिक लिएर खलंगाको किल्ला बचाउन आएका थिए । ससाना केटाकेटी, महिला आदिसहित, पुराना हतियार, खुकुरी, धनुकाँड अनि ढुंगा बोकेका गोर्खा सैनिकले तीनपल्ट अंग्रेजलाई त्यहीं हराए । अंग्रेजहरूसँग तोपगोला धेरै भएका कारण गोर्खाहरूले गढवाली र कुमाउनी लडाकुहरूको समेत सहायता लिएका थिए । केही नहुँदा, अंग्रेज सेनाले गोर्खाहरूले पिउने पानीको मुहानसम्म भत्काइदियो । तर बलभद्रले आत्मसमर्पण गरेनन् । बरु ३० नोभेम्बर १८१४ मा किल्ला छोडिदिए । त्यस ऐतिहासिक युद्धमा ३१ जना अफिसर र ७५० जना सैनिक मरे । जनरल जिलेप्सी गोर्खाहरूको अद्वितीय वीरता देखेर यति प्रभावित एवं मोहित भए कि, सायद यो मात्रै एउटा स्मरण आलेख होला जहाँ जित्नेले हार्नेहरूको प्रशंसा गर्दै लेखी छाडेको छ । आज खलंगानालापानी एउटा विशेष पर्यटन केन्द्र भएको छ । नेपालभारत र अन्य राष्ट्रका पर्यटकहरू खलंगाको भ्रमण नगरी सायद घर फर्कंदैनन् पनि ।दार्जिलिङको टर्नबुल हाइस्कुलमा हाम्रा शिक्षकहरूले दोस्रो विश्वयुद्धका कथाहरू दोहोर्याईतेहर्याई हामीलाई सुनाउँथे । मानचित्रमा जापानबर्माजर्मनीअमेरिका देखाउँथे । जापानका हिरोहितो, जर्मनीका हिटलर र इटालीका मुसोलिनीलाई एक्जिस शक्तिका प्रणेताहरू भनेर तस्बिरसहित चिनाइदिन्थे । यी सबै क्रूर, निर्दयी र तानाशाही हुन् भन्थे । अर्कोपट्टि ग्रेट ब्रिटेनका विन्स्टन चर्चिल, अमेरिकाका रुजभेल्ट अनि सोभियत संघका स्टालिनचाहिँ एलियड शक्ति (फोर्स) को नेतृत्व गर्दै तानाशाहहरूलाई जरैबाट उखेल्न युद्धभूमिमा आएका थिए । मनै चिउचिउ हुन्थ्यो, एटम बम खसाएको कुराले सुँगुर मार्ने भालाले मुटुमै छेडेजस्तो लाग्थ्यो र युद्धविराम गर्दा उज्यालो फर्केको जस्तो लाग्थ्यो । अति नै रोचक ढंगमा, हिजो मात्रै त्यो युद्ध भएको होजस्तो प्रकारले शिक्षकहरूले यी घटनाहरू सुनाउँथे । मलाई एकापट्टि यी युद्धभूमिहरू कहिले पनि देख्न सक्तिनँ होला भनेर मनै पिरोलिन्थ्यो, अर्कोपट्टि ठूलो मनभित्र लुकेको अर्को सानो मनले एक दिन पुगिछाड्नुपर्छ भन्ने आँट दिन्थ्यो । नभन्दै अमेरिकाको हवाईस्थित पर्ल हार्बर (बन्दरगाह) पुगें । र विश्वयुद्ध सुरु हुँदा कसरी जापानी हवाई हमलामा पर्ल हार्बरमा अमेरिकी जहाजहरू नष्ट भए, अनि त्यसपछि दोस्रो महायुद्धको दुन्दुभि कसरी बज्यो भन्ने इतिहास फेरि कोट्याएँ । सन् २००६ मा हवाईस्थित प्रसिद्ध इस्टवेस्ट सेन्टरमा रहँदा, समय पाउनासाथ म पर्ल हार्बर पुग्थें । पर्यटकहरूको ताँत, कोही मज्जा गर्दै छन्, कोही गहभरि आँसु बटुल्दै छन् भने केही इतिहासका पानाहरू ओल्टाइपल्टाइ गर्दै छन् । ७ डिसेम्बर १९४१ मा जापानीहरूले आक्रमण गर्दा भोलिपल्टको अखबारले हेड लाइन नै छापेको थियो । त्यस दिनको अखबारको कपी नै आज पर्यटकले किन्ने सबैभन्दा बहुमूल्य वस्तु बन्न पुगेको छ । मैले पनि होनोलुलु स्टार बुलेटिन अखबारको एक कपी किनेर अलिक परतिरको वाइकिकी समुद्री तटमा लडीबडी गर्दै पढिरहें । मलाई पर्ल हार्बर चिनाउने स्कुलका शिक्षकहरूलाई सम्झें, उनीहरूका निम्ति प्रार्थना गरें । पर्ल हार्बर युद्ध पर्यटनको अर्को चरम सीमा रहेछ भनेर सन्तुष्टि प्राप्त गरें ।पर्ल हार्बरबाट सुरु भएको दोस्रो विश्वयुद्ध जापानमा भयानक रूपमा फैलियो । इम्पेरर हिरोहितो आफ्ना सबैलाई युद्धमा होम्न चुकेनन् । सिबुयाको बीचमा रहेको हाचिको कुकुरको मूर्तिलाई समेत बन्दुकतोप बनाउनमा सहायता पुग्छ भनेर भत्काएर लगे । अहिलेको हाचिकोको मूर्ति देख्दा मलाई लाग्यो उसले आफ्नो मालिकलाई मन चिसो पारेर म अरिजिनल होइन भनिरहेको छ । युद्धमा यति मानिसहरू मरे, सबैलाई वरिपरिका समुद्रमा बगाएपछि माछाले मान्छेको शव खान सिके ! आजसम्म पनि जापानका बूढापाकाहरू, जसले माछाशवको गहिरो सम्बन्ध देखे, माछा नै खाँदैनन्Ù सुसी खाने त कुरै नगरे पनि हुन्छ । तिनताक जापानीहरू यति क्रूरअमानवीय थिए, कोरिया र चीनमा हमला गरेर त्यहाँका महिलाहरूमाथि, माछाले शव खाएजस्तै, कहिल्यै गर्न नहुने कुकार्यहरू गरे । आजसम्म पनि चिनियाँ र कोरियाली महिलाहरूले हामीलाई आरामदायी वस्तु (कम्फर्ट विमेन) बनाए भनी विश्वभरि नै जापानीहरूको विरोध गर्छन् । कतिलाई युद्ध अपराध (वार क्राइम) अन्तर्गत काराबासमा पनि हाले । जापानीजर्मनहरू आफ्नो विस्तारवादी आक्रमणलाई अझै धारिलो बनाउँदै, विक्षिप्त हुँदै बर्माभारतचीनसम्म पुगेपछि नै अमेरिका विचलित एवं विवश भयो । केही गर्नैपर्छ भन्ने सोच अघि बढायो । र, ६ अगस्ट १९४५ मा अमेरिकाले विश्वमा प्रथम पटक एटम बम प्रयोगमा ल्याउँदै हिरोसिमामा खसाल्यो र लगत्तैपछि ९ अगस्टमा अलि परतिरको नगर नागासाकीमा पनि । हिरोसिमा लिटल ब्वाई (सानो केटो) नामक एटम बमको सिकार भयो भने, नागासाकी फ्याट म्यान (मोटो मान्छे) नामक परमाणु हतियारको ज्वालामा पुरियो । त्यहाँ के भएन ! एटम बमले कस्तो विनाशसर्वनाशयातनापीडा ल्याउँदो रहेछ, यी सबै कथाव्यथाहरू हिरोसिमामा अवस्थित शान्ति संग्रहालय (पिस म्युजियम) ले अति नै पीडादायक ढंगमा प्रदर्शन गरेको छ । त्यही घटनामा परेकी स्कुले केटी सदाकोले आफू बाँच्ने आशामा अस्पतालमै कागजका एक हजार सारस (पेपर क्रेन्स) बनाउनमा तल्लीन रहँदारहँदै रक्त क्यान्सरले कसरी शरीरै गुमाइन् भन्ने विश्वलाई हल्लाउने व्यथालाई सम्झना गर्दै संग्रहालयको अघि अग्लो स्मारक बनाइएको छ । पर्यटकहरू त्यहाँ हजारौंको संख्यामा पुग्छन् र सदाकोका नाममा कागजको सारस चढाउँछन् । आजभन्दा एक्काइस वर्षअघि काठमाडौंको हिमाल खबर पत्रिकामा मेरो सेरोफेरो स्तम्भमा प्रकाशित बुलेट ट्रेनमा रोइरह्यौं शीर्षक लेख यसै घटनामा आधारित थियो । हिरोसिमा संग्रहालयमा धेरै बेर शिर निहुर्याएर मैले सदाकोदेखि आफ्ना स्कुलका शिक्षकहरूसम्मलाई सम्झेको थिएँ जसले मलाई हिरोसिमा नामशब्द प्रथम पटक सुनाएका थिए । युद्ध पर्यटनको अर्को हिमालचुली हिरोसिमानागासाकी भए ।मलाई अब विश्वयुद्धको अन्त भयो भनी घोषणा गरिएको महत्त्वपूर्ण स्थान पुग्नैपर्ने थियो । जर्मनीको बर्लिनस्थित पोट्सड्याम भन्ने ठाउँ (ब्रान्डेनबर्ग) मा जुलाईअगस्ट १९४५ मा अमेरिका, ग्रेट ब्रिटेन र सोभियत संघका नेताहरूबीच एउटा ऐतिहासिक कन्फरेन्स भयो । मुख्य एजेन्डा थियो अबउसो विश्वमा शान्ति कसरी कायम गर्ने ? भनिन्छ, यस कन्फरेन्सका लागि गोलमेच स्टालिनले मस्कोबाट ल्याएका थिए । यसरी पोट्सड्याम विश्वको अर्को युद्ध पर्यटनको गतिलै अंग बन्यो । यता हिटलरले आत्महत्या गरे, उता जापानमा भने युद्धमा होमिएकाहरूका नाम याशोकुनी मन्दिरमा टाँस्न थालिए । आज पनि जापानी प्रधानमन्त्री याशोकुनी मन्दिर जाने गर्छन् उता चीनको अपमान भयो भन्दै चीनले रिसले भुतुक्कै भएर जापानी कम्पनीका बाहनहरू सबैले देख्ने गरी जलाइदिन्छ । नभन्दै याशोकुनी पनि युद्ध पर्यटनसँग जोडियो ।उता भारतको पूर्वतिर युद्ध पर्यटनले बिस्तारै गतिशीलता हासिल गर्दै छ । तिब्बतले अंग्रेज सरकारसँग व्यापारवाणिज्य गर्न हिचकिचाएपछि र अंग्रेजलाई तिब्बतभित्र पस्नआवतजावत गर्न प्रतिबन्ध नै लगाएपछि सन् १९०३ मा कर्नल यङ हसब्यान्ड तोपगोला लिई सिक्किमको नथुला घाटी भएर तिब्बततिर लागे । तिब्बती राजाहरू अवाक् भए । ज्ञान्तसेको किल्लामा हमला गर्दै सिगात्से र ल्हासा पुग्ने उद्देश्यले सिक्किमका प्रथम राजनीतिक अधिकारी (पोलिटिकल अफिसर) समेत सामेल भएको यो मिसन ज्ञान्तसे पुग्दानपुग्दै तिब्बती राजाहरूले आत्मसमर्पण गरेपछि नै तिब्बतमा अंग्रेजहरूको प्रपञ्च प्रभावशाली ढंगमा सुरु भयो । नथुला व्यापारको मार्ग पुनः खोल्न सन् २००४ मा ह्लासा जाँदा ज्ञान्तसे जान पाएनौं । तर पछि ज्ञान्तसे, सिगात्से, सागा, कैलाश मानसरोवर सबै पुग्यौं । यी सबै क्षेत्र पनि युद्ध पर्यटनका अभिन्न अंग हुन पुगेका छन् ।दोस्रो विश्वयुद्धले बर्माचीन र भारतका उत्तरपूर्वी क्षेत्रहरूलाई खर्लप्पै खायो । यी क्षेत्रहरूमा जापानको मनोमानी रोक्न धेरै रणनीति अपनाइए । भारत र भारतीय यस युद्धमा अंग्रेजले गर्दा मुछिए, यसरी नै बर्मा पनि । अमेरिका अतालियो जब जापानले बर्मा पस्ने द्वारहरूमा अड्डै जमायो । यसै सिलसिलामा अमेरिकाले युद्धकै निम्ति भारत भएर बर्मा पसी चीन पुग्ने मार्ग बनाउने अठोट गर्यो । १,७२६ किलोमिटरको, पहाडैपहाड भएर चीन पुग्ने यो मार्ग असमको लिडो नामक ठाउँबाट सन् १९४२ मा बनाउन सुरु गरियो र १९४५ मा सकियो । अमेरिकाका जनरल स्टिल बेलले नेतृत्व गरेका थिए यस निर्माण कार्यलाई र उनैका नाममा आज पनि यसलाई स्टिल बेल रोड भनिन्छ । असमका लेखापानी, जयरामपुर, नामपोङ र पाङसाउ घाटी हुँदै यो पटकाइको उचाइबाट बर्माको मितक्याना पुगेपछि त्यहाँबाट चीनको युनानको कुनमिङसँग जोडिएको थियो ।भयानक युद्ध भयो यी क्षेत्रहरूमा । क्रूर जापानीहरूले भूगोलदेखि समुदायसम्म निमिट्यान्नै पारिदिए । केचाहिँ जलाइएन ? गोर्खा सैनिकहरू पनि धेरै मारिए । तर गोर्खाहरूले त्यहीं पनि वीरता देखाउँदै बर्माको मण्डले पहाड आफ्नो अधीनमा लिए । जापानीहरू तीनछक परे (चुचुरोबाट, कान्तिपुर, ७ मार्च २०२३ मा प्रकाशित बर्माबाट यो खबर पढ्नोस्) । आज पनि लिडो, जयरामपुर, छाङलाङ आदि क्षेत्रमा गोर्खैगोर्खा छन् ।जापानी र अंग्रेजभारतीयअमेरिकीबर्मेली र चिनियाँ सेनाहरूबीच भयानक काटमार भयो, धेरै गोलाबारुदको सिकार भए । जापानीहरू मणिपुर, नागाल्यान्डसम्म पुगे । त्यहाँ घमासान युद्ध भएको थियो भन्ने संकेत आज मणिपुरको राजधानी इम्फाल र नागाल्यान्डको राजधानी कोहिमामा रहेका कब्रस्तान (सिमेट्री) हरूले दिन्छन् । आजको अरुणाचल प्रदेशको चाङलाङ जिल्लामा पर्ने जयरामपुर सिमेट्रीमा लगभग एक हजार चिनियाँ सिपाहीहरूलाई समाधिस्थ गरिएको छ । नाम केही छैन, कोहीकोही ठाउँमा चिनियाँ भाषामा लेखिएको छ । अर्कोपट्टि कोहिमामा सिमेट्री अति नै संगठित हिसाबमा राखिएको छ । सबैलाई आआफ्ना धर्ममुताबिक दफनाइएको छ । गोर्खा, अंग्रेज, मुसलमान, हिन्दु सबै छन् यहाँ । धेरै कलिला उमेरका गोर्खाहरू छन् । राइफलम्यान सिंगवीर घले ३० मई १९४४ मा सहिद हुँदा केवल १८ वर्षका थिए । उनको स्मारकमा खुकुरीमा अंग्रेज सेनाको छापा र ॐ भगवते नमः लेखिएको छ । यसरी नै राइफलम्यान बमबहादुर घर्ती फर्स्ट केसीभीओ गोर्खा राइफलका सिपाही थिए । उनी सहिद हुँदा १२ मे १९४४ मा केवल २२ वर्ष पुगेका थिए । कविराज लिम्बू १४ डिसेम्बर १९४३ मा सहिद हुँदा केवल २० वर्षका थिए । अंग्रेज सहिदहरूका कब्रस्तानमाथि राखिएका मार्बलमा अति नै मार्मिक भाषामा परिवारबाट शोक सन्देश लेखिएको छ । दुरहाम लाइट इन्फ्यान्ट्री का २८ वर्षीय आर सल्टलाई समवेदनामा लेखिएको छ, मौनतामा हाम्रो सम्झना । एसी वाटसनकी आमा लेख्छिन्, छोरा, तिमी कहाँ छौ म देख्दिनँ, तर मेरो सम्झनामा रुमलिई नै रहनेछौ । एच हेनथोर्नकी पत्नी लेख्छिन्, हामीले एउटा अपूर्व भविष्यको योजना बनाएका थियौं, तर सपनामै सकियो । एच रबिन्सनको सम्झनामा लेखिएको छ, तिमीले जित्यौ वा हार्यौ, किञ्चित् फरक नपर्ला, तर कस्तो खेल खेल्यौ मेरो निम्ति, त्यही ठूलो कुरो हो ।यी कब्रस्तान, स्टिल बेल रोड र विश्वयुद्ध नै पर्यटनका मुख्य आकर्षण हुन लागेका छन्, भारतका उत्तरपूर्वी क्षेत्र, बर्मा अनि चीनका युनान र चोङचिङमा । सिचुवानको चेन्दुमा त निजी संग्रहालयसमेत बनाइएका छन् । विश्वबाटै पर्यटकहरू आउँछन् । प्रकृति र हिमाल एकापट्टि, तीर्थ र मन्दिरगुम्बामस्जिदगिर्जाघर अर्कोपट्टि, अनि युद्ध पर्यटन अझै अर्कोपट्टि । भनिन्छ, चीनमा ससेज र बियर पेयको चिनापर्ची स्टिल बेल बनाउँदा अमेरिकी सेनाले ल्याएको खानपानबाटै सुरु भयो । भनिन्छ, दार्जिलिङमा ल्यान्डरोभर गाडी पनि त्यहीँबाट आएको । अनि अझै भनिन्छ, उत्तरपूर्वी क्षेत्रमा भूमिगत भई लड्ने विभिन्न झुन्डसमुदायलाई प्रथम पटक हातहतियार पनि विश्वयुद्धले नै दिएको ।युद्ध पर्यटनको भाषाशैली नै अलग । शक्ति प्रदर्शन, हत्या, मृत्यु, मानव संहार, विध्वंस र सर्वनाश, दुस्मन र हामी, एटम बम र खुकुरी, गोर्खा र जापानी, हिटलर र हिरोहितो, जंगल र काँचो माटो, भोकतिर्खाऐयाआत्था । सबैसबै नकारात्मक, नचाहिँदा र निन्दनीय कुराहरू मात्रै । अर्कोतिर शान्ति, सद्भावना र सबै बाँचौंको नारा । युद्धले के ल्याउँदो रहेछ भनेर जागरुक पर्यटकहरू एकातिर, कब्रस्तानको नजिकैको रक्सी पसलमा स्वाट्टै पिउने पर्यटकहरू अर्कोतिर । युद्धमा मारिएका सहिदको सपना बेच्ने पर्यटन एजेन्सीहरू एकातिर, पर्यटक आएपछि घरेलु आय बढ्छ भन्ने सरकार अर्कोतिर । उल्टैउल्टा हुँदा नै सुल्टैसुल्टा हुन्छ होला सायद र नै जापानमा अति नै मानिएका तर हत्याको सिकार भएका तिनताकका प्रधानमन्त्री सिन्जो आबेले भारतको उत्तरपूर्वी क्षेत्रमा आएर जापानीले त्यसताक गरेका पापको पश्चात्ताप गर्ने भएका थिए । तर भारत आएर पनि उत्तरपूर्वी क्षेत्र जानै सकेनन् । आबेको भ्रमणले युद्ध पर्यटनमा सग्लो हौसला पाउने थियो नै ।स्टिल बेल मार्ग लिडोदेखि पछ्याएर बर्मा हुँदै कुनमिङ जाने मेरो ठूलो इच्छा थियो, टुक्राटाक्री गर्दै पूरा गरें । युद्धका कब्रस्तानमा श्रद्धाञ्जली अर्पण गर्न सकें । मेरो त ठूलै स्कुले सपना पूरा भयो, दोस्रो विश्वयुद्धले छोएका प्रायः सबै प्रमुख स्थानसंस्थासमुदाय शिक्षकपर्यटक भएर समेटें । जतिजति युद्ध पर्यटन फस्टाउँछ, उतिउति नयाँ युद्धका मूलहरू फुट्दै जान्छन् । अबउसो ऐतिहासिक युद्ध र आजभोलिको युद्धलाई पर्यटकले नै छुट्याउनेछ किनकि उसलाई दुवै युद्धलाई जोडेर हेर्ने मौका पनि छ ।"
"बाल मनोसुस्वास्थ्य : अभिभावक, समाज र राज्यको दायित्व","मानसिक रूपमा स्वस्थ हुनु भनेको बालबालिकाको बौद्धिक र भावनात्मक विकास राम्रो हुनु हो । सानो उमेरमा उनीहरूले स्वस्थ रहन आवश्यक सामाजिक सीपहरू सिक्न सक्छन्, जीवनमा आइपर्ने समस्याहरूको सामना गर्ने क्षमताको विकास गर्न सक्छन् । मानसिक रूपमा स्वस्थ बालबालिकाको जीवनको गुणस्तर पनि राम्रो हुन्छ । र, उनीहरूले घरमा, विद्यालयमा तथा समुदायमा राम्ररी अन्तरसंवाद गर्न सक्छन् ।बाल्यकालमा हुने मनोसामाजिक समस्याले बालबालिकाको सामान्यतया सिक्ने, व्यवहार गर्ने वा आफ्ना भावनाहरूलाई सम्हाल्ने तरिकामा परिवर्तन ल्याउने गर्छ जसका कारण उनीहरूको जीवनको गुणस्तर बाल्यकालदेखि नै कमजोर हुन्छ । यसले विद्यालय, घर वा समाजसँगको उनीहरूको अन्तरसंवादमा परिवर्तन ल्याउने मात्र नभएर सम्पूर्ण विकासमै अवरोध उत्पन्न गर्छ । यही अवस्थामा बालबालिकामा डिप्रेसन, तनावजस्ता समस्या देखिन सक्छ । अभिभाबकले के बुझ्नु जरुरी छ भने, वयस्कले जस्तै बालबालिकाले पनि विभिन्न मनोसामाजिक परिस्थितिको सामना गरिरहेका हुन्छन् । उनीहरू पनि विभिन्न मानसिक समस्याबाट प्रभावित हुन सक्छन् ।बालबालिकाको मनोवैज्ञानिक पक्षको विकासमा शरीरका विभिन्न तत्त्वका साथै बाहीरी पक्षहरूको समेत महत्त्वपूर्ण प्रभाव हुन्छ । हर्मोन शरीरभित्रका त्यस्ता तत्त्वहरूमध्ये एक हो भने परिवार, समाज, वातावरण आदि बाहीरी पक्षमा पर्छन् । मनोवैज्ञानिक पक्षको विकासमा प्रभाव पार्ने आन्तरिक वा बाह्य पक्षले सधैं सकारात्मक प्रभाव मात्रै पार्दैनन्, कहिलेकाहीँ नकारात्मक असरसमेत गर्छन् । यो यति बृहत् हुन्छ कि यसले बालबालिकाको सोच, विचार, संवेग, सम्झना, व्यवहार, बुझाइ, भोगाइ, दृष्टिकोण र ग्रहण क्षमता लगायतमा प्रभाव पार्छ ।मानवीय भावनाको अनुभूति सबैले गर्छन् । चाहे बालबालिका होऊन् या वयस्क, संवेदनशीलता सबैमा हुन्छ । अनुभूति गर्ने, स्पर्श गर्ने, ग्रहण गर्ने, अभिव्यक्त गर्नेजस्ता गुणहरू बालबालिकाका हकमा पनि महत्त्वपूर्ण हुन्छन् । जन्मजात आउने यी विशेषता उमेरसँगै विकसित हुन्छन् । साधारण रूपमा हामी बाल मनोविज्ञानको समस्या शारीरिक विकाससँग मात्र सम्बन्धित हुन्छ भनी सोच्छौं, तर बालबालिकाको विकास शारीरिक, मानसिक र भावनात्मक सबै किसिमले भइरहेको हुन्छ । उदाहरणका लागि, कुनै पनि बच्चाले आफ्नी आमाले अरू केटाकेटीसँग बोलेको, तिनलाई काखमा लिएको मन पराउँदैन र रुन्छ । यसको अर्थ हो, आमाको त्यस्तो कामबाट ऊ आफूलाई असुरक्षित महसुस गर्छ । मेरी आमा सधैं मेरै मात्र होऊन् भन्ने ठान्छ, जुन स्वाभाविक अभिव्यक्ति हो । यद्यपि बच्चाको यस्तो स्वभाव ऊ बढ्दै जाँदा परिपक्व हुँदै जान्छ । त्यसैले उसले बुझ्ने प्रक्रियामा हामी सहयोगी हुनु जरुरी छ ।बालबालिकालाई आफ्ना आमाबाबु के विषय र सन्दर्भमा झगडा गर्छन् भन्ने पनि थाहा हुन्छ । मसँगको परामर्शमा ल्याइएको ६ वर्षको बच्चाले एक पटक भनेको थियो, जबजब घरमा पैसाको कुरा निस्किन्छ, तबतब ममी र बाबा झगडा गर्नुहुन्छ अनि मलाई डर लाग्छ । ऊ झगडा बुझ्ने मात्र होइन, कारकबारे समेत विश्लेषण गर्न सक्छ । बालबालिका कुरा बुझ्ने मात्र नभएर प्रसंगलाई आफ्नो क्षमता अनुसार विश्लेषण गर्न र व्याख्या गर्न सक्ने पनि हुन्छन् । यसका अतिरिक्त माया, घृणा, रिस, ईर्ष्या सबै खालका अनुभूति गर्नयोग्य हुन्छन् । त्यसैले उनीहरूलाई पनि वयस्कलाई जस्तै भावनात्मक साथसहयोगको आवश्यकता पर्छ । उनीहरूमा उमेरसँगै आउने भावनात्मक परिपक्वताका लागि हामीले सहयोगीको भूमिका निभाउनुपर्छ । परिवार र समाज यसका निम्ति रोल मोडल बन्नु जरुरी छ । कहिलेकाहीँ यस्ता भावनात्मक पक्षको उचित व्यवस्थापन गर्न नसक्दा बालबालिका गम्भीर मानसिक समस्यामा जान सक्छन् । बालबालिकामा देखिने डिप्रेसन, तनाव, आत्महत्याको सोच र विभिन्न प्रकारका कुलत यसैका उदाहरण हुन् । तसर्थ उनीहरूलाई पनि मनोवैज्ञानिक शिक्षाको आवश्यकता पर्छ । मनोवैज्ञानिक शिक्षाले उनीहरूलाई भावनात्मक रूपमा बलियो बनाउँछ । प्रतिकूल अवस्थामा पनि सामान्य हुन मद्दत गर्ने गुण वा क्षमता उनीहरूले मनोवैज्ञानिक शिक्षाबाटै विकसित गर्न सक्छन् । यही गुण वा क्षमताका कारण उनीहरूले जीवनमा आइपर्ने असामान्य परिस्थितिको सजिलै सामना गर्न सक्छन् । संवेदनामाथि नियन्त्रण गर्न सक्छन् । उनीहरूमा रचनात्मक र भावनात्मक विकास हुन्छ । अहिलेको हाम्रो सिकाइ रचनात्मकभन्दा पनि प्रतिस्पर्धात्मक छ । यसले बालबालिकालाई भावनात्मक रूपमा संरक्षण दिनेभन्दा पनि तत्काल र क्षणिक तृप्तिका लागि मात्र तयार गर्छ । त्यसैले उनीहरूमा धैर्यको कमी छ, जसका कारण असहज परिस्थिति र स्वाभाविक असफलताहरूका निम्ति हाम्रा बालबालिका तयार छैनन् । सामान्य विषयमा पनि मानसिक विचलन हुनुको मुख्य कारण यही हो । त्यही मानसिक विचलनले उनीहरूलाई आत्महत्यातिर डोर्याउने हो । नेपालमा बालबालिकाको आत्महत्याको स्थिति भयावह छ । आर्थिक वर्ष २०७४७५ मा २५५, २०७५७६ मा ४५९, २०७६७७ मा ६६१, २०७७७८ मा ७६४ र २०७८७९ मा ७०९ बालबालिकाले आत्महत्या गरे । नेपालमा हरेक दिन औसतमा दुई बालबालिकाले आत्महत्या गर्छन् । पछिल्ला पाँच वर्षमा २,८३१ बालबालिकाले आत्महत्या गरेको प्रहरी तथ्यांक छ । बालबालिकाको आत्महत्या यति ठूलो संख्यामा हुनुले समाजको बिग्रँदो स्वरूप झल्काउँछ । नेपालमा समग्रमा आत्महत्या गर्नेमा महिलाभन्दा पुरुष धेरै छन् तर कम उमेर समूहमा भने बालकका तुलनामा बालिकाको संख्या दोब्बर छ । आर्थिक वर्ष २०७८७९ मा २५६ बालकले आत्महत्या गर्दा बालिकाको संख्या ४५६ थियो । नेपालमा बालकभन्दा बालिकाको आत्महत्या बढी हुनुले हाम्रो अभिभाकत्वभित्रको लैंगिक पक्षमा थप अनुसन्धान जरुरी रहेको देखिन्छ । पछिल्लो समय बालबालिकाको आत्महत्याका घटना बढिरहेका छन्, जुन जनस्वास्थ्यको गम्भीर अवस्था हो । यो हाम्रो शिक्षा, अभिभावकत्व शैली र राज्य नीतिमाथिको चुनौती पनि हो ।बाल मनोविज्ञानमा मनोसामाजिक अवस्थाको प्रभाव ठूलो हुन्छ । मनोविज्ञान र सामाजिक अवस्थामा आएका विभिन्न असरले गर्दा बालबालिका धेरै खाले मानसिक समस्यामा जकडिन सक्छन् । समाजका विभिन्न घटना, समाजको विकासक्रममा देखिने असन्तुलनहरूका कारण समस्याको सुरुआत हुन्छ । नेपाली समाजले भोगेको १० वर्षे सशस्त्र द्वन्द्व, २०७२ को विनाशकारी भूकम्प, कोरोना महामारी र त्यसपछिको आर्थिक मन्दी, वैदेशिक रोजगारीजस्ता पक्षले हाम्रा बालबालिकालाई कस्तो असर पारे, पर्याप्त अनुसन्धान हुन सकेको छैन । वैदेशिक रोजगारीले गर्दा घरमा छोडिएका बालबालिकाको मनोसुस्वास्थ्यमा परेको प्रभावबारे समेत कुनै अध्ययन हुन सकेको छैन । बाबु वा आमा वैदेशिक रोजगारीमा जानुले बालबालिकाका तत्कालीन भौतिक आवश्यकता परिपूर्ति भएको देखिए पनि हजुरबुबाहजुरआमासँग वा होस्टलमा छोडिएका प्रायः बालबालिकाको मनोदशा राम्रो छैन । यिनै कारणले बालबालिकामा पछिल्लो समय डिप्रेसन, चिन्ता, आत्महत्याको सोच र विभिन्न मानसिक आघातजन्य समस्या बढेको यथार्थलाई नकार्न सकिन्न । यस विषयमा थप अनुसन्धानको खाँचो छ । अधिकांश विकासोन्मुख देशमा मानसिक स्वास्थ्य र यससँग सम्बन्धित जनचेतना एउटा ठूलो चुनौती बन्दै आएको छ । हाम्रो देशमा पनि मानसिक स्वास्थ्यसँग सम्बन्धित जनशक्ति पर्याप्त छैन । सीमित जनशक्ति पनि सहरी क्षेत्रमा केन्द्रित हुँदा ग्रामीण क्षेत्रमा मानसिक स्वास्थ्य सेवा अप्ठेरोमा छ । बाल मनोसुस्वास्थ्यको अझ दुरवस्था छ । सीमित भएका सेवा पनि वैदेशिक सहयोगको आडमा छन् र सहरकेन्द्रित छन् । मानसिक समस्याप्रति नकारात्मक दृष्टिकोणका कारण बिरामीलाई उपचारको पहल गर्ने वातावारण बन्न नै मुस्किल छ । मिथ्यालाई जितेर उपचार गर्छु भन्नेहरूका लागि पनि पर्याप्त ठाउँ छैन । अटिजम, डाउन सिन्ड्रोमजस्ता दीर्घकालीन समस्यामा रहेका बालबालिकाको पुनःस्थापना र संरक्षणमा राज्यको चासो नहुँदा त्यस्ता ती अझ असहज अवस्थामा छन् । विशेष शिक्षा अथवा एकीकृत शिक्षा आवश्यक पर्ने यी बालबालिका सामान्य सेवा केन्द्रमा थन्किएका छन् । पारिवारिक आर्थिक अवस्था राम्रो नहुनेहरू घरैमा थन्किएका छन्, कोही एकीकृत शिक्षा प्रणाली नभएका सामान्य स्कुल जान बाध्य छन् । सामान्य स्कुलमा पढाउने शिक्षकशिक्षिका अटिजमजस्ता विषयमा तालिमप्राप्त छैनन् । विशेष शिक्षाको अभावमा अन्य बालबालिकासरह स्कुल जाने यी विशेष बालबालिका अल्छी, बदमास र नपढ्ने विद्यार्थी का रूपमा अझ दण्डित भइरहेका छन् । यी बालबालिकाको शिक्षा निम्नतम बाल अधिकार हो तर यो क्षेत्रमा राज्यको सहभागिता शून्यप्रायः छ । ग्रामीण क्षेत्रमा अझ पनि त्यस्ता बालबालिका सिक्रीले बाँधिएर घरमा थुनिएको अवस्थामा फेला पर्ने गरेका छन्, जो झनै भेदभाव र हिंसा झेल्न विवश छन् ।अभिभावक, समाज र राज्यले बालबालिकाको मनोविज्ञान बुझ्नु अत्यन्त महत्त्वपूर्ण छ । यी तीन पक्षले बालबालिकाको मनोसुवास्थ्यमा महत्त्वपूर्ण भूमिका खेल्न सक्छन् । बालबालिकाले खाने खाना, लगाउने लुगा, पढ्ने विद्यालय आदिले मात्र बाल मनोविज्ञानको प्रतिनिधित्व गर्दैनन् । उनीहरू कस्तो खेल्छन्, कति समय सुत्छन्, तपाईंको व्यवहार कस्तो छ, कस्तो समाजमा हुर्किरहेका छन्, बालअधिकारको अवस्था कस्तो छ, राज्यको बालनीति केकस्तो छ लगायतका यावत् पक्ष बाल मनोविज्ञानका आधार हुन् । उनीहरूले अभिभावकबाट जीवनयापनका विभिन्न सीप सिकिरहेका छन् । यस्ता जीवनोपयोगी सीपहरूले उनीहरूलाई मनोसामाजिक रूपमा परिपक्व बनाउँछन् । जीवनको अनुकूल र प्रतिकूल अवस्थामा कसरी त्यसलाई पार गर्ने भन्ने ज्ञान पनि बालबालिकाले अभिभावकबाटै पाउँछन् । तर यसका लागि समाज र राज्यले उचित वातावरण बनाइदिनु जरुरी छ । राज्यको सहभागिताबिना बाल मनोसुस्वास्थ्य सम्भव छैन । हामीले अभिभावकत्वको साँघुरो घेरालाई फराकिलो बनाउनु जरुरी छ । बालबालिकाको अभिभावकत्व परिवार, समाज र राज्यको दायित्व हो ।ज्ञवाली मनोविज्ञ हुन् ।"
कम्बोडियाको प्रधानमन्त्रीमा हुन माने नियुक्त,"नोमपेन्ह (एजेन्सी) कम्बोडियाको प्रधानमन्त्रीमा हुन माने नियुक्त भएका छन् । उनलाई कम्बोडियाली राजा नोरोदोम सिहामोनीले सोमबार प्रधानमन्त्रीमा नियुक्त गरेका हुन् । उनी करिब चार दशक कम्बोडियामा शासन गरेका हुन सेनका जेठा छोरा हुन् । सेनले हालै आफू अब प्रधानमन्त्री नबन्ने र छोरालाई सत्ता हस्तान्तरण गर्ने घोषणा गरेका थिए । ४५ वर्षीय हुन प्रधानमन्त्री बने पनि उनले आगामी अगस्ट २२ मा संसद्बाट विश्वासको मत प्राप्त गर्नुपर्नेछ ।कम्बोडियामा गत जुलाई २३ मा भएको संसदीय चुनावमा सेनको दल कम्बोडियन पिपुल्स पार्टी (सीपीपी) ले १२५ मध्ये १२० सिट जितेको दाबी गरेको छ । यद्यपि, निर्वाचन आयोगले आधिकारिक रूपमा परिणाम घोषणा यही अगस्ट ९ मा गर्ने भएको छ । चुनावको आधिकारिक परिणाम सार्वजनिक भएपछि सेन नै फेरि प्रधानमन्त्री बन्ने अड्कलबाजी गरिएको थियो । त्यसविपरीत उनले छोरालाई अघि सारेका हुन् । छोरा हुन यसअघि कम्बोडियन सेनाका कमान्डर थिए । उनले हालैको निर्वाचनमा सीपीपीको प्रमुख प्रचारकको भूमिका निर्वाह गरेका थिए । उनले आफ्नो मन्त्रिपरिषद्मा युवा नेतालाई सहभागी गराउने अपेक्षा गरिएको छ । सेनले सन् १९८५ यता करिब ४ दशक कम्बोडियामा शासन गरे । उनीमाथि आफ्ना विरोधीलाई दमन गरेको, प्रतिस्पर्धी विपक्षी पार्टी सीएनआरपीलाई भंग गर्न र त्यसका नेताहरूलाई जेल हाल्न अदालतको प्रयोग गरेको, अभिव्यक्ति स्वतन्त्रतामा हस्तक्षेप र स्वतन्त्र सञ्चारमाध्यमलाई बन्द गराएको आरोप छ । उनले कम्बोडियाको स्थिरता सुनिश्चित गर्न प्रधानमन्त्री पदबाट पछि हटेको बताएका छन् । यद्यपि, उनी सीपीपीको प्रमुख भने रहिरहनेछन् । कम्बोडियामा यस पटकको निर्वाचनमा १८ दलले प्रतिस्पर्धा गरेका थिए । यहाँ प्रत्येक ५ वर्षमा निर्वाचन हुँदै आए पनि लामो समयदेखि सेनको पार्टी सीपीपीले नै निर्वाचन जित्दै आएको छ । यसअघि सन् २०१८ मा भएको आम निर्वाचनमा सीपीपीले सबै १२५ सिट जितेको थियो ।"
दक्षिण एसियाका बालबालिका अत्यधिक गर्मीको मारमा,"नयाँदिल्ली (रासससिन्ह्वा) संयुक्त राष्ट्रसंघले जलवायु परिवर्तनको प्रभाव बढ्दै जाँदा दक्षिण एसियाका तीन चौथाइ बालबालिकाले उच्च तापक्रमको सामना गर्नु परिरहेको बताएको छ । संयुक्त राष्ट्रसंघीय बालबालिकासम्बन्धी निकाय युनिसेफका अनुसार दक्षिण एसियामा करिब ४६ करोड बालबालिका अत्यधिक गर्मीको मारमा परेका छन् । राष्ट्रसंघले अफगानिस्तान, बंगलादेश, भारत, माल्दिभ्स र पाकिस्तानका बालबालिका गर्मीको उच्च जोखिममा रहेको चेतावनी दिएको छ ।एक वर्षमा ८३ वा सोभन्दा बढी दिन अत्यधिक उच्च तापक्रमलाई ३५ डिग्री सेल्सियसभन्दा बढी हुने अवस्थाको रूपमा राष्ट्रसंघले परिभाषित गरेको छ । विश्व नै जलवायु परिवर्तनको नकारात्मक प्रभावबाट उथलपुथलको चपेटामा परिरहेको अवस्थामा तथ्यांकले दक्षिण एसियाका बालबालिका पनि उच्च तापक्रमका कारण खतरामा पारेको स्पष्टदेखाउँछ, युनिसेफका दक्षिण एसिया क्षेत्रीय निर्देशक सञ्जय विजसेकेराले भने ।"
संसद्मा गान्धीको प्रवेशले विपक्षीलाई बल,"(नयाँदिल्ली) सर्वोच्च अदालतको आदेशपछि भारतमा विपक्षी दल कंग्रेसका नेता राहुल गान्धीको लोकसभा सदस्यता पुनर्बहाली भएको छ । मोदी उपनाम को मामिलामा विवादास्पद अभिव्यक्ति दिएका कारण गान्धीको सांसद पद गएको थियो । तर, उनलाई गरिएको कारबाही सर्वोच्च अदालतले शुक्रबार खारेज गरेपछि लोकसभा सचिवालयले सदस्यता पुनर्बहाली गरेको हो । साढे चार महिनापछि उनले सोमबार संसद् बैठकमा भाग लिएका छन् । मानहानि मुद्दामा गुजरातको तल्लो अदालतले मार्च २३ मा फैसलामा गान्धीलाई दोषी ठहर गर्दै दुई वर्षको जेल सजाय सुनाएको थियो, जसका कारण उनको लोकसभा सदस्य पद खारेज भएको थियो । लोकसभा सचिवालयले अदालतले फैसला सुनाएको अर्को दिन नै गान्धीलाई सांसद नरहेको पत्र थमाएको थियो । उनी बस्दै आएको सरकारी निवास पनि खाली गर्नुपरेको थियो । गान्धीलाई दोषी ठहर गरिएको फैसलालाई माथिल्लो अदालतले रोक लगाएपछि उनी संसद् प्रवेशको बाटो खुलेको हो । सन् २०१९ को लोकसभाको चुनावी सभाका क्रममा कर्नाटकको कोलारमा उनले सबै चोरको थर मोदी नै किन हुन्छ ? भन्ने भाषण दिएका थिए । उनको त्यसै अभिव्यक्तिविरुद्ध भारतीय जनता पार्टीका गुजरात प्रदेशका विधायक पूर्णेश मोदीले गान्धीविरुद्ध मोदी समुदायको मानहानि गरेको भन्दै मुद्दा दायर गरेका थिए । अदालतले गान्धीलाई २ वर्ष कैद र १५ हजारको जरिवाना सुनाएको थियो । उक्त आदेशका कारण गान्धीको सांसद पद मात्रै गएको थिएन, राजनीतिक भविष्य पनि संकटमा परेको थियो । जेल जानुपरेको भए उनले कैद भुक्तान गरेपछिको ६ वर्ष चुनावमा प्रतिस्पर्धा गर्न पाउँदैनथे । उनी सन् २०२४ र २०२९ को चुनावबाटै अलग हुनुपर्थ्यो । प्रदेश तहको उच्च अदालतले समेत तल्लो तहको फैसलालाई सदर गरेपछि गान्धी सर्वोच्च अदालत पुगेका थिए ।कंग्रेस तथा विपक्षी दलहरूले गान्धीको संसद् प्रवेशलाई स्वागत गरेका छन् । गान्धी सोमबार संसद् प्रवेश गर्दैगर्दा सांसदहरूले उनको पक्षमा नाराबाजीसमेत गरेका थिए । यसबीचमा विपक्षी दलहरूले प्रधानमन्त्री नरेन्द्र मोदीमाथि अविश्वासको प्रस्ताव दर्ता गराएका छन् । त्यसमाथि मंगलबार छलफल हुँदै छ । गान्धीले त्यस बहसमा हिस्सा लिने भएका छन् । मणिपुरमा फैलिएको हिंसाका सम्बन्धमा संसद्लाई जवाफ दिनुपर्ने विपक्षीहरूको मागलाई सरकारले बेवास्ता गर्दै आएपछि प्रधानमन्त्री मोदीलाई सदनमा ल्याउन अविश्वासको प्रस्तावको रणनीति विपक्षी दलहरूले लिएका हुन् । यद्यपि सत्तारूढ दल भाजपासँग बहुमत रहेकाले विपक्षीले ल्याएको अविश्वासको प्रस्ताव पास हुन सम्भव छैन । गान्धीले पछिल्लो समय भाजपा सरकार र प्रधानमन्त्री मोदीको कट्टर आलोचकको छवि बनाएका छन् । उनले देशभित्र संसद्, सडक तथा विदेशमा समेत मोदी र भाजपा सरकारको आलोचना गर्दै आएका छन् । अर्कोतिर, कन्याकुमारीेदेखि कश्मीरसम्मको ३ हजार ५ सय ७० किलोमिटर पैदल यात्रा गरेर आफ्नो राजनीतिक उचाइ बढाएका छन् । विपक्षी खेमामा प्रधानमन्त्री मोदीको नेतृत्वलाई टक्कर दिन सक्ने क्षमता उनीमा मात्रै देखिएका बेला अदालतको फैसलाले उनको राजनीतिक भविष्य नै संकटमा परेको थियो । त्यसले कंग्रेससहितको विपक्षी खेमालाई निराश बनाएको थियो । यही अवधिमा १८ जुलाईका दिन कंग्रेससहित २६ विपक्षी दलहरूले आगामी चुनावलाई लक्षित गरेर इन्डियन नेसनल डेभलपमेन्ट इन्क्लुसिभ अलायन्स (इन्डिया) बनाएका छन् । उक्त गठबन्धन बनेको केही दिनभित्रै गान्धीको सांसद प्रवेशले विपक्षी मोर्चालाई बल दिएको छ । राजनीतिक विश्लेषक चन्द्रभूषण गान्धीमाथि लगाइएको मुद्दा र तल्लो अदालतको फैसलाको औचित्यमाथि नै प्रश्न रहेको बताउँछन् । दुनियाँभरका नेताहरूले भाषणमा अनेक थरी कुरा बोल्छन् । तर, त्यसैलाई आधार बनाएर सांसद पद नै जाने, नेताको राजनीतिक करियर नै संकटमा पार्ने काम भएको देखिँदैन, उनले भने, भारतमा पनि आम सर्वसाधारणले गान्धीलाई सुनाइएको सजायलाई सही मानेका थिएनन् । माथिल्लो अदालतले त्यसलाई उल्ट्याएको छ । त्यसले कंग्रेस र विपक्षी खेमालाई निश्चय पनि बल दिएको छ । निडर युवा नेताका रूपमा राष्ट्रियस्तरमा ब्रान्डिङ भइरहेका बेला गान्धी नै झमेलामा पर्दा कंग्रेस पार्टीलाई अप्ठ्यारो पर्न गएको स्थितिमा अदालतको पछिल्लो फैसलाले उक्त पार्टीमा उत्साह ल्याएको उनको बुझाइ छ । भाजपाका अगाडि राष्ट्रिय पार्टीका रूपमा चुनौती दिन सक्ने पार्टी कंग्रेस नै हो, गान्धी त्यसको बलियो धुरी हुन्, उनले भने गान्धीको स्विकार्यता विपक्षीहरूमाझ पनि बढेको देखिन्छ । तर, उनलाई नै नेता मानेर अगाडि बढ्न ममता बनर्जी, नितिश कुमार वा अखिलेश यादव कति तयार हुनेछन् ? त्यो भविष्यले नै देखाउनेछ ।"
नागढुंगासिस्नेखोलाको आपत्कालीन सुरुङ निर्माणमा ॅब्रेक थ्रु,"(काठमाडौं)नागढुंगासिस्नेखोला सुरुङमार्ग निर्माणमा आपत्कालीन उद्धार सुरुङको ब्रेक थ्रु भएको छ । सोमबार ब्रेक थ्रु गरिएको सुरुङको दूरी २५५७ किमि छ । काठमाडौं र धादिङ दुवैतर्फ सुरुङ खन्ने काम सकिएको छ । आपत्कालीन सुरुङ खन्ने काम सकिएकाले अब फिनिसिङको काम गरिने सडक विभागले जनाएको छ । भौतिक पूर्वाधार तथा यातायातमन्त्री प्रकाश ज्वाला, राज्यमन्त्री नन्दा चपाईं, नेपालका लागि जापानी राजदूत किकुता युतका, भौतिक मन्त्रालयका सचिव केशवकुमार शर्मालगायत टोलीको उपस्थितिमा सुरुङको ब्रेक थ्रु गरिएको हो । मन्त्री ज्वाला र राजदूत युतकाले सिस्नेखोलाबाट काठमाडौंतर्फ निस्कने मुखतर्फ स्विच अन गरेर विस्फोट गराई सुरुङको ब्रेक थ्रु गरिएको सडक विभागअन्तर्गत विकास सहायता कार्यान्वयन महाशाखाका उपमहानिर्देशक विजय जैशीले जनाए । अब गाडी हिँड्न सुरुङभित्रको सडक कालोपत्र गर्छौं, उनले भने, यो मुख्य सुरुङको निर्माण सकिएपछि सँगै सञ्चालनमा आउँछ । सवारीसाधन ओहोदोहोरका लागि मुख्य सुरुङ निर्माण गरिएको हो । भित्र कुनै सवारी दुर्घटनामा परे, आगलागी भए मुख्य सुरुङको क्रस प्यासेजबाट आपत्कालीन सुरुङमा पुगिनेछ, उनले भने, यसबाट काठमाडौं वा धादिङ कतातिर जान चाँडो हुन्छ, त्यतै निस्किने व्यवस्था गरिन्छ । सवारी पूर्वाधारका लागि नेपालमा निर्माण गरिएको यो पहिलो सुरुङ भएको जैशीको भनाइ छ । नेपालकै पहिलो सडक सुरुङको ब्रेक थ्रु गर्न पाउँदा खुसी लागेको मन्त्री ज्वालाले बताए । अब हामी नेपालमा सुरुङ युगमा प्रवेश गरेका छौं, त्यसैले भौगोलिक विकटता भएको ठाउँमा सुरुङमार्ग सबैभन्दा उपयोगी मार्ग बन्नेछ, उनले भने, अबको केही महिनाभित्र मुख्य सुरुङको पनि ब्रेक थ्रु गर्ने गरी काम भइरहेको छ । नेपालको पहिलो सडक सुरुङमार्ग निर्माणमा जापानले सहयोग गर्न पाउँदा खुसी लागेको जापानी राजदूत युतकाको भनाइ छ । मुख्य सुरुङ निर्माणको काम भने जारी छ । उक्त सुरुङ पनि चार महिनाभित्र ब्रेक थ्रु गरिने आयोजनाको दाबी छ । सुरुङको कुल दूरी २६८८ किमिमध्ये ५ सय मिटर मात्र खन्न बाँकी रहेको नागढुंगा सुरुङ निर्माण आयोजनाका प्रमुख नवीनमान श्रेष्ठले जनाए । समग्रमा आयोजनाको भौतिक प्रगति ६३ प्रतिशत छ, उनले भने, थपिएको समयभित्र निर्माण सक्ने गरी काम भइरहेको छ । निर्माणमा कुनै समस्या नआए ०८१ पुसमा सुरुङबाट यातायात चल्ने आयोजनाको दाबी छ । अहिले काठमाडौंको चन्द्रागिरिस्थित टुटीपाखा र धादिङको धुनीबेंसी नगरपालिकास्थित सिस्नेखोलामा निर्माणको काम भइरहेको छ । सुरुङ बनेपछि साढे ७ किमि सडक छोटिँदा नागढुंगा उकालोमा हुने सवारी जामको समस्याबाट यात्रुले छुटकारा पाउनेछन् । सुरुङबाट मोटरसाइकल, पेट्रोलियम पदार्थ बोकेका ट्यांकर र ग्यास बुलेटले आवतजावत गर्न पाउने छैनन् ।समग्रमा सुरुङ खन्ने काम ९० प्रतिशत सकिइसकेको छ । ०७६ कात्तिकमा निर्माण थालिएको सुरुङको काम सम्झौताअनुसार ४२ महिनाभित्र सकिनुपर्ने हो । सुरु ठेक्का सम्झौताअनुसारको म्याद ०८० वैशाख १३ सम्म मात्र हो । कोभिडका कारण तोकिएकै समयभित्र निर्माण नसकिएको आयोजनाको भनाइ छ । सम्झौतामा उल्लेख भएको समयअनुसार काम नसकिएपछि ०८० साउन ४ सम्म म्याद थपिएको हो । उक्त समयभित्र पनि काम नसकिने भएपछि दोस्रो पटक फेरि ०८१ वैशाख १३ सम्म म्याद थपिएको छ । सुरुङ निर्माणमा ब्रेक थ्रु भए पनि यातायात सञ्चालन गर्न थप एक वर्ष समय लाग्ने आयोजना प्रमुख श्रेष्ठले बताए । सुरुङ निर्माण ब्रेक थ्रु भएपछि त्यसभित्र अक्सिजन, बत्ती व्यवस्थापन, सडक कालोपत्र, लाइनिङलगायत काम गर्न समय लाग्नेछ । काठमाडौंको बलम्बुमा फ्लाइओभर निर्माण गर्ने क्षेत्रमा करिब १६ आना जग्गाको मुआब्जा टुंगिएको छैन । आयोजनाको पूर्वपट्टि ९० वटा घरमा चर्किनेलगायत समस्या देखिएको भन्दै स्थानीयले पटकपटक निर्माणको काममा अवरोध गरिरहेका छन् । यी समस्या समाधानको प्रयास भइरहेको छ, प्रमुख श्रेष्ठले भने, के कति घरमा क्षति पुगेको हो, भवन विभागबाट अध्ययनको काम भइरहेको छ । बलम्बुमा फ्लाइओभर निर्माणको काम भइरहेको छ । यही क्षेत्रको पश्चिमपट्टिको पहुँच सडकमा टेवा पर्खाल निर्माण पनि थालिएको छ । सुरुङमार्ग निर्माणको जिम्मा जापानी कम्पनी हाज्मा एन्डो कर्पोरेसनले लिएको हो । निर्माणमा जापानको साढे १६ अर्ब रुपैयाँ ऋण सहयोग छ । ठेक्का भने साढे २२ अर्ब रुपैयाँको हो । यसमा ६ अर्ब रुपैयाँ नेपाल सरकारको छ । निर्माणमा १४ अर्ब ६२ करोड ५० लाख रुपैयाँ खर्च भइसकेको छ । आयोजनाका अनुसार अहिलेसम्म ३ वटा अन्डर पास, ४ वटा बक्स कल्भर्ट, एउटा ओभरपास र ३ वटा पुल निर्माण गरिएको छ ।"
गौतम बुद्ध विमानस्थल चलाउन ॅकनेक्टिङ फ्लाइट सुविधा दिइँदै,"यसका लागि नेपाल एयरलाइन्सले भैरहवाबाट डिपार्चर भएर काठमाडौं पुगेका यात्रुलाई गन्तव्यमा पुर्याउन उडान नभएसम्मका लागि काठमाडौंमा रोकिन मिल्ने गरी ट्रान्जिट बनाउन प्रस्ताव गरेको हो । नेपाल एयरलाइन्सले काठमाडौंबाट अन्तर्राष्ट्रिय उडान रहेको हङकङ, दिल्ली, मुम्बई र बैंग्लोरका लागि यो सुविधा दिन सकिने गरी योजना बनाएको छ । काठमाडौंलाई ट्रान्जिट बनाउने प्रस्ताव स्वीकृत हुनासाथ योजना कार्यान्वयनका लागि तयारी अवस्थामा रहेको नेपाल एयरलाइन्सका प्रवक्ता रमेश पौडेलले जनाए । सातामा एक पटक क्वालालम्पुरबाट झर्ने यात्रुलाई ओराल्दैमा गौतम बुद्ध अन्तर्राष्ट्रिय विमानस्थल चलायमान हुन नसक्ने र यसका लागि भैरहवाबाट विदेश जान चाहने यात्रुले त्यहीँबाटै हवाई सुविधा पाउनुपर्ने उनको भनाइ छ । कनेक्टिङ फ्लाइटका माध्यमबाट गौतम बुद्ध अन्तर्राष्ट्रिय विमानस्थललाई चलायमान बनाउन नेपाल एयरलाइन्सले तयार पारेको यो एउटा मोडल हो, पौडेलले भने, यो सिस्टम नेपालमा प्रयोगमा नआए पनि नयाँ होइन । नेपालबाट विदेशका धेरै मुलुकमा जानुपर्दा पनि गन्तव्यमा पुग्नुअगावै ट्रान्जिट फ्लाइट गर्नुपर्ने हुन्छ । भैरहवाबाट उडेको यात्रु ट्रान्जिटका क्रममा काठमाडौंमै रहेको अवस्थामा अत्यावश्यक कारणले बहिर्गमन (अराइभल) हुनुपर्ने आकस्मिक अवस्था आए कसरी मिलाउने भन्ने अध्यागमनको व्यवस्थापनका कारण ट्रान्जिट उडानको योजना रोकिएको छ । अध्यागमनबाट यस्तो समस्या समाधान हुनासाथ हामी भोलिपल्टैदेखि भैरहवाबाट कनेक्टिङ अन्तर्राष्ट्रिय उडान सञ्चालनका लागि तयारीमा छौं, पौडेलले भने, ट्रान्जिट उडानको योजना स्वीकृत भएमा नेपाल एयरलाइन्सले सुरुमा भैरहवाबाट बाटो खोलेर क्रमशः अर्को रुट खोल्दै जाने योजना छ ।ट्रान्जिट उडानका क्रममा यात्रु अत्यावश्यक अवस्थामा काठमाडौंबाट डिपार्चर रद्द गरी बहिर्गमन हुन पाउने प्रणाली मिलाउन लागिएको अध्यागमन विभागका महानिर्देशक झलकराम अधिकारीले बताए । उडान रद्द वा डिले भए अर्को दिन उड्नुपर्ने अवस्थामा सम्बन्धित एयरलाइन्सकै व्यवस्थापनमा यात्रु रहने गरी त्यस दिनका लागि र भवितव्य तथा अत्यावश्यक काम परेको यात्रु फर्किन पाउने गरी सिस्टम मिलाउँदै छौं, अधिकारीले भने, यो समस्या छिट्टै समाधान गर्ने गरी अनलाइन सिस्टममा मिलाउँदै छौं ।"
सुकेटार विमानस्थलमा दुई महिनादेखि उडान भएन,"ताप्लेजुङ (कास) सुकेटार विमानस्थलबाट दुई महिनादेखि उडान भएको छैन । राष्ट्रिय ध्वजावाहक नेपाल एयरलाइन्सले सोमबार, बुधबार र बिहीबार गरी तीन र सीता एयरले सोमबार र शनिबार गरी दुई तालिका राखेको छ । सातामा पाँच वटा तालिका भए पनि जेठ २६ पछि उडान हुन सकेको छैन । नेपाल एयरलाइन्सले गत जेठ २६ मा अन्तिम उडान गरेको विमानस्थल प्रमुख एटीसी उदय राजवंशीले जनाए । निजी क्षेत्रको सीताले चैत २४ पछि उडान गरेकै छैन । मनसुन सुरु भएपछि तालिका हुँदा मौसम नखुल्ने र मौसम खुल्दा उडान तालिका नभएको राजवंशी बताउँछन् । वायुसेवा सञ्चालकले टिकटका लागि सम्पर्कमा आएकाको विवरण राख्ने र उडान हुने भए खबर गर्ने उनको भनाइ छ । साउन २२ का लागि ताप्लेजुङबाट तीन र काठमाडौंबाट चार यात्रु सम्पर्कमा रहेको एयरलाइन्सका एक कर्मचारीले जनाए । मौसम खुले जहाज उड्ने उनले बताए । सुकेटारमा जहाज अनियमित हुँदा यात्रु जिपमा झापाको भद्रपुरसम्म जाने र त्यहाँबाट विमानमा काठमाडौं पुग्छन् । विमान उड्ने टुंगो नहुँदा वृद्धवृद्धा, अशक्त र बिरामीका लागि भने समस्या हुन्छ । नागरिक उड्डयन प्राधिकरणले सोमबारदेखि लागू हुने गरी मध्याह्न १२ बजेपछि पहाडी जिल्लाका विमानस्थलमा उडान नगर्न भनेका कारण झनै अनिश्चित बनेको छ । प्राधिकरणले खराब मौसमका कारण हुन सक्ने हवाई दुर्घटनाको जोखिम न्यूनीकरण गर्न दुर्गम भेगका विमानस्थललाई जुलाईदेखि सेप्टेम्बरसम्म दिउँसो साढे १२ बजेपछि उडानमा रोक लगाएको हो । मौसम खुल्दा यात्रु नपाउने समस्या पनि रहेको विमान सञ्चालक बताउँछन् ।"
'शिक्षा र उद्योग क्षेत्रको सहकार्यले विकासमा सघाउँछ,"(ललितपुर)नेपाल उद्योग वाणिज्य महासंघका अध्यक्ष चन्द्रप्रसाद ढकालले उद्योग वाणिज्य क्षेत्र र विश्वविद्यालयबीचको साझेदारीले अनुसन्धान, नवप्रवर्तन र दक्ष जनशक्ति विकासमा योगदान पुर्याउने बताएका छन् । त्यसैले आफूहरूले विश्वविद्यालयसँगको साझेदारीलाई उच्च महत्त्व दिएको उनको भनाइ छ । ललितपुरमा मदन भण्डारी विज्ञान तथा प्रविधि विश्वविद्यालयले आयोजना गरेको कार्यक्रममा अध्यक्ष ढकालले विज्ञान र प्रविधिको क्षेत्रमा उच्च शिक्षा अध्ययन तथा अनुसन्धानमा समर्पित विश्वविद्यालयसँग साझेदारी गर्न महासंघ तयार रहेको पनि जनाए । उद्योग व्यवसाय क्षेत्रमा चुनौती छन् । त्यस्ता चुनौतीको समाधानका लागि उद्योग वाणिज्य महासंघ र विश्वविद्यालयबीच सहकार्य गर्दा पक्कै पनि नयाँ बाटो खुल्नेछ । महासंघ र मदन भण्डारी विज्ञान तथा प्रविधि विश्वविद्यालयबीच डेढ दर्जन क्षेत्रमा साझेदारी गर्न सकिने पनि उनले उल्लेख गरे । संयुक्त अनुसन्धान परियोजनामा सहकार्य गर्ने, उद्योगहरूबाट प्राप्त व्यावहारिक अनुभवसहितको पाठ्यक्रम विकासमा काम गर्ने, विद्यार्थीहरूलाई इन्टर्नसिप र कम्पनीहरूमा काम गर्ने अवसर सिर्जना गर्ने तथा नयाँ प्रविधिको व्यवसायीकरणका लागि उद्योगहरूमा हस्तान्तरण गर्ने व्यवस्था मिलाउन सकिने पनि ढकालको भनाइ छ । महासंघ व्यावसायिक संस्था मात्र नभई सरकार र सरोकारवालालाई सल्लाह दिने थिंक ट्यांक भएकाले विश्वविद्यालयसँग मिलेर संयुक्त कार्यशाला र प्रशिक्षण कार्यक्रम सञ्चालन गर्न सकिने, अनुसन्धान अनुदान तथा छात्रवृत्तिका लागि कोष स्थापनमा पनि सघाउन तयार रहेको उनले जनाए ।"
मछिन्द्रलाई भुटानी टिमको चुनौती,"ॅदर्शकको साथ पाउने आसविशाल श्रेष्ठकप्तान, मछिन्द्र क्लब हामी खेलका लागि तयार छौं । जुन पोजिसनमा खेलाडी अलि कम लागेको थियो, त्यही पोजिसनमा नयाँ खेलाडी ल्याएका छौं । छोटो अवधि भए पनि समग्रमा तयारीलाई समय पुगेकै छ ।कुनै पनि टिम कमजोर हुँदैन । पारो राम्रो प्रतिद्वन्द्वी हो । मैले चौथोपल्ट महादेशीय प्रतियोगिता खेल्न लागेको हो । यस्तो अनुभवले राम्रो हुन्छ । हाम्रा सबै खेलाडीले खेलिरहेकै छन् । नेपालमा लिग सकेपछि फुटबल गतिविधि एकदम कम भएको छ । लिगमा पनि खासै दर्शक आउनुभएन । हाम्रो खेल साँझ छ । सबै दर्शक आउने आशा छ । यो खेल जितेर हामी नेपाली फुटबललाई अलि अगाडि बढाउने प्रयास गर्न चाहन्छौं । ॅराम्रो चुनौती दिनेपुष्पलाल शर्मामुख्य प्रशिक्षक, पारो एफसीअहिले भुटान प्रिमियर लिग भइरहेकाले हाम्रो ट्रेनिङ निरन्तर छ । लिगका तीन खेल खेलेर आएका छौं । हामी राम्रो तयारी गरेर मछिन्द्रको सामना गर्दैछौं । राम्रो प्रतिस्पर्धा गर्ने आशा गरेका छौं ।लिग च्याम्पियन हुनु वा नहुनुले फरक पार्ने छैन । किनभने मैदानमा विपक्षी भनेको विपक्षी नै हो । मछिन्द्र राम्रो टिम हो । उसमा धेरै राष्ट्रिय खेलाडी छन् । मछिन्द्रले धेरै राम्रा खेलाडीलाई मैदानमा उतार्ने छ । हामी आर्टिफिसियल टर्फमा खेल्छौं । त्यसैले घरेलु घाँसे मैदानको फाइदा मछिन्द्रले लिन सक्छ । अहिले नेपालमा प्रतियोगिता भएको छैन र यो हाम्रो लागि फाइदा लिने अवसर हो । हामी राम्रो फाइट (चुनौती) दिनेछौं ।हाम्रो टिमले तेस्रोपल्ट एएफसी कप खेल्न लागेको हो । फ्लोरेन्ट कोअरा (जावलाखेलका पूर्वडिफेन्डर) जस्ता अनुभवी खेलाडीले टिमको समन्वयमा धेरै राम्रो हुन्छ । ॅअनुभवी खेलाडीको फाइदाकिन्ले वाङचुककप्तान, पारो एफसीहामी प्रतिस्पर्धा गर्न आएका छौं र त्यसका लागि तयार छौं । सबै शक्ति दिनेछौं । सकारात्मक नतिजा लिएर घर फर्किन चाहान्छौं ।हामीसँग राष्ट्रिय टिम (भुटान) का बाट खेलेका धेरै खेलाडी छन् । उनीहरूले यहाँ आएर पनि खेलिसकेका छन् । यो (दशरथ रंगशाला) मैदानको कन्डिसन, यहाँको मौसमबारे सिनियर र अनुभवी खेलाडी जानकार छन् र यसबारे उनीहरूले हामीलाई भनिसकेका छन् । उनीहरूको अनुभवले हाम्रो टिमलाई फाइदा गर्छ नै । मोहन बगान (प्रारम्भिक चरण २ को प्रतिद्वन्द्वी) को बारेमा अहिले नसोचौं । हामी मछिन्द्रविरुद्धकै खेलमा केन्द्रित छौं ।"
इंग्ल्यान्ड र अस्ट्रेलिया सफल,"ब्रिसवेन (एएफपी) नाइजेरियाले तेर्स्याएको त्रासलाई निस्तेज पार्दै इंग्ल्यान्ड सोमबार महिला विश्वकप फुटबलको क्वाटरफाइनल पुगेको छ । लाउरेन जेम्सलाई देखाइएको रातो कार्डबाट जोगिँदै इंग्ल्यान्ड तंग्रिएको हो । टोली बल्लतल्ल टाइब्रेकरमा जित निकाल्न सफल भयो । अस्ट्रेलियालाई भने गाह्रो भएन । सहआयोजक पनि यही चरण पुगेको छ । युरोपेली च्याम्पियन इंग्ल्यान्डले अब कि त कोलम्बियाको सामना गर्नेछ, होइन भने जमैकाको । अन्तिम आठको यो खेल शनिबार हुनेछ । तर, त्यहाँसम्म पुग्न इंग्ल्यान्डलाई वास्तवमै गाह्रो भयो । ब्रिसवेनमा भएको खेलमा क्लोइ केलीले टाइब्रेकरमा निर्णायक गोल गरिन् । त्यसपछि पेनाल्टी शुटआउट इंग्ल्यान्डको पक्षमा ४२ को रह्यो । तनावपूर्ण खेलको निर्धारित र अतिरिक्त समय गोलरहित बराबरीमा छुटेको थियो । इंग्ल्यान्डलाई ४९ हजार ४ सय ६१ हजार दर्शकअगाडि नाइजेरियाले आच्छुआच्छु पारेको थियो । पूरापूर अतिरिक्त समय एक खेलाडी कमको स्थितिमा खेल्नुपरेको थियो । नाइजेरियाकी मिचेल एलोजीमाथि टेकेपछि ८७ औं मिनेटमा जेम्सलाई मैदानबाहिर पठाइएको थियो ।प्रशिक्षक सरिना वेगमनले खेलमा चोटमुक्त हुँदै फर्केकी केइरा वाल्सलाई स्वागत त गर्न पाइन् । तर खेलको अन्त्यमा वेगमनले मानिन्, यो त साह्रै गाह्रो खेल भयो । यो खेलमा जसरी खेलाडीले खेले र अगाडि बढे, त्यसमा मलाई गर्व छ । दुईपल्टको डिफेन्डिङ च्याम्पियन अमेरिका प्रतियोगिताबाट बाहिरिइसकेको स्थितिमा अब इंग्ल्यान्ड उपाधिको प्रबल दावेदारका रूपमा प्रस्तुत भएको छ । पेनाल्टीमा इंग्ल्यान्डकी जर्जिया स्टानवेको पहिलो प्रहार नै बाहिरिएको थियो । तर डेसायर ओपारान्जी र अलोजीले पनि पेनाल्टीमा गोल गर्न सकेनन् । यस्तोमा नाइजेरियाका सुरुआती दुवै प्रहार निरर्थक रह्यो । त्यसयता विजयी टिमका लागि बेथ इंग्ल्यान्ड, रचेल डेली र एलेक्स ग्रिनउड सबैले गोल गरेका थिए । त्यसपछि केलीको प्रहार निर्णायक साबित भयो । गत वर्षको युरोपेली च्याम्पियनसिप फाइनलमा पनि विजयी गोल गरेकी म्यानचेस्टर सिटी फरवार्डले केलीले भनिन्, अभूतपूर्व जित रह्यो । जस्तै चुनौती अगाडि आए पनि त्यसलाई हामीले पन्छाउन सक्यौं ।उनले पेनाल्टीमा आफ्नो टिमले लगातार कडा अभ्यास गरिरहेको रहस्य पनि खुलाइन् । अर्कोतर्फ नाइजेरियाका लागि क्रूर नतिजा रह्यो । वरीयताको ४० औं स्थानमा रहेको नाइजेरियाले लिग चरणमा मात्र राम्रो गरेको थिएन, इंग्ल्यान्डलाई पनि हम्मेहम्मे पारेको थियो । पहिलो हाफमा नाइजेरियाकी एस्लेह प्लुम्प्ट्रेको प्रहार पोस्टमा लागेको थियो । संयोगले उनका जन्म इंग्ल्यान्डमै भएको थियो । उचेन्ना कानुको प्रहार पनि पोस्टमै ठोक्किएको थियो । दुःख के मात्र रहनेछ भने नाइजेरियाले यसपल्टको विश्वकपमा ४ खेल खेलेको छ, तर त्यसमध्ये ३ खेलमा गोल गर्न सकेन । त्यो इंग्ल्यान्डविरुद्ध पनि । नाइजेरियाका अमेरिकी प्रशिक्षक र्यान्डी वाल्ड्रमले भने, हामीले खेल आफ्नो पक्षमा पार्ने केही राम्रो अवसर त पायौं, तर त्यसलाई सदुयोग गर्न सकेनौं । मलाई लाग्छ, हामीले ९० मिनेटभित्रै जित्नुपर्ने थियो । केही राम्रो मौका बने, तर प्रहार पोस्टमा लाग्यो । सायद हामी अभाग्यशाली रह्यौं । प्रशिक्षक वाल्ड्रमले जितका लागि इंग्यान्डलाई श्रेय दिन भने बिर्सेनन् । उनले आफ्नो प्रतिद्वन्द्वीलाई उत्कृष्ट टिम माने । इंग्ल्यान्डले अबको आफ्नो प्रतिद्वन्द्वीबारे मंगलबार थाहा पाउनेछ । जतिबेला कोलम्बियाले यसपल्टको आश्चर्यजनक टिम जमैकाको मेलबर्नमा सामना गर्नेछ । अस्ट्रेलियाले भने सिड्नीमा भएको खेलमा आफ्ना ७६ हजार दर्शकसामु डेनमार्कलाई २० ले हरायो । त्यसमा साम केर सब्स्टिच्युट खेलाडीका रूपमा मैदानमा देखा परिन् । अस्ट्रेलियाको अबको प्रतिद्वन्द्वी फ्रान्स वा मोरक्को हुनेछ । डेनमार्क पूरा खेल अवधिमा आक्रमण गर्न बिर्सेको टिमजस्तै रह्यो । घरेलु टिमले हात पारेको यस जितको सबैभन्दा ठूलो विशेषता जादुयी स्ट्राइकर तथा वास्तविक कप्तान केर मैदानमा छिर्नु रह्यो । चोटबाट गुज्रिइरहेकी यिनले यसपल्टको विश्वकप खेलेको यो पहिलोपल्ट हो । उनी खेल सकिनु १० मिनेट अगाडि मैदानमा छिरेकी थिइन् । त्यतिबेला घरेलु समर्थकको उत्साह हेरिनसक्नुभएको थियो । डरलाग्दो देखिएकी क्याटलिन फुर्ड (तस्बिरमा) ले २९ औं मिनेटमा पहिलो गोल गरिन् । त्यसलाई मेरी फाउलरको सिर्जना गरिदिएकी थिइन् । खेल सकिन २० मिनेटअगाडि हेली रासोले दोस्रो गोल थपेर अस्ट्रेलियालाई सुरक्षित स्थितिमा पुर्याइन् । चेल्सीकी केरले जितपछि भनिन्, फेरि खेल्न पाएकीमा धन्य महसुस गरिरहेको छु । अहिले म राम्रो महसुस गरिरहेकी छु । पछिल्ला तीन सातायता पहिलोपल्ट अब म पूरा रात राम्रोसँग निदाउने छु । फेरि अस्ट्रेलियामा पनि अहिले महिला फुटबलको ज्वरो चढेको छ ।"
