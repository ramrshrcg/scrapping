शीर्षक,विवरण
साढे ११ लाख सेवाग्राही लाइसेन्स पर्खिरहेका बेला छपाइ बन्द,"जेठभित्र उपलब्ध गराउने गरी ठेक्का सम्झौता भए पनि कम्पनीले कार्ड उपलब्ध गराएको छैन । विदेश जानेलाई अत्यावश्यक पर्ने भएकाले अहिले छपाइ गरेर दिने गरिएको महानिर्देशक पौडेलको भनाइ छ । १२ लाख कार्ड आएर सकिने बेलासम्म दोस्रो लटको कार्ड ल्याउन टेन्डर गर्ने तयारीमा छौं, उनले भने, बीचमा ग्याप हुन नदिन अहिलेदेखि नै टेन्डरको काम थालेका छौं ।भारतीय कम्पनी मद्रास सेक्युरिटी प्रिन्टर्स (एमएसपी) ले पर्सनलाइजेसनको काम समयमै नगर्दा लाइसेन्स डेलिभरीको समस्या भएको पौडेल बताउँछन् । अहिले यो चरण पार भएको खबर छ, अब आपूर्तिको काम सुरु हुन्छ, उनले भने, दसैंअघिसम्म कार्ड ल्याएर वितरण गर्छौं । तर १२ लाख कार्ड आउने बेलासम्म आपूर्तिभन्दा माग बढी हुने देखिएको छ । आइतबारसम्म ११ लाख ५२ हजार ५ सय ५६ ले लाइसेन्सका लागि प्रक्रिया पुर्याएका छन् । यो सकिने बेलासम्म नयाँ टेन्डरबाट थप कार्ड आउने पौडेलले बताए । दसैंअघि कार्ड ल्याएर वितरण गर्ने गरी काम गरिरहेको विभागका सूचना प्रविधि शाखा निर्देशक मुकेश रेग्मीको भनाइ छ । कार्ड छिटो ल्याएर सेवाग्राहीलाई लाइसेन्समा समस्या हुन नदिन विभागको ध्यानाकर्षण गराइरहेको भौतिक पूर्वाधार तथा यातायात मन्त्रालयका सचिव केशवकुमार शर्मा बताउँछन् । यातायात व्यवस्था विभागले भने मागअनुसार लाइसेन्स प्रिन्ट गर्न नसकेकै कारण समयमै वितरण हुन नसकेको दाबी गरेको छ । अहिलेसम्म ३४ लाख १९ हजार ४ सय १० थान लाइसेन्स प्रिन्ट गरेर वितरण भइसकेको छ । कार्डको समस्या समाधान गर्न मागअनुसार कार्ड आपूर्तिको ठेक्का व्यवस्थापन गर्नुपर्ने विभागका पूर्वमहानिर्देशक रूपनारायण भट्टराई बताउँछन् । म हुँदा मन्त्रालयले असाध्यै हस्तक्षेप गर्यो । त्यसैले ठेक्का व्यवस्थापनको काम समयमै हुन सकेको थिएन, उनले भने, अहिले के छ, थाहा छैन, हस्तक्षेप नगर्ने भए खरिद व्यवस्थापन चाँडो र राम्रो गर्नुपर्छ । समस्या कार्ड अभावको मात्र होइन । कार्ड भए पनि पर्याप्त मेसिन नहुँदा छपाइमा समस्या हुने गरेको छ । एउटा मेसिनको भरमा सबै कार्ड प्रिन्ट गरेर दिन एक वर्ष लाग्छ, विभागका एक कर्मचारीले भने, लाइसेन्सको माग यति धेरै छ, तर सधैं एउटा मेसिनको भर पर्नुपर्दा समस्या भएको हो । नयाँ मेसिन खरिदका लागि तीनपटक ठेक्का आह्वान भए पनि तीनैपटक रद्द भएको ती कर्मचारीको भनाइ छ । नेसनल कम्पिटेटिभ बिडिङ (एनसीबी) ठेक्का गर्दा कसैले हालेनन्, इन्टरनेसनल कम्पिटेटिभ बिडिङ (आईसीबी) का चार आवेदन परेका थिए, विभागका सूचना अधिकारी ईश्वरीदत्त पनेरुले भने, प्राविधिक रूपमा उनीहरू पनि असफल भए । सिधै बजारमा गएर मेसिन खरिद गर्न नमिल्ने भएकाले फेरि ठेक्का आह्वान गर्ने तयारीमा रहेको उनको भनाइ छ । यसको छपाइ क्षमताका आधारमा मूल्य निर्धारण हुने पनि पनेरुले बताए । उनका अनुसार पूर्वमहानिर्देशक भट्टराईका पालादेखि मास प्रिन्टिङ (प्रिन्टिङ मेसिन) किन्ने कुरा उठेको थियो । त्यति बेलैदेखिको समस्या अहिलेसम्म छ, पनेरुले भने, त्यो बेला मास प्रिन्टर किनेर प्रत्येक प्रदेशमा एकएकवटा राख्ने अवधारणा हो, अहिलेसम्म खरिद गर्नुपर्ने हो । लाइसेन्सको समस्या विकराल बनिरहँदा विभाग भने तीन साताभन्दा बढी समयदेखि महानिर्देशकविहीन छ । ०७९ फागुन २६ मा महानिर्देशकका रूपमा गएका नारायणप्रसाद भट्टराई सरुवा भएर साउन २३ मा गृह मन्त्रालय गएपछि विभाग महानिर्देशकविहीन बनेको हो । विभागले प्रवाह गर्ने सेवामा ढिलाइ भइरहेको समयमा एक वर्षमा पाँच जना महानिर्देशक फेरिएका छन्, जसले गर्दा नियमित सेवा प्रवाहमा असर गरेको विभागका कर्मचारीको भनाइ छ । ०७९ असार १९ मा नमराज घिमिरे सरुवा भएपछि त्यसयता महानिर्देशक फेरिरहेका छन् । लामो समय टिकेर कुनै पनि महानिर्देशकले काम गर्न पाएका छैनन् । ०७९ असार २० मा महानिर्देशक जिम्मेवारी सम्हालेका सुरेश राउत दुई महिना र ०७९ भदौ २० मा महानिर्देशकको जिम्मेवारी सम्हाल्न पुगेका टोकराज पाण्डे पाँच महिनामै सरुवा भएका थिए । उनीपछि भौतिक पूर्वाधार तथा यातायात मन्त्रालयबाट महानिर्देशकको जिम्मेवारी सम्हाल्न पुगेका तुलसीनाथ गौतम त झन् एक महिना पूरा पनि विभागमा बस्न पाएनन् । अनलाइन प्रणालीबाट भुक्तानीदेखि सबै कुरालाई व्यवस्थित बनाउने भनिरहेकै बेला सेवाग्राही लाइसेन्सबाट वञ्चित छन्, विभाग स्रोतले भन्यो, लाइसेन्सदेखि इम्बोस्ड नम्बर प्लेट जडानसम्मको समस्या भइरहेका बेला विभागको नेतृत्व गर्ने महानिर्देशक नै छैनन् । सेवाग्राहीसँग सरोकार राख्ने निकायलाई चुस्त, दुरुस्त राख्नुपर्ने बेला उल्टै भद्रगोल बनाउने काम गरिएको स्रोतको भनाइ छ । विभागको नेतृत्व दुईतीन महिनामै फेरिने गरेकाले पनि समस्या हुने गरेको पूर्वमहानिर्देशक भट्टराईले बताए । दुईतीन महिना बसेर कुरा बुझ्दाबुझ्दै महानिर्देशक सरुवा भइहाल्छन्, उनले भने, यातायात व्यवसायी पार्टीका भ्रातृ संगठन धेरै छन्, उनीहरूले भनेको नटेरेपछि सरुवा गराइहाल्छन्, यी कुरामा सरकार कमजोर देखिन्छ । छिट्टै नै विभागमा महानिर्देशक पठाउने तयारी भइरहेकाले महानिर्देशक गएपछि यी समस्या समाधान हुँदै जाने भौतिक मन्त्रालयका सचिव केशवकुमार शर्माले बताए ।"
चीनले समेटेन नेपालको चुच्चे नक्सा,"नेपालले नयाँ नक्सा जारी गरी संविधानमा संशोधनसमेत गरेपछि सरकारले विधिवत् रूपमा छिमेकी चीनलाई पनि जानकारी गराउनुपर्नेमा हालको घटना हेर्दा त्यसो नभएको उनले बताए । चीनले जहिले पनि नेपाल र भारतको भूमि विवादलाई दुई मुलुकबीच मिलाउनुपर्छ भन्दै आएको थियो, उनले भने, तर अहिलेचाहिँ नेपाललाई बेवास्ता गरिएको जस्तो देखियो । सीमाविद् श्रेष्ठका अनुसार नेपाल र चीनबीचको सीमा सम्झौतामा नेपालभारतचीनको त्रिदेशीय सीमा बिन्दु लिपुलेक भन्ज्याङ कायम गरिएको बारे नेपालका लागि चीनका तत्कालीन राजदूत जेङ जु ओङले रिपोर्टर्र्स क्लबमा २०५६ भदौ १८ मा बोलेका थिए । ओङको भनाइअनुसार कालापानी क्षेत्र नेपालभित्र पर्ने श्रेष्ठ बताउँछन् । तर, सम्झौतामा कालापानीको उद्गम लिम्पियाधुरासम्म नेपालको सीमा रहेको पुराना प्रमाणको बेवास्ता गरिएको उनको भनाइ छ । चीनले निकालेको नयाँ नक्साका सम्बन्धमा नेपाल सरकारले अहिले कुनै प्रक्रिया नदिने जनाएको छ । प्रस्ट बुझेर मात्र यस विषयमा प्रतिक्रिया दिने उच्च कूटनीतिक स्रोतले जनाएको छ । चीनले नेपालको सीमा सम्बन्धमा विवादास्पद कुरा बाहिर ल्याएको पहिलो पटक भने होइन । सन् २०१५ मा भारतका प्रधानमन्त्री नरेन्द्र मोदीको चीन भ्रमणका दौरान भारतचीनबीच भएको ४१ बुँदे सम्झौताको २८ औं बुँदामा भारत र चीन लिपुलेक नाकाबाट सीमा व्यापार बढोत्तरीका लागि कामकुरो गर्न मञ्जुर भएका छन् भनेर उल्लेख गरिएको थियो । नेपाली भूभागलाई भारत र चीन दुवैले नेपाललाई नसोधी नै सम्झौता गर्नु नेपालको संवेदनशीलतामाथि चालेको कदम रहेको परराष्ट्रविद् बताउँछन् । त्यस बेला नेपालले दुवै मुलुक भारत र चीनलाई प्रोटेस्ट नोट पठाएको थियो । दुवै देशले हालसम्म त्यसको जवाफ दिएका छैनन् ।"
एमसीसी कार्यान्वयन आजदेखि,"अमेरिकाको ५० करोड अमेरिकी डलर र नेपाल सरकारको १३ करोड डलर लागत रहेकामा तीनवटा सबस्टेसनका लागि ६ करोड ७० लाख डलर थप भएको छ । रकम थपपछि एमसीसीको कुल लागत ६९ करोड ७० लाख डलर पुगेको छ । २०७४ भदौ २९ मा नेपालको अर्थ मन्त्रालय र एमसीसीका प्रतिनिधिबीच वासिङ्टनमा सम्झौता भएको थियो ।संसद्मा लाने कि नलाने भन्नेमा २०७५ पुस १३ मा अर्थ मन्त्रालयले कानुन मन्त्रालयसँग राय मागेको थियो । जवाफमा कानुन मन्त्रालयले पुस २६ मा संसद्को सामान्य बहुमतबाट अनुमोदन गरिनुपर्ने सचिवस्तरीय निर्णय गरी पत्राचार गरेको थियो । सोही वर्षको माघ २५ मा एमसीसी सम्झौता अनुमोदनका लागि तत्कालीन केपी शर्मा ओलीको सरकारले संसद्मा पेस गर्ने मन्त्रिपरिषद्को निर्णय थियो । तर, संसद्मा पेस गर्ने निर्णयपछि यसको विरोध भएको थियो । तत्कालीन सत्तारूढ दल नेकपाभित्र एमसीसीलाई लिएर विवाद पनि भयो । पार्टीमा फरकमतका बाबजुत ओली सरकारले २०७६ असार ३० मा अर्थ मन्त्रालयमार्फत प्रतिनिधिसभाको विधेयक शाखामा सम्झौता दर्ता गरेको थियो । संसद्बाट प्रक्रिया अघि बढाउन अलमल भइरहेका बेला कोभिड१९ को समस्या देखियो । निर्धारित मितिमा एमसीसी कार्यान्वयन गर्न नसकिने भन्दै अर्थ मन्त्रालयले २०७७ असार १५ मा एमसीसी मुख्यालयलाई जानकारी गराएको थियो । विवादका बाबजुद शेरबहादुर देउवा नेतृत्वमा रहेको कांग्रेसमाओवादी सरकारको पालामा २०७८ फागुन १५ मा १२ बुँदे व्याख्यात्मक घोषणासहित प्रतिनिधिसभाबाट सम्झौता अनुमोदन भयो । व्याख्यात्मक घोषणासँग सहमत छौं ः अमेरिकाएमसीसी सम्झौता कार्यान्वयनमा जानु अघिल्लो दिन विज्ञप्ति जारी गर्दै अमेरिकाले सम्झौताको व्याख्यात्मक घोषणासँग सहमत रहेको उल्लेख गरेको छ । प्रतिनिधिसभाले २०७८ फागुन १५ मा १२ बुँदे व्याख्यात्मक टिप्पणीसहित सम्झौता अनुमोदन गरेको थियो । सोही दिन बेलुकी काठमाडौंस्थित अमेरिकी दूतावासले उक्त अनुमोदनलाई लिएर स्वागत गरेको थियो । एमसीसी परियोजनालाई लिएर नेपालमा भइरहेको टिकाटिप्पणीलाई मध्यनजर गरेर अमेरिकी दूतावासले वक्तव्यमार्फत मंगलबार प्रतिक्रिया दिएको हो । एमसीसीले गत वर्ष व्याख्यात्मक घोषणा प्राप्त गरेको थियो । हामी उक्त घोषणासँग सहमत छौं । नेपालको संविधान एमसीसी नेपाल कम्प्याक्टभन्दा माथि छ भन्नेलगायत हाम्रो बुझाइ उक्त व्याख्यात्मक घोषणासम्मत छ भन्ने हामीलाई लागेको छ, दूतावासले उल्लेख गरेको छ । नेपालको संसद्बाट अनुमोदन भएपछि एमसीसी मुख्यालयले पनि त्यसलाई लिएर स्वागत गरिसकेको छ ।"
तीन दशकदेखिको सपना,"सन् १९९६ मा नेपालले मलेसियामा पहिलो अन्तर्राष्ट्रिय प्रतियोगिताको हिसाबमा एसीसी ट्रफी खेलेको थियो । यो प्रतियोगिता पनि एसिया कप छनोटको आधार थियो । प्रत्येक दुई वर्षमा हुने एसीसी ट्रफी र नयाँ स्वरूपमा आएको प्रिमियर कपमा नेपालले सफलता कहिल्यै हात पार्न सकेन र एसिया कप खेल्न झन्डै तीन दशक लाग्यो । सन् २००२ को एसीसी ट्रफीमा फाइनलमा पुग्दै नेपाल एसिया कपका लागि छनोट भए पनि कारगिल युद्धसँगै भारत र पाकिस्तानबीच तनाव बढ्दा एसिया कप नै स्थगित हुन पुगेको थियो । अहिले पनि भारत र पाकिस्तानबीचको उस्तै तनाव छिचोल्दै नेपाल एसिया कप खेल्न कराँची हँॅदै मुल्तान आइपुगेको छ । एसिया कपमा पुगेपछि नेपाली टोलीबाट धेरै अपेक्षा राखिएको जनाउँदै कप्तान रोहित पौडेलले मुल्तान क्रिकेट रंगशालामा मंगलबार पत्रकार सम्मेलनमा भने, सबै नेपालीले एसिया कपलाई लिएर सपना देखिरहेका थिए । नेपालले साढे दुई दशकभन्दा बढी समयदेखि खेल्दै आएको छ । एसिया कप हामी सबैको सपना थियो, एसिया कप जस्तो माथिल्लो स्तरमा आफ्नो देशको प्रतिनिधित्व गर्न पाउनु ठूलो अवसर हो । सोमपाल कामी भने नेपाली क्रिकेटको विश्वकप र एसिया कप खेल्ने दुवै पुस्तालाई प्रतिनिधित्व गर्नेछन् । ट्वान्टी२० विश्वकपमा प्रतिघण्टा १ सय ४० को गतिमा बल फालेर चर्चामा आएका सोमपालका लागि एसिया कप एक हिसाबले एकदिवसीय अन्तर्राष्ट्रियमा यो पुनरागमनजस्तै हुनेछ । जुनमा जिम्बावेमा भएको विश्वकप छनोटको सुरुआती खेलमा औंलामा चोट लाग्दा उनले प्रतियोगिताका थप खेल्न सकेका थिएनन् । जुलाईमा श्रीलंकामा भएको इमर्जिङ नेसन्स एसिया कपमा उनले नै बनाएको ७५ रनमा नेपालले पाकिस्तान ए विरुद्ध ३७ ओभर खेल्दै १ सय ७९ रन बनाउन सकेको थियो । नवौं नम्बरमा ब्याटिङ गर्दै १ सय १ बल खेली ९ चौका र २ छक्का प्रहार गरेका उनले बलिङमा भने ५ ओभरमा २९ रन खर्चेर कुनै विकेट लिन सकेका थिएनन् । नेपालको तीव्र बलिङमा सोमपालसँगै करण केसी र गुलसन झामाथि ठूलो विश्वास गरिएको छ । इमर्जिङ एसिया कपमा पाकिस्तान ए सँगै धर्मराएको नेपाली ब्याटिङलाई तीव्र गतिको प्रभावकारी बलर रहेको पाकिस्तानलाई झेल्नु त्यति सहज हुने छैन । साहिन शाह अफ्रिदी, नसिम शाह, हरिस राउफ पाकिस्तानी टोलीमा रहेका प्रमुख तीन बलर हुन् । नेपालविरुद्ध इमर्जिङ नेसन्स कपमा ४ विकेट लिएका मोहम्मद वासिम आफ्नो मौका कुरेर बसिरहेका छन् । पाकिस्तान अहिले उत्कृष्ट लयमा छ र हालै मात्र टोली एकदिवसीय विश्व वरीयतामा शीर्ष स्थानमा पुगेको थियो । विश्व नम्बर एक ब्याटर बाबर आजम, इमाम उल हक लगायतका खेलाडीले पाकिस्तान कसरी विश्व नम्बर एक टोली भयो भन्ने पुष्टि गर्छ । श्रीलंकामा अफगानिस्तानमाथिको तीन खेलको एकदिवसीय शृंखला क्लिन स्विप गरेको आएको पाकिस्तान आफ्नो खेलमा केन्द्रित छ र यसलाई विश्वकपसम्म डोर्याउन चाहन्छ । नेपाललाई सजिलो प्रतिद्वन्द्वी मान्न पाकिस्तानका कप्तान बाबर आजमले ठाडै अस्वीकार गरेका छन् । क्रिकेटमा कुनै पनि टोलीलाई न सजिलो लिन सकिन्छ न केही निश्चित हुन्छ । जब दुई टोलीहरू खेलिरहेको हुन्छ, पूरा तयारी र रणनीतिका साथ आएको हुन्छ । मैले सिकेको क्रिकेटमा जोसुकै प्रतिद्वन्द्वी होस् त्यो टोलीलाई सजिलो लिनु हुँदैन, पाकिस्तानी सञ्चारमाध्यमहरूद्वारा घेरिएका उनले भने, हामीले पनि उनीहरूको शक्ति र कमजोरी के छ हेरिरहेका छौं । नेपालले पनि राम्रो खेल्दै आएको छ, हामी उनीहरूलाई सजिलो लिँदैनौं । प्रतियोगितामा पाकिस्तानको यो पहिलो खेल हो । त्यसैले पनि महत्त्वपूर्ण भएकाले राम्रो सुरुआत गर्न पाकिस्तान आत्तुर रहेको आजमले जनाए । विश्व एकदिवसीय वरीयतामा नेपाल १५ औं स्थानमा छ । कप्तान रोहित पनि पत्रकार सम्मेलनमा निकै आत्मविश्वासी देखिएका थिए । नेपालले बुधबार पाकिस्तानसँग खेलेपछि सोमबार श्रीलंका गएर क्यान्डीमा भारतविरुद्ध खेल्ने छ । हामी पहिलो पटक एसिया कप खेलिरहेका छौं, यो हामी सबैका लागि ठूलो सफलता हो । नेपालका लागि यो ठूलो अवसर हो किनभने पाकिस्तान धेरै राम्रो टोली हो । हामी पाकिस्तान र भारत दुवैलाई प्रतिस्पर्धात्मक खेल दिन चाहन्छौं । मलाई लाग्छ, हामी यहाँ योग्य भएर नै आएका हौं, पाकिस्तान र नेपालबीचको फरक के हो भन्ने प्रश्नमा रोहितले भने, दुई टोलीबीचको फरक भनेको अनुभव हो, स्किलका हिसाबले हेर्ने भने दुवै टोलीका खेलाडीहरू समान छन् । पाकिस्तानी अनुभवी टोली हो । रोहितसहित उनको टोली सेन्टर विकेट पछाडि अभ्यास गरिरहँदा त्यसैको केही अगाडि नेपालका भारतीय प्रशिक्षक मोन्टी देसाई खाली खुट्टामा सूर्य नमस्कार गर्दै योगा गरिरहेका थिए । उनको ह्याप्पी ड्रेसिङरुम र वान बल ब्याटल ले पछिल्लो ६ महिनामा नेपाली क्रिकेटमा ठूलो परिवर्तन ल्याएको छ । विश्वकप लिग २ का अन्तिम १२ मध्येको ११ खेल जित्दै नेपालले एकदिवसीय मान्यतालाई कायम राखी विश्वकप छनोटमा पुगेको थियो ।सायद यही कारणले मनोबल निकै बढेकाले पनि हुन सक्छ पाकिस्तान र नेपालबीचमा खासै भिन्नता देखिरहेका थिएनन् । दुवै टोलीसँग स्तरीय ब्याटर र बलर छन् । हाम्रो उद्देश्य भनेको वान बल ब्याटल नै हो । प्रतिद्वन्द्वी जोसुकै होस्, एउटा एउटा बलमा केन्द्रित हुन चाहन्छौं, रोहितले भने, हामीले जिम्बावेमा भएको विश्वकप छनोटदेखि राम्र्रो तयारी गर्दै आएका छौं, त्यसैले हाम्रो तयारी राम्रो छ । उनीहरूका ब्याट र बलर पक्कै विश्व स्तरीय छन् । विकेट राम्रो भएको र नेपालले आफ्नो योजनाअनुसार खेल्न चाहेको रोहितले जनाए । कडा सुरक्षाका साथ मुल्तानमा एसिया कपको उद्घाटन खेल हुन लागेको छ । नेपाली टोली उच्च सुरक्षाका साथ मात्र मैदानबाट होटल जाने गरेको छ ।"
आकाशे पुल छाडी सडकबाटै ओहोरदोहोर,"काठमाडौं उपत्यकाभित्र दर्जनौं आकाशे पुल छन् । सडक पार गर्न पैदलयात्रीका लागि बनाइएका त्यस्ता पुल सर्वसाधारणले प्रयोग नगर्दा दुर्घटना निम्तिने गरेको छ । छेउमै आकाशे पुल हुँदाहुँदै पनि त्यसको बेवास्ता गर्दै जोखिम मोलेर सडक पार गर्दा दुर्घटना हुने गरेका हुन् । परिणामस्वरुप काठमाडौं उपत्यकामा सवारी दुर्घटना र ट्राफिक जाम बढिरहेको उपत्यका ट्राफिक प्रहरी कार्यालयले जनाएको छ ।व्यस्त सडकमा दुर्घटनाको पर्बाह नगरी आकाशे पुलमुनिबाट जोखिम मोलेर युवाहरूले समेत बाटो काटिरहेको देखिन्छ । तीव्र गतिमा हुइँकिरहेका सवारीसाधनको वास्तै नगरी यसरी बाटो काट्नेको संख्या अहिले पनि उत्तिकै छ । जसले सडक दुर्घटना बढाइरहेको छ । विशेष गरी पैदल यात्रुको चाप बढी हुने रत्नपार्क, कोटेश्वर, थापाथली, भद्रकालीजस्ता ठाउँमा जथाभावी बाटो काट्नेको संख्या बढी देखिन्छ । ट्राफिक कार्यालयको तथ्यांकअनुसार गएको एक वर्षमा असुरक्षित ढंगले सडक पार गर्दा उपत्यकामा सडक दुर्घटनामा परी ५६ जनाले ज्यान गुमाएका छन् ।सडक व्यवस्थापन र दुर्घटना न्यूनीकरणसम्बन्धी मापदण्डअनुसार सवारी चाप बढी हुने सहरी क्षेत्रमा कम्तीमा १ सय २० मिटरको दूरीमा एउटा आकाशे पुल अथवा अन्डर पास वे हुनुपर्छ । त्यस्तो पूर्वाधार बनिनसकेको भए पनि भइरहेका संरचनाप्रति नै सडक प्रयोगकर्ता सचेत देखिँदैनन् । आकाशे पुल व्यक्तिगत सुरक्षा र सवारी व्यवस्थापनका दृष्टिले सडक पार गर्ने उपयुक्त पूर्वाधार हो । तर, आफ्नै सुरक्षा र सवारी व्यवस्थापनका चुनौती बेवास्ता गर्ने परिपाटीले ख्यालख्यालमै दुर्घटना बढिरहेको र ज्यानैसमेत गुमाइरहेको उपत्यका ट्राफिक प्रहरी कार्यालयको दाबी छ ।"
महरासँग 'सम्बन्ध रहेका वाङ पटकपटक सुन तस्करीमा,"ॅप्रमाण जुटाउन एसएसपी आचार्य हङकङतिरनेपाल प्रहरीका वरिष्ठ उपरीक्षक (एसएसपी) दिनेश आचार्य सुन तस्करीको अनुसन्धान र थप प्रमाण जुटाउन हङकङ प्रस्थान गरेका छन् । सीआईबीमा कार्यरत एसएसपी आचार्य मंगलबार राति हङकङ प्रस्थान गरेका हुन् । प्रहरीले चीन, हङकङ, सिंगापुर र भारतलगायत मुलुकसँग सुन तस्करीमा संलग्न सञ्जालको खोजीका लागि सहयोग गर्न इन्टरपोलमार्फत पत्राचार गरिसकेको छ । इन्टरपोलले सम्बन्धित देशसँग समन्वय गरिदिएपछि एसएसपी आचार्य पछिल्लो पटक स्कुटरको ब्रेक सुबाट भित्रिएको करिब ६१ केजी सुन प्रकरणको अनुसन्धानमा थप प्रमाण जुटाउन हङकङ उडेका हुन् । गत असार २९ मा हङकङबाट क्याथे प्यासिफिकको जहाजमा ब्रेक सुभित्र सुन ल्याएको खुलेको थियो । साउन २ मा भन्सार जाँचपास गरेर पार भइसकेको सामान राजस्व अनुसन्धान विभागले सिनामंगलबाट बरामद गरेपछि मात्रै ब्रेक सुभित्र सुन तस्करी हुने गरेको पोल खुलेको थियो । विभागले तीन साता अनुसन्धान गरेर संगठित अपराध कसुरमा अनुसन्धान गर्न सीआईबीको जिम्मा दिएको थियो । त्यसयता सीआईबीले एसपी सञ्जयसिंह थापाको नेतृत्वमा विशेष टोली नै बनाएर अनुसन्धान गरिरहेको छ । सुन तस्करीमा उच्च तहका राजनीतिक र प्रशासनिक व्यक्तिकै संलग्नता रहेको भन्दै एमालेलगायत दलले प्रतिनिधिसभा बैठक करिब एक महिना अवरुद्ध पारेका थिए । सुन प्रकरणमा जाँचबुझ आयोग गठन गर्ने सरकारको प्रतिबद्धता र संसद्मा सामेल मुख्य दलबीच २ बुँदे सहमतिपछि अवरुद्ध सदन खुलेको थियो । सहमतिअनुसार असोज ५ गतेभित्र सुन तस्करी प्रकरणको अनुसन्धान, यस्ता अपराध रोक्न गर्नुपर्ने नीतिगत सुधारलगायत विषयमा जाँचबुझ आयोग गठन गरिनेछ । सीआईबीले अनुसन्धान टुंगोमा पुर्याएपछि मात्रै आयोगले काम गर्ने पनि सहमति छ । त्यसअघि संगठित अपारधमा अनुसन्धान गरिरहेको सीआईबी तस्करीको अनुसन्धानलाई बलियो र प्रभावकारी बनाउन तस्करीको रुट देखिएका मुलुकमै गएर प्रमाण जुटाउन लागिपरेको हो ।"
खुला राजनीतिमा ल्याउने विष्णुपुरकट्टीमा एमाले बैठक,"(काठमाडौं)वर्षाका कारण शुक्रबार स्थगित एमाले सचिवालय बैठक सिरहाको विष्णुपुरकट्टीमा हुने भएको छ । नेपालमा कम्युनिस्ट पार्टी स्थापनाको ७५ वर्ष पुगेको अवसरमा एमालेले तत्कालीन नेकपा मालेले भूमिगत रूपमा चौथो महाधिवेशन गरेको घरमा बुधबार सचिवालय बैठक गर्न लागेको हो । विष्णुपुरकट्टीमा प्रतीकात्मक रूपमा बैठक गर्न लागे पनि सो स्थानमा ३४ वर्षअघि भएको महाधिवेशनले झापा विद्रोहबाट उदाएको तत्कालीन नेकपा माले र्याडिकल राजनीतिक शक्तिबाट उदारवादी दलमा रूपान्तरण गरेको थियो । २०४६ भदौ ९ देखि १४ सम्म विष्णुपुरकट्टीमा भूमिगत रूपमा भएको तत्कालीन मालेको चौथो महाधिवेशनले मदन भण्डारीलाई दलको नेताका रूपमा स्थापित गरेको थियो । महाधिवेशनले एमालेको करिब साढे ३ दशक लामो राजनीतिलाई नयाँ बाटोतर्फ मोडेको थियो । पञ्चायती व्यवस्थाविरुद्ध कांग्रेससँग कार्यगत एकता, माओ विचारधारा परित्याग गर्ने निर्णय गरेको तत्कालीन मालेको पछिल्लो वैचारिक अवतरणको प्रारम्भ त्यही अधिवेशनले गरेको हो ।एमालेले जनताको बहुदलीय जनवाद (जबज) का रूपमा व्याख्या गरेको बहुमतको सरकार, अल्पमतको प्रतिपक्ष, बहुदलीय प्रतिस्पर्धा, संवैधानिक सर्वोच्चता, कानुनी शासन जस्ता उदार लोकतन्त्रका विशेषताहरू त्यही महाधिवेशनले लिएको हो । जसलाई २०४९ सालमा काठमाडौंमा भएको महाधिवेशनमा तत्कालीन महासचिव भण्डारीले जबजका रूपमा सूत्रबद्ध गरेका थिए । एमालेले जबजलाई मार्गनिर्देशक सिद्धान्त मान्दै आएको छ । भूमिगत अवस्थामा भएको महाधिवेशनले पञ्चायती व्यवस्थाविरुद्ध आन्दोलन गर्न अर्को प्रतिबन्धित दल कांग्रेससँग कार्यगत एकताको निर्णय गरेको थियो । संयुक्त आन्दोलनका लागि मालेका झलनाथ खनाल र राधाकृष्ण मैनालीले कांग्रेसका गणेशमान सिंह र कृष्णप्रसाद भट्टराईसँग छलफल गरेका थिए । त्यसैगरी तत्कालीन नेकपा (मार्क्सवादी) की नेतृ साहना प्रधानको नेतृत्वमा वाममोर्चा बनेको थियो । मोर्चा र कांग्रेसले २०४६ फागुन ७ बाट पञ्चायती व्यवस्थाविरुद्ध संयुक्त आन्दोलन गरेका थिए । पञ्चायतविरुद्ध कांग्रेस र हामी एक्लाएक्लै लड्दा ढाल्न सकेनौं, त्यसका लागि कांग्रेससँग मिलेर जाने विषयमा निर्णय भएर उनीहरूसँग भूमिगत रूपमा वार्ता गरिएको थियो, त्यस समयमा केन्द्रीय सदस्य रहेका एमाले उपाध्यक्ष सुरेन्द्र पाण्डेले भने, पञ्चायतकालमै पनि हाम्रो संगठन मजबुत थियो । त्यसले झनै विस्तारमा सहयोग गर्यो । महाधिवेशनमा ५६ जिल्लाका ९० प्रतिनिधि सहभागी थिए । राजनीतिक विश्लेषक झलक सुवेदीले अन्तर्राष्ट्रिय परिस्थिति र तत्कालीन मालेभित्र नेतृत्वमा आएको परिपक्वताले र्याडिकल धारलाई परिवर्तन गरेर उदार लोकतान्त्रिक धारमा ल्याउन भूमिका खेलेको बताए । तत्कालीन मालेको गाउँबाट सहर घेर्ने, दीर्घकालीन युद्धमार्फत सत्ता कब्जा गर्ने नीति थियो । त्यहींबाट नै शान्तिपूर्ण संघर्षको बाटोमा मोडिएको थियो । अर्कोतर्फ सत्ता कब्जाको समर्थन गर्ने बाह्य वातावरणको सम्भावना थिएन । त्यस्तो अवस्थामा प्रतिस्पर्धाको राजनीतिमा जाने भनेको प्रकारान्तरले उदार लोकतन्त्र फ्रेमभित्र बसेर राजनीति गर्ने भन्ने अर्थमा त्यो आएको हो, सुवेदीले भने, एमालेले जति सफलता पाएको छ, माओ विचारधारा छाड्नु र बहुदलीय प्रजातन्त्रलाई स्वीकार गर्नुको भूमिका छ । यो नीतिले नै सहरी मध्यम वर्गमा पार्टी विस्तार भएको उनी बताउँछन् ।भारतीय माओवादी (नक्लासवादी) बाट प्रभावित भएर झापाबाट सुरु सशस्त्र विद्रोहपछि कोअर्डिनेसन केन्द्र हुँदै माले बनेको थियो । चौथो महाधिवेशनसम्म आइपुग्दा विश्व परिस्थितिमा ठूलो परिवर्तन भइसकेको थियो । पूर्वी युरोप र रुसमा कम्युनिस्ट शासन संकटमा पर्दै गएको थियो । त्यसैगरी सीपीसीले विदेशमा हुने सशस्त्र क्रान्तिलाई सहयोग गर्ने नीति छाडिसकेको थियो । चीनले आर्थिक सुधारको कार्यक्रमसमेत थालिसकेको थियो । २०३९ मा भएको चिनियाँ कम्युनिस्ट पार्टीको महाधिवेशनले माओले सञ्चालन गरेको सांस्कृतिक क्रान्तिलाई गलत ठहर गरेको थियो । २०४७ पुसमा तत्कालीन नेकपा मार्क्सवादीसँग एकीकरण गरेर एमाले बनेपछि कांग्रेसको विकल्पका रूपमा मूलधारको पार्टीका रूपमा स्थापित भयो । २०४८ सालको चुनावमा प्रधानमन्त्रीका रूपमा तत्कालीन अध्यक्ष मनमोहन अधिकारीलाई अघि सारियो । अधिकारीले एक अन्तर्वार्तामा १५२० सिट जितेर कांग्रेसलाई देखाइदिने भनेका थिए । तर प्रतिनिधिसभाको २०५ स्थानमध्ये ६९ सिट जित्दै सशक्त प्रतिपक्ष बन्न आइपुग्यो । काठमाडौं उपत्यका, पोखरा, धरान र पूर्वी पहाडी जिल्लामा एमालेको चुनावी परिणाम राम्रो थियो । एमालेले सहरी क्षेत्रमा प्रभावसमेत बढाउँदै गयो । सोभियत संघको विघटनपछि विश्वभर कम्युनिस्ट राजनीति रक्षात्मक रहेको समयमा नेपालमा शक्तिशाली बन्यो । उदारवादी राजनीतिमा आएको एमालेले हालसम्म कम्तीमा दर्जनभन्दा बढी सरकारमा सामेल भएको छ भने ५ पटक आफ्नै नेतृत्वमा सरकार बनाएको छ । पछिल्लो पटक पुष्पकमल दाहाल नेतृत्वसहित राजनीतिक दलले बनाएको १३ सरकारमध्ये एमाले २ वटामा मात्रै सहभागी भएको छैन । २०७४ सालको आमनिर्वाचनमा एमाले र माओवादी केन्द्रसँग गठबन्धनले करिब दुई तिहाइ स्थानमा जित हासिल गर्यो । त्यस समयमा एमाले स्थानीय तह चुनावमा पनि पहिलो दल बनेको थियो । २०७९ सालको चुनावमा एमालेको मत र सिटको संख्या घटे पनि समानुपातिकतर्फ सबैभन्दा बढी मत ल्याउने दल भने कायम रह्यो । अहिले प्रतिनिधिसभामा ७८ स्थानका साथ एमाले दोस्रो दलका रूपमा रहेको छ ।धेरै पटक संसद् र सरकारमा सहभागी एमालेभित्र क्रान्ति, विद्रोह को केही धङधङी भने बाँकी नै देखिन्छ । एमालेले अहिले यही संसदीय फ्रेमभित्रबाट जनपक्षीय सुधार गर्दै जाँदा समाजवादमा पुग्छौं भनेर घोषणा पनि गरेको छैन । यसले समाजवादी क्रान्ति जस्ता केही शब्दावली प्रयोग गर्न पनि नछाड्ने र रणनीतिक कार्यनीति भन्न पनि नछाड्ने धङधङी र दबाब पनि छ, विश्लेषक सुवेदीले भने, माओवादी मूलधारमा आएका कारण पनि त्यस्तो दबाब परेको हुन सक्छ । अब त्यस्तो दबाब पर्दैन किनभने एमालेभित्र वामपन्थी झुकाव भएका मानिस भड्किएर माओवादी, विप्लव, मोहन वैद्यतर्फ जान्छन् कि भनेर चिन्ता गर्नुपर्ने अवस्था नै छैन । मदन भण्डारीले ल्याएको जबजको विरोध गरेका सीपी मैनालीसमेत चौथो महाधिवेशन सैद्धान्तिक धारतर्फ रूपान्तरण भएको बताउँछन् । एमालेबाट विभाजित भएर बनेको नेकपा मालेका महासचिव रहेका मैनालीले चौथो महाधिवेशनले पाँचौं महाधिवेशनमा लिएको सिद्धान्तलाई आधार दिएको बताए । एमाले नामको कम्युनिस्ट हो, वास्तविक रूपमा कम्युनिस्ट होइन । यो कांग्रेसको भाइ हो भन्ने जनताले बुझिसकेका छन् । उनीहरूले बहुमत ल्याउनु र कांग्रेसले बहुमत ल्याउनुमा भिन्नता छैन, उनले भने, एमालेले सांसदको संख्या वृद्धि गरे पनि चरित्र र नैतिकता गुमाएको छ । माओ र चारु मजुमदारको नाममा जरा गाडिएको एमाले चौथो महाधिवेशनपछि खुला राजनीतिमा आउँदै साढे तीन दशकको दौरानमा क्रान्तिकारीपनको धङधङी केही नेता तथा कार्यकर्तामा देखिए पनि आमरूपमा उदार लोकतान्त्रिक दलका रूपमा स्थापित हुन पुगेको जानकार बताउँछन् । तर कतिपय विषयमा एमालेले लिने निर्णय पुरातनपन्थी लाइनको हुने गरेको भन्दै आलोचनासमेत हुने गरेको छ । जसले एमाले कहिले माओवादी जस्तो, कहिले कांग्रेस र कहिले राप्रपा जस्तो देखिने गरेको टिप्पणी हुने गरेको छ । यो पृष्ठभूमिमा विष्णुपुरकट्टीमा गर्न लागिएको सचिवालय बैठकले लिने निर्णय दूरगामी हुन्छ कि प्रतीकात्मक सन्देश मात्रै हुन्छ भनेर चासोसाथ हेरिएको छ ।"
प्रधानमन्त्रीलाई सांसदको प्रश्नैप्रश्न,"(काठमाडौं)सांसद ऐनबहादुर शाही ः कर्णाली राजमार्गअन्तर्गतको नाग्मागमगढी कालोपत्र र गमगढीनाक्चेलग्ना सडक र नाका खोल्नेबारे सरकारले कस्तो प्राथमिकतामा राखेको छ ? कहिलेसम्म निर्माण सम्पन्न गर्ने लक्ष्य छ ?प्रधानमन्त्री पुष्पकमल दाहाल ः नाग्मागमगढी र गमगढीनाक्चेलाग्ना सडकलाई उच्च प्राथमिकतामा राख्दै हाल विभिन्न खण्डमा कार्य भइरहेको जानकारी गराउँदछु । हाल नाग्मागमगढी ६ किलोमिटर कालोपत्र र ८ किलोमिटर ग्राभेल स्तरमा स्तरोन्नति गर्ने गरी निर्माण कार्य भइरहेको छ । त्यसैगरी गमगढीनाक्चेलाग्नामा १२ किलोमिटर निर्माणको कार्य भइरहेको छ ।यो प्रश्नोत्तर प्रतिनिधिसभाको बैठकमा सांसद र प्रधानमन्त्रीबीच भएको हो । हरेक महिनाको पहिलो साता प्रधानमन्त्रीले सांसदको प्रश्नको सामना गर्नुपर्ने हुन्छ । प्रधानमन्त्री दाहालले मंगलबार १२ सांसदले उठाएका जनचासोका प्रश्नको उत्तर दिएका हुन् । सांसदहरूले जनताले दैनिक भोग्ने समस्यालाई प्रधानमन्त्रीलाई प्रश्न गरेका थिए । एक दिनको बैठकमा बढीमा १५ जना सांसदले प्रश्न सोध्न पाउने भए पनि मंगलबारको बैठकमा १२ जना सांसदले प्रधानमन्त्रीलाई प्रश्न सोधेका हुन् । सांसद र प्रधानमन्त्रीको प्रश्नोत्तर एक घण्टा चलेको थियो ।प्रश्नोत्तरमा सांसदहरूले सडक, असन्तुलित आर्थिक अवस्था सुधार, चीन भ्रमणका प्राथमिकता, सुदूरपश्चिम प्रदेशको आफ्नै भवन, राष्ट्रिय गौरवका आयोजना, जातीय छुवाछूत, लालपुर्जाविहीनलाई लालपुर्जा, बस्ती व्यवस्थापन, कृषि, शान्ति प्रक्रियाका बारेमा प्रधानमन्त्रीलाई प्रश्न राखेका थिए । त्यस्तै सांसदहरूले आँखा पाक्ने रोग नियन्त्रणमा सरकारको पहल, संघीय शिक्षा विधेयक, रोल्पाको विकासमा सरकारको प्राथमिकता, जुम्लामा स्याउको बजार व्यवस्थापन र भ्रष्टाचारका विषय उठाएका थिए । प्रधानमन्त्री दाहालले पछिल्लो प्रतिनिधिसभामा मंगलबार तेस्रो पटक सांसदले उठाएको जनचासोका विषयको सामना गरेका हुन् । जेठ ४ देखि प्रश्नोत्तर सुरु भएको हो ।सांसदले तीन दिनअघि प्रधानमन्त्रीलाई लिखित प्रश्न पठाउँछन् । प्रश्नोत्तर हुने दिन तिनै प्रश्न सोध्छन् । प्रधानमन्त्रीले पनि सांसदले सोध्ने प्रश्नको जवाफ दिन लेखेर तयारीका साथ उपस्थित हुन्छन् । सार्वजनिक जनसरोकारका विषयमा अत्यन्त उत्साह र चासोका साथ यस सम्मानित सदनमा भएका छलफलमा सक्रियतापूर्वक सहभागी भई तथा महत्त्वपूर्ण प्रश्न, जिज्ञासा, विचार तथा सुझावहरू राखेकामा धन्यवाद व्यक्त गर्दछु, प्रधानमन्त्री दाहालले मंगलबारको बैठकमा भने, यहाँहरूले उठाएका प्रश्न, जिज्ञासा, सुझाव तथा धारणालाई सरकारले गम्भीरताका साथ लिँदै आएको छ ।एमाले सांसद ईश्वरी घर्तीले प्रधानमन्त्री दाहाललाई माओवादीले सुरु गरेको सशस्त्र द्वन्द्वको आधार इलाका रोल्पामा विकास नभएको भन्दै प्रश्न गरेकी थिइन् । दाहाल तीन पटक प्रधानमन्त्री हुँदा पनि रोल्पाली जनताको जीवनस्तरमा परिवर्तन आउने गौरवका आयोजना दिन नसकेको उनले बताइन् । उनको प्रश्न थियो, रोल्पालीको त्यो ऐतिहासिक सहयोग प्रधानमन्त्री भएपछि बिर्सनुभयो भन्ने रोल्पालीको गुनासो छ । त्यो गुनासोलाई कसरी सम्बोधन गर्नुहुन्छ ? प्रधानमन्त्री दाहालले राजनीतिक आन्दोलनमा रोल्पाको विशिष्ट र ऐतिहासिक योगदान रहेकाले जीवनस्तरमा रूपान्तरणका लागि विगतदेखि नै उच्च प्राथमिकता दिँदै आएको बताए । मानव विकास सूचकांकमा पछाडि रहेका कर्णाली, सुदूरपश्चिम र मधेश प्रदेश एवं रोल्पा, रुकुम लगायतका जिल्लालाई विकासको मूल प्रवाहमा ल्याउन सरकारले प्राथमिकताका साथ कार्यक्रम सञ्चालन गरेको दाहालले दाबी गरे । दाङको घोराहीदेखि रोल्पाको होलेरी, घर्तीगाउँ हुँदै रुकुम पूर्वको हुकाम मैकोटसम्म पुग्ने २ सय २० किलोमिटर सडक प्राथमिकतामा नपरेकामा उनले आपत्ति जनाएकी थिइन् । प्रधानमन्त्री दाहालले प्रधानमन्त्री कृषि आधुनिकीकरण आयोजना कार्यक्रमबाट स्याउको उत्पादन, प्रशोधन तथा प्याकेजिङमा आवश्यक सहयोग तथा सहुलियत प्रदान गरिएको र स्याउको भण्डारणका लागि उच्च क्षमताको कोल्डस्टोर निर्माण भइरहेको बताए । कांग्रेस सांसद आशा विकले छुवाछूतलाई गैरकानुनी भने तापनि अहिलेसम्म जघन्य जातीय विभेदका घटना भइरहेकाले यस्ता घटनाको प्रहरीले उजुरीसमेत नलिएको भन्दै आपत्ति जनाएकी थिइन् । सरकारले छुवाछूतलाई उन्मूलन गर्न कस्ता कदम चालिरहेको छ ? सरकारले यस्ता घटना न्यूनीकरण गर्न के योजना ल्याउँछ ? प्रधानमन्त्री दाहालले जातीय विभेदका घटनामा प्रहरी प्रशासनले संवेदनशीलताका साथ उजुरी नलिएको भन्ने कुरामा सरकारको गम्भीर ध्यानाकर्षण भएको बताए । दोषीलाई कारबाही गरिने र यस्ता घटना आगामी दिनमा हुन नदिन सरकारले पूर्ण ध्यान दिनेछ, दाहालले भने । कांग्रेस सांसद ईश्वरीदेवी न्यौपाने र आशा विकले सुदूरपश्चिम प्रदेशको कार्यालय आफ्नै भवनमा कहिले सर्छ भन्ने प्रश्न गरेकी थिइन् । प्रधानमन्त्री दाहालले प्रदेशको राजधानी गोदावरीमा निर्माण गर्न जग्गा प्राप्ति लगायतका विषय प्रक्रियामा रहेको बताए । माओवादी सांसद उर्मिला माझीले कृषिको उत्पादन वृद्धि गर्न र जनतालाई कृषिमै जीवन देख्ने गरी कृषि पेसालाई गर्बिलो पेसा बनाउन कस्तो योजना बनाउँदै छ भनेर प्रधानमन्त्रीलाई प्रश्न सोधेकी थिइन् । प्रधानमन्त्री दाहालले कृषि क्षेत्रमा गुणात्मक र रूपान्तरणकारी परिवर्तन सरकारको प्राथमिकतामा रहेको जवाफ दिए । एमाले सांसद आस्मा चौधरीले आँखा पाक्ने रोग वडा, पालिका, जिल्ला हुँदै देशैभरि फैलिएकाले सरकारले यसलाई रोकथाम गर्न के गरिरहेको छ भनेर प्रधानमन्त्री दाहाललाई प्रश्न गरिन् । दाहालले रोग नियन्त्रण गर्न स्वास्थ्य तथा जनसंख्या मन्त्रालयले देशभरका अस्पतालबाट अभियान सञ्चालन गरिरहेको बताए । संक्रमितलाई सहज रूपमा औषधोपचारको व्यवस्था मिलाइएको छ । यसका साथै स्वास्थ्य सेवा विभागका महानिर्देशकको अध्यक्षतामा प्रतिकार्य समितिको गठन भई रोकथाम र प्रबन्धका विभिन्न कार्य भइरहेका छन्, प्रधानमन्त्री दाहालले भने । एमाले सांसद उर्मिला थेबेले संघीय शिक्षा विधेयक कहाँ हरायो भन्दै प्रधानमन्त्रीलाई प्रश्न गरेकी थिइन् । सरकारले संसद्मा पेस गर्ने भनेको एक वर्षअघि नै निर्णय गरे पनि विधेयक पेस हुन सकेको छैन । शिक्षाको लागत क्रमशः घटाउँदै गएर निःशुल्क पार्नुपर्नेमा, यो सरकारले त शुल्क झन्झन् बढाइरहेको देखिन्छ, प्रधानमन्त्री दाहाललाई उनले सोधिन्, शिक्षाको पहुँचबाट गरिबलाई अझ पर धकेल्ने नीति सरकारले किन लिँदै छ ? संघीय शिक्षा विधेयक संसद्मा कहिले दर्ता गर्नुहुन्छ ? प्रधानमन्त्री दाहालले शिक्षा ऐन संशोधन गर्ने विधेयक परिमार्जन भइरहेकाले चाँडै संसद्मा पेस हुने बताए । कांग्रेस सांसद उदयशमशेर राणाले प्रधानमन्त्रीको चीन भ्रमणका प्राथमिकता र एजेन्डा के भनेर प्रश्न राखेका थिए । प्रधानमन्त्री दाहालले चीनको भ्रमण दुई देशबीचको ऐतिहासिक सम्बन्धलाई थप उचाइमा पुर्याउनमा केन्द्रित हुने बताए । भ्रमणका क्रममा यसअघि भएका सम्झौता र समझदारीको कार्यान्वयनमा जोड दिइनेछ । नेपाल र चीनबीचको आर्थिक तथा व्यापार सम्बन्धलाई थप सघन बनाउने, दुई देशबीच रहेका सीमा नाकाहरूको सञ्चालनलाई प्रभावकारी बनाउने र नयाँ नाकाहरू खोल्ने विषय रहनेछन्, दाहालले भने, सडक, ऊर्जा, कृषि, विज्ञान तथा प्रविधि तथा व्यापार र विकास सहायता क्षेत्रमा कनेक्टिभिटी, कृषि, शिक्षा र स्वास्थ्य क्षेत्रका रूपान्तरणकारी परियोजनामा चीनको सहयोग विस्तारको विषयसमेत प्राथमिकतामा रहनेछ । कांग्रेस सांसद ऐनबहादुर शाहीले चीन भ्रमणको एजेन्डामा मुगुको नाक्चेलाग्ना सडक र नाका खोल्नेबारेमा प्रश्न सोधेका थिए । दाहालले चीन र नेपालबीच नयाँ व्यापारिक नाका खोल्ने विषयमा समेत छलफल हुने बताए । एमाले सांसद ऋषिकेश पोखरेलले राष्ट्रिय गौरवको आयोजना अलपत्र परेको विषयमा प्रधानमन्त्रीलाई प्रश्न राखेका थिए । सांसद एकनाथ ढकालले गोरखाका नन्दप्रसाद अधिकारीको अनशनमा मृत्यु भए पनि उनकी श्रीमती गंगामाया अधिकारी न्यायको प्रतीक्षामा रहेको बताए । अधिकारीको मागको सम्बोधन कहिले र कसरी गर्नुहुन्छ भन्दै उनले प्रधानमन्त्रीलाई प्रश्न गरेका थिए । प्रधानमन्त्री दाहालले अधिकारीलाई मानवीय सेवा प्रदान र संरक्षणका कार्य भइरहेकाले उपचारका लागि सरकारले ३७ लाख ४७ हजार उपलब्ध गराएको संसद्मा जानकारी गराए । रास्वपाका सांसद असिम साहले प्रधानमन्त्रीको कुर्सी जोगाउन विभिन्न घटनाको फाइल उठाएर पार्टीहरूलाई साइजमा राख्न खोजेको आरोप लगाए । नक्कली भुटानी शरणार्थीको फाइल खोलेर कांग्रेसलाई साइजमा राख्नु भो, ललिता निवासमार्फत एकीकृत समाजवादीलाई साइजमा राख्नु भो, गौर हत्याकाण्डमार्फत जसपालाई अनि अब गिरीबन्धुमार्फत एमालेलाई साइजमा राख्न ट्राई गर्दै हुनुहुन्छ, उनले भने, कामले जनताको मन जितेर प्रधानमन्त्रित्वको आयु लामो बनाउन सकिँदैन ? प्रधानमन्त्री दाहालले जनतामा सुशासन कायमको प्रयत्न भइरहेको बताए । प्रश्नमा भनिएजस्तो सरकारका यी कामहरू कुर्सी टिकाउनका लागि होइनन्, बरु देश र जनतामा राजनीतिक प्रणालीप्रति नै वितृष्णा छाएको, केही हुन्न सबै उस्तै हुन् भन्ने निराशावादी भाष्य निर्माण गर्न खोजिएको परिस्थितिलाई चिर्न सरकारले एकपछि अर्को राम्रो काम गर्दै आइरहेको छ, प्रधानमन्त्री दाहालले भने, भुटानी शरणार्थी प्रकरणलगायत सबै घटनामा राज्यले दबाबरहित तरिकाले निष्पक्ष छानबिन अघि बढाएकै कारण अहिले जनतामा सुशासन सम्भव छ भन्ने आशा पलाएको हो ।"
लेनिनमाथि गोली प्रहार,"सन् १९१८ मा आजकै दिन (अगस्ट ३०) मा कम्युनिस्ट नेता भ्लादिमिर लेनिनको हत्या प्रयास भएको थियो । रुसी राजधानी मस्कोस्थित मिचेल्सन प्लान्टमा लेनिनमाथि गोली प्रहार गरिएको थियो ।पूर्वयहुदी तथा समाजवादी क्रान्तिकारी फानी कप्लानले लेनिनलाई लक्षित गरी तीन पटक गोली प्रहार गरेकी अधिकारीहरूले दाबी गरेका थिए । लेनिनलाई एक गोली घाँटी र अर्को पाखुरामा लागेको थियो । तेस्रो गोली भने लेनिनसँग कुरा गर्न फर्किएकी महिलालाई लागेको थियो । गोली प्रहारबाट गम्भीर घाइते भएका लेनिन उपचारपछि निको भएका थिए । त्यसअघि १९१८ को जनवरी १ र मार्च ११ मा पनि लेनिनको हत्या प्रयास भएको थियो । लेनिन एक दशक लामो निर्वासनबाट १९१७ अप्रिल १६ मा रुस फर्केका थिए । जारशाहीविरुद्ध क्रान्तिकारी संघर्षमा लागेका कारण तत्कालीन सरकारले लेनिनलाई आफ्नो प्रमुख शत्रु ठान्थ्यो । जसका कारण उनी १९०० जुलाई १६ मा निर्वासनमा जान बाध्य भएका थिए । लेनिन आफ्ना दाजु अलेक्जेन्डरको व्यक्तित्वबाट निकै प्रभावित थिए । अलेक्जेन्डर पिटर्सवर्ग विश्वविद्यालयको विद्यार्थी रहेका बेला जारशाहीविरुद्ध क्रान्तिकारी संघर्षमा सक्रिय रूपमा सहभागी हुन्थे । १८८७ मा रुसी जारशाही शासक अलेक्जेन्डर तृतीयको हत्याको षड्यन्त्रमा संलग्न भएको आरोपमा अलेक्जेन्डर पिटर्सवर्गमा पक्राउ परे । तत्कालीन त्यसै वर्षको मे महिनामा स्लिसेल्वर्ग किल्लामा फाँसी दिइएपछि लेनिनले आफ्नो सम्पूर्ण जीवन क्रान्तिकारी संघर्षमा लगाउने संकल्प गरेका थिए । लेनिनको नेतृत्वमा रुसी बोल्सेविक पार्टीले सन् १९१७ मा रुसमा समाजवादी क्रान्ति सम्पन्न गरेको थियो । मार्क्सवादले परिकल्पना गरेको वैज्ञानिक समाजवाद स्थापना गर्ने दिशामा उक्त त्यो क्रान्तिले महत्त्वपूर्ण भूमिका निर्वाह गरेको थियो । त्यसका साथै, लेनिनले वैज्ञानिक समाजवादी राज्यसत्ताका लागि सर्वहारावर्गको अधिनायकत्वको नयाँ सिद्धान्तसमेत प्रतिपादन गरे ।"
योगमा आकर्षण,"(पाँचथर)किशोरावस्थादेखि योग साधनामा जुटेका पाँचथर फिदिमका सङखर आङदेम्बे (आत्मा) योग प्रशिक्षक हुन् । उनले योग साधना सुरु गरेको दुई दशक नाघिसक्यो । प्राणायाम र ध्यानको सन्तुलन मिलाएर नियमित योग गर्न सके शारीरिक, मानिसिक, वैचारिक र बौद्धिक रूपमा स्फूर्त रहने उनको अनुभव छ । रोग लागेपछि निको हुन योग गर्नुपर्छ भन्ने भ्रम छ, कतिपयले त योग रोगीहरूले गर्छन् भन्छन् । तर रोग निको पार्नुभन्दा पनि लाग्नै नदिने छेकबारको काम योगले गर्छ, आङ्देम्बे भन्छन् । नैतिकवान्, इमान्दार र आत्मानुशासन कायम गर्नका लागि सबैले योग गर्नुपर्छ भन्ने उनको सुझाव छ । बाल्यकालबाटै योग साधनामा लागेका फिदिमकै ओमप्रकाश पोखरेल अर्का अभ्यस्त साधक हुन् । नियमित साधनाले आफूमा कुनै समस्या देखा नपरेको उनको अनुभव छ । योग, प्राणायाम र ध्यानलाई नियमित एवं व्यवस्थित गर्दै खानपानमा पनि सन्तुलित राख्दा शरीरमा लचकतासँगै फूर्तिलोपन बढेको उनले सुनाए । स्थानीय २४ वर्षीया पुष्पा मगर गत वैशाखदेखि बिहान ४ देखि ६ बजेसम्म नियमित योग साधना गर्छिन् । वैशाख पहिलो साता ७ दिवसीय योग शिविरमा सहभागी भएपछि रम्न थालेको उनले बताइन् । साधनामा लागेको छोटो समयमै धेरै लाभ लिएको उनको अनुभूति छ । पहिले महिनाबारी नियमित थिएन, रुघा, मर्की लागिरहन्थ्यो, घाँटीमा धेरै खालका समस्या थिए, योग साधना गर्न थालेपछि बिस्तारै महिनाबारी नियमित हुनुका साथै अन्य समस्या पनि समाधान भएका छन्, मगरले भनिन् । स्थानीय २६ वर्षीया सुनिमा लिम्बू अर्की नियमित साधक हुन् । ६ महिनादेखि नियमित योग गर्दै आएकी उनले त्यसअघि देखिएको ढाड, कम्मर दुख्ने समस्या निको भएको बताइन् । प्रायः बिहान ६७ बजेसम्म सुत्छौं, यो राम्रो होइन रहेछ, प्रभातकालमा उठेर कम्तीमा २ घण्टा व्यायाम गर्दा धेरै लाभ लिन सकिने अनुभव गरेकी छु, सुनिमाले भनिन् । यहाँ सञ्चालन भइरहेको साधना केन्द्रहरूमा पछिल्लो समय युवा पुस्ताको आकर्षण बढेको छ । युवासँगै प्रौढ र ज्येष्ठ नागरिक पनि नियमित योग अभ्यास गर्छन् । उनीहरू बिहान ४ नबज्दै साधना केन्द्रहरूमा भेला हुन्छन् । कम्तीमा २ घण्टा सामूहिक अभ्यास गरेर दैनिकीमा फर्किन्छन् । कुनै किसिमको स्वास्थ्य समस्या आउन नदिन योग साधनालाई निरन्तरता दिएको युवायुवती बताउँछन् । हालै फिदिममा सञ्चालन भएको सहयोग शिक्षक प्रशिक्षणसम्बन्धी ३६ दिने तालिममा ३२ जना दीक्षित भएका छन् । तीमध्ये अधिकांश युवा छन् । यसअघि उपयोग र सहयोग शिक्षकको तालिम पूरा गर्नेहरू एक सयभन्दा धेरै छन् । सदरमुकाम फिदिम र तुम्वेवा गाउँपालिकामा ५ भन्दा धेरै साधना केन्द्र नियमित सञ्चालनमा छन् । ती केन्द्रमा नियमित योग साधना गर्ने युवायुवती १ सय ५० भन्दा धेरै छन् । यी साधना केन्द्रमा योग ध्यान र प्राणायामको सन्तुलन मिलाएर अभ्यास गराइने भएकाले शरीरसँगै विचार पनि स्वस्थ हुने योग प्रशिक्षक हरिप्रकाश सुवेदी बताउँछन् । उनका अनुसार योगको शाब्दिक अर्थ जोड हो । परापूर्वकालमा ऋषिमुनि र योगीहरू आफूलाई अदृश्य शक्तिसित जोड्नका लागि योग गर्थे । अहिले योगको परिभाषा बदलिएको छ । सुवेदीको बुझाइमा योग भनेको रोगीहरूका लागि चिकित्सा पद्धति पनि हो । यहाँ नियमित योग साधना गर्दा दम, श्वासप्रश्वास, रक्तचाप, मिर्गौला र गोला गानो जस्ता समस्याको निदान भएकाको जमात उल्लेख्य छ । फिदिम२ की यमुना तामाङलाई एक वर्षअघिसम्म ढाडदेखि कम्मरसम्म दुख्ने समस्यासँगै मिर्गौलामा संक्रमण थियो । नियमित योगले समस्या समाधान भएर औषधि खानु नपरेको उनी बताउँछिन् । श्वासप्रश्वास र दमको समस्या भएका स्थानीय सन्तोष सिन्चेउरीले प्राणायाम र ध्यानको मात्रा मिलाएर गर्दा रोगको निदान भएको सुनाए । पाँचथरमा योगप्रति युवा पुस्तामा आएको यो जागरणले जीवनको उत्तरार्धलाई केही हदसम्म व्यवस्थित गर्न मद्दत पुग्ने उनीहरूको विश्वास छ ।"
सिन्धुपाल्चोकमा शिविर,"सिन्धुपाल्चोक (कास) बाह्रबिसे२ की २८ वर्षीया सुमिना तामाङले बाह्रबिसे बजारमा योग विज्ञान शिविर हुने खबर पाएपछि अन्य काम छाडेर शिविरमा सहभागी हुने चाँजो मिलाइन् ।पतञ्जली योग समितिको समन्वयमा नगरपालिकाले बाह्रबिसे बजारस्थित कभर्ड हलमा सुरु गरेको तीनदिने योग शिविरमा सहभागी भएका मध्ये अधिकांश युवा छन् । सुमिनाले योग प्रशिक्षकले सिकाएबमोजिम तामाङले प्राणायाम, अनुलोम विलोम, नटराज नृत्य, पद्मासन ध्यानजस्ता अनेक योग अभ्यास गर्न सिकेको बताइन् । यहाँ आएपछि योगबारे बुझें, तीन दिनमा सिकेको कुरा दैनिक अभ्यास गर्ने योजना बनाएकी छु, उनले भनिन् । फुर्सदको समय योगका लागि दिँदा शरीरमा छुट्टै ऊर्जा भरिएको उनको अनुभव छ । सुमिनाजस्तै योगमा खुबै डुबेका थिए, बाह्रबिसेका ३४ वर्षीय रामचन्द्र पौड्याल । शिक्षण पेसामा आबद्ध पौड्यालले योगमा नृत्य, हाँसो र रोदन समेटिँदा आनन्द महसुस गरेको बताए । स्थानीय व्यवसायी युवक राजकुमार शाक्यले योग सिकेर अभ्यास गरेपछि गहिरो शान्ति पाएको अनुभूति भएको बताउँछन् । शारीरिक व्यायामभन्दा योगले धेरै सहायता गर्ने मेरो अनुभव छ, यो व्यायाम मात्रै होइन रहेछ, शाक्यले भने । गरौं योग, रहौं निरोग भन्ने नाराका साथ सञ्चालन भएको शिविरबाट करिब दुई सय जनाले योग अभ्यास सिकेका बाह्रबिसे नगरपालिकाका मेयर बालकृष्ण बस्नेतले बताए । भदौ १० गतेबाट सुरु भएको योग विज्ञान र सहयोग प्रशिक्षण शिविर तीन दिनसम्म दुई घण्टा चलेको थियो । बस्नेतका अनुसार अधिकांश सहभागी २० देखि ३५ वर्षका थिए । योगले स्थानीय जागरुक र उत्साहित भएका छन् । युवाको झनै चासो बढी देखिएको छ, यो सुखद कुरा हो, बस्नेतले भने । बाह्रबिसे नगरमा योगका लागि केन्द्र तोकेर दैनिक अभ्यासको वातावरण मिलाउने नगरले योजना बनाइरहेको उनको भनाइ छ ।"
'स्वर्गालयमा बीपीमदन,"(काठमाडौं) गाईजात्राको तिथि नजिकिँदै गर्दा कलाकार मनोज गजुरेलको चर्चा ह्वात्तै बढ्छ । कारण, दर्शकका लागि उनले के हाँस्य खजना ल्याउँलान् भन्ने चासो । दर्शकको अपेक्षा निराशहुन नदिन गजुरेलले हरेक वर्ष आफूलाई नयाँ पात्रका रूपमा तयार गर्छन् । त्यसैक्रममा यस पटकको गाईजात्रामा उनी एमालेका दिवंगत नेता मदनकुमार भण्डारीको स्वरूपमा बाहिर आउँदै छन् । प्रायः राष्ट्रिय तथा अन्तर्राष्ट्रिय चर्चित व्यक्तिहरूको क्यारिकेचर गरिसकेका उनले आउँदो बिहीबारबाट राजधानीको प्रज्ञा भवनमा हुने २०८० सालको गाईजात्रा विशेषमा स्वर्गालय मा कांग्रेसका दिवंगत नेता बीपी कोइरालासँग संवाद गर्नेछन् । बीपीको भूमिकामा देखिनेछन् कलाकार चक्र दवाडी । नेपाली राजनीतिका चर्चित पात्र मदन र बीपीको पात्र नै किन ? गजुरेल भन्छन्, नेपालका अधिकांश चर्चित नेता तथा व्यक्तिहरूको नक्कल गरिसकेकाले खोज्दै जाँदा यी पात्र छनोटमा परे । मदनको भूमिकाका लागि आफू उपयुक्त ठाने पनि बीपीको भूमिका निभाउने कलाकार खोज्न अलिक समय लाग्यो उनलाई । अन्ततः उनले बीपीको जस्तै कद, ज्यान र स्वरूप मिल्ने दवाडीलाई भेटे । दवाडी पनि विगत ६० सालदेखि हाँस्यव्यंग्यमै क्रियाशील छन् । दवाडीले बीपीको भूमिकामा फिट हुन उनीसँग सम्बन्धित विभिन्न सामग्रीको अध्ययन गरे । दवाडीले यसअघि सुशील कोइराला फाउन्डेसनले निर्माण गरेको वृत्तचित्र राजद्रोही राजनेता मा पनि बीपीको भूमिका निर्बाह गरिसकेका छन् । त्यसैले पनि उनलाई सहज भयो । उनी दाह्री नपाल्ने व्यक्ति हुन् तर यही पात्रका लागि उनले २२ दिनदेखि दाह्री पालेको सुनाए । बीपीको स्वरूप मिले पनि स्वर निकाल्न भने दवाडीलाई थोरै असहज भएको थियो । उनका अनुसार बीपीका अहिलेसम्म दुई प्रकारका बोलेको भिडियो छन्, एउटा मौलिक स्वर र अर्को घाँटीको क्यान्सरले बिग्रिएको स्वर । मौलिक स्वरको नक्कल गर्न सके पनि बिरामी भएपछिको स्वरमा भने न्याय गरेको जस्तो नलागेको दवाडी बताउँछन् । गजुरेलका अनुसार बीपी र मदनको भूमिका तयार पार्न अध्ययनमा निकै मिहिनेत गरिएको छ । उनले बीपीबारे अध्ययन गरेका पत्रकार जगत नेपाल, मदन भण्डारीबारे अध्ययन गरेका पत्रकार, उनका पार्टीका पुरानो नेता सबैलाई भेटघाट गरेको सुनाए । गजुरेलले मदन भण्डरीसँग जोडिएको घटना स्मरण गर्दै भने, २०४७ सालमा जोरपाटीको आमसभामा एउटै मञ्चमा उनको नक्कल गर्ने प्रयास गरेको थिएँ । गजुरेललाई मदन भण्डारी बन्न भने त्यति कसरत गर्नुपरेन ।विभिन्न पात्रको नक्कल गर्दा उनको हाउभाउसँगै गेटअप र अनुहार आकृति पनि उस्तैउस्तै मिल्नुपर्ने हुन्छ । गजुरेलका अनुसार उनले गरेका पात्रमा सबैभन्दा सहज मदन भण्डारीकै पात्र हो । आवाज पनि धेरै बनाउन दुःख गर्नुपरेन किनकि उनले बोल्ने शब्दमा कुनै पनि अड्काउ, थेगो वा कुनै विशेष चिह्न छैन । अनि आवाजमा दम, उनले भने ।प्रायः जीवित व्यक्तिहरूको छनोट गरेर पात्र तयार पार्ने मनोजले यो वर्ष दिवंगत पात्र रोजेका छन् । गाईजात्रा मृतात्माहरूको शान्ति र जसको परिवारमा कसैको मृत्यु भएर दुःखी छ, उसलाई खुसी पार्ने चाड मानिन्छ । जुन पात्र छानेका छौं ती पात्र माध्यम हुन् । ती पात्रहरूको इतिहास, योगदान र सम्मानलाई रत्तिभर पनि तल नझारीकन पात्रमार्फत वर्तमान पात्रलाई व्यंग्य गरिएको छ, गजुरेल भन्छन् । उनले २०५२ सालदेखि उही पात्र, उही विषय, उही राजनीतिक विषयवस्तुमाथि गर्दै आइराख्दा जति व्यंग्य गरे पनि नलाग्ने भएपछि उनीहरूलाई व्यंग्यको वाण हान्नका लागि गाईजात्राका लागि दिवंगत पात्र छानिएको बताए ।गजुरेलले अहिलेसम्म ३ दर्जन जति राष्ट्रिय तथा अन्तर्राष्ट्रिय पात्रहरूको नक्कल गरिसकेका छन् । तीमध्ये भारतीय प्रधानमन्त्री नरेन्द्र मोदी, रुसी राष्ट्रपति भ्लादिमिर पुटिन, अमेरिकी पूर्वराष्ट्रपति डोनाल्ड ट्रम्प, बेलायती पूर्वप्रधानमन्त्री बोरिस जोन्सन, विश्व स्वास्थ्य संगठनका प्रमुख टेड्रोस एड्हानोम गेहब्रेयसेस, भारतीय पत्रकार अर्नब गोस्वामीको नक्कल धेरैले रुचाएका छन् ।कोभिड महामारीपछिको पहिलो गाईजात्रा यही भदौ १३ देखि १८ गतेसम्म आयोजना हुँदै छ । गाईजात्रामा मनोज गजुरेल र चक्र दवाडीबाहेक शैलेन्द्र सिंखडा, टीका भण्डारी, सुबोध गौतम, मेक्सम गौंडेल, सुन्दर खनाल चिप्लेटी अंकल, सीता न्यौपाने, राधिका कँडेल, दीपकप्रसाद आचार्य काकु, प्रभात लामा, रुबिना अधिकारीलगायत कलाकारको प्रस्तुति रहनेछ । सधैंझैं यस पटक पनि रंगमञ्चसँगै टेलिभिजनमा पनि डिजिटल गाईजात्रा प्रसारण हुनेछ ।यस पटकको गाईजात्रामा हाँस्यव्यंग्य कविता, प्यारोडी, प्रहसन, नृत्य, क्यारिकेचरलगायत प्रस्तुति छन् । समग्रमा एउटा हाँसोको पोका नभई भकारी नै ल्याएका छौं, मनोज भन्छन्, पछिल्लो राजनीतिक घटनाक्रम, देशको अन्योलग्रस्त राजनीति, युवापुस्ताको पलायन, राजनीतिक विश्लेषकहरूको स्खलित आदर्शलगायत विषय जोडेर फरक र आक्रामक व्यंग्य प्रहार गरेका छौं ।"
राजनीतिक अपराधलाई माफी दिनेबारे सत्तारूढ सांसदकै विरोध,"(काठमाडौं)राजनीतिक अपराधलाई माफी दिने गरी सरकारले ल्याएको केही नेपाल ऐनलाई संशोधन गर्न बनेको विधेयक को विरोध गर्दै सत्तारूढ दलकै सांसदले संसद् बहिष्कार गरेका छन् ।कांग्रेस सांसदहरू हाजिरी गरेर बाहिरिएपछि कानुन, न्याय तथा संसदीय मामिलामन्त्री धनराज गुरुङले राखेको विधेयकमाथि विचार गरियोस् भन्ने प्रस्तावलाई सभामुख देवराज घिमिरेले निर्णयार्थ प्रस्तुत गर्न खोज्दा गणपूरक संख्या नै पुगेन ।आज हाजिरीचाहिँ २ सय २० जनाको थियो, तर निर्णयार्थ प्रस्तुत गर्ने बेलामा सदनमा उपस्थित माननीयको संख्या ५९ मात्रै रह्यो, संसद् सचिवालयका प्रवक्ता एकराम गिरीले भने, संविधानअनुसार गणपूरक संख्या पुग्न कम्तीमा एक चौथाइ सदस्य संख्या चाहिने हुनाले त्यति उपस्थितिले निर्णयार्थ पेस हुन सकेन । गणपूरक संख्याका लागि कम्तीमा ६९ सांसदको आवश्यकता पर्छ । विधेयकलाई निर्णयार्थ प्रस्तुत गरियोस् भनेर पेस गर्नुअघि त्यसबारे सत्तारूढ र विपक्षी दलका दर्जनभन्दा बढी सांसदले बोलेका थिए । राजनीतिक अपराधलाई माफी दिने गरी विधेयक ल्याउनु नै गलत भएको भन्दै उनीहरूले यसलाई संशोधन आवश्यक भएको बताएका थिए । कांग्रेस सांसद गगन थापाले बहुमतको बलमा विधेयक ल्याएको भन्दै प्रधानमन्त्रीको आलोचना गरेका थिए । अपराधलाई राजनीतीकरण र राजनीतिलाई अपराधीकरण स्वीकार्य छैन, उनले भने, सरकारलाई मसँग बहुमत छ, मैले जे ल्याए पनि पारित हुन्छ भन्ने लागेको हो भने यो हामीलाई हेपेको हो, हामी हेपिने कि नहेपिने यो पटक देखाउनुपर्नेछ । कानुनमन्त्री गुरुङले पेस गरेको विधेयक २०७४ मा एमाले सरकारकै पालामा मस्यौदा भएको थियो । त्यतिबेला विधेयकको विरोध गर्दै गुरुङ पनि संसद्मा उफ्रिएको स्मरण थापाले गराए । उही विधेयक त्यतिबेला गलत अहिले ठीक कसरी हुन्छ ? उनको प्रश्न थियो । प्रधानमन्त्रीलाई पनि उनले जथाभावी विधेयक ल्याएर आफूलाई नहेप्न चुनौती दिए । मसँग बहुमत छ, यहाँ आएका सबै सांसद थपडी बजाउन आएका हुन् भन्ने नठान्नुस् । हामीलाई हेपेको कुरा स्वीकार्य हुँदैन, उनले भने, प्रधानमन्त्रीज्यू, अब नयाँ ढंगले कुराहरूको सामना गर्न तयार हुनुहोला । थापाले यति भनेपछि कांग्रेस सांसदहरू सदन छाडेर हिँडेका थिए । सत्तारूढ सांसद नै बाहिरिएपछि बैठकमा विधेयक निर्णयार्थ पेस हुनअघि एमाले र राष्ट्रिय स्वतन्त्र पार्टीका सांसदले गणपूरक संख्या छ कि छैन तय गर्न माग गरेका थिए । त्यसका लागि तीन मिनेटको जनाउ घण्टी बजाइएको थियो । त्यसपछि सांसदहरूको गणना गर्दा ५९ को मात्रै उपस्थिति देखियो । गणपूरक संख्या नपुगेपछि प्रतिनिधिसभाको बैठक भदौ १८ गतेसम्मका लागि स्थगित गरिएको छ । मुलुकी फौजदारी अपराध संहितालाई संशोधन गरेर राजनीतिक हिंसालाई आममाफी दिने गरी कानुनमन्त्री धनराज गुरुङले असार मसान्तमा विधेयक पेस गरेका थिए । मुलुकी फौजदारी कार्यविधि संहिता, २०७४ को दफा ११६ संशोधन गर्दै विधेयकमा शान्तिपूर्ण राजनीतिको मूलधारमा ल्याउन मुद्दा फिर्ता लिन सकिने प्रावधान थप गर्नुपर्ने मन्त्री गुरुङको प्रस्ताव छ । दफा ११६ मा जुनसुकै कुरा लेखिएको भए तापनि कुनै राजनीतिक दल वा समूहले मुलुकको राजनीतिक प्रणालीसँग असहमत रही हिंसात्मक क्रियाकलाप सञ्चालन गरिरहेकामा संशोधन विधेयकमा भनिएको छ, त्यस्तो राजनीतिक दल वा समूह शान्तिपूर्ण राजनीतिको मूलधारमा आउन नेपालको संविधान र प्रचलित कानुनको अधीनमा रही शान्तिपूर्ण राजनीतिक क्रियाकलाप सञ्चालन गर्ने प्रतिबद्धता जनाई नेपाल सरकार र त्यस्तो राजनीतिक दल वा समूहबीच राजनीतिक प्रकृतिका सम्झौताको माध्यमबाट नेपाल सरकार वादी भई दायर भएका मुद्दा फिर्ता लिने गरी सहमति भएकामा त्यस्तो सम्झौताबमोजिम त्यस्ता राजनीतिक दल वा समूहका नेता तथा कार्यकर्ताका विरुद्धमा नेपाल सरकार वादी भई चलाइएका जुनसुकै मुद्दा जुनसुकै तहको अदालतमा विचाराधीन रहेको भए पनि फिर्ता लिन बाधा पर्ने छैन । केही नेपाल ऐनलाई संशोधन गर्न बनेको विधेयक, २०८० को दफा ६४ मा उल्लिखित उक्त प्रावधान संविधान र अन्तर्राष्ट्रिय मानवअधिकार कानुनमात्रै नभएर फौजदारी न्यायको सामान्य सिद्धान्तको प्रतिकूल भएको भन्दै रास्वपा, नेपकिपा र एमालेले सुरुदेखि नै विरोध गर्दै आइरहेका छन् । संशोधन प्रस्तावमा प्रशासन, वित्तदेखि मानवअधिकार र फौजदारी न्यायसम्मका ७७ वटा विधेयक संशोधन गर्ने प्रस्ताव छ । असार ३१ गतेको पहिलो बैठकमा पेस भएको विधेयकविरुद्ध सांसदहरू ज्ञानबहादुर शाही, प्रेम सुवाल, सोविता गौतम र सुमना श्रेष्ठले विरोधको सूचना दर्ता गराएका थिए । मानवअधिकार कानुन र संवैधानिक प्रावधानविपरीत विधेयकमा संशोधन प्रस्ताव पेस भएकाले यसलाई सदनमा छलफलको विषय बनाउनै नहुने उनीहरूको जिकिर थियो । तर, ठूला दलका सबै सांसद उनीहरूको विरोधमा उभिएपछि कानुनमन्त्री गुरुङलाई विधेयक सदनमा पेस गर्ने स्वतः अधिकार प्राप्त हुन पुगेको थियो । थापाका अतिरिक्त सांसदहरू रमेश लेखक, हितराज पाण्डे, देवेन्द्र पौडेल, माधव सापकोटा, महेश बर्तौला, रघुजी पन्त, सोविता गौतम, सुमना श्रेष्ठ, गणेश पराजुली र प्रेम सुवालले सैद्धान्तिक छलफलमा बोल्दै विधेयकहरूलाई एउटै डालेमा हालेर संशोधन गर्ने परिपाटीको अन्त गर्न सरकारलाई आग्रह गरेका थिए ।"
इन्जिनियरिङको आन्दोलनले मेडिकलको परीक्षा पनि अन्योलमा,"(काठमाडौं)त्रिवि इन्जिनियरिङ अध्ययन संस्थान (आईओई) मा शुल्क वृद्धिविरुद्ध जारी विद्यार्थी आन्दोलनलाई कारण देखाउँदै स्वास्थ्य व्यवसायी परिषद्ले सञ्चालन गर्ने लाइसेन्स परीक्षासमेत अन्योलमा पारेको छ । आउँदो शुक्रबारदेखि परिषद्ले इन्जिनियरिङ डिन कार्यालयको सूचना तथा सञ्चार प्रविधि केन्द्र पुल्चोकलाई परीक्षा केन्द्र तोकेर ३७ विषयको परीक्षा सञ्चालन गर्ने तयारी गरेको छ । परीक्षामा ५ हजार ७ सय ६७ विद्यार्थी सहभागी हुँदै छन् । तर, केन्द्रले सुरक्षाको कारण देखाउँदै परीक्षा सञ्चालन गर्न उचित नहुने बताएपछि मेडिकलतर्फको परीक्षा अन्योलमा परेको परिषद्लेजनाएको छ ।सहायक डिन सुरज लामिछानेले परिषद्का रजिस्ट्रार लीलानाथ भण्डारीलाई परीक्षा सञ्चालन नगर्न सुझाव दिएको जनाए । विद्यार्थी आन्दोलनले हाम्रै परीक्षा स्थगित गरेका छौं, उनले भने, परीक्षा नगर्नुस् भनेका छौं । परीक्षा हुने वातावरण पनि छैन । आईओईले विद्यार्थी आन्दोलनको कारण देखाउँदै स्नातक इन्जिनियरिङतर्फको प्रवेश परीक्षासमेत स्थगित गरिसकेको छ । डिन कार्यालयले विज्ञप्ति जारी गरेर भाद्र १९ गतेपछिका परीक्षा नहुने जनाएको छ ।केन्द्रका प्रमुख सञ्जीव पाण्डेले परिषद्को परीक्षा सञ्चालन नगर्न डिन कार्यालयमा दबाब दिएको एक प्राध्यापकले बताए । विद्यार्थीले आन्दोलन गरे पनि परीक्षा र पठनपाठन बिथोलिएको छैन, शान्तिपूर्ण आन्दोलन भइरहेको छ, उनले भने, शुल्क वृद्धिविरुद्धको आन्दोलनलाई बदनाम गराउन डिन कार्यालयबाटै सबै परीक्षा स्थगित गराउने प्रयास भइरहेको छ । आईओईको प्रवेश परीक्षा रोकिँदा विद्यार्थीहरू पूर्वाञ्चल र पोखराबाट सम्बन्धन पाएर काठमाडौंमा सञ्चालित निजी कलेजमा भर्ना हुन जाने ती प्राध्यापकले जनाए । ती निजी कलेजमा आईओईका सहायक डिनदेखि प्राध्यापकहरूको लगानी रहेको उनको आरोप छ । आईओईको ४ हजार २३ कोटामा भर्ना हुन १२ हजार परीक्षार्थीले प्रवेश परीक्षा दिने अनुमान छ । आंगिक र सम्बन्धन प्राप्त गरी १५ निजी कलेज छन् ।पुल्चोक क्याम्पसका स्ववियु सभापति विराज अर्यालले आन्दोलनका क्रममा कुनै पनि शैक्षिक गतिविधि प्रभावित गर्ने कार्यक्रम नरहेको जनाए । आन्दोलन चलिरहे पनि कुनै पनि परीक्षा विद्यार्थीबाट रोकिएको छैन, उनले भने, विद्यार्थी आन्दोलन गर्दै पढ्ने र परीक्षा दिने पनि गरिरहेका छन् । सूचना तथा सञ्चार प्रविधि केन्द्रका प्रमुख पाण्डेले परिषद्को परीक्षा सञ्चालन गर्न केन्द्रको प्रयोगशाला उपलब्ध गराउन नसक्ने जानकारी दिएको स्रोतले जनायो । मेडिकलतर्फको एमबीबीएसलगायत चिकित्सक, फार्मेसी र नर्सिङबाहेक अन्य सबै विषयको लाइसेन्स परीक्षा परिषद्ले सञ्चालन गर्छ । एचए, ल्याब, बीपीएच, जनरल मेडिसिनलगायत ३७ विषयमा लाइसेन्स पाएपछि सेवामा संलग्न हुन पाइने व्यवस्था छ ।परीक्षा कम्प्युटर विधिबाट हुने भएकाले परिषद्ले विगतदेखि नै केन्द्रको प्रयोगशाला प्रयोग गर्दै आएको थियो । १५ देखि २० गतेसम्म परीक्षा तोकिएको छ । परिषद्का रजिस्ट्रार भण्डारीले पुल्चोकबाहेक अन्यत्र परीक्षा सञ्चालन गर्न सम्भव नहुने बताए । परीक्षामा सहभागी हुन देशभरबाट विद्यार्थी आउन थालिसके, तोकिएकै मितिमा परीक्षा सञ्चालन गर्न समन्वय गरिरहेका छौं, उनलेभने, अन्यत्र परीक्षा केन्द्र सार्न प्रयोगशाला छैन । डिन कार्यालयबाटै परीक्षा रोक्न आग्रह गरेपछि परीक्षा अन्योलमा परेको उनले सुनाए । केन्द्रका प्रमुख पाण्डेले भने परिषद् सञ्चालन गर्नेनगर्ने आफ्नै विषय नभएको प्रतिक्रिया दिए । १९ गतेदेखि हुने हाम्रै परीक्षा रोकिएको छ, परिषद्को परीक्षा हुन्छ वा हुँदैन, उहाँहरूले नै जान्ने कुरा हो, उनले भने, धेरै कुरा मैले बोल्न मिल्दैन । बीईको शिक्षण शुल्क ३ लाख १८ हजारबाट वृद्धि गरेर डिन कार्यालयले ७ लाख ७७ हजार पुर्याएको छ । आंगिक क्याम्पसका इन्जिनियरिङको शुल्क वृद्धि भएको हो । त्यसको विरोधमा नेविसंघ, अनेरास्ववियु, अखिल क्रान्तिकारीलगायत सबैजसो विद्यार्थी संगठन आन्दोलनमा छन् । विद्यार्थी भर्ना दर कम रहेका कतिपय विषयमा निजी कलेजको शुल्क ७ लाखभन्दा थोरै छ । शुल्क वृद्धि पूर्णतः रद्द गर्नुपर्ने विद्यार्थीको माग छ । डिन कार्यालयले भने वृद्धि भएको शुल्क केही घटाउन सक्ने भन्दै विद्यार्थीसँग वार्ताका क्रममा बार्गेनिङ गरिरहेको छ ।सरकारले अनुदान कटौती गरेका कारण विद्यार्थीसँग लिने शुल्क बढाउनुपरेको डिन कार्यालय पदाधिकारीको दाबी छ । मंगलबार नेविसंघका विद्यार्थीले डिन शशिधरराम जोशीको पुतला बनाएर पुल्चोकमा प्रदर्शन गरे । नेविसंघ पुल्चोक क्याम्पस इकाइ सभापति सुलभ चापागाईं शुल्क वृद्धिको विरोधमा ८ दिनदेखि आमरण अनशनरत छन् । उनको स्वास्थ्यमा समस्या आएपछि मंगलबार राति वीर अस्पतालमा भर्ना गरिएको छ । अखिल क्रान्तिकारी, समाजवादी विद्यार्थी युनियनलगायत समाजवादी विद्यार्थी मोर्चाका ४ कार्यकर्ता पनि डिन कार्यालय परिसरमा ३ दिनदेखि अनशनमा छन् ।"
डेंगीको जोखिम कात्तिकसम्म रहने,"(काठमाडौं)स्वास्थ्यविज्ञहरूले यस वर्ष डेंगीको जोखिम कात्तिक महिनासम्म रहने बताएका छन् । दुई महिनाअघिको संक्रमणको अवस्थाअनुसार हाल धेरै फैलावट नदेखिए पनि खोज र नष्ट गर लगायत अभियानलाई निरन्तरता दिन उनीहरूको सुझाव छ । यो वर्ष हालसम्म मुलुकभर देखिएको कुल संक्रमणको ५४२५ प्रतिशत सुनसरीमा देखिएको छ । कोशी प्रदेशमा मात्रै ७६१० प्रतिशत संक्रमण फैलिएको छ । ७५ जिल्लामा देखिएको डेंगीका कारण १३ जनाको मृत्यु रेकर्ड गरिएकामा १० जना धरानका मात्रै छन् । यो वर्ष सुनसरीपछि कुल संक्रमणको १०९ प्रतिशत मोरङमा, १० प्रतिशत धादिङमा, ६४ प्रतिशत झापामा देखिएको छ । गत वर्ष अगस्टमा देशभरमा ३ हजार ७ सय ८ जनामा संक्रमण देखिएकोमा यस वर्षको अगस्ट २९ सम्म १२ हजार ७ सय ९६ मा संक्रमण देखिएको छ । गत वर्ष सबैभन्दा बढी सेप्टेम्बरमा २७ हजार ५ सय २९ संक्रमण देखिएर क्रमशः कम हुँदै डिसेम्बरमा ४ सय ८३ केसमा पुगेको थियो । २०२२ मा जम्मा ५४ हजार ७ सय ८४ मा संक्रमण देखिँदा ८८ जनाको ज्यान गएको थियो । विभिन्न तथ्यांक विश्लेषण गर्दा गत वर्ष जस्तै प्रवृत्ति यो वर्ष नदेखिने सम्भावना पनि छ । दुई महिनाअघिको केसको ट्र्र्न्डे हेर्दा खासै बढेको छैन, स्वास्थ्य सेवा विभाग, इपिडिमियोलोजी तथा रोग नियन्त्रण महाशाखा (ईडीसीडी) का कीटजन्य रोग नियन्त्रण शाखा प्रमुख डा गोकर्ण दाहालले भने । उनका अनुसार डेंगीको जोखिम कात्तिक अन्तिम सातासम्म कायमै रहने सम्भावना छ । गत वर्ष मुलुकभर कुल डेंगीको ५५ प्रतिशत काठमाडौं उपत्यका र २५७७ प्रतिशत काठमाडौं जिल्लामा देखिएको थियो भने यस पटक यहाँ फाट्टफुट्ट संक्रमण देखिएको छ । हालसम्म काठमाडौं उपत्यकामा देशभर देखिएको कुल संक्रमणको ३५५ प्रतिशत र काठमाडौंमा मात्रै २०५ प्रतिशत देखिएको हो । यो वर्ष हालसम्म काठमाडौंमा ४ सय २५, ललितपुरमा १ सय ७४ र भक्तपुरमा १ सय ३४ मा संक्रमण देखिएको छ । डा दाहालका अनुसार धरान, कोशी प्रदेशलगायत अन्य जिल्लाबाट उपचारका लागि आएका बिरामीको तथ्यांकसमेत काठमाडौं उपत्यकामा रेकर्ड गरिएको छ । नेपालमा डेंगीको पहिलो केस सन् २००४ मा चितवनमा एक विदेशी नागरिकमा पुष्टि भएको थियो भने यो संक्रमणको पहिलो प्रकोप सन् २००६ मा चितवनमै रेकर्ड गरिएको हो ।विश्व स्वास्थ्य संगठन (डब्लूएचओ) का अनुसार डेंगी भाइरसका संक्रमण धेरैजसो एसिम्प्टोमेटिक (लक्षणरहित) हुन्छन् । तिनले हल्का रोग उत्पन्न गर्छन्, तर डेंगीले कहिलेकाहीं धेरै गम्भीर अवस्था निम्त्याउनुका साथै मृत्यु पनि हुन सक्छ । डेंगीका लागि कुनै विशिष्ट उपचार छैन । तर छिटो रोग पत्ता लगाउनुका साथै उचित चिकित्सकीय हेरचाहले मृत्युदर १ प्रतिशतभन्दा कम हुन्छ ।"
रोकिएन जातीय विभेद,"(सर्लाही) रूपा गहतराज (नेपालगन्ज) र विद्या राई (काठमाडौं)सर्लाहीको ईश्वरपुर नगरपालिका८ का वडाध्यक्ष श्याम थापा, उनका छोरा हिमाल र स्थानीय राजेन्द्र खड्काले जातीय विभेद गरेको भन्दै प्रहरीमा उजुरी परेको छ । जनकबहादुर विक र सुमित्रा विकले इलाका प्रहरी कार्यालय केशरगन्जमा गएको असार १९ गते उजुरी दिएका हुन् । वडाध्यक्षका छोरा हिमाल र राजेन्द्रले असार १७ गते साँझ मादक पदार्थ सेवन गरेर जनकलाई लछारपछार गर्दै कुटेको आरोप छ । ठूला जातिको कुरा नमान्ने भन्दै वडाध्यक्षका छोराले धम्क्याएको जनकले बताए । राजेन्द्रको कुटाइबाट सुमित्रा पनि घाइते भएकी थिइन् । उजुरीपछि असार १९ गते कुट्ने र कुटाइ खाने दुवै पक्षलाई इलाका प्रहरी कार्यालयले छलफलमा बोलायो । पीडितले आफूहरू जातकै कारण अपमानित हुनुपरेको बताए । जातीय दम्भ देखाएर वडाध्यक्ष र उनका छोरासहितका व्यक्तिले कुटपिट र गालीगलौज गरेका छन्, उनीहरूले प्रहरीमा बुझाएको उजुरीमा भनेका छन्, दोषीमाथि आवश्यक कारबाही हुनुपर्छ, औषधोपचार खर्च पनि पाउनुपर्छ । वडाध्यक्ष थापाले भने सामान्य धक्कामुक्की भएको विषयलाई जातीय रूपले उछाल्न खोजेको आरोप लगाए । जनककी श्रीमती बिन्दा विक वडाध्यक्षको घरमा काम गर्छिन् । त्यो साँझ श्रीमान्बाट कुटिएको जानकारी गराउन बिन्दा मेरो घरमा आएकी थिइन्, म नभएपछि छोरो हिमाल पुगेर किन कुटेको भनेर धक्कामुक्की मात्र भएको हो, थापाले भने, पछि मेरै छोरामाथि उनीहरू जाइलागे, हुँदै नभएको घटनालाई जातीय रूप दिन खोजे । इलाका प्रहरी कार्यालयका प्रहरी निरीक्षक मानप्रसाद श्रेष्ठले उजुरीउपर अनुसन्धान भइरहेको बताए । सरकारी वकिलको रायअनुरूप अनुसन्धान गर्नुपर्ने भएकाले केही ढिलाइ भइरहेको उनको भनाइ छ । कतै स्थानीय तहकै जनप्रतिनिधि जातीय विभेद गर्नेमा मुछिएका छन् भने कतै जनप्रतिनिधि स्वयं जातीय विभेदमा परेका छन् । बाँकेको बैजनाथ गाउँपालिका१ चाँदनी टोलकी दलित महिला वडा सदस्य धनकली सुनार आफैं जातीय विभेदविरुद्ध लडिरहेकी छन् । गत असार १७ गते राति साढे८ बजे स्थानीय २५ वर्षीय भुवन बुढालेधनकलीलाई गालीगलौज मात्रै गरेनन्, घरमा ढुंगामुढासमेत गरे । एक्कासि मलाई गालीगलौज गर्नुभयो । उहाँसँग लिनुदिनु केही पनि छैन, उनले त्यो रातको घटना सम्झिँदै भनिन्, एक्कासि कमिनी, गाई खाने डुमिनीजस्ता शब्द र सुन्नै नसकिने धेरै अश्लील गाली गर्नुभयो । भुवनले मार्ने उद्देश्यले घरमा २०२५ पटक ढुंगा हानेको धनकलीले सुनाइन् । डरले आफू रातभर निदाउन नसकेको उनको भनाइ छ । उनले असार १९ गते भुवनविरुद्ध इलाका प्रहरी कार्यालय कोहलपुरमा जातीय भेदभाव तथा छुवाछूतको किटानी जाहेरी दिइन् । कानुनी लडाइँमा जानुअघि पनि अनेकन उल्झन खेपिन् । सुरुमा त उनलाई राजनीतिक दलका स्थानीय नेताले नै मुद्दामामिला नगर्न र माफी दिन दबाब दिए । एउटा जनप्रतिनिधिको यो अवस्था छ भने अरूको के अवस्था होला भनेर सिंगो दलित समुदायका लागि कानुनी उपचार रोजें, उनले भनिन् । भुवनलाई १८ दिन प्रहरी हिरासतमा राखियो । साउन ११ गते बाँके जिल्ला अदालतबाट ५० हजार धरौटीमा उनलाई छोडियो । मसँग एक पटक बयान नलिएर धरौटीमा छाडियो, म भने १५ दिनसम्म घरबाट बाहिर निस्कन सकिनँ, न्यायको लडाइँमा कसैको साथ पाइनँ, धनकलीले भनिन्, के दलित भएर जन्मनु मेरो अपराध हो ? इलाका प्रहरी कार्यालय कोहलपुरका डीएसपी सुन्दर तिवारीले मुद्दा अदालतमा विचाराधीन रहेकाले अन्तिम फैसलापछि टुंगो लाग्ने बताए । प्रहरीले अनुसन्धान मात्र सकेको हो, उनले भने, मुद्दा अदालतमा छ, बकपत्र हुनै बाँकी छ । जातीय भेदभाव तथा छुवाछूत गर्नुलाई नेपालमा फौजदारी अपराध भनिए पनि यसको अन्त्य हुन सकेको छैन । जातीय भेदभाव तथा छुवाछूत (कसुर र सजाय) ऐन कार्यान्वयनमा आएको १२ वर्ष भइसकेको छ । यसले कसुरको प्रकृति हेरेर जातीय विभेद गर्नेलाई एक महिना कारावास र २५ हजार रुपैयाँसम्म जरिवाना वा दुवै सजाय हुने तोकेको छ । जातीय भेदभाव वा छुवाछूत गर्न उक्साउने, मतियारलाई समेत मुख्य कसुरदारलाई हुने सजायको आधा सजाय हुन्छ । सार्वजनिक पद धारण गरेकाले कसुर गरेमा सजायमा ५० प्रतिशत थप सजाय हुन्छ । प्रहरीको तथ्यांकअनुसार पछिल्लो पाँच वर्षमा देशभर जातीय छुवाछूत तथा विभेदसम्बन्धी १ सय ५२ उजुरी परेका छन् । सबैभन्दा बढी सुदूरपश्चिम प्रदेशमा ४२, लुम्बिनीमा २६ र कोशीमा २१ उजुरी परेका छन् ।राष्ट्रिय दलित आयोगमा ०७७७८ मा जातीय छुवाछूत, भेदभाव तथा जातीय कुटपिटपछि मृत्युसम्बन्धी ३६ गुनासा र उजुरी आएका थिए । राष्ट्रिय मानवअधिकार आयोगमा आव ०७७७८ मा मात्रै जातीय विभेदका ४९ उजुरी दर्ता भएका थिए । कोभिड महामारीको पहिलो लकडाउनमा ३४ जना दलित समुदायका व्यक्तिको हत्या र ७ सय ५३ वटा जातीय विभेदका घटना भएका थिए । अधिकांश पीडित महिला र बालबालिका थिए । जातीय विभेद दलित र गैरदलितभित्र मात्रै होइन, अन्य समुदायमा पनि हुने गरेको छ । मधेश प्रदेशमा जातीय विभेदको विकराल स्थिति भए पनि कानुनी उपचारमा जाने अभ्यास न्यून रहेको मानवअधिकार आयोगको अध्ययनले देखाएको छ । घटना सकेसम्म गाउँमै र सम्भव नभएमा प्रहरी कार्यालयमा मिलापत्र गराउने गरेको पाइएको छ, आयोगले आफ्नो वार्षिक प्रतिवेदनमा उल्लेख गरेको छ ।दलित अधिकारकर्मी मित्र परियारले जातीय विभेदलाई चिर्ने बलिया कानुन र त्यसको कार्यान्वयनको अभाव रहेकाले जातीय विभेदका घटनाहरू दोहोरिरहेको बताए । देशको कानुनभन्दा धार्मिक कानुन बलियो छ, जनप्रतिनिधिले, पहुँचवाला भनिनेले यही नियम पालना गरिरहेका छन्, दमन गरिरहेका छन्, उनले भने, जातीय विभेद गर्नु हुँदैन भनेर कुनै दलका नेतृत्वले प्रशिक्षण र निर्देशन दिँदैनन्, बरू भोट घट्ने डरले छुवाछूतबारे मुख नै खोल्दैनन्, त्यसैले विभेद ज्युँका त्युँ छन् ।"
नेपाली खेलकुदमा नयाँ इतिहास,"अन्ततः त्यो दिन आइपुगेको छ, नेपाली टिम एसियाली क्रिकेटको सबैभन्दा ठूलो प्रतियोगिता एसियाकप खेल्न आज बुधबार मैदानमा उत्रँदै छ । पहिलो खेलमै नेपालले समृद्ध क्रिकेट विरासत भएको पाकिस्तानलाई सामना गर्दै छ । अर्को खेलमा विश्व क्रिकेटकै महाशक्तिमध्ये एक भारतसँग प्रतिस्पर्धा गर्नेछ । नेपाली खेलकुद इतिहासमै यो गौरवपूर्ण अवसर हो । नेपाली क्रिकेट मात्र होइन्, समग्र नेपाली खेलकुदले नै साँचेको सपना हो एसियाली क्रिकेटको सबैभन्दा ठूलो प्रतियोगिता खेल्ने । यस प्रतियोगिताका लागि नेपाल सन् २००२ मा पनि छनोट भएको थियो तर राजनीतिक तनाव कारण त्यति बेला प्रतियोगिता नै आयोजना गरिएन । यसपल्ट नेपाल काठमाडौंमै भएको एसीसी प्रिमियर कप जितेर एसियाकपका लागि छनोट भयो तर कतै फेरि पनि प्रतियोगिता नै नहुने त होइन भन्ने डर थियो । तर त्यस्तो भएन, यसपल्ट प्रतियोगिता हुँदै छ । नेपालले आज पाकिस्तानको मुल्तानमा घरेलु टिमसँग एसियाकप२०२३ खेल्दै छ । नेपाल सोमबार श्रीलंकामा हुने खेलमा भारतसँग भिड्नेछ । अबको केही दिन नेपाली क्रिकेट प्रशंसक यिनै खेलमा झुम्मिनेछन् र पूरा देश एक प्रकारले क्रिकेटमय हुनेछ । नेपालले आफ्नो खेलकुद इतिहासमै यति माथिल्लो स्तरको प्रतिस्पर्धी सामना गर्न लागेको यो पहिलो पल्ट हो । पाकिस्तान र भारत एकदिवसीय क्रिकेटको विश्वकप जितिसकेका टिम हुन् । अझ पछिल्लो समय भारत त्यस्तो शक्ति हो, जसले अन्तर्राष्ट्रिय क्रिकेटमा निर्णायक प्रभाव पार्न सक्छ । दुवै टिममा अहिलेको अन्तर्राष्ट्रिय क्रिकेटका सफल र महान् मानिएका खेलाडी पनि छन् । पाकिस्तानी कप्तान बाबर आजम, भारतका विराट कोहलीदेखि त्यस टिमको नेतृत्व गरिरहेका रोहित शर्मासम्म यसका केही उदाहरण हुन् । यो यस्तो मोड पनि हो, जसले आउने पुस्ताका लागि क्रिकेटलाई आफ्नो करिअर बनाउन र नेपालका लागि खेल्न प्रेरणा दिनेछ । अहिलेको टिमका अधिकांश खेलाडीले क्रिकेटलाई अपनाउँदै नेपालका लागि खेल्ने सपना बुनेको भने सन् २०१४ मा हो, जति बेला नेपालले बंगलादेशमा भएको आईसीसी वर्ल्ड ट्वान्टीट्वान्टी खेलेको थियो । नेपाल त्यस प्रतियोगितामा छनोट हुनु नै आफैंमा ठूलो थियो । त्यसमाथि नेपालले प्रतियोगिताको समूह चरणमा राम्रो प्रदर्शन पनि गरेको थियो । नेपाल अर्को चरणमा प्रवेश गर्न त सफल भएन तर बंगलादेशी भूमिमा नेपालको प्रदर्शनमा धेरैको नजर परेको थियो । पछिल्लो एकाध वर्ष नेपाली क्रिकेटका लागि निकै सुखद रहेको छ । नेपालले यसै क्रममा अविश्वसनीय र नाटकीय रूपमा आफ्नो एकदिवसीय क्रिकेटको मान्यता मात्र जोगाएको छैन, एक दिवसीय विश्वकपकै छनोटमा पनि अपेक्षा अनुसार प्रदर्शन गरेको मान्न सकिन्छ । यसको कडीका रूपमा अहिलेको एसियाकपलाई लिन सकिन्छ । यसका लागि श्रेय खेलाडीलाई दिनै पर्छ, उत्तिकै महत्त्वपूर्ण पात्र प्रशिक्षक मोन्टी देसाई पनि हुन् । एउटा महत्त्वपूर्ण प्रश्न हो के नेपालबाट पाकिस्तान र भारतविरुद्ध अहिले नै अप्रत्याशित र स्तब्धपूर्ण नतिजाको अपेक्षा गर्न सकिन्छ त ? सायद यसको उत्तर हो हामी यति धेरै महत्त्वाकांक्षी हुनु पनि हुन्न । खेल जित्नैका लागि खेलिन्छ तर अहिलेका लागि नेपालको उद्देश्य एसियाकप जत्तिको ठूलो प्रतियोगितामा बहुमूल्य अनुभव बटुल्नु हो र सक्दो राम्रो खेल्नु हो । पक्कै पनि नेपालले यस प्रतियोगिताका क्रममा अन्तर्राष्ट्रिय क्रिकेटमा मज्जाको एक्सपोजर पाउनेछ । अन्तर्राष्ट्रिय क्रिकेटमा नेपाली टिम र यसका खेलाडीबारे चर्चा हुनेछ । नेपाली क्रिकेटले फाइदा लिन सक्नुपर्ने भनेको यही अवसरबाट हो । यसमै टिकेर नेपाली क्रिकेटलाई अझ व्यवस्थित र सटीक बनाउन सक्नुपर्छ । नेपाली क्रिकेटमा सुधार गर्नुपर्ने पक्ष धेरै छन् । पुग्दो घरेलु प्रतियोगिता नै छैन । भौतिक पूर्वाधार पनि कमजोर छ । नेपाल सरकारदेखि नेपाल क्रिकेट संघ (क्यान) सम्मले यसमा गम्भीर ध्यान दिन आवश्यक छ । नेपाली खेलकुदमा क्रिकेट नै यस्तो एक मात्र खेल हो, जसमा पर्याप्त सम्भावना छ र नेपालले अन्तर्राष्ट्रिय मञ्चमै धेरै गर्न सक्छ । हामीलाई भौगोलिक रूपमा पनि सजिलो छ, हाम्रै दक्षिण एसियाली छिमेकीहरू यस खेलका महाशक्ति हुन् ।तीतो सत्य के पनि हो भने हाम्रो क्रिकेट कूटनीति र यसबाट लिन सक्ने फाइदाबाट अझै धेरै पछाडि छ । नेपाल सरकारले पनि क्रिकेटमा पर्याप्त लगानी गर्न सकेको छैन । विश्व क्रिकेटमा नेपाल बलियो हुने हो भने मुलुकको प्रतिष्ठा मात्र बढ्दैन, समग्र अर्थतन्त्रमा समेत सकारात्मक प्रभाव पर्न सक्छ । पहिलोपल्ट एसियाकप खेल्न लागेको नेपाली टिमलाई बधाई तथा राम्रो प्रदर्शनका लागि शुभकामना ।"
गिरीबन्धु टी स्टेट प्रकरणमा छानबिन जरुरी,"भुटानी शरणार्थी प्रकरण, ललिता निवास जग्गा प्रकरण, सुन तस्करी प्रकरण हुँदै अहिले गिरीबन्धु टी स्टेट प्रकरण चर्चामा आएको छ । यी सबै प्रकरणमा कर्मचारीदेखि नेतासम्म, बिचौलियादेखि भूमाफियासम्म संगठित रूपमा जोडिएका देखिन्छन् । तर यस्ता भ्रष्टाचार र विकृतिलाई राजनीतिक रंग दिँदै उम्काउने गरिएको छ । कुनै ठूलो घोटाला बाहिर आउनासाथ ठूला पार्टीका शीर्ष नेताहरू एक ठाउँमा बस्ने र त्यसपछि ठूला माछालाई उम्काउने गरिएको देखिरहेका छौं । नेपाली कांग्रेसका महामन्त्री गगन थापाले सोमबार सबै पार्टीका इमानदार नेताहरू मिलेर भ्रष्टाचारजन्य कार्यको सामूहिक प्रतिवाद गर्न प्रस्ताव अघि सारेका छन्, जुन अत्यन्तै स्वागतयोग्य छ । यती, ओम्नी, गोकर्ण फरेस्ट, गिरीबन्धु टी स्टेट प्रकरण आउँदा केपी शर्मा ओलीले खुट्टा उचाल्ने, वाइडबडी प्रकरण आउँदा शेरबहादुर देउवा र सुन काण्ड आउँदा प्रचण्डले खुट्टा उचाल्ने र अन्तमा भद्र सहमति गरी सबै शीर्षनेता उम्कने, कसैमाथि मुद्दा नचल्ने र राष्ट्रको सम्पत्ति भने दोहन भइरहने दृश्य बारम्बार देखिरहेका छौं । यस्ता अनियमिततामा सबैभन्दा चर्को स्वरमा विरोध गर्ने काम प्रमुख प्रतिपक्ष पार्टीको हो । तर यहाँ त प्रमुख प्रतिपक्ष एमालेका शीर्ष नेता नै यस्ता काण्डमा मुछिएको, संवैधानिक निकायका पद र संसदीय समितिका सभापतिको भागबन्डामा रमाएको देखिन्छ । सत्तामा भागबन्डा खोज्नेलाई कुन सैद्धान्तिक आधारमा प्रतिपक्ष भन्न मिल्ला ? रवि लामिछानेले यो प्रश्न संसद्को हलमा उठाइसके । तर एमालेजनले यसको तर्कपूर्ण जवाफ दिन सकेका छैनन् । आम जनताले यस्ता काण्डको जवाफ चुनावमार्फत दिने गर्छन् । गिरीबन्धु टी स्टेटको जग्गा तत्कालीन सरकारले कृषि उद्योग गर्नका लागि हदबन्दी नलगाएर राख्न दिएको हो, बिक्री गर्न वा सट्टाभर्ना गर्नका लागि होइन । एउटा व्यक्तिले केवल २८ बिघा जग्गा राख्न सक्ने कानुन २०२१ सालमा बनेको हो । त्योभन्दा बढी भए राज्यको हुन्थ्यो । गिरीबन्धुलाई चिया बगानका लागि ५ सय बिघा जग्गा राख्न दिइएको हो । तर दीपक मलहोत्राजस्ता खेलाडी र बिचौलियाको प्रभावमा परी तत्कालीन प्रधानमन्त्री ओलीले तत्कालीन भूमिसुधारमन्त्री पद्मा अर्याललाई प्रयोग गरी जग्गा बिक्री वा सट्टापट्टा गर्न पाउने गरी कानुन नै बनाइदिए । यसको पछाडि ठूलो आर्थिक चलखेल हुन सक्छ । यसमाथि अनुसन्धान हुनुपर्छ । ओलीका पालामा बनाएको कानुन नै परिवर्तन गरी राष्ट्रको सम्पत्ति जगेर्ना गर्नुपर्छ । गोपाल देवकोटा, गोकर्णेश्वर८, काठमाडौं"
गठबन्धनका सामु लाचार गृहमन्त्री,"भ्रष्टाचार नियन्त्रणका लागि आफ्नै दलका अध्यक्ष समेत रहेका प्रधानमन्त्री प्रचण्डलाई समेत बाइकट गरेर अगाडि बढेका भनिएका गृहमन्त्री नारायणकाजी श्रेष्ठ अन्ततः गठबन्धन सरकारको प्रमुख दल काङ्ग्रेसका सभापति शेरबहादुर देउवाका सामु निरीह बन्न पुगेका छन् । नक्कली भुटानी शरणार्थी प्रकरणमा केही पूर्व विशिष्टलाई समेत नियन्त्रणमा लिन सफल भएपछि गृहमन्त्री जनताको नजरमा स्थापित हुने क्रममा थिए । उनलाई प्रधानमन्त्रीको समेत समर्थन थियो या उनी आफैं अगाडि बढिरहेका थिए, यथार्थ कुरा बाहिर आएको थिएन । तर शेरबहादुर देउवासँगको भेटमा प्रधानमन्त्रीले गृहमन्त्रीले आफूलाई समेत बाइपास गरेको गुनासो गर्ने गरेको खबर यदाकदा सुन्नमा आएकै थिए । बालुवाटारमा गत साउन २९ मा बसेको सत्ता गठबन्धन दलको बैठकमा कांग्रेस सभापति देउवा प्रधानमन्त्रीमार्फत् गृहमन्त्रीमाथि आक्रोशित रूपमा खनिएको समाचार आएको थियो । समाचारमा आएकै कुरालाई थप बल पुग्ने गरी त्यसको केही दिनमै उक्त प्रकरणको छानबिनमा संलग्न प्रहरी अधिकारीहरूको सरुवा गरियो । साउन २९ को बालुवाटार बैठकपछि के कुरा भन्न सकिन्छ भने प्रधानमन्त्री र गृहमन्त्रीले भ्रष्टाचार नियन्त्रणलाई भन्दा पनि आफ्नो पदलाई नै प्राथमिकतामा राखेका छन् । भ्रष्टाचारका विषयमा कसैसँग सम्झौता नगर्ने बरु पद त्याग्ने बताउँदै आएका गृहमन्त्री आफू हिँडेको बाटोमा तगारो हालिँदाससमेत मौन छन् । बरु उनी जनतालाई अझै पनि झुटो कुरा भन्दै छन्, सरकारको भ्रष्टाचारविरोधी अभियानबाट तस्कर र ठगहरू अत्तालिएका छन् । नक्कली भुटानी शरणार्थी प्रकरणको अनुसन्धान देउवा पत्नी आरजु राणामा पुगेर रोकियो, महरामाथि लागेको आरोपमाथि कुनै कारबाही अगाडि बढ्न सकेको छैन । ललिता निवास प्रकरणमा दुई पूर्वप्रधानमन्त्रीमाथि आरोप लाग्दा पनि झारा टार्ने गरी उनीहरूकै घर पुगेर कागज गराइयो अनि मुद्दा चलाइएन । गृहमन्त्रीले आफूलाई अन्य व्यक्तिभन्दा फरक देखाउन चाहन्छन् र आफ्नो राजनीतिलाई क्रियाशील बनाइराख्न तथा कार्यकर्ताको मन जित्न चाहन्छन् भने आफ्नो काममा अवरोध गर्नेहरूको नाम सार्वजानिक गर्दै मन्त्रालयबाट बिदा भए हुन्छ । होइन भने यसरी निरीह भएर बसिरहनुको औचित्य देखिँदैन । सुजन देवकोटा, पालुङ्टार४, गोरखा"
बाँदरले किसानलाई हैरानी,"पछिल्लो समय नेपाल सरकारले खेतीयोग्य जमिन बाँझो राख्न नपाइने नीति ल्याइए पनि खेतीयोग्य जमिन बाँझिने क्रम बढेको छ । खेती गरिएका पहाडी क्षेत्रमा अन्नबाली पाक्ने बेला बाँदर लाग्ने समस्याले किसान चिन्तामा परेका छन् । बादरले मकै मात्र होइन, तरकारी, फलफूलसमेत खाइदिने, बिगारिदिने गर्छ । बाँदरलाई कति दिन लखेट्ने ? समयमै सरकारले बाँदर व्यवस्थापन गर्न चाहेन, सकेन भने नेपालको अधिकांश पहाडी भेगमा खेती लगाउन छाड्नुपर्ने दिन आउन सक्छ । सन् २०२१ तिरको समाचारमा मित्रराष्ट्र चीनले नेपालबाट बाँदर लाने मनसाय देखाएको सुनेका थियौं । नेपालको बाँदर चीन सरकारले लैजान खोजेकै हो भने नेपाल सरकारले उपहारका रूपमा दिँदा कुनै फरक नपर्ला । नेपाली कांग्रेससहितको समर्थनमा बनेको माओवादी अध्यक्ष पुष्पकमल दाहाल नेतृत्वको सरकारलाई प्रश्न छ हामी किसान बाँदर आतंकबाट कहिले मुक्त हुने ? तिलप्रसाद न्यौपाने, वेलकोटगढी, नुवाकोट"
शिक्षा ऐनका गोधूलि मुद्दाहरू,"बाउन्न वर्षपछि नयाँ शिक्षा ऐन आउँदै छ । बजारमा अनौपचारिक विधेयकहरू छन् । विभिन्न संस्करणका ती विधेयकले जनमानसलाई तताएका छन् । तात्नेहरूमा निजी विद्यालय सञ्चालक छन् । सार्वजनिक विद्यालयका शिक्षक छन् । विद्यालय व्यवस्थापन समितिका सदस्य छन् । जनजाति छन् । दलित छन् । धार्मिक विद्यालय सञ्चालकहरू छन् । तताइ भने तरेलीको छ । कोही बाहिरै देखिने (डेरिडाको शब्दमा डिफिरेन्स) । कोही भित्रभित्रै मुरमुरिने (उनकै शब्दमा डिफरान्स) । यसरी देखिने तथा मुरमुरिने अभिव्यक्तिहरूले उचित व्यवस्थापन खोजेका छन् । यही व्यवस्थापनको जरोमा पुग्न मैले देहायका उपायहरू गर्नुपर्छ भनेको छु ।निजी विद्यालय व्यवस्थापनको समाधान ः निजी विद्यालयको पैसा नखाने कुनै दल छैन । निजी विद्यालय नचलाउने पनि कुनै दल छैन । नेपाली कांग्रेसले निजी विद्यालय खोल्यो । एमालेले संस्थागत रूपमा चलायो । कमायो । माओवादी विद्यार्थी तथा वाईसीएलले निजी विद्यालयबाट रकम असुल्न सिकायो । कालान्तरमा निजी विद्यालयहरू दलका दुहुनु गाई भए । देखावटी विरोध गर्ने । यथार्थमा पैसा असुल्ने । निःशुल्क सन्तान पढाउने । यो यथार्थले भन्छ निजी विद्यालयको समस्या हिसान, प्याब्सन तथा एनप्याब्सनको होइन । राजनीतिक दलहरूको हो । विधेयकले यसरी सोचेन । सर्पलाई पुच्छरमा हिर्काएर मार्ने रहर गर्यो । परिणाम स्पष्ट छ सर्प पनि मर्दैन । डस्न पनि छोड्दैन । अर्थात्, निजी लगानीका विद्यालयले यो शिक्षा ऐन लागू गर्न दिँदैनन् । तसर्थ सबै राजनीतिक दलका शीर्षस्थ नेताहरूको बैठकमा देहायका कुराहरूमा संवाद गरौं । निर्णय गरौं ।क) निजी विद्यालयलाई बालविकास कार्यक्रममा मात्र सीमित राख्ने ।ख) व्यावसायिक तथा प्राविधिक विद्यालय मात्र चलाउन दिने ।ग) एघार र बाह्र मात्र चलाउन दिने ।घ) क्याम्पस तहमा मात्र काम गर्न दिने ।ङ) मेधावी बालबालिकालाई मात्र पठनपाठन गर्ने अनुमति दिने ।च) अपांगता भएका बालबालिकालाई मात्र पढाउन दिने ।छ) निश्चित क्षेत्रमा मात्रै विद्यालय चलाउन दिने (सहरमा, दुर्गम क्षेत्रमा, दलित बस्तीमा, मुस्लिम बस्तीमा, महिला शिक्षामा, सहरमा) ।ज) अहिलेझैं समानान्तर रूपमा विद्यालय चलाउन दिने ।झ) शुल्क नियमन गर्ने ।ञ) बजारले नै शुल्क निर्धारण गर्ने तरिका अपनाउने ।ट) निजीले कमाएको ६० प्रतिशत शिक्षक तथा कर्मचारीको सेवासुविधामा खर्चिनैपर्ने । २० प्रतिशत नाफा लिन पाउने । २० प्रतिशत सम्बन्धित विद्यालयका लागि नै खर्च गर्नुपर्ने ।ठ) गुठीमै लाने भएमा निजी, सार्वजनिक गुठी, निजी गुठी तथा सहकारीमा सञ्चालित विद्यालयहरूबीच अन्तरक्रिया गरी समाधानको बाटो खोज्ने ।ड) रुवान्डाले झैं निजी लगानीका विद्यालयलाई सरकारले किन्ने ।ढ) निश्चित क्षेत्रमा निजी विद्यालय सञ्चालन गर्ने गरी भौचर दिने । चीनको जस्तो थप रकम अभिभावकसँग उठाउने अधिकार दिने । भारतले जस्तो एडेड स्कुल चलाउने ।ण) निजी, सरकारी, गुठी, धार्मिक, तथा सहकारी विद्यालयबीच सहकार्य गर्नैपर्ने प्रबन्ध गर्ने भौतिक, आर्थिक, जनशक्ति, प्रविधि, विद्यार्थी, अभिभावक आदिको आदानप्रदान ।त) गुठीमा जानेलाई केके सुविधा दिने भन्ने तय गर्ने ।शिक्षकहरूलाई राजनीतिक दलको सदस्यता ः शिक्षक महासंघ राजनीतिक दलकै भ्रातृ संगठन हो । त्यही प्रयोजनका लागि खोलिएको पनि हो । त्यसैले त्यहाँ शिक्षक सदस्य हुन्नन् । दलका भ्रातृ संगठनहरू सदस्य हुन्छन् । हाल यो संगठनमा १७ वटा राजनीतिक दलका शिक्षकहरूको जमघट छ । यसरी हेर्दा दलहरूले शिक्षकलाई राजनीतिक हतियार बनाएकै हुन् । शिक्षकहरू आफ्नो दलीय निष्ठा देखाउन त्यहाँ आबद्ध भएका हुन् । तिनको सुरक्षाघेरामा बस्न संगठित भएका हुन् । साम्यवादी दलमा आबद्ध शिक्षकहरूले दललाई लेबी तिरेका छन् । आम्दानीको १० प्रतिशत । नेपाली कांग्रेसका शिक्षकहरूले पटके सहायता दिने गरेका छन् । दलहरूले यसको बदला तिरेका छन् । शिक्षकलाई दलको वैधानिक सदस्य बनाएर । पदाधिकारी बनाएर । अन्य जिम्मेवारी दिएर । यसैले शिक्षकहरूलाई दलीय सदस्यता लिन पाउँदैनौ भन्ने नैतिक अधिकार उनीहरूलाई छैन । शिक्षकहरूले राजनीतिक अधिकार खोज्ने कारण यही हो । ट्रेड युनियन अधिकार भनेको पनि यही हो । राजनीतिक दलहरूले यो कुरा बुझेका छन् । शिक्षकका संघसंगठनहरू हाम्रै भ्रातृ संगठन हुन् । हामीलाई निश्चित रकम प्रदान गर्ने स्रोतहरू यिनै हुन् । त्यसैको बदलामा शिक्षकहरूले दलीय संरक्षण खोजेका हुन् । पाएका पनि हुन् । उनका लागि यस्तो संरक्षण खोज्नु स्वाभाविक पनि हो । यस अवस्थाका शिक्षकहरूलाई राजनीतिक दलको सदस्यता लिन पाइँदैन भन्न त सकिन्छ, तर कार्यान्वयन गर्न सकिन्न । यसका लागि देहायका कामहरू गर्नुपर्छ । पहिलो काम हो, शिक्षकहरूलाई दलकै भ्रातृ संगठन बनाएर राख्ने । यसका लागि चीनको तरिका अपनाउन सकिन्छ । त्यो तरिका हो नेपाली कांग्रेसले आफ्नो भ्रातृ संगठनमा आबद्ध शिक्षकहरूलाई समाजवादी शिक्षा लागू गर्न लगाउने । नेकपा एमाले तथा एससँग सम्बद्ध शिक्षकहरूले जनमुखी शिक्षा लागू गर्ने । माओवादीसम्बद्ध शिक्षकहरूले जनवादी शिक्षा लागू गर्ने । माओवादीसँग भिन्न भएका शिक्षकहरूले वैज्ञानिक समाजवादी शिक्षा लागू गर्ने । राप्रपासम्बद्ध शिक्षकहरूले राष्ट्रवादी शिक्षा लागू गर्ने । दलले अपेक्षा गरेको काम गर्ने शिक्षकलाई त्यसले नै सम्मान गर्ने । त्यसो नगर्ने शिक्षकलाई उसले नै कारबाही गर्ने । यसो गर्ने हो भने शिक्षकले माउ दलहरूले भनेभनाएका शब्दको अर्थ बुझ्नैपर्ने । दलहरूले पनि आआफ्ना भ्रातृ संगठनका शिक्षकलाई आफूले घोकेघोकाएका शब्दको अर्थ सिकाउनैपर्ने । तदनुसारको शिक्षणकला जान्नैपर्ने । काम गर्नैपर्ने । घोक्ने शिक्षालाई विरोध गर्ने शिक्षकहरूले पनि के घोकाएछौं ? के घोकेछौं ? त्यसलाई अरूहरूले कसरी कार्यान्वयन गरेछन् भनी खोज्नैपर्ने । चीनको साम्यवादी दलले शिक्षकलाई जनवादी शिक्षा सिकाएकै छ । शिक्षकमार्फत यो काम पनि गरेकै छ । गराएकै छ । हामी किन नगर्ने ? अर्थात्, प्रत्येक राजनीतिक दलले आआफ्ना शिक्षक संघसंगठनलाई यसतर्फ अग्रसर गराउने हो भने शिक्षकहरू राजनीतिक दलकै भए पनि केही फरक पर्दैन । यसो गर्नाले उनीहरूको ट्रेड युनियन हक अन्तर्गतको राजनीतिक हक कायम हुन्छ । दलहरू पनि खुस हुन्छन् । शिक्षकहरू पनि खुस हुन्छन् । दलहरूले यो काम गर्ने हो ? आफ्ना शिक्षकमार्फत यो काम गराउने हो ? हो भने त्यसो पनि गरौं । दलीय तरिका व्यावहारिक हुँदैन भन्ने लागेमा संविधानको धारा ५१(ज१) मिलनविन्दु खोजौं । त्यहाँ भनिएको छ शिक्षालाई वैज्ञानिक, प्राविधिक, व्यावसायिक, सीपमूलक, रोजगारमूलक एवं जनमुखी बनाउँदै सक्षम, प्रतिस्पर्धी, नैतिक एवं राष्ट्रिय हितप्रति समर्पित जनशक्ति तयार गर्ने । यो काम गर्नासाथ राजनीतिक दलहरूले भन्ने गरेका जनमुखी, जनवादी, समाजवादी, वैज्ञानिक समाजवादी तथा राष्ट्रवादी शिक्षा एकसाथ लागू हुन्छ । संघीय तहमा यति गर्न नसक्ने हो भने पालिका तथा प्रदेश तहमा राजनीतिक दलहरूले भन्नेभनाउने गरेका शिक्षाका साझा चिन्तन बनाए पनि हुन्छ । त्यसलाई लागू गरे पनि हुन्छ । गराए पनि त हुन्छ । यो काम त शिक्षककै होला नि ! त्यसकै लागि त शिक्षकलाई तलबी बनाइएको होला नि ! शिक्षकलाई दलमा आबद्ध नगराउने हो भने अर्को उपाय खोज्नुपर्छ । त्यो हो शिक्षकहरू संलग्न भएका १७ वटै राजनीतिक दलका शीर्षस्थ नेताहरूको बैठक गर्ने । बैठकमा आइन्दा हामी राजनीतिक दलहरूले शिक्षक, प्राध्यापक, कर्मचारी, वकिल, डाक्टर आदिको भ्रातृ संगठन खोल्दैनौंÙ तिनलाई मूल्यांकन गर्ने आधार पनि पेसा सम्बन्धी मात्र बनाउँछौंÙ तिनलाई दलको उच्च पदमा निम्ता पनि गर्दैनौंÙ जिम्मा पनि दिँदैनौं भन्ने निर्णय गर्नुपर्छ । यो निर्णय सार्वजनिक गर्नुपर्छ । शिक्षक महासंघसँग मात्र सम्झौता गर्ने हो भने सर्पलाई पुच्छरमा हिर्काएर मारें भनेझैं हुन्छ । शिक्षकले नै यो ऐन लागू गर्न दिँदैनन् । लागू पनि हुँदैन । विद्यालय व्यवस्थापन समितिको स्थायी उपयोग ः विद्यालय व्यवस्थापन समिति गठन गर्नेगराउने काम सम्बन्धित पालिकाको हो । तर वडाध्यक्ष तथा निजले तोकेको व्यक्ति विद्यालय व्यवस्थापन समितिको अध्यक्ष हुने प्रावधान चाहिँ पञ्चायतकालीन हो । अभ्यास गरेर फेल भएको । अर्थात्, यसो गर्नाले विद्यालयमा दलीयकरणको थप खतरा हुन्छ । त्यसैले यो ऐनमा देहायका कामहरू लेखौं । यसो गर्नाले विद्यालय व्यवस्थापन समितिको आन्दोलन हुँदैन । क) अभिभावकहरूबाटै विद्यालय व्यवस्थापन समिति गठन गर्ने । तिनलाई बौद्धिक खुराक दिन ५ जनाजतिको सल्लाहकार समिति बनाउने ।ख) विद्यालय व्यवस्थापन समितिलाई चीन, भारत, अमेरिका तथा रुसमा झैं १) शिक्षक एवं अभिभावकबीचको लमी बनाउने, २) विद्यार्थी एवं शिक्षकबीचको लमी बनाउने, ३) पालिका एवं विद्यालयबीच लमी बनाउने, ४) राजनीतिक दल एवं शिक्षकबीच लमी बनाउने ।ग) विद्यालय व्यवस्थापन समितिले ४५ वटा स्कुलको क्लस्टरमा नियमित अध्ययन गर्ने । त्यहाँ शिक्षक, अभिभावक, विद्यार्थी आदानप्रदान गर्ने । अन्तरक्रिया गर्नेगराउने । जनशक्ति आदानप्रदान गर्ने । प्रविधि आदानप्रदान गर्ने । भौतिक साधन आदानप्रदान गर्ने । राम्रा अभ्यास आदानप्रदान गर्ने । एकअर्काको कमजोरीबाट सिक्नेसिकाउने प्रबन्ध गर्ने । खर्च कसले दिन्छ भन्ने कुराको उत्तरका लागि माओवादी आन्दोलनले संस्थागत गरेको सेल्टर विधि अपनाउने । जहाँ बस्यो, त्यहीँ खायोÙ त्यसैले ख्वायो । झापाको हल्दीबारी गाउँपालिका यसको उदाहरण हो । पहिले वडाध्यक्ष वा निजले तोकेको व्यक्ति विद्यालय व्यवस्थापन समितिको अध्यक्ष बनाएको पालिका । आफ्नो अभ्यासका आधारमा अहिले अभिभावकको नेतृत्व स्विकारेको पालिका । त्यसको सिकाइ हो पालिकाका अध्यक्षको काम धेरै हुन्छ । उसले विद्यालयमा ध्यान दिन पाउन्न । निर्णय दिनुपर्ने मान्छे अनावश्यक विवादमा फस्छ । दलीय आबद्धताले गर्दा ऊ सबैको हुन सक्तैन । यो कुरा अहिलेको ऐनमा झल्किनुपर्छ । पालिकाहरूको एकल अधिकार कार्यान्वयन ः संविधानको अनुसूची ८ मा पालिकाले बालविकासदेखि माध्यमिक तहसम्मको विद्यालय सञ्चालन गर्न पाउने एकल अधिकार छ । अनुसूची ९ मा साझा अधिकार छ । पालिकाहरू आफ्नो एकल अधिकार कायम राख्न चाहन्छन् । शिक्षा नीति, अनिवार्य तथा निःशुल्क शिक्षा ऐन२०७५ तथा हाल आएको शिक्षा विधेयक२०८० पनि अनुसूची ९ अन्तर्गत बनेका छन् भन्नेमा पालिकाहरू एकमत छन् । उनीहरूलाई संघीय सरकारमा विकेन्द्रीकरण, जनवादी केन्द्रीकरण तथा केन्द्रीकरणका पक्षधरहरू सरकारमा छन् भन्ने थाहा छ । ती सबै दल तथा कर्मचारीतन्त्रले केन्द्रीकरणकै अभ्यास गरेका छन् भन्नेमा पनि उनीहरू जानकार छन् । यस स्थितिमा देहायका कामहरू गर्नुपर्छ । क) संविधानविद्, कानुनविद्, न्यायमूर्ति, पालिका महासंघका सदस्य एवं राजनीतिक दलका शीर्ष नेतृत्व बसेर एकल अधिकार तथा साझा अधिकारको कुरा तय गर्ने । सोही मेसोमा बालविकासका शिक्षकको काम तीनघण्टे हो कि छघण्टे भनी तय गर्ने । यसकै आधारमा उनीहरूको सेवासुविधाको पनि टुंगो गर्ने । ख) एकल अधिकारमा परेका कुनै काम पालिकाले गर्न नसक्ने हुन् भने तिनलाई क्रमशः प्रदेश तथा संघमा लानका लागि संविधान संशोधन गर्ने । ग) सबै मौलिक हक लागू गर्न सक्छौं भन्ने पालिकाहरूलाई काम गर्न दिने । गर्न चाहन्छौं तर क्षमता पुग्दैन भन्ने पालिकाहरूलाई सघाउने नीति लिने । हामी चाहेर पनि सक्तैनौं भन्ने पालिकालाई तत्कालका लागि यसरी सघाउने तथा यसले सघाउने भन्ने टुंगो गर्ने ।घ) शिक्षाका मौलिक हक सुनिश्चित गरेनगरेको बुझ्ने मानक तयार पारी लागू गर्ने । सोही मानक अनुसार पालिकालाई पुरस्कृत तथा दण्डित गर्ने व्यवस्था मिलाउने । ङ) प्रदेश सरकारले पालिकाहरूलाई सहयोगी तथा प्रतिस्पर्धी बनाउने काम मात्र गर्ने । यसरी पालिकाहरूको काम गर्ने संस्कारलाई तीव्रता दिने । मातृभाषामा शिक्षाको सुनिश्चितता ः संविधानको धारा ३१(५) ले मातृभाषामा अध्ययन गर्न पाउने अधिकार दिएको छ । त्यो अधिकार सुनिश्चित गर्न विविध तरिका अपनाउनुपर्छ । पहिलो, शिक्षकले नै विद्यार्थीको सहकार्यमा बहुभाषी शैक्षिक सामग्री बनाउने । सोही सामग्रीका आधारमा विद्यार्थीलाई पठनपाठन गराउने । यसो गर्नासाथ मातृभाषाका माध्यमबाट पढाइ हुन थाल्छ । दोस्रो, प्रत्येक विद्यार्थीलाई एकअर्काको भाषा सिक्न लगाउने । तेस्रो, एकै भाषाका धेरै विद्यार्थी भएको कक्षामा स्थानीय विज्ञबाट सामग्री बनाउने । ती सामग्रीलाई इच्छाधीन विषयका रूपमा पढाउने । चौथो, लोपोन्मुख भाषाको संरक्षण र विकास गर्नका लागि पालिकाले जिम्मा लिने । यी कामहरू गर्नेगराउने कुरा शिक्षा ऐनमा आउनुपर्छ । अन्यथा मातृभाषामा शिक्षा भनेको गफको विषय हुन्छ । काम हुन्न । काम भए पनि अहिलेको तरिकाकै भाषिक सामग्री बन्छन् । बनाइन्छन् ।धार्मिक विद्यालयको मूलधारीकरण ः धार्मिक विद्यालयको मूलधारीकरणले एकैसाथ धेरै कुरा माग्छ । सम्बन्धित धर्मका ज्ञानमा आधुनिक ज्ञान जोड्ने सामग्री । लिपि जोड्ने सामग्री । भाषा जोड्ने सामग्री । पढेपढाएका कुराको समकक्षता । शिक्षकहरूको सेवासुविधा । तिनको पेसागत क्षमता वृद्धि । संस्कृतिको सम्मान । यसरी एकैसाथ सबै कुरा गर्नेगराउने काम भएको छैन । यसो भए मात्र धार्मिक विद्यालयहरू मूलधारमा आउँछन् । हालको शिक्षा ऐनमा यो प्रावधान जरुरी छ । दलितहरूको मूलधारीकरण ः संविधानका धारा २४ र ४० ले दलितको मूलधारीकरण खोजे । जातीय छुवाछुतको अन्त्य । दलितका रैथाने ज्ञान, सीप, तथा प्रविधिको विकास । तिनका सीपमा आधारित आय आर्जन कार्यक्रम । दलित तथा अपांगता भएका विद्यार्थीलाई सघाउन पालिकामा अक्षय कोष । अहिलेको विधेयकले यो कुरामा ध्यान दिनुपर्छ ।"
डलरबाट किन मुक्ति चाहन्छ ब्रिक्स ?,"डिडलराइजेसनविश्वशक्ति विन्यासमा तीव्र गतिमा फेरबदलहरू भइरहेका छन् । व्यापक रूपमा भइरहेको परिवर्तन अनुरूप संस्थागत व्यवस्थापन र भागबन्डा नगरिँदा द्वन्द्वहरू उत्पन्न हुन्छन् र सो भइरहेको पनि देखिन्छ । समय बदलियो तर रबैया बदलिएन भनेरै प्रश्नहरू उठिरहेका छन् । धनाढ्य उत्तर अमेरिकी मुलुक, युरोप, जापान र अस्ट्रेलिया अहिले अमेरिकाका बलिया र भरपर्दा साथी ठानिएका छन् । अमेरिकाले चीनसँगको क्षेत्रीय वैमनस्य रहेका भियतनाम र भारतलाई पनि आफ्नो पक्षमा पार्न सकिएला भन्ने ठानेको हुन सक्छ । यस्तै गठबन्धनको आडमा अमेरिकाले विश्वव्यवस्था यथास्थितिमै राख्न चाहेको देखिन्छ । तर सिंगो अफ्रिका, ल्याटिन अमेरिका तथा एसियाली मुलुकहरूले यी धनाढ्य मुलुकहरूको वित्तीय, मौद्रिक तथा राजनीतिक दुर्व्यवहारबाट आक्रान्त भएरै नयाँ गन्तव्यको खोजी गरिरहेका हुन् । ब्राजिलका राष्ट्रपति लुलाले गरेको अमेरिकी डलरको बदलामा वैकल्पिक मुद्राको प्रस्ताव होस् या नयाँ वित्तीय व्यवस्था नयाँ लयमा सुरु गर्ने कुरा, यिनमा ग्लोबल साउथका अधिकांश मुलुकको सहमति रहेको बुझ्न गाह्रो छैन ।हालैको ब्रिक्स सम्मेलनमा धेरैजसो मुलुक सदस्यताका लागि झुम्मिरहेका देखिन्थे । चीनसहित केही मुलुकले राखेको विश्वसंस्थाहरूको पुनःसंरचनाको माग एवं वित्तीय र मौद्रिक व्यवस्थापनको पुनःसंरचनाको एजेन्डामा सहमत भएरै त ती मुलुक ब्रिक्समा सामेल हुन खोजेका हुन् । गार्जियनका आर्थिक सम्पादक ल्यारी एलियट लेख्छन्, भूराजनीतिक शक्ति सन्तुलनमा फेरबदल ब्रिक्स क्लबमा निम्त्याइएका मुलुकहरू र सम्मेलनमा देखिएको सहभागिताले पनि प्रस्ट पारेको छ ।यद्यपि डिडलराइजेसन सजिलो विषय भने होइन । चाहना राख्दैमा रेन्मिन्बी या रुपैयाँले यसलाई विस्थापित गर्न सम्भव छैन । होसियारीपूर्वक पाइला चाल्न आवश्यक छ । त्यस्तो मुद्राले विश्वव्यापी रूपमा कारोबार बलियो बनाएर मात्र पुग्दैन, विश्वास पनि आर्जन गर्नुपर्ने हुन्छ । डिडलराइजेसन अपरिहार्य देखिन्छ तर यो लामो प्रक्रियाबाट गुज्रिनुपर्ने हुन्छ । विकासशील मुलुकमा स्तरोन्नति हुँदै गरेको नेपालले यो डिडलराइजेसनको अनिवार्यताभित्र आफ्नो मौद्रिक तथा वित्तीय स्थायित्व कसरी निर्माण गर्ने, विस्तारित हुँदै जाने आन्तरिक, क्षेत्रीय तथा वैश्विक नीति र कार्यक्रममा कसरी जोडिने भनेर आजैदेखि घोत्लन जरुरी छ ।"
थेरवाद र वस्सावास,"भिक्षाटन तथा धर्म देशना गर्दै गाउँगाउँ चहारेर हिँड्ने भन्तेहरूले प्रत्येक वर्ष वर्षातको समय तीन महिना विहारमै बसी दैनिक कार्य सञ्चालन गर्ने चलन छ । यसलाई थेरवाद बौद्ध परम्परा अनुसार वस्सावास भनिन्छ । पालि भाषामा वस्साको अर्थ वर्षा हो । तसर्थ चलनचल्तीमा यसले वर्षावासलाई जनाउँछ । वर्षातको समय आँधीबेहरी चल्ने, खोलानाला बढ्ने र पहिरो जाने हुन्छ । नांगा खुट्टा जंगलको बाटो, भीरपाखा, उकालीओराली गर्दा भन्तेहरू चिप्लेर लड्ने, खोलाले बगाउने र ज्यानैसमेत जान सक्ने खतरा हुन्छ । वर्षातको बेला जंगल तथा खेतको मलिलो माटामा विभिन्न विषालु कीरा, जुका, बिच्छी, सर्प आदि निस्कने, तिनलाई कुल्चिने र हत्या हुने डर हुन्छ भने अर्कातिर तिनीहरूको आक्रमणको खतरा उत्तिकै हुन्छ । यस मौसममा विभिन्न किसिमको रोग संक्रमणको डर पनि त्यत्तिकै रहन्छ । जीउज्यानकै खतरा भएकाले तथागत बुद्धले प्रत्येक वर्ष वर्षातको समय तीन महिना भन्तेहरू विहारमै बसी दैनिक कार्य सञ्चालन गर्ने विनयको प्रादुर्भाव गर्नुभएको थियो । वर्षावास प्रत्येक वर्ष गुरुपूर्णिमा अर्थात् आषाढ पूर्णिमाको अर्को दिन प्रतिपदादेखि सुरु भई कोजाग्रत पूर्णिमाको दिन समाप्त हुन्छ । यी तीन महिना एसिया महादेशमा वर्षातको समय हो, जुन मनसुनकालका रूपमा परिचित छ । थेरवाद बौद्ध परम्परा अनुसार यी तीन महिना भन्तेहरू विहारमा बसी अध्ययन गर्ने, धर्म देशना गर्ने र ध्यानमा व्यस्त हुने गर्छन् । यो बेला भन्तेहरूलाई अति आवश्यकीय कामकाजमा बाहेक बाहिर जान निषेध गरिन्छ । बाहिर जानैपर्ने अवस्थामा यथाशीघ्र विहार फर्कनुपर्छ । भन्तेहरूको बाहिरी बसाइ सात दिनभन्दा लम्बियो भने वर्षावास पूर्ण नभएको मानिन्छ ।वर्षावासको समय भन्तेहरूको उपस्थितिले विहारमा रौनक बढ्नुका साथै उपासक, उपासिका तथा भक्तजनको आवतजावत बढ्ने गर्छ । विहारमा सरसफाइ गर्ने, भोजन व्यवस्था गर्ने र दान दिन उपासकउपासिका श्रद्धा र भक्तिभावले समर्पित हुने गर्छन् । यो बेला उपासकउपासिका तथा भक्तजनले भन्तेको समीप रही उपदेश ग्रहणको अवसर प्राप्त गर्छन् । बौद्ध धर्म परम्परा अनुसार वर्षावासको समय दानको महिमा अतुलनीय हुन्छ । यो समय एक मुठी चामल दान दिए पनि पुण्य हुन्छ भनिन्छ । वर्षावास सुरु हुनुभन्दा एक दिनअगाडि अर्थात् पूर्णिमाको दिन भन्तेहरूले उपोसथ ग्रहण गर्ने चलन छ । उपोसथ भन्तेहरूको नित्य कर्म हो, संकल्प हो, जसलाई शील, समाधि र प्रज्ञाको गहन पालनाको प्रतिज्ञाका रूपमा लिइन्छ । उपोसथले चित्त शुद्ध हुने र उपोसथ जति इमानदारी र निष्ठाका साथ गरिन्छ, त्यति मानसिक शान्ति प्राप्त हुने बताइन्छ । भन्तेहरू मात्र नभई बुद्धको जीवनकालको समय र त्यसपछि पनि बुद्ध धर्ममा आश्रित व्यक्तिहरू उपोसथ ग्रहण गरी वर्षावास बस्ने चलन थियो । त्यो बेला उनीहरू लामो यात्रा नगर्ने, मद्यपान नगर्ने र शाकाहारी भोजन गरी सादा जीवन व्यतीत गर्ने गर्थे । तर अहिले यो चलन हराइसकेको छ । वर्षावासपछि कठिन चीवर दानको मनोरम महोत्सव सुरु हुन्छ । तीन महिनाको वर्षावासपछिको यो महोत्सव उपासकउपासिका तथा भक्तजनको सहभागितामा विहारमा परित्राण पाठ गरिन्छ, जहाँ वर्षावासमा सरिक भन्तेहरूलाई मिष्टान्न भोजन गराउने तथा भिक्षु संघलाई अष्ट परिष्कारसहित चीवर दान दिने चलन छ । बौद्ध धर्ममा चीवर दानलाई उच्च कोटिको दानका रूपमा लिइन्छ । भन्तेहरूलाई आफूखुसी चीवर किन्न वर्जित छ । भिक्षु संघलाई दान दिइएका चीवर वर्षावासमा रहेका भन्तेहरूले नै पाउँछन् । यसबारे विनय पिटकमा उल्लेख छ । बुद्धको जीवनकालमा सीमित अवधिमा चीवर हातले बुनेर रंगाएर, सिलाएर दान दिनु चुनौतीपूर्ण र कठिन कार्य थियो । त्यसैले यस पर्वको कठिन चीवर दान नामकरण गरिएको हो । कठिन चीवर दानको प्रारम्भ बुद्धको जीवनकालमा पनि पछि मात्र भएको बताइन्छ । यसको पछाडि एउटा मार्मिक घटना छ । एक चोटि पावानगर (जुन अहिले भारतको उत्तर प्रदेशमा छ) बाट राजकुल त्याग गरी प्रवजित भएका ३० जना भन्ते बुद्धको दर्शनार्थ श्रावस्तीनगरको जेतवन महाविहारतिर प्रस्थान गरेका थिए । जंगल तथा पहाडी बाटोमा हिँड्दाहिँड्दै उनीहरू श्रावस्तीनगरनजिकै साकेतनगर पुग्दा वर्षावास सुरु भएछ । वर्षावासको समय यात्रा गर्न नहुने विनयको पालना गरी उनीहरू त्यहीँ गुफामा बास बसे । गुफाको अस्वास्थ्यकर बसाइ तथा भोजनका कारण भन्तेहरू बिरामी पर्न थाले । तीन महिनासम्म लगाएको एउटै चीवर मैलिएर च्यातिन थाल्यो । वर्षावास समाप्तिपछि त्यही हालतमा उनीहरू बुद्धको दर्शनार्थ जेतवन महाविहार पुगे । उनीहरूको हालत देखेर बुद्धले असीम मैत्री तथा करुणाले विह्वल भई चीवर दान आवश्यक महसुस गरी यो पर्वको प्रारम्भ गर्नुभयो ।थेरवाद बौद्ध परम्परा अनुसार वर्षावास र कठिन चीवर दान अत्यन्त महत्त्वपूर्ण पर्व हुन् । यसको मर्मलाई हृदयंगम गरी विभिन्न बौद्ध धर्मावलम्बी देशमा यसलाई राष्ट्रिय पर्वका रूपमा मनाउने गरिएको छ । बुद्ध जन्मेको देश नेपालमा पनि बौद्ध धर्मावलम्बीले यो पर्व प्रत्येक वर्ष उल्लासका साथ मनाउँछन् । यसको महत्त्वलाई अझ उजागर गर्न आवश्यक छ । शाक्य त्रिभुवन विश्वविद्यालयमा प्राध्यापन गर्छन् ।"
इमरान खानविरुद्ध सुनाइएको जेल सजायमा रोक,"इस्लामाबाद (एजेन्सी) इस्लामाबाद उच्च अदालतले पाकिस्तानका पूर्वप्रधानमन्त्री एवं तेहरिकएइन्साफ (पीटीआई) पार्टीका प्रमुख इमरान खानविरुद्ध सुनाइएको सजायमाथि रोक लगाएको छ । तोषाखाना भ्रष्टाचार मुद्दामा इस्लामाबाद उच्च अदालतले खानमाथि लगाइएको सजायमा रोक लगाएको हो । साथै अदालतले खानलाई धरौटीमा छाड्न आदेश दिएको पाकिस्तानी सञ्चारमाध्यम डन न्युजले जनाएको छ ।मंगलबार इस्लामाबाद उच्च अदालतका मुख्य न्यायाधीश अमिर फारुक र न्यायाधीश मेहमुद जहाँगिरीको इजलासले खानको पुनरावेदनमा सुनुवाइ गर्दै ट्रायल कोर्टको फैसला उल्ट्याएको हो । डन न्युजसँग कुरा गर्दै मुख्य न्यायाधीश फारुकले भनेका छन्, फैसलाको प्रतिलिपि छिट्टै उपलब्ध हुनेछ । अहिलेलाई इमरान खानको आग्रह स्वीकार गरिएको छ भन्न चाहन्छौं । पीटीआई प्रमुख खानका कानुनी सहयोगी नइम हैदर पन्जोथाले समेत आफूहरूको आग्रह अदालतबाट स्वीकार गरिएको बताएका छन् । यद्यपि, खान तत्काल रिहा हुने छैनन् । इस्लामाबादस्थित विशेष अदालतले सिफर मामिलामा उनलाई हिरासतमै राखिराख्न र आगामी बुधबार अदालतमा पेस गर्न आदेश दिएको छ । सिफर मामिला कूटनीतिक दस्तावेजसँग सम्बन्धित छ, जुन दस्तावेज खानसँग बेला हराएको आरोप छ ।खानलाई गत अगस्ट ५ मा तोषाखाना भ्रष्टाचार मुद्दामा दोषी ठहर गर्दै इस्लामाबाद ट्रायल कोर्टले ३ वर्ष जेल सजाय सुनाएको थियो । अदालतको उक्त आदेशसँगै खानलाई लाहोरस्थित निवासबाट पक्राउ गरिएको थियो । अदालतले सरकारमा हुँदा प्राप्त गरेको उपहार बिक्री गर्दा पाएको रकमको जानकारी नगराएको भ्रष्टाचार मुद्दामा उनलाई तीन वर्ष जेल सजाय र एक लाख रकम जरिवाना हुने फैसला सुनाएको थियो । यो सजायसँगै इमरान खान पाँच वर्ष चुनाव लड्न अयोग्य हुने बताइएको थियो ।"
यमन संकट समाधानका लागि इजिप्टले सहयोग गर्ने,कायरो (एजेन्सी) इजिप्टका विदेशमन्त्री सामेह शौकरीले यमन संकट समाधान गर्न संयुक्त राष्ट्रसंघको भूमिकालाई समर्थन गर्ने बताएका छन् । मंगलबार उनले यमन संकट समाधानका लागि संयुक्त राष्ट्रसंघको भूमिकालाई इजिप्टले समर्थन गर्ने बताएका हुन् । विदेशमन्त्री शौकरीले इजिप्टको राजधानी कायरोमा यमनका लागि संयुक्त राष्ट्रसंघका विशेष दूत हान्स ग्रुन्डवर्गसँगको भेटमा समर्थनबारे जानकारी गराएका हुन् ।बैठकमा शौकरीले यमनको एकता र स्थिरता जोगाउने सबै पक्षहरूका लागि समावेशी राजनीतिक प्रक्रियाको महत्त्वमा जोड दिए । उनले यमन संकटको राजनीतिक समाधान खोज्ने र यमनका जनताको मानवीय पीडा कम गर्न संयुक्त राष्ट्रसंघको प्रयासलाई सहयोग गर्ने इजिप्टको प्रतिबद्धतालाई पनि जोड दिए । यमन सन् २०१४ को उत्तरार्द्धदेखि गृहयुद्धमा फसेको छ ।
अरुणाचल समेटिएको चीनको नयाँ नक्साले विवाद,"जी२० सम्मेलनमा पुटिन नआउनेभारतको नयाँदिल्लीमा हुने जी२० सम्मेलनमा रुसी राष्ट्रपति भ्लादिमिर पुटिन सहभागी नहुने भएका छन् । विश्वका दुई दर्जन बढी देशका सरकारराष्ट्रप्रमुखहरू उक्त सम्मेलनमा भाग लिन दिल्ली आउँदै गर्दा रुसका राष्ट्रपति अनुपस्थित हुने भएका हुन् । सोमबार पुटिन र भारतीय प्रधानमन्त्री नरेन्द्र मोदीबीच भएको टेलिफोन संवादमा पनि पुटिनले आफ्नो सहभागी हुन नसक्ने बताएको भारतीय सञ्चारमाध्यमले उल्लेख गरेको छ । जी२० शिखर सम्मेलनमा रुसको प्रतिनिधित्व विदेशमन्त्री सर्गेई लावरोवले गर्नेछन् । सेप्टेम्बर ९ र १० तारिखमा भारतमा जी२० शिखर सम्मेलन हुँदै छ । हालै दक्षिण अफ्रिकाको जोहानेसबर्गमा भएको ब्रिक्स सम्मेलनमा पनि पुटिन गएका थिएनन् । विदेशमन्त्री लावरोवले नै ब्रिक्समा प्रतिनिधित्व गरेका थिए । जी२० सम्मेलनमा रुस र युक्रेनको युद्धको मुद्दा उठ्ने सम्भावना छ । पश्चिमा देशहरूले त्यस विषयमा रुसलाई घेराबन्दी गरेर अप्ठ्यारो पार्न सक्ने देखिन्छ । सन् २०२१ को फेब्रुअरीमा युक्रेनमाथि आक्रमण गरेयता पुटिन अन्तर्राष्ट्रिय मञ्चहरूमा कमै मात्र उपस्थित भएका छन् । गत वर्ष इन्डोनेसियाको बालीमा भएको जी२० सम्मेलनमा पनि पुटिनले भाग लिएका थिएनन् । रुसको भारतसँग सम्बन्ध राम्रो छ । रुसयुक्रेन युद्धमा भारतले तटस्थताको नीति लिएको छ । पश्चिमा देशहरूले प्रस्ट रूपमा युक्रेनको पक्षमा उभिँदै रुसमाथि आर्थिक नाकाबन्दी लगाएका बेला भारतले रुससँग लगातार व्यापार गर्दै आएको छ । तर युक्रेनसँग युद्धको प्रसंग उठ्ने भएकाले पुटिन भारत नआउन लागेको अनुमान गरिएको आशंका छ । यद्यपि, भारतका विदेशमन्त्री जयशंकरले हालै सञ्चारमाध्यमसँग कुराकानी गर्दै जी२० आर्थिक फोरम रहेकाले आर्थिक विकासका मुद्दाले मात्रै ठाउँ पाउने बताएका छन् । जी२० मा अमेरिका, बेलायत, रुस, चीन, भारत, फ्रान्स, जर्मनी, इटली, जापान, साउदी अरब, अर्जेन्टिना, अस्ट्रेलिया, ब्राजिल, क्यानडा, युरोपियन युनियन, इन्डोनेसिया, मेक्सिको, दक्षिण अफ्रिका, दक्षिण कोरिया र टर्की सदस्य छन् । १९ देशका सरकार राष्ट्रसरकार प्रमुख, युरोपेली युनियनका अध्यक्ष बैठकमा भाग लिन्छन् । त्यस्तै, यस पटकको सम्मेलनमा विशेष आमन्त्रितका रूपमा बंगलादेश, इजिप्ट, मरिसस, नेदरल्यान्ड, नाइजेरिया, ओमान, सिंगापुर, स्पेन र यूएईका राष्ट्रसरकार प्रमुखहरूलाई बोलाइएको छ । त्यसबाहेक संयुक्त राष्ट्रसंघलगायत विभिन्न अन्तर्राष्ट्रिय फोरम र मञ्चका पाहुनाहरू दिल्लीमा हुनेछन् ।"
व्यवसायीले मगाउन थाले चाडपर्वलक्षित सामान,"(काठमाडौं)चिनियाँ नाका खुलेपछि सहजै सामान पाइने भएकाले व्यापारीहरूले सडकमार्गमार्फत नै चाडपर्वलक्षित सामान अर्डर गर्न थालेका छन् । लत्ताकपडा, खाद्यान्न, अन्य विद्युतीय सामग्री चाडपर्वमा धेरै खपत हुने भएकाले व्यापारीहरूले आयात गर्न सुरु गरिसकेका हुन् । चिनियाँ नाका खुलेकाले व्यापारीहरूले अर्डर गरेको १५ देखि २० दिनभित्रै सामान आइपुग्ने नेपाल हिमालय सीमापार वाणिज्य संघका अध्यक्ष अशोककुमार श्रेष्ठले बताए । व्यापारमै मन्दी भएकाले व्यापार हुने अपेक्षा नरहे पनि व्यापारीहरूले सामान अर्डर गर्न थालिसकेको उनको भनाइ छ । नजिकिँदै गरेको तीजमा कुर्तासुरुवाल, साडी र दसैंमा तयारी कपडाको माग हुने व्यापारीहरू बताउँछन् । चाडपर्वमा समयमै सामान बजारमा ल्याइपुर्याउनु होलसेल व्यापारीलाई चुनौती बन्छ । त्यसैले बिस्तारै चाडपर्वलाई लक्ष्य गरी सामान भित्र्याउन थालेका हुन् ।चाडपर्वलाई लक्ष्य गरेर लत्ताकपडा मगाइसकेको काठमाडौंको महाबौद्धमा जेन्ट्स कपडाको होलसेल पसल गरिरहेका शाश्वत आचार्यले जनाए । अहिले खासै तयारी छैन । दसैं पछाडि छ । तर पनि सामान अर्डर गरिसक्यौं, उनले भने, सामान आइपुग्न १५२० दिन लाग्ला । ढिला भए १ महिना लाग्ला । तर यसपालि सामान आउन समस्या छैन । तीजमा लगाइने साडी, कुर्तासुरुवाललगायत सामान भारतीय बजारका हुन्छन् । साउनदेखि तीजको चहलपहल सुरु भए पनि यस वर्ष आइतबारदेखि मात्रै बजारमा चहलपहल सुरु भएको व्यापारीहरू बताउँछन् । दसैंलगायत अन्य चाडपर्वमा रेडिमेड कपडा नै धेरै प्रयोग गरिन्छ । बजारमा व्याप्त मन्दीले गर्दा तीजकै बजारको चहलपहल सुरु नहुँदा दसैंतिहारमा व्यापार बढ्नेमा उनको शंका छ । दसैंलक्षित सामान अर्डर गरिसक्यौं, बजारमा सामान खोज्न आइसकेका छैनन्, टाढाका व्यापारी छिट्टै आउनुपर्ने हो, उनले भने, तीजलगत्तै दसैंतिहारको व्यापार सुरु हुन्छ । टाढाका व्यापारी आउँछन् । त्यसपछि मात्रै व्यापार बढ्ला कि ! गत वर्षको तुलनामा कमै व्यापार हुने व्यवसायीको आकलन गरेको उनले सुनाए । घाटामा व्यापार गर्न कोही तयार नभएकाले बिस्तारै बढ्ने आसमा रहेको उनले जनाए । होलसेल व्यवसायीले दसैंतिहारलक्षित सामान मगाउन थालिसकेका छन् । तर खुद्रा व्यापारीका लागि दसैंको व्यापार घटस्थापनापछि मात्रै सुरु हुने व्यापारी बताउँछन् । नजिकिँदै गरेको तीज फेन्सी पसलका लागि अफसिजनै रहेको सिभिल मल व्यवसायी संघका अध्यक्ष रत्नबहादुर घिमिरेको भनाइ छ । दसैंलक्षित योजना बनाउँदै छौं, ती योजना बिस्तारै बाहिर आउनासाथ दसैंतिहारको बजार सुरु भइहाल्छ । तर घटस्थापनापछि नै दसैंतिहारको चहलपहल हुन्छ, उनले भने, हिजोआज अफसिजन हो । बिस्तारै बढ्दै जाला । सधैं भूकम्प, महामारी भनेर भएन । यसपालि बजार बढ्नैपर्यो नि । आर्थिक मन्दीले गाँजिरहेकाले ग्राहकको क्रयशक्तिलाई सोच्नैपर्ने अवस्था रहेको उनी बताउँछन् । उपभोक्ताले खोजेको सबै सामान एउटै छतमुनि पाउने गरी तयारी सुरु भइरहेको उनले सुनाए । उपभोक्ताले खोजेका सामान पाऊन्, त्यसमा हाम्रो कम्प्रोमाइज हुँदैन, उनले भने । उपभोक्ताको क्रयशक्ति घटेको छ, महँगी छ, समस्यै समस्या छ । पहिला गोजीमा पैसा थियो तर अहिले छैन, संघका अध्यक्ष श्रेष्ठले भने । पहिलाका वर्षको तुलनामा यस वर्ष दसैंतिहारलक्षित सामानको आयातसमेत घट्न सक्ने उनले जानकारी दिए । दसैंतिहारमा मात्रै ४० प्रतिशत थप सामान खपत हुन्थ्यो, वर्ष दिनको व्यापार दसैंतिहारमै हुन्थ्यो तर आजसम्म गति लिन सकेको छैन, उनले भने, तीजको व्यापारले रौनक छाएको छ । यसले गति लिन्छ कि लिँदैन भन्ने हो । दसैंका सामान भित्रन थालिसकेका छन् ।भूकम्पले थलिएको बजारलाई कोरोना महामारीले झन् थिच्यो, यसपालि थप आर्थिक मन्दी । विभिन्न कारणले बजार तंग्रिन नपाए पनि अन्य समयमा भन्दा दसैंतिहारमा व्यापार बढ्ने व्यापारीहरू बताउँछन् । सोहीअनुसार व्यवसायीहरूले आफूलाई आवश्यक पर्ने सामान पनि अर्डर गर्न थालिसके । गत वर्ष चिनियाँ नाका नखुल्दा अर्डर गरेको सामान सिजन सकेपछि आउने गरे पनि यस वर्ष ती समस्या नहुनेमा व्यवसायी विश्वस्त छन् । तर मुलुकमा बढ्दो आर्थिक मन्दीका कारण उपभोक्ताको क्रयशक्तिलाई लिएर व्यवसायी चिन्तामा छन् । व्यवसायीले महँगीका बाबजुद चाडपर्वलाई लक्ष्य गरेर तयारी कपडा, जुत्ताचप्पललगायत खाद्यान्न आयात सुरु गरिसकेको नेपाल राष्ट्रिय व्यवसायी महासंघका अध्यक्ष कुमार कार्कीले बताए । चाडपर्वको रौनकता सुरु भइनहाले पनि व्यापारीले उपभोक्तालाई लक्षित गरेर सामान आयात गर्न थालिसके, उनले भने, आर्थिक मन्दी, बढ्दो महँगीलगायत बाबजुद आउँदो चाडपर्वमा व्यापारमा गति लिने अपेक्षाका साथ व्यापारीले सामान ल्याएर वितरण गर्न थालिसके ।"
कर्जा वर्गीकरणको नयाँ व्यवस्थामा महासंघको आपत्ति,निष्क्रिय वर्गमा वर्गीकरण भएका कर्जा सोही वर्गभित्र स्तरोन्नति हुन आवश्यक प्रावधान पूरा गरेको मितिले ६ महिनापछि मात्र स्तरोन्नति गरी सोहीबमोजिम कर्जा नोक्सानी व्यवस्था कायम गर्नुपर्ने निर्देशन पनि परिपत्रमा उल्लेख छ । यी व्यवस्थामा महासंघले आपत्ति जनाएको हो । पछिल्लो समय बैंक तथा वित्तीय संस्था र विभिन्न समुदायप्रति विविध किसिमका नकारात्मक प्रचार एवं टीकाटिप्पणी भइरहेकोप्रति गम्भीर ध्यानाकर्षण भएको पनि महासंघले बताएको छ । यसरी सामाजिक सद्भाव र व्यावसायिक वातावरणमा खलल पुग्ने गरी भइरहेका गतिविधिले अर्थतन्त्रमै नकारात्मक प्रभाव पर्ने हुँदा सचेत रहन पनि महासंघको आग्रह छ ।
पेट्रोलियम पदार्थ ढुवानी बिमाका नाममा करोडौं अपचलन,"(काठमाडौं)पेट्रोलियम पदार्थको ढुवानी बिमाका नाममा पेट्रोलियम डिलर्स राष्ट्रिय एसोसिएसनले करोडौं रुपैयाँ अपचलन गरिरहेको आरोप लागेको छ । नेपाल आयल निगमको डिपोबाट पम्पसम्म इन्धन ढुवानी गरेबापत बिमा शुल्कमा एसोसिएसनले बर्सेनि ठूलो परिमाणमा रकम अपचलन गरेको आरोप लागेको हो । एक वर्षमा मात्रै ५ करोड रुपैयाँभन्दा बढीको अपचलन हुने गरेको पम्प व्यवसायी बताउँछन् । यस्तो प्रवृत्ति दशकदेखि निरन्तर चलिरहेको उनीहरूको भनाइ छ । बिमा शुल्कका नाममा निगमले ००६ प्रतिशतका दरले रकम उपलब्ध गराउँछ, गत वर्ष पेट्रोल र डिजेल बिक्री गरेका हिसाबले १८ करोड १५ लाख रुपैयाँ संकलन भएको छ, एक पम्प व्यवसायीले भने, तर, डिलर एसोसिएसनले सोहीअनुसार शुल्क बुझाउँदैनन् । ०७९८० मा १ खर्ब १ अर्ब ९३ करोड ५३ लाख १३ हजार ३ सय ३७ रुपैयाँको पेट्रोल बिक्री भएको निगमको तथ्यांक छ । यसबाट ००६ प्रतिशतका हिसाबले ६ करोड १२ लाख बिमा शुल्क संकलन भएको छ । २ खर्ब ५४ करोड ३४ लाख १८ हजार ३ सय ५१ रुपैयाँको डिजेल बिक्री हुँदा बिमा शुल्कबापत १२ करोड ३ लाख रुपैयाँ संकलन भएको छ । अर्थात् आर्थिक वर्ष ०७९८० मा बिमा शुल्कका नाममा १८ करोड १५ लाख रुपैयाँ उठेको छ । तर एसोसिएसनले राष्ट्रिय बिमा कम्पनीमा १२ करोड ३ लाख रुपैयाँ मात्रै शुल्क बुझाएको छ ।आर्थिक वर्ष ०७९८० मा २ खर्ब २१ अर्ब ९७ करोडको बिमा भएको देखिन्छ । तर एसोसिएसनले बिमा शुल्क १३ करोड २६ लाख रुपैयाँ मात्रै तिरेको छ, कम्पनी स्रोतले भन्यो । निगम र बिमा कम्पनीको तथ्यांक केलाउँदा एक वर्षमा ४ करोड ८९ लाख गायब देखिन्छ । आर्थिक वर्ष ०७८७९ मा ९२ अर्ब ४२ करोडको बिमा भएको छ । तर, एसोसिएसनले ११ करोड ५४ लाख मात्रै बिमा शुल्क तिरेको तथ्यांकमा उल्लेख छ । जबकि निगमले एसोसिएसनलाई आर्थिक वर्ष ०७८७९ मा बिमा शुल्कबाट १६ करोड ७९ लाख भुक्तानी दिएको छ । ०७८७९ मा ८९ अर्ब ९७ करोड २१ लाख ४४ हजार ६ सय ९७ रुपैयाँको पेट्रोल बिक्री हुँदा बिमा शुल्कबापत ५ करोड ४० लाख संकलन भयो । डिजेल १ खर्ब ८९ अर्ब ८२ करोड ११ लाख ८९ हजार २ सय ४३ रुपैयाँको बिक्री हुँदा बिमा शुल्क ११ करोड ३९ लाख रुपैयाँ संकलन भएको छ, स्रोतले भन्यो, तर, एसोसिएसनले ११ करोड ५४ लाख रुपैयाँ मात्रै बिमा शुल्क बुझाएको छ । बाँकी ५ करोड २५ लाख खै ? बिमा गराउँदा त्यसको भ्याटसहितको बिल उपलब्ध गराउनुपर्ने प्रावधान छ । तर, एसोसिएसनले ०६३ सालदेखि नै बिनाभ्याटको बिमा रसिद दिएर व्यवसायीसँग अवैध रूपमा रकम असुलिइरहेको छ । यस्तो प्रकारका अपचलन शृंखलाबद्ध रूपमै भइरहेको स्रोतको भनाइ छ । एसोसिएसनका तत्कालीन अध्यक्ष शिवप्रसाद घिमिरेको कार्यकालमा ढुवानी बिमा सुरु भयो, त्यसपछि सरोज पाण्डे र अहिले लिलेन्द्र प्रधान अध्यक्ष छन् । ढुवानी बिमा शुल्कका नाममा संकलित रकम पारदर्शी छैन, छानबिन सुरुदेखि नै हुन जरुरी छ, एक अर्का पम्प व्यवसायीले भने, सुरुसुरुमा बिमा एजेन्ट थिएनन्, आय कर पनि बुझाएनन् । पछिल्लो ६ वर्षदेखि भने बिमा एजेन्ट राखिएको छ । इन्धन ढुवानीका क्रममा भारतीय आयल कर्पोरेसन (आईओसी) को रिफाइनरीदेखि निगमको डिपोसम्म आइपुग्दा निगम स्वयंले नै ढुवानी बिमा गर्छ । निगमको डिपोदेखि व्यवसायीको पम्पसम्म ढुवानी गर्दा एसोसिएसनलाई ढुवानी बिमाको अधिकार छ । त्यसको बिमा शुल्क निगमले नै उपलब्ध गराइदिन्छ । निगमले पेट्रोलियम विक्रेता तथा ग्यास कम्पनीविक्रेताको खर्च मुनाफा शीर्षकबाट बिमाको रकम दिन्छ । निगमको विवरणअनुसार हाल विक्रेताको खर्च मुनाफा शीर्षकमा प्रतिलिटर पेट्रोलमा ६ रुपैयाँ १० पैसा र डिजेलमा ४ रुपैयाँ ८५ पैसा दिन्छ । डिपोबाट पम्पसम्म ढुवानी भाडा पनि यहीभित्र पर्छ । अहिले पेट्रोलको खुद्रा बिक्री मूल्य १ सय ७८ रुपैयाँ र डिजेलको १ सय ६७ रुपैयाँ तोकिएको छ । बिमा शुल्कको रकमसमेत जोडेर निगमले खुद्रा बिक्री मूल्य तोक्छ । रकम अपचलन गर्दा सरकारको राजस्वसँगै उपभोक्तालाई समेत भार परिरहेको छ, निगमका एक अधिकारीले भने । सबै व्यवसायीले एसोसिएसनमार्फत बिमा नगरेको एसोसिएसनका अध्यक्ष प्रधानको दाबी छ । त्यसैले निगमले बिक्री गरेको परिमाण र एसोसिएसनले बिमा शुल्क तिरेको रकम नमिल्ने उनको भनाइ छ । सुर्खेतकै कुरा गर्दा करिब ८१० पम्पले एसोसिएसनमार्फत ढुवानी बिमा गरेका छैनन् । काठमाडौंमा पनि साझा, सेना र प्रहरीले गरेका छैनन्, उनले भने, कुनै जिल्लामा गर्छन्, कुनैमा गर्दैनन् । यही कारण निगमले बिक्री गरेअनुसार बिमा शुल्क र हामीले उठाएको शुल्क नमिल्ने पनि हुन सक्छ । बिमा शुल्क उठाउने हकमा बिमा कम्पनीले एसोसिएसनलाई एजेन्टको मान्यता दिएको छ । एजेन्ट भएका नाताले करिब ५ प्रतिशत कमिसन दिने गरेको एसोसिएसनले जनाएको छ । एसोसिएसनले निगमको बिक्री परिमाणसँग नमिल्ने बताए पनि एसोसिएसन स्वयंले संकलन गरेको रकममा पनि फरक देखिन्छ । निगमले बिमा शुल्कबापत प्रतिलिटर ६ पैसा दिइरहँदा एसोसिएसनले ८ पैसा उठाएको छ । ८ पैसाका हिसाबले ०७९८० मा मात्रै १९ करोड ७१ लाख रुपैयाँ संकलन भएको छ । बिमा कम्पनीमा १४ करोड ९८ लाख रुपैयाँ शुल्क बुझाएको एसोसिएसनको दाबी छ । डिपोमा कर्मचारी खटाएका हिसाबले जिल्लास्थित स्थानीय संकलकलाई १ करोड ४५ लाख बुझाएको दाबी गरिएको छ । तर पनि निगम र पम्पबाट १९ करोड ७१ लाख रुपैयाँ संकलन भएको देखिन्छ । बिमा कम्पनी र स्थानीय डिलरलाई १६ करोड ४३ लाख रुपैयाँ मात्रै बुझाउँदा एसोसिएसनलाई ३ करोड २८ लाख फाइदा नै रहन्छ । यसरी बिमा शुल्कमा अपारदर्शी काम भइरहेको केही व्यवसायी बताउँछन् । एसोसिएसनका अध्यक्ष प्रधानले भने कर्मचारी र एसोसिएसनको प्रशासनलगायत गरेर वार्षिक करिब ६० लाख खर्च हुने गरेको दाबी गरे । आयकरमार्फत वार्षिक करिब ४० लाख रुपैयाँ सरकारलाई बुझाउने गरेको उनको भनाइ छ । प्रतिलिटर ८ पैसा उठाए पनि डिपोमा रकम उठाएबापत ६६ प्रतिशत रकम स्थानीय निकायलाई दिएका छौं, बाँकी ३४ प्रतिशत एसोसिएसन र कर्मचारी खर्चस्वरूप लिन्छौं । साथै आयकर र भ्याट तिरेका छौं, उनले भने ।"
६ अर्ब लगानीमा दुई फलाम उद्योग,"विराटनगर (कास) सुनसरी मोरङ औद्योगिक क्षेत्रमा एक वर्षको अवधिमा ६ अर्ब लगानीमा दुई ठूला फलाम उद्योग स्थापना भएका छन् । ती उद्योगबाट एक हजारभन्दा बढीले रोजगारी पाएका छन् । पछिल्लो पटक करिडोरको खनारमा गोल्छा अर्गनाइजेसनको हुलास वायर इन्डस्ट्रिजले तीन अर्ब लगानीमा दैनिक चार सय टन फलामे डन्डी र साढे दुई सय टन एचआर सिट तथा पाइप उत्पादन गर्ने मल्टी पर्पस मेल्टिङ युनिट सञ्चालनमा ल्याएको छ ।युनिटले बिलेटबाट टीएमटी छड, एंगल र आईबीएम, एमएस सिटबाट राउन्ड पाइप, स्क्वायर पाइपलगायतको उत्पादन गर्नेछ । यस युनिटमा पाँच सयले रोजगारी पाएका छन् । हुलास वायरले मोरङको बुढीगंगामा जीआई तार, काँटी, तामा पित्तलको सिट, काँडेतार, ग्याबलिङ बक्स उत्पादन गर्दै आएको छ । नयाँ युनिटमा चाँडै १५ टनको भट्टी र कपर मिलमा पनि थप भट्टी थप्ने योजना भएको उद्योगकी निर्देशक युक्ति गोल्छाले बताइन् । उनको फलाम उद्योगका दुई युनिट बुढीगंगा र दुहबीमा गरेर एक हजारले रोजगारी पाएका छन् । यसअघि करिडोरकै दुहबी क्षेत्रमा तीन अर्बकै लगानीमा स्वास्तिक आइरन उद्योग सञ्चालनमा आएको थियो । पाँच सयभन्दा बढीलाई रोजगारी दिएको यस उद्योगले दैनिक चार सय टन फलामे सामग्री उत्पादन गर्दै आएको उद्योगका व्यवस्थापक रमेश राठीको भनाइ छ । उनका अनुसार उद्योगले एंगल बिम, च्यानल एंगल, रड र स्क्वायर रड उत्पादन गर्दै आएको छ ।सुनसरी मोरङ औद्योगिक करिडोरमा सानाठूला गरेर पाँच सयभन्दा बढी उद्योग सञ्चालनमा छन् । यहाँका धेरैजसो उद्योग आर्थिक तरलताका कारण आधा क्षमतामा मात्र सञ्चालनमा छन् । सञ्चालनमा रहेका उद्योग पनि अनियमित विद्युत् आपूर्ति र लो भोल्टेज समस्याबाट ग्रस्त रहेको सम्बद्ध उद्योगीको गुनासो छ ।"
पालिकालाई पनि नेटवर्किङको अनुगमन गर्न पत्राचार,"(काठमाडौं)वाणिज्य आपूर्ति तथा उपभोक्ता संरक्षण विभागले वस्तुको प्रत्यक्ष बिक्रीसम्बन्धी व्यवसायीको अनुगमन गर्न सबै पालिकालाई पत्र पठाएको छ । विभागले संघीय मामिला तथा सामान्य प्रशासन मन्त्रालयमार्फत पालिकालाई अनुगमन गर्न पत्र पठाएको हो । यसअघि विभागले भदौ ५ मा सबै जिल्ला प्रशासन कार्यालयलाई अनुगमन गरिदिन आग्रह गर्दै पत्र पठाएको थियो । वस्तुको प्रत्यक्ष बिक्रीका नाममा पिरामिड शैलीमा नेटवर्किङ गर्ने गिरोह सक्रिय भएपछि जिल्लास्तरमा रहने अनुगमन समितिलाई सक्रिय बनाइदिन ७७ जिल्लाकै सीडीओ कार्यालयलाई पत्र पठाएको थियो । सीडीओ कार्यालयपछि विभागले सबै पालिकालाई पनि पत्र पठाएको हो । विभागले भदौ ८ मा संघीय मामिला तथा सामान्य प्रशासन मन्त्रालयमा पठाएको पत्र मन्त्रालयले भदौ ११ मा सबै स्थानीय तहमा सर्कुलर गरिसकेको छ । वस्तुको प्रत्यक्ष बिक्री (व्यवस्थापन तथा नियमन गर्ने) ऐन, ०७४ तथा त्यसको नियमावली, ०७६ बमोजिम ०८० असार मसान्तसम्म विभिन्न १७ कम्पनीले इजाजतपत्र लिई प्रत्यक्ष बिक्री तथा वितरणसम्बन्धी व्यवसाय सञ्चालन गरिरहेका छन् । कानुनबमोजिम इजाजतपत्रवाला कम्पनीहरूका तर्फबाट नियुक्त भई सम्झौता गरिएका बिक्रेता र वितरक इजाजत प्राप्त वस्तुहरूको बजारीकरण, बजार प्रवर्द्धन एवं वस्तु बिक्री तथा वितरण गर्न जिल्लाहरूमा समेत खटिएका छन्, पत्रमा भनिएको छ, नेपालमा यस किसिमको व्यवस्था नयाँ हुदा उपभोक्ता तथा नियामक निकायमा पनि प्रत्यक्ष बिक्रीसम्बन्धी कानुनी, प्राविधिक एवं व्यवस्थापकीय पक्षबारे सीमित जानकारी मात्र देखिएको छ । वस्तुलाई प्याकेजका रूपमा बिक्री वितरण गर्ने, वस्तुको समूहीकृत बिक्री गर्नेलगायत माध्यमबाट उपभोक्ता ठगिन सक्ने अवस्था छ । कतिपय कम्पनी तथा बिक्री कक्ष र वितरक इजाजतपत्र नलिई प्रत्यक्ष बिक्री वा वितरण भइरहेको गुनासोसमेत प्राप्त भइरहँदा तीनै तहका सरकार र सबै संयन्त्र एवं सरोकारवाला निकाय सतर्क हुन जरुरी छ । अनुगमन समिति सक्रिय हुनुपर्ने आवश्यकता महसुस गरी पत्राचार गरिएको छ । वस्तुको प्रत्यक्ष बिक्री (व्यवस्थापन तथा नियमन गर्ने) ऐन०७४ को दफा ३० मा वस्तुको प्रत्यक्ष बिक्री वा वितरणसम्बन्धी व्यवसायको अनुगमन गर्न जिल्लास्तरमा एक अनुगमन समिति रहने उल्लेख छ । प्रमुख जिल्ला अधिकारी वा सहायक प्रमुख जिल्ला अधिकारी अध्यक्ष रहने सोही अनुगमन समितिलाई सक्रिय बनाउन पत्र पठाएको थियो । ऐनले अनुगमन समितिलाई आफ्नो जिल्लाभित्र इजाजतपत्रवाला तथा वस्तुको प्रत्यक्ष बिक्रेता वा वितरकको वस्तुको प्रत्यक्ष बिक्री वा वितरणसम्बन्धी व्यवसायको अनुगमन गर्न सक्ने अधिकार दिएको छ । इजाजतपत्रवाला तथा वस्तुको प्रत्यक्ष बिक्रेता वा वितरकले ऐनमा उल्लिखित कुनै सर्तको पालना नगरेको वा ऐनअन्तर्गत बनेको नियमविपरीत कार्य गरेको पाइए त्यस्तो इजाजतपत्रवाला तथा प्रत्यक्ष बिक्रेता वा वितरकलाई आवश्यक निर्देशन दिने, नियमविपरीत कुनै काम गरेको पाइए वस्तुको प्रत्यक्ष बिक्री वा वितरणसम्बन्धी सम्पूर्ण कारोबार रोक्का राख्न आदेश दिन सक्ने अधिकार छ । तर पालिकालाई त्यो अधिकार छैन । उपभोक्ता संरक्षण ऐन, ०७५ अनुसार अनुगमन गर्न पत्र पठाएको विभागका महानिर्देशक गजेन्द्र ठाकुरले जनाए । ऐनको दफा ३२ बमोजिम स्थानीय तहका प्रमुख प्रशासकीय अधिकृतहरूलाई निरीक्षण अधिकृत तोकिएको छ । सोही ऐनको दफा २८ बमोजिमको स्थानीय बजार अनुगमन समितिसमेत सक्रीय बनाउनुपर्ने आवश्यकता महसुस भएको छ, उनले भने, विभिन्न नाममा हुन सक्ने गैरकानुनी तथा उपभोक्ता हकहितविरुद्धका क्रियाकलाप नियन्त्रण एवं आवश्यक कारबाहीका लागि स्थानीय तहलाई आग्रह गरेका छौं । विभागबाट इजाजत लिएकानलिएका सबै व्यवसायीलाई अनुगमन गर्न पत्र पठाइएको उनको भनाइ छ । पछिल्लो समय पिरामिड शैलीमा नेटवर्किङ गर्ने व्यवसायी सलबलाएका छन् । उपत्यकामै पनि इजाजतबिना कारोबार गर्ने व्यवसायी छ्यापछ्याप्ती छन् । कम्पनीहरूले सामाजिक सञ्जाल, जुम, भाइबर, ह्वाट्सएपलगायत माध्यमबाट ठगी गर्दै आएका छन् । तर, ती व्यवसायीहरूलाई कारबाही हुन सकेको छैन । विभागले साताअघि सीडीओ कार्यालयलाई पत्राचार गरे पनि अनुगमन भएनभएको जानकार छैन । उहाँहरूले अनुगमन गरे पनि विभागमा जानकारी गराउनुहुन्न । हामी आफैंले सोधपुछ गर्ने हो । त्यसबारेमा जानकारी लिन्छौं, महानिर्देशक ठाकुरले भने । उद्योग वाणिज्य तथा आपूर्ति मन्त्रालयका उपसचिव मुकुन्द शर्माको नेतृत्वमा गठित ३ सदस्यीय उपसमितिले १७ मध्ये ७ वटा नेटवर्किङ कम्पनीको अध्ययन सकाएको छ । धेरै निकायसँग छलफल, धेरै ऐन कानुन हेर्नुपरे पनि उपसमितिले अध्ययनलाई तीव्रता दिएको छ । कर छली, सम्पत्ति शुद्धीकरण, ट्रेर्डमार्क र वैदेशिक लगानीका विषयमा अध्ययन भइरहेको छ, स्रोतले भन्यो, आवश्यकताअनुसार सबै क्षेत्रका विज्ञसँग छलफल गरी करिब ७ वटाको अध्ययन सकियो । बाँकीको अध्ययन यही महिनामा टुंगो लगाएर निष्कर्षमा पुग्छौं ।"
पालिकाको पैसा बैंकले निक्षेपमा गणना गर्न पाए ब्याजदर घट्छ,"(काठमाडौं)सरकारले पालिकाहरूको सञ्चित खातामा रहेको रकमको निश्चित प्रतिशत वाणिज्य बैंकहरूलाई निक्षेपमा गणना गर्ने सुविधा दिए ब्याजदर घटाउन सहयोग पुग्ने बैंकरहरूले जनाएका छन् । नेपाल बैंकर्स संघले मंगलबार आयोजना गरेको नियमित पत्रकार सम्मेलनमा बैंकरहरूले पालिकाको रकम बैंकहरूलाई निक्षेपमा गणना गर्न पाउने सुविधा दिइँदा ब्याजदर घट्न सघाउ पुग्ने बताएका हुन् । अमेरिका, भारतलगायत विश्व बजारमा ब्याजदर बढिरहेका बेला नेपालमा बैंकहरूको ब्याजदर निरन्तर घट्दो क्रममा छ । यही अवस्थामा पालिकाको खातामा रहेको रकम पनि निक्षेपमा गणना गर्न पाउने सुविधा भए ब्याजदर थप घट्न सहयोग पुग्ने नेपाल बैंकर्स संघका अध्यक्ष सुनील केसीले जनाए । पालिकाको खातामा रहेको रकमको ५० देखि ६० प्रतिशत रकम निक्षेपमा गणना गर्ने सुविधा भए अहिलेको अवस्थामा वित्तीय प्रणालीमा ४५ देखि ५५ अर्ब रुपैयाँ तरलता वित्तीय प्रणालीमा थपिन्छ, उनले भने, यसो हुँदा ब्याजदर थप धेरैले घट्छ, सहयोग पुग्छ । अहिले बैंकहरूसँग लगानीयोग्य रकम पर्याप्त रहे पनि तरलता (अनिवार्य नगद मौज्दातबाहेकको रकम) अभाव छ । पालिकाको पैसा निक्षेपमा गणना गर्न पाउँदा तरलता बढ्ने भएकाले वित्तीय प्रणालीमा सहज अवस्था हुने केसीको भनाइ छ । विगतमा सरकारले कुनै समय नै नदिई पालिकाको रकम बैंकिङ प्रणालीबाट तानिँदा केही अप्ठ्यारो परेको अध्यक्ष केसीले बताए । सरकारले हालै पालिकाको करिब ९० अर्ब रुपैयाँ बैंकिङ प्रणालीबाट तान्दा त्यसले असहजता भएकै हो, उनले भने, अहिले फेरि ६० प्रतिशत आउने कुरा चलिरहेको छ, ब्याजदरको वृद्धि रोक्न पनि त्यो पैसा प्रणालीमा आउनु जरुरी छ ।०७५ सालदेखि नै सरकारले वाणिज्य बैंकहरूलाई पालिकाको खातामा रहेको रकमको निश्चित प्रतिशत निक्षेपमा गणना गर्न दिँदै आएको थियो । सुरुमा निक्षेपको ५० प्रतिशत निक्षेपमा गणना गर्ने सुविधा दिइएकामा पछिल्लो समय त्यसलाई बढाएर ८० प्रतिशत बनाइएको थियो । तर गत असारदेखि बैंकहरूले उक्त सुविधा पाएका छैनन् । यसकारण बैंकहरूले उक्त सुविधा निरन्तरताका लागि माग गरिरहेका छन् । यसबारे अर्थ मन्त्रालय पनि जानकार छ । अर्थमन्त्री प्रकाशशरण महतको सचिवालयले पालिकाको खातामा रहेको रकमको ६० प्रतिशत बैंकहरूलाई निक्षेपमा गणना गर्न दिने सम्बन्धका निर्णय भइसकेको जनाएको छ । तर, अर्थ मन्त्रालय, राष्ट्र बैंक, बैंकर्स संघलगायत स्रोतले उक्त निर्णयको औपचारिक रूपमा पुष्टि गरेका छैनन् । हालै संघले ब्याजदर निर्धारणमा बैंकहरूलाई स्वतन्त्र निर्णय गर्न सक्ने गरी खुला छाडेको छ । यसले स्वस्थ प्रतिस्पर्धा बढ्ने केसीले बताए । यद्यपि आउँदा महिनामा अस्थिर अवस्था देखिए वा अस्वस्थ प्रतिस्पर्धा हुन थाले पुनः सहमति गरेर अघि बढ्नुपर्ने अवस्था आउन सक्ने केसीले प्रस्ट्याए । राष्ट्र बैंकले हालै जारी गरेको चालु पुँजी कर्जाका संशोधित व्यवस्थाले उद्योग व्यवसायलाई सहजता दिने उनको भनाइ छ । राष्ट्र बैंकले बुधबार जारी गरेका केही निर्देशनबाट पर्ने असरबारे आफूहरू अध्ययनका क्रममा रहेको उनले जनाए । अहिले बैंकहरूले गर्दै आएको प्रोभिजन बढी नै भएको केसीको भनाइ छ । एकभन्दा बढी ऋण लिएका व्यक्ति वा संस्थाको कुनै एउटा ऋण निष्क्रिय वर्गमा वर्गीकरण भएमा अरू ऋण पनि सूक्ष्म निगरानीमा पर्ने गरी राष्ट्र बैंकले सोमबार निर्देशन जारी गरेको छ । त्यस्तै कुनै समूहभित्रको एक ऋणीले लिएको कर्जा निष्क्रिय वर्गमा वर्गीकरण भए समूहमा रहेका अन्य ऋणीको उक्त ऋणीसँग व्यावसायिक अन्तरसम्बन्धबाट पर्ने असरको विश्लेषण गरी उक्त ऋणीबाट प्रत्यक्ष रूपमा प्रभावित हुने समूहका अन्य ऋणीको ऋणलाई पनि निष्क्रिय वर्गमा वर्गीकरण गर्नुपर्ने भएको छ । उल्लिखित व्यवस्थामा संघले खुलेर नबताए पनि कर्जा नोक्सानीसम्बन्धी व्यवस्थामा भित्रभित्र असन्तुष्टि रहेको स्रोतको भनाइ छ ।"
संवैधानिक व्यवस्थाविपरीत कर उठाउँदै कोशी सरकार,"(मोरङ)कोशी सरकारले फेरि संवैधानिक व्यवस्थाविपरीत सोमबारबाट कर असुली सुरु गरेको छ । प्रदेश सरकारले बजेटसम्बन्धी अध्यादेशको प्रतिस्थापन विधेयक ल्याउन नसक्दा कोशीमा सोमबारदेखि बजेट शून्यता भएको छ । संविधानले कानुनबमोजिम मात्रै कर संकलन गर्न पाउने व्यवस्था गरे पनि कोशी सरकारले कानुन नै नभएको अवस्थामा कर असुली गरिरहेको हो । सभामुखको हस्ताक्षरले गत असार २१ मा मुख्यमन्त्री भएका र सभाध्यक्षको भोटले विश्वासको मत लिएका मुख्यमन्त्री उद्धव थापा नेतृत्वको सरकारले पुनः संवैधानिक व्यवस्थाविपरीत कर असुली सुरु गरेको हो । मुख्यमन्त्री थापाले प्रतिस्थापन विधेयक ल्याउन नसक्दा तत्कालीन हिक्मतकुमार कार्की नेतृत्वको सरकारले ल्याएको बजेटसम्बन्धी अध्यादेश आइतबार राति १२ बजेबाट निष्क्रिय भएको छ । यसले प्रदेशमा बजेट शून्यता सुरु भएको छ ।संविधानको धारा २०३ को उपधारा (१) मा कानुनबमोजिम बाहेक प्रदेशमा कुनै कर लगाउन र उठाउन नपाइने उल्लेख छ । प्रदेशमा आर्थिक र विनियोजन ऐन दुवै नभएको अवस्थामा सरकारले पुनः जबर्जस्ती कर असुली गरिरहेको छ । कार्की नेतृत्वको सरकारले अध्यादेशबाट जेठ ३२ मा चालु आर्थिक वर्षका लागि बजेट ल्याएको थियो ।प्रदेश सरकारको अधिकार क्षेत्र भएको राजस्व उठाउने कानुन र खर्च गर्ने कानुनविहीनताको अवस्था सुरु भएको हो । संविधानले कानुनबिना कर लगाउन र उठाउन वर्जित गरेको अवस्थामा पनि यस प्रदेशमा कर असुली गरेर अर्को असंवैधानिक काम सुरु गरेको छ । बजेट शून्यताले प्रदेशभरिका मालपोत कार्यालयहरूमा जग्गा रजिस्ट्रेसन, यातायात व्यवस्था कार्यालयमा सवारीसाधन दर्ता, नवीकरण, साना उद्योग दर्ता, मनोरञ्जन, विज्ञापन र दहत्तरबहत्तर कर उठाउन कानुन छैन । तर, कोशी सरकारको मौखिक आदेशमा प्रदेशभरिका भूमिसुधार तथा मालपोत, यातायात व्यवस्थालगायतका प्रदेश सरकारको अधिकार क्षेत्र भएका राजस्व संकलन गर्ने कार्यालयहरूले संवैधानिक व्यवस्थाविपरीत जबर्जस्ती कर असुली गरिरहेको छ । भूमिसुधार तथा मालपोत कार्यालय विराटनगरका प्रमुख मालपोत अधिकृत दीपक कोइरालाले प्रदेश बजेट शून्यतामा गइसकेपछि आर्थिक मामिला तथा योजना मन्त्रालय, प्रदेश लेखा नियन्त्रक, भूमि व्यवस्था विभाग र मन्त्रालयलाई सोधेर रजिस्ट्रेसनलगायतका शुल्क असुली गरिरहेको बताए । प्रदेश सरकारले सर्वसाधारणको काम नरोकौं किनकि हिजो जुन दररेटमा शुल्क उठाइरहेका थियौं, भोलि पनि त्यही नै हुने हो, यसमा कसैको आपत्ति पनि नभएकाले कामकाज सुचारु राख्न मौखिक निर्देशन प्राप्त भयो, उनले भने, बजेट शून्यताको अवधिमा भएको कामकाजलाई यथावत् राख्न प्रदेश र संघबाट मौखिक निर्देशन आएको तर लिखित निर्देशन माग गर्दा इन्कार गरियो । यस्तो निर्देशन मन्त्रिपरिषद्बाट निर्णय भएर आउनुपर्ने हो । टाढाटाढाबाट सेवा लिन आएका सेवाग्राहीलाई फर्काउँदा चर्को विरोधको सामना गर्नुपर्ने र यो बीचको अवधिमा संकलन हुने राजस्व पनि गुम्ने भएकाले सरकारको मौखिक समन्वयमा कार्यालय प्रमुखहरूले प्रदेशभरि संविधानविपरीत सेवा सुचारु राखेका छन् । अधिवक्ता रुपेश कोइरालाले कर उठाउने कुनै कानुन नरहेको अवस्थामा प्रदेश सरकारले कुनै किसिमको कर उठाउनु अर्को असंवैधानिक काम भएको बताए । एमाले प्रदेश सांसद अधिवक्ता लीलावल्लभ अधिकारीले गठबन्धन सरकारले समयमा प्रतिस्थापन विधेयक पारित गर्न वा अर्को अध्यादेश ल्याउन नसक्दा प्रदेशवासीले दुःख पाएको आरोप लगाए । एकातिर अहिले प्रदेशमा उठाइरहेको कर असंवैधानिक भएको र अर्कोतर्फ प्रदेशवासीले प्राप्त गर्दै आएको सेवा सुविधाबाट वञ्चित हुने अवस्था आएको हो, उनले भने, गठबन्धन सरकारको अदूरदर्शिता, गैरजिम्मेवारीपूर्ण कार्यले प्रदेश बजेट शून्यतामा गएको र यसको उपचार अब बन्ने सरकारले मात्रै गर्न सक्ने अवस्था छ । आर्थिक मामिला तथा योजना मन्त्रालयका सचिव श्यामप्रसाद भण्डारीले प्रदेशमा बजेट शून्यता रहेकाले यो विषयमा आफूले केही भन्न नसक्ने बताए । संविधानमा नै कानुनबमोजिम बाहेक कर लगाउन र उठाउन रोक लगाएको अवस्थामा केही भन्न सक्ने अवस्था नै छैन । सरकारको आर्थिक वर्ष ०८०८१ को नीति तथा कार्यक्रम ल्याउने मुखमा माओवादी केन्द्र र जनता समाजवादी पार्टीले तत्कालीन मुख्यमन्त्री कार्की नेतृत्वको सरकारबाट समर्थन फिर्ता लिएपछि अल्पमतमा परेका थिए । अल्पमतमा परेपछि आर्थिक मामिला तथा योजनामन्त्रीको समेत जिम्मेवारी सम्हालेका तत्कालीन मुख्यमन्त्री कार्कीले जेठ ३१ मा बजेट अधिवेशन अन्त्य गरी जेठ ३२ मा चालु आर्थिक वर्षका लागि अध्यादेशमार्फत ३६ अर्ब २४ करोड ३५ लाख १० हजारको बजेट ल्याएका थिए । प्रदेश प्रमुख पर्शुराम खापुङले प्रदेश सरकारको सिफारिसमा असार ३२ गते आर्थिक विधेयक र विनियोजन विधेयक जारी गरेका थिए । तत्कालीन मुख्यमन्त्री कार्कीले उक्त बजेटसम्बन्धी अध्यादेश असार १४ बाट सुरु भएको हिउँदे अधिवेशनमा पेस गरेको ६० दिन अर्थात् भदौ १० गतेभित्र प्रतिस्थापन विधेयक ल्याएर प्रदेश प्रमुखबाट प्रमाणीकरण नगराइए स्वतः निष्क्रिय हुने संविधानको धारा २०२ मा व्यवस्था छ । मुख्यमन्त्री थापाले प्रदेशमा बजेट शून्यता आउन नदिने तयारी गर्दागर्दै सर्वोच्चको आदेश आइदिएकाले सरकारसँग विकल्प नभएको र अदालतको आदेश मान्नुको विकल्प पनि नभएको बताए ।"
अमेरिकी सिनेटर आउँदै,"काठमाडौं (कास) अमेरिकी सिनेटर (सांसद) क्रिस भान होलेन भदौ तेस्रो साता नेपालको औपचारिक भ्रमणमा आउने भएका छन् । मेरिल्यान्डबाट प्रतिनिधित्व गर्ने उनी ८ दिनको दक्षिण एसिया भ्रमण क्रममा आउन लागेका हुन् । नेपालसहित श्रीलंका र माल्दिभ्सको भ्रमण गर्ने उनको सचिवालयले विज्ञप्तिमार्फत जनाएको छ । उनी विदेश सम्बन्ध समिति र राज्य तथा विदेश सञ्चालन विनियोजन उपसमितिका सदस्य हुन् । भ्रमणमा तीनै मुलुकका प्रमुख सरकारी अधिकारी, नागरिक समाज, उद्योगी, सम्बन्धित मुलुकमा दूतावासका कर्मचारी तथा अमेरिकीहरू र मेरिल्यान्डका व्यक्तिसँग भेटवार्ता गर्ने कार्यक्रम छ । नेपाल भ्रमणमा उनले दुई देशबीचको राजनीतिक र व्यावसायिक सम्बन्धलाई थप मजबुत बनाउन सरकारी अधिकारी, युवा नेता, सांसद र उद्यमीसँग सम्पर्क राख्ने कार्यक्रम छ ।"
विश्वकपअघि एसिया कपको रौनक,"कोलम्बो (एएफपी) एसिया कप क्रिकेट २०२३ बुधबार सुरु हुँदै छ । यो हुनेछ एकदिवसीय विश्वकपअगाडि भारत, पाकिस्तान र श्रीलंकालाई आफ्नो टिम जाँच्ने अन्तिम अवसर । कुल ६ टिमको सहभागिता रहेको प्रतियोगितामा दुई चिरपरिचित प्रतिद्वन्द्वी अन्त्यसम्म कायम रहने हो भने एक आपसमा तीनपल्ट भिड्ने अवसर जुट्न सक्ने छ । प्रतियोगिताको आयोजक भने पाकिस्तान र श्रीलंका छन् । खेलहरू यी दुई देशमा अनुकूल मिलाएर हुनेछ । भारतले पाकिस्तानमा गएर खेल्न अस्वीकार गरेपछि प्रतियोगिताको यस्तो स्वरूप तयार भएको हो । फाइनल भने कोलम्बोमा हुनेछ । बाबर आजमको पाकिस्तान गत साता मात्रै एकदिवसीय वरीयताको नम्बर एक टिम भएको थियो । टोलीले अफगानिस्तानविरुद्धको सिरिजमा ३० को क्लिन स्विप गरेको थियो । यही पाकिस्तानले बुधबार उद्घाटन खेलमा डेब्यु गरिरहेको नेपालको सामना गर्नेछ र खेल हुनेछ मुल्तानमा । आजम अफगानिस्तानविरुद्धको सिरिजमा ब्याटबाट सफल रहेका थिए । उनले १ सय १३ रन बनाए । पाकिस्तानसँग तीन तीव्र गतिका बलर साहिद साह अफ्रिदी, नसिम शाह र हरिस रउफको आक्रमण अस्त्र छ । एकदिवसीय विश्वकपको आयोजना गर्न लागेको भारत भने रोहित शर्माको नेतृत्वमा हुनेछ । टोलीले शनिबार हुने आफ्नो पहिलो खेलमा पाकिस्तानको सामना गर्नेछ । यो खेल हुनेछ पालेकेलेमा । राजनीतिक शत्रुताका कारण भारत र पाकिस्तान यस्तै अन्तर्राष्ट्रिय प्रतियोगितामा मात्र भिड्ने गर्छन् । लिग चरणमात्र नभएर सुपर फोरमा पनि यी दुई भिड्ने छन् । दुवै टिम फाइनल पुगे एक आपसमा तेस्रो खेल सम्भव हुनेछ । पाकिस्तानविरुद्धको खेलअघि भारतीय कप्तान शर्माले भनेका छन्, यो प्रतियोगिता पाकिस्तानविरुद्धको खेलमात्र होइन, यसमा सहभागी हुने अरू टिम पनि छन् । अरू पनि खेल हुनेछ । एकदिवसीय विश्वकपमा यिनै दुई टिमबीचको खेल अहमदाबादमा हुनेछ । यो प्रतिस्पर्धा जुरेको छ अक्टोबर १४ का दिन । कप्तान शर्मा थप्छन्, गत वर्ष श्रीलंकाले एसिया कप जितेको थियो । त्यसको अर्थ अरू टिमले पनि राम्रो क्रिकेट खेलिरहेका छन् भन्नु नै हो । यसले पनि भन्छ, हामीसामु कडा चुनौती नै छ । उनी के मान्छन् भने एकदिवसीय विश्वकपअगाडि सहभागी सबैले आफूहरू कहाँ छन् भनेर जाँच्नका लागि अहिलेको एसिया कप उपयुक्त विकल्प हो । रोहित टिमले कति दबाब सहने र प्रतिद्वन्द्वीलाई कति धेरै दबाब दिन सक्ने हो, त्यो पनि यही प्रतियोगिताबाट देखिने छ । केएल राहुल र श्रेयस ऐरको पुनरागमनमा भारतीय टिमको ब्याटिङ फेरि सुदृढ देखिएको छ । यद्यपि चोटका कारण राहुलले सुरुका दुई खेलमा गुमाउने जनाइएको छ । टिममा यसअघि नै विराट कोहली, शुभमन गिल र स्वयं रोहित छँदै छन् । भारतमा ५० ओभरको क्रिकेट भने अक्टोबर ५ देखि सुरु हुँदै छ । दुबईमा भएको पछिल्लो एसिया कप श्रीलंकाले जितेको थियो । त्यतिबेला यो ट्वान्टी२० क्रिकेटको प्रतियोगिता थियो । श्रीलंकाले बिहीबार क्यान्डीमा हुने खेलमा बंगलादेशको सामना गर्नेछ । श्रीलंका भने चोटग्रस्त खेलाडीको समस्याबाट गुज्रिरहेको छ । बंगलादेशलाई पनि टिम बनाउनमै समस्या छ । तमिम इकवालले कप्तानी छाडेका छन् । उनी आफै ढाडको समस्याबाट गुज्रिरहेका छन् । उनी विश्वकपलाई तयार हुने प्रयासमा छन् । अनुभवी अलराउन्डर सकिब अल हसनलाई फेरि नेतृत्वको जिम्मेवारी दिइएको छ । सन् २००९ देखि २०१७ बीच उनी नै बंगलादेशी टिमका कप्तान थिए । पाकिस्तानविरुद्धको शृंखला नराम्रोसँग गुमाएको स्थितिमा पनि अफगानिस्तान अरूका लागि बलियो प्रतिद्वन्द्वी नै रहनेछ । अफगानिस्तानको बलियो पक्ष स्पिन आक्रमण रहेको छ । यसमा माहिर खेलाडी छन् रसिद खान, मुजिब रहमान र मोहम्मद नाबी । रहमनुल्लाह गुरबाज टिमका प्रमुख ब्याटर रहनेछन् । उनले पाकिस्तानविरुद्धको दोस्रो एकदिवसीयमा १ सय ५१ रन बनाएका थिए । तर, उनको टिम पराजित रह्यो । एसिया कपमा डेब्यु गर्दै गरेको नेपाल समूह ए मा पाकिस्तान र भारतसँगै छ । अर्को समूह बी मा श्रीलंका, बंगलादेश र अफगानिस्तान छन् । प्रत्येक समूहबाट दुई टिम सुपरफोरका लागि छनोट हुनेछ ।"
एसियाली खेलकुदको टिकट बिक्री सुरु,खेलकुदको रेल सेवाअगस्ट २६ देखि वन चौ एस१ नामक रेल एसियाली खेलकुदको भावार्थसहित आधिकारिक सञ्चालनमा आएको छ । सो वन चौ एस१ लाइनको कुल लम्बाइ ५३५ किलोमिटर छ । हाङझाउ सहरमा खेलकुदको आवागमन सहज बनाउन रेल स्टेसनको प्रबन्धलाई स्तरोन्नति गरिएको छ । अन्तर्राष्ट्रिय मापदण्डअनुसार स्वदेशी तथा विदेशी पर्यटकलाई सेवा दिने गरी रेलसेवा सञ्चालनमा ल्याइएको चिनियाँ सञ्चारमाध्यमले जनाएका छन् ।
अम्पायरको नेतृत्वमा लुम्बिनी प्रदेश क्रिकेट,"लुम्बिनी (कास) लुम्बिनी प्रदेश क्रिकेट संघको दोस्रो अधिवेशनले सञ्जय गुरुङको अध्यक्षतामा १२ सदस्यीय कार्यसमिति चयन भएको छ । उपाध्यक्षमा बर्दियाका विनय राजभण्डारी, सचिवमा दाङका कैलाशकुमार रोका र कोषाध्यक्षमा पाल्पाका राजेश श्रेष्ठ चुनिए । सदस्यमा दाङका बालकृष्ण खत्री, बर्दियाका सुभाष तिमिल्सिना, रूपन्देहीका प्रथम पराजुली र धिरज अधिकारी क्षेत्री, बाँकेका दुर्गबहादुर थापा मगर र मेराज अन्सारी, कपिलवस्तुका माया ज्ञवाली र पदमराज श्रेष्ठ तथा नवलपरासीका अनिश कुँवर चुनिए । निर्वाचित पदाधिकारीलाई प्रमुख निर्वाचन अधिकृत रोचक रेग्मी, नेपाल क्रिकेट संघका केन्द्रीय सदस्य प्रशान्तविक्रम मल्ल तथा निर्वाचन अधिकृत कुलमणि ज्ञवाली र सुमनकुमार केसीले शपथग्रहण गराए ।नेपाल क्रिकेट संघका केन्द्रीय अध्यक्ष चतुरबहादुर चन्दले पूर्वाधार विकास नभएकै कारण नेपालको क्रिकेट विकास पछाडि परेको तर्क गरे । उनले भैरहवाको क्रिकेट मैदान दुई वर्षभित्र एकदिवसीय अन्तर्राष्ट्रिय प्रतियोगिता गर्न सकिने स्तरमा बनाइने काम भइरहेको बताए । प्रदेशसभा सदस्य खड्क बस्नेतले क्रिकेटका लागि लुम्बिनी उर्भर भूमि भएको सुनाए । निर्वाचित अध्यक्ष गुरुङ प्रदेश सचिव पदमा रहेर काम गरेका थिए । उनले क्रिकेटकै लागि आफू दिनरात काम गरिरहेकाले अब थप जिम्मेवारी बढेको र हरेक जिल्लामा क्रिकेट विकासका लागि आफ्नो टिम लागिपर्ने बताए । उनी अन्तर्राष्ट्रिय अम्पायरसमेत हुन् ।"
शीर्षमा फर्किए जोकोभिच,"न्युयोर्क (एएफपी) नोभाक जोकोभिच टेनिसको विश्व वरीयताको शीर्षस्थानमा फर्किएका छन् । उनी यूएस ओपनको पहिलो चरणमा सोमबार सहज जित हात पार्दै शीर्षस्थानमा फर्किएका हुन् ।न्युयोर्कमा २४ औं ग्रान्ड स्लाम जित्ने अभियानमा रहेका जोकोभिचले आर्थर एस रंगशालामा फ्रान्सका अलेक्जेन्डर मुलरलाई ६०, ६२, ६३ ले पराजित गर्दै वरीयतामा फड्को मारेका हुन् । उनले यस जितको लागि जम्मा एक घन्टा ३५ मिनेट प्रतिस्पर्धा गरे । यस जितसँगै उनले यूएस ओपनका डिफेन्डिङ च्याम्पियन कार्लोस अल्कारेजलाई उछिन्दै प्रतियोगिता पछि आउने टेनिसको वरीयतामा शीर्षस्थान कब्जा गर्ने भएका हुन् ।सन् २०२१ को फाइनलमा पराजय बेहोरेपछि जोकोभिच न्युयोर्कमा पहिलोपल्ट खेलेका हुन् । कोभिड१९ खोप अस्वीकार गरेकाले उनलाई सन् २०२२ मा अमेरिकाले प्रवेश दिएको थिएन, जसकारण उनले यूएस ओपन खेल्न पाएका थिएनन् । ३६ वर्षीय उनले सोमबार मुलरविरुद्ध एकतर्फी खेल प्रदर्शन गरेका थिए ।"
तीन रेस्लर जापानतिर,"काठमाडौं (कास) मैत्रीपूर्ण रेस्लिङ प्रतियोगितामा भाग लिन तीन सदस्यीय नेपाली टोली मंगलबार जापानको ओसाका गएको छ । सेप्टेम्बर ३ तारिखमा हुने रेस्लिङमा भरत विसुराल (हिमालयन टाइगर), भगवती खड्का (युनिका) र अस्मिता सुनार (जुरेली) ले प्रतिस्पर्धा गर्नेछन् । एनआरएनए कोन्साई कमिटी ओसाकाको सहयोगमा हुने प्रतियोगितामा नेपाली खेलाडीले जापानी रेस्लरविरुद्ध प्रतिस्पर्धा गर्नेछन् ।"
राजर्षि र काठमाडौं वर्ल्ड च्याम्पियन,"काठमाडौं (कास) आयोजक राजर्षि गुरुकुल र काठमाडौं वर्ल्ड स्कुलले आरजी अन्तर स्कुल फुटसल प्रतियोगिताको उपाधि जितेका छन् । राजर्षि गुरुकुल ब्वाइजतर्फ र काठमाडौं वर्ल्ड गर्ल्सतर्फ च्याम्पियन भए ।आफ्नै मैदानमा मंगलबार ब्वाइज फाइनलमा राजर्षि गुरुकुलले नेइबरहुड स्कुललाई २१ ले पराजित गर्यो । निर्धारित समय २२ को बराबरी भएपछि पेनाल्टीमा राजर्षि विजयी भयो । राजर्षीका दिग्गज श्रेष्ठ फाइनलका प्लेयर अफ द म्याच घोषित भए । गर्ल्सतर्फ काठमाडौं वर्ल्ड स्कुलले फाइनलमा रातो बंगलालाई २१ ले नै हरायो । निर्धारित समय गोलरहित बराबरी भएपछि पेनाल्टीमा काठमाडौं वर्ल्डले बाजी मार्यो । विजेताकी अरुणा सिंह प्लेअर अफ द म्याच बनिन् ।ब्वाइजमा नेइबरहुडका सुशन थापा मगर बेस्ट प्लेयर र चेल्सी वर्ल्डका आदित्य शाह सर्वाधिक गोलकर्ता, राजर्षि गुरुकुलका दिग्गज श्रेष्ठ उत्कृष्ट गोलकिपर चयन भए । राजर्षि गुरुकुलकै उर्जन श्रेष्ठ उत्कृष्ट प्रशिक्षक भए । अक्सफोर्डले फेयर प्ले अवार्ड पयो ।गर्ल्समा रातो बंगलाकी आहाना ढुंगाना उत्कृष्ट खेलाडी भइन् । रातो बंगलाकै सान्वी कार्की सर्वाधिक गोलकर्ता र काठमाडौं वर्ल्डकी अरुणा सिंह उत्कृष्ट गोलकिपर घोषित भए । विजेताका सरोज थापा उत्कृष्ट प्रशिक्षक चुनिए । चेल्सी वर्ल्डले फेयर प्ले अवार्ड पायो । प्रतियोगितामा २१ स्कुलका १९ ब्वाइज र ८ गर्ल्स टोलीको सहभागिता थियो ।"
