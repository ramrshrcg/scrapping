शीर्षक,विवरण
धरानमा निषेधाज्ञा,"शुक्रबार अपिल प्रकाशित गर्दै उनले कुनै पनि प्रकारको सामाजिक अन्तरसम्बन्ध खलबलिने गतिविधि नगर्न अनुरोध गरेका छन् । विश्व शान्तिका अग्रदुत गौतम बुद्धको जन्मस्थल नेपालको पूर्वी पुरानो सहर धरानमा केही दिनदेखि भइरहेको धार्मिक तथा सामाजिक विवादले यस क्षेत्रलाई अति नै संवेदनशील बनाइरहेको छ, बहुजातीय, बहुधार्मिक सांस्कृतिक विशेषतालाई आत्मसात् गरी विविधताबीचको एकता र सामाजिक, सांस्कृतिक सद्भावलाई संरक्षण गरी समृद्ध समाजको निर्माण गर्नॅ हाम्रो कर्तव्य हो, राईले भनेका छन् ।धरानका तीन पूर्वनगरप्रमुख र उपप्रमुखहरूले पनि संयुक्त अपिल जारी गर्दै धार्मिक, सांस्कृतिक विवादलाई वार्ताबाट समाधान गर्न आह्वान गरेका छन् । पूर्वनगरप्रमुखहरू कुमारबहादुर कार्की, तिलक राई र मनोजकुमार मेन्याङ्बो तथा पूर्वउपप्रमुख मीनकुमार सुब्बाले अपिल जारी गरेका हुन् ।"
क्रिकेटर जन्माउने भैरहवा,"(लुम्बिनी)प्रशिक्षक ६२ वर्षीय जंगबहादुर थापाले क्रिकेट सिक्दा भैरहवा र आसपासमा व्यवस्थित मैदान थिएनन् । रूपन्देहीको सिद्धार्थनगर१ भैरहवाका उनले घाँसे मैदानमा क्रिकेट सिकेका हुन् । त्यतिबेला ब्याट र बल हुनेको बेग्लै सान थियो । ब्याट र बल हुनेको पछाडि पूरै टिमजस्तो हुन्थ्यो । खुर्पा र कुटोले घाँस उखेल्दै गोबरमाटोले लिपेर पिच बनाएर खेल्थ्यौं, उनले सुनाए, चौर खोज्दै घाँस उखेलेर क्रिकेट सिकेका थियौं । क्रिकेट सिक्ने धोकोसामु परिवारको कमजोर आर्थिक अवस्था उनलाई बाधक बन्यो । त्यसैले २०३३ सालमा १४ वर्षको उमेरमा रोजगारीका लागि उनी भारत गए । उनको मनमा क्रिकेटको भूत सवार थियो । भारतमा उनले काम गर्ने घरधनीका छोरा क्रिकेट खेल्थे । साहुका छोरासित मित्रता बढाएर उनले फुर्सद भयो कि ब्याट र बल मागेर क्रिकेट खेल्न थाले । डेढ वर्ष भारतमा रोजगारी गरेर भैरहवा फर्किएका उनले बेलहियास्थित खुकुरी क्लबद्वारा आयोजना हुने खेल हेर्न छुटाएनन् । मैदानमा पुगेका बेला साथीको ब्याट मागेर ब्याटिङ गर्थे । उनको प्रदर्शन देखेपछि स्थानीय नरबहादुर शाही, विजय शर्मा, प्रितम प्रधानले ०३५ मा स्थानीय खुकुरी क्लबमा आबद्ध गराए । भैरहवा भन्सार कार्यालयपछाडि ठूलो चौर थियो । हामी त्यहीं खेल्थ्यौं, उनले भने, हरेक शनिबार मैदान सफाइ गरिन्थ्यो । गोबर र पानीले पिच लिप्ने काम हुन्थ्यो । पिच बनाएपछि खेल्न पाइन्थ्यो । थापाले खुकुरी क्लबबाट जिल्ला, क्षेत्र, अञ्चल हुँदै राष्ट्रिय प्रतियोगिता खेले । ०४० मा पोखरामा भएको दोस्रो राष्ट्रिय खेलकुदबाट जमेका उनी ०४२ मा वीरगन्जमा भएको दोस्रो राष्ट्रिय खेलकुदमा तत्कालीन लुम्बिनी अञ्चलको टिमबाट सहभागी थिए । दोस्रो राष्ट्रिय खेलकुदका क्रममा पटकपटक अम्पायरले गलत निर्णय लिएपछि आफ्ना टिम कप्तान र व्यवस्थापकले नखेल्ने निर्णय लिएको उनी सुनाउँछन् । करियरको सुरुवात भएकाले हामीले खेलौं भन्यौं, उनले भने, सिनियर खेलाडी पछि हटेपछि अन्ततः हामीले पनि मैदान छाड्यौं । अम्पायरको निर्णय नमानेको भन्दै अर्को दिन गोरखापत्र दैनिकमा दुई वर्षसम्म लुम्बिनी अञ्चललाई प्रतियोगितामा सहभागी हुन प्रतिबन्ध लगाएको सूचना प्रकाशित भएको थियो । तर, ०४६ मा रूपन्देहीमा भएको राष्ट्रिय क्रिकेटमा थापाको कप्तानीमा लुम्बिनी अञ्चलले कांस्य पदक जितेयता पछाडि फर्कनुपरेन । ०५४ मा राष्ट्रिय खेलकुद परिषद्को प्रशिक्षकमा नाम निस्केपछि ०६० सम्म विभिन्न जिल्लामा पुगेर खेलाडीलाई प्रशिक्षण दिन लागे । त्यसयता उनी सबैका गुरु बने ।उनकै प्रशिक्षणमा नेपाली महिला राष्ट्रिय टोली पहिलो पटक अन्तर्राष्ट्रिय क्रिकेटमा ओर्लिएको थियो । २००७ मा मलेसियामा यो अवसरमा महिला टोलीले एसीसी वुमन्स प्रतियोगिताको फाइनलमा पुग्दै इतिहास बनायो । सन् २००४ देखि २०१७ सम्म विभिन्न चरणमा राष्ट्रिय महिला र पुरुष टिम उनीबाटै प्रशिक्षित भयो । ०७६ मा अवकाश पाएपछि ६२ वर्षीय थापा सहायक पिच क्युरेटरका रूपमा भैरहवास्थित सिद्धार्थ रंगशालामै खटिएका छन् । उनको दोस्रो पुस्ता पनि क्रिकेटमै छ । छोरा अन्तिम थापा क्रिकेट खेलाडी बने । पिता प्रशिक्षक भएकाले अन्तिमले ब्याटबलका लागि भौंतारिनुपरेन । पहिलेजस्तो घाँसे मैदानमा खेल्नुपरेन । नेपाली टोली लिएर विदेश गएर फर्किंदा पिताले ल्याइदिने बल, ब्याटले खेल निखार्न पाए । बुबाकै प्रशिक्षणमा खेले । नेपालका तर्फबाट १५, १७ र १९ वर्षमुनिका अन्तर्राष्ट्रिय प्रतियोगिता खेलेका अन्तिमले अहिले प्रशिक्षक लेभल१ को कोर्स पूरा गरेका छन् । अन्तिमलाई मजस्तै प्रशिक्षककै रूपमा देख्न चाहन्छु, जंगबहादुरले भने, बुबाछोराको जीवन क्रिकेटमै बितिरहेको छ । सिद्धार्थनगर३ का ७६ वर्षीय तिलक कोइरालाको क्रिकेटमा थापाको जस्तै लगाव थियो । विद्यालय तहबाटै भारतमा अध्ययन गरेका कोइरालाले त्यहीँ क्रिकेट सिक्ने अवसर पाए । बिदामा भैरहवा आएका बेला साथीभाइसित खेल्थे । भारतमा क्रिकेटको चहलपहल बढी थियो, उनले भने, भारतमा सिकेकाले नेपालमा राम्रो प्रदर्शन गर्न सक्यौं । ०३५ मा मुलुक फर्किएका उनी ०३७ मा लुम्बिनी अञ्चल टिमका कप्तान बने । ०३९ पछि क्रिकेटमा भविष्य नदेखेपछि ब्याडमिन्टनमा होमिए । अहिले त खेलाडीका लागि सेवासुविधा र तालिम छ । हामीले त आफैं सिक्यौं, खेल्यौं र महत्त्व नपाएपछि छाड्यौं, उनले भने, त्यतिबेला नयाँ ब्याट र ड्युज बल हुन्थेन, टेनिस बल खेल्थ्यौं । आफैं पैसा जम्मा गरेर प्रतियोगिता खेल्न गएको सम्झँदै खेलाडीलाई प्रोत्साहन नहुँदा पलायन हुने क्रम नरोकिएको उनले बताए । सिद्धार्थनगर३ का ५६ वर्षीय अनुप थापा १४ वर्षको उमेरसम्म भैरहवाका विभिन्न चौरमा साथीसित फुटबल र क्रिकेट खेल्थे । ०४० मा पोखरामा आयोजित राष्ट्रिय खेलकुदमा लुम्बिनीबाट सहभागी भएका उनको क्रिकेटमा लगन बढ्यो । बेलहियास्थित खुकुरी क्लबबाट खेल्न थालेका उनले क्रिकेटमा अल राउन्ड प्रदर्शन गर्न थाले । ०४२ मा वीरगन्जमा दोस्रो राष्ट्रिय खेलकुदमा भाग लिने क्रममा मैदान छाडेको अभियोगमा उनी पनि दुईवर्षे प्रतिबन्धमा परे । प्रतिबन्धपछि बल्ल खेल्न नपाउँदाको पीडा बुझें, उनले भने, त्यही अवधिमा अभ्यासमा जोड दिएँ । ०४६ मा भैरहवामै राष्ट्रिय खेलमा सहभागी हुँदा चार खेलमा ८ विकेट लिएर उनी उत्कृष्ट बलर घोषित भए । त्यसै वर्ष राष्ट्रिय टिममा छनोट भएपछि उनलाई भैरहवाको पहिलो अन्तर्राष्ट्रिय खेलाडी बनायो । नेपाल र भारतको टोलीबीचको खेलमा अन्तर्राष्ट्रिय डेब्युको अवसर पाए । लामो समय खेले पनि आर्थिक अवस्थामा परिवर्तन नआएपछि खेलेर मात्र जीवन चल्दैन भन्ने सोचले बिदेसिन पुगेको उनी सुनाउँछन् । उनका दाइको म्यानपावर कम्पनी थियो । दाइले धेरै जनालाई विदेश पठाएको देखेपछि परिवारबाट अनुपलाई दबाब पर्यो । ०५० मा दक्षिण कोरिया गए । कोरियाबाट पाँच वर्षपछि फर्किएका उनमा क्रिकेट मोह कायमै थियो । भैरहवा आएपछि बेलहियास्थित एक विद्यालयमा सञ्चालन भएको क्लोज क्याम्पमा खेल देखाउने मौका पाए । सँगै खेल्ने दाइ, साथीभाइ थिए, उनीहरूले खेलमा फर्किन सुझाव दिए, उनले भने, मेरो प्रदर्शन देखेपछि पुनः टिममा परें । भर्खर विदेशबाट फर्किएको खेलाडीलाई छनोट गरियो भनेर आफ्नो चर्को विरोध भएको उनी सम्झिन्छन् । ०५४ मा नेपालगन्जमा भएको राष्ट्रिय खेलकुदबाट क्रिकेटमा उनले पुनरागमन गरे । ३५ वर्षमा खेलाडीको रूपमा संन्यास लिएपछि दुई कार्यकाल क्रिकेट संघको केन्द्रीय सदस्य पनि भए । त्यस्तै भारतमै क्रिकेट सिकेर फर्किएका रूपन्देहीको ओमसतिया१ का ५३ वर्षीय सञ्जय गुरुङ र सत्यजित सरकार अहिले क्रिकेटका अन्तर्राष्ट्रिय अम्पायर छन् । अध्ययनका लागि भारत पुगेका बेला त्यहाँ क्रिकेट खेल्न थाले । भारतमा अन्तरकलेज, ए डिभिजन लिग प्रतियोगितामा भाग लिए । फर्किएपछि ०४६ मा भैरहवास्थित तिरुपति क्रिकेट क्लबमा आबद्ध भए । ०५३ बाट रूपन्देही क्रिकेट संघमा आबद्ध उनी अहिले जिल्ला र प्रदेश क्रिकेट संघका पनि सचिव छन् । गुरुङ ०५१ मा धनगढी, ०५३ मा वीरगन्जमा भएको राष्ट्रिय खेलमा सहभागी भएका थिए । ०५३ मा मलेसियामा भएको एसीसी ट्रफीमा खेल्दा उनीसँगै जिल्लाका वसन्त शाही, राजु खड्का र जगत टमाटा पनि थिए । मलेसियामा बंगलादेश, ब्रुनाई र जापानविरुद्ध मैदानमा उत्रेका थिए । ०५४ मा मोटरसाइकल दुर्घटनामा परेर घुँडामा चोट लागेपछि चिकित्सकले नखेल्न सुझाव दिए । त्यसलगत्तै अम्पायरिङ अभ्यास थालेको गुरुङले बताए । २००५ मा अम्पायरिङ कोर्स गरेका उनले २००८ मा अम्पायरको लेभल२ कोर्स पास गरेका थिए । २००९ मा सिंगापुरमा आईसीसी डिभिजन लिग र यूएईमा एसीसी ट्रफी, २०११ मा थाइल्यान्डमा एसीसी यू१९ ट्रफी, २०१९ मा थाइल्यान्डमै आईसीसी एसिया क्वालिफायर र यसै वर्ष उनले यूएई र ओमानबीचको एकदिवसीय खेल सञ्चालन गर्ने मौका पाए । नेपाल पहिलोपल्ट अन्तर्राष्ट्रिय प्रतियोगितामा भाग लिन जाँदा रूपन्देहीका ४ खेलाडी टिममा थिए, उनले भने, त्यो सिलसिला अहिलेसम्म जारी नै छ । उमेर समूह वा सिनियरजुनियर अन्तर्राष्ट्रिय प्रतियोगितामा जिल्लाबाट निरन्तर प्रतिनिधित्व देख्न पाउनु खुसीको विषय भएको उनले बताए । संयोग के छ भने यही भदौ १३ गतेदेखि सुरु हुने एसिया कप खेल्न पाकिस्तानको कराँची पुगेको नेपाली टोलीमा पनि भैरहवा क्षेत्रका रोहित पौडेल, कुशल भुर्तेल, कुशल मल्ल र श्याम ढकाल छन् । रोहित नवलपरासी बर्दघाटका हुन् भने अन्य भैरहवाकै रहेका छन् । एक समय नेपाली टोलीको बलिङ लाइनअपका प्रमुख आधार रहेका चार स्पिनर शक्ति गौचन, वसन्त रेग्मी, राहुल विक र सागर पुन सबै यही क्षेत्रका हुन् । यसरी हेर्दा रूपन्देही र भैरहवा तीन दशकयता नेपाली क्रिकेटको उर्वर भूमिका रूपमा रहँदै आएको छ । त्यस्तै रूपन्देहीबाट खेलेका खेलाडीको लामो सूचीमा प्रशान्तविक्रम मल्लको नाम अग्रपंक्तिमा आउँछ । क्यानका केन्द्रीय सदस्य रहेका मल्ल ०५१ बाट जिल्ला टिममै छनोट भएर खेल्न थालेका हुन् । उनले मामाले क्रिकेट खेलेको देखेर आफूले पनि सिकेको बताए । २० वर्षको उमेरमा ०५३ सालमा भैरहवामा मेलबर्न क्रिकेट क्लब (एमसीसी) गठन गरेर खेल्न थाले । युवाको जमात थियो, अस्ट्रेलियाको मेलबर्न रंगशाला हाम्रा लागि ठूलो महत्त्वको थियो, उनले भने, मेलबर्न नाम सुनेको र टीभीमा हेरेका आधारमा क्लबको नाम पनि त्यही राख्यौं । ०५३ मा क्रिकेट संघको तदर्थ समिति गठन हुँदा मल्ल संस्थापक सहसचिव बने । समिति दर्ता भएपछि राजीनामा दिएर मल्ल पुनः खेल्न थाले । ०५९ मा क्रिकेटबाट संन्यास लिएपछि मल्ल जिल्ला संघमा सक्रिय भएका हुन् । ०६१ देखि चार कार्यकाल संघको जिल्ला अध्यक्ष बनेका उनले जिल्लामा ५० ओभरको लिग खेलाउन सुरु गरेका थिए । नेपाली क्रिकेटले बिर्सनै नसक्ने र गर्व गर्न लायक खेलाडी हुन्, रूपन्देहीका शक्ति गौचन । गौचनका बुबा भारतीय सेनामा कार्यरत थिए । शक्तिको बाल्यकाल पनि भारतमै बित्यो । भारत क्रिकेटको खानी भएको देश हो, शक्तिले भने, ६७ वर्षको उमेरदेखि नै खेल्न थालेको हुँ । त्यसबेला आमाले लुगा धुन बनाएको कपडा पिट्ने मुङ्ग्रोलाई ब्याट बनाएर खेलेको स्मृति उनले ताजा गरे । लखनऊमा बस्दा ब्याट किनिदिन जिद्दी गरेपछि बुबाले परीक्षामा राम्रो अंक ल्याए किनिदिने भन्नुभएको थियो, उनले भने, ७ वर्षको हुँदा बुबासँग किताब किन्न गएका बेला जिद्दी गरेपछि ब्याट र टेनिस बल पाएँ । ब्याट र बल पाएपछि बाटोभरि खेल्दै घर पुगेको क्षण अविस्मरणीय रहेको उनले सुनाए । बुबालाई बलिङ गर्न लगाएर जंगलको बाटो क्रिकेट खेलेर पार गरें, उनले भने, धेरै खुसी भएँ, ब्याट छोड्दै नछोडी सँगै राख्ने, हेरिरहने गर्थें । उनले ३ कक्षासम्म भारतीय सैनिक विद्यालय गोरखपुरमै पढे । त्यसपछि उनको क्रिकेट यात्रा सुरु भयो । नेपाल आएपछि राष्ट्रिय टिमबाट खेल्ने अवसर पाएका गौचनले सन् २००१ मा १७ वर्षमुनिको विश्वकप र सन् २००२ मा १९ वर्षमुनिको विश्वकप खेलेका थिए । सन् २००२ मा सिनियर टिममा स्थान बनाएका गौचनले २०१८ मा नेपालको पहिलो एकदिवसीय अन्तर्राष्ट्रिय खेलसँग नेदरल्यान्ड्सको एमस्ट्राडमबाट राष्ट्रिय टोलीको यात्रा टुंग्याए । अवकाशपछि अहिले ओमसतिया२ स्थित घरमा स्टार क्रिकेट एकेडेमी चलाएका छन् । बुटवलको न्यु होराइजन विद्यालयमा प्रशिक्षक छन् । विद्यालयले प्रशिक्षक नराखेको भए म विदेशमा हुन्थें, उनले भने, क्रिकेटमा योगदान दिनकै लागि म छु जस्तो लाग्छ । उनले क्रिकेट सिकाएका सुशान्त भारी, निर्मल थापा, सौरभ खनाल, सन्दीप सुनार, प्रकाश केसी, नूरध्वज सेनले अन्तर्राष्ट्रिय स्तरका क्रिकेट प्रतियोगितामा नेपालका तर्फबाट प्रतिनिधित्व गरिसकेका छन् । हाल राष्ट्रिय टिमका प्रभावशाली खेलाडी कुशल मल्ल उनकै प्रशिक्षणमा हुर्केका हुन् । ग्रासरुट बाट पर्याप्त तालिम पाएमा खेलाडीको जीवन सफल हुने उनको भनाइ छ । हाम्रो पालामा पर्सि म्याच हुँदा आज टिम छानिन्थ्यो, उनले भने, त्यो अवस्थामा अहिले पनि खासै परिवर्तन आएको छैन । यतिबेला रूपन्देही र त्यस आसपासका जिल्लामा क्रिकेटमय माहोल छ । टोलटोलदेखि विद्यालयहरूका पनि आआफ्नै टिम छन् । रूपन्देहीका केही निजी विद्यालयले क्रिकेट टिम नै बनाएर खेलाइरहेका छन् । प्रशिक्षकसमेत राखेर उनीहरूले छात्रछात्रालाई क्रिकेट सिकाइरहेका छन् । जिल्लामा प्रत्येक वर्ष विद्यालयस्तरीय प्रतियोगिता हुन्छन् । जिल्ला लिगमा विद्यालयका टिम सहभागी हुन्छन् । विद्यालयको यस्तै क्रिकेट वातावरणले तिलोत्तमा५ का २६ वर्षीय कुशल भुर्तेललाई क्रिकेटर बनायो । जिल्लास्तरीय छनोट पार गरेर खेल्न सुरु गरेका उनी नेपाललाई विश्वकप छनोट र एसिया कपसम्म पुर्याउने महत्त्वपूर्ण खेलाडी हुन् । २०१४ तिर राष्ट्रिय र अन्तर्राष्ट्रिय प्रतियोगितामा सहभागी भएर जिल्ला फर्किरहेका स्टार क्रिकेटर शक्ति गौचन, सागर पुनलगायतलाई स्वागत गर्न भैरहवा विमानस्थल पुगेको सम्झनाले उनी रोमाञ्चित हुन्छन् । मैले खेलेर फर्केपछि पनि स्वागत गर्नेको यस्तै लर्को होस् भन्ने चाहन्थें, उनले भने, अहिले मेरो चाहना पूरा भइरहेको छ । भुर्तेल क्रिकेटमा विद्यालय तहमै सिकाइ जरुरी रहेको बताउँछन् । रूपन्देही क्रिकेट संघका अनुसार जिल्लामा अहिले पुराना र नयाँ गरेर ६६ जना राष्ट्रिय खेलाडी छन् । चार जना क्रिकेट प्रशिक्षक र चार जना अम्पायर रहेका छन् । रूपन्देही क्रिकेट संघका पूर्वअध्यक्ष प्रेमकुमार सेन्चुरीका अनुसार सुरुमा भैरहवामा क्रिकेट खेलेको देखेर स्थानीय छक्क पर्थे । केही वर्ष हिलो, धूलोमा सिक्यौं, सेन्चुरीले भने, ०४० बाट छपियामा प्रतियोगिता आयोजना हुन थाल्यो । उक्त खेल हेरेपछि क्रिकेटप्रेमी सेन्चुरी, ऋषिकेश अग्रवाल र विजय शर्माले भैरहवामा क्रिकेट विकासको योजना बनाए । सुनचाँदी व्यवसायी सेन्चुरीले साथीहरूसित मिलेर भैरहवामा ०४८ देखि स्वर्णकार कप सुरुवात गरे । शान्तिनगरस्थित तत्कालीन क्षेत्रीय प्रहरी कार्यालयको मैदानमा उक्त प्रतियोगिता लगातार ५ वर्षसम्म चल्यो । भैरहवा क्षेत्रका खेलाडीलाई भाग लिन बोलाइन्थ्यो, सेन्चुरीले भने, त्यसबेला स्थानीय तारानन्द बर्माले चाँदीको कप पुरस्कार सौजन्य गरेका थिए । सेन्चुरी आफैं खेलाडी थिएनन् तर छोरा सुनीललाई क्रिकेट खेल्न प्रेरणा दिए ।"
महिला क्रिकेटर पनि उत्तिकै,"रूपन्देहीका विद्यालय र विभिन्न एकेडेमीमा अहिले पुरुषसरह महिला क्रिकेटर पनि अभ्यासमा सक्रिय देखिन्छन् । पछिल्लो समय राष्ट्रिय महिला टिममा जिल्लाका खेलाडीको उपस्थिति बाक्लो बनेको छ । क्रिकेटको जग भैरहवाकी ४२ वर्षीया नीतु थापा नेपाली महिला राष्ट्रिय क्रिकेट टोलीको पहिलो पुस्ताकी खेलाडी हुन् । २००७ मा नेपाली महिला क्रिकेट टोलीलाई मलेसियामा खेल्न पठाउने निर्णय भयो । काठमाडौंमा भएको छनोट प्रतियोगितामा सिद्धार्थनगर१ की नीतुले पनि सहभागी भएर राष्ट्रिय टोलीको ढोका खोलिन् । दोस्रो पटक २००९ मा उपकप्तान बनेर उनी मलेसियामै एसीसी वुमन्स कप खेल्न पुगिन् । क्रिकेट खेल्न छोडेपछि लामो समय अमेरिका बसेर फर्किएकी उनी १० महिनादेखि भैरहवामै छिन् । नेपाली क्रिकेटको भविष्य यत्तिको होला भन्ने सोचेकी थिइनँ, उनले भनिन्, म बिदेसिएँ, नेपालमा क्रिकेट फस्टायो । भारतीय सेनामा कार्यरत बुबासित उनले भारतका विभिन्न स्थान पुग्ने क्रममा सिलोङमा पहिलो पटक क्रिकेट खेलेको बताइन् । त्यहाँ खेल्न सिकेकी उनी भैरहवा आएलगत्तै राष्ट्रिय टिममा छनोट भएको बताइन् । नेपाली महिला टिममा उनी अलराउन्डर भूमिकामा थिइन् । अहिले पनि रूपन्देही क्रिकेट संघलाई सल्लाह लिन्छु, उनले भनिन्, रगतमा क्रिकेट छ, आफूले खेल्न छाडे पनि नयाँ पुस्तालाई सिकाउने धोको छ । पछिल्लो समय जिल्लाबाट राष्ट्रियस्तरमा पुगेका नयाँ खेलाडीले उत्कृष्ट प्रदर्शन गरिरहेका छन् । यहीँ क्रिकेट सिकेकी बुटवल उपमहानगर३ की कृतिका मरासिनी राष्ट्रिय महिला टिमकी सदस्य छिन् । उनले २०२२ मा नेपाली यू१९ टिमको कप्तानी सम्हालेकी थिइन् । यसै वर्ष उनलाई राष्ट्रिय टोलीबाट मलेसिया र हङकङमा आयोजना भएका वुमन्स इमर्जिङ टिम र एसिया कपमा खेल्ने मौका मिल्यो । मैले रुचिले क्रिकेट खेलेकी थिइनँ, अवसर पाएपछि राम्रो प्रदर्शन गरें, उनले भनिन्, अहिले खेलाडी बढिरहेको देख्दा खुसी लागेको छ । नयाँ खेलाडीले धेरै सिक्ने अवसर पाएकाले स्तरीय प्रदर्शन गरिरहेको उनले बताइन् । रूपन्देही क्रिकेट संघका अनुसार जिल्लाबाट ११ जनाले राष्ट्रिय टिमबाट खेलिसकेका छन् ।"
राजसंस्थाकै एजेन्डामा फर्किए कमल थापा,"(काठमाडौं)कमल थापा नेतृत्वको राप्रपा नेपालले आफ्नो मूल मुद्दा पुनः संवैधानिक राजसंस्था हुने निर्णय गरेको छ । पार्टीको बिहीबार र शुक्रबार सम्पन्न केन्द्रीय समिति बैठकले यस्तो निर्णय गरेको हो । २०६३ मा गणतन्त्र स्थापना हुँदा राजतन्त्र पुनःस्थापनालाई मूल मुद्दा बनाएका थापाले २०७८ फागुनमा राप्रपासँगै राजतन्त्रको मुद्दा छाडेका थिए । राप्रपाको २०७८ मंसिरमा सम्पन्न महाधिवेशनमा राजेन्द्र लिङ्देनसँग अध्यक्षमा पराजित भएपछि थापाले राप्रपा मात्र त्यागेनन्, डेढ दशकदेखि बोक्दै आएको संवैधानिक राजतन्त्रको मुद्दा पनि छोडे । उनले आफ्नो पराजयमा निर्मल निवास (पूर्वराजा ज्ञानेन्द्र) को हात रहेको आरोप सार्वजनिक रूपमै लगाए । २०७८ फागुनमा अध्यक्षबाट लाक्पा तामाङलाई राजीनामा गर्न लगाएर राप्रपा नेपालको नेतृत्व लिएयता उनी न राजावादी, न गणतन्त्रवादी देखिएका थिए । पार्टी विधानमा आदर्श पुरुषका रूपमा पृथ्वीनारायण शाहलाई सम्मान गर्ने र उनीबाट प्रतिपादित दिव्य उपदेश लाई मार्गदर्शक सिद्धान्तका रूपमा ग्रहण गर्ने उल्लेख छ । शनिबार सम्पन्न केन्द्रीय समिति बैठकबाट थापाले पार्टीलाई संवैधानिक राजतन्त्रकै एजेन्डामा फर्काएका छन् ।२०७८ पछि विशिष्ट परिस्थितिमा पुनर्जागृत राप्रपा नेपालले राजसंस्था पुनःस्थापनालाई पार्टीको कार्यनीति बनाएन, केन्द्रीय समिति बैठकपछि आयोजित पत्रकार सम्मेलनमा थापाले भने, राप्रपा नेपालको मूलभूत विचार संवैधानिक राजसंस्थासहित प्रजातन्त्र हुनेछ, राजसंस्था पुनःस्थापना पार्टीको कार्यनीति हुनेछ । राजसंस्थामा फर्किने घोषणा गर्दा स्वागतमा नेताकार्यकर्ताले ताली बजाउँदै हुटिङ गरेका थिए ।थापाले राप्रपा नेपाललाई छोडिसकेको संवैधानिक राजतन्त्रको लिक मा हिँडाउनुको पहिलो कारण उक्त एजेन्डा छोड्दा भोग्नुपरेको राजनीतिक परिणाम हो । २०६२६३ को जनआन्दोलनले गणतन्त्र स्थापना गरेपछि थापाले राजतन्त्र पुनःस्थापनाको मुद्दा सशक्त रूपमा उठाएका थिए । उनले २०६३ मा राजासहित प्रजातन्त्र को मूल विचारसहित राप्रपा नेपाल स्थापना गरेका थिए । पहिलो संविधानसभा निर्वाचनमा उनको पार्टीले समानुपातिकतर्फ २५ सिट पाएको थियो तर पछिल्लो पटक राजतन्त्रको एजेन्डा छोड्दा उनले नराम्रो परिणाम व्यहोर्नुपर्यो । २०७९ मंसिरमा भएको संघतर्फको संसदीय निर्वाचनमा उनको पार्टीले देशभरबाट मुस्किलले ११ हजार भोट पायो । राप्रपा नेपालबाट चुनाव जित्न कठिन हुने देखिएपछि उनी स्वयं मकवानपुर१ मा एमालेको सूर्य चिह्न लिएर चुनावमा उठेका थिए तर राप्रपाका दीपक सिंहसँग पराजित हुनुपर्यो । घोषणापत्रमै अभिभावकीय संस्थाका रूपमा राजसंस्था बोकेर जनतामाझ गएको राप्रपा भने १४ सिटसहित राष्ट्रिय पार्टी बन्यो । राप्रपा नेपालका महामन्त्री राजाराम बर्तौलाले यीलगायत अन्य कारणले पार्टीलाई राजसंस्थाको एजेन्डामा फर्काएको बताउँछन् । हाम्रो राजसंस्थाप्रतिको सम्मान कायमै थियो तर विचार र कार्यनीति थिएन, उनले भने, देशको अवस्था र समयको मागअनुसार अहिले संवैधानिक राजसंस्थामा जाने निर्णय गरिएको हो ।उनका अनुसार पार्टीले राजसंस्थाबारे पुनर्विचार गर्न उपाध्यक्ष विष्णु भण्डारीको संयोजकत्वमा ७ सदस्यीय कार्यदल बनाएको थियो । कार्यदलले बुझाएको प्रतिवेदनका आधारमा केन्द्रीय समिति बैठकले संवैधानिक राजसंस्थालाई मूल विचारका रूपमा अंगीकार गर्ने निर्णय गरेको उनले बताए । अब विधानको प्रस्तावनामै संवैधानिक राजसंस्था स्थापनालाई समावेश गरिनेछ, उनले भने ।लिङ्देन नेतृत्वको राप्रपाभित्र पछिल्लो समय देखिएको विवादले पनि राप्रपा नेपाललाई राजसंस्थामा फर्काउन पृष्ठभूमि तयार गरेको राप्रपा नेताहरूको भनाइ छ । साउन अन्तिम साता लिङ्देनलाई आमन्त्रण नगरीकनै पूर्वप्रधानमन्त्री लोकेन्द्रबहादुर चन्दको लोकन्थलीस्थित निवासमा असन्तुष्टहरूको भेला भएको थियो । प्रकाशचन्द्र लोहनी अध्यक्ष रहेको निर्देशन समितिका सदस्यहरू सहभागी भेलाप्रति संस्थापन पक्षले असन्तुष्टि व्यक्त गरेको थियो । राजसंस्थाको लाइन लिएमा राप्रपाको विवादभित्र खेलेर पुनः शक्ति आर्जन गर्न सकिन्छ कि भन्ने कमल थापाजीको बुझाइ हुन सक्छ, राप्रपाका एक नेताले भने, शक्तिमा आउनका लागि जतिबेला जस्तोसुकै नीति लिने उहाँको विगतले राप्रपाभित्र पनि एकखाले हलचल ल्याएको छ । दुइटै पार्टीको मूलनीति राजसंस्था भएपछि राप्रपाका असन्तुष्ट नेताकार्यकर्तालाई आकर्षित गर्न सघाउने उनले बताए ।राप्रपा नेपालका महामन्त्री बर्तौला पनि राप्रपासहित नीति, विचार र सिद्धान्त मिल्ने अन्य पार्टीबीच एकताको सम्भावनालाई नकार्न नसकिने बताउँछन् । राप्रपासँग एकता गर्न हतार नगर्ने तर रिजिट पनि नहुने उनको भनाइ छ । राजसंस्था पुनःस्थापनाका लागि सडक आन्दोलन गर्नुपर्ने हाम्रो न्यूनतम सर्त हो, यसमा सहमत हुने जोकोहीसँग कार्यगत एकता र पार्टी एकता सम्भव छ ।राप्रपाका महामन्त्री धवलशमशेर जबराले राप्रपा नेपाल राजसंस्थाको एजेन्डामा पुनः फर्किनु स्वागतयोग्य रहेको बताए । पार्टी एकीकरणको सम्भावना भए पनि अहिले छलफल नभएको उनले बताए । राप्रपा नेपालमात्र होइन, हामी पनि राजसंस्था स्थापनाका लागि सडक आन्दोलनमा जान तयार छौं, यसको परिस्थिति निर्माण हुँदै छ, उनले भने ।राजसंस्थाको एजेन्डा धारण गरेसँगै राजसंस्था पुनःस्थापनाका लागि सडक आन्दोलन गर्ने राप्रपा नेपालको आक्रामक योजनाले पछिल्लो राजनीतिक घटनाक्रममा पूर्वराजा ज्ञानेन्द्र शाहको इन्ट्रेस्ट लाई इंगित गरेको छ । राप्रपाको अध्यक्षमा लिङ्देनलाई जिताउन चलखेल गरेको आरोप खेपेका शाह पछिल्लो समय उनीसँग असन्तुष्ट छन् । राजतन्त्र पुनःस्थापनाको मुद्दालाई सशक्त रूपमा, आवश्यक परे सडकमै उत्रेर बुलन्द बनाउनुपर्ने पूर्वराजा शाहको चाहनामा लिङ्देन अघि बढ्न नसकेको राप्रपाका एक नेताले बताए । यो अवस्थामा राजसंस्थाको मुद्दा छोडिसकेका कमल थापाजी सडक आन्दोलनमै जान कसरी अग्रसर हुनुभयो ? उनले भने, यसमा कतै पूर्वराजाको सल्लाह र निर्देशन छ कि भन्ने हाम्रो अनुमान छ । राप्रपा नेपालका महामन्त्री बर्तौला भने पूर्वराजाको सल्लाह वा कसैको निर्देशनमा पार्टी राजसंस्थाको मुद्दामा नफर्किएको बताउँछन् । देशको स्वाधीनतामा गम्भीर वैदेशिक चलखेल भएको, राष्ट्रपतिको भूमिका पनि दलीय व्यवहारभन्दा माथि उठ्न नसकेको र जनताले अभिभावकजस्तो साझा संस्थाको खोजी गरिरहेको परिस्थितिमा यस्तो निर्णय लिइएको उनले बताए ।"
हिरासतमै प्रहरीबाट बलात्कार,"(राजविराज)कर्तव्य ज्यान मुद्दामा हिरासतमा रहेकी एक महिलामाथि मुद्दा मिलाइदिने र जागिर लगाइदिने प्रलोभन देखाएर प्रहरी कार्यालयभित्रै जबर्जस्ती करणी भएको खुलेको छ । सप्तरीस्थित इलाका प्रहरी कार्यालय कञ्चनपुरको हिरासतमा रहेकी एक महिलालाई प्रहरी कार्यालयभित्रै जबर्जस्ती करणी भएको घटना प्रहरीले समेत लुकाएको पाइएको छ । २०७९ कात्तिक ६ मा पतिको हत्या गरेको आरोपमा प्रहरीले ती महिलासहित तीन जनालाई गत चैत ४ मा पक्राउ गरेको थियो । पक्राउ परेको दुई दिनपछि चैत ६ गते राति इलाका प्रहरीका डीएसपी दीपककुमार रायले कार्यालयभित्रै जबर्जस्ती करणी गरेको ती महिलाको आरोप छ । वैशाख ११ मा उनलाई प्रहरी हिरासतबाट जिल्ला कारागार सप्तरीमा पुर्पक्षका लागि थुनामा पठाइएको थियो । थुनामा पुगेको भोलिपल्टै अर्थात् वैशाख १२ मा पेट दुखेपछि उनलाई उपचारका लागि गजेन्द्रनारायण सिंह अस्पताल लगिएको थियो । हिंसामा परेका पीडितको उद्धार, उपचार, मनोपरामर्श र कानुनी उपचारको पहल गर्नका लागि अस्पतालभित्र स्थापना गरिएको एकद्वार संकट व्यवस्थापन केन्द्रमा ती महिलाले आफूमाथि प्रहरी कार्यालयभित्रै बलात्कार भएको बयानसमेत लेखाएकी थिइन् । कान्तिपुरलाई प्राप्त विवरणमा केन्द्रकी स्रोत व्यक्ति मनीषा सिम्खडाले रजिस्टरमा ती महिलाको बयान लेखेकी थिइन् तर त्यसबारे केन्द्रले प्रहरीमा केही उपलब्ध गराएन । स्रोत व्यक्ति सिम्खडाले पनि महिलाले हिरासतमा बलात्कार भएको बताएको स्विकारिन् । उनले भनिन्, मैले उपचारका लागि लिएर आएका प्रहरीलाई त यसबारे बताएँ तर उच्च प्रहरी अधिकृतसम्म कुरा लग्न सकिन । त्यो कमजोरी भयो । पीडित महिलाको बिरामी पुर्जामा पेट दुखेको र अढाई महिनादेखि महिनावारी नभएको उल्लेख छ । पीडितका अनुसार थुनामा रहेका बेला चैत ६ गते राति १२ बजे हाकिम साहेबले बोलाउनुभएको छ भन्दै एक प्रहरीले उनलाई डीएसपीको कोठामा लगेका थिए । सप्तरी जिल्ला कारागारमा रहेकी ती महिलाले आफूलाई कुटपिट गरी निर्वस्त्र पारेर जबर्जस्ती करणी गरेको आरोप लगाएकी छन् । उनका अनुसार यस्तो क्रम दोस्रो पटक पनि भएको थियो । डीएसपीले मुद्दाबाट मुक्त गराएर जागिरसमेत लगाइदिने प्रलोभन दिएको उनले बताइन् । करणीपश्चात् यो कुरा बाहिर ल्याए २० वर्षसम्म जेलमा सडाइदिने धम्की दिने र नभने मुद्दाबाट मुक्त गराई जागिरसमेत लगाइदिने प्रलोभन दियो, सप्तरी कारागारमा रहेकी उनले शुक्रबार कान्तिपुरसँग भनिन्, प्रहरी कार्यालयमा मेरो अस्मिता लुटिँदा पनि कसैलाई भन्ने अवस्था थिएन । उक्त घटनापछि म मानसिक तनावमा छु ।घटनाको पाँच महिनापछि पीडित महिलाका कानुन व्यवसायी र परिवार बिहीबार इलाका प्रहरी कार्यालय कञ्चनपुरका डीएसपी र एक असईविरुद्ध जबर्जस्ती करणी आरोपको जाहेरी लिएर जिल्ला प्रहरी सप्तरी पुगेका थिए । तर प्रहरीले जाहेरी दर्ता नगरी उनीहरूलाई फर्काइदिएको छ । घटनाका आरोपी इलाका प्रहरी कार्यालय कञ्चनपुरका डीएसपी दीपककुमार रायले आफूमाथि लागेको आरोप निराधार भएको दाबी गरे । अहिले तालिममा रहेको बताउँदै उनले फोन सम्पर्कमा भने, हामी आफैं कानुन कार्यान्वयन गर्ने मान्छे, कहाँ त्यस्तो गर्न मिल्छ ? सप्तरीका प्रहरी प्रमुख एसपी नरेन्द्र कार्कीले उजुरी आएको स्विकार्दै आन्तरिक रूपमा छानबिन भइरहेको र त्यसपछि मात्र दर्ताका विषयमा केही हुने बताए ।"
क्याम्पस पढाउन अब लाइसेन्स,"(काठमाडौं)उच्च शैक्षिक संस्थाअन्तर्गतका विश्वविद्यालय, प्रतिष्ठान र क्याम्पसमा पठनपाठन गराउन अनुमतिपत्र (लाइसेन्स) लिनुपर्ने भएको छ । विश्वविद्यालय अनुदान आयोगले राष्ट्रिय योग्यता परीक्षण सञ्चालन निर्देशिका जारी गर्दै विश्वविद्यालय तथा उच्च शैक्षिक संस्थामा शिक्षण गर्नुपूर्व परीक्षा उत्तीर्ण गरी अनुमतिपत्र लिनुपर्ने व्यवस्था गरेको हो । विज्ञहरूको सुझावका आधारमा निर्देशिका जारी गरेर अनुमतिपत्र लिने व्यवस्था गर्न लागिएको आयोगका अध्यक्ष देवराज अधिकारीले बताए । उच्च शिक्षामा राष्ट्रिय योग्यता परीक्षण (निट) लागू गर्न आयोगले अर्थ मन्त्रालयसँग सहमति मागेको छ । मन्त्रालयबाट सहमति पाएलगत्तै परीक्षा सञ्चालन गरिने अधिकारीले बताए । विद्यालय तहमा शिक्षक बन्न हाल स्थायी अनुमतिपत्र लिनुपर्ने प्रावधान छ । शिक्षक सेवा आयोगले परीक्षा सञ्चालन र लाइसेन्स वितरणको काम गर्दै आएको छ । उच्च शिक्षाको हकमा आयोगले यस्तै व्यवस्था लागू गर्न लागेको हो । निर्धारित अनुमतिपत्र प्राप्त नगरी शिक्षण प्रशिक्षणमा संलग्न हुने व्यक्ति, विश्वविद्यालय र उच्च शैक्षिक संस्था (क्याम्पसकलेज) लाई आयोगले मान्यता नदिने निर्देशिकामा उल्लेख छ । हाल देशभरका विश्वविद्यालयमा करिब २० हजार अध्यापक छन् । आंगिक, सामुदायिक र निजी क्याम्पसका अध्यापकले पनि आयोगबाट मान्यता पाउन अनिवार्य लाइसेन्स लिएको हुनुपर्छ । लाइसेन्सका लागि आयोगले प्रत्येक वर्ष परीक्षा सञ्चालन गर्ने अध्यक्ष अधिकारीले बताए । निर्देशिकामा कम्तीमा ५५ प्रतिशत अंक वा ३० जीपीए प्राप्त गरी स्नातकोत्तर उपाधि प्राप्त व्यक्तिले मात्र लाइसेन्सका लागि आवेदन दिन सक्ने व्यवस्था गरिएको छ । विद्यावारिधि गरेकाको हकमा भने स्नातकोत्तरमा कम्तीमा ५० प्रतिशत अंक वा ३० जीपीए ल्याएको हुनुपर्नेछ । लाइसेन्सका लागि एक सय पूर्णाङ्कको परीक्षा सञ्चालन गर्ने र ५० प्रतिशत अंक प्राप्त गरे मात्र उच्च शिक्षामा अध्यापन गराउन योग्य मानिने निर्देशिकामा उल्लेख छ । एक सय पूर्णाङ्कमा विषयगत ज्ञानसम्बन्धी ५०, शिक्षण कौशलमा ३० र अनुसन्धान योजनामा २० पूर्णाङ्कको परीक्षा सञ्चालन गरिनेछ ।हाल स्थायी नियुक्ति लिई अध्यापन गराइराखेका अध्यापकलाई भने सम्बन्धित विश्वविद्यालयले उपलब्ध गराएको सूचीका आधारमा निश्चित प्रक्रिया पूरा गराएर मात्र अनुमतिपत्र दिइने आयोगले जनाएको छ । अस्थायी वा करार सेवामा कार्यरत शिक्षकलाई पनि निश्चित प्रक्रियाबाट अस्थायी अनुमतिपत्र उपलब्ध गराइनेछ । उक्त अस्थायी अनुमतिपत्र बढीमा ३ वर्षका लागि मात्रै कायम रहनेछ । तीन वर्षभित्र अस्थायी र करारमा कार्यरत अध्यापकले परीक्षा दिएर स्थायी अनुमतिपत्र लिनुपर्ने व्यवस्था गरिएको छ । अनुमतिपत्र प्राप्त गर्न नसक्ने शिक्षकलाई कुनै पनि विश्वविद्यालय तथा उच्च शैक्षिक संस्थामा शिक्षण, प्रशिक्षण र अनुसन्धान कार्यमा सहभागी गराउन पाइने छैन, निर्देशिकामा भनिएको छ । अनुपतिपत्र प्राप्त नगर्ने अध्यापकलाई काममा लगाए आयोगबाट उपलब्ध हुने सुविधा रोक्का राख्न सक्ने व्यवस्था गरिएको छ । छिमेकी मुलुक भारतमा समेत त्यहाँको विश्वविद्यालय अनुदान आयोगले सन् १९९० देखि सरकारी र निजी विश्वविद्यालयमा प्राध्यापन पेसामा संलग्नहरूलाई राष्ट्रिय योग्यता परीक्षण परीक्षामार्फत अनुमतिपत्र वितरण गर्दै आएको छ । नेपालमा पनि उच्च शिक्षाको अध्यापनमा लाइसेन्स लागू गर्नेबारे अध्ययन गर्न काठमाडौं विश्वविद्यालय शिक्षा संकायका डिन बालचन्द्र लुइँटेलको संयोजकत्वमा कार्यदल गठन भएको थियो । उच्च शिक्षाको प्राध्यापन पेसामा प्रवेश चाहने जनशक्तिको राष्ट्रिय योग्यता परीक्षण सञ्चालनका लागि सुझाव कार्यदल २०७९ को सिफारिसका आधारमा अनिवार्य अनुमतिपत्रको व्यवस्था लागू गर्न लागिएको अध्यक्ष अधिकारीले बताए । अनुमति प्राप्त गर्ने व्यवस्थाले उच्च शिक्षाको शिक्षण पेसामा संलग्न जनशक्तिलाई उत्कृष्ट नतिजा प्रदर्शन गर्न, गुणस्तरीय शिक्षामार्फत सिर्जनशील दक्ष, प्रतिस्पर्धी, उत्पादनशील र नवप्रवर्तनशील मानवस्रोतको विकास गर्न टेवा पुग्ने आयोगको जनाएको छ । हाल विश्वविद्यालय, प्रतिष्ठानमा सेवा आयोग र पदपूर्ति समितिबाट स्थायी अध्यापक चयन र नियुक्ति हुँदै आएको छ । आंशिक, करार र ज्यालादारीमा अध्यापक नियुक्ति गर्दा सिधै क्याम्पस, विभागले सेवा आयोग र पदपूर्ति समितिको विधि प्रक्रियाबिनै गर्दै आएका छन् । लुइँटेल कार्यदलले यस्तो अवस्थामा उच्च शिक्षामा राष्ट्रिय योग्यता परीक्षण गरी लाइसेन्स दिन उपयुक्त हुने सिफारिस आयोगलाई गरेको थियो । शिक्षा नीति २०७६ मा समेत उच्च शिक्षामा अध्यापन, प्राध्यापन र अनुसन्धान गर्न चाहने व्यक्तिको विज्ञताको लेखाजोखा गर्न राष्ट्रिय योग्यता परीक्षण प्रणाली लागू गर्ने उल्लेख छ । २०६७ सालमै प्राडा सुन्दर श्यामभक्त माथेमा संयोजकको कार्यदलले उच्च शिक्षामा उक्त प्रणाली लागू गर्न आयोगलाई सिफारिस गरे पनि हालसम्म कार्यान्वयन हुन सकेको छैन । २०७४ मा प्राडा त्रिरत्न बज्राचार्य संयोजकत्वको उच्च शिक्षा अध्ययन समितिले उक्त प्रणाली लागू नहुँदा विश्वविद्यालय र अन्तर्गतका निकायमा राजनीतिक दबाबका आधारमा शैक्षिक जनशक्ति आपूर्ति हुँदै आएको औंल्याएको थियो । न्यूनतम योग्यता परीक्षण नगरी उच्च शिक्षाको शिक्षकमा प्रवेश दिन नहुने उक्त समितिको निष्कर्ष छ । त्रिभुवनलगायत अधिकांश विश्वविद्यालयमा सेवा आयोग र पदपूर्ति समितिले नियमित अध्यापक चयन नगर्दा जनशक्ति अभाव हुने गरेको छ । जनशक्ति अभाव पूर्ति गर्न आंशिक र करारमा अध्यापक नियुक्ति गर्ने र तिनैलाई समयक्रममा आन्तरिक प्रतिस्पर्धाबाट स्थायीको प्रक्रियामा लैजाने परम्परा चल्दै आएको प्राध्यापकहरूको भनाइ छ ।"
विष्णुपुर गाउँपालिका अध्यक्ष अख्तियार नियन्त्रणमा,राजविराज (कास) सप्तरीको विष्णुपुर गाउँपालिकाका अध्यक्ष उमेशकुमार यादवलाई अख्तियार दुरुपयोग अनुसन्धान आयोगले घूससम्बन्धी विषयमा सोधपुछ र अनुसन्धानका लागि नियन्त्रणमा लिएको छ । पालिका अध्यक्ष यादवलाई बुधबार साँझ नियन्त्रणमा लिएको आयोगका प्रवक्ता भोला दाहालले जानकारी दिए । गत साउन ३१ मा सोलारसम्बन्धी एक योजनामा घूसका रूपमा २ लाख नगद र ३ लाखको चेक लिँदै गर्दा विष्णुपुर गाउँपालिकाका लेखापाल टेकनारायण यादव र कम्प्युटर अपरेटर वीरेन्द्र यादवलाई आयोगको टोलीले राजविराजस्थित गजेन्द्र चोकबाट नियन्त्रणमा लिएको थियो । सोही प्रकरणमा सोधपुछ र बयानका लागि पालिका अध्यक्ष यादवलाई नियन्त्रणमा लिइएको प्रवक्ता दाहालले बताए । अख्तियारले नियन्त्रणमा लिएपछि बिरामी परेका अध्यक्ष यादवलाई राजधानीकै अस्पतालमा उपचारका लागि भर्ना गरिएको छ । विष्णुपुर गाउँपालिकामै गत असार २४ मा कामै नभएको एउटा सडक योजनामा ७९ लाख ७८ हजार रुपैयाँ आफूखुसी भुक्तानी दिएको समेत खुलेको छ ।
दुई सयभन्दा बढीलाई ठगेर बेपत्ता,"पाँचथर (कास) भारतको पश्चिम बंगालस्थित राजगन्ज स्थायी ठेगाना भएका पंकज अग्रवालले पाँचथर, ताप्लेजुङ, इलाम, झापा र सुनसरीका दुई सयभन्दा धेरै सर्वसाधारण एवं व्यापारीलाई ठगेर बेपत्ता भएका छन् । झापाको बिर्तामोडमा पंकज चामल भण्डार नामको पसल सञ्चालन गर्दै आएका उनी व्यवसायीहरूबाट अलैंची र नगद लिएर एक महिनादेखि बेपत्ता भएका हुन् । उनी श्रीमती, बुबा, आमा र छोरीहरूसँग बिर्तामोडमा बस्दै आएका थिए । अग्रवाल सपरिवार एक महिना अघिदेखि बेपत्ता भएको भन्दै पीडितले प्रहरीमा उजुरी गरेका छन् । उनका बुबा भारतबाट आएर ५० वर्षदेखि बिर्तामोडमा व्यापार गर्दै आएका थिए । पंकजको नाममा झापाबाटै ०४०१६९१०९५३ नम्बरको नागरिकता जारी भएको छ ।पंकजलाई गोदाम राख्न घर भाडामा दिएका गनबहादुर तामाङका अनुसार बुबाकै पालादेखि स्थापित व्यवसायीको पहिचान बनाएका पंकज इलाम, सुनसरी, झापा र पाँचथरका ग्रामीण बजारसम्म घुमेर चामल व्यापार गर्थे । पाँचथरको घुर्बिसे पञ्चमीका व्यवसायी युद्वबहादुर बोहराका अनुसार बजार भाउभन्दा केही सस्तो र उधारो बेच्दै आएका उनी कारोबारीसँग ब्याज मराउनीमा चामल र तेलजस्ता खाद्य वस्तु दिन्थे । भाखा पुगेकै दिन साँवाब्याज उपलब्ध गराउने भएकाले कारोबारीको विश्वास जितेका उनी ठगेर हिँडे, बोहराले भने । आफूले अग्रवाललाई १० लाख रुपैयाँ नगद दिएको पनि उनले बताए । अग्रवालले पाँच जिल्लाका २ सयभन्दा धेरै व्यवसायीसँग न्यूनतम २५ हजारदेखि अधिकतम ८० लाख रुपैयाँसम्म ठगेर भागेको प्रहरीमा पीडितहरूले दिएको सापटी र ब्याज मराउनीमा लिएको उजुरीमा उल्लेख छ । उनले सबैगरी ८० करोडभन्दा धेरै रकम लिएर भागेको कारोबारीहरू बताउँछन् ।अग्रवालले पैसा दिँदा केही कारोबारीलाई कपाली तमसुक र केहीलाई भर्पाई गरिदिएका छन् । पीडितहरूले भएका सबै प्रमाण उजुरी पत्रसँगै संलग्न राखेका छन् । ठगीमा परेकामध्ये १७ जनाले बिहीबार जिल्ला प्रहरी पाँचथरमा सामूहिक निवेदन दिएका छन् । यसअघि अग्रवालबाट पीडित १३ जनाले इलाका प्रहरी कार्यालय बिर्तामोडमा निवेदन दिइसकेका छन् । उनले केही कारोबारीलाई भाखा पुगेका दिन पैसा निकाल्नु भन्दै दिएका चेकको खातामा रकम नभएको पीडितहरूले बताएका छन् । ब्याजको प्रलोभनकै कारण टाढाबाट आएका व्यापारीलाई कारोबारीले ठूलो परिमाणमा पैसा सापटी दिने, भरपर्दो कागज नबनाउने र भागिसकेपछि मात्रै प्रहरी प्रशासन गुहार्ने गरेका कारण ठगिने क्रम नरोकिएको पाँचथरका प्रहरी प्रमुख हरि खतिवडाले बताए ।"
हेलम्बुमेलम्चीमा बाढीपहिरोले क्षति,"(सिन्धुपाल्चोक)चार दिनयताको लगातार वर्षात् कारण इन्द्रावती र मेलम्चीमा आएको बाढीले मेलम्ची नगरपालिका, हेलम्बु र पाँचपोखरी थाङपाल गाउँपालिका क्षेत्रका तटीय भेगमा क्षति पुर्याएको छ । बिहीबार बेलुकीबाट उर्लिएको मेलम्चीले शुक्रबार हेलम्बु गाउँपालिका४ ग्याल्थुमस्थित सरस्वती माध्यमिक विद्यालयका चारवटा पक्की शौचालय र एक भान्साघर बगाएको छ । विद्यालयसहित ग्याल्थुम बजार क्षेत्रका ६ घर उच्च जोखिममा परेपछि स्थानीयलाई सुरक्षित स्थानमा सारिएको छ । विद्यालयको अन्य संरचनालाई जोखिममा पारेपछि पठपाठन ठप्प भएको छ, स्थानीयमा त्रास कायम छ, स्थानीय रामहरि लामिछानेले भने । नदीको तटीय क्षेत्रको मुख्य सडकका दर्जनौं स्थानमा बाढीपहिरोले तहसनहस बनाएपछि हेलम्बु र पाँचपोखरी थाङपाल जाने यातायात ठप्प छ । ्बाढीले हेलम्बुको किउल, चनौटे, ग्याल्थुम, मेलम्चीको तालामाराङ र पाँचपोखरी थाङपाल गाउँपालिकाको यांग्री, तिपेनीलगायत प्रभावित भएका छन् । हेलम्बु जोड्ने ग्याल्थुम, चनौटे, तालामाराङ, सिमखेतलगायत ठाउँमा बाढीले ५० मिटर कटान गरेपछि यहाँको गाउँदेखि बजार जोड्ने सडक अवरुद्ध छन् । हेलम्बुका अध्यक्ष निमाग्याल्जेन शेर्पाले दुई वर्षअघिको बाढीबाट बचेका नदी किनारका खेत, बस्तीलगायतका भौतिक संरचना दिनहुँजसो बगाइरहेको बताए । मेलम्चीघ्याङदेखि ग्याल्थुमसम्मका बाँकी ५० खण्डहर घर बगाएको उनको भनाइ छ । अहिले अवस्था धेरै जोखिमपूर्ण बनेको छ, दुई वर्षपछि तंग्रिँदै गरेको हेलम्बु बाढीले पुनः पहिलेकै अवस्था धकेल्ने खतरा छ, उनले भने । डेढ वर्ष लगाएर २० करोडमा बनेका नदी नियन्त्रणका तारजाली, पक्की पर्खाल र तटक्षेत्रमा लगाएका ढलान बगाएको छ । सडक र गोरेटो बगाएपछि मेलम्चीघ्याङ, तार्केघ्याङ, सेर्माथाङ, तिम्बु र नाकोतेका स्थानीय गाउँमै थुनिएका छन् । हेलम्बु र पाँचपोखरी थाङपाल जाने सडक बाढीपहिरोले बन्द भएपछि दुई पालिकाको केन्द्रबाट घर फर्कंदा मेलम्चीमै बास बस्नुपर्ने बाध्यता रहेको स्थानीय सानबहादुर तामाङले बताए । बर्खा लागेपछि यही पीर हुन्छ, बाटो थुनिएपछि मेलम्ची बजार बस्नुबाहेक विकल्प छैन, उनले भने ।त्यसैगरी मेलम्ची नगरपालिका११ कटुन्जे, बाह्रबिसे२ चालिसे, टाडबिसौना, कर्थलीजस्ता दर्जनौं गाउँमा तल्लो भाग भास्सिएर गएपछि बस्ती जोखिममा परेका छन् । विस्थापित परिवारलाई आपत्कालीन आश्रयस्थल र सुरक्षित स्थानमा टेन्टमा सारेर गाँसबासको व्यवस्थापन गरिएको जनप्रतिनिधिहरूले बताएका छन् ।"
"सरकारले स्टार्टअपका लागि माग्छ आवेदन, दिन्न कर्जा","(काठमाडौं)अभियान एग्रो प्रालिलाई स्टार्टअप कर्जा लिन मापदण्ड पुगेको र सोही वर्ष परिणाम आउने भनेर उद्योग विभागले जानकारी दिएको थियो । तर उक्त आर्थिक वर्ष सकिएर महिना दिन सकिँदासम्म विभागबाट खबर नआएको एग्रोको अध्यक्ष सुवास पण्डितले बताए । गएको आर्थिक वर्ष नै स्टार्टअप कर्जाका लागि दर्ता गरें, त्यही बेला हो यही आर्थिक वर्षभित्र रिजल्ट आउँछ भनेको, उनले भने, त्यसपछि अहिलेसम्म केही खबर आएको छैन । सरकारी काम ढिलै हुन्छ भन्ने भ्रमले अझै कुरेर बसेको उनले सुनाए । अभियान एग्रोले घरघरमा कौसी खेती सेटअप गर्ने र त्यसका लागि आवश्यक प्रविधि, मल, टनेल बनाउनेलगायत काम गर्दै आएको छ । स्टार्टअप कर्जा पाएको खण्डमा पटिङ मिक्समा लगानी गर्ने उनको भनाइ छ । पटिङ मिक्स गमलाका लागि तयार पारिएको माटो, मलको मिश्रण हो, उनले भने, जुन हलुका हुन्छ । रसायन प्रयोग गरिएको हुँदैन । थप मल पनि आवश्यक पर्दैन ।थर्ड ह्वीलले पनि तोकेकै अवधिमा स्टार्टअप कर्जाका लागि विभागमा निवेदन दिएको थियो । उद्योग विभागमा सोध्दा प्रक्रियामै रहेको भन्दै थप जानकारीका लागि विभागको वेबसाइट हेर्न अनुरोध गर्ने गरिएको थर्ड ह्वीलका सञ्चालक अरुणकुमार राउतले बताए । आफूले सोध्दा त्यति मात्रै भन्छन्, विभागबाट थप जानकारी आएको छैन, उनले भने । कम्पनीले एप, वेबसाइट र फोन कलमार्फत आएको अनुरोधअनुसार मोटरसाइकल सर्भिसिङ र बिग्रिएको स्थानमा मर्मतको सेवा दिने गरेको छ ।सरकारले गत आर्थिक वर्षको बजेटमा युवा उद्यमशीलता विकास गर्न र नवप्रवर्तन प्रवर्द्धन गर्न स्टार्टअप व्यवसायमा सुरुवाती पुँजी उपलब्ध गराउने कार्यक्रमलाई निरन्तरता दिनुका साथै यस कार्यक्रमको प्रभाव मूल्यांकन गरी सुधार गर्दै लगिने जनाएको थियो । यस्तै परियोजनाका आधारमा ऋण उपलब्ध गराउने व्यवस्था मिलाइनेसमेत ०७९८० को बजेटमा उल्लेख छ । यसका लागि २६ करोड रुपैयाँ विनियोजन गरिएको छ । सोही आर्थिक वर्षको फागुन १० मा उद्योग मन्त्रालयले स्टार्टअप उद्यम कर्जा कोष कार्यविधि, ०७९ स्वीकृत गर्यो । लगत्तै चैत १६ मा उद्योग विभागले २१ दिनभित्र कर्जा लिन इच्छुक स्टार्टअपलाई परियोजना प्रस्ताव पेस गर्न सूचना जारी गर्यो । उक्त अवधिमा ३ सयभन्दा बढी स्टार्टअपले परियोजना प्रस्ताव पेस गरे । विभागले जेठ १ मा एकल लगानी भएको, कागजात नखुलाइएको, सात वर्ष नाघेकालगायत कैफियत देखाउँदै २१३ वटा कम्पनीको निवेदन अस्वीकृत गरिएको जानकारी दियो । विभागले थप प्रक्रियामा रहँदै आर्थिक वर्ष सकिएपछि उक्त काम स्थगित भएको विभागले बताएको छ । विनियोजन विधेयकअनुसार आएको कार्यविधिलाई नयाँ आर्थिक वर्षमा पुनः पास गरेर मात्रै सञ्चालन गर्नुपर्ने विभागको भनाइ छ । म्यापिङ अफ नेपाल्स इभल्भिङ स्टार्टअप इकोसिस्टम२०१९ प्रतिवेदनअनुसार, नेपालमा अहिले करिब ४००४५० स्टार्टअप व्यवसाय इन्क्युबेसन र एक्सिलेरेसनको प्रक्रियाबाट अघि बढिरहेका छन् । स्टार्टअप व्यवसायमा इक्विटी वा ऋणमा लगानी गर्न सीमित संख्यामा भेन्चर क्यापिटल, प्राइभेट इक्विटी तथा इन्भेस्टमेन्ट कम्पनी सक्रिय रहेको प्रतिवेदनमा छ । विनियोजन ऐनअनुसार गत वर्ष आएको स्टार्टअप उद्यम कर्जा कोष कार्यविधि०७९ लाई यस वर्ष फेरि संशोधनका लागि आवश्यक प्रक्रिया पुर्याई मन्त्रालय पठाइएको उद्योग विभागका महानिर्देशक बाबुराम गौतमले बताए । गत वर्ष स्टार्टअपहरूलाई कर्जा प्रवाह गर्न २५ करोड रुपैयाँ विनियोजन गरिएको विभागले जनाएको छ । खर्च नभएपछि गत वर्ष छुट्याएको पैसा ट्रेजरीमा फिर्ता गएको विभागका महानिर्देशक गौतमले बताए । गत वर्ष ढिला गरेर कार्यविधि आयो, प्रक्रियाअनुसार ४५ सय फाइललाई स्क्रिनिङ गरेर २३ सयमा आइपुग्यो, उनले भने, यस वर्ष संशोधनका लागि कार्यविधि मन्त्रालय पठाइसकेको छ । गत वर्ष प्राप्त भएको निवेदनलाई पनि यस वर्षको कार्यविधिले समेट्ने गरी बनाइएको छ । प्रोजेक्ट धितो, ३ प्रतिशत ब्याजमा २५ लाख रुपैयाँ ऋण स्टार्टअप कर्जा दिइनेछ । संशोधित कार्यविधिमा चालु आर्थिक वर्षको नीति तथा कार्यक्रमलाई पनि समेटेर आउने उनले जनाए । उद्योग मन्त्रालयले उक्त कार्यविधि अध्ययन गरिरहेको जनाएको छ । विभागले अन्तिम चरणमा २ सय ३ वटा निवेदनलाई सर्टलिस्ट गरेर राखेको छ । त्यसमध्ये अधिकतम सय वटा निवेदकले मात्र २५ लाख रुपैयाँसम्मका दरले स्टार्टअप कर्जा पाउने विभागकी सूचना अधिकारीले रमिला भण्डारीले बताइन् । सरकारले चालु आर्थिक वर्षको बजेटमार्फत स्टार्टअपलाई प्रोत्साहन गर्न १ अर्ब २५ करोड विनियोजन गरेको छ । मुलुकमा नवप्रवर्तन र उद्यमशीलता प्रवर्द्धन गर्न स्टार्टअप ईको सिस्टम विकास गरिनेछ, उद्यमशील सोच र संस्कृतिको विकास एवं उद्यमशील सोचलाई व्यवसायमा रूपान्तरण गर्न काठमाडौंमा इन्क्युबेसन सेन्टर सञ्चालन गरिनेछ, चालु आर्थिक वर्षको बजेट वक्तव्यमा भनिएको छ, भेन्चर क्यापिटल र प्राइभेट इक्विटी फन्डलाई स्टार्टअप व्यवसायमा लगानी गर्न प्रोत्साहित गरिनेछ । विदेशी लगानी कम्पनीहरूमार्फत प्रवाह हुने वैदेशिक लगानीलाई प्रोत्साहन गरी नवप्रवर्तन र उद्यमशीलता विकासमा परिचालन गरिनेछ । यसरी आवेदन लिएर पनि स्टार्टअप कर्जा रोकिएको पहिलो पटक भने होइन । यसअघि राष्ट्रिय योजना आयोगले ०७७ वैशाखमा स्टार्टअप व्यवसायलाई ५ लाखदेखि ५० लाख रुपैयाँसम्म अनुदान उपलब्ध गराउने भन्दै प्रस्ताव मागेको थियो । त्यसबेला पनि आयोगले मागेको ढाँचामा ६ सयभन्दा बढी व्यक्ति र कम्पनीले प्रस्ताव पठाएको थियो । सरकारले स्टार्टअपलाई बीउ पुँजी अनुदान उपलब्ध गराउने घोषणा गरेपछि योजना आयोगले प्रस्ताव आह्वान गरेको थियो । तर अनुदानको साटो सहुलियत दिने गरी कार्यविधि तयार पार्ने भन्दै प्रक्रिया रोकियो । आर्थिक वर्ष चालु वर्षको बजेटमा स्टार्टअप व्यवसायलाई १ प्रतिशत सहुलियत ब्याजदरमा २५ प्रतिशतसम्म ऋण उपलब्ध गराउने घोषणा गरिएको छ । आर्थिक वर्ष ०७१७२ को बजेटमा तत्कालीन अर्थमन्त्री रामशरण महतले स्टार्टअप व्यवसायलाई पुँजी उपलब्ध गराउन ५० करोडको कोष स्थापना गर्ने घोषणा गरेका थिए । त्यसयता हरेक वर्ष स्टार्टअपलाई प्रोत्साहन गर्ने बजेट आए पनि कार्यान्वयन हुन सकेको छैन । स्टार्टअप व्यवसायको प्रवर्द्धन एवं उद्यमशीलताका लागि आर्थिक वर्ष ०७६७७ को बजेट वक्तव्यमार्फत परियोजनाकै धितोमा सहुलियतपूर्ण कर्जा प्रवाह गर्न १ अर्ब रुपैयाँ विनियोजन गरिएको, नवीनतम ज्ञान, सीप र क्षमता भएका उद्यम र व्यवसाय सञ्चालन गर्न सुरुवाती पुँजी उपलब्ध गराउन च्यालेन्ज फन्डको व्यवस्था गरिएको थियो ।आर्थिक वर्ष ०७७७८ को बजेटमा सुरुवाती पुँजीका माध्यमबाट स्टार्टअप उद्यम तथा व्यवसायको प्रवर्द्धनका लागि महत्त्वपूर्ण अवधारणासहित कार्यक्रम जारी भएको थियो । नवप्रवर्तनकारी कार्यमा लगानी प्रोत्साहन गर्न चाहने उद्यमी व्यवसायीलाई दुई प्रतिशत ब्याजदरमा सहुलियत ऋण उपलब्ध गराइने, नवप्रवर्तन सुरुवाती पुँजीका लागि ५० करोडको व्यवस्था गर्ने, युवा उद्यमशीलता विकासका लागि सबै प्रदेशमा युवा नवप्रवर्तन केन्द्र स्थापना गर्ने घोषणा भएको थियो । तर स्टार्टअपसम्बन्धी स्पष्ट नीतिको अभावका कारण उक्त कार्यक्रम कार्यान्वयन भएन । आर्थिक वर्ष ०७८७९ को बजेट वक्तव्यमा युवा उद्यमीलाई स्टार्टअप व्यवसायमा संलग्न हुन उत्प्रेरित गर्ने उद्देश्यले परियोजना धितो राखी एक प्रतिशत ब्याजदरमा २५ लाखसम्म बीउ पुँजी कर्जा उपलब्ध गराइने व्यवस्था गरेको थियो । स्टार्टअप व्यवसायको दर्ता, नवीकरण तथा अन्य सेवा एकद्वार प्रणालीबाट मिलाउने, स्टार्टअप व्यवसायमा वैदेशिक लगानी भित्र्याउन नीतिगत सहजीकरण गर्ने र स्टार्टअपका लागि १ अर्बको च्यालेन्ज फन्ड स्थापना गर्ने थप विशेष व्यवस्थासमेत गरेको थियो । यद्यपि उक्त व्यवस्था कार्यान्वयन हुन सकेन ।आर्थिक वर्ष ०७९८० को बजेट वक्तव्यमा युवा उद्यमशीलता विकास गर्न र नवप्रवर्तन प्रवर्द्धन गर्न स्टार्टअप व्यवसायमा सुरुवाती पुँजी उपलब्ध गराउने कार्यक्रमलाई निरन्तरता दिनुको साथै यस कार्यक्रमको प्रभाव मूल्यांकन गरी सुधार गर्ने, परियोजनाका आधारमा ऋण सहयोग तथा अनुदान उपलब्ध गराउने, यस्ता व्यवसायमा भेन्चर क्यापिटलमार्फत पुँजी व्यवस्थापन गर्ने, युवा उद्यमी तथा वैदशिक रोजगारीबाट फर्केका व्यक्तिबाट सञ्चालन हुने व्यवसायलाई प्रोत्साहन गर्न च्यालेन्ज फन्ड स्थापना गरी सहुलियतपूर्ण कर्जा उपलब्ध गराइने विषय उल्लेख छन् ।पन्ध्रौं पञ्चवर्षीय योजना (०७६७७ देखि ०८०८१) मा स्टार्टअप व्यवसायमा संलग्न हुने युवा उद्यमीलाई व्यवसाय सुरुवात गर्न व्यवसाय सुरुवाती कोष र सहुलियतपूर्ण कर्जा प्रवाह गरी वित्तीय पहुँच सुनिश्चित गर्न बैंक तथा वित्तीय संस्थाहरूसँग सहकार्य गर्ने, युवालाई व्यावसायिक शिक्षा र सीप विकासका अवसर दिने, उद्यम र व्यवसाय सञ्चालनमा प्रोत्साहन गर्ने, युवा उद्यमशीलताका लागि संघ, प्रदेश र स्थानीय तहबीच सहकार्य गर्ने, युवामैत्री उद्यमशीलतासम्बन्धी परामर्श र प्राविधिक सेवा उपलब्ध गराउने रणनीति तथा कार्यनीति उल्लेख छन् ।"
चार जलविद्युत् आयोजनाको ३६ अर्ब ३७ करोड लगानी स्वीकृत,"(काठमाडौं)सरकारले ३६ अर्ब ३७ करोड लगानी स्वीकृत गरेको छ । लगानी बोर्डको ५५ औं बैठकले चार जलविद्युत् आयोजनाको ३६ अर्ब ३७ करोड लगानी स्वीकृत गरेको हो । प्रधानमन्त्री एवं लगानी बोर्डका अध्यक्ष पुष्पकमल दाहालको अध्यक्षतामा बसेको बोर्डको ५५ औं बैठकले २२ मेगावाटको रोल्वालिङ खोला, ६३ मेगावाटको छुजुङ खोला, ४९९५ मेगावाटको दाना खोला र ४४५२ मेगावाटको सानीभेरी जलविद्युत् परियोजनाका लागि उक्त लगानी स्वीकृत गरेको हो । बैठकले दमकस्थित चीननेपाल मैत्री औद्योगिक पार्कका सम्बन्धमा विकासकर्तासँग वार्ता गरी परियोजना विकास सम्झौता (पीडीए) को अन्तिम मस्यौदा तयार गर्न लगानी बोर्डका प्रमुख कार्यकारी अधिकृतको संयोजकत्वमा वार्ता समिति गठन गर्ने निर्णयसमेत गरेको छ ।दाङको राजपुर गाउँपालिकामा २४५ मेगावाट र २० मेगावाट ब्याट्री क्षमताको सौर्य ऊर्जा परियोजनाको अध्ययनका लागि डोल्मा हिमालयन इनर्जीलाई अध्ययन अनुमतिपत्र दिने निर्णय भएको छ । बाँकेको कोहलपुर र कपिलवस्तुको वाणगंगामा २५० मेगावाटको सौर्य ऊर्जा विकासका लागि अध्ययनकर्ता राइसेन इनर्जी बाट पेस भएको विस्तृत सम्भाव्यता अध्ययन प्रतिवेदन प्राप्त भएको बोर्डका प्रवक्ता अमृत लम्सालले जानकारी दिए । बोर्डले माथिल्लो कर्णाली जलविद्युत् परियोजनाका सम्बन्धमा सम्मानित सर्वोच्च अदालतबाट जारी भएको निर्देशनात्मक आदेश कार्यान्वयनका लागि मन्त्रिपरिषद्समक्ष प्रस्ताव पेस गर्ने निर्णय पनि गरेको छ । बोर्डले माथिल्लो कर्णाली जलविद्युत् परियोजनाका सम्बन्धमा सर्वोच्च अदालतबाट जारी भएको निर्देशनात्मक आदेश कार्यान्वयनका लागि मन्त्रिपरिषद्समक्ष प्रस्ताव पेस गर्ने निर्णय पनि गरेको छ । बोर्डको बैठकले ग्रिन क्याल्सियम नाइट्रेट फर्टिलाइजर फ्याक्ट्री स्थापना सम्बन्धमा अध्ययनका लागि मलेसियास्थित रेनिकोला एसडीएन बीएचडी सँग गरिने समझदारीको मस्यौदा पनि स्वीकृत गरेको छ ।बैठकमा प्रधानमन्त्री दाहालले आगामी दिनमा जलविद्युत् परियोजनाहरूको लागत निर्धारण गर्दा ब्यांकेबल हुने गरी थप अध्ययनविश्लेषण गर्न, कार्यान्वयनमा रहेका परियोजना समयमा सम्पन्न गर्न आवश्यक समन्वय प्रगाढ बनाउन र लगानी स्वीकृति तथा परियोजना कार्यान्वयनमा रहेका प्रक्रियाहरूलाई छोट्याउँदै छिटोछरितो र परिणाममुखी कार्यसम्पादन गर्न निर्देशन दिए ।७५६ मेगावाटको तमोरलाई दुई महिना म्याद थप हाइड्रोइलेक्ट्रिसिटी इन्भेस्टमेन्ट एन्ड डेभलपमेन्ट कम्पनी (एचआईडीसीएल) र चिनियाँ कम्पनी पावर चाइनाले मिलेर बनाउने भनिएको ७५६ मेगावाट क्षमताको तमोर जलाशययुक्त आयोजना सम्झौता लम्बिएको छ । बोर्ड बैठकले पावर चाइनाले बनाउने भनिएको ७५६ मेगावाट क्षमताको तमोर जलाशययुक्त आयोजनाको थप सुझावका लागि उच्चस्तरीय समिति गठन गर्ने निर्णय गरेको छ । बोर्डको ५४ औं बैठकले आयोजना बनाउने कि नबनाउने विषयमा स्पष्ट पार्न पत्राचार गर्ने निर्णय गरेको थियो । उक्त पत्रको स्पष्टीकरणमा पावर चाइनाले आयोजना निर्माणमा नेपाली पक्षको पर्याप्त सहयोग नपाएको जवाफ पठाएको थियो । एचआईडीसीएलले पावर चाइनासँग मिलेर आयोजना निर्माण गर्न नसक्ने भन्दै सम्झौता तोड्न दुई महिनाअघि नै बोर्डलाई पत्राचार गरेको थियो । तर सरकारले सम्झौताको अवधि लम्ब्याएको हो । प्रधानमन्त्री पुष्पकमल दाहालको असोज ३ देखि हुने चीन भ्रमणलाई हेरेर पनि आयोजनाको समयवधि लम्बाइएको स्रोतको भनाइ छ । एचआईडीसीएलसँगको जेभी कम्पनी स्थापना गरेर आयोजना बनाउने सम्झौता गरेको पावर चाइनाले त्यसअनुसार नगरेको भन्दै लगानी बोर्डले एचाईडीसीएल र पावर चाइनासँग जेठमा स्पष्टीकरण सोधेको थियो । पावर चाइना र एचआईडीसीएलको भनाइ फरकफरक भएपछि दुवै पक्षले लगानी बोर्डलाई छुट्टाछुट्टै पत्र पठाएका थिए । एचआईडीसीएलले जवाफमा पावर चाइना समझदारीअनुसार नबढेको, वित्तीय विवरण देखाउन पनि नसकेको अनि संयुक्त कम्पनी स्थापना गर्न पनि नचाहेको स्पष्टीकरण पठाएको थियो ।आयोजना निर्माण नगरेर सम्झौता रद्दको अवस्थामा रहेको आयोजनालाई लगानी बोर्डले परियोजनाको भावी कार्यदिशासम्बन्धी सुझाव पेस गर्न उच्चस्तरीय समिति गठन गर्ने निर्णय गरेको थियो । ताप्लेजुङ, पाँचथर र तेह्रथुममा पर्ने ७५६ मेगावाट क्षमताको तमोर ०७६ मा पावर चाइना र नेपाली कम्पनी एचआईडीसीएलले संयुक्त कम्पनी स्थापना गरी बनाउने सम्झौता भएको थियो । तर आयोजनाको जिम्मा पाएका कम्पनीले ३ वर्षसम्म बनाउने छाँट नदेखाएपछि एचआईडीसीएलले सम्झौता तोड्न लगानी बोर्डलाई आग्रह गरेको थियो । सरकारले २ महिनाको म्याद राखेर उच्चस्तरीय समिति गठन गरेको र समितिको प्रतिवेदनपछि बाँकी विषय अघि बढ्ने प्रवक्ता लम्सालले जानकारी दिए ।"
सञ्चारमाध्यमको स्तर निर्धारण गर्ने गरी विज्ञापन नियमावली संशोधन,"(काठमाडौं)सरकारले सञ्चारमाध्यममा हुने विज्ञापनको स्तर निर्धारण, न्यूनतम रेट, सञ्चारमाध्यमको बिल अनिवार्यलगायत व्यवस्था गर्दै विज्ञापन नियमावली संशोधन गरेको छ । डिजिटल सञ्चारमाध्यम तथा विज्ञापनका लागि सञ्चारमाध्यमको स्तर निर्धारण गर्ने गरी विज्ञापन (नियमन गर्ने) (पहिलो संशोधन) नियमावली०८० जारी गरेको हो । सरकारी विज्ञापनको हकमा हरेक पत्रपत्रिकाले आफ्नो न्यूनतम दर राखेर विज्ञापन बोर्डमा पठाउनुपर्ने र त्यसलाई बोर्डले सार्वजनिक गर्ने अनि त्यसैका आधारमा मूल्य निर्धारण हुने व्यवस्था गरेको छ । सरकारी मातहतको विज्ञापन बोर्डमा सूचीकृत नभएको अवस्थामा पाउने छैनन् । सरकारी विज्ञापनमा यसअघि एजेन्सीले आफ्नो बिल पठाउँदै आएको त्यसलाई संशोधन गर्दै सञ्चारमाध्यमको आफ्नै बिल अनिवार्य गरिएको छ । यसले जुन सञ्चारमाध्यममा जति रुपैयाँको विज्ञापन भएको हो, त्यसैका आधारमा भुक्तानी हुनेछ ।संशोधित नियमावलीमा सञ्चारमाध्यमको समेत वर्गीकरणको व्यवस्था गरिएको छ । अनलाइन, पत्रपत्रिकालगायत सञ्चारमाध्यमको वर्गीकरण गर्ने व्यवस्था गरिएको छ । पत्रपत्रिकाको हकमा यसको आकार, पृष्ठ, संख्या, प्रकाशन तथा वितरण र पहुँच अवस्था हेरी स्तर निर्धारण गर्ने संशोधित नियमावलीमा उल्लेख छ । प्रसारण संस्थाको हकमा यसको प्रसारण पहुँच तथा दर्शकको सहभागिता र डिजिटल माध्यम हकमा पाठक तथा दर्शक संख्याका आधारमा स्तर निर्धारण गर्ने उल्लेख छ । स्तर निर्धारण गरिएका सञ्चारमाध्यमसँग बोर्डले सरकारी विज्ञापन वा सूचना प्रकाशन तथा प्रसारण गर्ने प्रयोजनाका लागि वार्षिक रूपमा दररेट पठाउनुपर्नेछ । विज्ञापन एजेन्सीलाई पनि निश्चित रकम दिनुपर्ने व्यवस्था गरिएको छ । बोर्डले विज्ञापन गर्न वर्गीकरण हुन चाहनेका लागि मात्रै वर्गीकरण गर्ने र सबै मिडियाको वर्गीकरण नगर्ने विज्ञापन बोर्डका अध्यक्ष लक्ष्मण हुमागाईंको भनाइ छ । मिडियाको वर्गीकरणका लागि बोर्डले मापदण्ड बनाउने तयारी गरेको छ । मिडिया वर्गीकरणले यसको मूल्य निर्धारणमा पनि सहयोग गर्ने हुँदा सरकारले यस प्रकारको नियमावली बनाएको हुमागार्इंले जनाए । वर्गीकरण मिडियामा हुने विज्ञापनको मूल्य निर्धारणमा पनि सहयोगी हुनेछ, उनले भने, अहिले स्थानीयस्तरको मिडियाको मूल्य पनि उही छ र राष्ट्रियस्तरको पनि । बोर्डले यसको कन्टेन्ट, सरकारलाई तिर्ने कर, रोजगारी प्रदानलगायत मापदण्ड बनाएर स्तर निर्धारण गर्नेछ ।सञ्चारमाध्यम र विज्ञापन बजारको सुधारका लागि राजपत्रमा प्रकाशित विज्ञापन (नियमन गर्ने) (पहिलो संशोधन) नियमावली २०८० ढिलै भए पनि आएकामा स्वागतयोग्य रहेको नेपाल विज्ञापन संघ (आन) का अध्यक्ष सोमप्रसाद धिताल बताउँछन् । यसमा विज्ञापन बजारको विकासका लागि केही सहयोगी हुने देखिन्छ । यसले विज्ञापनको बजार पूरै राम्रो बनाउँछ भन्ने होइन, तर यसका केही व्यवस्था केही सहयोगी छन्, उनले भने, सरकारले यो व्यवस्था अगाडि नै गर्नुपर्थ्यो । यसले विज्ञापनको बजारलाई ट्र्याकमा ल्याउँछ । नियमावलीले सञ्चारमाध्यममा विज्ञापन गर्नुपर्नेलगायत कुरा नबोलेको हुँदा सञ्चारमाध्यम दिगो गराउन भने समस्या पर्ने धितालको भनाइ छ । विदेशी सामग्रीहरूको ब्रान्डका हकमा सेल्सको ५ प्रतिशत विज्ञापन गर्नुपर्ने र स्वदेशी विज्ञापनका हकमा १ प्रतिशत विज्ञापन गर्नुपर्ने व्यवस्था गर्न आनले माग गर्दै आए पनि सरकारले नसुनेको उनले जनाए । क्लिनफिडलाई पनि सम्बोधन गर्न नसकेको, विज्ञापनको बजार बढाउन नसकेको र विज्ञापनदातालाई सञ्चारमाध्यममा विज्ञापन गर्नु व्यवसायमा लगानी गर्नु हो भन्ने पनि बुझाउन नसकेको धिताल बताउँछन् ।सरकारले संशोधन गरेको विज्ञापन नियमावली निजी क्षेत्रका मिडियालाई संकुचन पार्ने गरी आएको राष्ट्रिय विज्ञापन संघ नेपालका अध्यक्ष धमेन्द्रकाजी श्रेष्ठको दाबी छ । सरकारी विज्ञापन कसरी बाँडफाँट गर्ने भन्ने विषयमा नियमावलीले प्रस्ट नपारेको हुँदा कुनै निजी मिडियाले सरकारविरुद्ध लेखे विज्ञापनमा पनि अंकुश लाग्न सक्ने अवस्था रहेको श्रेष्ठको भनाइ छ । सरकारले प्रतिस्पर्धामा विज्ञापन गराओस्, उनले भने । सरकारी विज्ञापनमा प्रतिस्पर्धाबिना वितरण गर्नमा मिलेमतो हुन सक्ने श्रेष्ठले जनाए । सरकारले मिडिया उद्योगलाई सक्षम गराउन विज्ञापनसम्बन्धी नियमावली संशोधन गरेको सञ्चार तथा सूचना प्रविधिमन्त्री रेखा शर्माको भनाइ छ । विज्ञापन एजेन्सी र सरकारी विज्ञापन दाताका कारण मिडिया क्षेत्र समस्या परेकाले सरकारले नियमावली संशोधन गरेको शर्माको दाबी छ । सरकारी विज्ञापनका सन्दर्भमा विज्ञापन एजेन्सी र सरकारी विज्ञापन दाताहरूबीच के हुन्थ्यो थाहा छैन, तर मैले सुनेको चाहिँ ९० प्रतिशतसम्म छाडेर मिडियाले विज्ञापन लैजान्छन् रे, उनले भनिन्, सरकारले एक सय रुपैयाँको विज्ञापन दिँदा एजेन्सीले ८० रुपैयाँ राखेर १० रुपैयाँमा दिँदा पनि हुने । त्यसलाई नियमन गर्न र विज्ञापन बजारलाई नियमन गर्न र यसबाट मिडिया पनि सापेक्षित रूपमा सक्षम होऊन् भनेर नियमावली ल्याएका छौं ।"
नारायणीमा 'सिग्नेचर ब्रिजको डिजाइन तयार गरिँदै,"(पूर्वी नवलपरासी)नारायणी नदीमाथि बन्ने सिग्नेचर ब्रिजका लागि अहिले डिजाइन तयार गर्ने काम भइरहेको छ । ब्रिज निर्माणका लागि तुन्डी कन्स्ट्रक्सनले ठेक्का पाएको छ । ठेक्का सम्झौता भएको ४ वर्षमै नयाँ सिग्नेचर ब्रिज निर्माण गर्नुपर्नेछ । ४ सय २० मिटर लामो उक्त पुल निर्माण गर्न १ अर्ब ६८ करोड ७६ लाख रुपैयाँमा (भ्याटसहित) ठेक्का सम्झौता भएको हो ।चार वर्षमध्ये एक वर्षको समय डिजाइन निर्माणका लागि लाग्ने पुल महाशाखाका उपनिर्देशक नरेशमान शाक्यले जनाए । अरु ३ वर्ष पुल निर्माणको समय हुनेछ । चार वर्षभित्र सिग्नेचर पुल निर्माण हुन्छ, अहिले डिजाइनको काम भइरहेको छ, उनले भने । नयाँ बन्ने पुल दुई लेनको हुने बताइएको छ । त्यो कर्णालीको पुल जस्तो पनि हुन सक्छ वा बिल्कुलै नयाँ पनि हुन सक्छ, शाक्यले भने, उपयुक्त डिजाइन तयार भएपछि मात्रै कस्तो पुल बन्छ भन्ने थाहा हुन्छ । ०३५ सालमा भारतीय ठेकेदार कम्पनीले निर्माण गरेको नारायणी नदीको हालको पुल पुरानो र साँघुरो भएको छ । यसैसँग जोडर नयाँ पुल निर्माण गरिने भएको हो । महाशाखाले भरतपुर नगरपालिका वडा२६ को घोसरघाटबाट पूर्वी नवलपरासीको पिठौली जोड्ने गरी बन्ने पुलको बिहीबार स्थलगत निरीक्षण पनि गरेको छ । स्थानीयस्तरमा पुल बनाउँदा देखा पर्न सक्ने समस्याबारे अध्ययन गर्न स्थलगत निरीक्षण गरिएको शाक्यले जनाए । गैंडाकोट नगरपालिकाका प्रमुख मदनभक्त अधिकारी, भरतपुरकी मेयर रेणु दाहाल, पुल महाशाखाको टोली, सडक विभागका प्रतिनिधि, तुन्डी कन्स्ट्रक्सनका प्रतिनिधिले बिहीबार पुल निर्माण गरिने स्थलको निरीक्षण गरेका थिए ।"
प्याज लुकाएर महँगोमा बिक्री गर्ने व्यापारी खोज्दै वाणिज्य,"(काठमाडौं)वाणिज्य, आपूर्ति तथा उपभोक्ता संरक्षण विभागले प्याज लुकाएर महँगोमा बिक्री गर्न खोज्ने व्यापारीको खोजी थालेको छ । अनुगमनका क्रममा असहयोग गर्ने र बिलबीजक जारी नगर्ने २५ तरकारी पसलसहित २९ व्यवसायीलाई कारबाही गरेको विभागले होलसेल व्यापारीले प्याज लुकाएको ठाउँ पहिचान गरिरहेको जनाएको छ । सरकारले भ्याट लगाएपछि केही समयमा कृत्रिम अभाव गराई मूल्य बढाइयो । भारतले ४० प्रतिशत निर्यात लगाउने निर्णय गरेसँगै केही ठूला व्यापारीले प्याज लुकाएको जानकारी पाएका छौं । गोदाममा ५१० बोरा प्याज राखेर सामान अन्तै लुकाएका छन्, विभागका एक अधिकारीले भने, घर र कोठातिर प्याज लुकाएका छन् । एकअर्कालाई सोधपुछ गर्दै जरोमै पुग्ने प्रयास गरिरहेका छौं । अनुगमनका क्रममा असहयोग गर्ने र बिलबीजक जारी नगर्ने व्यवसायीलाई जरिवानासमेत भएको छ । ०८० भदौ २ मा भारतको वित्त मन्त्रालयले एक सार्वजनिक सूचना जारी गर्दै आगामी डिसेम्बर अन्त्यसम्म प्याजमा ४० प्रतिशत निर्यात कर लगाउने निर्णय गरिसकेको छ । भारतले निर्यात कर लगाउने निर्णयले नेपाली बजारमा प्रत्यक्ष असर परेको छ । खुद्रा मूल्य किलोकै १०० सय रुपैयाँमा बिक्री भइरहेको छ । भारतले कर लगाउनुअघि उपत्यकाको सबैभन्दा ठूलो होलसेल कालीमाटी तरकारी बजारमा प्याजको न्यूनतम मूल्य ६० र अधिकतम मूल्य ६२ रुपैयाँ थियो । त्यसको भोलिपल्ट मूल्य बढेर न्यूनतम मूल्य ७५ र अधिकतम मूल्य ८० रुपैयाँ पुगेको थियो । त्यसपछि २ दिन मूल्य तोकिएन । भारतले निर्यात कर लगाउनुअघिकै प्याजमा मूल्य बढाएपछि विभागले अनुगमन र कारबाही अघि बढाएको जनाएको छ । संविधानले सबै पालिकालाई अनुगमनको अधिकार दिएको छ । तर अनुगमन हुँदैन । बजारभाउ बढ्नेबित्तिकै वाणिज्यको मात्रै दायित्व जस्तै आलोचना हुन्छ, ती अधिकारीले भने, जनशक्तिको अभाव हुँदाहुँदै अनुगमन गरिरहेका छौं । बजार अनुगमन प्याजमा केन्द्रित गरेपछि मूल्यमा सामान्य गिरावट आएको विभागको दाबी छ । कालीमाटीको विवरणअनुसार बिहीबार प्याजको न्यूनतम मूल्य ७५ र अधिकतम मूल्य ८० रुपैयाँ तोकियो । शुक्रबार सामान्य घटेर न्यूनतम मूल्य ७३ र अधिकतम ७८ रुपैयाँ तोकियो । जनशक्ति अभाव भए पनि अनुगमनलाई तीव्रता दिएका छौं । जनशक्ति घटेको छ । तर अनुगमन घटेको छैन । प्याजमा अधिकतम नाफा राख्ने व्यापारीलाई धमाधम कारबाही गरेका छौं, वाणिज्य, आपूर्ति तथा उपभोक्ता संरक्षण विभागका महानिर्देशक गजेन्द्र ठाकुरले भने, ठाउँअनुसार ५ देखि ५० हजार रुपैयाँसम्म जरिवाना गरेपछि मूल्य केही घटेको छ । विभागका अनुसार जरिवाना भएको क्षेत्रमा खुद्रा मूल्य ८५ रुपैयाँसम्म झरेको छ । भारतबाट प्याज आउन सुरु भइसकेकाले अब केही दिनमै प्याजको होलसेल मूल्य करिब ७० देखि ७५ रुपैयाँमा स्थिर हुने विभागले जनाएको छ । खुद्रासम्म आइपुग्दा ८० रुपैयाँदेखि ८५ रुपैयाँसम्म पर्ने महानिर्देशक ठाकुरले बताए । प्याज बिक्रीवितरणको अनुगमनका लागि दिनको ३ वटा टोली पठाएका छौं, केही ठूला व्यापारीलाई सबै कागजातसहित वाणिज्यमा बोलाएका छौं, महानिर्देशक ठाकुरले भने, पछिल्लो समय होलसेललाई बढी लक्ष्य गरेका छौं, सँगसँगै खुद्रामा पनि अनुगमन जारी छ । मूल्य छिट्टै स्थिर हुन्छ । विभागको विवरणअनुसार भदौ ४ मा अनुगमन टोलीले २१ पसलमा अनुगमन गरेको थियो । तीमध्ये १५ वटा तरकारी पसलमा अनुगमन गरेको उल्लेख छ । अनुगमनका क्रममा ४ वटा तरकारी पसललाई जनही २०२० हजार र एउटा खाद्य पसललाई ५ हजार जरिवाना गरिएको छ । भदौ ५ मा २० पसलमा अनुगमन भएको छ । २० मध्ये १२ पसल तरकारी पसललाई जरिवाना गरिएको छ । ती पसलबाट १ लाख ८० हजार राजस्व संकलन भएको उल्लेख छ । भदौ ६ मा १६ पसलमा अनुगमन गर्दा ४ तरकारी र १ खाद्य पसललाई जरिवाना भएको छ । ती पसललाई ५ देखि २० हजार रुपैयाँका दरले जरिवाना गरिएको छ । भदौ ७ मा २ खाद्यसहित ६ पसल जरिवानामा परेको उल्लेख छ । मूल्यसूची, दर्ता प्रमाणपत्र नगरेको कसुरमा बलाजु र कालीमाटीका प्याज पसललाई ५० हजार५० हजारको दरमा जरिवाना गरिएको छ । भदौ ८ मा ११ पसलमा अनुगमन गर्दा कालीमाटीकै एक तरकारी पसललाई ५० हजार जरिवाना गरिएको विभागको तथ्यांक छ । ती पसललाई मूल्यसूची र दर्ता प्रमाणपत्र नराखेको कसुरमा जरिवाना गरिएको उल्लेख छ ।"
अर्थ संक्षेप,"प्राइमको सीईओमा मानन्धर काठमाडौं (कास) प्राइम कमर्सियल बैंकको प्रमुख कार्यकारी अधिकृत (सीईओ) मा चार्टर्ड एकाउन्टेन्ट सञ्जीव मानन्धर नियुक्त भएका छन् । सञ्चालक समिति बैठकले शुक्रबार बैंकको रिक्त सीईओ पदमा मानन्धरलाई नियुक्त गरेको हो । नवनियुक्त सीईओ मानन्धरले सञ्चालक समितिका अध्यक्ष राजेन्द्रदास श्रेष्ठसमक्ष पद तथा गोपनीयताको शपथ ग्रहण गरे । स्थापनाकालदेखि नै प्राइम कमर्सियल बैंकमा महाप्रबन्धकका रूपमा कार्यरत मानन्धर यसअघि यसै बैंकको कायममुकायम प्रमुख कार्यकारी अधिकृत थिए । बैंकिङ क्षेत्रमा २३ वर्षभन्दा लामो अनुभव सँगालेका मानन्धरले तत्कालीन नेपाल इन्भेस्टमेन्ट बैंकबाट बैंकिङ करिअर सुरु गरेका हुन् । चार्टर्ड एकाउन्टेन्टसमेत रहेका मानन्धरले राष्ट्रिय वाणिज्य बैंकको विदेशी व्यवस्थापनसँग आबद्ध रही कार्य गरिसकेका छन् । कञ्चनजंघा अगरबत्तीको अफर काठमाडौं (कास) सुगन्धित अगरबत्ती उत्पादन गर्दै आएको सावित्री कञ्चनजंघाले स्क्यान दनादन, उपहार टनाटन नामक अफर ल्याएको छ । आईएसओ सर्टिफाइड कञ्चनजंघा अगरबत्तीले डिजिटल वालेट पे सिस्टम खल्ती एपसँगको सहकार्यमा अफर ल्याएको हो । अफरअन्तर्गत हरेक सावित्री अगरबत्ती ब्रान्डमा रहेको क्यूआर कोड खल्ती एपबाट स्क्यान गरेर हरेक दिन १० जनालाई उक्त एपमा १ सय रुपैयाँ, योजना अवधिभर २० जनालाई स्मार्ट वाच वा एयरपड्सका साथै ५ जनालाई ३२ इन्चको टेलिभिजन वा स्मार्टफोन वा लुम्बिनी र पोखराको भ्रमण प्याकेज जित्ने मौका दिइनेछ, कम्पनीले जारी गरेको विज्ञप्तिमा उल्लेख छ । अफरमा वितरक, होलसेलर, रिटेलर र उपभोक्ता पनि सहभागी हुन पाउनेछन् । क्यानको छात्रवृत्तिका लागि आवेदन खुला काठमाडौं (कास) कम्प्युटर एसोसिएसन नेपाल महासंघ (क्यान) ले प्राविधिक शिक्षातर्फ छात्रवृत्तिका लागि आवेदन खुला गरेको छ । विगत चार वर्षदेखि प्रदान गर्दै आएको छात्रवृत्तिको नेसनल आईसीटी स्कलरसिप०८० को लागि आवेदन खुला भएको क्यानले जनाएको छ । सूचना प्रविधिको अध्ययन अध्यापन गर्नेगराउने कलेजहरूको सहयोगमा गरिब, जेहेन्दार विद्यार्थीका लागि छात्रवृत्ति प्रदान गरिँदै आएको छ, क्यानले जारी गरेको विज्ञप्तिमा भनिएको छ, यस वर्ष पनि ४९ जना विद्यार्थीलाई आंशिक तथा पूर्ण छात्रवृत्ति प्रदान गर्न लागिएको हो । सूचना प्रविधि विषयमा अध्यापन गराउँदै आएको लर्ड बुद्ध एजुकेसन फाउन्डेसनसँगको सहकार्यमा क्यानले छात्रवृत्ति प्रदान गर्नेछ । नेसनल आईसीटी स्कलरसिप२०८० मा देशका सातै प्रदेशका विद्यार्थीले समान अवसर पाउने गरी प्रत्येक प्रदेशबाट १ जना छात्रालाई पूर्ण छात्रवृत्ति र बाँकी ४२ जनालाई आंशिक छात्रवृत्ति प्रदान गरिने बताइएको छ । चार वर्षदेखि सञ्चालित यस छात्रवृत्ति कार्यक्रमअन्तर्गत ११० जना विद्यार्थी अध्ययनरत छन्, विज्ञप्तिमा भनिएको छ ।"
पूरक परीक्षामा पनि उस्तै उत्साह,"साउन अन्तिम साता १२ कक्षाको परीक्षाफल प्रकाशित हुँदा म्याग्दीकी ५० वर्षीया भुलकुमारी रोका अनुत्तीर्ण भइन् । अंग्रेजीको लिखितमा न्यूनतम २७ अंक ल्याउनुपर्नेमा २१ मात्रै आयो । अहिले उनी पूरक परीक्षाको तयारीमा छिन् । ४२ वर्षको उमेरबाट कखरा चिन्न सुरु गरेकी हुँ, उनले सुनाइन्, फेल भएपछि पीर परेको छ । अहिले सब काम छाडेर अंग्रेजी पढ्दै छु ।१९ वर्षको उमेरमा विवाह गरेकी उनले कहिल्यै स्कुल जान पाइनन् । नियमित विद्यालयबाट औपचारिक शिक्षा लिन नपाएका १५६० वर्षकालाई शिक्षाको मूलधारमा जोड्न ०७२ सालमा बेनी सामुदायिक विद्यालय मातहत उज्यालो वैकल्पिक विद्यालय खुल्यो । नपढी संसार बुझिन्न भन्ने बुझेपछि भुलकुमारीले अक्षर चिन्ने मौका पाइन् । पहिलो वर्षमै उनले अंग्रेजी अक्षर आधाउधीबाहेक कखरा, सामान्य हिसाबका जोडघटाउ सिकिन् । उनको मिहिनेतले गर्दा स्कुलले दोस्रो वर्ष तेस्रो तह (कक्षा ५ सरह) मा राखिदियो । यसरी क्रमशः ०७७ मा पाँचौं तह (ख १० कक्षा) अध्ययन गरिन् । ०७७ सालमा कोरोना महामारीका कारण भौतिक रूपमा परीक्षामा सहभागी नभई उनले एसईई उत्तीर्ण गरिन् ।दुई छोरा र एक छोरी हुर्किसकेकाले र स्थानीय शिशु कल्याण माध्यमिक विद्यालयका निमावि तहका शिक्षक रहेका श्रीमान् मनबहादुरको साथ सहयोगले उनले घरमा पढ्ने समय पाएकी छन् । बाल्यकाल गोठैगोठमा बित्यो । कालो अक्षर भैंसी बराबर भयो । छोराछोरी हुर्किने बेला श्रीमान् विदेश पसे, रोकाले एकै सासमा सुनाइन्, सहरको बसाइ, पढाइ नहुँदा हरेक पाइलामा ठेस लाग्दा मनमा इख पलायो, त्यसैले पढी छोड्छु भनेर कस्सिएकी छु ।अंग्रेजीमा ननग्रेड रिजल्ट आएपछि म्याग्दीकी ५२ वर्षीया लक्ष्मी सापकोटा आगामी असोज ६ मा हुने पूरक परीक्षाको तयारीमा छिन् । १६ वर्षमा बिहे गरेकी उनले त्यतिबेलै पढ्ने रहर साँचेकी थिइन् । तर, ०४७४८ तिर गाउँमा प्रौढ शिक्षा आएपछि श्रीमान्को सहयोगमा त्यहाँ जान थालिन् । अक्षर चिन्न थालेपछि उनका सन्तान भए । छोराछोरी ७८ कक्षा पढ्ने भएपछि लक्ष्मी उनीहरूसँगै बरन्जास्थित महेन्द्ररत्न माविमा कक्षा ४ मा भर्ना भइन् । तर, ६ कक्षासम्म पढेपछि घर व्यवहारले उनको पढाइ छुट्यो । ०७० सालमा उनको परिवार म्याग्दीको सदरमुकाम बेनी झर्यो । लक्ष्मी उज्यालो वैकल्पिक विद्यालयको ५ कक्षामा भर्ना भइन् । ०७७ सालमा एसईई उत्तीर्ण गरिन् ।सुत्केरी बुहारीको हेरचाह र घरको काम भ्याएरै उनी ११ कक्षा पास भइन् । १२ को परीक्षाको मुखैमा उनी बिरामी परिन् । परीक्षाको अघिल्लो दिन अस्पतालबाट डिस्चार्ज भएर पनि उनले परीक्षा दिइन् । बुढ्यौली उमेरको पढाइ, बिरामी अवस्थामा तयारीबिना पहिलो दिन नै अंग्रेजी विषयको परीक्षा अपेक्षित थिएन । रिजल्ट पनि उस्तै आयो । तर, लक्ष्मी आत्तिएकी छैनन् बरु जसरी भए पनि पास गरेरै छाड्छु भनेर कस्सिएकी छन् । अरू विषय त सजिलै थियो । कटाएँ, उनले भनिन्, अंग्रेजी लाग्यो । तैपनि हिम्मत हारेकी छैन, पूरक परीक्षामा अवश्य पास हुन्छु ।"
चुनौती स्वीकार्दै आएका छौं,"सम्भावनाहरू छन्, तर चुनौती स्वीकार्दै हामी अगाडि बढ्ने सोचविचार छ । वाग्मती प्रदेशको हकमा हामीले केन्द्रका बारेमा केही निर्णयहरू गरिसकेका छैनौं, हल्लाहरू केही आए होलान् । आन्तरिक रूपमा केही समन्वय र कुराकानी भएका छन् । तर, वाग्मती प्रदेशले मात्र हामीसँग यति मत छ भनेर जित्नेवाला छैन । हाम्रो अहिलेको ध्यान भनेको हामी एक ढिक्का भएर अगाडि बढ्ने हो । भोलि गएर हाम्रो योजना, सोचविचारमा अरू प्रदेशका प्रतिनिधिहरू र नेपाल क्रिकेट संघले चाहेको खण्डमा राम्रा व्यक्तिहरू क्रिकेटमा केही गरौं भन्नेहरू आउँदा बाटो दिने हो भने एउटा राम्रो व्यवस्थापन र क्रिकेट समिति बन्ने सम्भावना छ । तर, अहिलेका लागि हामी प्रदेशमा सीमित छौं । वाग्मती प्रदेशको अध्यक्षमा निर्वाचित भएपछि मात्र केन्द्रका बारेमा सोच्ने छु । व्यक्तिभन्दा संगठन बलियो हुनुपर्छ । त्यो संगठन कस्तो हुनुपर्छ भन्ने हामी वाग्मती प्रदेश संघको माध्यमबाट देशभर प्रस्तुत हुन चाहन्छौं । क्रिकेट खेल्न धेरै नै सजिलो रहेछ, क्रिकेट राजनीति धेरै गाह्रो रहेछ । भोलि गएर चुनाव हारिहाले भने पनि बरू संन्यास फिर्ता लिएर पुनरागमन गरौं कि सोचचाहिँ बनाएको थिएँ । तर, यो सबै गृहकार्य गर्दा मेरा लागि पनि व्यक्तिगत रूपमा सिक्ने मौका हो । सिक्दै जाँदा राम्रो नराम्रो सवै पक्ष एकै ठाउँमा आउनु स्वाभाविक छ । भोलि गएर म केन्द्रको अंग भए भने सबै पक्षलाई एक ठाउँमा ल्याउने र नेपाल क्रिकेट संघलाई सामाजिक, आर्थिक रूपमा धनी बनाउने हो । आर्थिक स्रोत जुटाउने मैले ठूलो भूमिका खेल्न सक्छु जस्तो लाग्छ । आगामी गन्तव्य भनेको नेपाली क्रिकेटको प्रोग्रेस हो । त्यो प्रोग्रेसका लागि पारस खड्कामात्र अध्यक्ष, कोषाध्यक्ष वा प्रतिनिधि भएर हुँदैन । नेपाल क्रिकेट अगाडि बढ्नु छ भने हरेक व्यक्ति र सरोकारवालाहरूले जिम्मेवारी लिनुपर्छ । मेरो लक्ष्य भनेको अहिले जसरी नेपाली राष्ट्रिय क्रिकेट टोलीको वाहावाही हुन्छ अबको २४ वर्षमा नेपाल क्रिकेट संघको वाहवाही होस् ।"
नेपाल फाइनलमा,"काठमाडौं (कास) मलेसियाले चार राष्ट्रसम्मिलित ट्वान्टी२० अन्तर्राष्ट्रिय प्रतियोगितामा शुक्रबार नेपाललाई ६ विकेटले पराजित गरेको छ । क्वालालम्पुरस्थित वायुमास ओभल मैदानमा पहिलो ब्याटिङ गरेको नेपालले वर्षाका कारण १८ ओभरमा छोट्याइएको खेलमा ७ विकेट गुमाई ८३ रन बनाएको थियो ।डकवर्थ लुइस पद्धतिका आधारमा मलेसियाले ८५ रनको लक्ष्य पाएको थियो । मलेसियाले १६२ ओभरमा लक्ष्य पूरा गर्दै नेपाललाई स्तब्ध पारेको थियो । यसका बावजुत नेपालसहित हङकङ प्रतियोगिताको शीर्ष दुई स्थानमा रहँदै फाइनल पुगेको छ । फाइनल शनिबार हुनेछ ।राउन्ड रोबिन लिगका आधारमा हुने प्रतियोगिताको शीर्ष दुई टोलीले फाइनल तथा पुछारका दुई टोलीले तेस्रो स्थानका लागि प्लेअफ खेल्ने प्रावधान थियो । मलेसिया र कुवेत शनिबार नै तेस्रो स्थानलाई प्लेअफ खेल्नेछन् ।नेपाल, हङकङ र मलेसियाले समान २ खेल जिते पनि रनरेटमा मलेसियाभन्दा नेपाल र हङकङ अगाडि रहे । नेपालको ०८५३४, हङकङको ०१९२६ र मलेसियाको ०००७१ नेट रनरेट रह्यो । प्रतियोगिताको चौथो टोली कुवेतले सबै तीन खेलमा पराजय बेहोरेको थियो । नेपालले पहिलो दुई खेलमा हङकङलाई ६ विकेट र कुवेतलाई ३४ रनले हराएको थियो । तर, मलेसियासँग नेपालको ब्याटिङ जम्न सकेन । पूजा महतो पहिलो ओभरमै एलबीडब्लू आउट भएपछि नेपाली ब्याटिङ दबाबमा परेको थियो । अर्की ओपनर काजोल श्रेष्ठले २१ बलमा १ चौकासहित १८ रन बनाइन् ।इन्दु बर्माले ३३ बलमा २०, सीता रानामगरले ९ र कप्तान रुबिना क्षेत्रीले २६ बलमा २ चौका र १ छक्कासहित २३ रन बनाए । कविता कुँवर १ र सम्झना खड्का २ रनमा आउट भए । कविता जोशी ४ र विन्दु रावल १ रनमा अविजित रहिन् । मलेसियाबाट एइना हसिम, माहिराह स्माइल र नूर समादले २२ विकेट लिए ।एइनाले अविजित ३७ रन बनाएपछि मलेसियाले सजिलै लक्ष्य पूरा गरेको थियो । उनले ३९ बल खेल्दै ३ चौका प्रहार गरिन् । माहिराहले २१ रन बनाइन् । नेपालकी पूजा, सीता र रुबिनाले ११ विकेट लिए ।"
कार्लसेनले जिते चेस विश्वकप,"(काठमाडौं)शीर्ष वरीयताका नर्वेली ग्रान्ड मास्टर (जीएम) म्याग्नस कार्लसेनले फाइनलमा १८ वर्षीय रमेशबाबु प्रागननन्दलाई टाइब्रेकमा पराजित गर्दै अजरबैजानको बाकुमा भएको चेस विश्वकपको उपाधि जितेको छ ।कार्लसेन फुड प्वाइजनको समस्यामा परेपछि फाइनलभन्दा पनि उनको स्वास्थ्यलाई लिएर चर्चा भएको थियो । त्यसैले हुनसक्छ ३२ वर्षीय उनले फाइनलमा सुरुका दुई खेल (क्लासिकल) लाई लम्ब्याउन चाहेनन्, बराबरीमा टुंग्याएर उपाधि होड टाइब्रेकमा लगेका थिए । २८३५ रेटेड कार्लसेनले र्यापिड चेसको रूपमा आयोजित टाइब्रेकको पहिलो खेल कालो गोटीबाट खेल्दै २६९० रेटेड जीएम प्रागलाई दबाबमा राखे । उनले दोस्रो खेल बराबरीमा टुंग्याउँदै २५१५ अंकले भारतीय खेलाडी प्रागलाई पराजित गर्दै पहिलोपल्ट विश्वकप च्याम्पियन भएका हुन् ।प्रागलाई उपाधि होडमा कायम रहन दोस्रो खेल जित्नैपर्ने बाध्यता थियो भने कार्लसेनका लागि बराबरी नतिजा नै ट्रफी चुम्न पर्याप्त हुन्थ्यो । शीर्ष तीनमध्ये दुई खेलाडीलाई पराजित गर्दै विश्वकप फाइनल खेल्ने सबैभन्दा कान्छो खेलाडी प्रागले कार्लसेनलाई टाइब्रेकमा खासै चुनौती दिन सकेनन् । त्यसैले कार्लसेन सन् २००० देखि सुरु चेस विश्वकपको १२ औं संस्करणमा आएर पहिलोपल्ट च्याम्पियन भए ।पाँचपल्टको विश्व च्याम्पियनसिप विजेता कार्लसेनले विश्वकप जितेसँगै क्लासिकल चेसका मुख्य सबै उपाधि कब्जा गरेका छन् । प्रत्येक दुई वर्षमा हुने विश्वकपमा ११ औं संस्करणको तेस्रो स्थानमा पुग्नु नै यसअघि कार्लसेनको राम्रो नतिजा थियो । उनले उपाधिसँगै १ लाख १० हजार अमेरिकी र प्रागले ८० हजार डलर प्राप्त गरे । अमेरिकी फाबियनो करुअनाले अजरबैजानका निजात अबासोभलाई टाइब्रेकमा ३१ ले हराएर तेस्रो स्थान हासिल गरे । करुअनाले ६० हजार र अबासोभले ५० हजार डलर प्राप्त गरे ।१० वर्ष १० महिना १९ दिनको छँदै इन्टरनेसनल चेस मास्टरको उपाधि हासिल गर्ने सबैभन्दा कान्छो खेलाडीको कीर्तिमान बनाएका प्रागका लागि उपविजेता हुनु पनि ठूलै उपलब्धि हो । उनी फाइनल पुगेसँगै अर्को वर्ष हुने क्यान्डिडेट्स प्रतियोगिता २०२४ का लागि छनोट भएका छन् । क्यानडामा हुने क्यान्डिडेट्समा उत्कृष्ट आठ खेलाडीले प्रतिस्पर्धा गर्नेछन्, जसको विजेताले विश्व चेस च्याम्पियनसिप उपाधिलाई विश्व विजेता चीनका डिङ लिरेनविरुद्ध प्रतिस्पर्धा गर्नेछ । पाँचपल्टको च्याम्पियन कार्लसेनले उपाधि त्यागेपछि गत वर्ष रुसका इयान नेपोनियत्चीलाई हराएर लिरेन नयाँ विश्व च्याम्पियन भएका थिए ।यसैपालि नेपाली खेलाडीले कुल १८ लाख ३४ हजार डलर पुरस्कारको चेस विश्वकपमा डेब्यु गर्ने अवसर पायो । राष्ट्रिय चेस च्याम्पियनसिप विजेता रुपेश जैसवालले चेस ओलम्पियाड २०२२ को प्रदर्शनका आधारमा विश्वकपमा सहभागी हुने अवसर पाए । उनको चुनौती पहिलो चरणमै अजरबैजानका जीएम गेदिर गुसेनोभले समाप्त पारिदिए । २१२२ रेटेड फिडे मास्टर रुपेशले क्लासिकलको पहिलो खेल हारे पनि २६६१ रेटेड जीएमविरुद्धको दोस्रो खेल बराबरीमा टुंग्याएका थिए ।"
परम्परागत खेल प्रवर्द्धन गर्ने प्रयास,"काठमाडौं (कास) महाराजगञ्जस्थित प्रहरी तालिम केन्द्र नेपाल र भारतबीचको साझा परम्परागत खेललाई प्रवर्द्धन गर्न शुक्रबार आऔं खेल खेलौं कार्यक्रम आयोजना गरिएको छ । कार्यक्रममा रस्साकस्सी, पानढुङ्गे, कबड्डी, खोखो, रुमाल लुकाइ जस्ता परम्परागत खेल खेलिएका थिए । उपत्यकाका ९ विद्यालयका १ सय २० विद्यार्थी मैत्रीपूर्ण खेलकुदमा सहभागी थिए । मदन भण्डारी मेमोरियल, न्यु सुम्निमा स्कुल, श्री सञ्जय साई विद्या मन्दिर, केन्द्रीय विद्यालय, महांकाल मावि, कुलेश्वर आमावि, रिब्स, राई स्कुल र राष्ट्रिय प्रहरी विद्यालय थिए । सहभागी सबैले समावेशी र फिट समाजका लागि खेलकुद भन्ने ब्यानर बोकेर मार्चपास गरे । भारतीय दूतावासका डेपुटी चिफ अफ मिसन प्रशन्न श्रीवास्तवले परम्परागत खेलहरूले भातृत्वको भावना, एकता र समावेशी गुणलाई बलियो पार्ने बताए । उनले भारतले खेलकुदको जरा गाडेको परम्परा पुनर्जीवित गर्न पौराणिक हक्की खेलाडी ध्यान चन्दको सम्झनामा राष्ट्रिय खेल दिवस मनाउन थालेको स्मरण गराए । युवा तथा खेलकुदमन्त्री डिगबहादुर लिम्बुले स्थानीय परम्परागत खेललाई मूलधारमा ल्याउन प्रवर्द्धन र समुन्नतीमा लाग्नुपर्नेमा जोड दिए । पुलिस एकेडेमी र भारतीय दूतावास टोलीबीचको कबड्डीमा पुलिस विजयी भयो । कार्यक्रम स्वामी विवेकानन्द साँस्कृतिक केन्द्र, भारतीय राजदूतावास र राष्ट्रिय प्रहरी प्रशिक्षण प्रतिष्ठानले संयुक्त रूपमा आयोजना गरेका थिए ।"
एन्जल्स र ज्ञान फाइनलमा,काठमाडौं (कास) एन्जल्स हार्ट र ज्ञान निकेतन दसौं ग्रिनफिल्ड कप अन्तरविद्यालय बास्केटबल प्रतियोगिताको जुनियर ब्वाइजमा शुक्रबार फाइनल पुगेका छन् ।एन्जल्स हार्टले आयोजक ग्रिनफिल्ड नेसनल स्कुललाई २७२५ स्कोरले पराजित गर्यो । एन्जल्स हार्टका अदित पुनले ८ स्कोर गरे । जेसन घलानको १२ स्कोरमा ज्ञान निकेतनले रेडियन्ट पब्लिकलाई २५२३ को अन्तरले हरायो । सिनियर ब्वाइजमा ग्रिनल्यान्ड र जेनिथले उपाधि भिडन्त पक्का गरे । ग्रिनल्यान्डले ज्ञान निकेतनलाई ७९६१ ले हरायो । ग्रिनल्यान्डका सविन गुरुङले ३४ स्कोर गरे । जेनिथले जेबी स्कुलमाथि ५९५८ को कठिन पायो । जेनिथका सुशील शाहीले २३ स्कोर जोडे ।सिनियर गर्ल्समा भ्याली पब्लिक र संस्कृति फाइनलमा भिड्ने भएका छन् । भ्यालीले जेसिसलाई ४११२ ले हरायो । भ्यालीकी मुस्कान गुरुङले १८ स्कोर गरिन् । रिब्सविरुद्ध संस्कृति २४११ ले विजयी भयो । फाइनल शनिबार हुनेछ ।
"ठट्टा गर्दै हुनुहुन्छ, मिस्टर फाइनमेन !","मैले पढेका भौतिकशास्त्री रिचार्ड फाइनमेनको पहिलो लेख सायद विज्ञानको महत्त्व (भ्यालु अफ साइन्स) हो । त्यसपछि उनका अन्तर्वार्ताहरू सुनेँ । उनी लागे एक अवतारी । फाइनमेनको आत्मकथा स्योर्ली यु आर जोकिङ मिस्टर फाइनमेन (पक्कै तपाईं ठट्टा गर्दै हुनुहुन्छ, मिस्टर फाइनमेन) पढ्न खोजेँ । पीडीएफ डाउनलोड गरेँ पनि । तर, व्यस्तताले पढ्न सकेको थिइनँ । एक दिन फिक्सन डिजाइनर कुमार नगरकोटीले हार्डकपी पुस्तक गिफ्ट दिए । आश्चर्य र प्रसन्नताले भरिएँ । बिरलाकोटी पनि कम्ता अवतारी होइनन् पुस्तकको शीर्षकको पनि रोचक घटना रहेछ । प्रिन्सटन युनिभर्सिटीको एक कार्यक्रममा चियासँग दूध लिने कि कागती ? भनेर एक महिलाले सोधिछन् । दुवै, फ्राइनमेनले भनेछन् । जिल्ल पर्दै महिलाले भनिछन्, पक्कै तपाईं ठट्टा गर्दै हुनुहुन्छ, मिस्टर फाइनमेन । उत्कट जिज्ञासा फाइनमेनको विशेषता रहेछ । बनिबनाउ झूटा विश्वासहरू भत्काउन उनी आफैं अघि सर्थे । जिज्ञासा निवारणको पराकाष्ठा एक घटना हेरौं । एकपटक कुरैकुरामा एक जनाले भनेछ, मान्छेको पिसाब निस्कनुमा गुरुत्वाकर्षणको योगदान छ । फाइनमेनले त्यसो होइन भनेर देखाउन उनीहरूकै सामुन्ने टाउकाले टेकेर सफलतापूर्वक पिसाब फेरेर देखाइदिएछन् । यस्ता उटपट्याङ गर्ने उनी एक सामान्य व्यक्ति थिएनन् । उनी थिएसन् १९६५ मा क्वान्टम इलेक्ट्रोडाइनामिक्समा नोबेल पुरस्कार पाउने अमेरिकी भौतिकशास्त्री । अर्को प्रसंग पनि रोचक छ । एक पटक कसैले भनेछ, एस्पिरिन र कोक सँगै खादा मान्छे बेहोस हुन्छ । फाइनमेनले भनेछन्, मलाई त्यस्तो लाग्दैन । बहस चर्किंदै गयो । कसैले भन्यो बेहोस हुन एस्पिरिन पहिले लिनुपर्छ, पछि लिनुपर्छ वा कोकमै घोलेर पिउनुपर्छ वा त्यस्तो केही पर्दैन । बुद्धिविलास मात्रै किन ? प्रयोग गरेरै थाहा पाऔं भन्दै उनी अघि सरे । फाइनमेन लेख्छन्, मैले कुल ६ एस्पिरिन खाएँ । ३ बोटल कोक पिएँ । सर्वप्रथम २ एस्पिरिन र कोक । दोस्रोमा, कोकमा मिसाएर २ एस्पिरिन । र, अन्त्यमा कोकपछि २ एस्पिरिन । म कति खेर ढल्छु र उठाउँला भनेर उनीहरू मेरो वरपर उभिएका थिए । तर, म अचेत भइनँ । उनीहरू छक्क परे । त्यो रात म राम्ररी सुत्न सकिनँ । त्यस रात मैले रिम्यान जेटा फङ्क्सनको सुत्रमा काम गरेर बिताएँ । ठट्टैठट्टाका पृष्ठहरूले भरिएको यो आत्मकथाले जति हसाउँछ, उति नै सोच्न बाध्य पार्छ । भौतिकशास्त्रका प्राविधिक विषयमा विचार राख्ने ल्याकत मेरो नभए पनि फाइनमेनको जिज्ञासा, कुनै फरम्याटमा बस्न नरुचाउने उनको फ्रिह्विलिङ स्वभाव, कडा मिहिनेत गर्ने बानी, उदारमना र संस्थापनसँगको विद्रोहभावले गहिरो प्रभाव छाड्छ । एमआईटी ग्राजुएट हुँदा फाइनमेन जन ह्विलरको (भौतिकशास्त्री) अनुसन्धान सहायक भएर काम गर्छन् । एक दिन ह्विलर भन्छन्, फाइनमेन, अब तिमीले सेमिनारमा आफ्नो अनुसन्धानको निचोड प्रस्तुत गर्नुपर्छ, सेमिनारको अनुभव पनि चाहिन्छ । त्यसबखत फाइनमेन इलेक्ट्रनको बिहेबियर (क्वान्टम सिद्धान्त) बारे अनुसन्धान गरिरहेका हुन्छन् । सेमिनारको दुई दिनअघि उनी हलमा विग्नरलाई भेट्छन् । विग्नर भन्छन्, फाइनमेन तिमीले ह्विलरसँग गरेको काम रोचक छ, त्यसैले मैले सेमिनारमा हेनरी नरिस रसेललाई निमन्त्रणा गरेको छु । उनी विख्यात खगोलशास्त्री हुन् । गणितज्ञ प्रोफेसर जन भन न्यइमनलाई पनि डाकेको छु । भौतिकशास्त्रको प्रोफेसर पउलीलाई पनि यो विषय आकर्षक लाग्न सक्छ । प्रोफेसर आइन्स्टाइन हाम्रो साप्ताहिक सेमिनारमा कमै आउँछन् । तिम्रो काम रोचक भएकाले मैले उनलाई विशेष निम्तो पठाएको छु । खुसीको कुरा, उनी पनि आउँदै छन् । जीवनको पहिलो सेमिनारमै कहलिएको वैज्ञानिक र गणितज्ञलाई निमन्त्रणा गरेको थाहा पाउदा अज्ञात भयले फाइनमेन पहेलिँदै जान्छन् ।फाइनमेनले लेखेका छन्, सेमिनारको दिन आउँछ । म अघि नै हल छिर्छु र सेमिनारको अनुभव नभएकाले सायद कालोपाटीमा धेरै नै समीकरणहरू लेखेछु । एकसे एक घाँग वैज्ञानिकहरूका अघि ती समीकरण कसरी व्याख्या गर्ने ? मेरो अनुभव थिएन । समीकरण लेखिरहँदा, आइन्स्टाइन हलभित्र छिर्छन् । मेरो नजिक आउँदै मृदुभाषामा भन्छन् हेलो, म तिम्रो सेमिनारमा आएको हुँ । तर, पहिला मलाई बताऊ, चिया कहाँ राखिएको छ म चियातिर देखाउँछु । आइन्स्टाइन चिया भएतिर लाग्छन् । म बाँकी समीकरणहरू लेख्न थाल्छु । फाइनमेन अगाडि लेख्छन्, प्रस्तुतीकरणको समय आउछ । म केही असमञ्जसमा पर्छु । कहाँबाट थाल्ने ? मेरो अघि मास्टर माइन्डहरू मलाई सुन्न व्यग्र छन् । जीवनकै पहिलो प्राविधिक प्रस्तुति । मलाई लाग्छ, म कपडा धुने मेसिनभित्र कोचिएको छु र केही समयमा फनफनी निचोरिनेछु । खैरो खामभित्रबाट नोट निकाल्दा मेरो हात काँपिरहेको मलाई अझै प्रस्ट सम्झना छ । तर, जादुजस्तो यस्तै केही भयो । यस्तो पटकपटक भएको छ । जब मैले अनुसन्धानबारे बोल्न थालेँ, म विषयवस्तुमा यति एकाग्र हुँदै गएँ कि मलाई होसै भएन, हलमा कोको छन् बिनाभय म, क्वान्टम फिजिक्समा मलाई लागेका कुरा सबैलाई सुनाइरहेको थिएँ । सेमिनार सकिन्छ । छलफल र प्रश्नोत्तरको बेला आउँछ । सर्वप्रथम पउली, जो आइन्स्टाइनको छेवैमा बसेका हुन्छन्, उनी भन्छन्, मेरो विचारमा यो सिद्धान्त सही छैन । कारणहरू बताउँछन् अनि आइन्स्टाइनतिर फर्कंदै भन्छन्, के तपाईं मेरो विचारसँग सहमत हुनुहुन्छ, प्रोफेसर आइन्स्टाइन ? आइन्स्टाइन विनम्रतापूर्वक जवाफ फर्काउँछन्, छैन, हामीसँग अहिले नै उनको सिद्धान्त गलत भन्न पर्याप्त प्रमाण (इभिडेन्स) छैन । त्यसैले म अहिले नै विश्वासपूर्वक उक्त आइडिया सही छैन भन्न सक्दिनँ । फाइनमेन लेख्छन्, गुरुत्वाकर्षणको अझै उपयुक्त वैकल्पिक सिद्धान्त हुन सक्ने सम्भावना स्विकार्ने आइन्स्टाइन भिन्न आइडियाप्रति निकै सहिष्णु लागे । तर, मैले त पउलीले केके कारण मेरो सिद्धान्तलाई गलत भने, त्यसमा ध्यान दिनुपर्थ्यो । दोस्रो विश्वयुद्धकालमा (१९३९१९४५) अमेरिकालाई चाँडोभन्दा चाँडो परमाणु बम निर्माण गर्नुपर्ने बाध्यता आइलाग्यो । हिटलरको सैनिक विश्वविजयको मार्चमा थियो । आइस्टाइनले २ अगस्ट, १९३९ मा अमेरिकी राष्ट्रपति फ्रांकलिङ रुजावेल्टलाई पत्र लेखेर नाजीले परमाणु बम बनाउन सक्छन् तसर्थ अमेरिका आफैंले परमाणु बम बनाएर भए पनि नाजीलाई रोक्नुपर्छ भने । आइस्टाइन महान् वैज्ञानिक मात्रै नभई, मानवतावादी पनि थिए । उनको पत्रको गम्भीरतालाई विचार गरेर सन् १९४२ मा न्यु मेक्सिकोको लस अलामसको मरुभूमिमा मानहाटन प्रोजेक्ट स्थापना भयो । यस महात्त्वाकांक्षी प्रोजेक्टमा हजारौं वैज्ञानिकले काम गरेका थिए । फाइनमेनलाई मानहाटन प्रोजेक्टमा काम गर्न डाकियो । प्रोजेक्टको नेतृत्व सैद्धान्तिक भौतिकशास्त्री जुलियस रोवर्ट ओपनहाइमरले गरेका थिए । भर्खरै अपनहाइमरको जीवनमा बनाइएको सिनेमा अपनहाइमर रिलिज भएको छ । परमाणु बमभन्दा कम कम्पन पैदा गरेको छैन सिनेमाले । लस अलामसको प्रयोगशाला गोप्य राखियो । धेरै काम कोडबाट गरिन्थ्यो । लस अलामसको रहस्यमय र रोमाञ्चक दुनियाँको वर्णन पुस्तकमा पढ्न पाइन्छ । फाइनमेनका विचारले हामीलाई विज्ञानसम्मत दृष्टिले जीवन र जगत् बुझ्न सघाउँछ । फाइनमेनले भनेका छन्, मलाई के लाग्छ भने कुनै विषयको हामीलाई गलत जानकारी वा उत्तर हुनुभन्दा केही थाहा नभएको श्रेयस्कर । मलाई डर लाग्दैन यो भन्न कि यस ब्रह्माण्डमा भएका धेरै विषयबारे म अनभिज्ञ छु । त्यस्तो ब्रह्माण्डमा, जहाँसम्म म भन्न सक्छु, जसको उत्पत्तिको पछिल्तिर कुनै प्रयोजन छैन । विज्ञानप्रतिको निष्ठा अग्घोर थियो उनमा । प्रिस्टनको विद्यार्थी छँदाको एउटा घटना हेरौं । पापाज् प्लेस नामक सानो रेस्टुराँमा फाइनमेन केहि खादै थिए । त्यति नै बेला पेन्टिङ गर्दा लगाउने लुगासहित भर्खरैजसो रोगन लगाएर एक जना पेन्टर उनी नजिकै बस्छन् । दुवैको कुराकानी हुन्छ । पेन्टर प्रश्न गर्छन्, यदि मजस्तै पेन्टिङ पेसामा हुनुहुन्थ्यो भने तपाईं यस रेस्टुराँमा कस्तो रङको पेन्ट गर्नुहुन्थ्यो ? फाइनमेन जवाफ फर्काउँछन्, मलाई थाहा छैन । पेन्टर थप्छन्, तपार्इंले कति ख्याल गर्नुभएको छ ? रेस्टुराँको भित्तामा एउटा उचाइमा कालोमैलो रेखाहरू हुन्छ । टेबलमा बस्दा ग्राहकहरूको कुइनाले भित्तालाई छुने हुँदा कालान्तरमा फोहोर रेखा बन्न जान्छ । तसर्थ म रेस्टुराँमा सेतो वा उज्यालो रङ लगाउँछु । कारण त्यसले फोहोर लुकाउँदैन र ग्राहकलाई सफाइको अवस्था बताउँछ । फाइनमेनलाई पेन्टर निकै अनुभवी लाग्छ । फाइनमनको मौनता चिर्दै पेन्टर भन्छन्, यो पेसामा कसरी आवश्यक रङ बनाउने भन्ने पनि राम्ररी थाहा हुनुपर्छ । उदाहरणका रूपमा, पहेंलो रङ बनाउन कुनकुन रङ मिसाउने ? फाइनमेनलाई लाइट रङको निम्ति हरियो र रातो रङ मिसाउनुपर्छ भन्ने थाहा थियो, तर यो रोगनको सन्दर्भ भएकाले फाइनमेन भन्छन्, अहँ थाहा छैन । पेन्टर आत्मविश्वासपूर्वक भन्छन्, सेतो र रातो मिसायो भने पहेंलो रङ निस्कन्छ । फाइनमेन झस्किन्छन्, पक्कै हो र ? मलाई त गुलाबी रङ निस्कन्छजस्तो लाग्छ । हैन, पहेंलो निस्कन्छ, पेन्टरको जिद्दी छ । फाइनमेन सोध्छन्, तपार्इं कुनै रङको पिगमेन्ट त मिसाउनुहुन्न नि ?पिगमेन्ट मिसाउँदिन । सेतो र रातो रङको डब्बा किनेर ल्याउनुस्, म देखाउँछु । चकित हुँदै फाइनमेन पापाज् प्लेस रेस्टुराँ नजिककै पसलबाट सेतो र रातो रङको डब्बा किनेर ल्याउँछन् । दुवै जनाको वार्तालाप सुनिरहेको रेस्टुराँको मालिक फाइनमेनलाई सम्झाउँछन्, किन उसँग तर्कवितर्क गरिराखेको, जसले जीवनभर पेन्टिङ गरेको छ, उसको कुरा विश्वास नगरेर ? क्षणभर फाइनमेन बोल्दैनन्, असमञ्जसमा पर्छन् । केही क्षणको मौनतापछि भन्छन्, मैले फिजिक्समा लाइट पढेको छु । लाइट सिद्धान्तले भन्छ रातो र सेतो रङ मिसाउँदा पहेंलो होइन, गुलाबी रङ बन्छ । फाइनमेन दुवै रङको डब्बा ल्याएर छेवैको पुरानो कुर्सीमा राख्छन् । रेस्टुराँ मालिक नजिकै उभिएर हेरिरहन्छन् । पेन्टर डब्बा खोलेर अलिकति रातो र अलिकति सेतो रङ मिसाउँछन् । फाइनमेनका आँखाले त्यसको मिश्रण गुलाबी नै देख्छ । पेन्टरले रातो र सेतो रङ थप्छन् र मज्जाले फिट्छन् । पहेंलो रङ नबनेपछि बर्बराउँछन्, मसँग पहेंलो रङको सानो ट्युब पनि हुनुपर्ने, रङको घोललाई उजिल्याउन । अनि त पहेलो रङ बनिहाल्छ । त्यहीबखत फाइनमेन मौका छोप्दै भन्छन्, निश्चय नै, तिमी पहेंलो मिसाऊ, रङ पहेंलो भइहाल्छ । तर, पहेंलो नमिसाईकन तिमीले पहेंलो रङ बनाउन सक्दैनौ । पेन्टर पराजित मुद्रामा पेन्ट गर्न उपल्लो तलामा उक्लिन्छन् । रेस्टुराँ मालिक भन्छन्, यो पेन्टर सन्काहा नै हो, त्यस्तो व्यक्तिसँग तर्क गर्न तम्सन्छ, जसले वर्षौंसम्म लाइट पढाएको छ ।फाइनमेनको निष्कर्ष छ, कसरी अनुभवी मान्छेहरूले भनेकै कारण हामी विज्ञानका सिद्धान्तहरू गलत छन् भनी विश्वास गरिहाल्छौं । यस्ता सोचाइले मैले पनि भौतिकशास्त्रमा धेरै गल्तीहरू गरेको छु ।"
पूर्वसैनिक : सबैभन्दा मूल्यवान् तत्त्व,"पालले निर्यात गर्ने सबैभन्दा मूल्यवान् वस्तु मानिस हो भन्ने एक रसिक अर्थशास्त्रीको भनाइमा ठूलो सत्यता छ, यद्यपि उनले वाक्विलासका लागि मात्रै त्यसो भनेका हुन सक्छन् । विदेशमा पठाइने नेपालको सबैभन्दा नाफा कमाउने कच्चा पदार्थ मान्छे भएकाले यसले उसको उन्नत देशको हैसियत प्रमाणित गरेको अर्का विनोदीले बताए । हुन पनि, यदि हरेक वर्ष हजारौँको संख्यामा नेपाली युवाहरू जीविकोपार्जनको खोजीमा भारत नझर्दा हुन् त नेपालको आर्थिक स्थिति झनै जटिल हुने थियो । मानवकच्चापदार्थको निर्यातबाट नेपालले आफ्नो कष्टसाध्य अवस्थालाई अलि सहज तुल्याएको छ ।भारतीय भूभागमा झर्ने हजारौं नेपालीमध्ये केही सदाका लागि भारतीय जनसमूहमै विलय हुन्छन् । केही तल्ला तहका काम गरेर र थोरै कमाइ गरेर आफ्ना घर फर्कन्छन् । पहाडी युवाहरूका लागि सैन्यसेवा आकर्षक पेसा हो । त्यसैले, भारत पुग्ने अधिकांश नेपाली त्यहाँको सैन्यसेवामा भर्ती हुने अभिलाषा राख्छन् । सेनामा भर्ती हुन सफल नेपालीलाई लाहुरे भनिन्छ । लाहुरे शब्द लाहोरबाट बनेको हो । विदेशी सेनामा जागिरे हुने नेपालीलाई नेपालमा लाहुरे (दाइ) भनिन्छ । रणजित सिंहको पालामा लाहोर (हाल पाकिस्तान) सिख साम्राज्यको राजधानी थियो । त्यसै बेलादेखि नेपाली युवाहरू सिख रेजिमेन्टमा भर्ती हुन लाहोर पुग्थे । सिख साम्राज्यको विस्तारमा नेपालीहरूको ठूलै योगदान छ । सन् १८१४१८१६ को नेपालअंग्रेज युद्धक्रममा नालापानीको लडाइँमा दुश्मनहरूको दाँतबाट पसिना झारिदिने नेपालका एक राष्ट्रिय नायक बलभद्र कुँवर युद्धपश्चात् रणजित सिंहको सेनामै सामेल भएका थिए । सिख सम्राज्यको विस्तारक्रममा अफगानिस्तानको लडाइँमा सिख सेनाको तर्फबाट लड्दै गर्दा बलभद्रले वीरगति प्राप्त गरे । पछि, जतिखेर नेपालीहरू बेलायती सेनामा भर्ना हुन थाले, त्यतिखेरसम्म विदेशी सेनामा भर्ती हुने नेपालीहरूलाई लाहुरे भन्न थालिसकिएको थियो । लाहुरे संज्ञा ब्रिटिस सेनामा कार्यरत नेपालीका लागि पनि चल्न थाल्यो । अहिले भारतीय सेनामा भर्ती भएका नेपालीलाई पनि लाहुरे भनिन्छ । वर्तमान राजा (वीरेन्द्र) का पुर्खा पृथ्वीनारायण शाह गोरखा नाउँको एउटा सानो राज्यका राजा थिए । आफ्नो राज्यविस्तार क्रममा ससाना पहाडी राज्यहरू र अन्ततः काठमाडौं उपत्यकाका राज्यहरू जितेर उनले वर्तमान नेपाल राज्यको भौगोलिक जग बसाएका थिए । गोरखाका मूल बासिन्दा भएकाले उनीहरू आफूलाई गोर्खाली भनाउनमा गर्व गर्थे । गोर्खालीहरूको पल्टन भएकाले विदेशी सेनामा भर्ती हुनेहरूलाई गोर्खा (ली) भनिन्थ्यो । आज पनि भारतीय सेनाका नेपालीभाषी सैनिकहरूलाई गोर्खा भनिन्छ र तिनीहरू संलग्न भएको एकाइलाई गोर्खा रेजिमेन्टबटालियन भनिन्छ । भारतीय वा नेपाली जो भए पनि ती सबै नेपाली नै हुन् । र, गोरखा अहिले नेपालको सानो जिल्ला हो ।काठमाडौं उपत्यका विश्वकै सुन्दर उपत्यकामध्ये एक त हुँदै हो, यसको समुन्नत कला र संस्कृतिको परापूर्वकालदेखिको अटुट इतिहास पनि छ । गोर्खालीहरूको विजयपछि यो इतिहासमा सैन्य मर्यादाको प्रभुत्व भयो । नेपाली कलासंस्कृतिको उत्थान रोकियो । उपत्यकाको नागरिक संस्कृति र इतिहास उपर पहाडी सैनिक शौर्य तथा वीरताको परम्परा स्थापित भएको छ, जुन आफ्नो हिसाबले गौरवमय छ । नेपालअंग्रेजयुद्धमा गोर्खाहरूको बहादुरी देखेर ब्रिटिसहरू यति प्रभावित भए कि उनीहरूलाई आफ्नो सेनामा राख्ने निर्णय तिनले गरे । र, सन् १८१६ मा सुगौली सन्धिपछि लडाइँ साम्य भएलगत्तै करिब तीन हजार नेपाली इस्ट इन्डिया कम्पनीको सेनामा भर्ती गरिए । र, यसरी नै बेलायती सेनामा नेपालीहरूको एक गोर्खा पलटन तयार भयो । सन् १८२२ मा सबैभन्दा पहिले यी नेपाली सैनिकहरूले हिन्दुस्तानविजय अभियानमा अंग्रेजहरूको तर्फबाट लडे र विजयी भए । त्यसपछि टाढाटाढाका अन्यत्र देशमा समेत नेपालीहरूले आफ्नो सैन्य शौर्य र साहसको परिचय दिए । भारत स्वतन्त्र भएपछि ८ अगस्ट १९४८ मा भारत, नेपाल र बेलायतमाझ त्रिपक्षीय सम्झौता भएको थियो, जस अनुसार बेलायती सेनामा तत्काल कार्यरत नेपाली सैनिकहरू उनीहरूको रोजाइ अनुसार भारतीय र बेलायती सेनामा रहन पाउने भए । यो विभाजन अन्तर्गत आठौं गोर्खा बटालियनको पहिलो र दोस्रो गोर्खा राइफल्स तथा दोस्रो गोर्खा बटालियनका छैटौं, सातौं र दसौं गोर्खा राइफल्स ब्रिटिस सेनामा र बाँकी भारतीय सेनामा रहने भए । भारतीय भूभागमा रहेका ब्रिटिस गोर्खा भर्ती केन्द्रहरू सन् १९५२ मा भारतले बन्द गरिदियो । ततपश्चात् बेलायतीहरूले पूर्वी र पश्चिम नेपालमा गरी दुईवटा गोर्खा भर्ती केन्द्र स्थापना गरे । ब्रिटिस साम्राज्यको समाप्तिपछि अंग्रेजहरूलाई स्वेज पूर्वको नीति परिवर्तन गर्नुपर्यो र त्यसैले पहिलेजस्तो गोर्खालीहरूको आवश्यकता रहेन । अहिले बेलायती सेनामा थोरै गोर्खालीहरू बाँकी छन्, जो मुख्यतया हङकङमा छन् । भारतीय सेनामा ठूलो संख्यामा गोर्खालीहरू छन्, जसमध्ये अधिकांश नेपाली छन्, तर केही भारतीय गोर्खाली पनि छन् । पृथ्वीनारायण शाहले आफ्नो सानो पहाडी राज्य गोरखा नजिकैका अन्य पहाडी राज्य र काठमाडौं उपत्यकाका राज्यहरू जितेर विशाल नेपाल राज्य स्थापना गरेका थिए भनेर मैले पहिले नै भनिसकेको छु । उनका सन्तानहरूले पछि थप राज्यविस्तार गरे । अठारौं शताब्दीको अन्त्यमा उनीहरूले चीनको आक्रमणको सामना गर्नुपर्यो । साथै, सन् १८१६ मा सुगौली सन्धि हुँदा आफूले पहिले जितेको केही भूभाग गुमाउँदै अंग्रेजसँग सन्धि गर्नुपर्यो । यसरी गोर्खालीहरूको विजय अभियान उन्नाइसौं शताब्दीको दोस्रो दशकमा अन्त्य भयो । तर, शाह शासकहरूले विशाल नेपाली राज्यलाई सेनाबाहेक अर्को कुनै आधार दिन सकेनन् । बृहत् नेपालराज्यको स्थापना भइसकेपछि पनि उनीहरू आफूलाई गोर्खाली भन्नुभनाउनुमै गौरव गर्थे । न उनीहरूले भावनाको स्तरमा राष्ट्रियताको आधार बनाए, न जनजीवनको स्थूल स्तरमा सांस्कृतिक, धार्मिक र राजनीतिक विकासको आधार नै निर्माण गर्न सके ।विशुद्ध सेनाको बलमा, नेपाल एउटा विजित भूभागजस्तै शासित भइरह्यो । परिणामतः सन् १८४६ मा पृथ्वीनारायणका वंशज शासकलाई कठपुतली बनाएर जंगबहादुर राणाले सम्पूर्ण राजाधिकार आफ्नो हातमा लिए । र, उनले आफूलाई महाराजा एवं प्रधानमन्त्री घोषणा गर्दा नयाँ प्रणाली स्थापना गर्नुपर्ने आवश्यकतासमेत परेन । राणा शासन १०४ वर्षसम्म चल्यो । यसबीच शाह शासकहरू प्रभावहीन भएर सिंहासनमा बसेका देखिन्थ्योपर्वविशेषहरूमा, वर्षको २३ पटक मात्रै । अरू वेला दरबारको विलासी वातावरणमा ती सीमित रहन्थे । शाह शासनजस्तै राणा शासन पनि विशुद्ध सैन्य बलमा टिक्यो । नेपाल राज्यको सैन्य आधार र परम्परालाई पाठकले बुझून् भनेर मैले यो संक्षिप्त ऐतिहासिक पृष्ठभूमि उल्लेख गरेको हुँ । यस्तो परम्पराको फलस्वरूप नेपालको पहाडी क्षेत्रमा ठूलो संख्यामा पूर्वसैनिकहरू छन् । जुनजुन पहाडी क्षेत्रमा ठूलो जनसंख्या बसेको छ, ती ठाउँमा पूर्वसैनिकहरूको पनि बस्ती छ । भौगोलिक रूपमा मध्य नेपालको पहाडी क्षेत्रलाई जसरी देशको मेरुदण्ड भन्न सकिन्छ, त्यसै गरी त्यहाँ बसोबास गर्ने चार जात मगर, गुरुङ, राई र लिम्बू लाई नेपाली जनसंख्याको प्रमुख जातसमूह भन्न सकिन्छ । नेपाली, बेलायती र भारतीय सैन्य सेवामा मुख्य रूपमा यिनै जातिमध्येबाट भर्ती भएका छन् ।नेपालको तानाशाही सरकार, चाहे त्यो राणाशाही होस् या शाहशाही, उसको वैधता र मान्यताको मूल आधार सेना हो । तर, यी शासकहरूले सैनिकहरूलाई आफ्नो स्वार्थका लागि प्रयोग गर्नुबाहेक अरू केही गरे भने फगत सौतेनी व्यवहार गरे । उनीहरूले सन् १९५० को जनक्रान्तिअघि नेपाली पल्टनमा कहिल्यै उच्च स्थान त पाएनन् नै, बेलायती सरकारलाई अनुरोध गरेर नेपाली सैनिकलाई ब्रिटिस सेनामा समेत बढुवा हुनबाट राणाहरूले रोके । नेपालका राणा शासकले आफ्नो देशमा साधारण नेपालीजनलाई उच्च पदमा जान नदिएकाले विदेशमा काम गर्ने ती नेपालीका दाजुभाइलाई पनि रोक्नु उनीहरूले उपयुक्त ठहर्याए । अन्यथा विदेश सेवाबाट फर्किएर आउने लाहुरेहरू सरकारका लागि टाउको दुखाइ हुने थिए । सैनिक सेवाबाट निवृत्त भएपछि लाहुरेहरूको बाँकी बचेको भाउताउ पनि सकिन्छ । विशेष गरी विदेशी सेनामा रहँदा हासिल गरेको शिक्षा र अनुभवलाई देशको हितमा उपयोग गर्न नपाउँदा उनीहरूले आफ्नो नैतिक बल पनि गुमाउँछन् । केही त तल्लो तहको रोजगारीका लागि पुनः भारततिरै हानिन्छन् । तर, अधिसंख्य नेपालमै दयनीय अवस्थामा जीवन बिताउँछन् । अविकसित देशका अन्य मानिसहरूको तुलनामा पूर्वसैनिकहरू अलि कम रूढिग्रस्त हुने हाम्रो अनुभव छ । सीमित उद्देश्यका लागि र सीमित क्षेत्रमै सही, सेनाका सिपाहीहरू आधुनिक वातावरणसँग परिचित हुनु यसको एउटा कारण होला । सैन्यजीवनमा उनीहरूले अत्याधुनिक हतियार चलाएका हुन्छन्, सैनिक पाठ्यक्रम पूरा गर्छन्, शतप्रतिशत साक्षर हुन्छन्, दूरदराजका देशमा जान्छन् र विदेशको अनुभव लिन्छन्, भूगोलसँग परिचित हुन्छन्, हातहतियार, गोलाबारुद, सिंग्नलिङ, ट्यांकयुद्धजस्ता विषयहरूमा जटिल प्रशिक्षण प्राप्त गर्छन् । यी सबै कारणले उनीहरूको दिमाग केही हदसम्म खुला हुन्छ र उनीहरू अन्य वर्गका मानिसहरूजस्तो नयाँनयाँ प्रयोगप्रति शंकालु हुँदैनन् । यी सबै कुराहरूबाहेक, एक सिपाहीले अनुशासनको महत्त्व बुझ्दछ र कठिन प्रयत्नबाट पनि हडबडाउँदैन । सेनामा रहेका कारण उसमा सामूहिक र सहयोगात्मक भावनाप्रवृत्ति पैदा हुन्छ, किनभने सेनाको कारबाही सामूहिक र योजनाबद्ध हुन्छ । यी काम सम्पन्न गर्ने क्रममा सैनिकहरूमा आपसी सहयोगको भावना स्वतः उत्पन्न हुन्छ । सेनामा प्रशिक्षित व्यक्तिहरूले केही चारित्रिक गुणहरू विकास गर्छन्, जस्तै सहयोगी भावना, अनुशासन, आत्मनिर्भरता र नयाँ प्रयोग गर्ने साहस । यी गुणहरूले भूतपूर्व सैनिकहरूमा समाजका अन्य तत्त्वहरूलाई सुलभ नहुने वैशिष्ट्य प्राप्त हुन्छ । त्यसैले, मेरो विचारमा नेपालको आधुनिकीकरणमा भूतपूर्व सैनिकहरूको ठूलो योगदान हुनुपर्छ । उनीहरू नेपाली समाजका सबैभन्दा उपयोगी मानव तत्त्व हुन् । तर, दुर्भाग्यको कुरा के छ भने नेपालका भूतपूर्व सैनिकहरू प्रतिकूल राजनीतिक वातावरणमा उद्देश्यमूलक दिशा नपाएर क्रमशः निरुत्साहित र क्षमता शून्य बन्दै जान्छन् । अनुत्तरदायी शासनले उनीहरूलाई पहिला त आफ्नो स्वार्थका लागि भाडाका टट्टूको रूपमा प्रयोग गर्छ र सेवामुक्त भएपछि दूधमा परेको झिंगाझैं निकालेर फ्याँकिदिन्छ । नेपालमा यस्ता पूर्वसैनिकहरूको संख्या ७५ हजारदेखि एक लाखसम्म भएको अनुमान गर्न सकिन्छ । एक करोड जनसंख्यामा उनीहरूको यो संख्यालाई नगण्य भन्न मिल्दैन । मुलुकको औद्योगिकीकरण र आधुनिकीकरणमा उनीहरूको ठूलो हिस्सालाई तुरुन्तै उपयोग गर्न सकिन्छ । उनीहरूले स्थानीय नेतृत्व पनि दिन सक्छन् । त्यसैले, नेपाली समाजको सबैभन्दा मूल्यवान् तत्त्व पूर्वसैनिक हुन् ।सेवाबाट मुक्त भएपछि यी सैनिकहरू थोरै रकम लिएर घर फर्कन्छन् । त्यो रकम जमिनमा लगानी गर्ने र खेतीकिसानी गरेर आत्मनिर्भर बन्ने अधिकांशको चाहना रहन्छ । त्यसैले, उनीहरू नयाँ जमिन खोजिरहेका हुन्छन् । यो कामका लागि उनीहरूले सरकारबाट प्रोत्साहन पाउँदैनन् । आफ्नै प्रयासले जंगली क्षेत्रमा गएर खनीखोस्री गरी जमिनलाई खेतीयोग्य तुल्याउँछन् । तर, सरकारले तुरुन्तै उनीहरूलाई बेदखल गरिदिन्छ र उनीहरूका गाउँहरू उजाड तुल्याइन्छ । उनीहरूलाई बेदखल गरेपछिको जग्गाजमिन काठमाडौंका दरबारीचाकर, भारादारहरूलाई इनामस्वरूप दिइन्छ । यस्तो धाँधली र अन्यायविरुद्ध संगठित हुनेहरूलाई कांग्रेसी को आरोप लगाइन्छ र पक्रेर जेलमा जाकिन्छ । अनेक ठाउँमा यिनीहरू प्रहरीको गोलीको सिकार पनि बन्ने गरेका छन् । उनीहरूका घरमा आगो लगाइन्छ वा तिनीहरूका बस्तीलाई हात्ती लगाएर नष्ट गरिन्छ । पछिल्ला केही महिनाभित्र अनेक जंगली क्षेत्रमा यस्तै खाले अत्याचार गरिएको छ कोलाकोली, कुल झोडा, रानी झोडा, रमाइलो झोडा, तररा, रामागढी, चितवन, राजाबास, आदि क्षेत्रमा । वर्तमान पञ्चायती तानाशाही व्यवस्थामा सरकारको मातहत रहेको पूर्वसैनिकहरूको एउटा संगठन पनि छ । पूर्वसैनिकहरूलाई अन्य राष्ट्रिय तत्त्वहरूको भाँति स्वतन्त्र संगठनहरू खोल्ने अधिकार छैन । यो पूर्णरूपेण सरकारी संस्था हो । पञ्चायती व्यवस्थालाई मजबुत तुल्याउन नै यसको गठन गरिएको हो । वर्तमान तानाशाहीलाई मजबुत बनाउन र यसको पक्षमा पूर्वसैनिकहरूमाझ प्रचार र गुप्ती कार्य सञ्चालन गर्न यसलाई गठन गरिएको हो । यो सरकारी पूर्वसैनिक संगठनका तर्फबाट विधायिका राष्ट्रिय पञ्चायत मा पनि सदस्य पठाइन्छ । तर, तिनले वास्तवमा भूतपूर्व सैनिकहरूको लोकतान्त्रिक प्रतिनिधित्व नगर्ने भएकाले विधायिकामा उनीहरूको समस्याबारे चर्चासमेत ती सदस्यले गर्दैनन् । त्यसैले, भूतपूर्व सैनिकहरूलाई सरकारी पूर्वसैनिक संगठनप्रति कुनै विश्वास छैन । देशमा ठूलाठूला काण्डहरू भइरहेका छन् । प्रहरीको गोलीबाट भूतपूर्व सैनिकहरू मारिन्छन्, उनीहरूका बस्तीहरू उजाडिन्छन्, तर सरकारी पूर्वसैनिक संगठनलाई यसले कुनै असर पार्दैन । भूतपूर्व सैनिक राष्ट्रका लागि एउटा देन हुन्, सुअवसर हुन् । तर, जनताप्रति अनुत्तरदायी वर्तमान व्यवस्थाले उनीहरूको प्रतिनिधित्व त गर्दैन नै, उनीहरूले आफ्नो विद्यमान अवस्थाबाट विचलित भएर जायज माग राख्दै आवाज उराल्दा वा संगठन गर्न खोज्दा उनीहरूलाई नै समस्याको रूपमा हेर्छ । भूतपूर्व सैनिकहरू परिवर्तनको पक्षमा छन्, त्यस अर्थमा उनीहरू कांग्रेसी हुन् । नेपाली कांग्रेसले जहिले पनि तानाशाहीविरुद्ध आवाज उठाएको छ र वर्तमान व्यवस्थाको ऊ कट्टर शत्रु हो । त्यसैले सरकार र जनता दुवैको नजरमा सबै व्यवस्थाविरोधी तत्त्वहरू कांग्रेसी हुन् । यो पनि सत्य हो कि नेपाली कांग्रेसमा भूतपूर्व सैनिकको सहानुभूति छ किनभने कांग्रेस परिवर्तन, प्रगति, लोकतन्त्र, समाजवाद र क्रान्तिको प्रतीक बनेको छ । सन् १९५०१९५१ को क्रान्तिमा पूर्वसैनिकहरूबाटै कांग्रेसी पल्टन गठन भएको थियो । उनीहरू क्रान्तिको मेरुदण्ड नै थिए । यदि उनीहरू कुनै राजनीतिक दलप्रति झुकाव राख्छन् भने त्यो दल नेपाली कांग्रेस नै हुन्छ । नेपालको इतिहासमा भएको एक मात्रै सन् १९५९ को आम निर्वाचनमा उनीहरूले नेपाली कांग्रेसलाई साथ दिएका थिए । आगामी क्रान्तिको आह्वानमा पनि नेपाली कांग्रेसलाई साथ दिन उनीहरू तयार छन् । उनीहरूको मनोभावना कांग्रेसी छ । अहिले सायदै कुनै यस्तो तत्व छ, जो वर्तमान व्यवस्थासित सन्तुष्ट होला । भलै उनीहरू डराएर नबोल्लान्, तर सबैको हृदयमा परिवर्तनको माग छ र यसैले सबै हृदयबाट कांग्रेसी छन् । भूतपूर्व सैनिकहरू समाजका अन्य वर्गहरू जत्तिको असहाय छैनन् । कुनै पनि आन्दोलनमा भाग लिएर उनीहरूले सो आन्दोलनलाई शक्ति प्रदान गर्न सक्छन्, आन्दोलनलाई जीवन दिन सक्छन् ।(साप्ताहिक दिनमान, फेब्रुअरी १९७३, पृ २५२७ मा प्रकाशित)अनुवाद ः लोकरञ्जन पराजुली"
कौतुकमय शान्तिपुर,"नेपाल संवत्अनुसार दसौं महिना (श्रावण प्रतिपदादेखि भाद्र प्रतिपदासम्म) हो गुँला । वैष्णव र हिन्दुको नागपञ्चमी, कलकी जयन्ती, गौरा पर्व, ऋषि तर्पणी, रक्षा बन्धन, गाईजात्रा, जन्माष्टमी, नृसिंह जात्रा, भीमसेन जात्रा, पितृऔंसी सबै यसै बेला पर्छ । विशेषतः प्राचीन नेपाल मण्डलभित्रका नेवार समुदायका लागि बौद्ध विहारहरूमा सम्यक् बुद्धमूर्ति प्रदर्शनि (बजिद्यः ब्वये), ब्याँजानके (भ्यागुतो पूजा), सिलुतीर्थ यात्रा, क्वातिपुन्हि (गुन्हुपन्हि), कुम्भेश्वर मेला, सायाः, मतयाः, दथुसायाः, हिले वा रोपाइँ जात्रा, यल पञ्जरां (ललितपुरे पञ्चदान), पञ्चदान आदि महत्त्वपूर्ण अवसर यसै महिनामा पर्छन् । यीमध्ये उपत्यकाका रैथाने नेवार बौद्धहरूका लागि अझै अर्थपूर्ण छ गुँला पर्व । गुँ अर्थात् वनपर्वत ला अर्थात् महिना । महिनैभरि वनपर्वतस्थित बौद्ध अराध्यदेवहरूसम्म पुगेर नित्य स्तुति र साधना गर्ने एक पवित्र अवसरका हो यो महिना । प्राचीनकालदेखि नै जंगलसहित डाँडामाथि अवस्थित स्वयम्भू क्षेत्र गुँला पर्वको मुख्य तीर्थस्थल हो । यस अतिरिक्त स्वयम्भू परिसरमै अवस्थित गुँदेय् (वन दुर्ग) पनि गुँला पर्वका लागि उत्तिकै महत्त्वपूर्ण अर्को साधनास्थल हो । यद्यपि पछिल्लो कालखण्डमा यस दुर्गलाई शान्तिपुर नामकरण गरियो । सामान्य भक्तजनका लागि हिजोआज यो स्थल शान्तिपुर नै हो । स्वयम्भू पुराणको वृत्तान्तले भन्छ कुनै समय काठमाडौं उपत्यकाको नागहृद र त्यसको मध्यभागबाट प्रज्वल्लित दिव्यज्योति दर्शन गर्न महाचीनबाट महामञ्जुश्री आइपुगेका थिए । त्यो ज्योति स्वउत्पत्ति भएको स्वयम्भूको रूप थियो, कालान्तरमा त्यसको रक्षा हुन सकेन । र, त्यो पुरिने सम्भावना भयो । त्यसैले ज्योतिस्वरूपको सुरक्षार्थ त्यसमाथि स्तूपा निर्माण गर्ने जिम्मा सिद्ध शान्तिकराचार्यलाई दिइयो । मञ्जुश्रीको आज्ञा पालना गर्दै शान्तिकराचार्यले स्वयम्भू चैत्य बनाउन लगाए । यद्यपि गोपालराजवंशावलीमा राजा विश्वदेव (वृषदेव), वर्ष १००, तेनकृत सिनगु विहार चैत्य भटारिक प्रतिस्थित सम्पूर्ण कृत्तम मा उल्लेख गरिए अनुसार, स्वयम्भू चैत्यको निर्माण लिच्छवि राजा वृषदेवको राज्यकालमा सम्पन्न भएको थाहा हुन्छ । तर, लोकआस्था र लोकाख्यानका अतिरिक्त स्वयम्भूपुराण को सातौं परिच्छेदका विवरणहरूले भने स्वयम्भू प्रतिस्थापनाको श्रेय शान्तिकराचार्यलाई नै दिन्छ । आख्यानात्मक विवरण अनुसार, शान्तिकराचार्य नेपालवासी थिएनन् उनी गौड देस (हाल भारतको बंगाल) का राजा थिए । प्रचण्डदेव नाम गरेका उनी छोरा सुकीर्तिलाई राजपाठ सुम्पिएर नेपालमण्डलतिर लागे । गुरु गुणाकर आचार्यबाट दीक्षित भइसकेपछि उनी शान्तिकराचार्य भई चिनिए । नेपालमण्डलभित्रको बज्रकुटपद्मागृहगोश्रृङ्ग पर्वत (जसलाई स्थानीयहरू सामेय्गुँ (गाईभैंसी चरन वन भन्थे) माथि शान्तिकराचार्यद्वारा बज्रयानी मान्यता अनुसार श्रीयन्त्राकारको धरातलीय आधारमा स्वयम्भू चैत्य गुमोज शैलीमा निर्माण गरिएको थियो । बज्रयानी आस्था अनुसार, शून्यताको प्रतीक गर्भगृहमाथि त्रियोदशभुवनको छत्रहरूले सजाइयो । अनि चैत्यको चारैतिर सौम्य, शान्त र ध्यानस्थ आँखाहरू करुणाबोधका प्रतीक बने । हाम्रो प्राचीन शिल्प र प्रविधिको एक उत्कृष्ट धरोहरको रूपमा जीवन्त उभिएको छ स्वयम्भू । भौतिक संरचनाका दृष्टिले प्रशंसनीय हो नै, त्यसअतिरिक्त उक्त परिसरमा निर्माण गरिएका दार्शनिक मान्यताका पञ्चतत्वसँग सम्बन्धित पाँचवटा पुरहरू पनि साथसाथै निर्माण गरिएको थियो, जुन धेरैलाई जानकारी नहुन सक्छ । ती पुर हुन् दक्षिणपूर्वमा अवस्थित वसुपुर (पृथ्वी), दक्षिणपश्चिम वायुपुर (हावा), उत्तरपश्चिम अग्निपुर (आगो), उत्तर नागपुर (जल) र उत्तरपश्चिम दिशास्थित शान्तिपुर । गुँला पर्वका बेला स्वयम्भू स्तूपाका अतिरिक्त शान्तिपुरको पनि नित्यपूजा र स्तुति गरिन्छ । तर, शान्तिपुर भने अन्य चार पुरभन्दा पृथक् छ, जसको प्रत्यक्ष सम्बन्ध देखिन्छ स्वयम्भूका निर्माता मानिएका शान्तिकराचार्यसाग । निर्माणकालको प्रारम्भमा अन्य पुरजस्तै यसलाई आकाश तत्त्वको प्रतीकात्मक अर्थमा आकाशपुर भनियो । सुरुमा यो वनदुर्गको अर्थमा गुँदेय् थियो । तर, कालान्तरमा शान्तिकराचार्यको सम्मानमा यसलाई शान्तिपुर नामकरण गरियो । स्वयम्भू चैत्यबाट पश्चिमउत्तर खुड्किला भई तल झर्दा एउटा खुला परिसरमा देखिने वर्गाकार भुइँतलाको फरकखालको संरचना नै शान्तिपुर हो । बाह्य स्वरूप कुनै मन्दिर, पाटीपौवा वा सत्तलभन्दा भिन्न बनावटमा छ । शान्तिपुरका विषयमा अनेकन् कथन, जनविश्वास र लोकाख्यान भेटिन्छन् । थुप्रै रोमाञ्चकारी विवरण पनि सुन्न पाइन्छ । यीमध्ये एक प्रमुख लोकविश्वास शान्तिपुरको गर्भगृहभित्र नवनागको रगतले लेखिएको वृष्टिचिन्तामणि स्त्रोत (महामेघसूत्र) पुस्तक हो, जुन यहाँ सुरक्षित राखिएको छ । त्यो पुस्तक सुरक्षित राख्ने ऐतिहासिक महापुरुष शान्तिकराचार्य स्वयं थिए । त्योभन्दा पनि महत्त्वपूर्ण जनविश्वास छ मुलुकमा अनावृष्टि भए त्यो पुस्तकलाई बाहिर घाममा ल्याएर पाठ गरे सहज वृष्टि हुन्छ । स्वयम्भूपुराण को आठौं परिच्छेद अन्तर्गत राजा गुणकामदेवको राज्यकालमा ७ वर्षसम्म पानी नपरेको र अनिकाल हुँदा राजाज्ञामा शान्तिकराचार्यले उक्त स्त्रोत घामको उज्यालोमा पाठ गर्दैगर्दा ठूलो वर्षा भएको मिथकमाथि चर्चा गरिएको छ । केही वंशावलीमा विसं १०४३ तिर गुणकामदेव राजा आफैं शान्तिपुर पसेको पनि उल्लेख छ ।राजा प्रताप मल्लको राज्यकालमा पनि कान्तिपुरमा अनावृष्टि भयो, हाहाकार मच्चियो । दुई जना बज्राचार्यलाई साथ लिएर राजा स्वयं शान्तिपुरभित्र पसे । त्यो घटना नेसं ७७८ असार कृष्ण चतुर्दशीको थियो । यसबारे लामो विविरण प्रताप मल्लको शिलास्तम्भ शान्तिपुर प्रवेशद्वार बाहिर छँदैछ । दीक्षितहरूका लागि मात्रै शान्तिपुर प्रवेश अनुमति भएकाले राजाले कान्तिपुर, मणिसंघ महाविहार (मुसुंबहाः) का प्रसिद्ध तान्त्रिक जामना गुभाजुबाट आवश्यक दीक्षा लिइएको कुरा पनि इतिहासमा पाइन्छ । उनी जामना गुभाजुबाट बज्रयानी तन्त्रअनुसार दीक्षित भएको कुरा प्रजाजनलाई बोध गराउने मनसायले स्वयम्भू चैत्यको दाँयाबाँया प्रतापपुर र अनन्तपुर नाउँका शिखर शैलीमा दुई संरचना खडा गरे । सोही शिलास्तम्भमा कुँदिएको विवरण अनुसार, राजासँग हिँडेका दुई बज्राचार्यहरू शान्तिपुरको भित्री ढोकाको एक ठूलो पत्थर हटाएर प्रवेश गर्नासाथ एक आँखा नदेख्ने भए, अर्का मूर्च्छा परे । राजाको एउटा हातमा बलेको सुकुन्दा थियो अर्कोमा तान्त्रिक साधना गरिएको माछा, कालो भटमास र दूध । शान्तिपुरभित्र विभिन्न तला रहेको र प्रत्येक तलामा नौनौवटा ध्यानागार गरी २७ वटा कोठाहरू छन् । प्रताप मल्लकै बयानअनुसार, पहिलो तल्लाको मध्यभागमा महासम्बरतन्त्र अंकित तामाको गोलाकार यन्त्र, दुईवटा खड्ग, शून्यकर तन्त्र पुस्तिका आदि थिए । दोस्रो तला झर्दा त्यहाँ लाटोकोसरोको झुण्डले अत्याएको, हातको बत्ती निभ्न लागेको आदि स्थितिको बयान छ । त्यस अतिरिक्त भूत, प्रेत, पिशाच आदिले छोप्न आउँदा तान्त्रिक साधाना गरिएका माछा र कालो भटमास छरेर उनीहरूलाई पन्छाएको कुरा पनि लेखेका छन् । तल्लो तल्ला पुग्दा त्यहाँ सर्प आदिलाई शान्त पार्न दूधले तर्पण गर्दै अघि बढें भनेका छन् । त्यसै तलाको बीच भागमा पन्ध्र सय बर्षअघिदेखि ध्यानस्थ अवस्थामा रहेका, तर जीवित शान्तिकराचार्यलाई आफूले देखेको दाबी प्रताप मल्लले छ । शान्तिकराचार्यको शरीरमा केवल छाला र हड्डी मात्रै रहेको र उनैले आफूलाई नवनागको रगतले लेखेको स्त्रोत देखाउँदै बाहिर घाममा लगेर त्यो पाठ गर्न आदेश दिएको प्रताप मल्लले लेखेका छन् । लगभग तीन घण्टा शान्तिपुरभित्र व्यतीत गरी राजा बाहिर निस्के । घाममा स्त्रोत वाचन गरे, त्यसैको प्रभावमा वर्षा भयो ।केही समयपछि दोस्रो पटक पनि प्रताप मल्ल शान्तिपुर प्रवेश गरे । भित्र उनले बत्तीको छायामा आफू शिरबिना नै हिँड्दै गरेको देखे । के अशुभ संकेत होला भन्दै त्रसित अवस्थामा वाहिर निस्के । भनिन्छ, त्यसको ६ महिनामा उनको देहान्त भयो । अर्को एउटा ताम्रपत्रमा भेटिएको विवरणले भन्छ विसं १८५६ मा राजा रणबहादुर शाह पनि शान्तिपुरको ढोका खोलेर भित्र छिरेका थिए । तर, उनलाई कुनै पनि दीक्षा प्राप्त थिएन, त्यसैले उनले आँखाको ज्योति गुमाए र अत्तालिएर बाहिर निस्के । पछि तान्त्रिकहरूको रायसल्लाहमा सुनको असर्फीसहित क्षमापूजा र राँगा बलि चढाएपछि उनको आँखाको ज्योति फर्कियो । उनले आरम्भ गरेको उक्त क्षमापूजा प्रत्येक वर्ष दसैं महानवमीका दिन अद्यापि शान्तिपुरभित्र हुने गर्छ । नित्यपूजाका लागि मणिसंघ (मुसुंबहाः) का तान्त्रिक जामना गुभाजु आफ्नो घर काठमाडौं, ब्रह्मटोल मुसुंबहाभित्रको जपतुं (जलसमाधि केन्द्र) इनारबाट प्रवेश गरेर प्रत्येक दिन शान्तिपुरको मूलढोका खोलेर बाहिर निस्किने गर्थेर् भन्ने लोककथन छ । त्यस्तै शान्तिपुरबाट भूमिगत बाटो हुँदै चोभार गणेशको चखुंतिबखुंति सुरुङबाट निस्कन सकिन्छ पनि भनिन्छ । शान्तिपुरभित्र सातवटा ढोकाहरू छन् । जामना गुभाजुले निर्वाह गरेको सोही परम्परा अनुसार आजसम्म पनि मुसुंबहाःका बज्राचार्य परिवारका प्रतिनिधिहरू मात्रै पुजारीका रूपमा शान्तिपुरभित्र प्रवेश गर्न पाउँछन् । यद्यपि, अहिले मुसुंबहाःका बज्राचार्य खलकका छोरीका तर्फबाट भएका सन्तति काठमाडौं मखनको रत्नकीर्ति महाविहारका बज्राचार्य परिवारले मूल पुजारीको भूमिका निर्वाह गर्दै आइरहेका छन् । उपत्यकाका बज्राचार्यहरू आज पनि शान्तिकराचार्यलाई आफ्ना अराध्य गुरु मान्छन् । उनी समाधिस्थ शान्तिपुरलाई मूलआगमन मान्दै फाल्गुण कृष्ण नवमीका दिन उपत्यकाका सम्पूर्ण बौद्ध महाविहारका बज्राचार्यहरू जम्मा भएर उनको स्मरण गर्छन् । देय् आचागु (राष्ट्रिय बज्राचार्य गुठी) को त्यो भेलामा विशेष पूजा गरिन्छ । यद्यपि हिजोआज आपसी कलहका कारण यस भेलामा काठमाडौंका १८ वटा महाविहारका प्रतिनिधि मात्रै सामेल हुन्छन् । अत्यन्तै रहस्यमय र गुप्त अवस्थामा रहेको शान्तिपुर ऐतिहासिककालदेखि आजसम्मै सर्वसाधरणका लागि एक जिज्ञासा हो, कौतुल र तिलस्मी कथा हो । शान्तिपुरमा पूजाका लागि स्वयम्भूका बुद्धाचार्य खलकबाट एक जना र मखनका अर्का एक बज्राचार्य समावेश हन्छन् । बुद्धाचार्य खलकका प्रतिनिध शान्तिपुर प्रवेश गर्ने सातैवटा ढोकाका साँचो आफ्नो पटुकोमा झुन्ड्याएर अघि बढ्छन् । उनैले अगाडिको एक ढोकाको साँचो खोलिदिन्छन्, तर उनी ढोकाभित्र छिर्ने आँट गर्दैनन् । बज्राचार्य खलकका पुजारी मात्रै पूजाका लागि भित्र प्रवेश गर्छन् । उनी पनि त्यहाँभन्दा पर अर्को ढोकाभित्र पाइला टेक्ने आँट गर्दैनन् । वैज्ञानिक रूपमा तथ्यसत्य अनुसन्धान भएको छैन । शान्तिपुरभित्रको यथार्थ कसैलाई थाहा छैन । तर, बज्राचार्य समुदायका ज्येष्ठ तथा बौद्धिक व्यक्ति यज्ञमान पति भन्छन्, शान्तिपुर अरू केही होइन, प्राचीनकालमा साधकहरू ध्यानस्थ हुने एक अभ्यन्तर केन्द्र हो । त्यहाँ प्रवेश गरेर धेरैले ध्यान मात्रै गरेनन्, कतिपयले शान्तिपुर भित्रै सिद्धि प्राप्त पनि गरे ।"
जेलर बा,"बमबहादुर बस्नेत (९३) को विगत थाहा पाउनेले अक्सर उनीसँग गलकोट राज्यको सेनामा भर्ती भएर काम गर्दाको इतिहास कोट्याउँछन् । पर्वते राजा नारायण मल्लका जेठा छोरा जितारी मल्लले विसं १६३१ मा गलकोटलाई छुट्टै राज्य बनाएको इतिहास छ । विसं १८४४ सम्म २ सय १३ वर्ष स्वायत्त राज्य र त्यसपछि २००७ सम्म बिर्ता पाएको भुरेटाकुरे राज्यमा पर्ने गलकोटको इतिहास बताउने सम्भवतः एक्ला जीवित साक्षी हुन्, गलकोट नगरपालिका वडा नं ५ का बमबहादुर । अनेक रोगहरूसँग जुधिरहेका बमबहादुर इतिहास सुनाउँदा थोरै हौसिन्छन् । रोगले गाले पनि फौजी स्वरमा बोल्छन् । भारतीय सेनाका सुवेदार बाबुको पछि लागेर गलकोट पुगेका बेला १४ वर्षीय बमबहादुरको भेट गलकोटे राजा भरतबम मल्लसँग भएको थियो । उनको अग्लो कद र खाइलाग्दो शरीर देखेर राजा भरतबमले उनलाई सेनामा भर्ती गराएका थिए । सुरुमा केही समय उनी दरबारको सुरक्षामा खटिए । लगत्तै गलकोट राज्यको जेलरको भूमिका पाए । सुनाउँछन्, बहिदारले तोकेको सजायअनुसार कसुरदारलाई जेल पठाइन्थ्यो । जेलमा पुरुष मात्रै हुन्थे । २००७ सालपछि गलकोटे राजा आफँं हटेर राजारजौटा हटाउने प्रस्ताव गरेकोदेखि गलकोटे राज्यका डिट्ठा, सुब्बा र मुखियाको नाम सुनाउँछन् उनी, स्मृतितिर पस्दै । उनले त्यतिबेलाको सजाय व्यवस्था सुनाए, चोरी, डकैती गरेका, जग्गा मिचेका, छोइछिटो गर्नेजस्ता अपराधमा संलग्नलाई राजाले सल्लाहकारहरूसमेतको सहमतिमा जेलमा राख्ने व्यवस्था थियो । जेलर भई बस्दा उनले दर्जनौं यस्ता मुद्दाबारे थाहा पाएका थिए । त्यतिबेला कैदीबन्दीलाई अँध्यारो कोठामा थुनेर राख्ने नियम भन्छन् उनी, एकरात भित्र राखियो भने आफैं अपराध स्विकार्थे । कतिपय भने माफी मागेर विभिन्न सर्तमा छुट्थे ।इतिहासका प्राध्यापक कृष्णराज गौतमले २०४३ सालमा लेखेको शोधपत्र गलकोट राज्यको ऐतिहासिक रूपरेखा मा पनि बमबहादुरले काम गरेको जेलघरबारे उल्लेख छ । उनका अनुसार पञ्चाबत (मान्छे र गाई हत्या, बलात्कार वा अन्य जघन्य अपराध) बाहेकका कसुरमा आफैं न्याय दिने र जेल पठाउने अधिकार भएकाले गलकोटे राजाले सैनिक राखेका थिए । गौतमका अनुसार, बिसं १९१२ मा पृथ्वीबम मल्लले तेस्रो नेपालतिब्बत युद्धमा नेपाल सरकारलाई सिपाही र हातहतियार सहयोग गरेका कारण राज श्रीपेच, रजौटा उपाधि र तीन सय नगद बिर्ता उठ्ने जग्गा पाएका थिए । इतिहासशोधकर्ता डिनबहादुर थापाको किताब गलकोटको राजनीतिक इतिहास मा बस्नेतको योगदानमाथि लेखिएको छ । थापा भन्छन्, दरबारमा डिट्ठाले न्याय निसाफ गर्ने, सुब्बाले प्रशासनिक काम गर्ने, बैदारले लेखापढी र दण्ड तोक्ने, मुखियाले तिरो कर उठाउने र सिपाहीले सुरक्षा दिने काम गरेको इतिहास छ । भरतबमका पनाती मन्जेष बममल्ल भन्छन्, २०१७ सालसम्म पनि गलकोटे राजालाई मानाचामल र बिर्ता गरी ६ सय उठ्ती जग्गाको व्यवस्था थियो । राज्य खोसिएपछि रजौटाको रूपमा जगतप्रताप बम मल्ल, राजप्रताप बममल्ल, पृथ्वीबम मल्ल, ललितबम मल्ल, नारायणबम मल्ल र भरतबम मल्लले राज्य चलाएको उनले बताए ।अहिले पनि विसं १९७८ मा बनेका गलकोट दरबारको संरचना छँदै छ । बमबहादुर जेलर बसेको घरमा अहिले ८२ वर्षीय भीमकुमारी शेरचन बस्छिन् । भीमकुमारीका अनुसार, उतिबेला सोही घरको भुइँतलामा जेल सञ्चालन गरिएको थियो । मुस्ताङको थाकखोलाबाट झरेका भीमकुमारीको माइतीलाई गलकोटे राजाले यो घर बिर्ता दिएका थिए । गलकोटे राजाको भूमि पश्चिममा रमुवा, उत्तरमा म्याग्दीको रुम, पूर्वमा काठेखोला र दक्षिणमा सांकोटसम्म थियो । हालको गलकोट नगरपालिका, ताराखोला गाउँपालिका, काठेखोला गाउँपालिका र बरेङ गाउँपालिका क्षेत्रलाई गलकोट नामले चिनिन्छ । त्यस भूमि रक्षा गर्ने काम र राज्यभित्रका सुरक्षाका लागि समेत राजाले सेना राखेको बताउँछन् बमबहादुर ।बस्नेतले जेलर भएर चार वर्ष काम गरे । २००७ सालमा प्रजातन्त्र घोषणा भएपछि राजारजौटाले जेल सञ्चालन गर्ने अधिकार खारेज भएसँगै उनको जेलरको काम पनि बन्द भयो । त्यसपछिका वर्षमा भने उनले २०१५ सम्म गलकोट राजदरबारमै सेवा गरेर बसे । २०१५ को आम निर्वाचनमा भरतबम मल्लले राज्य त्यागेर निर्वाचनमा होमिए । क्षेत्र नं ८६ बाट जितेका भरतले संसद्मा पुगेर राजारजौटा हटाउने प्रस्ताव पेस गरे ।राजारजौटा हटेपछिका वर्षहरूमा बमबहादुर सामाजिक सेवामा लागिपरे । उनी २०२१ मा हरिचौर गाउँ पञ्चायतको निर्विरोध र त्यसपछिका दुईवटा निर्वाचनमा वडाअध्यक्ष निर्वाचित भए । उनी गलकोटको एक मात्रै इतिहासवाचक हुन् ।"
महानगरको एक चिसो रात,"नाच्दानाच्दै पटुकी खुस्कियो । लेहेंगा मज्जाले कसिएको थियो, पटुकीको वास्ता नगरी नृत्यमै मग्न भएँ । नृत्य प्रतिस्पर्धामा यस्ता झिना कमजोरीले हार्नु पनि त भएन । त्यसमाथि गीतको बोल नै दर्शकलाई नचाउने किसिमको थियो, नाचूँ नाचूँ लाग्यो मलाई । नाचौंनाचौं लाग्ने गीतमा जोस्सिँदा पटुकी खुस्केर भुइँतिर ।छेउमा उभिएका स्वयम्सेवक केटोले झट्ट पटुकी छेउ लगाइदियो । दर्शकदीर्घाले गीतको बिटमा ताली बजाउँदै हौसला थपिरह्यो, हामी नाचिरह्यौं । हौसिएर कति नाचिएछ भने नृत्य सकिनेबित्तिकै घाँटी ट्याप्प सुक्यो । स्टेजको पछाडि दौडिएँ, पानी भेटिएन । यति छिटोछिटो सास फेर्दै थिएँ कि पानी भनेको कसैले सुनेनन् । रिंगटा चल्यो । इसारामा पानी मागें । त्यही पटुकी उठाइदिने केटोले पानी ल्याइदियो, गला भिजाएँ । प्रतिस्पर्धाको नतिजा आयो, हाम्रो समूह प्रतिस्पर्धाबाट बाहिरियो । त्यसपछि घर फर्क्यौं । यो कक्षा ८९ पढ्दाको कुरा हो । घर फर्केपछि त्यही सहयोग गरिदिने केटोको अनुहार दिमागमा घुम्न थाल्यो । प्रतिस्पर्धाबाट बाहिरिनुको पीडाभन्दा उसलाई सहयोगका लागि धन्यवाद नभन्नुको छटपटीले सताइरह्यो । सायद मनले उसलाई भेट्ने बहाना खोजिरहेको थियो । तर, साथीले त्यो केटोलाई नोटिस गरेकै रहेनछन् । अब फेसबुकमा खोजौं, उतिबेला अकाउन्ट थिएन । कसैलाई सोधौं, नामै थाहा थिएन । विद्यालयको नाम पनि पो याद गरिएनछ । तर, लामो समय त्यो सानो पलले हृदयमा काउकुती लगाइरह्यो । त्यो मीठो पल मनको कुनै कुनामा अझै सजिएको छ । अहिले त्यो अनुहारको आकृति बिर्सिसकें, केवल मीठो याद मनमै छ । हालै महानगर (वान नाइट इन काठमाडौं) फिल्म हेरिसकेपछि म त्यही क्षणमा फर्कें । पक्कै जीवनमा तपाईंले पनि यस्तै मीठो भोगाइ कुनै बेला सँगाल्नुभयो होला, जुन सम्झँदा तपाईंलाई त्यसै खुसी मिल्छ, हृदयमा एक किसिमको आनन्द आउँछ । हो, यस्तै सानो क्षणको कथामा बनेको फिल्म हो महानगर । मोहन राई निर्देशित महानगर ले दुई पात्रका छोटो क्षणको कथा भन्छ, जसले दर्शकको ध्यान फिल्मको अन्तिमसम्म बाँधिरहन्छ । यी दुईलाई हेर्दाहेर्दै ८० मिनेट सकिएको पत्तो हुँदैन । मोटरसाइकल दुर्घटनामा परेको एक व्यक्तिलाई सहयोग गर्ने क्रममा खुसी (मेनुका प्रधान) र आशिष (कर्मा) एकअर्कासँग ठोक्किन्छन् । संयोगले भेटिएका यी दुई अपरिचित त्यही घटनाका कारण एक रात सँगै हुन्छन् । यो कुनै हिरोहिरोइन झरीमा रुझ्दै, पृष्ठभूमिमा बज्ने सुमधुर संगीतमा लिप्सिंक गर्दैर्, एकै ओच्छ्यानमा दुईले बिताउने रात होइन । अप्रत्याशित घटनाका कारण सामान्य मानिसले बिताउनुपरेको क्षणको कथा हो, जहाँ पृष्ठभूमिमा न कुनै संगीत बज्छ न उनीहरू प्रेमिल आलिंगनमा हुन्छन् । फिल्मले खुसी र आशिष कसरी एक रात सँगै बिताउनुपर्ने स्थितिमा पुग्छन् भन्ने देखाउँछ । र, यी पात्रबीच पैदा हुने सुमधुर सम्बन्धको कथा पनि । मानवताले जोडिएका यी दुई पात्रले एक रातमा बाँडेका भावना र साटेका अप्ठ्यारा कथा महानगर मा देखाइएको छ । फिल्मको कथा सामान्य छ, तर निर्देशक राईले यही सामान्य कथालाई पर्दामा सरल ढंगमै प्रस्तुत गरिदिएका छन् । फिल्ममा देखाइएका घटना यसले लेन्थ बढाउन राखिएका अनावश्यक दृश्यजस्ता छैनन्, त्यस समयमा घट्ने घटनालाई नै चलाखीपूर्ण ढंगले पटकथामा लेखिएको छ । महानगर को बलियो पक्ष नै यही हो । फिल्म मूल विषयबाट कतै पोखिएको छैन । त्यो एक रातमा ती पात्रका जीवनमा खासै ठूलो धुमधडाका केही हुँदैन । न खुसी कुनै गुन्डाको समूहमा फस्छिन्, न आशिषले एक मुक्काले १० गुन्डालाई ढलाउनुपर्छ । वास्वतिक जीवनमा यस्तो हुँदैन पनि । यस अर्थमा महानगर वास्तविक जीवनको अर्गानिक ऐना हो, जहाँ तपाईं सामान्य जीवनका असामान्य जीवनशैली देख्नुहुनेछ । फिल्मको कथा खुसीबाट भनिएको छ । सुरुकै एक दृश्यमा क्यामेराले खुसीलाई पच्छ्याइरहन्छ । उनीभित्रको अलमल, छटपटी देखाउन त्यस दृश्यमा क्यामेरा हल्लिन्छ । हजारौं जसरी आफ्नो सपनाको खोजीमा सहर पसेकी खुसीलाई काठमाडौंले बेखुस बनाएको छ, निराश र हताश बनाएको छ । त्यसैले काठमाडौंले दिएको निराशा बोकेर गाउँ फिर्ने तयारीमा छिन् । त्यसै क्रममा घुम्दै काठमाडौं आइपुगेका दार्जिलिङका गाइड सँग उनको भेट हुन्छ । आशिषसँगको त्यही भेटले खुसी आफूभित्रको खुसी भेट्छिन् । दुर्घटनामा परेका व्यक्ति निको हुने पर्खाइमा रहेकी खुसी आफ्नो नैराश्यबाट कसरी बिसेक हुन्छिन्, फिल्मको मूल कथा यता बहन्छ । दुःख बाँडे घट्छ, खासमा यो फिल्मले यी दुई पात्रमार्फत यही दर्साउन खोजेको छ । नैराश्य र दुःख फ्याँकेर आफूभित्रको आफूलाई हेर्न सुझाउँछ फिल्मले । आशिषजस्तो हुन पनि सिकाउँछ, जो अरूका दुःख सुनिदिन सकोस् । फिल्मले जीवन दर्शनलाई पनि छोएको छ । एक दृश्यमा आशिष खुसीलाई भन्छन्, जीवन जिउने दुई बाटा छन् । सबै मिराकल हुन् भन्ने सोच्ने अथवा केही मिराकल नै होइन भन्ने सोच्ने । खुसीको जीवनमा आशिष मिराकल नै बनेर आएका हुन्छन् । कसरी ? त्यो बुझ्न फिल्म हेर्नुपर्छ । दुई चरित्रबीचको सम्बन्ध स्थापनामा हतार गरिएको छैन । संवादमा भने राईको मिहिनेत अपुग छ । मध्यान्तरपछि कथा धीमा रूपले अघि बढेको हो कि भन्ने लाग्छ । तर, सुरुदेखि नै द्वन्द्व निर्माण यसरी अघि बढ्छ कि दर्शकको ध्यान महानगर ले भड्किन दिँदैन । खुसी र आशिषले त्यो एक रातमा अनुभव गर्ने भावना प्रेम थियो वा मित्रता ? फिल्मले सोझै भन्दैन । तर, प्रेम र मित्रताबीचको त्यही भावना समेटेर फिल्म बनाइएको छ । कलाकारद्वय मेनुका प्रधान र कर्माले फिल्मलाई अभिनयमार्फत उम्दा बनाएका छन् । ओपन इन्डिङ निर्देशक राईले लिएका अर्को उत्कृष्ट निर्णय हो । यस्तो जटिल सम्बन्धको कथालाई समापन गर्नु चुनौतीपूर्ण हुन्छ । तर, राईले फिल्मलाई जहाँ समापन गरेका छन्, त्यो खुसीको कविता वाचनजस्तै बलियो छ म एक्लै यहाँ के गर्न सक्छु र यस अँध्यारोमा ?तिमी अलिकति सोची हेर, यति विघ्न फोहोर थुपारेर म कतै पिरामिड त भइनँ ?"
