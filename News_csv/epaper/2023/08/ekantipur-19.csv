शीर्षक,विवरण
हिमालमा हराउनेको उद्धारमा उल्झन,"मृत्यु र बेपत्ताबारे बेखबरसगरमाथामा हालसम्म कति जनाले ज्यान गुमाए भन्ने यकिन तथ्यांक सरकारी निकायसँग छैन । हिमालयन डेटाबेसका अनुसार यस वर्ष सगरमाथा आरोहणका क्रममा मृत्यु भएका १७ जनासहित चीन र नेपाल दुवैतर्फ गरी ३ सय ४० जनाको मृत्यु भइसकेको छ । ज्यान गुमाउनेमा धेरैजसो शेर्पा समुदायका छन् । त्यसमध्ये कति बेपत्ता भए र कति शवको उद्धार हुन बाँकी छ भन्ने तथ्यांक पनि सरकारी निकायमा उपलब्ध छैन । पर्वतीय पर्यटनका बारेमा अध्ययन गरिरहेका हिमालयन इन्स्टिच्युट अफ टुरिजम एजुकेसन एन्ड डेभलपमेन्ट नामक संस्थाका प्रमुख अनिश दाहालका अनुसार सगरमाथामा मृत्यु भएकामध्ये ६८४ प्रतिशत बिरामी भएर, २६१ प्रतिशत लडेर र ५४ प्रतिशत विभिन्न विपत्तिमा परेर भएको देखिन्छ । सन् २०२० मा युनिभर्सिटी अफ वासिङ्टनका अवकाशप्राप्त मानार्थ प्रोफेसर रेमोन्ड हुएसहितका चार अध्येताले सन् १९२१ देखि २००६ सम्म सगरमाथा आरोहणमा भएका मृत्युहरूबारे गरेको अध्ययनमा ५४ प्रतिशतको मृत्यु विपत् र जोखिममा परेर भएको छ । अध्ययनमा बाँकी ४६ प्रतिशतको मृत्यु हाई अल्टिच्युडलगायत समस्याले भएको उल्लेख छ । यस अध्ययनले पहिलेभन्दा अहिले सगरमाथा आरोहणको तयारी एकदमै असुरक्षित र हतारमा भएको अनुमान गर्न सकिने दाहाल बताउँछन् ।"
ललिता निवास प्रकरणमा नेपाल र भट्टराईलाई सोधपुछसमेत नगरिने,"यो गतिविधिले शक्तिशाली र उपल्लो तहका व्यक्तिलाई मुद्दा नचलाउन सत्तारूढ दलले प्रहरीलाई धम्की दिएको बुझ्न सकिने वरिष्ठ अधिवक्ता श्रीहरि अर्यालले बताए । प्रहरीबाट ललिता निवासबारे भइरहेको संगठित अपराध र किर्तेको अनुसन्धानमा मुख्य निर्णयाधिकारीसम्म पुर्याउन सर्वोच्च अदालतले आदेश दिए पनि त्यसविपरीत हुने गरी उन्मुक्ति दिलाउने खेल गठबन्धनले गरेको उनको टिप्पणी छ । अदालतले कर्मचारी तहमा मात्रै होइन, मुख्य निर्णयाधिकारीमाथि पनि अनुसन्धान गर्न आदेश दिइसकेको छ । तर, आदेशको पालना गर्नु त कता हो कता, प्रधानमन्त्रीकै नेतृत्वमा संगठित रूपमा बसेको बैठकले यीयी मानिसलाई अनुसन्धान गर्लास् भनेर प्रहरीलाई धम्क्याउने काम गर्यो, अर्यालले कान्तिपुरसँग भने, आदेशविरुद्ध स्टेटमेन्ट दिने काम भयो । यसले सत्ता र शक्तिमा भएकालाई कानुन लाग्दैन, अदालतको आदेश उनीहरूका लागि होइन, निमुखा र निर्धोमाथि मात्रै कारबाही हुनुपर्छ भन्ने मान्यता विकास गरियो । यसबाट मुलुकमा कानुनी शासन छैन भन्ने स्पष्ट हुन्छ ।प्रहरी प्रवक्ता डीआईजी कुबेर कडायतले अनुसन्धान अन्तिम चरणमा पुगेको र एकदुई दिनभित्रै प्रतिवेदन सरकारी वकिल कार्यालयमा बुझाइने बताए । अनुसन्धान अन्तिम चरणमा पुगेको छ, अब केही दिनभित्रै प्रतिवेदन अभियोजन गर्ने निकायमा पेस गर्छौं, उनले भने । अनुसन्धानबारे चासो दिएर युरोपमा रहेका पूर्वप्रधानमन्त्री नेपाल भ्रमण छोट्याएर गत सोमबार स्वदेश फर्केका थिए । फर्केलगत्तै सोमबार साँझ उनकै आग्रहमा बालुवाटारमा सत्तारूढ दलको बैठक बसेको थियो । बैठकमा महान्यायाधिवक्ता दीनमणि पोखरेल पनि उपस्थित थिए । यस प्रकरणमा प्रहरीबाट अनुसन्धान गरिए नीतिगत निर्णयमा भ्रष्टाचार मुद्दासमेत लाग्न सक्ने गरी नजिर बस्ने भन्दै नेताहरू सशंकित भएका थिए । २०७६ माघ २२ मा अख्तियार दुरुपयोग अनुसन्धान आयोगले पनि मन्त्रिपरिषद्को निर्णयमा क्षेत्राधिकार नभएको कारण देखाएर दुवै पूर्वप्रधानमन्त्रीलाई प्रतिवादी नबनाई विशेष अदालतमा मुद्दा दायर गरेको थियो । अहिले अख्तियारकै नियति दोहोरिने गरी प्रहरी अनुसन्धान पनि कर्मचारी तहमा मात्रै सीमित भएको हो ।सत्तारूढ नेपाल समाजवादी पार्टीका अध्यक्षसमेत रहेका पूर्वप्रधानमन्त्री भट्टराईले आफूमाथि ललिता निवास प्रकरणमा अनुसन्धान र छानबिन गरे हुने भनेर बारम्बार भन्दै आए पनि बयान दिन मानेन भनेर हल्ला चलाइएको टिप्पणी गरे । ललिता निवास प्रकरणमा मैले बारम्बार भन्दै आएको छु ममाथि छानबिन गरे हुन्छ, म सधैं खुला छु । तर बाबुरामले बयान दिन मानेन भनेर हल्ला फिँजाइएको छ, भट्टराईले कान्तिपुरसँग भने, यसमा केही रहस्य छ जस्तो लागेको छ । बाबुराम पनि अरूजस्तै हो भन्ने भ्रम सिर्जना गर्न लागिएको छ । राज्यशक्तिले छानबिन गरे हुने उनले बताए । मैले जहिलेदेखि प्रश्न उठ्यो म अनुसन्धानका लागि तयार छु भन्दै आएको सन्दर्भमा फेरि बयान दिन मानेन भन्नु सही होइन । सरकारले आफू नगर्ने अरूमाथि आरोप लगाउने काम गर्दर् ैछ । राज्यशक्ति प्रयोग गरेर अनुसन्धान गरे हुन्छ, बाहिर हल्ला गरेर हुन्छ ? उनले भने । मन्त्रिपरिषद्का निर्णयमा अनुसन्धान गरे आफूले गरेको निर्णयमा पनि प्रश्न हुन सक्छ भन्ने भय गठबन्धनका दलमा रहेको उनले टिप्पणी गरे । आफूले काम नगर्ने, बाबुराममाथि दोष थोपर्ने गर्ने काम सही होइन । हालसम्म ललिता निवास प्रकरणमा कसैले पनि सम्पर्क गरेको छैन, उनले भने ।सर्वोच्चका न्यायाधीश अनिलकुमार सिन्हा र कुमार चुडालको इजलासले ललिता निवास हिनामिना प्रकरणको अनुसन्धान अभियोजन र न्याय सम्पादन जनविश्वाससमेत प्राप्त गर्ने गरी स्वतन्त्र, निष्पक्ष र सक्षमतासाथ पक्षपातरहित तवरबाट हुनुपर्ने आदेश दिएको छ । २०२१ मंसिर १७ को राजपत्रमा प्रकाशित ललिता निवासको चार किल्लाभित्रको नेपाल सरकारको जग्गा संगठित कसुर गरी व्यक्तिका नाममा दर्ता दाखिल खारेज नामसारीसमेतको कार्यका सम्बन्धमा अनुसन्धान तहकिकात भइरहेको विषय अवश्यमेय आम सार्वजनिक चासो भएको सम्बन्धमा विवाद देखिँदैन, आदेशमा भनिएको छ, तसर्थ, निःसन्देह यस्ता विषयमा हुने अनुसन्धान अभियोजन न्याय सम्पादनसमेतका कार्य भरपूर जनविश्वास प्राप्त गर्ने गरी स्वतन्त्र र सक्षमतासाथ पक्षपातरहित तवरबाट सम्पन्न हुनुपर्ने हुन्छ । अन्यथा आम जनमानसमा न्याय प्रणालीमाथिको भरोसा नै समाप्त भई सामाजिक जीवनका बहुआयामिक धरोहरहरू टुट्न जाने अवस्था रहन्छ ।जग्गा हिनामिनाका विभिन्न मितिका निर्णयबाट सरकारको १ सय ४३ रोपनीभन्दा बढी जग्गा व्यक्तिका नाममा पुगेको छ । यो प्रकरणको निर्णय प्रक्रियामा भूमाफिया, कर्मचारी, तत्कालीन भोगाधिकारी, मन्त्री र प्रधानमन्त्रीसमेत गरी साढे २ सय व्यक्ति मुछिएका छन् । पछिल्लो पटक असार १२ यता जग्गा हिनामिना प्रकरणमा पूर्वसहसचिव सुधीरकुमार शाह र भाटभटेनी सुपरमार्केटका सञ्चालक मीनबहादुर गुरुङसहितका केही आरोपित पक्राउ परे पनि बाँकी अधिकांश सम्पर्कविहीन छन् । सम्पर्कमा रहेका कतिपय आरोपितसमेत राजनीतिक संरक्षण पाएर अनुसन्धानको दायरा बाहिर छन् । सीआईबीले केही आरोपितलाई पक्राउ गरी पुनः अघि बढाएको अनुसन्धानको समयसीमा भदौ ९ सम्म छ ।"
तीन दशकदेखि बाँधमुनि बास,"(बडहर्वा, रौतहट)उमेरको उत्तरार्द्धमा पीडा र कष्टबाहेक उनले भोग्न बाँकी केही छैन । त्यसमा पनि अहिले वर्षाको समय छ । पानी पर्नासाथ वाग्मती उर्लिन्छ । अनि, उनको निद्रा खल्बलिन्छ । तीन दशकदेखि वाग्मती बाँधमुनिको झुपडीमा जीवन निर्वाह गरिरहेकी दुर्गा भगवती गाउँपालिका५, बडहर्वाकी ८३ वर्षीया रामदुलारी ठाकुरले प्रत्येक वर्षामा भोगेको पीडा भनिसाध्य छैन । यो उमेरसम्म आउँदा जसोतसो बाढीबाट ज्यान जोगिएको छ, चाउरिएका आफ्ना गाला मुसार्दै उनले भनिन्, खै अहिलेको बर्खाले त लान्छै जस्तो छ । गत साउन २३ गते दिउँसो वाग्मतीमा आएको बाढीले उनको घर डुबानमा पर्यो । बाढीबाट ज्यान जोगाउन उनी सकिनसकी बाँधमाथि उक्लिइन् । त्यो दिन र रात त्यहीं बिताइन् । उनीसँगै परिवारका अन्य सदस्य पनि बिलौना गर्दै बाँधमाथि उक्लिएर जागै बसे । रामदुलारी २०५० सालदेखि यहाँ झुपडी बनाएर बस्न थालेकी हुन् । अन्यत्र बासस्थान नभएपछि बाढीसँग जुध्नुको विकल्प उनीसँग छैन । ३० वर्षदेखि बाँधमुनि बस्ने रामदुलारी एक्ली भने होइनन् । बाढीसँग पौठेजोरी खेल्दै जेनतेन बाँचिरहेका अन्य स्थानीयको कथा पनि उनको भन्दा फरक छैन । रामदुलारीजस्तै दुर्गाभगवती गाउँपालिका र राजदेवी नगरपालिकाका झन्डै ४ सय घर परिवारको यही बाँधमुनि बसोबास छ । अधिकांशको पश्चिमतर्फ भए पनि रामदुलारीको घर बाँधको पूर्वपट्टि छ । बाढी आउँदा सबैभन्दा पहिला उनको घर डुबानमा पर्ने खतरा छ । रामदुलारीसँगै उनका छोरा कृष्णकान्त र सूर्यकान्त सँगसँगै थिए । बाढीले घर डुबाएपछि घरको भित्ता भत्किएको छ । साँझपख भएकाले ज्यान जोगाउने क्रममा अन्न र लत्ताकपडा निकाल्न नपाएको रामदुलारीले दुखेसो पोखिन् । सदरमुकाम गौरबाट झन्डै १० किलोमिटर उत्तरपूर्व लागेपछि वाग्मती नदीको बाँध पुगिन्छ । करिब ३३५ किलोमिटर लामो यो बाँध भारत सरकारले सन् १९८९ मा बाढीबाट क्षति नहोस् भनेर वाग्मती पश्चिम क्षेत्रमा निर्माण गरेको हो । समयमा मर्मत सम्भार हुन नसक्दा यो बाँध हुँदै हरेक वर्ष बाढी गाउँतिर सोझिन्छ । ०५० असार २९ गते वाग्मतीमा भीषण बाढी आएपछि बडहर्वा र चन्डियाका ४ सय घरपरिवार विस्थापित भएका थिए । झन्डै २ सय बिघा खेतबारी छिनभरमै मरुभूमि बन्यो । हेर्दाहेर्दै घरहरू बगे । बाढीमा ७ जनाले ज्यान गुमाए । बाढीको चपेटामा बस्ती पर्न थालेपछि सबै बाहिर निस्केर हल्ला गर्न थाले, ३० वर्षअघिको घटना सुनाउँदै रामदुलारीले भनिन्, मैले पनि कसरी ज्यान जोगाएँ भनेर अहिले सम्झिँदा आङै जिरिंग हुन्छ । यही बाढीपछि यी दुई बस्तीका स्थानीय बाँध छेउको झन्डै तीन किलोमिटर क्षेत्रफलको ऐलानी जग्गामा आएर बस्न थालेका हुन् ।दुर्गाभगवती गाउँपालिका५ का २० वर्षीय रूपेश साहलाई अचेल बाढी र डुबानबाट कसरी जोगिन सकिन्छ भन्ने मात्रै ध्याउन्ना छ । साधो साहका जेठा छोरा रूपेश ०६० असार ७ गते यही बस्तीमा जन्मिएका हुन् । उनी जन्मेको एक सातापछि घरको केही भाग डुबानमा पर्यो । डुबानबाट सन्तान जोगाउन सुत्केरी आमा शारदाले रूपेशलाई काखमा च्यापरे बाँधसम्म पुर्याइन् । त्यस बेलाको घटना सुनाउँदै रूपेश भन्छन्, मेरो बाल्यकाल डुबान र बाँधमाथिको त्रिपालभित्रै बित्यो । आमाले धेरै पटक डुबानबाट जोगाउनुभएको रहेछ । १४ वर्षको छँदा ०७४ साउन २७ गते वाग्मती नदीमा आएको बाढीले बस्ती डुबानमा पारेपछि बालबाल बचेको घटना उनको स्मृतिमा ताजै छ । रूपेशले सुनाए, हामीले जन्मेदेखि यही नियति भोग्दै आएका छौं । उनी जस्तै बडहर्वा र चन्डियाका बाढीपीडितले हरेक वर्ष डुबानको पीडा बोकेको दृश्य रूपेशले देख्दै आएका छन् । प्रत्येक वर्षामा बुवाआमासँगै रूपेश पनि दौडेर बाँधसम्म पुग्छन् । यो फिल्मको भन्दा कम दर्दनाक दृश्य छैन, उनले भने, बरू फिल्मको अन्त्यमा जतिसुकै पीडाको पनि समाधान निकालिएको हुन्छ । यहाँ त डुबानबाट भोगेको पीडा भनिसाध्यै छैन ।०५० को बाढीमा रामदुलारीको ५ बिघा खेतमा बाढी पसेको थियो । देहातमा ५ बिघा खेत हुने मानिस हुनेखानेमा गनिन्छन्, उनले भनिन्, एकैछिनको बाढीले सुकुम्बासी बनायो, अहिले त ओत लाग्ने झुपडीबाहेक बाँकी नै केही छैन । दुलारीका अनुसार त्यसबेला धेरैका घरसँगै अन्नपात, लत्ताकपडा, पशु बगे । एक सरो कपडाको भरमा अधिकांश स्थानीय ज्यान जोगाउन बस्तीबाट बाँधमा पुगे । अहिले पनि खेतीयोग्य जग्गामा वाग्मती बगिरहेको छ । बाढीपछि बाँधमुनि कष्टकर जीवन बिताइरहेकाहरूले पटकपटक सरकारको ध्यानाकर्षण गराए । आफूहरूले भोगिरहेको पीडा सुनाए । बिलौना गरे । तर, बाँधमुनिको झुपडीबाट निस्किएको स्थानीयको चीत्कार न स्थानीय प्रशासनले सुन्यो, न त नेताको कानसम्मै पुग्यो । बाढीले दिएको सास्तीबारे उनीहरूका गुनासा सरकारसम्म पुर्याइदिने कोही भएन । रामदुलारीका श्रीमान् बद्रीनाथको ०५३ सालमा मृत्यु भयो । कर्मकाण्डको काम गर्ने छोरा कृष्णका ३ छोरी र १ छोरा छन् । गाउँमा पूजापाठ गरेबापत आएको दानदक्षिणाले जसोतसो खानलाउन पुर्याइरहेको छु, उनले भने, सरकारले राहत होइन, सुरक्षित बासस्थान दिनुपर्यो । बडहर्वा र चन्डियाका बाढीपीडित हरेक वर्ष डुबान भोग्छन्, हारगुहार गर्छन् । तर, बाढी सकिएसँगै उनीहरूको माग र मुद्दा पनि हराउँछन् । पछिल्लो पटक ०७६ साउन तेस्रो साता लगातारको वर्षापछि बडहर्वा र चन्डियाका सबै घर डुबानमा परे । त्यतिबेला एक सातासम्म स्थानीयले बाँधमाथि त्रिपाल टाँगेर रात बिताएका थिए । त्यतिबेला केन्द्रबाट मन्त्री, सांसद, प्रदेशका मुख्यमन्त्री, मन्त्रीहरू आएर सोधखोज गरेको र राहत बाँड्ने कुरा गर्दै फोटो खिचेर गएपछि फर्केरै नआएको चन्डियाका स्थानीय मन्जय साहले बताए । हाम्रो दुःखमा साथ दिने कोही भएन, बर्खाको बेला चिउरा, दालमोठ र त्रिपाल दिनेबाहेक राज्यले केही गरेन, उनले भने, सरकारसँग हाम्रो एउटै माग भनेको कि बस्ती कतै सारिदेऊ, होइन भने डुबानबाट जोगाउने उपाय गर । घर डुबानमा परेसँगै बडहर्वाकै ६२ वर्षीया रश्मिदेवी दासको परिवार बाँधमाथि टायरगाडामा तन्ना बेरेर कष्टले रात बिताउन बाध्य छ । अहिले उनीहरूलाई गाँस र बासको समस्या छ । घर डुबानमा पर्दा परिवारका सदस्यले अन्न, कपडा केही निकाल्नै नपाएको रश्मिदेवीले सुनाइन् । धेरै जग्गाजमिन हुनेहरू पानी पर्दा धान लगाउन पाइयो भनेर खुसी हुन्छन्, उनले बिलौना गर्दै भनिन्, तर, हामी सुकुम्बासीलाई बर्खा नआए हुन्थ्यो भन्ने हुन्छ, बर्खा लाग्यो कि कुन बेला ज्यान जाने हो भन्ने त्रास हुन्छ । चार वर्षअघि श्रीमान्को मृत्यु भएपछि थपिएको पीर ५ कट्ठा खेत बाढीले डुबाएपछि झनै दोब्बर भएको उनले सुनाइन् । वडा नम्बर ५ बडहर्वाका वडाध्यक्ष धर्मनाथ चौधरीले बर्खाका बेला बस्ती डुबानमा परेर स्थानीयले कष्ट सहेको टुलुटुल हेर्नुबाहेक विकल्प नरहेको दुःखेसो पोखे । मैले चाहेर पनि केही गर्न सक्दिनँ, ३० वर्षदेखि घरहरू डुबानमा पर्दै आएका छन्, उनले भने, सरकारलाई हामीले बाँधमुनिका घरलाई कतै सारौं भनेका हौं तर राज्यले हाम्रो कुरै सुनेन । बडहर्वाका ५२ वर्षीय साधु साहको पीडा पनि कम छैन । उनले बर्खाका बेला बस्ती डुबानमा परेको खबर सञ्चार माध्यममा आउन थालेपछि संघीय सांसद, मन्त्री र प्रदेशका सांसद एवं मन्त्रीहरूको भीड लाग्ने गरे पनि अहिलेसम्म समस्या समाधानमा कसैको ध्यान नगएको बताए । ०५० सालदेखि अहिलेसम्म प्रधानमन्त्री, मन्त्री, सांसद बनेकाहरू यो ठाउँमा नआएका सायदै होलान्, साहले भने, यसरी आउनेहरूको एउटै भनाइ हुन्छ, कतै सुरक्षित स्थानमा सार्न पहल गर्छौं तर त्यो पहल कहिल्यै पूरा भएन, हामी हिजो जस्तो अवस्थामा थियौं, आज पनि त्यस्तै अवस्थामा छौं । कांग्रेस सभापति शेरबहादुर देउवा ०७६ साउन २३ गते यही बस्तीमा पुगेका थिए । त्यतिबेला बस्तीलाई अन्यत्र सारेर सुरक्षित राख्नुपर्ने भन्दै उनी फर्किए । लामो समयदेखि कर्मथलो बनाएर राजनीति गरेका नेकपा (एकीकृत समाजवादी) का अध्यक्ष एवं पूर्वप्रधानमन्त्री माधवकुमार नेपालको क्षेत्रमा पर्ने भएकाले स्थानीयले नेपालका आश्वासन पनि धेरै पटक सुनिसकेका छन् । उनी प्रधानमन्त्री भएदेखि नै बडहर्वा र चन्डियाका बाढीपीडित बाँधमुनि कष्टसँगले बसिरहेकाले अन्यन्त्र सुरक्षित स्थानमा सार्नुपर्ने भन्दै आए । उनी आश्वस्त पार्न छाड्दैनन् । अहिले उनकै गठबन्धनको सरकार छ । उनकै पार्टीका सांसदहरू मन्त्री छन् । तर, उनकै क्षेत्रका स्थानीय बाढीको त्रासमा भोकनिद्रा नभनी दिनरात कटाउन बाध्य छन् । पूर्वप्रधानमन्त्री नेपालले पनि रौतहटले बर्सेनि बाढी र डुबानको समस्या झेल्दै आएको बताए । यसको दीर्घकालीन समाधान खोज्न म लागिपरेको छु, उनले भने, म प्रधानमन्त्री हुँदा पनि सुरक्षित बासस्थानका लागि पहल गरेकै हो । उनी तीन पटक यसै क्षेत्रबाट प्रतिनिधित्व गर्दै प्रतिनिधिसभा सांसद र एक पटक प्रधानमन्त्री बनिसकेका छन् । तर, नेपालले आफ्नै क्षेत्रका जनताको पीडामा मल्हम लगाउन सकेका छैनन् । माधव नेपालले चाहेको भए बडहर्वा र चन्डियाको बस्तीलाई कतै सुरक्षित स्थानमा सार्न सक्थे, बाढीपीडित साहले भने, नेपालजीले पनि भाषणमा मात्रै समस्या समाधानको बाटो देखाए, व्यवहारमा उस्तै रह्यो । दुर्गाभगवती गाउँपालिकाका अध्यक्ष शम्भु सिंहले बडहर्वाका स्थानीयलाई स्थायी रूपमा व्यवस्थापन गर्न पहल थालिएको बताए । लामो समयदेखि यो गाउँका स्थानीय बर्खा लागेपछि त्रासमा बस्न बाध्य छन्, उनले भने, बाँधमुनि खाल्टो जमिन भएकाले सामान्य पानी पर्दा पनि घरहरू डुब्छन्, डुबानको स्थायी समाधान गर्न जरुरी छ । पछिल्लो पटक बडहर्वा र चन्डियाको बस्ती डुबानमा परेको एक सातापछि गत साउन २७ गते मधेश प्रदेश सरकारका भौतिक पूर्वाधार विकासमन्त्री कृष्णप्रसाद यादव र प्रदेश गृहमन्त्री तथा सञ्चारमन्त्री मोहम्मद समिमल बाँध हेर्न पुगेका थिए । मन्त्रीद्वयले बाढी प्रभावित क्षेत्रमा विशेष योजना ल्याउने प्रतिबद्धता जनाएर फर्किएको डुबानपीडित राजमंगल तिवारीले सुनाए । यत्तिका वर्षदेखि हामी पीडामा छौं, मन्त्रीहरू आउँछन् र आश्वासन दिएर जान्छन्, उनले भने, हामीलाई आश्वासन होइन, तत्काल खान र दिगो बासस्थानको खाँचो छ । प्रत्येक वर्ष हुने बाढी तथा डुबानको दीर्घकालीन समाधान खोजेर नागरिकलाई सुरक्षित बसोवासको व्यवस्था मिलाउन मधेश सरकार लागिरहेको मन्त्री यादवले बताए । गएको पाँच वर्षमा रौतहटमा बाढी र डुबानका कारण १ सय ३६ जनाले ज्यान गुमाएका छन् । ०७५ सालयता आएको बाढी र डुबानका कारण यहाँका १८ स्थानीय तहका ७६ जना बालबालिकाको मृत्यु भएको छ । त्यसै गरी बाढी र डुबानबाट १२ बेपत्ता भएका छन् भने ११ जना घाइते छन् । बर्सेनि बर्खाको बेला जिल्लाको ८० प्रतिशत भूभाग डुबानमा पर्छ । बर्खाका बेला डुबानले स्थानीय प्रशासनलाई समेत टाउको दुखाइको विषय बनाउँदै आएको छ, प्रमुख जिल्ला अधिकारी धर्मेन्द्रकुमार मिश्रले भने, डुबानले बाँधमुनिका स्थानीय ज्यान जोगाउन बाँधमाथि आएर बस्ने गरेपछि प्रशासनलाई पनि दबाब पर्ने गरेको छ । बाँधमुनि बसोबास गर्ने ४ सय घरपरिवारको समस्या समाधानको एउटै उपाय भनेको सुरक्षित पुनर्वास रहेको उनले बताए । सरकारले उनीहरूको जीउधनको सुरक्षाका लागि दीर्घकालीन उपाय निकाल्नैपर्छ, उनले भने, बाँधमुनिको बस्ती सधैं जोखिममा छ ।"
कोशीका मुख्यमन्त्रीले सोमबार विश्वासको मत लिने तयारी,"(मोरङ)मुख्यमन्त्री उद्धव थापाले प्रदेशसभाबाट सोमबार विश्वासको मत लिने तयारी गरेका छन् । उनले प्रदेशसभा नियमावली २०७४ को नियम १२८ बमोजिम विश्वासको मतका लागि प्रदेशसभा सचिवलाई सूचना दिएपछि उपसभामुख सिर्जना दनुवारले विश्वासको मतको प्रस्ताव प्रदेशसभामा सोमबार दिउँसो १ बजे छलफलका लागि समय तोकेकी हुन् । प्रदेशसभा नियमावली २०७४ को नियम १२८ बमोजिम विश्वासको मत लिने प्रस्तावको छलफल हुनुभन्दा दुई दिनअगावै प्रदेशसभा सचिवलाई सूचना दिनुपर्ने उल्लेख छ । सूचनाअनुसार सभामुखले बैठकमा विश्वासको मतको प्रस्ताव पेस गर्ने समय तोक्ने व्यवस्था छ । मुख्यमन्त्री थापाले दिएको सूचनामा आउँदो आइतबार विश्वासको मत लिने उल्लेख भए पनि उपसभामुख दनुवारले सोमबारका लागि समय तोकेकी हुन् । संवैधानिक व्यवस्थाअनुसार मुख्यमन्त्री नियुक्त भएको ३० दिनभित्र प्रदेशसभाबाट विश्वासको मत लिइसक्नुपर्नेछ । थापाले भदौ १३ गतेभित्र विश्वासको मत लिइसक्नुपर्नेछ ।९३ सदस्यीय प्रदेशसभामा गठबन्धन दल कांग्रेसका २९, माओवादीका १३, एकीकृत समाजवादीका ४ र जनता समाजवादी पार्टीका एक गरी ४७ सांसद छन् । उपसभामुखसहित एमालेका ४० र राप्रपाका ६ गरी ४६ सांसद प्रतिपक्षमा छन् । उपसभामुख दनुवारले प्रदेशसभाको अध्यक्षता गरिदिएको अवस्थामा मात्रै मुख्यमन्त्री थापाले विश्वासको मत लिन बहुमत सिद्ध गर्न सक्नेछन् । तर एमालेबाट निर्वाचित उपसभामुख दनुवारलाई पार्टीले पदबाट राजीनामा गराएर भए पनि मुख्यमन्त्री थापालाई विश्वासको मत लिन नदिने रणनीतिमा देखिएको छ । उपसभामुख दनुवारले पार्टीबाट र दलका नेताले हालसम्म यो विषयमा केही जानकारी नदिएको दाबी गरिन् । दलहरूले सहमति जुटाएर प्रदेशलाई निकास र विकास दिनुपर्ने र अन्य विषयमा आफूले धेरै कुरा बोल्न नचाहेको उनले बताइन् । सभामुखको हस्ताक्षर प्रकरण, राजीनामा जस्ता घटनाले मेरो पनि राजीनामा आउँछ कि भन्ने लाग्ला, उनले भनिन्, प्रदेशको जटिल अंक गणितीय खेलमा सबै दल मिलेर जानुपर्ने भए पनि त्यतातिर गएको देख्दिनँ । कांग्रेस संसदीय दलको बिहीबार बसेको बैठकले विश्वासको मत नलिएसम्म प्रदेश सांसदहरूलाई विराटनगर बाहिर नजान ह्विप जारी गरेको मुख्यमन्त्री थापाले बताए । गठबन्धन दलबाटै विश्वासको मत लिने प्रयास गर्ने उनको भनाइ छ । प्रदेशमा दलहरूबीच सहमति, सहकार्य गरेरै राजनीतिक स्थायित्व प्रदान गर्न सकिन्छ र त्यसका लागि पहल गरिरहेका छौं, उनले भने, विश्वासको मत पाएर राजनीतिक स्थायित्व प्राप्त नभएको अवस्थामा प्रदेश सांसदहरूको पदावधिको उल्टो गन्ती हुने अवस्था छ । प्रमुख प्रतिपक्षी एमालेका प्रमुख सचेतक रेवतीरमण भण्डारीले भने पहिले अध्यादेशबाट आएको बजेटको प्रतिस्थापन विधेयक पारित गरेर विश्वासको मतमा लाग्न सुझाव दिएको बताए । यसैबीच, तत्कालीन मुख्यमन्त्री हिक्मतकुमार कार्की नेतृत्वको सरकारले चालु आर्थिक वर्षका लागि अध्यादेशबाट ल्याएको बजेट शुक्रबार प्रदेशसभाबाट स्वीकृत भएको छ । अब प्रदेशसभा सचिवालयले अध्यादेश स्वीकृतिको सूचना प्रदेश सरकारलाई दिएपछि अध्यादेशको प्रतिस्थापन विधेयक ल्याउन बाटो खुलेको छ । सत्तारूढ गठबन्धन कांग्रेसका प्रमुख सचेतक भूपेन्द्र राईले प्रदेशसभा सचिवालयमा दर्ता गराएको अध्यादेश अस्वीकारको सूचना शुक्रबार प्रदेशसभामा फिर्ता लिएका थिए । तत्कालीन समयमा आफूहरू प्रतिपक्षमा रहेको अवस्थामा संवैधानिक व्यवस्थाविपरीत चलिरहेको अधिवेशन अन्त्य गरेर अध्यादेशबाट बजेट ल्याएकामा आपत्ति जनाएका थियौं, उनले प्रदेशसभामा भने, अहिले आफूहरू फरक भूमिकामा आएर सत्तापक्ष भइसकेको र बजेट अस्वीकृत गराएर पूरक बजेट ल्याउन समय नभएकाले प्रतिस्थापन विधेयक ल्याउने गरी अध्यादेश अस्वीकृतिको सूचना फिर्ता लिएको छु । सत्तारूढ माओवादीका नारायणबहादुर मगर, एकीकृत समाजवादीका खिनु लङ्वा लिम्बू र अहिलेका भौतिक पूर्वाधार विकासमन्त्री कमलप्रसाद जबेगुले पनि संयुक्त रूपमा दर्ता गराएको अध्यादेश अस्वीकारको सूचना सदनबाट फिर्ता लिएका छन् ।"
संसद् खुलाउन प्रधानमन्त्रीसभामुख भेट,"काठमाडौं (कास) अवरुद्ध संसद् खुलाउनेबारे प्रधानमन्त्री पुष्पकमल दाहाल र सभामुख देवराज घिमिरेबीच छलफल भएको छ । शुक्रबार बिहान प्रधानमन्त्री निवास बालुवाटारमा भएको उक्त भेटमा दाहालले सदनको अवरोध खुलाउन भूमिका खेल्ने बताएका हुन् । उनले संसद्को अवरोध खुलाउन एमालेलगायत प्रतिपक्ष दलसँग पहल गर्ने बताएका छन् । म पनि सदन खुलाउन भूमिका खेल्छु, तपाईं पनि लाग्नुहोस् । छिट्टै सहमति गर्नैपर्छ । म प्रमुख विपक्षी दलको नेतासँग थप पहल गर्छु, सभामुख घिमिरेसँगको कुराकानीमा प्रधानमन्त्री दाहालले भनेका थिए । प्रधानमन्त्रीले संसद् खुलाउनेबारेमा प्रमुख प्रतिपक्ष दल एमालेका नेता केपी शर्मा ओलीसँग छुट्टै भेट्ने जनाएका छन् । दाहालले बेपत्ता छानबिन तथा सत्य निरूपणलगायत अन्य विधेयक संसद्मा पेस गर्नेबारे पनि सभामुखसँग जिज्ञासा राखेका थिए । शान्ति प्रक्रियाका बाँकी काम टुंग्याउन एमालेले उक्त विधेयक पास गर्न सघाउनुपर्ने प्रचण्डको प्रस्ताव छ ।एमालेले करिब ६० केजी सुन तस्करी प्रकरणमा गृहमन्त्री नारायणकाजी श्रेष्ठको राजीनामालगायत माग राखी साउन १० देखि लगातार संसद् अवरुद्ध गर्दै आएको छ । भेटमा सभामुख घिमिरेले सदन अवरोध हुँदा प्राकृतिक विपत्तिलगायत विषयमा सांसदहरूले बोल्न नपाएको बताएका थिए । प्राकृतिक विपत्तिलगायत धेरै विषयमा माननीयहरूले बोल्न पाइएन भन्नुहुन्छ । दलीय सहमतिबिना सदन अगाडि बढ्न सक्ने स्थिति छैन, घिमिरेले प्रधानमन्त्रीसँग भने, आम जनताले पनि सदन अवरोधलाई राम्रो मानेका छैनन् । सदन नचल्दा संसदीय समितिको सभापति चयन गर्न नसकिएको पनि सभामुख घिमिरेले प्रधानमन्त्री दाहाललाई जानकारी गराएका थिए । सभापति चयन नभएको भन्दै गत बिहीबार एमालेले सार्वजनिक लेखा समितिको बैठक पनि बहिष्कार गरेको थियो । सभामुख घिमिरेले भने सहमतिका लागि आफूले जिम्मेवारीपूर्वक पहल गरेको जानकारी दिएका थिए । संसद्मा कानुन निर्माण भएनन् भन्ने गुनासो छ । सभामुखका रूपमा मैले सहमतिका लागि जिम्मेवारीपूर्वक पहल गरेको छु । तर, परिणाम निस्किन सकेन, घिमिरेको भनाइ थियो, शीर्ष नेताहरू नै घण्टौं बस्दा पनि सहमति भएन । एमालेको अवरोधकै कारण सभामुखले साउन १० मा अघि सारेको कार्यसूचीमा संसद् प्रवेश नै गर्न पाएको छैन । दलहरूले संसदीय समितिको भागबन्डा टुंग्याए पनि समितिका सदस्य हेरफेरका लागि संसद् बैठक बस्न नसकेकै कारण नेतृत्व चयन हुन सकिरहेको छैन ।"
एकल महिलालाई हेला,"(काठमाडौंधरान)गोठाटारको सुकुम्बासी बस्तीलाई खहरे खोलाले बर्सेनि छोप्छ । यसपालिको बर्खे झरीले गर्दा जस्ताका टुक्रा, बोरा, बाँसले छेकबार गरेको कृष्णमाया उप्रेतीको टहरोमा धाँजा फाँटेका छन् । टहरोभित्र अग्लो परेको भागमा ओत लागेर बस्छिन् । उनको टहरो भएतर्फको भित्तोमा हिलो माटो बगेको छ । १० वर्षअघि आफूमाथि बलात्कार हुँदा प्रतिकार गर्ने क्रममा चोट लागेका उनका हातले हिलो पन्छाउन सक्दैनन् । बग्दै गरेको भित्तोको डिलैमा एउटा रूख ढल्नै लागेको छ । गत असार ३१ गते त्यही रूख हुँदै छिमेकीले बिजुलीको तार टाँगिदिए । करेन्ट लाग्ने डरले तार अन्यत्रैबाट लैजान आग्रह गर्दा छिमेकी महिलाहरूले कुटपिट गरे । औंला टोकिदिए । रूख ढल्यो भने मेरै टहरामा पर्ने भयो, रूखसँगै तार खसेपछि करेन्ट लाग्ने डर भो, त्यसो नगर भन्दा तँ कोहीसँग नमिल्ने भन्दै हात लाए, उनले भनिन् । छिमेकीको कुटपिटले शरीर दुखेपछि भोलिपल्ट मूलपानी नगर अस्पतालमा उपचार गर्न गइन् । हातपात गरी चोटपटकसमेत पुर्याएकाले घाउ जाँच केस फारामसमेत भराई पाऊँ भनेर प्रहरी वृत्त तीनकुनेमा निवेदन दिइन् । तीनकुने प्रहरीले घाइतेको शरीरमा लागेको घाउ, चोटपटक नीलडाम तथा स्वास्थ्य अवस्थासमेत खुलाई प्रतिवेदन साथ कार्यालयमा पठाइदिनू भनी साउन २ गते मूलपानी नगर अस्पताललाई पत्र लेखिदियो । कृष्णमाया पत्र लिएर नगर अस्पताल गइन् । निकैबेर कुराएपछि अस्पतालका कर्मचारीले साक्षी बसिदिने आफ्नो मान्छेलाई बोलाउन भने । आफू एक्लै बस्ने गरेको र परिवार, आफन्त झापामा रहेको बताइन् । साक्षी बसिदिने कोही नभएपछि फाराम भरिदिन नमिल्ने भन्दै अस्पताल कर्मचारीले घरै फर्काइदिए । घाउ जाँच फाराम भर्न नपाएपछि प्रहरीमा उनको निवेदन उपरको कारबाही प्रक्रिया अघि नबढेको सुनाइन् । मूलपानी नगर अस्पतालका व्यवस्थापक सन्तोष तिमिल्सिनाले भने प्रहरी रोहबरमा नआएको कारण फाराम भर्न नसकेको बताए । हाम्रो पहिलो काम उपचार हो, हाम्रोबाट पाउने उपचार बिरामीले निःशुल्क नै पाउनुभएको छ, उनले भने, फाराम नभरिदिने भन्ने हुँदैन, प्रहरी रोहबरमा बस्नुपर्ने हुन्छ, प्रहरीले फाराम भरेर पठाउनु भनेर पत्र लेखेकै आधारमा भर्न हामीलाई पनि अप्ठेरो पर्न सक्छ भनेर हामीले रोहबर खोजेका हौं । प्रहरी निरीक्षक हेमराज भट्टले कुटपिटको घटनामा प्रहरी रोहबर नचाहिने बताए । त्यो अस्पतालको कमजोरी होला, घाउजाँच फारम नभरे पनि कारबाही अघि बढ्छ, पीडितलाई कुटपिट गर्नेलाई नियन्त्रणमा लिएका थियौं, पीडितलाई छलफलमा बोलाउँदा आउनुभएन, हामीले पनि नियन्त्रणमा लिएकोलाई २४ घण्टा बढी राख्न नमिल्ने भएर छोडिदियौं, प्रहरी निरीक्षक भट्टले भने, पीडितलाई पठाइदिनुस् हामीले महिला सेलमार्फत कारबाही प्रक्रिया बढाउँछौं ।अस्पताल र प्रहरीले असहयोग गरेपछि उनले कुटपिट गर्नेलाई उपस्थित गराई औषधि उपचार गरी पाउँ भनी कागेश्वरी मनोहरा नगरपालिकाको न्यायिक समितिमा उजुरी दिइन् । नगरपालिकाकी उपप्रमुख एवं न्यायिक समिति संयोजक शान्ता थापाले छलफलका लागि साउन ३१ गते बोलाएकी छन् । पीडित अशक्त हुनुहुँदो रहेछ, एक्लै बस्ने गर्नुहुँदो रहेछ, निवेदक आउनुभएको बेला उहाँका कुरा सुन्यौं, उहाँलाई कुट्ने पक्षको पनि सुनेर छलफल गराउनका लागि हामीले बोलाएका हौं, अरू केकसो गर्ने छलफलपछि थाहा हुन्छ, थापाले भनिन् ।कृष्णमायालाई दुई वर्षयता छिमेकीहरूले दुःख दिँदै आएका छन् । बलात्कार पीडित भएकैले माइती मावलीको ढोका सदाका लागि बन्द भयो, उता बस्न नसकेर यता आएको हो, म प्रतिकार गर्न सक्दिनँ, यहाँ (गोठाटारको सुकुम्बासी बस्ती) पनि तथानाम भन्छन्, उनले भनिन् । छिमेकीले कहिले बोरा चोर भन्छन् । कहिले जस्ताका टुक्रा, म्याटका टुक्रा माग्छन् । म पीडित हो, म एक्लो छु भनेर मलाई निकालेर अर्को मान्छे राख्नलाई हटाउन खोजेका छन्, अरूले बस्न पाउँदा मैले छोडेर हिँड्नुपर्ने हो र ? अरू जहिलेसम्म बस्छन् मैले पनि तहिलेसम्म सुरक्षित बस्न पाउनुपर्ने होइन र ? उनले गुनासो पोखिन् । आइतबार कान्तिपुर दैनिकको कार्यालयमा आइपुगेकी उनले दुःख हैरानी दिइरहने छिमेकीहरूलाई कारबाही गर्न र आफूलाई सुरक्षित बस्ने वातावरण बनाउन प्रहरी, प्रशासन र अस्पतालबाटै असहयोग भएको बताइन् । असार ३१ गतेको कुटाइले शरीरको देब्रे पाटोमा दुखाइ कम भएको छैन । देब्रे हात पछाडि लैजान गाह्रो हुन्छ । टाउको दुख्छ । देब्रेपट्टि कोल्टेर सुत्न सक्दिनन् । दाहिने हात पटकपटक फ्याक्चर भएको छ ।छिमेकीले उनलाई ०७८ सालदेखि नै दुःख दिँदै आएको उनले काँडाघारी र नयाँबानेश्वर प्रहरीलाई लेखेको जाहेरी तथा बबरमहलस्थित जिल्ला सरकारी वकिलको कार्यालयलाई लेखेको निवेदनबाट खुल्छ । ०७८ चैतमा पनि छिमेकी महिलाहरूले अभद्र व्यवहार गरेको भनी प्रहरीमा जाहेरी दिँदा जाहेरी लिन आनाकानी गरेपछि ०७८ चैत २३ गते जिल्ला सरकारी वकिलको कार्यालयमा जाहेरी दरखास्त दर्ता गरी पाउन सिफारिस पाऊँ भनेर निवेदन दिएको देखिन्छ । बलात्कार पीडित भएपछि उनी परिवार, आफन्तबाट टाढिइन् । बलात्कार पीडित र एकल महिला भएकै कारण छरछिमेकीले बारम्बार तथानाम गाली, लाञ्छना, चरित्र हत्या र कुटपिट गरेपछि दोहोरोतेहरो हिंसा खेप्न बाध्य भएकी छन् । सरकारले श्रीमान्सँग सम्बन्धविच्छेद गरेका, ३५ वर्षमाथिका अविवाहित महिला, विधवा, पाँच वर्षभन्दा बढी समयदेखि श्रीमान् हराइरहेको वा बेपत्ता भएकी महिलालाई एकल महिला भनी परिभाषित गरेको छ । ०७८ को जनगणनाअनुसार विधवा ६६ प्रतिशत, सम्बन्धविच्छेद गरेका ०२ प्रतिशत, अलग्गै बसेका ०५ प्रतिशत र १० वा सोभन्दा माथिका अविवाहित महिलाको संख्या २८४ प्रतिशत छ । अध्येता जेबी विश्वकर्माको भनाइमा कृष्णमायाजस्तै अधिकांश एकल महिला हेला, असहयोग, अपमानित पात्र भएर बाँच्न विवश छन् । एकल महिला मन परेको छैन भने घृणा र तिरस्कार गर्न, दमनका लागि बोक्सीको आरोप लगाउने गरिन्छ । समाजमा अल्पसंख्यक, सीमान्तकृत, कमजोर आर्थिक, सामाजिक अवस्था भएका, दलित, जनजाति महिलाहरूलाई यस्तो आरोप लाग्ने गरेको छ । उनी भन्छन्, भन्नका लागि हामी २१ औं शताब्दीमा छौं भन्छौं, तर एकल महिला भएकै कारण, आर्थिक र सामाजिक स्थिति कमजोर भएकै कारण ती महिलाले भोग्ने समस्या र चुनौती डरलाग्दो छ । त्यस्तै ०७९ कात्तिकमा धरानकी ४२ वर्षीया उषा राई आफ्नो पसलमा कपडा सिलाउँदै थिइन् । एक महिला समूह आएर उषालाई कुटपिट गर्यो । कुटपिट गरेर प्लास्टिकको बोतलमा ल्याएको रासायनिक पदार्थसमेत खुवाए । कुटपिट गर्नेमध्येकी ४५ वर्षीया उर्मिला राई उषाको चिनजानकी थिइन् । उनी उर्मिलाको घरमा कोठा भाडामा बस्थिन् । कुटपिट भएको घटना हुनुभन्दा पाँच महिनाअघि मात्रै उषा उर्मिलाको घरबाट अन्यत्र डेरामा सरेकी थिइन् । उषाको श्रीमान्को दुई वर्षअघि मात्र मृत्यु भएको थियो । आफ्नो श्रीमान्सँग नजिकिएको आरोप लगाउँदै उर्मिलाले अरू महिला बोलाएर एकल महिला उषालाई कुटपिट गरेकी थिइन् । महिला हिंसाविरुद्ध १६ दिने अभियान चालिरहेकै बेला निर्घात कुटपिटबाट घाइते भएकी उषाको उपचारको क्रममा बीपी कोइराला स्वास्थ्य विज्ञान प्रतिष्ठान मृत्यु भयो । उनीमाथि कुटपिट भएको भिडियो क्लिप सामाजिक सञ्जालमा भाइरल भएको थियो । उषाको मृत्युपछि उनका देवरले किटानी जाहेरी दिएका थिए । प्रहरीले घटनामा संलग्न उर्मिला राई र उनलाई साथ दिनेमध्ये सुमित्रा राई, सुसेली राई र रत्ना सुब्बालाई पक्राउ गर्यो । ०७९ पुसमा सुनसरी जिल्ला अदालतका न्यायाधीश पुण्यप्रसाद सापकोटाको इजलासले उषालाई कुटपिट गर्ने मुख्य आरोपी उर्मिला राई, सुसेली राई र सुमित्रा राईलाई थुनामा पठाउने आदेश गरेपछि कारागार चलान भए । आरोपित रत्ना सुब्बालाई भने एक लाख धरौटीमा छोड्न आदेश दिइएको थियो । कुटपिट गरेर ज्यान लिनेविरुद्ध किटानी जाहेरी दिएकामध्ये नीरकुमारी गुरुङ, सृजना राई र मीना राई हालसम्म फरार रहेको धरानस्थित इलाका प्रहरी कार्यालयले बताएको छ ।०७९ मंसिरमा महोत्तरीकी एकल महिला बिन्दादेवी राउत सामाजिक सुरक्षा भत्ताको कार्ड बनाउन वडा कार्यालयमा सिफारिस बनाउन जाँदा गौशाला नगरपालिका१२ का वडाध्यक्ष कुशेश्वर सिंहले सिफारिस पत्र नै च्यातिदिए । बिन्दाका श्रीमान्को दुई वर्षअघि जंगली हात्तीको आक्रमणबाट मृत्यु भएको थियो । श्रीमान्को मृत्युपश्चात् उनले एकल महिला (विधवा) को सामाजिक सुरक्षा भत्ता बुझ्दै आएकी थिइन् । वडाको सिफारिस नभएर सामाजिक सुरक्षा भत्ताको कार्ड नबनेका कारण गत आवमा उनको भत्ता रोकिइरहेको थियो । सोही कार्ड बनाउन जाँदा वडाध्यक्षले तिमी मेरो पार्टीको भोटर हैन भन्दै सिफारिस पत्र च्यातिदिएका थिए । जनप्रतिनिधिले नै एकल महिलासँग अभद्र व्यवहार गरेको विषयमा मानव अधिकार आयोगले चासो लिएको थियो । त्यो घटना हुँदा म त्यही थिएँ, हामी (मानव अधिकार आयोग) ले सोधखोज गरेपछि वडाध्यक्षले सिफारिस बनाइदिनुभयो, आयोगकी सदस्य लिली थापाले भनिन् । सामाजिक सुरक्षा भत्ताको कार्ड बनेपछि बिन्दाले नियमित सेवा लिँदै आएकी छन् । मुलुकी अपराध संहिता २०७४ मा अभद्र व्यवहारको कसुर गर्ने वा गराउनेलाई एक वर्षसम्म कैद वा दस हजार रुपैयाँसम्म जरिवाना वा दुवै सजाय तोकेको भए पनि वडाध्यक्षलाई कारबाही भएन । आफूलाई थाहा नभएर सिफारिस पत्र च्यात्न पुगेको भन्दै वडाध्यक्षले माफी मागेकाले कारबाही नभएको मानव अधिकार आयोग सदस्य थापाले बताइन् । सन् २०१७ मा पोखरालेखनाथ महानगरमा गरिएको एकल महिलाको सामाजिक स्थिति र पुनर्विवाहको धारणा सम्बन्धी एक अध्ययनले नेपालमा एकल महिलाको सामाजिकआर्थिक अवस्था कमजोर रहेको देखाउँछ । अध्ययनमा एकल महिलामाथि भेदभाव, दुर्व्यवहार, उत्पीडन र सम्पत्ति अधिकारसहित सामाजिक र आर्थिक अधिकारबाट वञ्चित गरिएको विषयलाई उजागर गरिएको छ । पारिवार हिंसासम्बन्धमा ५२ जना एकल महिलाले दिएको जवाफमा सबैभन्दा बढी ८०७६ प्रतिशतले आफ्नै परिवारबाटै मानसिक हिंसा खेपिरहेको बताएका थिए । १५३८ प्रतिशतले शारीरिक हिंसा र ३४८ प्रतिशतले यौन हिंसा खुलाए । समाजमा एकल महिला अपमानित भइरहेका बारेमा १२८ जनाको जवाफमा सबैभन्दा मुख्य कारण अशिक्षा देखियो । ७३४ प्रतिशत शिक्षाको कमी, ३१ प्रतिशत सचेतनाको अभाव, ६२ प्रतिशत लैगिक विभेद, ४७ प्रतिशत आर्थिक अभावको स्थिति र १२५ प्रतिशत सांस्कृतिक र सामाजिक मूल्यमान्यताका कारणले एकल महिलाले समाजमा अपमान खेपेको अध्ययनले देखाएको छ । महिला, बालबालिका तथा ज्येष्ठ नागरिक मन्त्रालय, प्रदेश सरकार र स्थानीय तहले कोष स्थापना गरी एकल महिलाको हित र संरक्षणमा काम गर्नुपर्ने भनी सरकारले एकल महिला सुरक्षा कोष (सञ्चालन) नियमावली, ०७० को पहिलो संशोधन ०७६ ल्याएको छ । कोषले एकल महिलाको सशक्तीकरण, स्वरोजगार, औषधोपचार, उद्धार, राहत तथा पुनर्स्थापना, कानुनी सहायता, समाज एक महिलाको सामाजिक मर्यादा अभिवृद्धि गर्न जनचेतनामूलक कार्यक्रम गर्नुपर्ने हुन्छ । मानव अधिकार, एकल महिला समूह लागि महिला (डब्लूएचरआर) संस्थाकी अध्यक्ष कविता पाण्डेयले कोष सञ्चालनमा स्थानीय सरकारले बेवास्ता गरेको बताइन् । यो कोष हामी एकल महिलाको अधिकार हो नि तर अधिकांश स्थानीय पालिकाले कोष सञ्चालनको कार्यविधि नबनाएर प्रयोग गर्न पाएका छैनौं, उनले भनिन् । २६ वर्षअघि स्थापना भएको डब्लूएचरआर संस्थाले देशैभरि सञ्जाल विस्तार गरेर एकल महिलाहरूको सामाजिकसांस्कृतिक, आर्थिक, कानुनी र राजनीतिक सशक्तीकरणको क्षेत्रमा काम गर्दै आएको छ । अध्यक्ष पाण्डेय भन्छिन्, श्रीमान् बितेपछि महिलाले लाउने, खाने, घरबाहिर निस्किने कुरामा रोकटोक थियो, कतिपयलाई बर्बतापूर्ण व्यवहार गरिन्थ्यो, यो स्थिति सुधार हुँदै गइरहेको छ, अब राज्यले एकल महिलाका लागि बनाएका नीति र कानुन कार्यान्वयन गराउने, एकल महिलाको आर्थिक उन्नतिमा सहायता पुर्याउने कार्य गर्नु जरुरी छ । एकल महिलाको संरक्षण स्थानीय तहको दायित्वभित्र पर्ने भएकाले आफ्ना कार्यक्रममा समेट्ने गरे पनि एकल महिला कोषको कार्यविधि बनाउने अभ्यास जानकारीमा नरहेको नेपाल नगरपालिका संघ सचिवालय सदस्य कल्पनाकुमारी कटुवालले बताइन् । सर्लाहीको बरहथवा नगरपालिकाकी मेयरसमेत रहेकी उनले भनिन्, काम गर्दै जाँदा कतिपय विषय छुटिरहेका हुन्छन्, कोषअन्तर्गत केन्द्र, प्रदेश र स्थानीय तहले नै काम गर्नुपर्ने राज्यको लक्ष्य भएपछि यसमा तीन तह सरकार समन्वयको पनि अभाव हुन सक्छ, अब के कसरी जानुपर्ने हो एकल महिला कोषलाई हामी समेट्छौं, उनले भनिन् ।"
बर्खा लागेपछि फोन गर्न डाँडातिर,"(मुगु)सोरु गाउँपालिकास्थित नाथर्पुकी मानकला शाही कसैसँग मोबाइल सम्पर्क गर्नुपरे लामकाडा डाँडामा जान्छिन् । उनकै छिमेकी बासुरा रावललाई पनि गाउँमा मोबाइल नेटवर्कले काम नगरेपछि झन्डै आधा घण्टा उकालो जानुपर्ने बाध्यता छ । ग्रामीण भेगमा स्थापना भएका टेलिफोन टावरहरूमा दैनिकजसो खराबी आएपछि स्थानीयले सास्ती खेप्नुपरेको हो । सदरमुकाम गमगढीबाहेक अन्यत्र जडान गरिएका टेलिफोन टावरहरू सौर्य ऊर्जाबाट सञ्चालित छन् । बर्खामा घाम नलाग्दा सोलारका ब्याट्री चार्ज नहुँदा मोबाइल नेटवर्क अवरुद्ध हुने गरेको हो । घाम लागेपछि नेटवर्क आउँछ, झरी पर्दा, बादल र कुहिरो लाग्दा टावरै हुँदैन, छायानाथरारा नगरपालिका६ का तेजेन्द्र भामले भने, हामीलाई त फोन गर्न ठूलो सास्ती छ । गाउँपालिकाको केन्द्र सोरुकोटमा रहेको मोबाइल टावरमा पनि बर्खा लागेपछि छिनछिनमा नेटवर्क जानेआउने समस्याले गर्दा कर्मचारी, शिक्षक, व्यापारी, स्थानीय मर्कामा परेका छन् । झरी परेको र बादल लागेको दिनमा सोलार चार्ज नभएपछि टावरले काम गर्दैन । कतिपय अवस्थामा फोन गर्न पनि ३४ दिन कुर्नुपर्ने बाध्यता भएको गाउँपालिकाका कर्मचारी विनोद शाहीले बताए । फोन नेटवर्क नहुँदा सानो कामका लागि पनि ठूलो दुःख पाउनुपरेको छ, उनले भने, इन्टरनेट सेवा पनि प्रभावकारी नहुँदा सेवाग्राहीहरू सास्ती भोग्नु बाध्य छन् । मुगमकार्मारोङ गाउँपालिकाको १ देखि ९ वटा वडा र बस्तीमा समस्या उस्तै छ । बर्खा लागेपछि नेटवर्क नहुँदा हैरानी खेप्नुपरेको छ । उक्त गाउँपालिकाको मह, सेरोक र मुगुगाउँमा रहेका टावर सोलारकै भरमा छन् । बर्खा लागेपछि कुनै बेला साता दिनसम्म टेलिफोन नेटवर्क अवरुद्ध हुने गरेको पालिका अध्यक्ष छिरिङक्याप्ने लामाले बताए । कोही बिरामी पर्दा वा जरुरी काम परेको बेला आफन्त र छरछिमेकीलाई खबर गर्न पनि समस्या रहेको खत्याड गाउँपालिकाका धीरज नेपालीले बताए । उनका अनुसार झन्डै एक सातादेखि श्रीकोट र जिउकास्थित टेलिफोन टावरमा खराबी आउँदा झन्डै एक दर्जन बस्तीमा टेलिफोन सेवा अवरुद्ध भएको छ । उनले जिल्लामा विद्युत् प्राधिकरणको केन्द्रीय लाइन विस्तार नहुँदा समस्या दोहोरिएको बताए । श्रीकोटमा रहेको टावरले हुम्लाको तल्लो भेगका सर्केगाड, अदानचुली र चंखेली गाउँपालिकाका बासिन्दालाई समेत सेवा दिएको छ । चट्याङ, हावाहुरीलगायतका कारण पनि वर्षायाममा टेलिफोन टावरमा समस्या देखिने गरेको नेपाल टेलिकम मुगुका प्रमुख प्रेमराज आचार्यले बताए । उनका अनुसार सबैभन्दा ठूलो समस्या गाउँमा विद्युत् नभएका कारण पनि भएको छ ।"
काठमाडौंका १०७ स्थान बाढी र डुबानको उच्च जोखिममा,पूर्वी नवलपरासी (कास) भारतस्थित बागेश्वर धामका आचार्य धीरेन्द्रकृष्ण शास्त्री काठमाडौं आइपुगेका छन् । पूर्वी नवलपरासीको दुम्कौलीस्थित शाश्वतधाममा शनिबारदेखि सुरु हुने हनुमान कथा प्रवचनका लागि चौधरी गुपका निर्देशक बरुण चौधरीको निमन्त्रणामा आएका शास्त्री चौधरीकै ललितपुरस्थित होटल भिभान्तामा बसेका छन् । शनिबार उनी दुम्कौलीको शाश्वतधाम आउने कार्यक्रम छ । पशुपति क्षेत्र विकास कोषका कार्यकारी निर्देशक घनश्याम खतिवडाका अनुसार शास्त्री शुक्रबार पशुपतिनाथ मन्दिर दर्शन गर्नुका साथै सवा करोड दीप प्रज्वलनमा सहभागी भएका थिए । लगातार तीन दिन उनले हनुमान कथावाचन गर्ने चौधरी ग्रुपका प्रबन्धक रामचन्द्र धितालले बताए । उनीमाथि अन्धविश्वास तथा धार्मिक विद्वेष फैलाउने गरेको आरोप लाग्दै आएको छ । भारतको हरेक धार्मिक सभामा उनले हिन्दुस्थानमा रहना है तो सीताराम कहना है भन्ने गरेका छन् । शास्त्रीले भारतलाई हिन्दु राष्ट्र बनाउनुपर्ने अभिव्यक्ति दिँदै आएका छन् ।
"बाह्य क्षेत्र सबल, आन्तरिक अर्थतन्त्र सुधार्ने अवसर","मूल्यवृद्धि ७७४ प्रतिशतगत असार महिनामा वार्षिक बिन्दुगत उपभोक्ता मूल्यवृद्धि दर ७७४ प्रतिशत छ । अघिल्लो आर्थिक वर्षको सोही अवधिको तुलनामा यो १४२ प्रतिशत बिन्दुले बढी हो । अघिल्लो वर्षको असारमा यस्तो मूल्यवृद्धि ६३२ प्रतिशत थियो । गत आर्थिक वर्षको औसत मूल्यवृद्धि सोही वर्षका लागि राष्ट्र बैंकले तय गरेको लक्ष्यभन्दा बढी हो । गत आर्थिक वर्षका लागि राष्ट्र बैंकले मूल्यवृद्धिदर औसत ७ प्रतिशतभित्रै राख्ने लक्ष्य तय गरेको थियो । अघिल्लो आर्थिक वर्षको तुलनामा गत आर्थिक वर्ष (०७९८०) मा खाद्य तथा पेय पदार्थ समूहअन्तर्गत रेस्टुराँ तथा होटल उपसमूहको मूल्यवृद्धि १४४२, मरमसलाको १२५०, खाद्य तथा खाद्यजन्य पदार्थको १०७०, सुर्तीजन्य पदार्थको ९८८ र दुग्ध पदार्थ तथा अण्डाको ९२३ प्रतिशत छ । गैरखाद्य तथा सेवा समूहअन्तर्गत यातायात उपसमूहको मूल्यवृद्धि १३५०, मनोरञ्जन तथा संस्कृतिको १०१८, स्वास्थ्यको १००१, शिक्षाको ८७९ र घरायसी उपयोगका वस्तुहरूको ८६५ प्रतिशत रहेको राष्ट्र बैंकको प्रतिवेदनमा उल्लेख छ ।"
बंगलादेशमा बिजुली निर्यात अन्तिम चरणमा,"प्राधिकरणले यसै आर्थिक वर्षमा सेयर जारी गर्ने तयारी गरेको घिसिङको भनाइ छ । प्रतिकित्ता २३० देखि २५० रुपैयाँ पर्ने गरी प्रिमियम मूल्यमा सेयर निष्कासन गर्ने प्राधिकरणको तयारी छ । यसका लागि प्रस्ताव स्वीकृतिका लागि सरकारसमक्ष पेस गरिएको घिसिङले जनाए । प्राधिकरणको प्राथमिक सेयर सर्वसाधारणलाई निष्कासन गरी संकलित रकम मुख्य रूपमा ठूला जलविद्युत् आयोजना निर्माणमा लगानी गरिने बताइएको छ । प्राधिकरणको सम्पूर्ण सम्पत्तिको वास्तविक मूल्यांकन गराइएको छ भने क्रेडिट रेटिङ गर्ने संस्था इक्रा नेपालले प्राधिकरणको समग्र अवस्थाको अध्ययन गरी डबल ए प्लस रेटिङ दिएको छ । ऊर्जा माग धान्न विद्युत् खरिद बिक्री सम्झौतामार्फत जलविद्युत्मा निजी लगानीलाई उच्च प्राथमिकतामा राखेको प्राधिकरणको भनाइ छ । पहिलोपल्ट आधार दर तय गरी करिब १०० मेगावाटको सौर्य ऊर्जा प्रतिस्पर्धाबाट खरिद गर्न लागिएको पनि घिसिङ बताउँछन् । सुक्खायाममा भारतीय बिजुली आयात गरी स्वदेशी माग धान्नुपरेको र यसले विद्युत् प्राधिकरणको नाफामा कमी आएको उनको दाबी छ । त्यसैले ठूला र जलाशययुक्त आयोजना निर्माणमा प्राधिकरणले जोड दिएको उनको भनाइ छ । १२०० मेगावाटको बूढीगण्डकी जलाशययुक्त आयोजना अघि बढाउने, १०६१ मेगावाटको माथिल्लो अरुण अर्धजलाशययुक्त आयोजना विश्व बैंकको नेतृत्व र ६३५ मेगावाटको दूधकोशी जलाशययुक्त जलविद्युत् आयोजना एसियाली विकास बैंकको नेतृत्वमा ऋण लगानी गर्ने गरी अगाडि बढाइएको घिसिङले जनाए । २१० मेगावाटको चैनपुर सेती, ९९ मेगावाटको तामाकोशी पाँचौं र ६० मेगावाटको मोदी जलविद्युत् आयोजना निर्माणलाई प्राथमिकतासाथ अघि बढाइएको घिसिङले बताए । ४९० मेगावाटको अरुण४ जलविद्युत् आयोजना भारतको सतलज जलविद्युत् निगमसँग र ६३८ मेगावाटको सुनकोशी तेस्रो जलविद्युत् आयोजना नेपाल र बंगलादेशको संयुक्त लगानीमा बनाउने तयारी भएको उनको भनाइ छ ।"
'चीनसँग ऊर्जामा विशेष सहमति हुनेछ,"असोज पहिलो साता आफूले गर्ने चीन भ्रमणमा ऊर्जा क्षेत्रमा नेपाल र चीनबीच महत्त्वपूर्ण र दूरगामी सहमति हुने प्रधानमन्त्री पुष्पकमल दाहालले बताएका छन् । प्राधिकरणको वार्षिकोत्सवका अवसरमा प्रधानमन्त्री दाहालले नेपालभारतबीच १० वर्षमा १० हजार मेगावाटको प्रारम्भिक सम्झौता दक्षिण एसियाको विद्युत् व्यापार क्षेत्रमा उल्लेखनीय कदम भएको दाबीसमेत गरे । १० वर्षमा १० हजार मेगावाटसम्म बिजुली भारत पुर्याउने गरी भएको द्विपक्षीय सम्झौतामा प्रारम्भिक हस्ताक्षर दक्षिण एसियामै विद्युत् व्यापारको क्षेत्रमा उल्लेखनीय पहलकदमीका रूपमा हेरिएको छ, उनले भने, यसबाट नेपालमा जलविद्युत् लगानीको थप उपयुक्त वातावरण निर्माण भएको छ । विद्युत् व्यापारका लागि स्वदेशी तथा अन्तरदेशीय प्रसारण संरचनाको तयारी सक्न विश्वसनीय योजना बनाइएको छ ।यसै वर्षायामभित्र नेपालबंगलादेश विद्युत् व्यापार सुरु हुने गरी नेपाल, भारत र बंगलादेशका सम्बन्धित निकायबीच सम्झौता हस्ताक्षरको अन्तिम तयारी रहेको पनि उनले जनाए । अन्तरदेशीय प्रसारण संरचना निर्माणमा त्रिपक्षीय समझदारी जुटाई उल्लेख्य परिमाणमा नेपालबंगलादेश विद्युत् व्यापारलाई भविष्यमा क्रमशः बढावा दिँदै लैजाने दाहालको भनाइ छ । बुटवलगोरखपुर ४०० केभी प्रसारण लाइन निकट भविष्यमै निर्माणको चरणमा जाने गरी नेपाल र भारत दुवैतर्फ आवश्यक काम अघि बढाइएको छ । नेपालभारत ४०० केभी प्रसारण लाइन इनरुवापूर्णिया र दोधाराबरेलीको निर्माण प्रारूप आगामी २ महिनाभित्र ऊर्जा सचिवस्तरीय संयन्त्रमार्फत सहमतिमा पुर्याउन निर्देशन दिएको उनले बताए ।"
मुगुतिब्बत सडक १८ वर्षमा १८ किमि ट्र्याक,"गमगढीदेखि चीन सीमासम्मको दूरी ८५ किमि मात्र भए पनि सरकारले अहिलेसम्म १८ किमि मात्र सडक पूरा गरेको उनको गुनासो छ । सरकारले चीनसँग जोड्ने गरी हुम्लामा ९५ किमिको सिमकोटहिल्सा सडक र डोल्पाबाट झन्डै ९० किमिको दुनैमरिम्ला सडकमा पनि काम गरिरहेको छ । मुगु अन्य ३ वटा स्थानीय तहका सबै वडामा सडक सुविधा पुगेको भए पनि कार्मारोङका बासिन्दा वर्षौदेखि सडक सुविधाबाट वञ्चित रहेको मुगुगाउँका कार्मानोर्बुल लामाले बताए । सदरमुकाम गमगढीसहित लुम्स, छाइल, पुलु, तिहारबगर, चितै बगर हुँदै सिरानचौर भएर तिब्बत सिमानासम्म पुर्याउने गरी सरकारले सडक निर्माणको काम सुरु गरेको थियो । किम्री, कार्ती, ताखा, खारी, मुगु, डोल्फु, चितै, रिउस र पुवागाउँका स्थानीयलाई मोटर चढ्न पनि कम्तीमा डेढ दिन हिँड्नुपर्ने बाध्यता छ । गाउँमा कहिले सडक पुग्ला र हाम्रो दुःख अन्त्य होला ? लामाले भने, चिसो ठाउँ भएकाले पालिकाभरि एक बाली उवा मात्र फल्छ, त्यो अन्नले ३ महिना पनि पुग्दैन, बर्सेनि खाद्यान्न अभाव भोग्न बाध्य छौं, सडक पुगे कम्तीमा पेटभरि खान त पाइन्थ्यो । अझै पनि खच्चड, घोडा र चौंरीमा सामान बोकेर गाउँमा ढुवानी गर्नुपर्ने बाध्यता रहेको उनले जनाए ।सडक सुविधा नहुँदा कार्मारोङवासी लामो समयदेखि अत्यधिक महँगीको मारमा छन् । गमगढीमा २५ किलोको एक बोरा चामल १८ सयमा पाइने भए पनि गाउँसम्म पुर्याउँदा त्यसको मूल्य ५ हजार रुपैयाँसम्म पर्ने मुगुगाउँका सोनाम तामाङको भनाइ छ । उनका अनुसार गाउँमा खाद्यान्नको डिपो भए पनि गत असार महिनायता चामल आएको छैन । सडक नहुँदा गाउँको आलु, स्याउ, उवालगायतको कृषि उत्पादन खेर जाने गरेको छ । संघीयता लागू भएपछि अरू सबै सेवासुविधा गाउँमा पुगे पनि सडक नहुँदा स्थानीय विभिन्न सास्ती खेप्न बाध्य भएको उनले जनाइन् । चालु आर्थिक वर्षमा संघीय सरकारले सडकमा ३ करोड रुपैयाँ मात्र बजेट विनियोजन गरेको छ । गत वर्ष पनि ४ करोड रुपैयाँ मात्र विनियोनजन भएको सडक डिभिजन कार्यालय जुम्लाका प्रमुख दीपेन्द्र बिष्टको भनाइ छ । ८० करोड रुपैयाँ लागत अनुमान गरिएको सडकमा अहिलेसम्म १२ करोड रुपैयाँ खर्च भएको उनले बताए । सडकमा एक त बजेट नै पर्दैन, परे पनि एकदमै न्यून, उनले भने, थोरै बजेटमा पनि ठेकेदारले घटेर टेन्डर हाल्छन्, कसरी गुणस्तरीय काम हुने ? बर्सेनि असार मसान्तका बेला मात्र काम हुने भएकाले सडकमा आएको अधिकांश बजेट फ्रिज जाने समस्या पनि छ । मुगु कर्णाली नदीको तीरैतीर भएर तिब्बत सीमा क्षेत्र पुग्ने सडक भएकाले यो सडक निर्माण गर्न कुनै अप्ठ्यारो नभएको उनले जनाए । सडक सुविधा नहुँदा मुगुमकार्मारोङ गाउँपालिकाका स्थानीय व्यापारका लागि हिँडेरै तिब्बत पुग्ने गरेको प्रतिनिधिसभा सदस्य ऐनबहादुर शाहीको भनाइ छ । पर्याप्त बजेट छुट्याई सडक निर्माणको काम छिटो पूरा गर्न पटकपटक सरकारको ध्यानकर्षण गरिएको उनले बताए । सडक खुले देशले नै फाइदा लिन सक्छ, उनले भने, त्यसैले एउटा जिल्ला विशेषको योजना नसम्झेर संघीय सरकारले पर्याप्त बजेट विनियोजन गर्न आवश्यक छ ।"
टाइगर प्यालेस २ महिनाभित्र सञ्चालन हुने,"(भैरहवा)रुपन्देहीको तिलोत्तमास्थित पाँचतारे होटल टाइगर प्यालेस रिसोर्ट दुई महिनाभित्र पूर्ण सञ्चालनमा आउने भएको छ । रिसोर्टले क्यासिनो पनि सञ्चालन गर्दै आएको छ । सञ्चालकहरूको आन्तरिक विवाद र कोभिड महामारीपछि रिसोर्ट संकटग्रस्त अवस्थामा थियो । अस्ट्रेलियन कम्पनी सिल्भर हेरिटेज ग्रुप लिमिटेडले सेयर लगानी गरेर सञ्चालन गर्दै आएको कम्पनी अमेरिका र क्यानडामा बस्दै आएका गैरआवासीय नेपालीहरूको कम्पनी हिमालयन टाइगर इन्भेस्टमेन्ट इंकले खरिद गरेर नयाँ व्यवस्थापनसाथ सञ्चालन गर्न लागेको हो । नयाँ सञ्चालकहरूले शुक्रबार बुटवलमा पत्रकार सम्मेलन गर्दै कम्पनीले आन्तरिक व्यवस्थापन गरेर दुई महिनाभित्र क्यासिनोसहित रिसोर्ट पूर्ण सञ्चालनमा ल्याउने जानकारी दिए । रिसोर्ट पूर्ण रूपमा सञ्चालनमा आउँदा एक हजार नेपालीले रोजगारी पाउने कम्पनीको दाबी छ । पर्यटन उद्योगमार्फत मुलुकको आर्थिक समुन्नतिका लागि सक्दो छिटो क्यासिनो सञ्चालन गर्न लागिएको इन्भेस्टमेन्ट इंकका अध्यक्ष बुद्धिसागर सुवेदीले बताए । क्यासिनो सञ्चालनका लागि आवश्यक सबै पूर्वाधार र प्रक्रिया दुई महिनाभित्र तयार गर्छौं, उनले भने, यसका लागि स्थानीय समुदाय, कर्मचारी तथा श्रमिक सबै पक्षसँग सहकार्य र समन्वय गरेर अघि बढ्दै छौं । होटलमा लगानी गरेको अस्ट्रेलियन कम्पनीले स्थानीयसँग गरेका केही प्रतिबद्धता पूरा नगर्दा र समन्वय गर्न नसक्दा आन्तरिक विवाद बढेको र आफूहरूले त्यसको पनि समाधान गरेर रिसोर्ट सञ्चालन गर्ने सुवेदीले बताए । दुवै कम्पनी विदेशी भएकाले विदेशमै कारोबार गरिएको र उक्त कारोबारबाट नेपालमा कुनै करको दायित्व आए कानुनबमोजिम कर तथा राजस्व तिर्न आफूहरू तयार रहेको उनको भनाइ छ । अस्ट्रेलियन कम्पनी सिल्भर हेरिटेज ग्रुप लिमिटेडले झन्डै ५ अर्ब लगानी गरेर ६ वर्षअघि रिसोर्ट सञ्चालनमा ल्याएको थियो । अहिले १५ मिलियन अमेरिकी डलरमा कारोबार गरेका छौं, उनले भने, बैंकको ऋण र अन्तरिक व्यवस्थापन गर्दा ४ अर्ब बढी खर्च लाग्ने अनुमान छ, अन्तिम बजेटको टुंगो अझै लागेको छैन । पर्यटनको प्रचुर सम्भावना भएर पनि टाइगर रिसोर्ट धाराशायी हुने बाटोतर्फ उन्मुख हुनु सुखद पक्ष नभएकाले पर्यटन उद्योगका माध्यमबाट नेपालको आर्थिक विकासमा योगदान पुर्याउन आफ्नो समूहले लगानी गरेको अर्का सञ्चालक दीपक गौतमले बताए । यसमा नाफा आर्जनको उद्देश्यभन्दा आफ्नो जन्मभूमिप्रतिको दायित्वबोध हामीमा बढी छ, उनले भने, त्यसैले नाफाघाटा र विवाद नहेरी हामीले विदेशमै बसेर कारोबार गरेका छौं, यसलाई सफल बनाउन नेपाल सरकारले पनि सहयोग गर्नेछ भन्ने विश्वास छ । रिसोर्ट निर्माणका क्रममा सार्वजनिक तथा सरकारी जग्गा मिचेको विषयमा अदालतमा मुद्दा परेपछि रिसोर्ट विवादमा परेको थियो । रूपन्देही जिल्ला अदालतले उक्त होटल निर्माणका क्रममा सार्वजनिक तथा सरकारी जमिनमा खिचलो गरेको ठहर गर्दै गत माघ ५ मा फैसला गरेको थियो । अदालतले गत मंसिर १३ मा सिल्भर हेरिटेज र टाइगर वानविरुद्ध अवहेलना मुद्दामा ३३ हजार रुपैयाँका दरले जरिवानाको फैसला गरेको छ । सञ्चालकहरूले जिल्ला अदालतका दुवै मुद्दाको फैसलाउपर बुटवलस्थित उच्च अदालतमा पुनरावेदन गरेका छन् ।"
न्यूनतम पारिश्रमिकलाई रोजगारदाता र श्रमिकले स्वतः स्विकार्छन्,"काठमाडौं (कास) श्रम, रोजगार तथा सामाजिक सुरक्षामन्त्री शरतसिंह भण्डारीले रोजगारदाता र श्रमिकबीच प्रशस्त छलफल गरी न्यूनतम पारिश्रमिक निर्धारण गरिएको र यसलाई दुवै पक्षले स्वतः स्विकार्ने बताएका छन् । त्रिपक्षीय सहमतिका आधारमा पारिश्रमिक तोकिएको हो । रोजगारदाता र श्रमिकबीच प्रशस्त छलफल भएकाले दुवैले स्वामित्व लिएपछि घोषणा गरिएको हो । यसमा रोजगारदाता र श्रमिकबाट स्वतः स्वीकार हुन्छ, मन्त्री भण्डारीले शुक्रबार पत्रकारहरूसँग भने । श्रम मन्त्रालयले साउनदेखि लागू हुने गरी उद्योग प्रतिष्ठान, चिया बगान, दैनिक ज्यालादारी र आंशिक रूपमा कार्यरत श्रमिकको न्यूनतम पारिश्रमिक निर्धारण गरेको छ । यसअनुसार चिया बगानबाहेकका नेपाली श्रमिकको भत्तासहित १७ हजार ३ सय रुपैयाँ निर्धारण गरेको छ । चिया बगानका श्रमिकको हकमा भने मासिक १३ हजार ८ सय ९३ पुर्याइएको छ । तोकिएको पारिश्रमिकले जीवन निर्वाह गर्न भने नपुग्ने श्रममन्त्री भण्डारीको भनाइ छ । न्यूनतम पारिश्रमिक मुलुकको अर्थतन्त्रसँग जोडिएको छ, उनले भने, मुलुकको आर्थिक विकास र महँगी अनि रोजगारदाताको भुक्तानी क्षमता हेरेर पारिश्रमिक तोकिएको हो । अर्थतन्त्रको सुधार भएपछि न्यूनतम पारिश्रमिक पनि बढ्दै जानेछ । तोकिएको पारिश्रमिकलाई कार्यान्वयन गराउन रोजगारदाता र श्रमिकको प्रतिनिधित्व रहेको न्यूनतम पारिश्रमिक निर्धारण समितिले निरन्तर काम गर्ने मन्त्री भण्डारीले बताए । यो समिति मन्त्रालयमा स्थायी रूपमा रहन्छ । जहाँ जहाँ पारिश्रमिक कार्यान्वयनमा विवाद आउँछ, त्यसलाई समाधान गर्छ । आर्थिक अवस्था सुधार हुनासाथ पारिश्रमिक बढाउन गृहकार्य गर्छ, उनले भने । यसैबीच भदौ १ देखि एकीकृत श्रम व्यवस्थापन सूचना प्रणाली पनि सुरु गरिएको मन्त्री भण्डारीले जनाए । यो प्रणालीले संस्थागत हिसाबले आन्तरिक श्रम बजारको अनुगमन गर्न सघाउँछ । पारिश्रमिक नपाउने श्रमिकले सिधै अनलाइनमार्फत उजुरी दिन सक्ने व्यवस्था यसमा मिलाइएको छ, जुन उजुरी गोप्य रहनेछ, उनले भने, सबै प्रतिष्ठानको श्रम अडिट पनि अनलाइनबाटै हुन्छ । नेपालमा कार्यरत विदेशी श्रमिकले अनुमति लिनेदेखि प्रतिष्ठानहरूले श्रम अडिट गर्नेसम्मका सबै काम एकीकृत श्रम व्यवस्थापन सूचना प्रणालीअनुसार नै हुने विभागका महानिर्देशक केशवप्रसाद बिमलीको भनाइ छ । गत आर्थिक वर्षमा ३५ सय प्रतिष्ठानको श्रम अडिट भएको थियो । विभाग र ११ वटा श्रम कार्यालयले अनलाइनमार्फत नै सेवा दिने उनले बताए । तीन महिनासम्म अनलाइन र भौतिक रूपमा सेवा प्रवाह गर्छौं । त्यसपछि सेवाप्रवाहलाई पूर्ण रूपमा अनलाइनमा लैजान्छौं, विभागका निर्देशक मणिनाथ गोपले भने, अब प्रतिष्ठान र श्रमिकको सबै विवरण विभागसँग हुन्छ । थोरै जनशक्तिले पनि श्रम बजारलाई अनुगमन गर्न सहज हुन्छ ।"
बढेको पारिश्रमिक दिन सक्दैनौं : परिसंघ,"काठमाडौं (कास) सरकारले हालै बढाएको न्यूनतम पारिश्रमिक अहिलेको अवस्थामा दिन नसक्ने नेपाल उद्योग परिसंघले जनाएको छ । श्रमिकको न्यूनतम पारिश्रमिक बढाउने चाहना हुँदाहुँदै पनि विद्यमान समस्याका कारण सरकारले हाल बढाएको पारिश्रमिक दिन नसक्ने अवस्था रहेको परिसंघले शुक्रबार जारी गरेको विज्ञप्तिमा उल्लेख छ । अर्थतन्त्र मन्दीमा रहेको, उच्च ब्याजदरले लागत बढेको र उत्पादनको न्यून मागका कारण निजी क्षेत्रको मनोबल घट्दो क्रममा रहेको परिसंघले जनाएको छ । उद्योगहरूको प्रकृतिअनुसार उत्पादनमा ७० प्रतिशतसम्म गिरावट आएको र उद्योगी व्यवसायीले लगानीका योजनासमेत स्थगन गरिरहेको परिसंघको भनाइ छ । सरकारले हालै मात्र मजदुरहरूको पारिश्रमिक १५ हजार रुपैयाँबाट बढाएर १७ हजार ३ सय रुपैयाँ कायम गरेको छ । अर्थतन्त्र शिथिल बन्दै जाने, आन्तरिक उत्पादन नबढ्ने, उत्पादन भए पनि माग नहुने तर उत्पादन लागत बढ्दा त्यसको थप भार उद्योगहरूमाथि परेको छ, विज्ञप्तिमा भनिएको छ विद्यमान चुनौतीपूर्ण अवस्थामा सुधार ल्याई अर्थतन्त्रलाई चलायमान बनाउन, समग्र बजार माग बढाउने नीति अवलम्बन गर्न, उत्पादन लागत घटाउने तथा निजी क्षेत्रको मनोबल बढाउनेतर्फ अग्रसर हुन सबै सरोकारवालासमक्ष अनुरोध गर्दछौं ।"
नास्टको प्रान्तीय कार्यालय ६ वर्षदेखि सुरक्षा गार्डको भरमा,"कञ्चनपुर (कास) कञ्चनपुरको महेन्द्रनगरमा स्थापना भएको नेपाल विज्ञान तथा प्रविधि प्रज्ञा प्रतिष्ठान (नास्ट) को प्रान्तीय शाखा कार्यालय ६ वर्षदेखि सुरक्षा गार्डको भरमा चलिरहेको छ । स्थापनादेखि नै सुरक्षा गार्डले कार्यालय खोल्ने र रेखदेख गर्नेबाहेक कुनै गतिविधि सञ्चालन हुन सकेको छैन । २०७४ मा जडीबुटी अध्ययन तथा अनुसन्धान केन्द्रका रूपमा स्थापना भएको कार्यालयमा हालसम्म कोही कर्मचारी वा अनुसन्धानकर्ता आएका छैनन् । त्यतिबेलै राखिएका उपकरण तथा परीक्षणमा प्रयोग हुने सामग्री बिग्रिन थालेका छन् भने कतिपय काम नलाग्ने भइसकेका छन् ।कार्यालय स्थापनापछि घरभाडामै ठूलो रकम खर्च भइरहेको छ । यस क्षेत्रका जडीबुटीको अध्ययन गर्ने उद्देश्यले स्थापना भएको प्रान्तीय कार्यालय अहिले आफै बेवारिसे जस्तै बनेको छ । कार्यालय स्थापना त भयो, तर त्यसपछि कुनै कर्मचारी आएनन्, कार्यालयका सुरक्षा गार्ड प्रेमसिंह ठगुन्नाले भने, भित्र भएका उपकरण पनि जीर्ण भइसकेका छन् । प्रान्तीय कार्यालय व्यवस्थापन समितिको संयोजकमा विजय पन्त तथा सदस्यमा शारदा धामी र खेमराज जोशीलाई नियुक्त गरिएका छन् । तर हालसम्म कोही पनि कार्यालयमा नआएको ठगुन्नाले बताए ।सरकारले नास्टको उपकुलपतिमा प्राडा दिलीप सुब्बालाई हालै नियुक्त गरेको छ । सुब्बा उपकुलपति भएपछि प्रान्तीय कार्यालय पनि सञ्चालनमा आउने अपेक्षा गरिएको छ । अन्य पदाधिकारी नियुक्त हुन बाँकी छ । भाडामा रहेको कार्यालयलाई जिल्ला समन्वय समितिले कञ्चनपुर उद्योग वाणिज्य संघसँगै रहेको सरकारी घरसमेत उपलब्ध गराएको छ । तर उक्त घरमा सर्नका लागि केन्द्रबाट निर्देशन नआएको ठगुन्नाले बताए । उनका अनुसार जिल्ला समन्वय समितिले ०७९ मंसिरमा उक्त घर ०८२ सम्मका लागि प्रयोग गर्न दिने निर्णय गरेको थियो । भीमदत्त नगर विकास समितिले पनि नास्टका लागि जग्गा दिने निर्णय गरेको छ । ०७८ पुसमा तत्कालीन नगर विकास समितिको बैठकले पशु सेवा विज्ञ केन्द्र नजिकैको नास्टलाई जग्गा दिने निर्णय गर्यो । पछिल्लो पटक सबै प्रदेशमा नास्टको प्रान्तीय कार्यालय हतारहतारमा खोलियो । तर ०७४ मै स्थापना भएर बेवारिसे रहेको कार्यालय सञ्चालनका विषयमा भने नास्टको ध्यान पुग्न सकेको छैन ।"
नेपाललाई दोहोरो सफलता,"काठमाडौं (कास) नेपाली खेलाडीले ब्याडमिन्टन एसिया क्षेत्रीय जुनियर च्याम्पियनसिपअन्तर्गत मिक्स टिम इभेन्टसमा दोहोरो जित पाएको छ ।नेपालसहित श्रीलंका, पाकिस्तान, माल्दिभ्स, भुटान र बंगलादेशसम्मिलित च्याम्पियनसिपको पहिलो दिन शुक्रबार नेपालले यू१५ र यू१७ दुवैतर्फ जित पाएको हो । दुवैतर्फ नेपालले वेस्ट अफ फाइभको प्रतिस्पर्धामा माल्दिभ्समाथि ५० को जित निकाल्यो ।यू१५ तर्फ नेपालका खेलाडी सुविन श्रेष्ठ र रिहाना शेरचनको जोडीले माल्दिभ्सका फारुजन अहमद फलाह र हुसैन जुरी याल्भीको जोडीलाई २१११, २१६ ले, रिहानाले अदिल मोहम्मदलाई २१९, २१६ ले, सुविनले फारुजनलाई २१७, २१८ ले, दिलाशा राना र रिहानाको जोडीले आदिल मोहम्मद र हुसैन जुरीको जोडीलाई २१८, २११० तथा सौर्य महर्जन र सुविन श्रेष्ठको जोडीले फारुजन र अहमद मम्दु इयानलाई २१३, २१८ ले पराजित गरे । यू१७ तर्फ कविर केसी र रोजी राईको जोडीले अजहर मोहम्मद आयुब र एस्था जोया हुसैनको जोडीलाई २११, २१४ ले, रोजीले ऐस्थालाई २११०, २१८ ले, कविर केसीले अजहरलाई २१७, २११० ले, अन्जिल लिम्बू र रोजी राईको जोडीले ऐस्था र मोहम्मद सरिफ सैयबको जोडीलाई २०२२, २११८, २११० ले र कविर र अभय महराको जोडीले अजहर र युसुफ मुनाधीको जोडीलाई २११५, २११५ ले पराजित गरेका थिए ।बंगलादेशले यू१५ मा भुटानलाई ५० र यू१७ तर्फ माल्दिभ्सलाई ५० ले पराजित गर्यो । श्रीलंकाले यू१५ तर्फ माल्दिभ्सलाई ५० ले हरायो । मिक्स्ड टिम इभेन्टमा महिला र पुरुषको एकल, युगल र मिक्स्ड गरी पाँच खेल हुनेछ ।"
इजरायलमा सावित्राको डेब्युमै गोल,काठमाडौं (कास) युरोपेली फुटबलमा पाइला टेकेकी नेपाली स्टार सावित्रा भण्डारीले आफ्नो पहिलो खेलमै गोल गरेकी छन् । इजरायलमा हापोएल रानाना एफसीबाट पहिलो खेल खेलेकी सावित्राले गोल गर्दै अथेना कपमा हादेरापविरुद्ध टोलीलाई २० को जित दिलाइन् ।सावित्राकै पासमा दोस्रो हाफमा अडी गुल्डेनले रानानाको खाता खोलेकी थिइन् । सावित्राले मध्यभागबाट दिएको पासमा गुल्डेनले गोल गरेकी थिइन् । खेल समाप्तिको क्रममा सावित्राले मध्यभाग अगाडि काउन्टर एट्याक बलमा लगेर हादेराकी गोलरक्षकलाई काट्दै गोल गरेकी हुन् । नेपाली महिला राष्ट्रिय टोलीबाट ४५ खेलमा ४४ गोल गरिसकेकी सावित्राले पछिल्लो तीन सिजनमा भारतको आईडब्लूएलमा सेथु एफसीलाई एक र गोकुलम केरला एफसीलाई दुई उपाधि जिताएर रनानाबाट खेल्न इजरायल पुगेकी हुन् ।
दशरथ रंगशालामा एसिया यू२० रग्बी,"काठमाडौं (कास) दशरथ रंगशालामा एसिया यू२० सेभेन्स पुरुष तथा महिला रग्बी प्रतियोगिता शनिबार सुरु हुँदै छ । एसिया रग्बीको आयोजना तथा नेपाल रग्बी संघको व्यवस्थापनमा हुने प्रतियोगितामा पुरुषमा ७ र महिलामा ४ राष्ट्रको सहभागिता रहने शुक्रबार पत्रकार सम्मेलनमा नेपाल रग्बी संघका महासचिव गोविन्द घिमिरेले बताए । पुरुषमा सहभागी राष्ट्रलाई दुई समूहमा विभाजन गरी लिगकम नकआउट आधारमा खेलाइने छ । समूह ए मा उज्वेकिस्तान, चाइनिज ताइपेई र थाइल्यान्ड तथा समूह बी मा मलेसिया, भारत, नेपाल र हङकङ रहेका छन् । महिलामा नेपालसहित थाइल्यान्ड, मलेसिया र हङकङले राउन्ड रोविन लिगका आधारमा प्रतिपर्धा गर्नेछन् । महिला शीर्ष दुई रहने टिमबीच फाइनल हुनेछ । नेपाली रग्बीको इतिहासमा नेपालमा हुन यो दोस्रो ठूलो प्रतियोगिता हो । गत वर्ष एसिया रग्बी यू१८ सेभेन्सको आयोजना भएको थियो । दुईदिने प्रतियोगिताका लागि एसिया रग्बीका अध्यक्ष कायस अब्दुल्लाह मोसिनलगायतका प्रतिनिधि नेपाल आइसकेको रग्बी संघले जनाएको छ । प्रतियोगिताका लागि नेपालले पोखरामा बन्द प्रशिक्षण राखेको थियो । श्रीलंकन प्रशिश्क्षक बिजेलाल सनबाट प्रशिक्षण पाएका नेपाली खेलाडीबाट राम्रो प्रदर्शन अपेक्षा गरिएको संघका कोषाध्यक्ष दीपक अधिकारीले बताए । प्रतियोगिताका लागि झन्डै ७२ लाख बजेट खर्च हुने अनुमान गरिएको महासचिव घिमिरेले बताए । त्यसमा एसिया रग्बी, राष्ट्रिय खेलकुद परिषद्, वाग्मती खेलकुद परिषद्लगायतबाट सहयोग रहने जनाइएको छ ।"
लुङ्माहिम साइँलाको मेटामोर्फोसिस,"असीको दशक एउटा विरक्तलाग्दो दिन । बुबा हुनुहुन्न । आमा हुनुहुन्न । म आफैं बुबा भएको छु । एउटा पुरानो, धूलाम्य दराज खोल्दै छु, जुन बुबाको हो । म बसेको घर पनि त बुबाले नै बनाएको हो । बुबाआमा बित्नुभएको पनि त दशक नाघ्यो । किनकिन यो दराज मलाई खोल्न विगतमा मन लागेन । तर, आज खोल्दै छु । माकुराको जालो हटाउनु छ । धूलो टकटक्याउनु छ । दराजमा भेट्छु, तमसुकको ढड्डा, केही पुराना चिठी । दाह्री पालेको, रुद्राक्ष माला लगाएको बुबाको रङ्गीन तस्बिर । रातो खोल भएको बुबाको प्रिय पुस्तक । महाराजका प्रकाशनगृहबाट प्रकाशित पत्रिकाहरू । बुबाको घडी, रेडियो, खुकुरी । खुकुरी किन सङ्ग्रह गर्नुभयो ? उहाँलाई त हिंसा मन पर्थेन । छ एउटा पुरानो ब्याग । नयाँमा यो ब्याग नीलो थियो । मलाई धूमिल सम्झना छ । अहिले झन्डै बेरङ्ग भएको छ । जतनले झिक्छु झोला । धूलाका कणहरूको कारण हाछ्युँ आउन खोज्छ । ब्यागभित्र छ, कागजको पोका, जुन पहाडे कागजको डोरी बनाएर बाँधिएको छ । तमसुक होला कल्पिन्छु, पोका खोल्छु । सुरुवातमै एउटा नाममा मेरो आँखा ठोकिन्छ । नाम लेखिएको छ लुङ्माहिम साइँला ।पोकामा छ सिरिजङ्गा लिपिमा लेखिएको ठेली । छन् देवनागरी लिपिमा लेखिएका पालाम ख्यालीहरू । छन् खस भाषाका कविता र लेखहरू पनि । कविको नाम छ लुङ्माहिम साइँला । म चकित हुन्छु । खासमा को हुन् लुङ्माहिम साइँला ? यिनका पाण्डुलिपि जतनले राख्नुको पछाडि बुबाको के स्वार्थ छ ? हाम्रो बाजे जहरमान अमाली सुब्बा थिए रे । मेलै देख्न पाइनँ । बाजेका छ भाइ छोराहरू भए । छ भाइ छोरामध्ये हाम्रो बुबा साइँला हुन् । हाम्रो बुबा साइँला भनेपछि, अहो ! लुङ्माहिम साइँला त हाम्रै बुबा गणेशबहादुर थाम्सुहाङ नै हुन् । बुबा बितेर गएपछि उनको नयाँ नाम र पहिचानसँग परिचय भएको छ । मलाई छटपटी हुँदै छ । औडाहा हुँदै छ । मैले बुझेको, देखेको भन्दा पृथक् बुबाको पहिचान उनले बाँचुन्जेल मलाई खुलाएनन् । सोध्छु, जीवित बुबाका दौंतरीहरूलाई । मभन्दा माथिका दाजुदिदीहरूलाई सोध्छु । हाम्रा बुबा त विसं २०१३ सालमै लिम्बुवान प्रतिनिधिमण्डलमा सामेल भएर काठमाडौं गएका रहेछन् । राजा महेन्द्रलाई लिम्बुवान राज्यको स्वायत्तता मागेछन् । पान्थरको गाउँमा बुबाकै अगुवाइले किरात पुस्तकालय खोलिएको रहेछ । सिक्किमबाट छापिएर आउने लिम्बू पत्रिकामा बुबाको लिम्बू कविता छापिँदो रहेछ ।अहिले गम्छु, आफ्नो पहिलो, दोस्रो सन्तानको नाम लिम्बू भाषामै राखेका छन् । माइला छोराको नाम पनि लिम्बू भाषामै राखेका छन् । मैले सङ्गत गर्न नपाएको लुङ्माहिम साइँलाको नयाँ अवतार अवतरणले म चकित भएको छु । खासमा गणेशबहादुर थाम्सुहाङभन्दा लुङ्माहिम साइँला मलाई प्यारो लाग्न थाल्दै छ । र, एउटा प्रश्नले मथिङ्गल हल्लाइरहेछ याक्थुङ लुङ्माहिम साइँलाको हिन्दु मेटामोर्फोसिस कहिले र किन भयो ? लिम्बू लिपि, साहित्यमा काम गर्ने लुङ्माहिम साइँलालाई किन सतपालजी महाराज मनपर्न थाल्यो ? बाटो नपुगेको, सञ्चार, बिजुली नपुगेको सुदुर गाउँमा परम्परा बिथोल्ने गरी कहाँबाट घुस्यो महाराज ? त्यो त धार्मिक अतिक्रमण थियो । कि त अराष्ट्रिय तत्त्वको आरोप लागी निर्वासनबाट जोगिन धर्मको सहारा लिए लुङ्माहिम साइँलाले ? किनकि ७ सालदेखि नै साइँला रेडलिस्टमा थिए रे ! यी प्रश्नहरूको जवाफ अब म सायदै भेट्टाउँछु । तर, एउटा जवाफ कथामा भेट्टाएको छु । जस्तो कि बुबाको देहान्त हुनु करिब १० वर्षअघिदेखि नै उनमा दुविधा पलाएको थियो । माताहरू हाम्रो घर आउने क्रम रोकिएको थियो । नवीकरण नगरेपछि सतपालजी महाराजको पत्रिका आउन छाडेको थियो । ध्यान गर्ने समय र सिलसिला टुटेको थियो । उनले फेरि सुङ्गुरबाहेक अरू मासु खान थालेका थिए । परित्यक्त मदिरा र चुरोट फेरि प्रिय हुँदै थियो ।कथा यस्तो छ मन्दिरमा सुन्दर माता आइन् । उनी अधबैंसै थिइन् । उनलाई बिहानै दूध पुर्याउन एक युवक आउँथे । युवक पुरानो मन्दिर घरका छोरा थिए । प्रत्येक दिन युवक र माताको आँखा जुधाइ र भेटले ती दुईबीच प्रेम बस्यो । युवकले माता हुन् भन्ने ख्याल गरेन । माताले म माता हुँ भन्ने बिर्सिन् । उनले ब्रह्मचार्य धर्म बिर्सिन् । बाँकी के रह्यो ? ती दुईले सांस्कृतिक कर्म गरे । एक कान दुई कान गाउँलेहरूले थाहा पाए । युवकको श्रीमतीले थाहा पाइन् । मातालाई मन्दिरबाट रातारात भगाइयो । तत्काललाई दुर्घटना टर्यो । तर, आम गाउँलेमाझ धर्म र अनुयायीको घोर बेइज्जत भयो । मन्दिर क्रमशः सुनसान हुँदै गयो ।"
चिरञ्जीवी मालबाको कथामाला,"उष्ण गर्मीमा उत्तर कंकालिकोट डाँडाहरूको बीचबाट बत्तिँदै आएको चिसो हावाको एकसरो स्वाद लिन बसेका पहाडिया पुरवासीहरूको तारणहार थियो पूर्वी चितवनको बेल्सीको पुल । बिहान त्यहीँ आफ्नो सम्पूर्ण कलासहित तेक्वान्दोका विद्यार्थीहरू खेल्थे । साँझपख छुट्टै माहोल हुन्थ्यो र धेरैका लागि विपिन दाइका कथाहरूमा पाइने स्वादको छुट्टै आकर्षण थियो ।संसारको गति छुट्टै छ, कहाँबाट कहाँ पुगिसक्यो !, एक दिन विपिन दाइले पत्रिका देखाउँदै भने । लगभग १२ वर्षको, सानै भए पनि सौन्दर्यचेत आउन लागेको एक श्रोताले पर हिँड्दै गरेकी एक उसकै बयकी महिलातिर हेर्दै विपिन दाइलाई सोध्यो, संसार कति नै टाढा पुग्यो र दाइ ?अमेरिकाको इन्डियाना राज्यको रोबर्ट भन्ने केटाले गर्भधारण गरेछ, उनले रोबर्टको ठूलो पेटसहितको फोटो देखाए ।यो कथा एक्लै आएको थिएन । महिना दिनअघि चीनमा वैज्ञानिकहरूले मरेको मान्छेलाई ब्युँताउने चास्नी बनाएको खबर विपिन दाइले सुनाएका थिए । एउटा लासलाई त्यो चास्नीमा डुबाएपछि त्यो लास तुरुन्त उठेको थियो । त्यो सुनेपछि बितेका हजुरबा अलि चाँडो बित्नुभएछ भन्ने सोचेर थकथक मानिरहेको उक्त श्रोतालाई एकपछि अर्का यी खबरले अत्यन्तै छक्क पारे । तर, कथावाचनमा विपिन दाइलाई चुनौती नै दिन नसक्ने मानिस नभएको पनि होइन । छेउमै बसेर हाम्रो कुरा सुनिरहेका मालबाले स्रोतागण सबैलाई शान्त पार्दै भने, यो कुनै नयाँ कुरा हैन । महाभारतमा युवनाश्व राजाले पनि गर्भधारण गरेका थिए । भएको के थियो भने ऋषि च्यवनले राजाका लागि पुत्र कामेष्टी यज्ञ गराएका थिए । यज्ञअन्तर्गत गर्भ रहने जल अभिमन्त्रित गरेर एउटा कलशमा राखेका थिए, बेलुका राजाले प्यास लाग्यो भनेर त्यही पानी पिइदिए । उनको गर्भ रह्यो । गर्भ त रह्यो, तर बच्चा निकाल्ने कसरी ? पछि डाक्टर अश्विनी कुमारले कमलको डाँठले पेट काटेर बच्चा निकालेका थिए, मालबाको कथाले त्यो दिन विपिन दाइको नयाँ खबरलाई फिका बनाइदियो । मरेको मान्छे ब्युँताउनु पनि कुनै नयाँ कुरा भएन । विभ्रुवाहनले मारेपछि अर्जुन ब्युँतिएकै हुन्, गर्भमै मरेका परीक्षित पनि ब्युँतिएकै हुन्, मालबाले थपे ।उठ्ने बेला त्यहाँ जम्मा भएका सबैको निचोड के रह्यो भने पुर्खाहरू सबै निकै विद्वान् थिए, जहाज उनैले बनाएका थिए, सबैखाले बम र मिसाइल बनाएका थिए, प्रविधिमा निकै अगाडि थिए र विदेशीहरू अझै त्यही कुरा गर्न कोसिस गर्दै छन् । दुनियाँ खासै कहीँ पुगेको छैन, कम्तीमा हामी हजारौं वर्षअघि पुगेको ठाउँमा पुग्न कोसिस गरिरहेको भन्दा फरक पूर्वी चितवनबाहिर पनि खासै केही भएको छैन ।जीवन खनाल र पर्मेसर विक कथा सुन्ने समूहका नियमित श्रोता थिए । ती खासै बोल्दैनथे । पर्मेसर अलि सोझो थियो, हेपिएको पनि थियो । जीवन बेलाबेला सुस्तसँग प्रतिक्रिया राख्थ्यो । अघिल्लो वर्ष पौडी खेल्दै गर्दा जीवन धन्नै डुबेको बेला पर्मेसरले खोलामा तुरुन्त हाम्फालेर बचाएको थियो । बेल्सीको प्राथमिक विद्यालयमा पढ्दा पनि कसैले जीवनलाई पिट्न खोजे पर्मेसरले बचाउँथ्यो । संयोगले ती दुवै एकै दिन जन्मेका थिए । जीवन तेक्वान्दो खेल्ने समूहमा जाँदा पर्मेसर पनि सँगै गएको थियो । तेक्वान्दो खेल्न अलिअलि जानेपछि जीवनलाई रूख देखे रूखमा, बिजुलीको पोल देखे पोलमा लात्ता हान्ने बानी परेको थियो । एक दिन गोठमा गएर बाँधिरहेको गाईलाई उसले लात्ताले हानेको देखेपछि उसका बाले उसलाई तेक्वान्दोबाट झिकिदिएका थिए । जीवनले तेक्वान्दो खेल्न छोडिदिएको दिन पर्मेसरले पनि खेल्न छोडिदिएको थियो । यो टाइगन्टु कामै छैन, जीवनका बाले विपिन दाइका कथाका श्रोताहरू सबै बसिरहेको बेला बेल्सी पुलमै आएर घोषणा गरिदिएका थिए । आत्मरक्षाका लागि काम लाग्छ नि, जीवनले प्रतिवाद गर्न खोजेझैं गर्यो । उसका बाले जीवनको कुरालाई ध्यान दिएनन् । जीवन र पर्मेसर दुवै एक दिन जुन सिनेमाहलमा फिल्म हेर्न गएका थिए । जुन सिनेमाहलबाट यी दुई संगमचोक निस्कनुभन्दा पुलचोकतिर निस्किए । साँझ परिसकेको थियो । जीवनले एकैछिन नारायणीको पुलमा गएर हावा खाने रहर गर्यो । पर्मेसरले उसलाई होइन घर फर्कौं, ढिलो भइसक्यो भन्यो, तर जीवनले कर गर्यो । पुलछेउ केही लागूपदार्थका दुर्व्यसनी केटाहरू थिए । उनीहरूले सुरुमा यी दुईलाई जिस्क्याए, तर केही छिनपछि पैसा माग्न थाले । ओइ, पाखे हो, पैसा छ भने निकालो, एउटाले जीवनतिर फर्केर भन्यो । जीवन अलिकति डरायो, तर सधैं शान्त रहने पर्मेसरले ठाडो स्वरमा तेरो बाउले राख्न दिएको छ र हाम्रो पैसा तँलाई दिने ? भनेर सोध्यो । पर्मेसरको ठाडो बोलीले ती केटाहरू रिसले चूर भए । साँझ परिसकेको थियो, तर पुलमा अझै चहलपहल धेरै भइसकेको थिएन । पाँच जना केटाहरू मिलेर यी दुवैलाई घेरे, यिनको गोजीको वालेट निकाले र यिनीहरूलाई पुलबाट खसालिदिए । यी सबै काम यति छिटो भयो कि त्यो साँझपख यो घटना अन्य कसैले पनि थाहा पाएन । वालेट लिएर ती केटाहरू लागूपदार्थ किन्न हिँडे । जीवन र पर्मेसरको शरीर पुलबाट सीधा खोलामा ठोक्कियो र भाँच्चिएको करङले मिर्गौलालाई छेड्यो । बिस्तारै रक्तस्राब धेरै भयो र पानीमा डुबेको केही सेकन्डमै जीवनलाई बेहोस हुँलाजस्तो भयो । सास फेर्न गाह्रो भएकाले उसले खोलाको पानी तनतन पियो । एकैछिनमा उसले आफूलाई आफ्नो शरीरबाट उठेर बाहिर निस्केको पायो । उसको शरीर बिस्तारै खोलासँगै बग्न थाल्यो । आफ्नो शरीरबाट बाहिर निस्केको जीवन बिस्तारै आफ्नो शरीर हेर्न थाल्यो । केही छिनपछि बग्दै गरेको जीवन र पर्मेसरको शरीरलाई गर्भधारण गर्न नारायणीको तलबाट माथितिर पौडँदै आएकी एउटा गोहिनीले फेला पारी र सक्ने जति टोकी । बाँकी क्षतविक्षत शरीर गोलाघाटको तीरमा फेला पर्यो । जीवन ती लासहरू पछ्याउँदै गोलाघाटसम्म गयो । भोलिपल्ट सम्पूर्ण चितवन स्तब्ध हुने गरी जीवन र पर्मेसरको लास नारायणी खोलाबाट तलतिर गोलाघाटमा फेला परेको खबर सबै चितवनवासीले सुने । जीवनको बुबालाई अरू कुराले भन्दा पनि जीवनले तेक्वान्दो आत्मरक्षाका लागि काम लाग्छ नि भनेको कुराले पछिसम्म पोलिराख्थ्यो ।ल ल लआफ्नो र पर्मेसरको क्षतविक्षत नश्वर शरीर पछ्याएर गोलाघाटसम्म पुगेको जीवनले गोलाघाटमा पुगेपछि बल्ल आफ्नै छेउमा पर्मेसरलाई देख्यो । जीवन र पर्मेसर एकैछिन आफ्नोआफ्नो लासलाई हेरेर गोलाघाटको किनारमै बसे । जीवन भर्खर जन्मेको शिशुजस्तो अलिकति कन्फ्युज्ड देखिन्थ्यो । उसले पर्मेसरतिर हेरेर भन्यो, गजब भयो । कहाँ छौं हामी ? पर्मेसरले एकैछिन व्याख्या गर्यो, तिमी जीवात्मा हौ, म परमात्माको अंश हुँ । हामी जीवात्मा र परमात्मा जुनसुकै चोला लिए पनि प्रायः सँगै हुन्छौं, दुईवटा चराजस्तै । तिमी प्रकृतिले दिएको तिम्रो नश्वर शरीरको प्रकारअनुसार कर्म गर्छौ, म हेरिरहन्छु । यसपटक गल्तीले मैले अर्को चोला लिएँ । तर, तिमीलाई छोडिनँ, सधैं सँगै रहें । तिमी साँच्चै परमेश्वरको अंश हौ ? तिमी न कुनै उच्च भनिने जातमा जन्मेका थियौ, न कुनै सम्पन्न घरमा, न कक्षामा पहिलो हुन्थ्यौ, न सबैभन्दा सुन्दर थियौ, न कुनै खेलकुद प्रतियोगिता जित्थ्यौ । कसरी पत्याऊँ कि मेरो पछिपछि लागेर हिँड्ने केटो परमात्मा थियो ? जीवनले नपत्याएको भावले सोध्यो । पर्मेसरले उसलाई जवाफ दियो, म सृष्टिकर्ता हुँ, सबै मेरो हो त मलाई किन धनीको घरमा जन्म लिनुपर्यो ? म सबै श्रेष्ठहरूको श्रेष्ठ हुँ, त्यसैले मैले दौडमा प्रथम भएर वा कक्षामा प्रथम भएर देखाउनुपर्ने के नै थियो र ? केही सम्झेझैं पर्मेसरले जीवनलाई त्यसपछि भन्यो, मृत्यु भयो र अब हामी आफ्नोआफ्नो गन्तव्यमा जानेछौं । तिम्रो कर्मको हिसाबकिताब हुन्छ ।जीवनले पर्मेसरलाई भन्यो, मलाई अझै मर्त्यलोक हेर्ने रहर छ । अर्को जन्म लिएर आउन पनि सक्दो हुँ, तर अहिल्यै यत्तिकै कुरेर बस्नुभन्दा एउटा जवान मान्छे भएर घुम्न, हेर्न र दुईवटा प्रश्नहरूको उत्तर खोज्न मन छ । पर्मेसरले सोध्यो, कुन दुई प्रश्न ? जीवनले भन्यो, एक त मान्छेको विश्वासको स्रोत के हो ? मानिसहरूले सत्यभन्दा बढी झूटोलाई विश्वास गरेको देखिन्छ, प्रत्यक्ष प्रमाणभन्दा बढी मनको लहडलाई भर गरेको देखिन्छ । विश्वासको स्रोत आत्मा हो या प्रकृति, यो बुझ्न मन छ । दोस्रो, द्वन्द्वको कारण के हो ? शरीर हो कि जन्म र मृत्युसँग निरपेक्ष, न हुर्कने न मर्ने भनिएको आत्मा वा यसलाई चलाउने भनिएको परमात्मा हो ? त्यो शान्त गोलाघाटको मैलो बालुवामाथि पर्मेसरले जीवनलाई केही कुराहरू दिन मन्जुर भयो, म तिमीलाई एउटा अर्कै मान्छेको शरीर दिन्छु, त्योभित्र बसेर तिमी चितवन घुम । तिमीलाई भोक, तिर्खा लागेर मर्नुपर्दैन । तिमीलाई केही खान मन लाग्यो भने खान सक्छौ । कतै जानुपर्दा तिमीले चाहेमा आफैं हिँड्न सक्छौ वा मनुष्यले बनाएका कुनै पनि सवारीसाधन चलाऊन सक्छौ । तर, मानिसको ध्यान आफूतिर आकर्षित नगर । मानिसहरूले अरू मान्छेलाई खासै ध्यान दिँदैनन् । लाखौंको भीडमा तिमीलाई कसैले वास्ता गर्नेछैन । जब मसँग कुराकानी गर्न मन लाग्छ, मलाई सम्झेर बोलाऊ, म आइहाल्छु । तिम्रो र मेरो मन जोडिएको छ ।त्यो विनिमयपछि जीवनलाई एउटा युवकको शरीर दिएर पर्मेसर गायब भयो । नयाँ मनुष्य कलेवरमा जीवन बिस्तारै गोलाघाटबाट हिँड्न थाल्यो । नजिकै एउटा दोकानमा गएर ऐनामा हेर्यो, आफैंलाई चिनेन तर आफू २५ वर्षको जवान कुनै व्यक्तिको शरीर बोकेर हिँडेको महसुस गर्यो । ऊ छिटोछिटो पूर्व चितवन आउन चाहन्थ्यो । त्यसैले एउटा त्यत्तिकै राखेको मोटरसाइकल चलाएर टाँडी पुग्यो । बजार पुगेपछि मोटरसाइकल छोडिदियो र आकाशेपुलमुनि बस्यो । आकाशेपुलमुनि एक छात्रा सहिद स्मृति कलेजबाट हिँड्दै आइपुगिन् । उनको पसिनाको तरले भिजेको रसिलो अनुहारमा पनि आँखा, गाला, नाक, ओठ सबै मिलेको, सुइटर बुन्दा बनेको राम्रो नमुनाजस्तो आकृति देखियो । तालमा तैरिँदै बसेजस्तो, तपतप पानी चुहिएलाजस्तो, सुन्दर आँखा र नजिकैबाट हेर्दा रातको आकाशजस्तो बीचबीचमा ताराहरू भएको कालो नानी कल्पनातीत सुन्दर थिए । जीवन नजिकै गएर ती छात्रालाई एकटकले हेरिरह्यो । महिलाको सुन्दरता अर्को संसारबाट पनि हेर्न र सुँघ्न सकिने चीज रहेछ भन्ने उसलाई महसुस भयो । यहीबेला एक उस्तै उमेरको छात्र ती महिलाको नजिक गयो र सुस्तसँग बोलायो, सृष्टि ! ती दुवै एकअर्काप्रति आसक्त थिए । आत्मा वीतराग हुने भएकाले आसक्ति प्रकृतिले सिर्जना गरेको फगत दुई लौकिक शरीरबीचको रासायनिक प्रक्रिया हो भन्ने जीवनले सम्झ्यो । त्यही बेला उक्त छात्रले सृष्टितिर हेर्दै भन्यो, म तिमीलाई धेरै माया गर्छु । म तिम्रो प्रेममा छु ।सृष्टिले रसिला आँखाले हेर्दै उसलाई सोधी, तिमीलाई कसरी तिमी मसँग प्रेममा छौजस्तो लाग्यो ?छात्रले प्रेमको परिभाषा गर्यो, तिमी कहीँ आउँदैछ्यौ भन्ने थाहा भयो भने, तिमीलाई कतै भेट्ने सम्भावना छजस्तो लाग्यो भने, मेरो मुटु अली बढी ढुकढुक गर्छ, नजिकै पुगेपछि तिमीलाई नदेखुन्जेल आँखा तृप्त हुँदैन, घुमिरहन्छ, खोजिरहन्छ । देखेपछि बल्ल शान्त हुन्छु । सृष्टिसँग अनगिन्ती वार्तालापपछि छात्र बेल्सीतिर बढ्यो । उसको घर बेल्सीबजारमा थियो । दुई तलाको ठूलो, कम्पाउन्डसहितको । ऊ घरभित्र छिर्यो र लामो सास फेर्यो । जीवनचाहिँ सृष्टिसँगै उसको घरसम्म गयो । उनको घर जयमंगला बजार नजिक थियो । सृष्टिको घरमा बा थिए, पक्षाघात भएर खाटमा बसिराख्ने आमा थिइन् । ती तुलनात्मक रूपमा विपन्न थिए, तर खानलाउन नपुग्ने नै पनि होइन । बाले सृष्टिलाई आँखामा राखेर हुर्काएका थिए । पक्षाघातले थलिएर खाटमै भएकी आमा छोरीलाई आँखा आँसुले भरेर टिलपिल पार्दै हेर्थिन् । सृष्टि घरमा आएपछि बाले गोलभेंडाको रस धेरै भएको चाउचाउ बनाएर खुवाए र सोधे, आज कलेज कस्तो भयो ? तिनीहरूको परिवार कुश्माबाट चितवन झरेको थियो । बूढाबूढी भएर अरूको खेत भाडामा लिएर तरकारी खेती सुरु गरेका थिए, नारायणघाट लगेर बेच्थे । फेरि एक दिन छोरी जन्मी, जन्मिँदा बढेको आमाको रक्तचाप त्यसपछि कम हुने, बढ्ने गर्न थाल्यो, अस्थिर हुन थाल्यो र एक दिन एक झट्कामा शरीरलाई चल्न नसक्ने गरी पक्षाघातले हान्यो । बूढाबूढीले मुन्डा घर बनाएका थिए, थोरै जग्गा जोडेका थिए । श्रीमतीलाई पक्षाघात भएपछि बूढालाई पनि धेरै काम गर्ने जोस हरायो । छेउछाउमा भएका नातेदारलाई ती भन्थे, हाम्रो यस्तै भयो, बस् यो छोरीको हाँसो सधैं रहोस् । यसैका लागि बाँचेका छौं । ती आफूले सक्ने र चाहिनेभन्दा धेरै तरकारीको खेती र व्यापार गर्दैनथे ।सृष्टि पनि दिन दुगुना, रात चौगुना शुक्ल पक्षको चन्द्रमाजस्तो बढ्न थाली । यति राम्री थिई कि उसलाई कतै कसैले केही गरिदिने त होइन ? भनेर बालाई सधैं डर भइराख्थ्यो । बाबुआमा दुवै चाहन्थे, छोरीले मनको धनी केटो रोजोस्, जसले उनीहरूको परिस्थिति पनि बुझोस्, छोरीलाई पनि माया गरोस् । अँध्यारोको बत्तीले वरिपरि प्रदीप्त गरेझैं माया, प्रेमले वरिपरि सबैलाई थाहा हुनेगरी मन चंगा बनाउँछ । सबैले ढिलोचाँडो मायामा परेको मान्छेलाई चिन्छन् । छात्रको खुसी पनि बाहिर देखिन थाल्यो । उसका बा, दाइले पनि त्यो खुसी देखे, सृष्टिबारे थाहा पाए, अनि तुरुन्त सृष्टिसँगको सम्बन्ध जतिसक्यो चाँडो तोड्न भने । सृष्टिको बा कुश्माको भुसाल थियो, उसको पूरा नाम प्रह्लाद भुसाल । एक दिन साइकल चलाएर जयमंगलादेखि बेल्सी आएर कुरा बुझ्यो । केटो ठीकै लागे पनि केटोको परिवारको हाउभाउमा बडप्पन देख्यो र खिन्न भएर घर फर्क्यो । मनमनै जे नहोस् भन्ने सोचेको थिएँ, त्यही भयो भन्यो ।उता बाबुआमाको प्रतिक्रिया छात्रले बुझ्यो । उसको मन खिन्न भयो । ऊ घरबाहिर बढी बिताउन थाल्यो । एक साँझ उसले मालबासँगै कयरखोलाको पुलमा बसेर आफ्नो कुराहरू गर्यो । हेर केटा, मालबाले छात्रलाई सम्झाए, २० वर्षको उमेरमा जवानीको जोस अनुसार केटी हेरिन्छ, चुलबुले फरासिली राम्री केटी देख्यो भने त्यसै मन पर्छ । २० वर्षको उमेरमा, हुन त ३० वर्ष पुगिसकेको छैनस्, तैपनि सुन, केटाहरूले पनि उँचनीच इष्टमित्र हेर्छन्, ४० वर्षको उमेरमा केटीमा पाकोपना खोज्छन् । ४० वर्षको इन्जिनियरलाई आफूजस्तै सफल इन्जिनियर, डाक्टरलाई आफूजस्तै वा आफूभन्दा सफल डाक्टर झन् बढी मन पर्छ । ५० वर्षमा बिहे गर्नुपर्यो भने, बुद्धि हेर्दा तेरो खासमा बिहे ५० वर्ष नभै नहोला, केटाहरूले पनि मीठो गफ गर्ने केटी खोज्छन् । समय कटाउन जो रमाइलो हुन्छजस्तो लाग्छ, त्यही बिहे गर्न खोज्छन् । तँ लठुवाको कुरा के गर्नु ? त्यही २० तिर छस् ।छात्रले उदास भावमा भन्यो, मेरो उमेर कम भए पनि मैले महसुस गरेको प्रेम हो, अरूको जवानीको जोस होला ।कंकालीकोट डाँडाबाट आएको चिसो हावा स्वाइय्यँ गरेर ती दुवैको कपाल छोएर उड्यो । त्यही बेला छात्रले मालबालाई सोध्यो, मालबा, मैले मन पराएको केटीको आँखा पानीले पुछेर राखेको जस्तो रसिलो छ, उसको घाँटीमा छुँदा हाँसको बच्चाको घाँटीमा छोएजस्तो मुलायम महसुस हुन्छ । मैले भनेका हरेक कुरा पत्याउँछे, मैले भनेका हरेक मजाकमा दिलैदेखि हाँस्छे । उसलाई चोट मात्र पुर्याएँ भने स्वर्गको ढोका पुगिसके पनि देउताले घिसारेर नर्क लगिदिन्छन्जस्तो लाग्छ ।तँलाई यताउता भयो भने स्वर्ग जान्नँजस्तो लाग्छ हो ?, मालबाले सोधे । हो, छात्रले भन्यो । जीवनलाई यो संवाद सुन्दै गर्दा लाग्यो, मानिसको क्रियाको प्रमुख निर्धारक स्वर्ग हो, तर ऊ मरेर गोलाघाटमा पुगिन्जेल वा त्यसपछि कहिल्यै पर्मेसरले स्वर्गको कुरा गरेको थिएन । त्यो दिन साँझपख उसले पर्मेसरलाई बोलायो र सोध्यो, स्वर्ग के हो, नर्क के हो ? मरेपछि के स्वर्ग वा नर्क कतै जानुपर्ने हो ? स्वर्ग नर्क केही हुँदैन, एउटा वैकुण्ठ छ । वैकुण्ठ आफैंमा ओजपूर्ण छ । त्यहाँ आफ्नै प्रकाश हुन्छ । उज्यालोका लागि सूर्य, तारा वा आगो चाहिँदैन । परमात्मा त्यही हुन्छ, परमपुञ्जजस्तै निराकार, निर्गुण । जीवात्माहरू पनि स्वच्छ भएपछि जान खोज्ने त्यहीँ हो । त्यहाँ जान नसकुन्जेल बाहिर घुमिराख्ने हो, चोला लिएर वा त्यसै । बिस्तारै तिमीलाई पहिलेका कुराहरू याद आइहाल्छ । अनादी, अनन्त जीवात्मा भएकाले तिमीलाई पनि यो सबै थाहा छ, पर्मेसरले भन्यो ।अनि वैकुण्ठमा गएर जीवात्माले गर्छन् के ?ध्यान, परमयोग । शान्ति प्राप्त भएपछि, मोक्ष प्राप्त भएपछि, तिमी पनि परमात्माको अंश हुन्छौ, मैजस्तो ।यदि स्वर्ग छैन भने मानिसहरू के कुरालाई किन विश्वास गर्छन् र त्यसअनुरूपको आचरण गर्छन् ? जीवन यो सोच्दै गयो । बेल्सीमा बसेका मानिसहरूमध्ये उसलाई मालबा सबैभन्दा अनुभवले खारिएका लागे । मालबा वितराग र अनाशक्त देखिन्थे र त्यहीअनुरूप मानिसलाई सल्लाह दिन्थे । तिनलाई इतिहासको पनि धेरै कुरा थाहा थियो ।बेल्सीको पुलमा धेरै स्थानीय बसेका थिए । जीवन पनि टुसुक्क गएर बस्यो । उसलाई कसैले चिनेनन्, उसले पनि आफ्नोबारे बताउन जरुरी ठानेन । सबैले गाउँका दुई युवाहरूको मृत्यु भएकोमा दुःख मानेका थिए । जीवनले पुलमा पल्टिएर गाउँलेहरूलाई ज्ञान बाँड्दै गरेका मालबा देख्यो, जो भनिरहेका थिए, ब्रह्माण्ड अण्डाकारको छ, भूगोल गोलो छ, यो कुरा हजारौं वर्षपहिले पत्ता लागेको हो । भूगोल शब्दमै गोलो भन्ने परेको छ, ब्रह्माण्ड शब्दमै अण्ड भन्ने शब्द परेको छ। यस्तो थियो अरू सबै वादभन्दा बढी चर्को मालबाको पुर्खावाद सिद्धान्त ।गाउँलेहरू हिँडिसकेपछि जीवनले आफ्नो परिचय नदिईकन मालबालाई सोध्यो, मालबा, सृष्टि त्यो छात्र र उनीहरूबीचको प्रेमलाई विश्वास गर्छिन्, हो ? हो । तर, त्यो छात्रले सृष्टिलाई ढिलोचाँडो धोका दिन्छ, हो ? हो । उसका बा र दाइले उसलाई भनेपछि ऊ ढिलोचाँडो सृष्टिबाट पर हुने एउटा उपयुक्त बहाना खोजिरहेको छ । मेरा तर्क त निमित्त मात्र हुन् । मालबा, मान्छेले के कुरालाई विश्वास गर्छ ?, उसले एक प्रश्न सोध्यो । मान्छेले इतिहास र अनुभवलाई विश्वास गर्छ । र, पत्याऊनपत्याऊ, मान्छेले आफ्नो जुनीभन्दा लामो अनुभव सँगालेको हुन्छ । आफ्नो बाउबाजेको मुखबाट, आफ्नो जिनबाट, मान्छेले इतिहास पाएको हुन्छ । इतिहासको भारलाई मानिसले धेरै बोक्छन्, मान्छेमा इतिहासको डोरीको प्रभाव धेरै परेको हुन्छ । मानिसले लामो समयको इतिहासबाट आफू अस्तित्वमा भएको बुझिसकेको हुन्छ । उसलाई थाहा छ कि उसका बा थिए, हजुरबा थिए, जीबा थिए, र ती सबै प्रजनन गर्ने उमेरसम्म जेसुकै उपाय अपनाएर भए पनि जिउँदै थिए । जुन डोरी तान्दै आफू विगतका खाल्डाखुल्डी छिचल्दै वर्तमानमा आएर पृथ्वीमा अवतार लिन सक्षम भयो, त्यसप्रति मानिसको अवचेतनमा निकै सम्मान हुन्छ । यसैले उसले त्यसमा आधारित भएर विश्वासको पद्धति निर्माण गर्छ । यसैले नयाँमा भन्दा विगतमा, स्वर्गको पुरस्कारको अपेक्षामा भन्दा इतिहासको हन्डरमा, उसको विश्वास हुन्छ । हेरेर उसले जे देखेको हुन्छ, त्यसको प्रतिरोधमा एउटा जेनेटिक धागो उसको शरीरभित्र हुन्छ । त्यो धागोमार्फत उसले धेरै ज्ञान पुर्खाबाट प्राप्त गरेको हुन्छ । उसले मुख्यगरी त्यही धागोबाट निसृत ज्ञानलाई विश्वास गर्छ ।२० पुस्ताअघि यस केटाका पुर्खाहरूमध्ये एकले एउटा शक्तिशाली परिवारको घरमा बिहे गरेको थियो, अर्कोले दुःख पाएको कमजोर व्यक्तिको घरमा । यो छात्र त्यही दुःख पाएको कमजोर व्यक्तिको वंशमा जन्मेको हो । यिनीहरूमा आफ्नो परिवार गलत बिहेले गर्दा कमजोर भए भन्ने मान्यता छ र विगत धेरै पुस्तादेखि नै यिनीहरूले पाएसम्म सधैं बिहे आफूभन्दा बलियो परिवारसँग गर्नुपर्छ भन्ने मान्यता वोकेका छन् । अहिले यो छात्र क्याम्पस गएर केही समयसम्म आफूलाई मन परेको व्यक्तिसँग बिहे गर्नुपर्छ भन्ने मान्यता बोकेर बसेको भए पनि अन्ततोगत्वा यसले इतिहासदेखि पछ्याउँदै आएको मान्यतालाई छोड्नेछैन । सृष्टिको इतिहास भने अर्कै छ, उनी सधैं अर्कालाई विश्वास गरेर प्रगति गरेका कृष्णसारको झुन्डजस्तो परिवारमा हुर्केकी हुन् । जीवनले चकित हुँदै सुन्यो । अन्त्यमा उसले सोध्यो, मालबा कसरी यो थाहा पाउनुभयो ? त्यही बेला उनीहरूको छेउमा आएर पर्मेसर टुसुक्क बस्यो । जीवन, मालबा मजस्तै पर्मेसरको एक अंश हुनुहुन्छ, उसले भन्यो । पर्मेसर र मालबा एकअर्कालाई हेर्दै हाँसे । मालबाले भने, जीवन, तिमीमा र हामीमा एउटा फरक छ । तिमी पनि लामो समयदेखि यो ब्रह्माण्डमा छौ । हामी पनि छौं । तर, तिम्रो सम्झना हाम्रोजस्तो छैन । पर्मेसर र म दुवै सूर्यको सृष्टि भएको दिन सम्झन्छौं, तिमी सम्झँदैनौं । पर्मेसरले सोच्दै भन्यो, त्यो दिन म पर बसेर मालबासँगै सूर्य उत्पन्न भएको हेरिरहेको थिएँ । अन्तरिक्ष उज्यालो भएको थियो । तातो विस्फोटहरूले वरिपरिका तारागण आत्तिएका थिए । बिस्तारै सुन्दर नीलो पृथ्वीले आकार लियो, छेउमा अर्को सानो चन्द्रमा देखियो र ती दुवै सूर्यको वरिपरि घुम्न थाले । मालबाले उत्साहित हुँदै भन्नुभयो कति सुन्दर पिण्ड ! मालबा पृथ्वीलाई धेरै माया गर्नुहुन्थ्यो । हजारौं वर्षअघि पृथ्वीमा आएर मानिसलाई अक्षर लेख्न सिकाउने पनि मालबा नै हो । जीवन अलमलियो, एक छिन त केही बुझ्न सकेन । ऊ मालबा र पर्मेसरलाई प्रणाम गरेर पुलबाट बिदावादी भयो ।जीवनका उत्सुकता अझै सिद्धिएका थिएनन् । ऊ जान्न चाहन्थ्यो मानिस, जसभित्र आत्मा र परमात्माहरू हुन्छन्, किन एकअर्कासँग द्वन्द्व गर्छन् ?उक्त छात्र फेरि एक दिन सौरहाको राप्ती खोलातीरमा कफी खाँदै सृष्टिसँग बस्यो । त्यसको केही दिनअघि छात्रको बुबाले अर्की एक सम्पन्न परिवारकी सुन्दर युवतीबारे ऊसँग कुरा गरेका थिए । ती युवती भण्डाराकी थिइन् । छात्रले एक दिन मन नलागी नलागी उक्त छात्रालाई हेर्यो र हेर्नेबित्तिकै उसको मन दोमन भयो । छात्रको बुबाले उसलाई भने, हेर् बाबु, संसार धेरै फराकिलो छ, तँ त्यसै कुवामा हाम्फाल्छस् । मेरो कुरा मान्, तँ अहिल्यै कि कतै मन नअडा, कि यो भण्डाराकीसँग बिहे गर् । त्यो जयमंगलाकीसँग बिहे गरिस् भने मसँगको सम्बन्ध टुट्यो भन्ने मान् । उक्त युवतीलाई नदेख्दा र देख्दा उसको मन धेरै फरक भइसकेको थियो । राप्ती खोलातिर हेर्दै सृष्टिलाई उसले भन्यो, घरकाले कुनै हालतले नमान्ने भए । म पढ्न विदेश जान्छु । तिमी पनि मलाई बिर्सन कोसिस गर । सृष्टिले केही भनिनँ, एक छिनपछि टाउको तलतिर झुकाई, दुवै हत्केलाले निधार समाती र रोई । मेरो जीवन बर्बाद गर्यौ तिमीले, भनी । त्यस्तो केही नसोच । साथीको रूपमा तिमीलाई सधैं सहयोग गर्नेछु, उसले भन्यो । सृष्टि केही बोलिनँ र स्कुटर चढेर जयमंगला फर्की । छात्रले फर्कंदै गर्दा बेल्सी पुलमा मालबालाई एक्लै देख्यो । रोकिएर कयर खोलाको पुलको चिसो हावा खाँदै मालबालाई सोध्यो, मान्छेको जीवन खासमा के हो मालबा ? तपाईं त लामो आयु बाँच्नुभयो !मालबाले खिसिक्क हाँस्दै भने, हेर् केटा, मान्छेको जीवन प्रेम र द्वन्द्वको प्रतीक हो । प्रेमबाट जीवन सुरु हुन्छ । द्वन्द्व अन्ततोगत्वा मृत्युमा अन्त्य हुन्छ । जिन्दगीभरि मानिस सिकिरहन्छ । मानौं पृथ्वी विद्यालय हो र जिन्दगी त्यहाँको एक विद्यार्थी । मृत्युचाहिँ एक झट्कामा हुन्छ । तर, जन्म लिएको दिनदेखि सिक्ने क्रम सुरु हुन्छ । बच्चामा दूध खान, साँवा अक्षर चिन्न, खाना पकाउन, वरिपरिका मानिस बुझ्न, इतिहास गणित बुझ्न मानिस अनवरत सिकिराख्छ । अनि एक दिन एक झट्कामा मृत्यु आउँछ । मृत्यु इन्स्टान्ट हो, जीवन निरन्तर । मानिस दुःख गरेर सिकेको कुरो भुल्न चाहँदैन । मैले मानिसलाई अक्षर दिएँ, मानिस आफ्ना ज्ञानहरू अक्षरमा लेख्छन्, मृत्यु नहुने अक्षर । सिकाइ हरेक प्राणीमा छ ।सृष्टि जयमंगला घर पुगी र आफ्नो कोठाभित्र पसी । उसलाई साथीभाइ र ती सबै व्यक्ति याद आए, जसले उसलाई उक्त छात्रको प्रेमिकाको रूपमा चिनेका थिए । उसलाई आफ्नो बाको अगाडि कसरी कुरा गर्ने ? केही सोचाइ आएन, उसको नश्वर शरीरको परिचय मेटिएजस्तो लाग्यो । बिस्तारै अगाडिको सबै कुरा अँध्यारो लाग्यो । भोलिपल्टबाट कसरी एकएक पाइला घरबाट अगाडि सार्ने होला भन्ने सोची । अचानक कहाँबाट के सोचाइ आयो, उसको सललाई पासो बनाएर पंखामा झुन्डिई । उसका बा एकै छिनपछि उसको कोठामा पसे । त्यस दिन तरकारी ओसार्ने गाडी घरै ल्याएका थिए । छोरीको मृत्युपछि त्यही गाडी लिएर रिसमा निस्के ।मालबा र उक्त छात्रसँगै कुराकानी गर्दैगर्दा छात्रका बा पनि बेल्सीबाट आए । जीवन पनि उनीहरूसँगै बस्यो । ती तीनै जनालाई सुनाउँदै मालबाले भने, शरीर के हो भन्लास् केटा । शरीर पनि पैसाजस्तै हो, बजेटजस्तै हो । परमात्माले हाम्रो जीवात्मालाई विभिन्न खालका शरीर दिनुहुन्छ । बाघको शरीर दिनुभयो भने त्यही अनुसार मासु खान्छौं । बाख्रा दिनुभयो भने घाँस खान्छौं । त्यहीअनुसार संसारलाई हेर्छौं । त्यहीअनुसार काम गर्छौं । त्यहीअनुसारको लामोछोटो आयु बाँच्छौं । शरीर पृथ्वीमा समय व्यतीत गर्ने हाम्रो बजेटजस्तै हो । मालबा, हामी घर जान्छौं अब, उक्त छात्रका बाले भने । मालबाले मुस्कुराउँदै जीवनतिर हेरेर भने, जानुस् । ध्यान दिएर बाटो काट्नुहोला । ती दुवै जना पुलको २० मिटरजति पूर्व हिँड्दै गए र जब दाहिनेपट्टि बाटो कटेर बेल्सीतिर जानुपर्ने बेला भयो, सडकमा पश्चिमबाट आएको तरकारी बोक्ने गाडीले किचेर दुवै ठाउँको ठाउँ बिते । तरकारी बोक्ने गाडीको चालक, सृष्टिको बा, त्यसपछि बिस्तारै हाजिपुर हुँदै कुमरोज सामुदायिक वनतिर मोडिए र आफू पनि एउटा सालको रूखको बलियो हाँगा फेला पारेर झुन्डिए ।मालबा र जीवन भएको ठाउँमा त्यही बेला पर्मेसर आइपुग्यो । जीवन आत्तिएका त छैनौ ? चाहन्छौ भने भर्खर बितेका सबै जीवात्मासँग अहिले नै भेट गराइदिन्छु । मालबा, पर्मेसर र जीवन पुलबाट उठेर उत्तरतिर भर्खरै बनेको कयरखोलाको तटबन्धको तिरैतिर बिस्तारै हिँड्न थाले । द्वन्द्व एकदमै नैसर्गिक कुरा हो । पृथ्वीमा हेर, कहाँ द्वन्द्व छैन ? जंगलमा जनावरहरूका बीचमा, पानीमा जलचरहरूको बीचमा । यसको पछाडि महत्त्वपूर्ण कारण छ, मालबाले भने ।जीवात्माहरू परमात्माको अंश भएर परमधाममा रहने चाहना गर्छन् । परमधाम एक शान्त ठाउँ हो । परमधाममा आत्माहरू ध्यान गर्छन्, बह्माण्डको लय मिलाउने, सृष्टिको नियम बसाउने, ग्रहगण तारागणहरूको चाललाई नियमबद्ध गर्नेजस्ता कुराहरू सोच्छन् । त्यहाँ मोक्ष पाएका, ठूला कुराहरू सोच्न सक्ने आत्मालाई मात्र ठाउँ छ । त्यहाँ अनाहक द्वन्द्व गर्ने, सानो कुरामा विवाद निकाल्ने, स्वार्थप्रेरित आत्माहरूलाई स्वागत गरिँदैन । पृथ्वीलोक आत्माहरू फरकफरक परिस्थितिमा कसरी व्यवहार गर्छन् भनेर जाँच्ने ठाउँ हो । पृथ्वीमा धेरै द्वन्द्वका अवस्थाहरू सिर्जना गरेर आत्माहरूले त्यसलाई कसरी लिन्छन् भनेर हेरिन्छ । जंगलमा, पानीमा, सबैतिर द्वन्द्व छ । पृथ्वीमा द्वन्द्व नियमित कुरा हो, दिगो मित्रवत् सम्बन्ध बरु अपवाद हुन् । एउटा प्राणीले अर्कोलाई देखी सहँदैन । द्वन्द्व सहन सक्ने, द्वन्द्व निरूपण गर्न सक्ने, द्वन्द्वमा उत्तेजित नहुने क्षमताले मात्र आत्मालाई परमधाममा एकअर्कासँग मिलेर बस्न सक्ने बनाउँछ । जसरी इँटाइँटा मिलेर बस्दा बलियो घर बन्छ, त्यसरी नै चेतनायुक्त आत्माहरू मिलेर परमधामको परमात्मा बनेको हुन्छ । त्यो शक्तिले नै ब्रह्माण्डलाई चलाएको छ ।हिँड्दै खाँदर पुगेपछि बिजुलीको ट्रान्समिसन लाइनको खम्बामुनि बसेर पर्मेसरले भन्यो, जीवन, त्यसैले पृथ्वीमा यति धेरै द्वन्द्व छ । यो प्राणीजगत् नै द्वन्द्वमा जीवात्माले कसरी प्रतिक्रिया जनाउँछ भनेर हेर्न बनाइएको हो । ती जो सानो अप्ठेरो सहन नसकेर मरे, जो रिसमा अरूलाई मार्न वा आत्महत्या गर्न तम्सिए, ती आत्मा अझै परमधाम जानलायक छैनन् । ती जो दुःखमा उद्विग्न भएनन्, सुखमा जोसिएनन्, सधैं स्थितप्रज्ञ भए, ती परमधाम जान्छन् । तिम्रो यसपछिको गन्तव्य के हुने हो भन्ने हामीलाई छिट्टै थाहा होला, तर त्यतिन्जेलसम्म आफ्नो नश्वर जीवन सम्झेर आफैं विचार गर, तिमीले फेरि अर्को चोला लिनेछौ कि परमात्माको अंश बन्नेछौ ?"
महिला विश्वकपको नयाँ दृश्य,"फुटबलको एउटा राम्रो प्रतियोगिता चल्न केके चाहिन्छ ? अलिकति नाटक, अलिकति विवाद, अलिकति विद्रोह, अलि धेरै अप्रत्याशित नतिजा, बाक्लो चर्चा, अपार दर्शक ! अझ भनौं, सबथोक चाहिन्छ, फुटबलको एउटा राम्रो प्रतियोगिता उम्दा हुन । अस्ट्रेलिया र न्युजिल्यान्डले संयुक्त रूपमा आयोजना गरेको महिला विश्वकप२०२३ लगभग यस्तै रह्यो । महिला फुटबलको सबैभन्दा ठूला प्रतियोगितालाई यसपल्ट खुबै सफल भन्न सकिने भयो ।भोलि फाइनल छ र यसले नयाँ च्याम्पियन पाउने छ । फाइनलमा भिड्दै छन्, दुई युरोपेली देश स्पेन र इंग्ल्यान्ड । पुरुष फुटबल हुँदो हो त यी दुई देश पराम्परिक रूपमै महाशक्ति भइहाले । महिला फुटबलको कुरा धेरै फरक छ । स्पेन र इंग्ल्यान्ड दुवै फाइनल पुगेकै पहिलोपल्ट हो । अझ स्पेनको कुरै अर्को, क्वाटरफाइनल र सेमिफाइनल पनि उसका लागि नयाँ हो । यस्तोमा तय छ, महिला विश्वकपको ट्रफीमा विजेताका रूपमा नयाँ नाम कोरिनेछ ।सबैभन्दा पहिले स्पेनकै कुरा । पुरुष फुटबलमा स्पेन समृद्ध भए पनि महिला फुटबलमा यो गरिबै छ । धेरै राम्रो इतिहास छैन, स्पेनी महिला फुटबलको । गत वर्षसम्म त स्पेनी फुटबल भद्रगोल स्थितिमै थियो । जोर्गे भिल्डा हुन्, स्पेनी महिला फुटबल टिमका प्रशिक्षक । पछिल्लो सेप्टेम्बरमा लगभग पूराका पूरा टिमले नै उनीविरुद्ध विद्रोह गरेको थियो । टिमका प्रमुख १५ खेलाडीले स्पेनी फुटबल संघलाई इमेल गर्दै भनेको थियो हामी भिल्डाको नेतृत्वमा खेल्न चाहँदैनौं ।खेलाडीलाई प्रशिक्षकको पारा नै मन परेको थिएन । तर, संघले खेलाडीका कुरा सुनेन । भिल्डा नै प्रशिक्षकमा कायम भए । विद्रोही खेलाडीमध्ये तीन जना मात्र यसपल्टको विश्वकप खेलिरहेका छन् । सुरुमै सबैको मनमा थियो यो टिमले केही गरेर खाँदैन विश्वकपमा । लिग चरणकै एक खेलमा स्पेन जापानसँग नमज्जाले पराजित भएको थियो । हारको अन्तर थियो, ४० । स्पेनले यो खेलमा केही पनि गर्न सकेन, हारलाई लाचार भएर स्विकार्यो ।यस्तोमा अर्कोखाले प्रतिक्रिया आउन थालेको थियो स्पेन नकआउट चरणमा त पुग्यो, तर यसको यात्रा यत्ति मात्र हो । तर होइन, स्पेन फाइनलमै पुग्यो । यस क्रममा उसले स्पेन र स्विडेनजस्ता बलिया टिमको चुनौती काटेको थियो । स्पेनको तुलनामा इंग्ल्यान्डको फाइनल यात्रा धेरै अर्थमा सुमधर रह्यो । यसपल्टको विश्वकपलाई एउटा सिनेमा मान्ने हो भने यसका प्रमुख पात्रका रूपमा अगाडि आएको छ, इंग्ल्यान्ड । त्यसमाथि इंग्ल्यान्ड त युरोपेली च्याम्पियन ।इंग्ल्यान्डले गत वर्ष घरमै भएको महिलाको युरोपेली च्याम्पियनसिप जितेको थियो । त्यसको ठीक अघि इंग्ल्यान्डको महिला फुटबलको कथा पनि बेग्लै थियो । टिम पनि राम्रो, खेलाडी पनि राम्रा । तर, ठूला प्रतियोगितामा अन्त्यसम्म राम्रो गर्न नसक्ने । सेमिफाइनल वरिपरि पुगेपछि अब पुग्यो भनेर हात उठाउने बानी भएको टिम थियो यो । त्यसैले त्यही युरोपेली च्याम्पियनसिप अगाडि एउटा ठूलो निर्णय गरियो प्रशिक्षकमा डच प्रशिक्षक सरिना वेगमन झिकाउने ।सुरुमा विरोध भएको थियो, किन पो चाहियो इंग्ल्यान्डलाई विदेशी प्रशिक्षक ? । तर, उनी के आए, इंग्लिस महिला फुटबल टिमका राम्रा दिन सुरु भए । युरोपेली च्याम्पियनसिप त जित्यो, अब विश्वकप नै जित्ने संघारमा छ, इंग्ल्यान्ड । फाइनलमै पनि इंग्ल्यान्डले जित्छ भन्दा त्यो सुरक्षित स्थिति हुन्छ । तर, पूरा प्रतियोगिताकै विशेषतालाई आधार मान्ने हो भने यसमा पनि जोखिम उत्तिकै छ, कुन बेला के हुने हो ? भन्नै नसकिने ।खासमा महिला फुटबललाई चाहिएकै यस्तै विश्वकप थियो । यो विश्वकपले अन्तर्राष्ट्रिय महिला फुटबलका केही स्थापित तथ्य मेटेको छ, जुन साँच्चै सुखद छ । यति भनेपछि अमेरिकाको कुरा निस्कने नै भयो । अमेरिका महिला फुटबलको सबैभन्दा ठूलो टिम हो, त्यसैले त यसले चारपल्ट विश्वकप जितेको छ । त्यसपछि अमेरिका पछिल्ला दुई विश्वकपको विजेता थियो । दुईपल्टको डिफेन्डिङ च्याम्पियनको रूपमा अस्ट्रेलिया र न्युजिल्यान्ड पुगेको थियो, अमेरिका । भन्नेले भनिरहेका थिए, यसपल्ट पनि जित्ने अमेरिका नै हो । अमेरिकी खेलाडीमा पनि एकखाले दम्भ थियो हामीबाहेक जित्ने अरू कोही होइनन् भनेर । केही विपक्षी टिमले त हाकाहाकी भनेका पनि थिए, अमेरिकी खेलाडीको घमन्डी पारा हेरिनसक्नु छ । तर, अमेरिकाले लिग चरणमै राम्रो गर्न सकेन । बल्लबल्ल नकआउट चरणको यात्रा निश्चित गरेको थियो । अन्ततः अमेरिका अन्तिम १६ मै रोकियो, स्विडेनको हातबाट ।अमेरिका मात्र होइन, यसपल्ट ठूला भनिएका अरू टिमको प्रदर्शन पनि गतिलो हुन सकेन । दुईपल्टको च्याम्पियन जर्मनीले समूह चरण नै काट्न सकेन । जर्मनी समूह एच मा थियो, जुन उसका लागि निकै सजिलो थियो । तर, कोलम्बिया, मोरक्को र दक्षिण कोरियाजस्ता टिम भएको समूहमै जर्मनी तेस्रो मात्र भयो । यो निकै कमजोर प्रदर्शन थियो । ब्राजिल पनि महिला फुटबलको पारम्परिक शक्ति नै हो, यो पनि समूह चरणमै रोकियो ।यस्तै नाजुक स्थिति क्यानाडाको पनि रह्यो । क्यानाडा पेरिस ओलम्पिक्सको स्वर्ण पदक विजेता थियो, तर उसले पनि यसपल्ट नकआउट चरणको मुख देख्न पाएन । अमेरिका, जर्मनी, ब्राजिल र क्यानाडा जस्ता टिमको यो प्रदर्शनबाट निकालिएको एउटै तथ्य के भने अब विश्व महिला फुटबलमा पहिलेजस्तो एक खास टिम निकै बलियो हुने र अर्को टिम कमजोर हुने दिन रहेन । ठूलाठूला हार, जितको नतिजाबारे अब नसोचे हुन्छ ।तिनै ठूला टिमको आँखैअघि यसअघि कमजोर मानिएका टिमले प्रगति गरेका छन् । त्यसैले त दक्षिण अफ्रिका, मोरक्को, नाइजेरिया र जमैकाजस्ता टिम नकआउट चरण पुगे । अरूबेला भए यी टिमले पनि विश्वकपमा केही गर्नेछ भनेर सोच्ने कामै हुँदैनथ्यो । महिला फुटबलका लागि यो जत्तिको राम्रो विज्ञापन अरू के नै हुन सक्छ र ? यसपल्टको विश्वकपमा सहभागी संख्या बढाएर ३२ टिम पुर्याइएको थियो । टिम बढेपछि एकोहोरो जित, हारको खेल होला भन्ने डर पनि थियो ।तर, यो डर आखिरमा डरमै सीमित रह्यो, त्यस्तो केही भएन । खेलहरू अधिकांश रोमाञ्चक रहे । नाटकीय टाइब्रेकरहरू पनि एकपछि अर्को भए । त्यसैले दर्शकले कीर्तिमान संख्यामा रंगशालामै पुगेर फुटबल हेरे । टेलिभिजनबाट पनि विश्वकप हेर्ने ह्वात्तै बढे । मिडियामा विश्वकप छाई नै रह्यो । नत्र महिला फुटबल भनेपछि खालि रंगशालाको छवि अगाडि आउँथ्यो, अनि टेलिभिजनमै पनि कहाँ विश्वकपको रौनकता हुन्थ्यो र ?अब महिला फुटबलमा जे हुन्छ, राम्रो हुन्छ, जे भयो राम्रो भयो भन्न थालिएको छ । यसपल्टको विश्वकप हेरेर उत्साहित हुने धेरैभन्दा धेरै किशोरीले अब फुटबल खेल्न थाल्नेछन् र उनीहरूले महिला फुटबलमा पनि राम्रो करियर देख्नेछन् । अब महिला फुटबल र यसको विश्वकप भनेपछि आँखा तर्नेहरू हुने छैनन् । विश्व महिला फुटबलको आकार बढ्ने छ र यसका आर्थिक आँकडा तथा सूचकांकहरू लोभलाग्दा हुनेछन्, आकर्षित हुनेछन् ।यति भन्दाभन्दै पनि यसै विश्वकपमा केही खास टिमको भाग्य देखेर माया लागेर आउँछ । जस्तो, अस्ट्रेलिया नै । अस्ट्रेलियाका लागि सेमिफाइनल पुग्नु नै ठूलो थियो, तर मनमा कतै अस्ट्रेलिया नै फाइनल पुगेको भए कति राम्रो हुन्थ्यो भन्ने हुन्छ नै । स्विडेनको कुरा पनि यस्तै । सेमिफाइनलमा स्विडेनी चुनौती स्पेनले काटेको थियो । स्विडेनी फुटबल टिम उत्तिकै बलियो र राम्रो पनि । तर, ठूला प्रतियोगितामा सफलता नजिक पुगेर त्यहींबाट टाढिने टिम हो, स्विडेन ।स्विडेनलाई वास्तवमै अभाग्यशाली टिम भन्दा केही फरक पर्दैन । रह्यो जापानको कुरा । जापान पूर्वविजेता त थियो नै, पूरा प्रतियोगिता उसले जत्ति राम्रो कसैले खेलेन । एउटा च्याम्पियनमा हुनुपर्ने टिमको सबै गुण जापानमा थियो । तर, जापानलाई रोकेको थियो स्विडेनले । नेदरल्यान्ड्स, फ्रान्स र कोलम्बियाजस्ता टिमले पनि धेरै राम्रो गरे, तर तिनको भाग्यमा अघि बढ्ने लेखिएकै थिएन । तिनीहरूको खेलले मन त जित्यो, तर यो मनमै मात्र रह्यो ।"
