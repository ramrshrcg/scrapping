शीर्षक,विवरण
हराए अखडा सुस्ताए पहलमान,"रूपा गहतराज (नेपालगन्ज), सन्जु पौडेल (लुम्बिनी), नवीन पौडेल (परासी), मनोज पौडेल (कपिलवस्तु), अवधेश झा (सप्तरी) र लक्ष्मी साह (बारा)"
विरोध चर्केपछि शिक्षा विधेयक सच्याउने तयारीमा प्रधानमन्त्री दाहाल,"(काठमाडौं)विद्यालय शिक्षासम्बन्धी कानुनलाई संशोधन र एकीकरण गर्न बनेको विधेयक २०८० माथि चर्को विरोध हुन थालेपछि प्रधानमन्त्री पुष्पकमल दाहाल त्यसलाई सच्याउने तयारीमा देखिएका छन् । उनले विधेयकलाई सुधार गरेर मात्रै संसद्मा पेस गर्ने प्रतिबद्धता जनाएका छन् । मन्त्रिपरिषद्बाट पारित भई संसद्मा दर्ता नहुँदै विधेयकमाथि सरोकारवालाले विरोध जनाएपछि सच्याएर मात्रै अघि बढाउने तयारी प्रधानमन्त्रीले गरेका हुन् । बिहीबार मन्त्रीहरूसँग कार्यसम्पादन सम्झौता गर्दै उनले विधेयकको कतिपय व्यवस्था प्रारम्भिक मस्यौदामा भन्दा उल्टो भएको गुनासो नै गरे । संघीय शिक्षा ऐन सुरुमा जस्तो थियो, बनेर फर्केर आउँदा कतिपय विषय बिल्कुल उल्टो भएर आएको देखियो । हामीले संसद्मा पठाइहाल्न खोजेको विधेयक रोक्यौं । सुधार नगरी पठाउन नहुने भयौं, प्रधानमन्त्री दाहालले भने, हामी त्यसको खोजीमा छौं । कसले कहाँबाट त्यस्तो गर्यो त ? क्याबिनेटमा हामीले राम्रोसँग हेर्न पाएका छैनौं । मिडिया र बजारमा यो सही र यो गलत भन्ने कुरा कसरी भयो ? त्यस विषयमा कि पहिल्यै सरोकारवालाबीच कुरा भएको हुनुपर्यो । सरकारको हातको कुरा बजारमा कसरी पुग्यो अलि गम्भीर देखिएको छ ।सत्तारूढ दलका नेतासँग पनि प्रधानमन्त्री दाहालले विरोधमा आएका केही बुँदा परिवर्तन गरेर विधेयक संसद्मा दर्ता गराउने बताएको कांग्रेसनिकट एक नेताले बताए । निजीलाई ५ वर्षभित्र विकल्पबिनै गुठीमा लैजाने, जिल्ला शिक्षा कार्यालय राख्ने बुँदामा धेरै विरोध आएको छ, ती नेताले कान्तिपुरसँग भने, यी कुरा मन्त्रिपरिषद्बाटै सुधार गरेर संसद्मा लैजाने सम्भावना बढ्दै गएको छ । सांसदसमेत रहेका ती नेताले निजी विद्यालयलाई शैक्षिक गुठीमा जान राज्यले प्रोत्साहन गर्ने व्यवस्था ऐनमा राख्नुपर्ने र कडाइपूर्वक नियमन गर्नुपर्ने बताए ।प्रधानमन्त्री कार्यालयका एक उच्च अधिकारीले विधेयकमा नमिल्दो कतिपय बुँदा हेरफेर भइरहेको बताए । स्रोतका अनुसार मुख्यसचिव वैकुण्ठ अर्यालले संसद्मा लैजान तयारी रहेको विधेयकका प्रावधानमाथि शिक्षा सचिव सुरेश अधिकारी र विद्यालय शिक्षा महाशाखा सहसचिव दीपक शर्मालाई प्रधानमन्त्री कार्यालयमा डोकेर छलफल र परामर्श पनि गरिरहेका छन् । विवादमा आएका कतिपय कुरा शिक्षा मन्त्रालयबाट तयार पारिएको प्रारम्भिक मस्यौदाभन्दा पनि अर्थ मन्त्रालय, कानुन मन्त्रालय र मन्त्रिपरिषद्को विधायन समितिबाट थपघट भएको छ । ती कुरा शिक्षा मन्त्रालयले हटाउन सक्दैन, क्याबिनेटबाटै टुंगो लगाउनुपर्छ, मन्त्रालयका एक अधिकारीले भने । शिक्षा मन्त्रालयसमेत सम्हालेका बेला प्रधानमन्त्री दाहालले सैद्धान्तिक सहमतिका लागि विधेयक गत माघमा अर्थ मन्त्रालय पठाएका थिए । अर्थको सैद्धान्तिक सहमतिपछि विधेयक कानुन मन्त्रालय पठाइएको थियो । चैतमा शिक्षामन्त्रीमा राई नियुक्त भएको दुई महिनापछि सैद्धान्तिक सहमतिसहित विधेयक शिक्षा मन्त्रालय फर्किएको थियो । त्यसपछि मन्त्रिपरिषद्मा लगिएको विधेयक विधायन समितिमा दुई महिनासम्मको छलफलपछि पारित भएको थियो । मन्त्रिपरिषद्ले साउन १६ मा पास गरेर संसद्मा लैजान सैद्धान्तिक सहमति दिएको विधेयक १० दिनसम्म शिक्षा मन्त्रालय फर्किएको छैन । कानुनको रायसहित शिक्षा मन्त्रालयले विधेयक संसद् सचिवालयमा दर्ता गर्ने र शिक्षामन्त्रीले संसद्मा पेस गर्नुपर्ने प्रक्रिया छ । विधेयकमा रहेको कम्पनीमा दर्ता भएर सञ्चालनमा रहेका निजी विद्यालयलाई ५ वर्षभित्र गैरनाफामूलक निजी वा सार्वजनिक शैक्षिक गुठीमा लैजाने बाध्यकारी व्यवस्थामा निजी विद्यालय सञ्चालकहरूले विरोध गर्दै आएका हुन् । २०५८ सालदेखि निजी विद्यालय कम्पनीमा दर्ता भएर सञ्चालन हुँदै आएका हुन् । निजी विद्यालयको छाता संस्था प्याब्सन, एनप्याब्सन र हिसानले बिहीबार विधेयकको उक्त व्यवस्थाको विरोधमा माइतीघरमा प्रदर्शन गरेका थिए । हिसान अध्यक्ष रमेश सिलवालले निजी विद्यालयलाई अहिलेकै अवस्थामा सञ्चालन हुन दिनुपर्ने एकसूत्रीय माग रहेको बताए । मन्त्रिपरिषद्बाटै विधेयकमा सुधार गरेर संसद्मा पेस गर्नुपर्छ भनिरहेको छौं, उनले भने, ५ वर्षभित्र गुठीमा जाने व्यवस्था परिवर्तन गरेमा हाम्रो आन्दोलन स्थगित हुन्छ । शिक्षामन्त्री अशोककुमार राईलाई आफ्ना मागबारे जानकारी गराइएको उनले बताए । निजी विद्यालयलाई ५ वर्षभित्र गुठीमा लैजाने, जिल्ला शिक्षा कार्यालय राख्ने, शिक्षक स्थानीय तहअन्तर्गत रहने, विद्यालय व्यवस्थापन समितिको अध्यक्ष सम्बन्धित वडाको वडाध्यक्ष वा वडा सदस्य रहने विधेयकको व्यवस्थामाथि सरोकारवालाले असन्तुष्टि जनाउँदै आएका छन् ।"
चित्तबुझ्दो कार्यसम्पादन नहुँदा विकासले गति लिएन,"(काठमाडौं)प्रधानमन्त्री पुष्पकमल दाहालले मन्त्रालय र विभागको टेबलटेबलमा बसेर शासन गर्न खोज्ने प्रवृत्ति नै मुलुकको विकास प्रयास र सुशासनको बाधक भएको बताएका छन् । विगतदेखि नै मुलुकको राजनीतिक तथा प्रशासनिक क्षेत्रले चित्तबुझ्दो कार्यसम्पादन गर्न नसकेका कारण विकासले गति लिन नसकेको भन्दै उनले अब परम्परागत शैलीमा अल्झिने छुट आफूहरूलाई नभएको बताए । आर्थिक वर्ष २०८०८१ का लागि सिंहदरबारमा मन्त्रीहरूसँग कार्यसम्पादन सम्झौता गर्ने क्रममा बिहीबार प्रधानमन्त्रीले छिटोछरितो ढंगले कार्यसम्पादन गर्न निर्देशन दिँदै शासक बन्ने रहरले काम अड्काउने प्रवृत्ति बढेकामा असन्तुष्टि जनाए । अब पनि विगतकै जस्तो त्यस्तो परिस्थिति दोहोरिएमा कारबाही गर्ने चेतावनीसमेत उनले दिएका छन् । कार्यसम्पादनका क्रममा प्रतिबद्धता जनाएका विषयको प्रगति मासिक रूपमा तयार गर्नुपर्ने सर्त अघि सार्दै उनले कार्ययोजनामा उल्लेख भएअनुसार लक्ष्य हासिल गर्ने मन्त्री, सचिव र विभागीय प्रमुखलाई पुरस्कृत गर्ने बताए । मासिक रिपोर्ट कार्डका आधारमा दण्ड र पुरस्कारको व्यवस्था गरिनेछ, उनले भने, तोकिएको आयोजनाको कामको दायित्व पूर्ण रूपमा सम्झौता गर्ने व्यक्तिले नै लिनुपर्छ । कर्मचारीले लगाउने पोसाक सेतो सर्ट र नीलो कोटमा पनि संशय हुनु, यस्तै हो चलिहाल्छ भन्ने मानसिकता राख्नु र सरकारले केही गर्न सक्दैन भन्ने निराश मानसिकताले मुलुक अघि नबढ्ने उनको भनाइ थियो । कर्मचारीले निर्णय गर्दा जोखिम हुन्छ भनेर कसैलाई पनि झुलाउन नहुने उनले बताए । २०७९८० को वार्षिक समीक्षासमेत भएको उक्त कार्यक्रममा प्रधानमन्त्री दाहालले काम गर्दा समस्या आए प्रधानमन्त्री कार्यालय आउन आग्रह गरे । मुलुकले योजनाबद्ध विकासको थालनी गरेको आधा शताब्दी बित्दा पनि परिणाम र प्रतिफलमा आधारभूत उपलब्धि हासिल गर्न सकेको छैन । सरकार भ्रष्टाचार नियन्त्रणमा लागेको छ । भ्रष्टाचारविरोधी अभियानका कारण राष्ट्र दोहनकर्ता र तस्करहरू तर्सेका छन्, उनले भने । जग्गा प्राप्ति, वन क्षेत्रको उपयोग, वातावरणीय प्रभाव मूल्यांकन, जनशक्तिको व्यवस्थापन, आयोजना प्रमुखको निरन्तर फेरबदलजस्ता कारण विकास प्रयासमा अवरोध पुगेको उनको भनाइ थियो । प्रधानमन्त्री दाहालले १६ मन्त्रीसँग कार्यसम्पादन सम्झौता गरेका छन् । प्रधानमन्त्री र मुख्यसचिव बैकुण्ठ अर्यालबीच पनि कार्यसम्पादन सम्झौता भएको छ । मन्त्रीले सचिव र सचिवले विभागीय प्रमुखसँग कार्यसम्पादन सम्झौता गर्नेछन् । कार्यसम्पादन सम्झौता बर्सेनि हुने गरे पनि काम भएनभएको विवरण सार्वजनिक गर्ने चलन छैन । राष्ट्रिय योजना आयोग र मन्त्रालयहरूले राखेका उद्देश्यअनुसार काम भएनभएको कार्यसम्पादनको उपलब्धिका रूपमा हेरिनेछ । सम्झौता गरेको महिना नपुग्दै मन्त्री हट्ने, सचिवको सरुवा हुने र विभागीय प्रमुख हटाउने प्रवृत्तिले सम्झौताअनुसार लक्ष्य प्राप्त गर्न नसकेको प्रशासनिक क्षेत्रका विज्ञहरू बताउँछन् ।"
माओवादीनेकपा एकता कहिले ?,"(काठमाडौं)माओवादी केन्द्र र नेत्रविक्रम चन्दले नेतृत्व गरेको नेकपाबीच एकता हुन केही समय लाग्ने भएको छ । हाल समाजवादी मोर्चालाई प्राथमिकतामा राखेकाले पार्टी एकता पर सरेको हो । राजनीतिक र वैचारिक विषयमा सहमति हुन बाँकी रहेकाले मोर्चामार्फत कार्यक्रम अघि बढाउने निष्कर्षमा दुवै दल पुगेका छन् । समाजवादी मोर्चाका कार्यक्रम पालिकासम्म सम्पन्न गरी एकताको औचित्य सावित गरिनेछ, माओवादी उपाध्यक्ष एवं प्रवक्ता अग्नि सापकोटाले भने, समाजवादी मोर्चाले नै एकताको आधार बनाउने विश्वास छ । पूर्वमाओवादीबीच एकता हुनु राजनीतिक आवश्यकता भएको उनले बताए ।माओवादी शक्ति एक ठाउँमा उभिए मात्र समाजवादी बाटोमा जान सकिने केन्द्रीय समितिको निर्णयअनुसार एकताका लागि उपाध्यक्ष महरालाई जिम्मेवारी नै दिइएको उनको भनाइ छ । पूर्वमाओवादीबीच पहिलो चरणमा एकता गर्ने नीतिअनुसार माओवादी र नेकपाबीच पार्टी एकताका लागि प्रयास सुरु भएको हो । नेताहरूलाई लक्षित गरी द्वन्द्वकालीन मुद्दा ब्युँताउन थालेपछि पूर्वमाओवादी एक ठाउँमा उभिने निष्कर्षमा पुगेका हुन् । केन्द्रीय समितिले पार्टी एकताका लागि उपाध्यक्ष कृष्णबहादुर महरालाई जिम्मा दिएको छ । महरा रोल्पा लिबाङमा शिक्षक हुँदा चन्द विद्यार्थी थिए । महरा चन्दका राजनीतिक गुरु पनि हुन् । उनीहरूबीच लामो समयदेखि सहकार्यका लागि संवाद जारी छ ।नेकपाले पनि राजनीतिक र वैचारिक सहमतिपछि पार्टी एकता गर्ने निष्कर्ष निकालेको छ । बुधबार केन्द्रीय कार्यालय कपिलवस्तुमा बसेको पदाधिकारी बैठकले पहिलो चरणमा माओवादीसँग पार्टी एकताका लागि छलफल अघि बढाउने भएको हो । नेकपा वरिष्ठ नेता सन्तोष बुढामगरले पूर्वमाओवादी र अन्य कम्युनिस्टबीच पार्टी एकता गरे मात्र समाजवादी क्रान्ति गर्न सकिने निष्कर्ष पार्टीले निकालेको बताए । समाजवादी क्रान्तिका लागि पूर्वमाओवादीसहित क्रान्तिकारी कम्युनिस्टबीच पार्टी एकता गरेर जानुको विकल्प छैन, उनले भने, पार्टी एकताका लागि राजनीतिक कार्यदिशामा सहमति हुन जरुरी छ । यसबारे केन्द्रीय समितिमा छलफल हुनेछ । शान्तिपूर्ण राजनीतिक प्रतिस्पर्धालाई स्वीकार गरी नेकपा समाजवादी मोर्चामा सहभागी भएको हो । माओवादी शान्तिपूर्ण राजनीतिबाट सत्ताको निरन्तर यात्रामा रहेका बेला चन्दको पुनः सशस्त्र संघर्षको अभ्यास असफल भइसकेको छ । अब चन्दसामु माओवादी केन्द्रसँग एकता गरी अघि बढ्नु नै एक मात्र बाटो भएको उनका पूर्वसहकर्मी एवं माओवादी नेता ओमप्रकाश पुनले बताए । पूर्वमाओवादी मिलेर समाजवादी क्रान्तिको बाटोमा अघि बढ्न पार्टी एकताको विकल्प छैन, उनले भने, विप्लव (चन्द) ले अघि सारेको एकीकृत क्रान्ति र माओवादीको वैज्ञानिक समाजवादको सार नै समाजवादी क्रान्तिको बाटो हो । माओवादीले सरकारबाट र नेकपाले सडकबाट समाजवादको आधार बनाइरहेको पुनको भनाइ छ । राजनीतिशास्त्रका प्राध्यापक कृष्ण पोखरेलले माओवादी र नेकपा कमजोर हुँदै गएको शक्ति बलियो बनाउन एकतामा जान खोजेको बताए । माओवादी गत निर्वाचनमा कमजोर देखियो । चन्दको सडक संघर्ष पनि प्रभावकारी भएन । त्यसकारण मिलेर बलियो हुन खोजेका छन्, उनले भने, शान्तिपूर्ण प्रतिस्पर्धाबाट उनीहरूले भन्दै आएको समाजवाद कार्यदिशा ल्याउन सहज हुन्छ । दाहालले प्रधानमन्त्रीका रूपमा सुशासन, सामाजिक न्याय र समृद्धिको मुख्य लक्ष्यलाई चन्दले सडकबाट समर्थन गर्दै कार्यक्रम घोषणा गर्ने तयारी गरेका छन् । मूल लक्ष्य समाजवादलाई कार्यनीति बनाएर केन्द्रीय समितिले ६ महिने कार्यक्रम घोषणा गर्नेछ, नेकपा सचिवालय सदस्य असल क्षत्रीले भने, माओवादीलगायत कम्युनिस्ट घटकसँग एकताको प्रस्ताव पनि केन्द्रीय समितिले पारित गर्नेछ । केन्द्रीय समिति बैठक शनिबारदेखि कपिलवस्तुमा बस्ने तयारी छ । दुवै पार्टीको राजनीतिक प्रतिवेदनमा पार्टी एकता गर्ने उल्लेख छ । चन्दले शनिबार केन्द्रीय समितिमा राजनीतिक प्रस्ताव पेस गर्नेछन् । शनिबार सकिएको माओवादी केन्द्रीय समिति बैठकले पहिले पार्टीभित्रका गुटउपगुट अन्त्य गरी आन्तरिक एकता गर्ने निर्णय गरेको छ । बैठकमा उपमहासचिव वर्षमान पुन र जनार्दन शर्माले १० वर्षअघि पार्टी फुटाएका व्यक्तिलाई तत्काल पार्टीमा भित्र्याउँदा सांगठनिक संरचना खलबलिने भन्दै दाहाललाई दबाबमा राखेका थिए । दुवै नेताले पार्टी सुदृढीकरणका लागि आफू एक ठाउँमा उभिएको सन्देश दिँदै दाहाललाई आन्तरिक एकताका लागि पहल गर्न आग्रह गरेका थिए । केन्द्रीय समिति बैठकमा दुवै नेताले नेतृत्वको पुस्तान्तरणका लागि विधि बनाउन माग गरेका थिए । सांगठनिक संरचनाको व्यापक फेरबदल हुने गरी मंसिरमा विधान सम्मेलन गर्ने पनि बैठकले निर्णय गरेको छ । त्यहीअनुसार नेतृत्व हस्तान्तरण विधि तय गर्ने नेताहरूको बताएका छन् । माओवादी केन्द्रीय समितिले पारित राजनीतिक प्रतिवेदनमा पार्टी एकताका लागि ठोस मापदण्ड बनाउने निर्णय गरेको छ । विचार राजनीति कार्यदिशा समान भएका पार्टी समूहबीच एकता प्राथमिकतामा राखिनेछ, पारित राजनीतिक दस्ताबेजमा उल्लेख छ, पार्टी एकता र समायोजनका लागि निरन्तर छलफल र बहस गर्नु आवश्यक छ । पार्टीका समितिहरू चुस्त बनाउने निर्णय गरेको माओवादीले पार्टी एकता गर्नसदस्य संख्या र पदलाई भने प्राथमिकतामा राखेको छैन ।अध्यक्ष दाहालले पार्टीमा भित्र्याएर चन्दलाई महासचिव बनाउने चर्चा चलेपछि उक्त पदका आकांक्षी हाल उपमहासचिव रहेका वर्षमान पुन र जनार्दन शर्माले असन्तुष्टि जनाएका थिए । त्यसको प्रभाव केन्द्रीय समिति बैठकमा समेत पर्यो । केन्द्रीय समितिले पार्टी एकता गर्दा संख्या र पदलाई प्राथमिकतामा नराख्ने निर्णय गर्यो । माओवादी र नेकपाबीच एकता हुँदा राजनीतिक वैचारिक आधारलाई प्राथमिकतामा राखिने भएको छ । पुन, शर्मा र चन्द पार्टीमा समकालीन नेता हुन् । पार्टीको आन्तरिक एकता बलियो भएपछि अरू दलसँग एकता गर्न सहज हुन्छ, उपमहासचिव पुनले केन्द्रीय समिति बैठकपछि भनेका थिए ।१० वर्षअघि पार्टीबाट अलग भएका चन्दले यो अवधिमा अर्धसशस्त्र आन्दोलन चलाएपछि तत्कालीन केपी ओली सरकारले ०७५ फागुन २८ बाट नेकपामाथि प्रतिबन्ध लगाएको थियो । त्यसपछि चन्दलगायत नेताहरू भूमिगत भएका थिए । नेकपाको हिंसात्मक गतिविधिबाट प्रहरी, शिक्षक, सर्वसाधारणलगायत ६ जनाले ज्यान गुमाएका थिए । नेकपाका १२ कार्यकर्ताको मृत्यु भएको थियो । ओली सरकार र नेकपाबीच ०७७ फागुन २१ मा तीनबुँदे सहमति भएपछि पार्टीको गतिविधिमा लगाइएको प्रतिबन्ध हटेको थियो । गत स्थानीय निर्वाचनमा केही पालिकामा स्वतन्त्र रूपमा चुनावमा भाग लिएको नेकपाले एउटा पनि पालिका जित्न सकेन । माओवादीबाट ०६९ असारमा अलग भएपछि चन्दलगायतका नेताले मोहन वैद्यको नेतृत्वमा जनविद्रोह गर्ने रणनीति लिएका थिए । जनविद्रोह हुन नसकेको निष्कर्षसाथ चन्द वैद्यबाट ०७१ मंसिरमा अलग भएका थिए ।"
गौरकाण्डमा संसदीय छानबिन गर्न जसपाको माग,"(काठमाडौं)गृह मन्त्रालयले गौरकाण्ड अनुसन्धान गर्ने प्रक्रिया थाल्ने भएपछि असन्तुष्ट बनेको सत्तारूढ जनता समाजवादी पार्टी (जसपा) ले उच्चस्तरीय संसदीय छानबिनको माग अघि सारेको छ । करिब १७ वर्षअघि २७ जनाको ज्यान जाने गरी भएको घटना राजनीतिक भएको तर्क गर्दै जसपाले संसदीय समितिबाट निरूपण गर्नुपर्ने माग गरेको हो । गौरकाण्डमा जसपाका अध्यक्ष उपेन्द्र यादवसहितका नेता आरोपित छन् । गृह मन्त्रालय र गौर हत्याकाण्ड पीडित संघर्ष समितिबीच मंगलबार घटनाको अनुसन्धान गरी दोषीलाई कारबाही गर्ने प्रक्रिया अघि बढाउने सहमति भएको थियो । उक्त सहमतिले जसपा सशंकित छ । तत्कालीन मधेशी जनअधिकार फोरम र माओवादीको मधेशी मुक्ति मोर्चाले एकै दिन पारेर २०६३ चैत ७ मा रौतहटको गौरस्थित राइस मिलमा कार्यक्रम राख्दा झडप भएको थियो । घटनामा २७ जना माओवादी कार्यकर्ताको ज्यान गएको थियो । हाल जसपा अध्यक्ष रहेका तत्कालीन फोरमका अध्यक्ष यादवको निर्देशनमा आफ्ना कार्यकर्ताको हत्या भएको माओवादीको दाबी छ । जसपाले भने घटनामा माओवादी दोषी रहेको आरोप लगाउँदै आएको छ । गौरकाण्डको अनुसन्धान गर्ने सहमतिलाई लिएर जसपाले शुक्रबार संसदीय दलको कार्यालयमा पत्रकार सम्मेलन गरेको छ । जसपा प्रवक्ता मनीष सुमनले घटनामा जोडेर अनेक थरी कुरा आएपछि त्यसलाई स्पष्ट पार्न पत्रकार सम्मेलन राखिएको बताए । गौरकाण्ड राजनीतिक प्रकृतिको घटना भएकाले उच्चस्तरीय संसदीय समिति बनाएर निष्पक्ष छानबिन हुनुपर्छ भन्ने हाम्रो स्पष्ट धारणा छ, उनले भने, यसबाहेक अध्यक्ष (यादव) ले गौर घटना र आफ्नो विषयमा कुरा बताउनु हुन्छ । सरकार र संघर्ष समितिबीच सहमति भएपछि अध्यक्ष यादवले बुधबार प्रधानमन्त्री पुष्पकमल दाहाल र कांग्रेस सभापति शेरबहादुर देउवालाई भेटेका थिए । दुवै नेताले आश्वस्त पारे पनि सहमति कार्यान्वयनमा सरकारमाथि बढ्दो दबाबका कारण यादव निश्चिन्त हुन सकेका छैनन् । सत्तारूढ कांग्रेस र माओवादीले आफूमाथि त्रासको तरबार झुन्ड्याएर दबाबमा राख्न खोजेको उनको शंका छ । गृह मन्त्रालयले भने मंगलबारको सहमतिअनुसार सम्बन्धित निकायलाई अनुसन्धानका लागि निर्देशन दिने तयारी गरिरहेको छ । सहमति कार्यान्वयनमा कुनै विलम्ब हुँदैन, तोकिएका जिम्मेवार निकायलाई घटनाको अनुसन्धान गर्न मन्त्रालयले निर्देशन दिने तयारी गरिरहेको छ, गृह प्रवक्ता एवं सहसचिव नारायणप्रसाद भट्टराईले भने, सहमतिपत्रमा उल्लेख भएका पाँच वटै बुँदा कार्यान्वयन हुन्छन् । घटनाको अनुसन्धान गर्ने निकाय रौतहट जिल्ला प्रहरी कार्यालयले सरकारको निर्देशन कुरिरहेको जनाएको छ । सहमतिका आधारमा सरकारले केही मार्गनिर्देश पक्कै गर्ला, रौतहटका प्रहरी प्रमुख एसपी वीरबहादुर बुढामगरले कान्तिपुरसित भने, अनुसन्धानका लागि हामी तयारी अवस्थामा छौं । गौर घटनाका विषयमा विभिन्न समयमा ७ वटा जाहेरी दर्ता भएका र सबैमा गरेर करिब ६० जनाको नाम किटान गरिएको उनले जानकारी दिए । जाहेरीमा नाम दोहोरिएकाले संख्या बढी देखिएको उनको भनाइ छ । स्थलगत अध्ययन गरेको राष्ट्रिय मानवअधिकार आयोगको प्रतिवेदनमा तयारीका साथ आएका फोरम कार्यकर्ताले व्यक्तिहरूलाई नियन्त्रणमा लिएर अमानवीय र क्रूर तरिकाले हत्या गरेको उल्लेख छ । तत्कालीन पुनरावेदन अदालतका न्यायाधीश हरिप्रसाद शर्मा नेतृत्वको आयोगले घटनालाई नियोजित भन्दै संलग्न ६४ जनालाई दोषी देखाएको थियो । राइस मिलमा कार्यक्रम गर्नका लागि तत्कालीन मधेशी जनअधिकार फोरमले स्थानीय प्रशासनलाई करिब एक साताअघि जानकारी गराएकामा माओवादीले एक दिनअघि मात्र त्यही स्थानमा कार्यक्रम राखेर हिंसा निम्त्याएको हाल जसपामा रहेका तत्कालीन फोरमका नेताहरूको भनाइ छ । माओवादीले भने क्षतिका कारण आफूलाई पीडित भन्दै आएको छ । मृतकका परिवारले मुख्य आरोपितका रूपमा तत्कालीन फोरमका अध्यक्ष यादवविरुद्ध जाहेरी नै दिएका छन् । आरोपितहरू कानुनी दायरामा नआएपछि मृतकका आफन्तले गौर हत्याकाण्ड पीडित संघर्ष समिति बनाएर आन्दोलन गरेका थिए । त्यही क्रममा मंगलबार संघर्ष समिति र गृह मन्त्रालयबीच घटनाका विषयमा तत् समयमा दर्ता भएका जाहेरीसमेतलाई छानबिन र अनुसन्धान गरी तथ्य र प्रमाणका आधारमा दोषीलाई कानुनबमोजिम कारबाहीको प्रक्रिया अगाडि बढाउने सहमति भएको हो । सहमतिपत्रमा सहिद घोषणा गरिएका व्यक्तिको विवरण नेपाल राजपत्रमा प्रकाशन गर्ने र सहिद घोषणा हुन छुट भएका मृतकहरूका हकमा सहिद घोषणाको प्रक्रिया अगाडि बढाउने, घटनामा मृत्यु भएका व्यक्तिहरूको स्मृतिमा रौतहट जिल्लामा सहिद स्मारक बनाउने, घटनामा घाइते भएर उपचाररत व्यक्तिका लागि उपचारको उचित प्रबन्ध गर्ने पनि उल्लेख छ ।पीडितका तर्फबाट सहमतिमा हस्ताक्षर गरेकी संघर्ष समितिकी संयोजक रूपसागरदेवी उपाध्यायले सहमति कार्यान्वयन हुनेमा आफू ढुक्क रहेको बताइन् । जसपाले सहमतिका विषयमा आपत्ति जनाए पनि सरकारले अनुसन्धान प्रक्रिया अघि बढाउन विश्वस्त बनाएको उनको भनाइ छ । बाहिर कसले के भन्छ, के गर्छ भन्ने हामीलाई थाहा छैन । तर प्रधानमन्त्रीज्यूले नै दोषीलाई कारबाही गर्ने भन्नुभएको छ, सहमति पनि भइसक्यो, उनले भने, १७ वर्षसम्म लड्दालड्दा न्यायको ढोका बल्ल खुलेको छ ।"
'गाउँ आएको बाटो को टोरोन्टोमा वर्ल्ड प्रिमियर,"काठमाडौं (कास) नवीन सुब्बा निर्देशित गाउँ आएको बाटो ४८ औं टोरोन्टो इन्टरनेसनल फिल्म फेस्टिभल को सेन्टर पिस सेक्सनमा छनोट भएको छ । सेप्टेम्बर ७ देखि १७ सम्म चल्ने फेस्टिभलमा फिल्मको वर्ल्ड प्रिमियर हुने भएको हो । यसअघि दीपक रौनियारको सेतो सूर्य र लघु फिल्मतर्फ राजन कठेतको बियर ट्रिज इन्द दि मिस्ट ले फेस्टिभलमा उपस्थिति जनाएको थियो । गाउँमा बाटो आएपछि बाबु र छोराको सम्बन्धमा आउने उतारचढावमाथिको कथामा बनेको फिल्म महेश राई र निर्देशक सुब्बाको लेखनमा तयार भएको हो । फिल्ममा दयाहाङ राई, पशुपति राई, प्रसन राई, केशव राई, सुमित्रा राई, राज थापा, प्रेम सुब्बालगायतको अभिनय छ । फिल्ममा किशोर आचार्यको ध्वनि, राज थापाको प्रोडक्सन डिजाइन, जगदीश अधिकारी र सुजना श्रीशको कला, रजत राईको प्रप्स र सिकुमा राईको कस्ट्युम डिजाइन छ । मिङ्सो लिम्बू लाइन प्रोड्युसर रहेको फिल्मको कार्यकारी निर्माता सन्जु राई, नरहाङ राई, भीम राई र देवराज राई हुन् । आमोद राई र नवीन सुब्बा निर्माता रहेको फिल्म छोमोलोङमा प्रोडक्सन र गाउँघर फिल्म प्रोडक्सनको सहयोगमा मेन्छ्याम पिक्चर्सको ब्यानरमा निर्माण गरिएको हो । सुब्बा निर्देशित फिल्म पहिलो पटक टोरोन्टो प्रवेश गरेको हो । उनको निर्देशकीय डेब्यु खांग्री नै पहिलो पटक अन्तर्राष्ट्रिय बजार पुग्ने नेपाली फिल्म हो । उनी निर्देशित नुमाफुङ फुकुओका, गोटेवर्ग, सन्फ्रान्सिस्कोलगायत अन्तर्राष्ट्रिय फेस्टिभलमा छनोट भएको थियो । फिल्मले बंगलादेश इन्टरनेसनल फिल्म फेस्टिभलमा बेस्ट रनरअप र फ्रान्सको भिजुअल फिल्म फेस्टिभलमा पब्लिक चोइस अवार्ड जितेको थियो ।"
यूएस एयरवेज टाट पल्टेको घोषणा,सन् २००२ मा आजकै दिन (अगस्ट ११) मा यूएस एयरवेजले टाट पल्टेको घोषणा गरेको थियो । अमेरिकामा २००१ को सेप्टेम्बर ११ मा भएको घटनाका कारण निकै प्रभावित एयरवेज टाट पल्टेको हो । घटनापछि वासिङ्टनस्थित रोनाल्ड रेगन अन्तर्राष्ट्रिय विमानस्थल लामो समयसम्म बन्द रहेका कारण पनि एयरवेजले आर्थिक रूपमा ठूलो घाटो व्यहोर्नुपरेको थियो । उक्त विमानस्थलमा एयरवेजको प्रमुख केन्द्र रहेको थियो । टाट पल्टन नदिन एयरवेजले माथिल्लो तहका कर्मचारीको सेवा सुविधा २० प्रतिशतले कटौती गरे पनि त्यो असफल भएको थियो । २०१३ मा यूएस एयरवेज अमेरिकन एयरलाइन्ससँग मर्ज भएको थियो ।अमेरिकाका दुई पुराना विमान सेवा प्रदायकको मर्जरसँगै बनेको अमेरिकन एयरलाइन्स त्यतिबेला विश्वकै ठूलो विमान सेवा कम्पनी बनेको थियो । अमेरिकन एयरलाइन्स १९२६ र यूएस एयरवेज १९३७ मा स्थापना भएका थिए ।
केही नयाँ केही फरक पिटबुल,"(काठमाडौं) केही दिन भयो, सीबीसीमा एउटा नयाँ कार्यक्रम सुरु भएको । यो रियालिटी सोको नाम हो, सुपरफ्यान । यसमा सहभागी हुनेमा खासै केही विशेष गुण चाहिन्न । यसमा सहभागी हुनेलाई न त ढंगले गाउन आवश्यक छ, न त नृत्य गर्न नै । अझ केही अविश्वसनीय जादू जान्न पनि आवश्यक छैन् । खालि आफू कोही कसैको कति धेरै प्रशंसक हो भनेर सिद्ध गरे पुग्छ । यसका लागि आफूलाई मन परेका गायक गायिका र नायक नायिकाबारे सबथोक जान्नुपर्छ, बुझ्नुपर्छ र भन्न पनि सक्नुपर्छ ।पहिलो सिजन कार्यक्रममा केही विशेष पाहुना छन् र सहभागी हुनेले तिनै पाहुनाको आफू कति धेरै प्रशंसक हो भनेर प्रमाणित गर्ने मात्रै हो । यिनै केही विशेष पाहुनमा पर्छन् पिटबुल । भनेपछि एउटा तथ्य त सिद्ध भएको छ, यी पिटबुल असाध्यै कहलिएका छन्, लोकप्रिय छन् । आम प्रशंसकलाई मन पर्ने खालका छन् । नत्र उनलाई यो कार्यक्रममा किन बोलाइन्थ्यो । कार्यक्रममा सहभागी हुनेमध्ये केहीले यिनै पिटबुलको जीवनका साना साना अंशबारे पनि जानेर बुझेर आफूलाई सुपरफ्यान भनेर देखाए ।नामैमा केही फरकपन पाइन्छ, पिटबुलबारे । खासमा उनको यो अर्को सांगीतिक नाम हो । उनको खास नाम त आरमन्डो क्रिस्टियन पेरेज । नामैले भन्छ, यसमा स्पेनी छनक पाइन्छ । तर यी परे, अमेरिकाको मियाामीका । फेरि मियामी सहर आफैंमा फरक छ, अमेरिकाका अन्य ठूला सहरको तुलनामा । त्यसैले यी पिटबुल पनि धेरै फरक छन् । केही अर्थमा नयाँ पनि छन्, भलै उनले पश्चिमेली संगीतमा हात हाल्न थालेको पनि दुई दशक जति भयो ।कारण भने स्पष्ट छ, फरक हुनुका । पिटबुलको सिधा सिधा परिचय हुनेछ, अमेरिकी र्यापरका रूपमा । उनी गीत लेख्छन् पनि, गाउँछन् पनि । उनी हल्का अभिनेता पनि हुन् । अनि व्यवसायी पनि । अरू र्यापरभन्दा उनी फरक हुनुको कारण उनले समातेको शैली नै हो, अनि उनी स्पेनी भाषा र संस्कृतिबाट प्रभावित रहे नै । उनको दुई खास विधा छन् । पहिलो भयो, रेगेटन । यसको सुरुवात पानामाबाट भएको मानिन्छ । पछि प्युटोरिकोको यो अझ बढी लोकप्रिय भयो ।अर्को भयो क्रन्क म्युजिक । यो हिपहप संगीतको त्यस्तो विधा हो, जसको खास सुरुवात सन् नब्बेको दशकको सुरुतिर भयो । यसले खासै लोकप्रियता पाउन थालेको भने सन् २००० यता मात्रै हो । पिटबुल आफैं भने आफूलाई पप आर्टिस्टका रूपमा मात्र चिनाउन चाहन्छन् । सन् २००४ मै मात्र उनको पहिलो एल्बम आएको हो, मियामी को नाममा । उनको खास परिचय भने सन् २००९ मा बन्यो, जति बेला उनको चौथो अल्बम रेबुलेसन निस्क्यो ।त्यही एल्बमको एउटा गीत हो, आई नो यु वान्ट मी । यो गीतले उनलाई आधुनिक पश्चिमेली संगीतमा स्थापित गरायो । यो बाहेक पनि उनका धेरै गीत लोकप्रिय छन् र यसै कारण तीन बरोबर बिलबोर्ड चार्टमा पनि परिरहन्छन् । अहिलेसम्म उनका ११ स्टुडियो एल्बम निस्के । यी अल्बम २ करोड ५० लाखको संख्यामा बिक्री भएका छन् । १ करोड जति उनका गीत बिकेका छन् । त्यसैले ठ्याक्कै अहिलेका समयका सबैभन्दा लोकप्रिय संगीतकर्मीमा पर्छन्, पिटबुल । उनको सुरुमै लोकप्रिय भएको गीतमा पर्छ, रेन ओभर मी । यो डान्स पप ट्र्याक रहेको छ । यसमा साल्सा नृत्य प्रभाव पनि पाइन्छ । आई नो यु वान्ट मी त पिटबुलको परिचय नै भयो । बिलबोर्ड चार्टमा यसले तहल्का नै मच्चाएको थियो । यसको सबैभन्दा ठूलो विशेषता यसका उम्दा शब्द संयोजन नै हो । होटल रुम सर्भिस उनको अर्को चलेको गीत भयो । आफ्ना प्रेमीसँग होटलमा बस्दाको रोमान्स यस गीतमा वर्णन गरिएको छ ।फिल डिस मोमेन्ट सन् २०१३ मा रिलिज भएको गीत हो । यो पनि डान्स पप गीत हो । इन्टरनेसल लभ पनि डान्स पप गीतमै पर्छ । अन द फ्लोर सन् २०११ को गीत हो र यो ८० लाख बिक्री भएको थियो । यसमा पिटबुलसँगै देखिन्छन्, जेनिफर लोपेज पनि । यो गीत धेरै देशमा नम्बर १ सावित भयो । गिभ मी एभ्रिथिङ र टिम्बर पनि उत्तिकै लोकप्रिय गीत हुन् । यी सबै गीतमा केही न केही मात्रामा ल्याटिन संगीतको प्रभाव रहेकै छ ।पिटबुलले सानोमा बिताएको जीवन पनि धेरै फरक छ । अझ यो जीवन नारकीय थियो भन्दा पनि हुन्छ । आप्रवासी परिवारका सन्तानले अमेरिकामा के कस्तो कहालीलाग्दो जीवन बिताउनुपर्छ, त्यसका लागि उनी राम्रा उदाहरण हुन सक्छन् । सन् १९८१ मा पेरेजको जन्म त्यस्तो परिवारमा भएको थियो, जसको मूल क्युवासँग जोडिन्छ । उनको आमाबाबु आप्रवासीका रूपमा हनोइबाट मियामीआएका थिए । क्युबाबाट सबैभन्दा नजिकको सहर हो, मियामी ।यो पृष्ठभूमिले त्यसै पनि भन्छ, उनको परिवार क्युबेली नेता फिडेल क्यास्ट्रोका विरोधी हुन् । क्यास्ट्रो विरोधी राजनीतिक गर्ने क्रममा उनको परिवातर मियामी आइपुगेको हो । त्यसैले पेरेजले सानै उमेरदेखि क्युबेली राजनीतिज्ञहरूको विरोधबारे मात्र सुने । सुरुमा उनको दक्षता स्पेनी भाषामै मात्र थियो । पछि सिनेमा हेर्दा हेर्दै उनले राम्रोसँगै अंग्रेजी पनि सिके । उनको जीवनमा बुबाको उपस्थिति निकै कम छ । आमाले नै उनलाई उक्लै हुर्काएको बढाएको भन्दा हुन्छ ।पेरेजले पछिल्ला केही अन्तर्वार्तामा आफ्ना सुरुवाती दिनबारे खुलेर भनेका छन् । उनको परिवार अमेरिकाले आएयता बेहोरेको सबैभन्दा ठूलो समस्या भनेकै लागू पदार्थको दुर्व्यसनी थियो । किशोर उमेरमै उनले लागूपदार्थ प्रयोग गर्न सिके । यसै कारणले उनले परिवार पनि त्याग्नु रेको थियो । पछि कसोकसो उनी संगीत क्षेत्रमा आए र ती सबै पुरानो इतिहासलाई त्यहीं छाडे । अहिले तिनै परेज निकै सफल पिटबुल भएका छन् ।"
बिहार संग्रहालयमा नेपाली कला,"काठमाडौं (कास) भारतको बिहार संग्रहालयमा विभिन्न २९ देशका कला संस्कृति झल्काउने कला प्रदर्शनी सोमबारबाट सुरु भएको छ । संग्रहालयको स्थापना दिवस (७ अगष्ट) सुरू प्रदर्शनीमा नेपालका तर्फबाट विभिन्न ६८ कलाकारका २ सय ५ सिर्जनाराखिएको छ । बत्सगोपाल वैद्य, उमाशंकर शाह, रागिनी उपाध्याय, जीवनराज उपाध्याय, भाइराजा डंगोल, आशा डंगोल, एरिना ताम्राकार, संगी श्रेष्ठ, पृथ्वी श्रेष्ठ, कृष्णगोपाल श्रेष्ठलगायत कलाकारका समसामयिक कला प्रदर्शनीमा राखिएका छन् । दीपेन्द्रवीर शाक्य, दीपेन्द्र शाक्य, नवीन शाक्य, प्रकाश महर्जन, सुरज शाक्य, बिल्लीराज शाक्य, मुविन शाक्य, विनोद कपालीका परम्परागत मूर्ति प्रदर्शनीमा छन् । त्यस्तै, लोक चित्रकार, मुक्तिसिंह थापा, सुरेन्द्रमान शाक्य, सुन्दर सिंख्वाल, उजय बज्राचार्यलगायतका परम्परागत चित्रहरू प्रदर्शनीमा समावेश रहेका आर्ट काउन्सिलकी रजनी सिंख्वालले बताइन् । नेपाली कलाकारले बनाएका मध्ये पञ्चबुद्ध र अष्ट मंगला मण्डला प्रदर्शनको प्रमुख आकर्षणका रूपमा छन् । कलाकार प्रचण्ड श्रेष्ठको अवधारणामा तयार मण्डला सोनाम तामाङको सहयोगमा रितेश बज्राचार्यले बनाएका हुन् । रजनीका अनुसार प्रदर्शनीमा नेपालका तर्फबाट नेपाल आर्ट काउन्सिल का अध्यक्ष सागरशमशेर जबरालगायतको टोली सहभागी भएको छ । बिहारका मुख्यमन्त्री नितिश कुमारले उद्घाटन गरेको प्रदर्शनीमा नेपालसँगै थाइल्यान्ड, पनामा, कोस्टारिका, इटाली,रुस र जी२० देशका कलाकारकासिर्जना राखिएको छ । प्रदर्शनी अक्टोबर ७ सम्म चल्नेछ ।"
रजनीकान्तको 'जेलर प्रदर्शनमा,"मुम्बई (एजेन्सी) दक्षिण भारतीय सुपरस्टार रजनीकान्त अभिनीत फिल्म जेलर बिहीबारदेखि प्रदर्शनमा आएको छ । फिल्म रिलिज भएको पहिलो दिन भारतका चेन्नई, बैंग्लोरलगायत केही सहरमा कर्मचारीलाई बिदासमेत दिइएको थियो । जसका कारण बिहानैदेखि फिल्म हलहरूबाहिर रजनीकान्तका फ्यानहरूको भीड लागेको थियो । दक्षिण भारतमा रजनीकान्तको निकै ठूलो क्रेज छ । फ्यानहरूले उनका फिल्म फस्ट दिन फस्ट शो नै हेर्न चाहन्छन् । स्थानीय सञ्चारमाध्यमका अनुसार भारतका प्रमुख सहरका सिनेमा हलहरूमा बिहीबार बिहान ६ बजेदेखि नै शो सुरु भएका थिए । फिल्म विश्वभर ९ हजारभन्दा बढी हलमा प्रदर्शनमा आएको जनाइएको छ । १६९ मिनेट लामो फिल्ममा रजनीकान्त रिटायर्ड जेलरको भूमिकामा छन् । पछिल्लो दुई वर्षमा यो उनको दोस्रो फिल्म हो । एक्सनकमेडी जनराको फिल्मलाई नेल्सन दिलीपकुमारले निर्देशन गरेका हुन् । फिल्ममा रजनीकान्तसँगै मोहनलाल, शिव राजकुमार, ज्याकी श्रोफ, तमन्ना भाटिया, राम्या कृष्णन, सुनिल, विनायकन, बसन्थ रवि, योग बाबुललगायतका कलाकारको अभिनय रहेको छ । भारतमा रिलिज भएसँगै जेलर नेपालका पनि क्यूएफएक्स, वान सिनेमाजलगायतका हलमा प्रदर्शनमा आएको छ । आजदेखि भने बलिउडका दुई ठूला फिल्म गदर २ र ओ माई गड २ रिलिज भएका छन् ।"
"बस्ती जलमग्न, घर हिलाम्मे","(धनगढीकञ्चनपुर)कैलालीको भजनीका ९ सयभन्दा बढी बाढीपीडित बिहीबार दोस्रो दिन पनि हुलाकी सडक छेउछाउ त्रिपालमै बसिरहेका छन् । भजनीका बस्ती जलमग्न बनेका छन् भने उनीहरूका घरहरू हिलाम्मे बनेका छन् । सडक किनारको सुक्खास्थलमा आश्रय लिइरहेका विस्थापित परिवारले खानेकुरा, शौचालय, त्रिपाल, लत्ताकपडा, खानेपानीलगायतको समस्या झेलिरहेका छन् । तीन दिनदेखि निदाउन नपाएको लामखुट्टेको टोकाइ सहनुपरेको बताएका छन् । मंगलबार राति विस्थापित भएका उनीहरूलाई बुधबार सुरक्षा निकायले उद्धारमा सहयोग गरे पनि बिहीबार कसैले वास्ता नगरेको गुनासो गरेका छन् । घरमा भएका लत्ताकपडा र खाद्यान्न आफैंले ल्याउने प्रयास गर्यौं, भजनी३ का सञ्जीव चौधरीले भने, पहिलो दिन सबै जना आएर हेरेर गए । आज त कोही पनि फर्केनन् । हामी आफैंआफैं मिलेर घरबाट सामान झिकेर ओसारिरहेका छौं । सडक छेउमा बस्न बाध्य परिवारले घर गएर सामान ओसार्न डुंगा प्रयोग गर्नु परिरहेको छ । भजनी नगरपालिका प्रमुख केवल चौधरीले बढी प्रभावित वडा ३ का कुसुमघाट, ढुसी, बर्दवा, कनैयापुर, वडा ८ का बहादुरपुर, जनकपुर, मिजाहा, सोनाफाँटाका डुबान प्रभावित अधिकांश परिवार हुलाकी राजमार्ग छेउमा त्रिपाल टाँगेर बसेको बताए । उनका अनुसार वडा ३ मा काँढा र वडा ८ मा पथरैया नदीको बाढीले डुबान गरेको हो । वडा ८ मा डुबान भने केही घट्ने क्रममा छ । भजनीमा कन्द्रा, काँढा, पथरैया, मोहना नदीको बाढी बस्ती पस्ने गरेको छ । नगर प्रमुख चौधरीले विस्थापित परिवारलाई विभिन्न संस्थाको सहयोगमा खानेपानीका बोतल, चाउचाउ र भुजा उपलब्ध गराएको बताए । त्यसबाहेक उनीहरूलाई कुनै पनि निकायले राहत तथा सहयोग उपलब्ध गराएका छैनन् । ९ सय परिवारलाई नगरपालिकाबाट तत्काल कुनै राहत उपलब्ध गराउन सकेका छैनौं, उनले भने, हामीलाई सहयोगको आवश्यकता छ । मंगलबार राति दोदा नदीको बाढी बस्ती पसेपछि कञ्चनपुरको पुनर्वास नगरपलिका५ सिमरी र रातोतालका ३५ परिवार अझै घर फर्किन सकेका छैनन् । घरभित्रको पानी घटेपछि हिलो भरिएर बस्नै नसकिने अवस्था भएका कारण विस्थापित फर्किन नसकेका हुन् । उनीहरू सबै आफन्त र छिमेकीको घरमा बसोबास गरिरहेको पुनर्वास५ का वडाध्यक्ष पदमबहादुर रोकायाले बताए । पानी घटे पनि घरभित्र बस्न सकिने अवस्था छैन, अध्यक्ष रोकायाले भने, घरभित्र हिलो भरिएको छ, अन्नकपडा सबै भिजेका छन् । उनका अनुसार मौसम अझै राम्ररी खुलिनसकेका कारण घरभित्र र बाहिर हिलोले हिँडडुल गर्नै नसकिने अवस्था छ । सिमरीमा अधिकांश राना समुदायको बसोबास छ । काठ र माटोले बनेका घरहरूमा बाढी पसेपछि भत्किने जोखिम हुन्छ । बर्सेनि बाढी पस्ने भएका कारण पनि यो बस्ती निकै जोखिममा छ । पछिल्लो समय बस्ती छेउमै अग्लो हुने गरी हुलाकी सडक निर्माण गरिए पनि बाढीको उचित निकास हुन नसक्दा सामान्य बाढी पस्दासमेत डुबान हुने अवस्था छ । दोस्रो दिनसम्म पनि पानी नघट्दा बुधबार स्थानीयले निकासका लागि हुलाकी सडक भत्काएपछि मात्रै बस्तीको पानी घटेको हो । लगातारको वर्षापछि जिल्लाका अधिकांश नदीनालामा बाढी आएको थियो । चुरे फेदीमा धेरै नदीनालाले खेतीयोग्य जमिनसमेत कटान गरेको स्थानीयले जानकारी दिएका छन् । यसैबीच बुधबार दिनभरि महाकालीमा बाढी आएपछि चारपांग्रे सवारीसाधनका लागि बन्द गरिएको शारदा ब्यारेजको पुल बिहीबार खुलेको छ । बुधबार महाकालीमा पानीको बहाव १ लाख ३६ हजार क्युसेक पुगेको थियो । दिनभरि बहाव नघटेपछि चारपांग्रे सवारीसाधन सञ्चालन हुन पाएनन् । इलाका प्रहरी कार्यालय गड्डाचौकीका अनुसार बिहीबार भने पुलमा चारपांग्रे सवारीसाधन आवागमन खुला गरिएको छ । पानीको बहाव घटेर ९० हजार क्युसेक पुगेको छ । झन्डै सय वर्ष पुरानो शारदा ब्यारेजको पुल जीर्ण भएका कारण १ लाख क्युसेक नाघ्नेबित्तिकै जोखिम हुने भन्दै चारपांग्रे साधन आवागमनमा रोक लगाइने गरिएको छ । कैलालीको खुटिया नदीमा बगेर एक जनाको मृत्यु भएको छ । गोदावरी नगरपालिका९ धनचौरीका ४० वर्षीय रत्नप्रसाद भट्टराईको नदीमा बगेर मृत्यु भएको जिल्ला प्रशासन कार्यालयले जनाएको छ । बुधबार बाढीले बगाएर ल्याएका दाउरा निकाल्न नदीमा गएका भट्टराई बेपत्ता भएका थिए । बिहीबार उनको शव फेला परेको जिल्ला प्रशासन कार्यालयका सूचना अधिकारी शिवराज जोशीले बताए । भीमदत्त राजमार्ग अझै खुलेन सोमबार राति गएको पहिरोका कारण अवरुद्ध सुदूरपश्चिमका सात पहाडी जिल्लालाई तराईसँग जोड्ने लाइफलाइन धनगढीडडेलधुरा भीमदत्त राजमार्ग बिहीबार तेस्रो दिन पनि सञ्चालन हुन सकेको छैन । प्रदेश ट्राफिक प्रहरी कार्यालयका प्रमुख एसपी नेत्रमणि गिरीले बिहीबार दिनभर पाँच वटा डोजरले मर्मतमा प्रयोग भइरहेको बताए । मंगलबार गोदावरी नगरपालिका४ बुढीतोलाखानीडाँडा खण्डमा करिब दुई सय मिटर सडक भासिएको र माथिबाट पहिरो खसेको थियो । बिहीबार राति ठूलो पानी नपरे शुक्रबारसम्म यातायात सञ्चालन गर्न सकिने सम्भावना रहेको एसपी गिरीले बताए । राजमार्ग अवरुद्ध हुँदा तराईबाट सुदूरपश्चिमका पहाडी जिल्लाका लागि छुट्ने कुनै पनि सवारी तथा ढुवानीका साधन ठप्प छन् । पहाडी जिल्लाबाट आएका यात्रुले सास्ती बेहोर्नुपरेको छ । तीनपांग्रे साधनले बुढीतोलासम्म यात्रु ओसारिरहेका छन् ।"
पालमुनि पहिरोपीडितको बास,"(दोलखा)पहेंलो त्रिपालका छाप्रा गौरीशंकर गाउँपालिका८ को बेहुली डाँडामा लहरै छन् । छ्वाली र स्याउला ओछ्याइएका छाप्राबाहिर ससाना बालबालिका खेलिरहेका छन् । अधिकांश महिला, बालबालिका र वृद्धवृद्धा रहेका साँघुरा छाप्राभित्रै खाने र सुत्ने गर्नुपर्ने बाध्यता देखिन्छ । साउन १८ मा गएको पहिरोले विस्थापित यहाँको सल्ले गाउँका १३ परिवारका ५७ जना यतिबेला बेहुली डाँडामा पालको बासमा छन् । एक साताअघि त्रिपाल बाँडेर सरोकारवाला निकायले कुनै खोजखबर नगरेको ८० वर्षीय पहिरोपीडित शमशेरबहादुर मगरले गुनासो गरे । सडक सञ्जालले नछोएको सोही वडाको सल्ले, तल्लो सल्ले, हुर्पाङलगायत गाउँका पहिरो विस्थापित परिवार यतिबेला अलपत्र छन् । सुरक्षित हुन्छौं कि भनेर यो डाँडामा आएर बसेका छौं, मगरले भने, तर माथि भीर, तल पहिरो छ, कसरी पो सन्तान जोगाउने भन्ने पिरलो अझै छ । कसैले राहत दिए पनि भीरको बाटो ५ घण्टाभन्दा बढी आउजाउ गरेर ल्याउनुपर्छ । गत साता भीषण वर्षापछि गएको पहिरोले गाउँ छियाछिया पारेको छ । गाउँमा राति पहिरो गएपछि सल्लेका गाउँले भागेर ओडारमा गई ज्यान जोगाएको तुलीमाया मगरले बताइन् । साँझतिर चारैतिरबाट पहिरो खस्यो, घरमा पहिरो बज्रिन थालेपछि भागेर ओडारमा पुग्यौं, उनले भनिन्, ओडारनजिकैको खोलामा पनि बाढी आउन थालेपछि झनै डर भयो । पहिरोले घर लगेका र जोखिमका ३४ परिवार यतिखेर सुरक्षित स्थानको खोजीमा छन् । बाटो, पुलपुलेसा सबै पहिरोले बगाएपछि उद्धारदेखि आउजाउको सकस परिरहेको छ । बाढीपहिरोले गर्दा स्वास्थ्य संस्था जाने बाटोघाटो बन्द छन् । सामान्य अवस्थामा पनि स्वास्थ्य संस्था पुग्न यहाँबाट ३४ घण्टा हिँड्नुपर्ने बाध्यता छ । यतिबेला त्रिपालमा बसिरहेका वृद्धवृद्धा, बालबालिका बिरामी पर्न थालेको मानबहादुर श्रेष्ठले बताए । चिसो भुइँमा स्याउला ओछ्याएर ८०९० वर्षका बुबाआमा राखेको छु, रातभरि पानी चुहिन्छ, श्रेष्ठले भने, बालबच्चा र वृद्धवृद्धा जोगाउन निकै कष्ट परिरहेको छ । सदरमुकाम चरिकोटबाट २२ कोस टाढाका यी गाउँ पुग्न २ दिनको पैदल हिँड्नुपर्छ । ग्रामीण सडकबाट छेसा खारेसम्म ३४ घण्टामा र त्यहाँबाट डेढदुई घण्टाको पैदलमा पुगिने यी गाउँ तुइनटारबाटै सडक अवरुद्ध बनेपछि सडक सञ्जालबाट विच्छेद भएका छन् । पहिरो छिचोल्दै २ दिनको पैदल हिँडेर त्यहाँ पुग्दा स्थानीयले पटक पटक आफ्ना अवस्था हेरिदिन आग्रह गरिरहेका थिए । यस्तै पहिरोले खारे र मार्बु जोड्ने झोलुङ्गे पुल र पैदलमार्ग क्षतिग्रस्त बनाएपछि गाउँ पुग्ने बाटो अवरुद्ध छन् । पहिरोपीडितहरू एक संस्थाले दिएको एक बोरा चामल र चाउचाउ बोकेर भीरको बाटो छिचोल्दै थिए । पहिरोले सबै लगिहाल्यो, बस्ने घर छैन । कसैले केही दिन्छ भनेपछि राहत लिन आएको हुँ, पहिरोपीडित एकले भने, भीरको बाटो छ, घर पुगिन्छ कि पुगिँदैन भन्न सकिँदैन । पहिरोको चपेटामा परेका यी गाउँमा विगतमा पनि राज्यको उपस्थिति निकै कम रहेको स्थानीय गुनासो गर्छन् । गौरीशंकर८ को विकट बस्ती हुर्पुङ, सल्ले, तल्लो सल्ले चारैतिरबाट पहिरोले घेरेर सम्पर्कविच्छेदको अवस्थामा छन् । चर्न गएका बस्तुभाउ पहिरोका कारण फर्कन सकेका छैनन् । बालबालिका बाटो नभएपछि विद्यालय जान नपाएको स्थानीय कोपिला मगरले बताइन् । गाउँमा धेरै गर्भवती छन्, आजभोलि नै सुत्केरी हुने अवस्थाकालाई कसरी स्वास्थ्य संस्थासम्म लैजाने ?, मगरले भनिन् । खारेको सल्लेबाट खसेको पहिरोले गौरीशंकर७ टोपाटारका ९ घरमा क्षति पुर्याएको छ । पहिरोमा परी टोपाटारका २ जनाको शव फेला परे पनि २ जना अझै बेपत्ता छन् । टोपाटार बजार अहिले पूरै विस्थापित छ । पहिरोले मार्बुकै भीष्मे गाउँ पनि विस्थापित भएको वडाध्यक्ष साङ्गे शेर्पाले बताए । चारैतिबाट भीष्मे गाउँ पहिरोले घेरिएको छ, उनले भने, तल र माथि दुवैतिबाट पहिरो आएपछि २२ घर परिवारले गाउँ छाडेका छन् । भीष्मेका स्थानीय मार्बुमा भएका आफन्त र भूकम्पका बेला बनाएका र हाल खाली घरमा बसिरहेका छन् । पहिरोले क्षति पुर्याएपछि गाउँमा विद्युत् र सञ्चार अवरुद्ध छ । पहिरोपीडित परिवारलाई भेट्न पुगेका पूर्वसञ्चारमन्त्री पार्वत गुरुङले मानवीय र भौतिक क्षतिका हिसाबले यहाँ अहिलेसम्मकै ठूलो नोक्सान भएको बताए । खारे र भीष्मे बस्तीका ६० भन्दा बढी घरपरिवारलाई तत्काल स्थानान्तरण नगरे थप क्षतिको जोखिम छ, उनले भने, त्यसका लागि सरोकारवालाहरू सबैले छलफल गरेर बस्ती स्थानान्तरण गर्ने प्रयास गर्छौं । प्रमुख जिल्ला अधिकारी कोमलप्रसाद धमलाले तत्कालका लागि विस्थापितलाई त्रिपालमा राखिएको बताए । गाउँ बस्नै नमिल्ने गरी पहिरोमा परेका छन्, भौगोलिक बनोटका कारण पनि स्थानान्तरण गर्नुको विकल्प छैन ।"
"जनप्रतिनिधिको सर्वोच्च थलोमा बहस गर, बन्धक नबनाऊ","बढ्दो आर्थिक मन्दीले आम जनजीवन अस्तव्यस्त छ, लम्पी स्किनको महामारीले करिब ११ लाख चौपाया संक्रमित भइसकेका छन् भने ५० हजारको मृत्यु भएको छ । यही वर्ष मौसम प्रतिकूल हुँदा रोपाइ नै करिब १५ प्रतिशत कम भएको छ भने डेंगीको प्रकोपसम्मका जनस्वास्थ्यका अनेकन् मुद्दा जल्दाबल्दा छन् । यहीबीच सरकारले सर्वसाधारणको गोपनीयताको गम्भीर उल्लंघन हुने गरी टेलिकम सञ्जालमा टेरामक्स प्रविधि जडान गर्ने विवादित प्रक्रिया अघि बढाएको छ । सरकारको गैरजिम्मेवारीपनले सर्वसाधारणको जीउ, धन, पेसा र गोपनीयतासहितका आधारभूत अधिकार चुनौतीमा परेका बेला सार्वभौम संसद्को प्रमुख प्रतिपक्षीले भने सदनलाई बन्धक बनाएको छ । सरकारसँग जवाफ माग्ने जिम्मेवारी पाएको प्रतिपक्षीले नै संसद् अवरुद्ध गरिदिएपछि सरकारलाई पनि हाइसञ्चो त भएको छ, तर जनताका आम मुद्दा भने ओझेल परेका छन् । हामी साउनको अन्तिममा छौं, तर यो महिनामा प्रतिनिधिसभाको बैठक नै बस्न सकेको छैन । प्रमुख प्रतिपक्ष एमालेले क्विन्टल सुन प्रकरण छानबिन गर्न उच्चस्तरीय समितिको माग गर्दै दुई सातादेखि बैठक चल्न नदिँदा संसद्मा आम सरोकारका जल्दाबल्दा विषयमा छलफल हुन सकेको छैन । जबकि सुन तस्करीको विषयमा नेपाल प्रहरीको केन्द्रीय अनुसन्धान ब्युरो (सीआईबी) ले अनुसन्धान गरिरहेको छ । त्यसमा सार्वजनिक लेखा समिति, राज्य व्यवस्था समिति, अर्थ समितिजस्ता सम्बन्धित समितिले जाँचबुझ गर्न सक्छन् । तर, त्यसले चित्त नबुझेमा विशेष समिति बनाउन नसकिने पनि होइन । तर प्रहरी अनुसन्धानलाई नै प्रभावित गर्ने गरी भएको संसद् अवरोधले जनताका मुद्दा उपेक्षित भएका छन् । उच्चस्तरीय समिति बन्नैपर्ने प्रतिपक्षीको अडान र बनाउन नसक्ने सरकारको हठको कारण के हो भन्ने पनि स्पष्ट भएको छैन । फोन र एसएमएसलगायतका व्यक्तिगत विवरण ट्यापिङ गर्ने सरकारको नीतिप्रति प्रतिपक्षको धारणा के हो ? यो पनि जनताले जान्न पाएका छैनन् । नेपाल दूरसञ्चार प्राधिकरणले सफ्टवेयरमा आधारित टेरामक्स प्रणालीबाट दूरसञ्चार प्रयोगकर्ताको कल डिटेल रेकर्ड (सीडीआर) नियाल्न र नियन्त्रण गर्न खोजिरहेको विषयमा पनि बहस नै भएको छैन । फोन र एसएमएसलगायत व्यक्तिगत विवरण संकलन हुने विवादास्पद प्रविधि तत्काल कार्यान्वयनमा ल्याउन सरकारले दूरसञ्चार सेवा प्रदायकलाई ताकेता गरेको छ । रेकर्ड गरिएका संवेदनशील तथ्यांक, विवरण शक्ति र पहुँचका आधारमा दुरुपयोग हुने र टेलिकम व्यवसायमा भएका वा उनीहरूलाई विभिन्न सफ्टवेयर सेवा दिने विदेशी कम्पनीको हातमा पुग्ने जोखिम हुने भन्दै सरोकारवाला त्रसित छन् । भारतको धार्मिकस्थल केदारनाथको प्रवेशबिन्दु गौरीकुण्डमा गएको पहिरोमा हराइरहेका १३ नेपालीको विषयमा सरकारले के भूमिका खेल्यो भनेर सांसदहरूले सोध्न पाएका छैनन् । संसद्मार्फत सरकारलाई खबरदारी गर्न नसक्दा देशभित्रै बाढीपहिरोबाट विस्थापितको पुनःस्थापना हुन सकेको छैन, घाइतेको उपचारमा प्रभावकारी पहल हुन सकेको छैन । डेढ हजारभन्दा बढी परिवार डुबानमा छन् । यो विपत्मा ज्यान गुमाएका कतिपयको परिवारले किरिया खर्चसमेत नपाएको सांसदहरूको भनाइ छ । यता राजधानी उपत्यकाका विभिन्न स्थानसमेत डुबानमा परेका छन् । यस्ता विषयमा संसद्मा छलफल हुन सकेको छैन ।यस्तै, भारतले साउन ४ देखि चामल निर्यातमा रोक लगाएको बहाना बनाउँदै व्यवसायीले पहिल्यै आयात गरेको चामलसमेत मूल्य बढाएर बेचेको विषयमा सांसदले प्रश्न गर्न पाएका छैनन् । वाणिज्य, आपूर्ति तथा उपभोक्ता संरक्षण विभागले गरेको अनुगमनमै २०२५ किलाको बोरामै २ सय रुपैयाँसम्म मूल्यवृद्धि गरिएको पाइएको छ । यस विषयमा प्रतिनिधिसभाको उद्योग तथा वाणिज्य र श्रम तथा उपभोक्ता हित समितिले समेत छलफल गराउन सकेको छैन । लम्पी स्किन महामारीबाट प्रभावित किसानको आवाज दबिएको छ । किसानले पर्याप्त खोप पाएका छैनन् । संक्रमण अनियन्त्रित भएकाले मर्ने पशुको संख्या एक लाखभन्दा बढी पुग्छ भन्ने विज्ञहरूको भनाइ छ । नेपाल पशु चिकित्सा परिषद्का अधिकारीहरूका अनुसार नै यो रोगबाट ५० अर्बभन्दा बढीको नोक्सानी भइसकेको छ, तर यसको व्यवस्थित अध्ययन भएको छैन । रोग यति भयानक बन्दा पनि महामारी घोषणा गरेर राहतको प्याकेज ल्याउने काम भएको छैन । जबकि सरकारले बेवास्ता गरेकै कारण संक्रमण फैलिएको विज्ञहरू बताउँछन् । अझ किसानले बिमा रकम भुक्तानी पनि नपाएको र बिमा कम्पनीले बिमा नवीकरण गर्न नमानिरहेको राष्ट्रिय किसान सञ्जालको गुनासो छ ।आम निर्वाचनपछि गठित प्रतिनिधिसभाको बैठक बस्न थालेको सात महिना बित्दा पनि संसदीय समितिले सभापति पाउन सकेका छैनन् । संसद्मा रहेका विधेयक संसदीय समितिको सभापति नभएकै कारण अघि बढाइएको छैन । सरकारले संघीय शिक्षा, निजामतीसम्बन्धी विधेयक संसद्मा लगेकै छैन । प्रतिनिधिसभाले एउटा विधेयक मात्रै पारित गरेको छ । राष्ट्रिय सभाले पारित गरिसकेको विधेयक पनि प्रतिनिधिसभामा थन्किएको छ । सम्पत्ति शुद्धीकरणसम्बन्धी ऐन संशोधनको विषयसमेत संसद्मै अड्किएको छ । सम्पत्ति शुद्धीकरण ऐन संशोधन नहुने हो भने मुलुक अन्तर्राष्ट्रिय निगरानीमा पर्ने सम्भावना छ । भनिन्छ, रोम जलिरहँदा निरोले बाँसुरीको धुनमा आनन्द लिइरहेको थियो, जनजीविकाका यावत् सवाल उठ्दा सत्ता र प्रतिपक्षमा बसेका नेपाली निरोहरू आफ्नै इगो सिद्ध गर्ने धुन बजाइरहेका छन् । यो धुन यति कर्कस छ भन्ने जनताले थाहा पाइसके, सन्देशसमेत दिइसके । दलका नेताहरूलाई सामान्य चेतना पनि छैन । यसको भारी मूल्य नेताले कति चुकाउलान्, त्यो फरक विषय हो । तर दुःखको विषय देशले मूल्य चुकाइरहेको छ ।संसद् जीवन्त र जवाफदेहीको बहसको सर्वोच्च थलो हो, तर यही संस्था अवरुद्ध हुनु भनेको लोकतन्त्र अवरुद्ध हुनु हो । अझ, प्रचलित मान्यता के छ भने, संसद् भनेकै प्रतिपक्षी दलको हो । संसद् खुला भए मात्र प्रतिपक्षले आफ्नो आवाज बुलन्द गर्न सक्छन् । संसद्मा वैधानिक मार्गबाट व्यक्त गरिएको सवाललाई अस्वीकार वा अनदेखा गर्ने धृष्टता सत्तारूढ दलले गर्न सक्दैन र मिल्दैन पनि, त्यसको लेखाजोखा लोकले गरेको हुन्छ । तर विडम्बना, यहाँ उही प्रतिपक्षले आफ्नै मञ्च अवरुद्ध गरेको छ । संसदीय छलफल र विधिको शासन बचाउने लोकतान्त्रिक प्रक्रियालाई विपक्षी दल आफैंले बन्द गरेर सरकारलाई बेपर्बाह हुन मार्गप्रशस्त गरिरहेको छ ।"
बालेनको भत्काउने मात्र योजनाले कुरूप राजधानी,"काठमाडौं महानगरपालिकाको मेयर पदमा बाजी मार्ने गैरराजनीतिक व्यक्ति हुन् बालेन्द्र शाह । इन्जिनियरिङका विद्यार्थी र गायन क्षेत्रका कलाकार उनै बालेन्द्रले स्थानीय निर्वाचनमा चुनाव लड्ने घोषणा गरेसँगै उनको पक्षमा जनलहर दिनानुदिन बढेको थियो । स्थानीय तहमा राजनीतिक दलको लामो समयको आधिपत्यको उन्मूलन भएसँगै काठमाडौंका बासिन्दाले उनीबाट ठूलो आशा गरेका थिए । यद्यपि निडर र हकी स्वभावका बालेनले केही गर्छन् र कुरूप राजधानीको मुहार फेर्छन् भन्ने धेरैको आशामा दिनप्रतिदिन विश्वास टुट्दै गएको छ । उनले गरेको बेथितिका कामले नागरिक निराश मात्रै भएका छैनन्, काठमाडौंका स्थायी बासिन्दा पछिल्लो समय उनको एकपछि अर्को कदमका विरुद्धमा सार्वजनिक रूपका विरोधमा उत्रिन थालेका छन् । बालेनको करिब चौधमहिने कार्यकालबाट उनमा दीर्घकालीन कुनै योजना नभएको पाइएको छ । पहिले आफूलाई मन नपरेको कुरा भत्काइहालौं, त्यसपछि जस्तो पर्छ त्यस्तै टर्छ । भत्काएर छोडेपछि त्यसलाई जसलेसुकै बनाओस् भन्ने भावनबाट प्रेरित भएको अनुभाव नागरिकले गर्न थालेका छन् । उनको निर्देशनमा काठमाडौं महानगरपालिकाले यसरी भत्काएर छोडेकोमध्येको एक हो टुकुचा खोला । जहाँ अहिले त्यो ठाउँ हेर्नलायक मात्र नभएको होइन जोखिम बन्दै गएको छ । महानगरले खोतल्नुअघि खोलो लुकेकाले त्यहाँबाट निस्केको दुर्गन्धको अनुभव थिएन । केही मात्रामा फोहोर भए पनि वातावरण स्वच्छ बनाउन सहयोगी नै भएको थियो । खोलामाथिको भागमा नबन्नुपर्ने संरचना बनिसकेकाले त्यसलाई भत्काउनुको सट्टा बरु करको दायरा वृद्धि गरेको भए हुन्थ्यो । यसले महानगरलाई पनि फाइदा हुने थियो । आखिर खोलामाथिको भागलाई कुनै प्रयोगमा ल्याउन त सकिँदैनथ्यो । यसको अर्थ सार्वजानिक जग्गा अतिक्रमण गर्न पाउनुपर्छ भन्नेचाहिँ होइन । जुन संरचना जुन बेला मिचिएको थियो त्यसबेलाका सम्बन्धित निकायले त्यसतर्फ ध्यान नदिनु गल्ती हो । अहिले ती संरचना सुरुमा सार्वजनिक जमिन मिच्नेले नै अहिले प्रयोग नगरेको पनि हुन सक्छ । त्यस्ता संरचनाको पटकपटक किनबेच भएको हुन सक्छ । अहिले महानगरले जुन कदम चालेको छ त्यसले गर्दा त्यस्ता व्यक्ति मारमा परिरहेका छन् । सार्वजानिक जग्गाको अतिक्रमण गरेर बनाएका संरचना खरिद गर्नेलाई अहिले दोष लगाउन मिल्दैन । टुकुचा एउटा उदाहरण मात्र हो । त्यस्तै खालका खोला खोतल्ने, सार्वजानिक जग्गा मिचेर बनाइएका भौतिक संरचना भत्काउने काम अन्यत्र पनि व्यापक पारिएको छ । यसको असरले बर्खामा सम्बन्धित मान्छेको भन्दा पनि भाडामा बस्नेहरूको बिचल्ली भइरहेको छ । महानगरले पछिल्लो समय सामाखुसी खोलामाथि बनाइएको बाटो भत्काएर पुनः त्यस क्षेत्रका बासिन्दालाई दुःख दिएको छ । त्यहाँको बस्ती डुबानमा परेर भाडामा बस्नेकै बिचल्ली भएको देखियो । जहाँको साँघुरो क्षेत्रमा खोलामाथिको खेर गएको भागको उपयोग भएर त्यहाँको बाटो फराकिलो भएको थियो । सर्वसाधारणलाई आवतजावत गर्न निकै सजिलो भएको थियो । अहिले जुन खोलामाथिको टालेको भाग भत्काइएको छ अब त्यसले कसैलाई कुनै फाइदा पुग्ने ठाउँ देखिँदैन । बरु त्यस खोला फोहोर फाल्ने ठाउँको रूपमा परिणत हुन सक्ने देखिन्छ । कारबाही त तिनीहरूलाई गर्नुपर्ने हो जसले सरकारी जग्गामाथि अतिक्रमण हुँदा पनि आफू सम्बन्धित निकायमै बसेर टुलुटुलु हेरिरहेका थिए । बलेनको योजनमा बनाउने कुनै पनि योजना छजस्तो देखिँदैन । बरु उनी प्राथमिकतामा नरहेका सडकका छेउकुनामा गमलामा फूल रोप्नतिर लालायित देखिन्छन् । भत्काइएका संरचनाबाट निस्किएका वस्तुलाई कसले कहाँ तह लगाउने हो त्यसको कुनै योजना काठमाडौं महानगरपालिकासँग भएको देखिँदैन । यसले गर्दा काठमाडौं सुन्दर होइन, कुरूप हुँदै गइरहेको देखिन्छ । सुजन देवकोटा, पालुङ्टार४, गोरखा"
नेता पनि कानुनभन्दा माथि हुँदैनन,"अहिलेको परिवेशमा नेता कानुनभन्दा माथि छौं भनेर देखाउन खोज्दै छन् । भोलि जनता बाटामा निक्लेर नेताको घरमा छिरेर कारबाही गर्ने दिन नआओस् । संविधानभन्दा माथि कोही पनि नभएकाले नेताले बनाएको संविधान मान्दिन भन्न पाउँदैनन् । जनताका लागि कानुन लाग्ने जनतालाई नलाग्ने हुन सक्दैन । जनताले बनाएका नेता जनताभन्दा ठूला हुन सक्दैनन् । अहिले सरकारले सुरु गरेको भ्रष्टाचारविरुद्धको काममा कुनै पनि नेताले बाधाअड्चन पुर्याउनु हुँदैन । मिडिया म भ्रष्टाचारीलाई कारबाही गर्न सहयोग गर्ने प्रतिबद्धता जनाउने तर सरकारलाई यो फाइल खोलनखोल भनेर अप्रत्यक्ष दबाब दिने काम ठीक भएन । गृहमन्त्री नारायणकाजी श्रेष्ठले सुन तस्करी पत्ता लगाउन ३५ दिन मागेका छन् । कम्तीमा मागेको समय त दिनुपर्यो । त्यतिबेला पनि केही गरेनन् भने विरोध गरौंला । संसद् नै चल्न नदिने कामचाहिँ अलि अपरिपक्व भयो भन्ने लाग्छ । बहस गर्न ठाउँ नै बन्द गरेपछि छलफलचाहिँ कहाँ गर्ने ? माधव नेपाल र बाबुराम भट्टराईले ललितानिवास जग्गा प्रकरणको फाइल खोल्न हुँदैन भन्ने आशय व्यक्त गरिरहेका छन् । केपि ओली ओम्नी काण्डको फाइल खोल्न पाइँदैन भन्छन् । शेरबहादुर देउवा कांग्रेसका भ्रटाचारीलाई कारबाही गर्ने कुरामा बाहिर मात्र बोलेजस्तो गर्छन् । अब कारबाही कसलाई गर्ने ? सर्वसाधारणका लागि मात्र कानुन निर्माण गरेको हो ? के नेताहरूलाई यो देशको कानुनले नछुने हो र ? मुलुकको आर्थिक अवस्था नाजुक छ तर भ्रष्टाचार जताततै बढेको छ । कानुनले भ्रष्टाचारीलाई नछुने तर निमुखालाई कारबाही हुने परिस्थिति भयो भने वितृष्णा त्यहीँबाट सुरु हुन्छ । सरकारले गौर हत्याकाण्डको फाइल खोल्ने भनेपछि जसपाका अध्यक्ष उपेन्द्र यादव डराएका छन् । उनले प्रधानमन्त्री पुष्पकमल र कांग्रेस सभापति शेरबहादुरलाई भेटेर फाइल खोले सरकारलाई दिएको समर्थन फिर्ता लिने धम्की दिएका छन् । उपेन्द्रज्यू तपाईंहरूले जस्तोसुकै अपराध गरे पनि राज्य मौन बस्नुपर्ने हो र ? नियम कानुनको पालना गर्छु भनेर सरकार अघि बढ्छ भने तपाईंहरू बाधक बन्न मिल्दैन । सरकारले एकपछि अर्का भ्रष्टाचारीको फाइल पनि खोल्दै छ । देशमा सुशासन ल्याउन प्रयास गर्नेलाई आम नागरिकले सहयोग गर्नुपर्छ । पुरुषोत्तम घिमिरे, जोरपाटी, काठमाडौं गौर हत्याकाण्डका दोषी को ? सरकार र गौर हत्याकाण्डपीडितका बीच मंगलबार सम्झौता हुनेबित्तिकै त्यतिबेलाको अर्को पक्ष मधेशी जनअधिकार फोरम यो सम्झौताबाट त्रसित देखिएको छ । अहिले जसपाका नामबाट राजनीति गरिरहेका व्यक्तिहरू किन सरकार र पीडितका बीचमा भएको सम्झौताले त्रसित बनेका होलान् ? यसका आम नागरिकको जिज्ञासा बढ्दो छ । त्यसबखतका घटनामा संलग्न नेकपा माओवादी र मधेशी जनअधिकार फोरम दुवै अहिले सरकारमा छन् । तत्कालीन समयमा २७ जनाले ज्यान गुमाएको क्रूर घटनाको सत्यतथ्य अहिलेसम्म बाहिर आएको छैन । यदि सरकारले यसको सत्यतथ्य बाहिर ल्याउन नै पीडितहरूसँग सम्झौता गरेको हो भने यसमा कुनै दल वा व्यक्तिविशेषले असन्तुष्टि व्यक्त गर्नुपर्ने ठाउँ छैन । यति धेरै व्यक्तिले ज्यान गुमाएको सयौं व्यक्ति पीडित भएको घटनाको छानबिन यति ढिलो हुनु नै सरकार नभएको प्रमाण हो । अतः सरकार गौर हत्याकाण्डका दोषीमाथिको कारबाही, पीडितहरूलाई उचित क्षतिपूर्ति आम नागरिकको माग हो । सरकारले त्यसतर्फ ध्यान केन्द्रित गर्नुपर्छ । सरकार लचिलो वा कडा रूपमा प्रस्तुत हुने बहसको विषय होइन । आम नागरिकको भावना अनुसार सरकार यो सम्झौताको जगमा रहेर घटनामा संलग्न जोकोहीलाई कारबाही गर्न सक्नुपर्छ । अनि मात्र सरकार सरकारजस्तो भएको अनुभूति आम नागरिकले गर्नेछन् । रामकृष्ण बराल, काठमाडौं"
गौर हत्याकाण्डका दोषी को ?,"सरकार र गौर हत्याकाण्डपीडितका बीच मंगलबार सम्झौता हुनेबित्तिकै त्यतिबेलाको अर्को पक्ष मधेशी जनअधिकार फोरम यो सम्झौताबाट त्रसित देखिएको छ । अहिले जसपाका नामबाट राजनीति गरिरहेका व्यक्तिहरू किन सरकार र पीडितका बीचमा भएको सम्झौताले त्रसित बनेका होलान् ? यसका आम नागरिकको जिज्ञासा बढ्दो छ । त्यसबखतका घटनामा संलग्न नेकपा माओवादी र मधेशी जनअधिकार फोरम दुवै अहिले सरकारमा छन् । तत्कालीन समयमा २७ जनाले ज्यान गुमाएको क्रूर घटनाको सत्यतथ्य अहिलेसम्म बाहिर आएको छैन । यदि सरकारले यसको सत्यतथ्य बाहिर ल्याउन नै पीडितहरूसँग सम्झौता गरेको हो भने यसमा कुनै दल वा व्यक्तिविशेषले असन्तुष्टि व्यक्त गर्नुपर्ने ठाउँ छैन । यति धेरै व्यक्तिले ज्यान गुमाएको सयौं व्यक्ति पीडित भएको घटनाको छानबिन यति ढिलो हुनु नै सरकार नभएको प्रमाण हो । अतः सरकार गौर हत्याकाण्डका दोषीमाथिको कारबाही, पीडितहरूलाई उचित क्षतिपूर्ति आम नागरिकको माग हो । सरकारले त्यसतर्फ ध्यान केन्द्रित गर्नुपर्छ । सरकार लचिलो वा कडा रूपमा प्रस्तुत हुने बहसको विषय होइन । आम नागरिकको भावना अनुसार सरकार यो सम्झौताको जगमा रहेर घटनामा संलग्न जोकोहीलाई कारबाही गर्न सक्नुपर्छ । अनि मात्र सरकार सरकारजस्तो भएको अनुभूति आम नागरिकले गर्नेछन् । रामकृष्ण बराल, काठमाडौं"
उदाउनेहरूको अनिश्चय,"अहिले फर्केर हेर्दा, त्यति बेला एक जना राजनीतिक अपरिचितले, बिनाकुनै दलीय समर्थन अकस्मात् उदाएर राजधानी सहरको मेयर पदमा निर्वाचन जित्नु सामाजिक रूपमा रोमाञ्चक घटना थियो । तत्कालीन सन्दर्भमा बालेन शाहको मेयरमा विजयलाई काठमाडौंका जनताले पुराना दलको अकर्मण्यताप्रति देखाएको प्रतिक्रियाका रूपमा मात्र अर्थ्याइएको थियो । ठीक यसरी नै हो भन्ने हाइपोथेसिस त कति सत्य हुन्छ थाहा छैन, तर रवि लामिछानेले नेतृत्व गरेको राष्ट्रिय स्वतन्त्र पार्टी (रास्वपा) को उभार बालेनको उदयबाट प्रेरित थियो भन्ने केही हदसम्म त्यति बेलै प्रस्ट देखिन्थ्यो । यस लेखले बालेनको उदयपछिका पन्ध्र महिनामा नेपाली समाजले देखिने गरी नै आफ्नो राजनीतिक रुझान कसरी फेरिरहेको छ भनेर चर्चा गर्नेछ । र, समाजको त्यो फेरिँदो रुझान र पुराना ठूला दलहरूको बढ्दो मानसिक व्यग्रताबीच कतै हाम्रो समग्र राजनीतिले आफ्नो चरित्र नै फेर्न लागेको त होइन भनेर एकदुईवटा प्रश्नलाई सैद्धान्तिकीकरण गर्नेछ । घाम अस्ताएको सबैलाई थाहा हुन्छ । वरिपरि अँध्यारो भएको हुन्छ । तर राजनीतिबाट नेताहरू अस्ताएको अक्सर थाहा पनि हुँदैन । किनकि कतिपय नेता अस्ताउँदा वातावरण अँध्यारो हैन, बरु कतै नयाँ बिहानीको उज्यालो आउन लागेको भान हुन्छ । विगत दशककै केही पात्र सम्झौं त । मोहन वैद्य, सीपी गजुरेल भन्नेहरू थिएÙ सीपी मैनाली र कमल थापाहरू पनि थिए । बाबुराम भट्टराईका लागि पनि लगभग भूतकालकै वाक्य प्रयोग गरे हुन्छ । सार्वजनिक स्मृतिले प्रायः मान्छेहरू उदाएको सम्झन्छ, अस्ताएको हैन । अहिले हामी पहिले बालेन र पछि रवि उदाएको सम्झिराखेका छौं । एमालेलाई अझ सानो नबनाई र आफ्नो शरीर चल्न सकुन्जेल अध्यक्ष पद त छाड्नेवाला छैनन् तैपनि पंक्तिकारको मूल्यांकनमा खड्गप्रसाद ओली पनि अस्ताउन सुरु भइसकेका पात्र हुन् । कांग्रेस सभापति शेरबहादुर देउवा त झन् दशकौंदेखि अस्ताएपछिको अँध्यारोमै राजनीति गरिरहेका मानिस हुन् । देउवा र ओलीको सत्ता लुछाचुँडीमा ओजहीन बनाइएको प्रधानमन्त्रीको पगरी आफ्नो टाउकामा पारेका पुष्पकमल दाहाल भने अस्ताउनका लागि डाँडामाथि पुगेको २०७० सालमा हो । झुक्याउँदै, घुर्क्याउँदै डाँडामै अडिने टेको फेर्न पाएका कारण मात्र उनको नाम अहिले यी पंक्तिहरूमा लेख्नुपरेको हो ।दुई दशकदेखि आलोपालो गरेर सत्तामा रजाइँ गरिरहेका राजनीतिक पात्रहरूको अकर्मण्यता र भ्रष्टताले नेपाली समाजलाई यति वितृष्ण बनाएको अवस्था छ कि, यिनीहरूका अनुहार सार्वजनिक रूपमा देखिइरहनाले समेत नागरिकलाई राजनितिप्रति झोंक बढाइरहेको छ । कसैले सर्भे गर्यो भने रमाइलो परिणाम आउँथ्यो होला थप नराम्रो केही नगरे पनि, प्रत्येक पटक प्रचण्ड, ओली र देउवाका अनुहार मात्र टेलिभिजन र पत्रिकामा देखिँदा, या यिनीहरूका भाषण प्रत्येक पटक सुन्नुपर्दा, कति हजार थप नेपालीले अर्को पटक माओवादी, एमाले र कांग्रेसलाई त झन् कुनै हालतमा भोट नदिने मन बनाउँछन् होला ? यहाँनेर, दोहोरिने तर पर्सपेक्टिभ का लागि सम्झनैपर्ने एउटा प्रसंग छ यदि कांग्रेस, एमाले, माओवादी र मधेशी दलले आन्तरिक रूपमा लोकतन्त्रको अभ्यास इमानदारीका साथ गरेका हुन्थे भने ती दलहरूमा सायद नेतृत्वको पूरै पंक्ति नै अहिलेको भन्दा अर्को आएको हुन्थ्यो । र त्यहाँ नेतृत्वको अनुहार मात्र यदि नयाँ हुन्थ्यो भने त्यसले कम्तीमा नयाँ सम्भावनालाई बोकेको हुन्थ्यो र पुराना भन्ने विशेषण ती दलका लागि गालीको अर्थमा प्रयोग हुने थिएन । यदि आन्तरिक लोकतन्त्र भएको हुन्थ्यो भने, अहिले देखिएका दोस्रोतेस्रो पुस्ताका केही आशा बाँकी राखेका अनुहार मात्र होइन, तीभन्दा पनि बाहेकका नयाँ अनुहारहरू समाजका अरू क्षेत्रबाट त्यहाँ आएका हुन सक्थे । तर त्यस्तो हुन सकेन । निर्धक्क भएर भन्दा, यो सबैको परिणाम के भयो भने, तिनै पुराना दलमा उदाउन नपाएर कक्रिँदै पालो पर्खेर बसेका वैकल्पिक नेतृत्व पंक्तिभन्दा दृष्टिकोण नै साँघुरो भएका वा हुँदै नभएका, इतिहासको राजनीतिक चेत नभएका र समग्र बौद्धिक धरातल समथर भएका सतही प्रतिनिधि पात्रहरूबाट अहिलेको नेपालले आफ्नो भाग्य परिवर्तन गर्ने गहिरो अपेक्षा गरेर बसेको छ । जजसको र जेजे कारणबाट भए पनि, देशमा अहिले ती पात्रहरूबाट आशा गरेर पर्खिबस्नेको जनसंख्या उल्लेख्य भएको हाम्रो सामाजिक यथार्थ हो । यही यथार्थले नेपालको सामाजिकराजनीतिक चरित्र बदलिरहेको छ । राजनीतिको परिभाषा नजानुपर्नेतिर गइराखेको छ । एउटा समाजमा एउटै युगमा थरीथरी राजनीतिक प्रवृत्तिहरू सुषुप्त रूपमा घर बसाइरहेका हुन्छन् । समाजभित्र उही समयमा उदार, उत्तरदायी र आदर्श प्रवृत्तिहरू हुन्छन् र त्यहीँभित्र उही समयमा पछाडि फर्कन खोज्ने, सतही र पपुलिस्टहरू पनि हुन्छन् । २०८० को दशकको नेपाली राजनीति कुन प्रवृत्तिलाई डोर्याउने खालको होला भन्ने प्रश्न महत्त्वपूर्ण छ । यस लेखको केन्द्रीय दृष्टिकोणका लागि तीनवटा मुख्य बुँदालाई अगाडि राखेर हेरौं । पहिलो, मेयर निर्वाचित हुँदाताकाका बालेन र पन्ध्र महिनापछिका बालेनको बढ्दो राजनीतिक रुझान र राष्ट्रवादी महत्त्वाकांक्षाले उनले गर्न खोजेको राजनीतिबारे धेरै कुरा बताउन थालिसकेको छ । बालेनको झुकावले मात्र धेरै अर्थ राख्दैनथ्यो । उनका समर्थक, निजी महत्त्वाकांक्षा र भविष्यका निर्वाचनमा उनका सम्भावित प्रतिस्पर्धी शक्तिहरूको रुझान हेर्दा नेपाली राजनीतिमा नौला प्रवृत्तिहरू स्थापित भइरहेका छन् । र यो काठमाडौंका मेयरका कारण भएकाले उपत्यकामा सीमित फेनोमेना मात्र होइन । दोस्रो, रास्वपासँग न इतिहासलाई हेर्ने दृष्टिकोण होला, न भविष्य कसरी बनाउने भन्ने । तर यो यथार्थ उसको कमजोरी होइन । यही नै उसको खास सामर्थ्य हो । रास्वपाका सभापतिदेखि अरू धेरै नेतासम्म साँच्चै नै केही भन्न लागेका हुन् कि जसरी धेरै बेर बोल्ने उर्जा राख्छन् तर बोलेर सकिएपछि के बोले त भनेर सम्झन खोज्दा त्यहाँ कन्टेन्ट खास केही पनि हुँदैन । कम्युनिस्टको भाषामा होइन, तटस्थ नेपाली अर्थमा भन्दा, बालेन र रास्वपाहरू राम्रा प्रतिक्रियावादी शक्ति हुन् ।तेस्रो, माथिका दुई बुँदाका कारण कांग्रेस, एमाले र माओवादी स्वयम् प्रतिक्रियावादी हुँदै गइरहेका छन् । प्राविधिक मापनमा शक्तिका रूपमा हेर्दा बालेन त त्यही एउटा सहरका मेयर मात्र हुन्, जसले अहिलेसम्म पार्टी पनि खोलेका छैनन् । रास्वपा पनि संसद्मा आखिर चौथो शक्ति न हो । तर कांग्रेस र एमालेका दुवै पितृ र पुत्र (महिलाहरूलाई त त्यसै पनि कहाँ ठाउँ दिएका छन् र !) पुस्ताका नेताहरूका सार्वजनिक अभिव्यक्तिमा उनीहरूमा बढ्दै गएको सर्भाइभल को बेचैनी प्रस्ट देखिन्छ । फरक यत्ति हो, तीमध्ये कोही अलिकति लाज राखेर, अप्रत्यक्ष रूपमा बोलिराखेका छन् । कोहीकोही वस्त्रको चिन्ता नमानी नामै काढेर नयाँहरूलाई सत्तोसराप गरिराखेका छन । यसलाई समग्रमा मिलाएर भन्दा, नेपालका अहिलेका प्रायः सबै राजनीतिक दल प्रतिक्रियावादमा खुम्चिएका बिचराहरू मात्र हुन् । फेरिँदै गएको राजनीतिको चरित्रमाथि चिन्ता गर्नुपर्ने यहीँनेर छ । नेपाली राजनीतिले समाजका आदर्श प्रवृत्तिलाई बाहिर ल्याउने नैतिक सामर्थ्य गुमाउँदै, कतै उजागर गर्दा राम्रो नहुने मानवीय प्रवृत्तिलाई मलजल त गरिराखेको छैन ? नयाँहरू पुरानालाई जसरी भए पनि विस्थापित गर्ने ध्याउन्नमा छन् र पुरानाभित्रका नयाँहरू जसरी भए पनि आफ्नो पुस्तामार्फत नयाँ दलहरूलाई धेरै स्पेस बनाउन नदिने प्रयत्नमा छन् ।वेगवान् प्रकृतिको यस्तो चौतर्फी प्रतिक्रियावादी प्रतिस्पर्धाबीच, अधीर नेपाली समाजले २०८४ का स्थानीय र आम निर्वाचनसम्म अहिलेकै जस्तो व्यग्रतामा पर्खेर जनादेशको सम्प्रभुता कसलाई सुम्पेलान् भन्ने विषय राजनीतिक र मनोवैज्ञानिक मात्र नभएर समाजशास्त्रीय दृष्टिकोणले पनि रोचक छ । यसले समाज चेतनशील हुँदै जानु भनेको के रेहछ त भन्ने प्रश्नमा घोत्लिनका लागि एउटा आँखीझ्याल पनि उपलब्ध गराउँछ, जसरी डोनाल्ड ट्रम्पको उदय र पुनरुदयले अमेरिकी समाजलाई चिन्न सघाएको छ । जसरी महात्मा गान्धी र जवाहरलाल नेहरूले बनाएर छाडेको भारतीय समाजको चेतना ५० वर्ष अगाडि बढ्दा कति पछाडि पुगेछ भनेर बुझ्न नरेन्द्र मोदीको उदयले बताएको थियो । अहिलेको काठमाडौंको जनसंख्यामा मूलतः दुइटा त्यस्ता प्रमुख हिस्सा छन् जसले नेपाली कांग्रेस र वामपन्थी दलहरूलाई मनोवैज्ञानिक तहबाटै मन पराउँदैनन् । तीमध्ये पहिलो हिस्सा इतिहासदेखि शासकसँग लसपस गर्दै, चाकरी गर्दै, आफ्नो धेरथोर क्षमता र अधिकतम भक्तिभावको प्रतापले खाईपाई आएको वर्ग हो । त्यस समुदायले कांगेस र वामपन्थीलाई मन नपराउनुको प्रमुख कारण पहिले पञ्चायतलाई र पछि राजतन्त्रलाई इतिहासबाटै बिदा गराए भनेर हो । विगतका बीसतीस वर्षमा यो समुदायले चाकरी कांगेस र वामपन्थी नेताहरूकै गरेको छ । समाजवादी र सर्वहारावादी लाई आइस्योस्गइस्योस् भन्न लगाएर जिब्रो फेर्न सिकाएको यही तप्काले हो । तर ऊभित्रबाट यी दलहरूलाई देखिसहँदैन । किनकि पुराना सम्भ्रान्तलाई मान्ने मनोवैज्ञानिक सहजता नयाँलाई मान्नुपर्दा हुँदैन । मूलतः राजावादी मनोवृत्तिको यो वृत्त सतहमा त राजनीतिक रूपमा कांगेस र वामपन्थी दलहरूको समर्थकका रूपमा पनि फैलिएको छ, तर मेरो आकलनमा, बालेनहरूजस्तालाई अगाडि सार्दा मनोवैज्ञानिक सहजता अनुभव गर्ने एउटा हिस्सा यही हो, जसको वेभ काठमाडौंबाहिरसम्म सजिलै पुगेको छ । दोस्रो हिस्सा देशभरका खास गरी सहरिया युवाको हो जसले पुराना दलहरूलाई मन पराउनुपर्ने खास कारण नै छैन । तिनीहरू हुर्कंदा देशमा लोकतन्त्र र गणतन्त्र थियो, देशमा द्वन्द्व थिएन । तिनीहरूले देख्दा थियो भने जताततै बेथिति र भ्रष्टाचार थिए, पुराना दलहरूका अकर्मण्यताका कथाहरू सामाजिक सञ्जालवरिपरि थिए । र एउटा रोचक तथ्य त के पनि छ भने, अहिलेको नेपाली नयाँ पुस्ताको अधिकतम पंक्तिले समाजवाद र अरू वामपन्थी शब्दावली केही बुझ्दै बुझ्दैन । राजनीतिबाटै खाईपाई आएको परिवारको सदस्यले अलिकति लाज राख्नु एउटा कुरा, नत्र भने आजका दिनमा देउवा, ओली र प्रचण्डबाट प्रेरित भएर कोही सचेत युवा राजनीतिमा उनीहरूको पछि लाग्न आएछ भने त्यो नै अध्ययनका लागि एउटा अनौठो विषय हुन सक्छ । यसको हिस्सा ठूलो भएको समाजमा पुराना दलहरूप्रति वितृष्णा बढ्नु स्वाभाविक हो ।हामी मानिस सरल होइन, कम्प्लिकेटेड प्राणी हौं । हाम्रा सामाजिक व्यवहार र क्रियाकलापहरू हाम्रो चेतन मनले भन्दा अवचेतनद्वारा बढी निर्दिष्ट हुन्छन् र कहिलेकाहीँ आफैंले गरेका सामाजिक कार्यको भित्री मोटिव आफैंले थाहा नपाएका हुन सक्छौं । कतिपय राजनीतिक अभियन्ता हेर्दाहेर्दै, कुनै सचेत निर्णय नगरीकनै पपुलिस्ट धारतिर बगिरहेका हुन सक्छन् । समाज अनुसार कुन मुद्दाले मानिसलाई सजिलै उक्साउन सक्छ भनेर पपुलिस्टहरूले जोखाना हेरेर बसेका हुन्छन् र बेला आयो भन्ने लागेपछि त्यही विषयलाई हतियार बनाउँछन् । पपुलिस्टहरूले समाउने प्रायः गरेर आफ्नो समुदायलाई हो । जस्तो, भारत भनेको हिन्दुको मात्र आफ्नो थियो, मुस्लिमहरू आएर इतिहासमा हाम्रो संस्कृति छिन्नभिन्न पारेका थिए, अब त्यसलाई सच्याउनुपर्छ भन्ने दक्षिणपन्थी पपुलिजम मोदीको मूल अस्त्र हो । यस्ताले संस्कृति भनेको आफ्नो मात्र श्रेष्ठ देख्छन्, राष्ट्र भनेको आफ्नो समुदायको मात्र होस्जस्तो ठान्छन् । नेपाली समाज पहिले विभिन्न राजनीतिक आन्दोलनहरूका कारण तरंगित भइराखेको हुन्थ्यो । अहिले ऊ छिट्टो केही भइदेओस्, नयाँ कोही आइदेओस्, भविष्यप्रति आशा जाग्ने केही भइदेओस् भन्ने बेचैनीले तरंगित छ । एकदुई महिना र वर्षमा धेरैले अनुभूति गर्न सक्ने त्यस्तो गुणात्मक परिवर्तन ल्याइदिन सक्ने न कसैसँग कुनै दृष्टिकोण होला, न त दृष्टिकोण नै भए पनि त्यति छिट्टो त्यो सम्भव होला । त्यस्तो स्थितिमा जनमतलाई आफूसँग राखिराख्न भीडबाट लिड हुनेहरूले राजनीति डोर्याउने हुन् कि आफूले विश्वास गरेको आदर्शको राजनीति जनतालाई बुझाउने नैतिक साहस भएकाहरू हावी हुने हुन्, अबका केही वर्षको हाम्रो राजनीतिक चरित्र त्यसैले परिभाषित गर्नेछ । पुराना दलका व्यथित पात्रहरू त अब विस्थापित हुने प्रक्रिया सुरु भई नै सक्योÙ नयाँ र पुराना दलमध्येबाटै पनि कुन प्रवृत्ति प्रतिनिधित्व गर्ने पात्रहरू राष्ट्रिय राजनीतिको मूलप्रवाह भएर उदाउलान् भन्ने मात्र प्रस्ट हुन बाँकी हो ।"
निराशा र पपुलिजमको दुश्चक्रमा राजनीति,"फुटपाथमा सर्वसाधारणले गर्ने चियागफदेखि पाँचतारे होटलसम्मका औपचारिकअनौपचारिक गफमा, राजनीतिक दलका वडा तहदेखि केन्द्रीय तहसम्मका नेताकार्यकर्ताका अनौपचारिीक जमघटमा आजकल सर्वाधिक शिखरमा रहेको विषय हो राजनीतिमा व्याप्त निराशा । यत्रतत्र सर्वत्र गरिने प्रश्न एउटै छ राजनीतिमा अहिले देखिएको निराशा, आक्रोश र पलायनको कारण के हो ? र, यसलाई सुधार्न सकिन्छ वा सकिँदैन ? सामान्य लाग्ने यो सर्वाधिक चर्चाको विषयले नेपालको आगामि राजनीतिक शक्ति सन्तुलन र नेपालको सुदूर भविष्यको मार्गचित्रको माग गरिरहेको छ । केही दिनअघि बार एसोसिएसनको सर्वोच्च अदालतस्थित क्यान्टिनमा मित्रहरू सुरेन्द्र भण्डारी, भीमार्जुन आचार्य, मेघराज पोखरेल, दीपेन्द्र झासमेतका हामीले यो विषयलाई मात्र केन्द्रित गरेर दलीय स्वार्थभन्दा माथि उठी एउटा डिस्कोर्सको थालनी गर्नु उपयुक्त हुन्छ भन्ने निष्कर्ष निकालेका थियौं । केही समयअघि त्यस्तै एउटा अनौपचारिक जमघटमा मुमाराम खनाल, केशव दाहाल, कोमल भट्टराई, रमेश पौड्यालसँग भएको कुराकानी होस् वा अनामनगरको धोबीखोला किनारको हाम्रो नियमित शनिबारे चियागफ, सबै जमघटमा हुने चर्चाको विषयवस्तु राजनीतिमा देखिएको आम निराशा र परिवर्तनका विरुद्धमा प्रयोग हुन लागेको कथित पपुलिजमको हावालाई रोकेर राजनीतिलाई धरातलीय यथार्थमा कसरी अवतरण गर्ने भन्ने विषय नै गफका प्रमुख विषय हुने गरेका छन् । मलाई लाग्छ, गफका यी विषयहरू सुदूर पूर्वको झापादेखि सुदूर पश्चिमको कञ्चनपुरसम्मका, तराईदेखि हिमालसम्मका सबै सचेत नागरिकका प्रतिनिधिमूलक विषयहरू हुन् ।तर रहस्यमय विषयचाहिँ के छ भने, यो संविधान र परिवर्तनका पक्षधर दलका औपचारिक बैठक, भेला वा प्रशिक्षणहरूमा भने यी विषयले औपचारिक रूपमा प्रवेश नै पाउँदैनन् । त्यस्तै बैठकमा सहभागी वडादेखि केन्द्रसम्मका नेताकार्यकर्ता अनौपचारिक कुराकानीमा वा भेला वा जमघटमा वा सामाजिक सञ्जालमा त्यही विषयमा चिन्तनशील देखिन्छन् तर औपचारिक बैठक वा भेलामा त्यो विषयलाई प्रवेश नै गराउँदैनन् । मूल धारका राजनीतिक दलमा देखिएको यो शून्यता र विवशता नै आजको राजनीतिको मूल समस्या हो । प्रमुख तीन दलका केन्द्रीय कमिटीका बैठकहरू तीन दिनदेखि पाँच दिनसम्म चलेका समाचारहरू लगातार सार्वजनिक भई नै रहेका हुन्छन् तर तिनका निष्कर्षहरू केवल तिनको नियमित पार्टी जीवन र कार्यकर्ताको व्यवस्थापन वा जिम्मेवारीको अदलबदलमा केन्द्रित हुन्छन् । अहिलेको आम निराशा र राजनीतिप्रतिको विकर्षणलाई रोक्ने, आर्थिकसामाजिक रूपान्तरणका विषयमा गहन छलफल हुने वा पक्षविपक्ष हुने वा तर्कवितर्कका गरिने विषयहरू सम्भवतः त्यहाँ उठ्दैनन् । त्यसैले त्यस्ता बैठक वा भेलाहरू केवल यान्त्रिक, निर्जीव र कर्मकाण्डी मात्र हुन्छन् । राजनीतिक दलका भेला वा बैठक वा महाधिवेशनमा जनचासो, जनसरोकार वा आर्थिक, सामाजिक र सांस्कृतिक परिवेश, आन्तरिक वा बाह्य सम्बन्ध वा वैश्वीकरणका आयाम र प्रभावजस्ता विषयहरूमा गर्मागर्मी हुने, पक्षविपक्ष हुने, नीति र नेतृत्वजस्ता कतिपय विषय पार्टी पंक्तिको तल्लो युनिटसम्म छलफल हुने वा आम जनताका लागि त्यस्ता विषयहरू खुला गरिने अभ्यासको थालनी वा पुनःस्थापना नगरिने हो भने राजनीतिक दलहरू रोबोटजस्ता विवेकशून्य, विचारशून्य र गतिहीन मानवयन्त्रमा परिणत हुने खतरातर्फ हाम्रो राजनीतिक अभ्यास अघि बढिरहेको आभास हुन थालेको छ । खुला वा भूमिगत दुवै परिवेशमा पार्टीभित्र गहन चिन्तन, बहस, विमर्श र पक्षविपक्ष हुने क्षमताको विकास गरेको र विगत दशकमै दक्षिण एसियाकै सबभन्दा सुसंगठित राजनीतिक दलको मान्यताप्राप्त गरेको एमाले पार्टीका भेला, बैठक वा अधिवेशन वा महाधिवेशनहरू आजकल औपचारिकतामा मात्र सीमित हुन थालेको भन्दै त्यही पार्टीभित्र सबभन्दा बढी आलोचना हुन थालेको छ । अरू दलले त यो अभ्यासको लगभग थालनी नै गरेका थिएनन् र छैनन् । टनकपुर सन्धिजस्तो आम जनताको चासोको विषय वा उसले वैचारिक रूपमा प्याराडाइम सिफ्ट नै गरेको नौलो जनवाद वा बहुदलीय जनवाद भन्ने विषय होस् वा नेपाली समाजको वर्ग विश्लेषण र चरित्रको चित्रण गर्ने सवालमा नवौं महाधिवेशनमा मुलुक अर्धसामन्ती अवस्थाबाट पुँजीवादी चरणमा प्रवेश गरेको विषय, पार्टीभित्र पूर्ण लोकतन्त्रको अभ्यास गरेर होस् वा वडादेखि केन्द्रसम्मको नेतृत्व चयनमा खुला निर्वाचनको अभ्यास गरेर होस्, एमाले अन्तरपार्टी लोकतन्त्रलाई वैचारिक र सांगठनिक दुवै दृष्टिकोणले भरपूर अभ्यास गरेरै मुलुकको सबभन्दा ठूलो दल बन्न सकेको थियो । माओवादीले सशस्त्र आन्दोलन गरेका कारण नेतृत्व परिवर्तन गर्न सम्भव नभएको भन्ने आवरणमा बयालीस वर्षदेखि नेतृत्व परिवर्तन गरेको छैन । शान्ति प्रक्रियामा आएको सत्र वर्षको अवधिमा पनि पार्टीको नीति र नेतृत्व चयन गर्ने महाधिवेशनको आयोजना भएको छैन तर ऊ आफूलाई अब्बल दर्जाको कम्युनिस्ट पार्टी भएको निरर्थक र ढोंगी प्रवृत्तिबाट निर्देशित भइरहेको छ । अर्कातर्फ, कांग्रेसले समेत पाँच पटक एउटै व्यक्तिलाई प्रधानमन्त्री बनाएर वा पार्टीको नेतृत्वमा समेत उमेरले असी हाराहारीकै व्यक्तिलाई राखेर, एक महाधिवेशनदेखि अर्को महाधिवेशनसम्म पार्टीका संरचनाहरूसम्म नबनाएर अनि केन्द्रीय कार्यसमितिको बैठक अठार महिनामा आयोजना नगरेर पनि आफू सबैभन्दा बढी लोकतन्त्रवादी भएको अर्थहीन अभ्यास गरिरहेको छ । माथि उल्लिखित सबै घटनाक्रम र प्रवृत्तिका कारण परिवर्तनका पक्षधर शक्तिहरूमा नयाँ पुस्ताको आकर्षण घट्दो क्रममा छ । जब राजनीतिक दलका बैठक वा भेलाहरूमा नीति र नेतृत्वको सकारात्मक वा नकारात्मक प्रवृत्ति वा कार्यबारे निर्मम समीक्षा र मूल्यांकन गरिँदैन वा गर्न दिइँदैन, ती दलहरू जनताबाट अलगथलग हुँदै जाने निश्चित छ । राजनीतिक दलको कार्यकर्ता वा नेता भएबापत विवेकलाई बन्धकी राख्नुपर्ने वा नेतृत्वले गरेको जस्तोसुकै गलत अभ्यास वा कार्यको पनि समर्थन गर्नुपर्ने हो भने त्यस्तो व्यक्तिले आफ्नो पहिचान र अस्तित्व नै गुमाउँछ । प्रत्येक व्यक्ति पहिले स्वतन्त्र र स्वाभिमानी नागरिक हो र त्यसपछि मात्र ऊ कुनै दलको सदस्य । दलमा लागेबापत कुनै पनि स्वाभिमानी नागरिक आफ्नो निजत्व र स्वत्व गुमाउन चाहँदैन र राजनीतिक दलमा आबद्ध हुनुको अर्थ पनि निजत्व र स्वत्व वा विवेकलाई बन्धकमा राख्नु हुँदै होइन ।राजनीतिमा लागेपछि आफ्नो विज्ञता, इमानदारी वा निष्ठा वा स्वाभिमानको अझ धेरै कदर हुन्छ भन्ने विषयमा जबसम्म प्रत्येक व्यक्ति ढुक्क र सुरक्षित भएको महसुस गर्दैन तबसम्म ऊ राजनीतिमा लाग्दैन । यसको मतलब यो होइन कि, राजनीतिक दलमा आबद्ध भएपछि पूरै अराजक हुने र पार्टीको निर्णय वा नेतृत्व नमान्ने वा स्वतन्त्र नागरिकजस्तो हुने छुट पाउनुपर्छ । स्वतन्त्र नागरिक र राजनीतिक दलको सदस्य वा कार्यकर्ताबीच केही भिन्नता निश्चय पनि छन् र हुनु पनि पर्छ । तर, नेतृत्वको चयन कसरी हुन्छ, नीतिनिर्माणमा प्रत्येक सदस्यको सहभागिताको ग्यारेन्टी कसरी गरिन्छ, प्राप्त अवसरको वितरण प्रणाली के छ र चुनौतीको सामना गराउने दायित्व पार्टीले कसरी व्यवस्थापन गर्छ भन्नेजस्ता आन्तरिक कारणहरूका आधारमा नीति र नेतृत्वको चयन गरियो भने प्रश्न उठ्न सक्ने सम्भावना स्वतः कमजोर हुँदै जान्छ । राजनीतिक दललाई हर बखत नेताको गुणगान र चाकरी गर्नुपर्ने अवस्थामा पुर्याइयो भने त्यो राजनीतिक दल नभएर भजनमण्डलीजस्तो हुन्छ । राजनीतिक दल र भजनमण्डलीको आधारभूत भिन्नता केवल दुइटा पक्षमा मात्र हुन्छ । राजनीतिक दलमा नीति र नेतृत्वको आवधिक चयन हुन्छ एवं नीति र नेतृत्वका विषयमा छलफल गर्न पाइन्छ । तर भजनमण्डलीमा केवल आफ्नो आस्थाका अगुवाहरूको गुणगान र तारिफ गरिन्छ जसलाई हामी भजन भन्छौं । भजनमण्डली र राजनीतिक दलबीचको विभेद राजनीतिक दलहरूका नेताकार्यकर्ताले बुझेनन् भने त्यस्ता सबै राजनीतिक दल, नाम जेसुकै भएका भए पनि, भजनमण्डलीमा परिणत हुनेछन् । स्थापित राजनीतिक दलहरूलाई भजनमण्डलीमा रूपान्तरण हुनबाट जोगाउने क्षमताको पर्खाइमा छ अहिले मुलुक र मुलुकको राजनीति । इतिहासको अविरल प्रवाह र कठिनाइपूर्ण संघर्षबाट जन्मेका, हुर्केका र दीक्षित भएका परिवर्तनका पक्षधर राजनीतिक शक्तिहरूले मात्र मुलुकको लोकतान्त्रिक र संवैधानिक अभ्यास अगाडि बढाउँदै संविधानले परिकल्पना गरेको समाजवादको यात्रालाई नेतृत्व दिन सक्छन् ।तर स्थापित र परिवर्तनका पक्षधर शक्तिहरूमा माथि उल्लिखित कारणले बढ्दै गएको विकर्षणलाई आफ्नो मलिलो आधारभूमि सम्झेर मुलुकमा पपुलिजमको हावाको वेग तीव्रतर गतिमा चलिरहेको छ । आवेग, उत्तेजना र विरोधलाई मात्र आफ्नो दलको कर्तव्यपथ सम्झने र चुनौतीको सामना गर्ने होइन, अवसरको उपयोग मात्र गर्ने तथा जिम्मेवारी र उत्तरदायित्वलाई अरूको टाउको पन्छाएर केवल मीठा, चिल्ला र ताली मात्र खाने कुरा वा काम गर्ने प्रवृत्तिलाई छोटकरीमा लोकप्रियतावाद वा पपुलिजम भनिन्छ । पपुलिजम अरूको विरोध र आफ्नो देवत्वकरणमा हुर्कने र मौलाउने प्रवृत्तिबाट निर्देषित हुन्छ । यसले उचितअनुचित, संव्ौधानिक वा कानुनी कुरा हेर्दैन न त उसलाई संविधानवाद र कानुनको शासनको हेक्का नै हुन्छ । एक प्रकारको भीडतन्त्रबाट निर्देषित हुन्छ पपुलिजम । बेथिति, विग्रह र कुशासनको गर्भबाट जन्मेको पपुलिजमले अन्ततोगत्वा मुलुकलाई संवैधानिक मार्गबाटै विचलित गराउँछ र एउटा कथित बहादुर तानाशाहको जन्म गराएर मुलुकको शासनसत्ता कब्जा गर्छ । यसरी मुलुक आज स्थापित राजनीतिक दलहरूको गैरदलीय आचरण र अलोकतान्त्रिक अभ्यासका कारण जमेको पोखरीजस्तो भएर नयाँ पुस्तालाई राजनीतिबाट विकर्षित गर्दै छ भने, अर्कातर्फ पपुलिजमको हावाबाट निर्देशित भीडतन्त्रले संवैधानिक अभ्यास र गणतान्त्रिक व्यवस्थालाई कैद गर्न खोज्दै छ । यो लेखको सुरुमा चर्चा गरिएजस्तै, यिनै दुई प्रवृत्तिको सिकार भएर आज मुलुकमा निराशा र आक्रोश दिन दुई गुना रात चार गुनाले बढिरहेको छ । अब यो निराशा र आक्रोश अनि कथित लोकप्रितावाद वा पपुलिजमलाई चिर्न सक्ने शक्तिहरूबीचमा न्यूनतम सहकार्यको आवश्यकता छ । सात दशक पार गरेका नेता वा नेतृत्वबाट अबको परिवर्तनको नेतृत्व सम्भव छैन । संघीय लोकतान्त्रिक गणतन्त्रको सुदृढीकरण र सुशासनका पक्षधर राजनीतिक दलहरूमा आबद्ध भएका वा नभएका वा स्वतन्त्र रूपमा क्रियाशील आम नागरिक, पेसाकर्मी, सञ्चारकर्मी, बौद्धिक जगत् अन्य सबै वर्ग र तहका नागरिकहरूबीचमा न्यूनतम सहकार्यको वातावरण बनाएर स्थापित राजनीतिक दलहरूलाई रूपान्तरण गर्ने अनि नीति र नेतृत्वमा लोकतान्त्रिक अभ्यास गर्नेगराउने तहसम्मको दबाब सृजना हुनु आवश्यक देखिन्छ । स्थापित राजनीतिक दलहरूले नेतृत्व क्षमता गुमाए भने निश्चित छ मुलुकमा भीडतन्त्र थप गहिरो हुनेछ, अराजकता झन् विस्तार हुनेछ । मुलुकलाई थप बरबादीबाट जोगाउन बैसट्ठीत्रिसट्ठीमा झैं लोकतन्त्र र शान्तिका लागि पेसागत सञ्जालजस्तै वा त्योभन्दा पनि बृहत् घोषितअघोषित सञ्जालको निर्माण गरी देशव्यापी रूपमा परिचालन गर्नुपर्ने आवश्यकता देखिन्छ । आआफ्नो दलको आबद्धता कायमै राखेर तर दलीय स्वार्थबाट माथि उठेर वा दलमा आबद्ध नभएका अन्य देशभक्त नागरिकहरू जो यो परिवर्तनका पक्षधर हुन् का बीचमा गहन छलफल गरौं । होइन भने अहिलेको निराशा र पलायनले यो संविधान र व्यवस्थालाई भरथेग गर्न सक्दैन । यो संविधान र व्यवस्थाको विकल्प हुन सक्छ तर त्यो विकल्प योभन्दा राम्रो हुने कुनै सम्भावना देखिँदैन ।"
"डरको पाठशाला, मनको गणित","मानसिक स्वास्थ्यका विषयमा अनेक कोणबाट बहस र चर्चा भइरहेको छ, तर त्यसमा एउटा पक्ष छुटिरहेको छ । त्यो हो व्यक्तिको विगत । कोही मान्छे मानसिक तनावमा छ, निराशाको गर्तमा जाकिएको छ वा एन्जाइटीडिप्रेसनसँग जुधिरहेको छ भने त्यो आजको घटनाको मात्रै परिणति नहुन पनि सक्छ । व्यक्तिविशेषको विगततिर फर्केर नहेरेसम्म उसको मानसिक स्वास्थ्यबारे निष्कर्षमा पुग्न सकिँदैन ।बेलाबेला जब मानसिक स्वास्थ्यका विषयमा जुध्नुपर्ने परिस्थिति बन्छ तब म आफ्नै विगततिर फर्कने गर्छु । मैले थाहा पाउने बेलादेखि मलाई सतर्क गराउन डर देखाइयो । कहिले भनियो मकैबारीबाट जोगी आउँछ, झोलामा हालेर लैजान्छ । कहिले भनियो पुलिस आउँछ, समातेर लैजान्छ । कहिले भनियो भूत आउँछ, समातेर लैजान्छ । घरमा बाआमाको डरÙ स्कुलमा सरको डरÙ आफन्तको घरमा गयो, ठूला मान्छेको डर । म र मेरो उमेरमा बालबालिका डरैडरको पर्खालभित्र कैद भएर हुर्कियौं । डरहरूसँग हुर्किएकाले नै होला, मलाई सानै कुराले बेचैन बनाउँछ, छटपटी गराउँछ । अनि यस्तो बेचैनी र छटपटी पनि मनभीत्र हुर्किंदै जान्छ । हामीभित्र बेचैनी र छटपटी कसरी हुर्किन्छ, त्यो हामीले पाउने सूचनामा निर्भर हुँदो रहेछ । जस्तो कि, सानो छँदा एक दिन म र साथीले जंगली च्याउ टिपेर ल्याईवरी पकाएर खाइरहेका थियौं । त्यति नै बेला एक आफन्त आउनुभयो । मलाई हेरेर भन्नुभयो, हेर् त, तेरो जिब्रो कालो भइसकेको छ । तैंले बिषालु च्याउ खाइस्जस्तो छ । तँ अब तीनचार दिनमा विष फैलेर मर्छस् । मर्ने कुरा सुनेर मेरा हातखुट्टा पूरै लुला भए । म लगलग कामेजस्तो भएँ । जबकि मसँगैको साथीले भने त्यो कुरालाई केही मतलब गरेन । बरु केही हुन्नको भावमा ऊ घरतिर हिँड्यो । मैले फिल्ममा पुराना दृश्य देखाउन रिवाइन्ड गरेजस्तै आफ्ना स्मृतिहरू रिवाइन्ड गरें । म जंगल पुगें, च्याउ टिपेको सम्झें । च्याउ टिप्ने बेला म जामुनको रूखमुनि पुगेको सम्झें । अनि रूख हल्लाएपछि एकदुई जामुन खसेको सम्झें । त्यो खाएको सम्झें । त्यसपछि म एक्लै कराएँ, अब म मर्दिनँ । किनकि जामुन खाएर पो मेरो जिब्रो कालो भएको थियो । अहिले त्यो घटना सम्झिँदा मलाई लाग्छ, एउटा सूचनाले मात्रै हाम्रो मनलाई प्रभाव पार्दो रहेछ । जामुन खाएको नसम्झिँदासम्म मलाई मर्छु भनेजस्तो भयो । मेरो मन मात्रै आत्तिएन, मेरो शरीरले नै त्यस्तै प्रभाव देखायो । जामुन खाएको सम्झिएपछि म बाँच्छु भन्ने भयो । हाम्रा मनोदशाहरू पनि यस्तै ससाना सूचनाहरूबाट निर्देशित हुँदा रहेछन् ।मानसिक स्वास्थ्यका लक्षणहरू मात्रै वर्तमानमा देखिने रहेछन्Ù यसको बीउ त सानैमा रोपिएको हुँदो रहेछ । स्कुलदेखि नै मानसिक स्वास्थ्यबारे पढाइनु जरुरी रहेछ । हामीलाई हाकिमसँग, अभिभावकसँग, समाजसँग कसरी कुराकानी गर्नेÙ कसरी व्यवहार गर्ने भन्नेबारे पढाइयो, तर आफ्नै मनसँग, आफ्नै भावनात्मक संवेगसँग कसरी संवाद गर्ने भनेर सिकाइएन । आफूभित्र हुर्किरहेका मानसिक संवेगहरूसँग कसरी संवाद गर्ने भन्नेबारे हामीले कहिल्यै पढ्न पाएनौं । हामीले गणित पढ्यौं, जोडघटाउ सिक्यौं, तर मनकै गणितको हिसाब गर्न सिकेनौं । एउटै घटनालाई फरकफरक मानिसले फरकफरक तरिकाले ग्रहण गर्छ । कसैलाई त्यही कुराले प्रभाव पार्छ, कसैलाई सामान्य लाग्छ । यो कुरा हामीले कहीँकतै पढ्न पाएनौं । कहीँ केही खानुअघि हामी प्रायः किचन कस्तो छ भनेर हेर्छौं । हामी कुनै होटलमा बस्नुअघि सरसफाइमा ध्यान दिन्छौं । तर के हामी हाम्रो सूचनाका स्रोतहरूबारे यसै गरी ध्यान दिएर सोच्छौं त ? जे सूचना पनि हामी लिइरहेका छौं, जे कुरा पनि हामी सुनिरहेका छौं, जस्तोसुकै संवादहरू पनि पचाइरहेका छौं । यस्तो व्यवहारले हाम्रो दिमागलाई नकारात्मक भावतिर लगिरहेको छैन ? यस्तो शैलीले हाम्रो मनभित्र घृणाको बीउ उमारिरहेको त छैन ? के हामी यसरी प्रश्न गर्छौं ? राग, द्वेष र मोहसँग कसरी व्यवहार गर्ने भन्नेबारे हामीलाई स्कुलदेखि नै पढाइन जरुरी छ । खराब खानेकुरा खाएर हाम्रो पेट गडबड भएजस्तै खराब सूचनाहरू सुनेर हाम्रो मन पनि गडबड हुन्छ भनेर बुझाइनुपर्छ ।हुर्किसकेको मानिस त स्वचालित मनोदशामा जाँदो रहेछ । पुरानै बानीहरूको दास भइँदो रहेछ । हामी किन नकारात्मक समाचारहरू मन पराउँछौं ? किन अरूको दुःखमा हामी अलिकति पनि संवेदनशील हुँदैनौं ? किन समभावको अनुभूति हुंदैन ? के यो मनोस्वास्थ्यसँग जोडिएको विषय होइन ? के यो सबै हाम्रो विगतका सिकाइहरूबाट बनेको परिस्थिति होइन ? हामी हाम्रो विगत त बदल्न सक्दैनौं तर अब आउने दसौं लाख बालबालिकाको भविष्य त बदल्न सक्छौं । हाम्रो मनको संवेदनात्मक ब्लु प्रिन्ट बाल्यकालमा बनेर किशोरावस्थामै हुर्किसकेको हुँदो रहेछ । हाम्रो बाँकी जिन्दगी भनेको त त्यही ब्लु प्रिन्टमा बन्ने घरजस्तै रहेछ । हुर्किसकेपछि हामी घर फेर्न सक्दैनौंÙ सक्छौं त कोठा फेर्न, भित्ताको रङ बदल्न, फर्निचरहरू बदल्न । ब्लु प्रिन्टमा बनेको घरजस्तै रहेछ हाम्रो संवेदनात्मक संस्कार, जसलाई हुर्किसकेपछि बदल्न निकै गाह्रो हुँदो रहेछ । स्कुल र घरको वातावरण संवेदनामैत्री नभएसम्म हाम्रो मनोसामाजिक स्वास्थ्य कहिल्यै राम्रो बन्दैन । बाल र किशोर मनोविज्ञानमा पत्रपत्रमा बसेका संवेदनाहरू ठूलो भएपछि विभिन्न स्वरूपमा प्रकट हुँदा रहेछन् । बाल र किशोरावस्थामा लेखिएको स्क्रिप्टकै आधारमा हाम्रो जीवनको फिल्म बन्दो रहेछ । त्यसैले त मानसिक स्वास्थ्यमा हरेकको कथा फरक हुँदो रहेछ । बालबालिका र किशोरकिशोरीलाई उनीहरूभित्र प्रकट भएको संवेदना नै बाहिर आउन नदिने परम्परा हाम्रो घरभित्र छ । बाबुआमा छोराछोरीलाई जति बेला पनि हाँसिराखेको, जे भन्यो त्यही मानिराखेको मात्र देख्न चाहन्छन् । तर रिस, आक्रोश, खुसीजस्ता अनेकन् संवेदना त हामीसँगै हुर्किराख्ने हुन् । बाबुआमाले डर देखाएर, शिक्षकहरूले आक्रोश देखाएर बालबालिकालाई उनीहरूको अनुभूति प्रकट गर्नै नदिएर अनुशासनमा राख्दा रहेछन् ।हाम्रो समाजमा एउटै मान्छे तीन तरिकाले बाँचिरहेको छ । पहिलो, जे हो त्यही । जस्तो मान्छेले नुहाँउदा अनुभूति गर्छ, एक्लै बस्दा अनुभूति गर्छ । दोस्रो, समाजले, आफन्तले चिनेको मान्छे । तेस्रो, आफू बन्न चाहेको मान्छे । मसँगै कला क्षेत्रमा लागिरहेका धेरै साथी छन्, जो तीन तहभन्दा धेरै तहको जिन्दगी बाँचिरहेका छन् । कलाकारहरूको जिन्दगीको थपिने अर्को तह हो उसले निर्वाह गरेको चरित्र । मान्छेभित्र जति धेरै तह भयो, ऊ त्यति धेरै गुजमुजिन्छ । अनि ऊभित्रको जो मान्छे हो त्यो कहिल्यै प्रकट हुँदैन । केटाकेटीमा रोपिएको डरको बीउ हाम्रो उमेरसँगै हुर्किरहेको हुँदो रहेछ । आफू जे छु, त्यो समाजले देख्ला, आफन्तले देख्ला भन्ने डरमा हामी आफूसँगै भाग्ने गर्दा रहेछौं । भाग्दाभाग्दै एउटा विन्दुमा मानिस समाजले हेर्न चाहेजस्तो कृत्रिम म लाई नै आफ्नो छवि बनाएर हिँड्दो रहेछ । कृत्रिम छविलाई आफूभित्र संवरण गरेर हिँड्दाहिँड्दै मानिस मानसिक स्वास्थ्यको समस्याभित्र फसिसकेको हुँदो रहेछ । अरूले के सोच्लान्, अरूले के भन्लान्, कसरी कुरा गर्लान् भनेर सोच्दासोच्दै हामीले आफू नभएको मान्छे बन्नतिर शक्ति खर्च गर्दा रहेछौं । अरूले बोकाइदिएको छविको भारी बोकेर हिँड्दाहिँड्दै मानिस एउटा विन्दुमा थाक्दो रहेछ ।म पनि डरैडर बोकेर हुर्किएँ । पशुपति प्रसाद फिल्ममा मैले हनुमानको भूमिका निर्वाह गरेको थिएँ । मेकअप गर्न र ड्रेस लगाउनफुकाउन समय लाग्ने हुँदा आफ्नो छायांकनको पालो कुर्नुपर्ने बेला म हनुमानकै लुगा र मास्क लगाएर पशुपति परिसर घुम्थें । कतिपय मानिसले मलाई हनुमानजी ठानेर ढोग्न खोज्थे । त्यति बेला मैले सोचें, मलाई मानिसहरूले हनुमान सोचेर ढोगिरहेका छन् । तर खासमा म त हनुमान थिइनँ । कसैले मलाई यस्तो भुसतिघ्रे मानिस भएर पनि किन माग्न हिँडेको भन्दै गाली गरे । हनुमानको मास्कभित्र म मुसुमुसु हाँस्दै आफैंलाई भन्थें, तिमीहरूले देखेको मान्छे म हुँदै होइन । ढोग्दा पनि म खुसी भइनँ, गाली गर्दा पनि दुःखी भइनँ । मैले मास्क खोलेर आफैंसँग कुरा गरें, कसैले नमस्ते गर्दा म नाक फुलाएर फुलेल हुन्छु । कसैले मेरो कमजोरीको कुरा गर्दा वा मलाई गाली गर्दा दुःखी हुन्छु । मैले आफैंलाई सम्झाएँ, मलाई मानिसले जे देख्छन्, त्यसैका आधारमा टिप्पणी गर्दा रहेछन् । मभित्रको म त अर्कै पो हुँ । मभित्र त मेरो असंस्कृत चित्त पो छ । मभित्रको म लाई त दुनियाँले नै देखेको छैन । त्यही भएर गाली गरे पनि प्रशंसा गरे पनि तिनीहरूले मभित्रको म लाई होइन, मेरो देखिएको छविलाई पो हो गर्ने हुन् । त्यो दिनदेखि मलाई गाली र तालीभन्दा पर बसेर जीवनलाई नियाल्नुपर्छ अनि मात्रै आफ्नो संवेदनाको भावलाई सम्हाल्न सक्छु भन्ने लाग्यो । त्यसउप्रान्त म मनको आकाशमा आउने जाने विचार र भावनाहरूको बादलका रङ र आकारहरूबाट संक्रमित नभई निर्मल निराकार असंस्कृत आकाशजस्तो चित्तको स्वरूपलाई चिन्ने यात्रामा छु । भवतु सब्ब मंगलम् !बानियाँ अभिनेता हुन् ।"
मोदीविरुद्ध अविश्वासको प्रस्ताव असफल,"नयाँदिल्ली (कास) भारतीय प्रधानमन्त्री नरेन्द्र मोदीविरुद्ध विपक्षी दलहरूले ल्याएको अविश्वासको प्रस्ताव असफल भएको छ । लोकसभामा विपक्षी र सत्तापक्षबीच तीन दिनसम्म चलेको सवाल जवाफपछि बिहीबार भएको मतदानमा प्रस्ताव असफल भएको हो । प्रधानमन्त्री मोदीले जवाफ दिइसकेपछि सभामुख ओम बिरलाले पक्ष र विपक्षमा ध्वनि मतबाट मतदान गराएका थिए । त्यसपछि अविश्वासको प्रस्तावको विपक्षमा बहुमत देखिएको सभामुखले घोषणा गरेका थिए । कंग्रेससहितका विपक्षी दलहरूले प्रधानमन्त्री मोदी नेतृत्वको सरकारविरुद्ध जुलाई २६ मा अविश्वासको प्रस्ताव दर्ता गराएका थिए । विपक्षीका प्रश्नको जवाफ दिन बिहीबार संसद्मा उभिएका प्रधानमन्त्री मोदीले विपक्षीमाथि नै आरोपहरूको चाङ लगाएका थिए । मोदीले मणिपुरमा भइरहेको हिंसाबारे टिप्पणी नै नगर्न चाहेपछि विपक्षी दलहरूले वाकआउट गरेका थिए । त्यसपछि मात्र मोदीले मणिपुरको सामान्य चर्चा गरेका थिए । उनले अदालतको एउटा फैसलाका कारण मणिपुरमा पक्ष र विपक्षको परिस्थितिले हिंसा बढेको बताए । मणिपुरमा महिलामाथि गरिएको गम्भीर अपराध अक्षम्य रहेको भन्दै उनले अपराधीलाई कठोर सजाय दिलाउन केन्द्र र राज्य सरकार भरमुग्द प्रयास गरिरहेको पनि जानकारी गराए । उनले मणिपुरमा छिट्टै शान्तिको सूर्य उदाउने, त्यहाँ नयाँ आत्मविश्वास जाग्ने र फेरि विकासको गतिले तीव्रता पाउने दाबी गरे । मणिपुरमा तीन महिनादेखि फैलिएको हिंसाका बारेमा प्रधानमन्त्रीले नबोलेपछि उनलाई संसद्मा बोल्न बाध्य पार्न रणनीति लिएर विपक्षीले अविश्वासको प्रस्ताव ल्याएका थिए । अविश्वासको प्रस्तावका प्रस्तावक कंग्रेस सांसद गौरव गोगोईले प्रधानमन्त्रीले मणिपुरको विषयमा अझै पनि गम्भीरता नदेखाएको आरोप लगाए । कंग्रेस नेता राहुल गान्धीले पनि प्रधानमन्त्री मणिपुर किन नगएको, मणिपुरमाथि बोल्नलाई लगभग ८० दिन किन लाग्यो, आजसम्म मणिपुरका मुख्यमन्त्रीलाई बर्खास्त किन नगरिएको जस्ता प्रश्नको जवाफ प्रधानमन्त्रीबाट नपाएको ट्वीटरमा लेखेका छन् । मोदीले आफ्नो भाषणको ठूलो हिस्सा विपक्षी दललाई कमजोर देखाउनमै प्रयोग गरेका थिए । उनले विपक्षी दलले बनाएको इंडिया गठबन्धनलाई घमण्डीहरूको गठबन्धनको संज्ञा दिए । उनले विपक्षी दलले ल्याउने अविश्वासको प्रस्ताव आफूहरूका लागि शुभसंकेत साबित हुँदै गएको बताए । २०१८ मा विपक्षी दलले अविश्वासको प्रस्ताव ल्याउँदा भाजपाले २०१९ को चुनाव बहुमतले जितेको र विपक्षीमाथि जनताले विश्वास नदेखाएको चर्चा गर्दै उनले अहिलेको प्रस्तावले पनि आगामी २०२४ को चुनावमा पुराना सबै रेकर्ड तोडेर भाजपाले जित्ने दाबी गरे । भारतमा ५० जना लोकसभा सांसदले हस्ताक्षर गरेर पेस गरेमा अविश्वास प्रस्ताव दर्ता हुने कानुनी प्रावधान छ । त्यसैअनुसार विपक्षीले सरकारमाथि अविश्वासको प्रस्ताव ल्याएका थिए । लोकसभामा बहुमतका लागि २ सय ७२ सांसद चाहिन्छ । भाजपा एक्लैसँग ३ सय ३ र गठबन्धनका दलहरूसहित ३ सय ३३ सांसदको समर्थन सरकारलाई छ । कंग्रेससहितको विपक्षी गठबन्धनसँग १ सय ४४ सांसद छन् । दुवै गठबन्धन बाहिर ७० जना सांसद छन् ।"
राष्ट्रपतिका उम्मेदवारको हत्यापछि इक्वेडरमा संकटकाल,"क्विटो (एजेन्सी) दक्षिण अमेरिकी देश इक्वेडरमा राष्ट्रपति चुनावका प्रतिस्पर्धीको हत्या भएपछि देशभर संकटकाल लगाइएको छ । राष्ट्रपतिका पदका लागि लोकप्रिय उम्मेदवार ५९ वर्षीय फर्नान्डो भिल्लाभिसेन्सियोको बुधबार राजधानी क्विटोमा गोली हानेर हत्या गरिएको हो । इक्वेडरको राष्ट्रिय सभा सदस्य तथा पूर्वपत्रकारसमेत रहेका उनले लागूऔषध तस्करीमा संलग्न आपराधिक गिरोह र भ्रष्टाचारविरुद्ध अभियान चलाउँदै आएका थिए । क्विटोमा एक चुनावी कार्यक्रममा सहभागी भएर आफ्नो कारमा बसेका फर्नान्डोमाथि गोली प्रहार भएको हो । आक्रमणकारीले हानेको गोली उनको टाउकोमा लागेको थियो । लगत्तै सुरक्षाकर्मीले जवाफी कारबाहीको गरेको र एक संदिग्ध आक्रमणकारीको मृत्यु भएको बीबीसीले जनाएको छ । यस्तै, घटनामा संलग्नताको आरोपमा ६ जनालाई पनि पक्राउ गरिएको छ । आपराधिक गिरोह लोस लोवोसले उनको हत्याको जिम्मेवारी लिएको छ । लोस लोवोस, इक्वेडरको दोस्रो ठूलो आपराधिक समूह हो, जसका ८ हजार सदस्य छन् । तीमध्ये धेरै थुनामा छन् । पछिल्लो समय इक्वेडरका जेलमा भएका रक्तपातपूर्ण भिडन्तहरूमा यो समूह संलग्न थियो । ती भिडन्तमा कैयौं कैदीको विभत्स तरिकाले हत्या गरिएको थियो । लोस चोनेरस नामको आपराधिक समूहबाट छुट्टिएको लोस लोवोस समूहको सम्बन्ध मेक्सिकोस्थित जालिस्को न्यू जेनेरेसन कार्टेल (सीजेएनजी) सँग भएको बताइन्छ, जसका लागि यो समूहले कोकिन तस्करी गर्दै आएको छ । दक्षिण अमेरिकाको तुलनात्मक रुपमा सुरक्षित र स्थिर देशको रुपमा परिचित इक्वेडरमा पछिल्लो समय भने आपराधिक गतिविधि बढिरहेको छ । यस्ता गतिविधिमा कोलम्बिया र मेक्सिकोका लागूऔषध कारोबारमा संलग्न गिरोह छन्, जोसँग स्थानीय गिरोह पनि मिलेका छन् । छिमेकी देशहरू कोलम्बिया र पेरुमा उत्पादित कोकिन अमेरिका तथा युरोपमा तस्करीका लागि आपराधिक गिरोहले इक्वेडरको बाटो प्रयोग गर्दै आएका छन् । उनीहरूले आफ्ना विरुद्धमा लाग्नेलाई धम्की दिने तथा निशाना बनाउने गरेका छन् । इक्वेडरमा आगामी अगस्ट २० मा राष्ट्रपति पदका लागि चुनाव हुँदै छ । तर, राष्ट्रपतिका प्रतिस्पर्धीको नै हत्या भएपछि सुरक्षाको प्रश्न उठेको छ । इक्वेडरका राष्ट्रपति गुलिरमो लासोले घटनाबाट स्तब्ध भएको बताउँदै फर्नान्डोको हत्यामा संलग्नलाई कुनै छुट नदिने प्रतिबद्धता जनाएका छन् । देशमा आपराधिक समूहको गतिविधि धेरै बढेको भन्दै उनले यसविरुद्ध लाग्ने बताएका छन् । चुनावमा फर्नान्डोसहित ८ जना उम्मेदवार थिए । बुधबारको घटनापछि पनि चुनाव निर्धारित समयमा नै हुने राष्ट्रपतिले लासोले बताएका छन् । यद्यपि, उनले आफू चुनावमा उम्मेदवार नबन्ने पहिले नै घोषणा गरेका छन् ।फर्नान्डोले सरकारी अधिकारीको आपराधिक गिरोहसँग सम्बन्ध भएको आवाज पनि उठाउँदै आएका थिए । आसन्न राष्ट्रपति चुनावमा देशमा आपराधिक गतिविधिको वृद्धि एउटा चुनावी मुद्दा थियो । उनले आफू सत्तामा आए लागूऔषध तस्करीमा संलग्न आपराधिक गिरोहलाई कडा कारबाही गर्ने अभिव्यक्ति दिँदै आएको थियो । सोही कारण फर्नान्डो र उनको समूहलाई त्यस्ता गिरोहका सदस्यले यसअघि धम्की पनि दिएका थिए । इक्वेडरमा पछिल्लो महिला मन्टा सहरका मेयरको पनि गोली हानेर हत्या गरिएको थियो । गत फेब्रुअरीमा प्युर्टो लोपेज सहरका मेयरका उम्मेदवारको पनि हत्या गरिएको थियो । पछिल्लो महिना संगठित अपराधसँग जोडिएका कैयौं हत्याका घटना भएपछि राष्ट्रपतिले तीन प्रान्तमा आपतकालको घोषणा गरेका थिए भने धेरै स्थानमा राति कर्फ्यु पनि लगाएका थिए । राष्ट्रपति लासोविरुद्ध संसद्मा महाभियोगको सुनुवाइ सुरु भएपछि उनले गत मे १७ मा १३७ सदस्यीय संसद् भंग र चुनावको घोषणा गरेका थिए । उनीविरुद्ध सरकारी स्वामित्वको तेल कम्पनीसँग जोडिएको योजनामा भ्रष्टाचार गरेको आरोप थियो । सन् २०२१ मा राष्ट्रपतिमा निर्वाचित भएका उनको कार्यकाल सन् २०२५ सम्म थियो । तर, उनले संवैधानिक प्रावधानको प्रयोग गर्दै चुनावको घोषणा गरेका थिए ।"
निक्षेप १४३ अर्ब र कर्जा २३ अर्बले घट्यो,"(काठमाडौं)अर्थतन्त्रका बाह्य सूचकमा सुधार, घट्दो ब्याजदर, पर्याप्त तरलता, नयाँ आर्थिक वर्षको सुरुवातलगायत सकारात्मक अवस्थाबीच पनि बैंक तथा वित्तीय संस्थाले कर्जा प्रवाह गर्न सकेका छैनन् । ससाना ऋणीलाई बैंकले कर्जा दिन आनाकानी गर्ने र ठूला ऋणीबाट माग नआएकाले समग्र कर्जा प्रवाह बढ्नुको साटो घटिरहेको जानकारहरू बताउँछन् । नयाँ आर्थिक वर्षको सुरुवातसँगै तरलतामा सुधार आएको र ब्याजदर घटेकाले कर्जा प्रवाह बढ्ने अपेक्षा थियो । तर आर्थिक वर्षको पहिलो महिना (साउन) सकिन लाग्दा बजारमा बेग्लै परिस्थिति देखिएको छ । उक्त अवधिमा निक्षेप र कर्जा दुवै घटेका छन् भने निक्षेपको घट्ने दर कर्जाको भन्दा बढी छ । नयाँ आर्थिक वर्षको तीन साता (साउन १ देखि २२ सम्म) बैंक तथा वित्तीय संस्थामा निक्षेप १ खर्ब ४३ अर्ब र कर्जा प्रवाह २३ अर्बले घटेको छ । स्थानीय तहको खातामा रहेको रकमको ८० प्रतिशतसम्म बैंकहरूले निक्षेपमा गणना गर्न पाउने सुविधा गत असार मसान्तदेखि सरकारले हटाइदिएको छ । उक्त सुविधा हटेपछि एकै दिनमा बैंकको निक्षेप करिब ९० अर्ब रुपैयाँले घटेको छ । बाँकी ४३ अर्ब रुपैयाँ निक्षेप बैंकबाट बाहिरिएको छ । हरेक त्रैमासको अन्त्यपछि वित्तीय प्रणालीबाट निक्षेप घट्ने गरेको देखिन्छ । बैंकहरूले त्रैमासिक रूपमा निक्षेपको ब्याज भुक्तानी गर्ने र निक्षेपकर्ताले आफ्नो गर्जो टार्न ब्याजबापतको पैसा निकाल्ने गर्छन्, एक वाणिज्य बैंकका प्रमुख कार्यकारी अधिकृतले भने, स्थानीय तहको खातामा रहेको रकम निक्षेपमा गणना गर्न पाइने सुविधा हटेपछि यही साउन पहिलो साता निक्षेप धेरैले घटेको देखिएको हो । गत सोमबार (साउन २२ मा) सम्म बैंक तथा वित्तीय संस्थामा करिब ३ खर्ब ९० अर्ब रुपैयाँ लगानीयोग्य रकम छ । उक्त अवधिमा बैंक तथा वित्तीय संस्थाको कर्जा निक्षेप अनुपात ८३३२ प्रतिशत छ । राष्ट्र बैंकको निर्देशनअनुसार बैंक तथा वित्तीय संस्थाले बढीमा ९० प्रतिशतसम्म सीडी अनुपात कायम गर्न सक्छन् । यसका आधारमा सोमबारसम्म बैंकहरूमा करिब ३ खर्ब ९० अर्ब रुपैयाँ लगानीयोग्य रकम देखिएको हो । तरलताको अवस्था सहज भएको र बैंकहरूसँग पर्याप्त लगानीयोग्य रकम हुँदा पनि ब्याजदर अझै माथि नै रहेको र लगानीकर्ताको आत्मविश्वास बढिनसकेकाले कर्जा प्रवाह बढ्न नसकेको जानकारहरू बताउँछन् । साउन अन्तिम साताबाट कर्जाको माग बढ्नुपर्ने अपेक्षा मेरो पनि थियो, तर त्यसको संकेत देखिएन, बैंकिङ क्षेत्रका जानकार परशुराम कुँवर क्षत्रीले भने, साउन १५ सम्म केही साँवाब्याज असुली भएको हुन सक्छ । यसकारण कुल कर्जा घटेको हो । गत असार मसान्तको तुलनामा यही साउन १२ सम्म कर्जा धेरैले घटे पनि पछिल्ला दिनमा कर्जा बिस्तारै बढ्न थालेकाले ऋणको घट्ने दरमा कमी आएको उनले जनाए । यही साउन १२ सम्म कुल कर्जा ४८ खर्ब ४० अर्ब रुपैयाँमा झरेको थियो, त्यसयता करिब १६ अर्ब रुपैयाँ बढेर गत सोमबार (साउन २२ सम्म) ४८ खर्ब ५६ अर्ब रुपैयाँ पुगेको छ, उनले भने । साउन सकिन लाग्दा पनि कर्जा माग धेरै नहुनुको एउटा कारण उच्च ब्याजदर पनि रहेको कुँवरको भनाइ छ । अपेक्षाअनुसार ब्याजदर तल झरोस् भनेर सोच्ने हो भने ब्याजदरसम्बन्धी अहिलेको नीतिगत व्यवस्था नै परिमार्जन गर्नुपर्नेछ, उनले भने, नत्र अहिलेको नीतिगत व्यवस्थामा टेकेर अपेक्षित रूपमा ब्याजदर घट्ने देखिन्न । विद्यमान नीतिगत व्यवस्थाले बेलाबेलामा राष्ट्र बैंकले नीतिगत दर बढाउँदा बैंकहरूले ब्याजदर घटाउने र नीतिगत दर घटाउँदा बैंकहरूले ब्याजदर बढाउने अवस्था आएको पनि उनले बताए । बाहिरबाट हेर्दा राष्ट्र बैंकले ब्याजदर नियन्त्रण गर्यो भन्ने आरोप लाग्ने गरेको छ, उनले भने, यथार्थमा अहिलेको नीतिगत संयन्त्रको नियन्त्रणमा ब्याजदर छैन । ब्याजदर घटिरहे पनि अपेक्षित रूपमा कर्जा माग नबढेको नेपाल बैंकर्स संघका अध्यक्ष सुनील केसीले जनाए । ब्याजदर घटिरहेको छ । बैंकहरूले प्रिमियम घटाएर नयाँ कर्जाका दर निर्धारण गरिरहेका छन् । आधार दर घटिरहेको छ र पनि कर्जा प्रवाह बढ्न सकेको छैन, उनले भने, ब्याजदरका कारणले मात्र नभई अर्थतन्त्रको समग्र उपभोग नै घटेकाले कर्जा प्रभावित भएको देखिन्छ । गएको एक वर्षमा हालसम्मकै धेरै युवा जनशक्ति बाहिरिएकाले पनि समग्र उपभोगमा कमी आएको उनको भनाइ छ ।यति धेरै युवा जनशक्ति बाहिरिए, मुलुकमा खपत नै घट्यो । उद्योगको क्षमता उपयोग ५० प्रतिशत हाराहारी मात्र छ, उनले थपे, आयात पनि घटेको छ । विदेशमा पनि वस्तुको मूल्य घटेको छ । अझै पनि उद्योगी व्यवसायीको आत्मविश्वास विकास बढ्न सकेको छ्रैन । त्यो सबैको असर कर्जामा परेको हो । आशा गरौं, आउँदा महिनामा सुधार होला । तरलताको स्थिति सामान्य रहे पनि अपेक्षाअनुसार कर्जा प्रवाह नभएको राष्ट्र बैंकका अधिकारी स्विकार्छन् । कर्जा प्रवाहका लागि बैंकहरूले दिनु पनि पर्यो, ऋणीले लिनु पनि पर्यो, राष्ट्र बैंक अनुसन्धान विभाग प्रमुख प्रकाशकुमार श्रेष्ठले भने, बैंकहरूले ठूलालाई मात्र दिन खोज्ने र ठूला ऋणी ऋण लिन नआउँदा कर्जा प्रवाह धेरै नबढेको देखिन्छ । ब्याजदर घट्दो क्रममा रहे पनि अर्थतन्त्रमा माग घटेको र ठूला ऋणीहरू अधिक ऋणको भारमा रहेकाले पनि नयाँ कर्जा माग नभएको हुन सक्ने उनले बताए । बाहिरिएको जनशक्ति, पुँजीगत खर्चको स्थिति, अर्थतन्त्रको अवस्था हेर्दा तत्काल कर्जाको माग बढिहाल्ने संकेत नदेखिएको उनको भनाइ छ । असार मसान्तसम्म बैंक तथा वित्तीय संस्थामा करिब सवा ५ खर्ब रुपैयाँ थुप्रिएको थियो । अहिले वित्तीय प्रणालीमा रहेको रकम (पैसा) चालु आर्थिक वर्षभर सबै बैंक तथा वित्तीय संस्थालाई कर्जा प्रवाह गर्न चाहिने बराबर नै हो । बुधबारसम्म अन्तरबैंक ब्याजदर साढे ५ प्रतिशत हाराहारीमा रहेको छ । सीडी अनुपात भने ८३४६ प्रतिशत छ । वाणिज्य बैंकहरूको गत आर्थिक वर्षको अपरिस्कृत वित्तीय विवरणअनुसार गत असारसम्म ८ वटा वाणिज्य बैंकको आधार दर एकल अंक (१० भन्दा कम) मा झरेको छ । बाँकी १२ वटा बैंकको आधार दर भने १० प्रतिशतभन्दा माथि छ । राष्ट्रिय वाणिज्य बैंकको आधार दर सबैभन्दा कम ७७९ प्रतिशत छ भने कुमारीको सबैभन्दा धेरै १०९० प्रतिशत छ । औसतमा गत असारसम्म २० वाणिज्य बैंकको औसत आधार दर १००५ प्रतिशतमा झरेको छ । जब कि गत चैत मसान्तसम्म औसत आधार दर १०४८ प्रतिशत थियो ।"
सुक्खायामले बढायो बिजुली आयात,"इनरुवापूर्णिया र लम्कीबरेली ४०० केभी लाइन, नेपालगन्जनानपार १३२ केभी र अत्तरिया (दैची)टनकपुर २२० केभी प्रसारण लाइन निर्माणका लागि प्रक्रिया सुरु भएको छ । रातमाटेरसुवागडीकेरुङ ४०० केभी प्रसारण लाइनको अध्ययन पनि सकिएको छ ।१०६१ मेगावाट जडित क्षमताको माथिल्लो अरुण जलविद्युत् आयोजनामा लगानीका लागि वित्तीय स्रोत जुटाउने प्रक्रिया अन्तिम चरणमा पुगेको पनि प्राधिकरणले जनाएको छ । प्राधिकरणले ६३५ मेगावाटको दूधकोशी जलाशययुक्त जलविद्युत् आयोजना निर्माणका लागि जग्गा अधिग्रहण प्रक्रिया सुरु गरिएको र लगानीका लागि दातृ निकाय एसियाली विकास बैंकलगायतसँग आवश्यक प्रक्रिया अगाडि बढाएको छ । कटैयाकुशाहा र रक्सौलपरवानीपुर १३२ केभी प्रसारण लाइनमा दोस्रो सर्किट थप गरी विद्युत्को भरपर्दोपन र प्रसारण क्षमता वृद्धि गरिएको प्राधिकरणले बताएको छ ।"
सहकारीको जग्गा हिनामिनामा आठ जनाविरुद्ध मुद्दा,"काठमाडौं (कास) भोटाहिटीस्थित साझा भण्डार सहकारीको जग्गा हिनामिना गरेको भन्दै सहकारीका तत्कालीन अध्यक्ष जयकुमार खड्कालगायत ८ जनाविरुद्ध अख्तियार दुरुपयोग अनुसन्धान आयोगले विशेष अदालतमा मुद्दा दायर गरेको छ । खड्कासँगै सहकारीका तत्कालीन सञ्चालक समिति सदस्य आत्माराम राजवंशी, सुवर्ण मानन्धर, लक्ष्मण थापा, भोलाप्रसाद न्यौपाने र सदस्यसचिव तथा महाप्रबन्धक अमर थापाविरुद्ध विशेष अदालतमा मुद्दा दायर गरिएको हो । वीरेन्द्रनगर नगरपालिका८ मा रहेको ०२० क्षेत्रफलको जग्गा र बाँकेको कोहलपुर३ (क) मा रहेको ०२१७ क्षेत्रफलको जग्गा अनुचित लाभ लिएको उजुरीमा अनुसन्धान गर्दा दोषी देखिएपछि उनीहरूविरुद्ध मुद्दा दायर गरिएको आयोगले जनाएको छ । उनीहरूविरुद्ध अत्यन्त कम मूल्यमा जग्गा बेचेर संस्थालाई ४ करोड ४ लाख २४ हजार रुपैयाँ नोक्सानी पुर्याएको भन्दै सोही बराबरको बिगो, कैद र जरिवाना माग गर्दै मुद्दा चलाइएको हो । साझा सहकारी सञ्चालक समितिका तत्कालीन सदस्य योगेन्द्रनाथ कर्माचार्यले साझा भण्डार सहकारीका नाममा रहेको बाँकेको कोहलपुर३ (क) को ०२१७ क्षेत्रफलको जग्गा बिनाआधार र कारण हचुवामा अत्यन्त कम मूल्यमा बिक्री गर्ने निर्णय गरी संस्थालाई ४ करोड ९४ हजार नोक्सानी पुर्याएको बताइएको छ । यसैगरी साझा भण्डार सहकारीका नाममा रहेको कोहलपुर३ (क) कै ०२१७ क्षेत्रफलको जग्गा बोलपत्र प्रतिस्पर्धालाई सीमित गर्ने उद्देश्य राखी बेसरोकारवाला व्यक्तिको नागरिकताको प्रतिलिपि लिई मञ्जुरीबिना बोलपत्रमा नाम मात्रको प्रतिस्पर्धा देखाएर संस्थालाई ४ करोड ९४ हजार नोक्सानी पुर्याएको भन्दै कोहलपुरका सुरोज गिरीविरुद्ध कैद र जरिवाना माग्दै विशेष अदालतमा मुद्दा चलाइएको हो । वीरेन्द्रनगर नगरपालिका८ मा पर्ने ०२० क्षेत्रफलको जग्गा न्यून मूल्यमा बेसरोकारवाला व्यक्तिको नाममा खरिद गरेको भन्दै गीताकुमारी शाहीविरुद्ध पनि विशेष अदालतमा मुद्दा दायर भएको छ । शाहीले सुर्खेतको वीरेन्द्रनगर नगरपालिका८ को ०२० क्षेत्रफल जग्गा बोलपत्र प्रतिस्पर्धालाई सीमित गर्ने उद्देश्यले न्यून मूल्यमा जग्गा खरिद गरी संस्थालाई ३ लाख ३० हजार रुपैयाँ नोक्सानी पुर्याएको पनि आयोगले जनाएको छ ।"
सिम्रिक हेलिकोप्टर उडानमा प्रतिबन्ध,"(काठमाडौं)बक्यौता नतिरेको तथा कमजोर वित्तीय अवस्थालाई कारण देखाउँदै नेपाल नागरिक उड्डयन प्राधिकरणले सिम्रिक एयरलाई तत्कालका लागि उडानमा प्रतिबन्ध लगाएको छ । यससँगै सिम्रिकका चार वटा हेलिकोप्टर ग्राउन्डेड भएका छन् । २१ वर्षअघि स्थापना भएको सिम्रिकसँग हाल चार हेलिकोप्टर चार्टर उडानमा छन् । सिम्रिकले त्रिभुवन अन्तर्राष्ट्रिय विमानस्थलसहित काठमाडौंबाहिरका ३० गरी ३१ वटा विमानस्थललाई बुझाउनुपर्ने ल्यान्डिङ पार्किङ, एयर नेभेगिसनलगायत शुल्क पटक पटक ताकेता गर्दा पनि नबुझाएकाले उडानमा प्रतिबन्ध लगाइएको प्राधिकरणका सहप्रवक्ता ज्ञानेन्द्र भुलले जनाए । प्राधिकरणलाई बक्यौता बुझाइसकेपछि उडान प्रतिबन्ध फुकुवा हुन्छ, उनले भने । सिम्रिकले आर्थिक वर्ष ०७९८० सम्म ५५ लाख रुपैयाँ बक्यौता बुझाउनुपर्ने थियो । चालु आर्थिक वर्षको साउनमा दुई पटक गरी ८ लाख ६८ हजार रुपैयाँ बक्यौता तिरेपछि अब ४६ लाख हाराहारी बाँकी रहेको उनको भनाइ छ । विमानस्थल सेवा शुल्क नियमावली र नागरिक उड्डयन प्राधिकरणको नियमावलीले दिएको अधिकार प्रयोग गर्दै प्राधिकरणका महानिर्देशक प्रदीप अधिकारीले सिम्रिकलाई उडानमा प्रतिबन्ध लगाउने निर्णय गरेका हुन् । विमानस्थल सेवा शुल्क नियमावलीले बक्यौता नतिर्ने वायुसेवा कम्पनीलाई उडानमा रोक लगाउने अधिकार दिएको छ । प्राधिकरणको नियमावललीले पनि वित्तीय अवस्था कमजोर भएका वायुसेवा कम्पनीको उडान सुरक्षामा असर पर्न सक्ने देखिए महानिर्देशकलाई उडानमा प्रतिबन्ध लगाउने अधिकार दिएको सहप्रवक्ता भुल बताउँछन् । सिम्रिक एयरका सञ्चालक तथा वायुसेवा सञ्चालक संघका अध्यक्ष रामेश्वर थापाले भने प्राधिकरणका महानिर्देशकले पूर्वाग्रही किसिमले सिम्रिकलाई उडानमा प्रतिबन्ध लगाइएको प्रतिक्रिया दिए । प्रतिबन्धबारे पत्र प्राप्त भइनसकेको उनको भनाइ छ । काठमाडौं विमानस्थलमा बिहीबार एयर ट्राफिक कन्ट्रोलर एसोसिएसन (नाट्का) को साधारणसभामा महानिर्देशक अधिकारीको आलोचना गरेको थिएँ । नेतृत्वले सही व्यवहार गर्नुपर्छ भनी बोलेको थिएँ । त्यसैको रिवार्डस्वरुप मेरो कम्पनीलाई प्रतिबन्ध लगाइयो । आर्थिक वर्षको अन्तिम भएकाले हिसाब राफसाफ गर्ने समय हुन्छ । एक साताको भाका अनुसार, अझै दुई दिन बाँकी नै छ । त्यसअघि नै प्रतिशोध साँध्ने ढंगले प्रतिबन्ध लगाइयो । सिम्रिकले बिहीबार प्राधिकरणलाई पत्र लेखी गोरखाको स्याला उड्न तयार रहेको हेलिकोप्टरलाई प्राधिकरणका कर्मचारीले महानिर्देशकको मौखिक निर्देशन भन्दै चार्टर उडान रोकेको जनाएको छ । सिम्रिक जस्तो हवाई सेवा प्रदायक निकायले बक्यौता नतिरेको भनी मानमर्दन गरेको जनाउँदै उसले ७ दिनको क्षतिपूर्तिसमेत मागेको छ । प्राधिकरणले ०७९ फागुनमा अडिटका क्रममा वित्तीय अवस्था कमजोर देखिएपछि गुण एयरलाइन्सलाई पनि उडानमा प्रतिबन्ध लगाएको थियो । ७ वटा जहाज भएको गुणले हालसम्म व्यावसायिक उडान पुनः सुरु गरेको छैन ।"
भारतमा बढ्यो नेपाली गोलभेंडाको माग,"हाम्रा किसानले उत्पादन गरेको गोलभेंडाले मूल्य नपाएर सडकमा फाल्ने स्थिति थियो, भारतमा निर्यात खुल्दा उत्पादन पनि बढ्ने र किसानले मूल्य पनि पाउने हुन्छ, उनले भने, भारत सरकारलाई हामीले गोलभेंडा निर्यातको बाटो खुलाइदिन आग्रह गर्दै आएका थियौं । त्यसैअनुसार गोलभेंडाको निर्यात प्रारम्भ भइसकेको छ । भारतले क्वारेन्टाइनको सूचीमा गोलभेंडालाई राखेको थिएन, जसकारण नेपाली गोलभेंडा भारत जान पाउँदैनथ्यो । भारतको गोलभेंडा नेपाल आए पनि नेपालको गोलभेंडालाई भारत पठाउन सकिन्नथ्यो, मन्त्री भुसालले कान्तिपुरसँग भने, साउन पहिलो साता मैले भारत भ्रमणका क्रममा गोलभेंडासहित नेपाली अन्य उत्पादनलाई भारतमा निर्यातको बाटो खुलाउन आग्रह गरेको थिएँ । त्यसपछि वातावरण बन्दै गएको हो । भारतीय क्वारेन्टाइनको सूचीमा नहुँदा नेपाली गोलभेंडा तस्करी भएर जान थालेको र भारतीय प्रहरीले तस्करीका गोलभेंडा समातेर नष्ट गरेका समाचार पनि आएका थिए । भारतमा हुने निर्यातले नेपाली उपभोक्तालाई केही मार पर्न जानेतर्फ भने आफूहरूको ध्यान रहेको तर निर्यात बढेसँगै नेपाली किसानले बढाउने उत्पादनले त्यसलाई सन्तुलनमा ल्याउने उनले उल्लेख गरे ।क्वारेन्टिनसम्बन्धी प्रावधान नै नेपाली गोलभेंडाका लागि भारत प्रवेशमा समस्या रहेको उद्योग मन्त्रालयका एक उच्च अधिकारी बताउँछन् । अहिले भारतलाई पनि आवश्यक परेकाले उसले खुकुलो प्रावधान बनाएर गोलभेंडा निर्यात खुलाएको हुन सक्ने उनको भनाइ छ । यस विषयमा सरकारी तहमा भने कुनै प्रकारको सहमति वा सम्झौता नभएको उनले जनाए ।"
मोतीपुर औद्योगिक क्षेत्र अलपत्र,"(लुम्बिनी)रूपन्देहीको बुटवल उपमहानगरपालिका१७ मा निर्माणाधीन प्रदेशस्तरीय मोतीपुर औद्योगिक क्षेत्र अलपत्र परेको छ । एक प्रदेश एक औद्योगिक क्षेत्र अवधारणाअनुसार मोतीपुरमा औद्योगिक ग्राम निर्माणका लागि सरकारले बजेट विनियोजन गरे पनि काम अगाडि बढ्न सकेको छैन । संघीय सरकारले ०७२ सालमा सातवटै प्रदेशमा औद्योगिक क्षेत्र बनाउने निर्णय गरेको थियो । उक्त निर्णयअनुसार लुम्बिनीअन्तर्गत बुटवलको मोतीपुर छानिएको थियो । तिनाउ नदीको तटीय क्षेत्रमा सुरक्षा घेराबीच औद्योगिक क्षेत्र निर्माणका लागि ०७७ सालमा शिलान्यास गरिएको थियो । त्यसपछि कामले गति लिन सकेको छैन । औद्योगिक क्षेत्रको जग्गा उपभोगका विषयमा टुंगो नलाग्दा काम अगाडि बढ्न नसकेको हो । सरकारले औद्योगिक क्षेत्र निर्माणका लागि ८ सय १३ बिघा जग्गा छुट्याएको हो । उक्त क्षेत्रभित्र रहेका वर्षौंदेखि अव्यवस्थित बसोबास गरेका स्थानीयले जग्गा नछाड्दा काम अगाडि बढाउन नसकिएको औद्योगिक क्षेत्र व्यवस्थापन लिमिटेडका सूचना अधिकारी भूषणकुमार उपाध्यायले बताए । उनका अनुसार सरकारले तय गरेको जमिन खाली नभएकाले काम गर्न पाइएको छैन । समस्या समाधानका लागि बुटवलस्थित कार्यालयले ड्रोनबाट उक्त क्षेत्रको सर्भे रिपोर्ट तयार गरेर रूपन्देहीस्थित जिल्ला समन्वय समिति प्रमुखलाई पठाइसकेको उपाध्यायको भनाइ छ । जग्गा खाली गराउन औद्योगिक क्षेत्र व्यवस्थापन लिमिटेड कार्यालयको पहलले मात्र नपुग्ने उनले बताए । त्यसका लागि स्थानीय, प्रदेश र संघीय सरकारले चासो दिनुपर्नेमा उनको जोड छ । विवाद कायम रहेसम्म सशस्त्र प्रहरीसित आग्रह गरेर उक्त क्षेत्रको जग्गा अतिक्रमण रोक्ने र रेखदेख गर्नेबाहेकका काम हुन नसकेको उपाध्यायले बताए । ०७७ सालमा तत्कालीन उद्योगमन्त्री लेखराज भट्ट र अर्थमन्त्री विष्णु पौडेलले स्थानीयको विवादबीच सुरक्षा घेरामा औद्योगिक क्षेत्रको शिलान्यास गरेका थिए । त्यति बेला स्थानीयले शिलान्यास कार्यक्रममा ढुंगामुढा गर्दा प्रहरीले भीड नियन्त्रणमा लिन गोली चलाउनुपरेको थियो । उक्त क्षेत्रमा रहेको बस्ती र जोतभोग भइरहेको जमिन यकिन गर्न समिति गठन गरिएको थियो । जिल्ला समन्वय समिति प्रमुख उमाकान्त चापागाईंको संयोजकत्वमा बुटवल उपमहानगरपालिकाका प्रमुख प्रशासकीय अधिकृत टेकराज पन्थी सदस्य सचिव, पालिकाका प्रमुख तथा वडाका अध्यक्ष पदेन सदस्य रहने गरी समिति गठन गरिएको थियो । समितिले ड्रोनबाट जग्गा विवरण संकलन गरेर औद्योगिक क्षेत्र व्यवस्थापन कार्यालयमा प्रतिवेदन पठाइएको सदस्य सचिव पन्थीले बताए । केन्द्र सरकारले निकासा गरेको २० लाख रुपैयाँ बजेटबाट जग्गाको नापजाँच पूरा गरेर पठाइएको उनले जनाए । छ सय बिघा औद्योगिक क्षेत्र, १० बिघा बुटवल उपमहानगरपालिका र अन्य बसोबासीलाई दिने गरी रिपोर्ट बुझाइएको हो, उनले भने, अब औद्योगिक क्षेत्र बनाउनेनबनाउने उद्योग मन्त्रालय र औद्योगिक क्षेत्र व्यवस्थापन लिमिटेडको काम हो, पन्थीले भने, औद्योगिक क्षेत्र बन्नु समग्र उद्योगी तथा पालिकाकै लागि गर्वको विषय हो । यसले आर्थिक समृद्धि, रोजगारी तथा नेपाली उत्पादनमा टेवा पुग्ने भएकाले बनाउनुपर्छ भन्नेमा उपमहानगरपालिका छ । बुटवल उद्योग वाणिज्य संघले तिनाउ करिडोर नाम दिएर औद्योगिक क्षेत्र निर्माणका लागि प्रक्रिया अगाडि बढाएकै बेला संघीय सरकारले उक्त ठाउँमै प्रदेशस्तरको औद्योगिक क्षेत्र बनाउने निर्णय गरेको थियो । निर्णय मात्र भएको र अहिलेसम्म काम अगाडि बढ्न नसकेपछि उद्योगी रुष्ट छन् । बजेट विनियोजनले मात्रै औद्योगिक क्षेत्र बन्दैन, विवाद नहुने जग्गा खोजेर भएपछि निर्माण थाल्नुपर्ने हो, बुटवल उद्योग वाणिज्य संघका अध्यक्ष उज्वलप्रसाद कसजुले भने, हामीले २ सय ३८ बिघा जमिन त्यहाँका स्थानीयसँग छलफल गरेर चित्त बुझाएर तयार पारेका थियौं । सरकारले १ हजार बिघाको निर्णय गरेपछि त्यो जग्गा पनि यता न उता भयो । एक हजार बिघा उपलब्ध नभए ५ सय बिघामा भए पनि औद्योगिक क्षेत्र बनाउन सकिने कसजुको भनाइ छ । जति पछि भयो, जग्गाको भाउ त्यति नै बढ्ने भएकाले उद्योगीलाई लागत बढी पर्ने उनले बताए । लागत महँगो पर्ने जग्गा खरिद गरेर उद्योग स्थापना गर्न लगानीकर्ता आउन सक्दैनन्, उनले भने । ८ अर्ब रुपैयाँ लगानी अनुमान गरिएको औद्योगिक क्षेत्रमा ५ सय ४४ प्लट तयार गर्ने योजना छ । औद्योगिक क्षेत्रभित्र ४ लेनको मुख्य सडक, २ लेनको सहायक सडक, साइकल लेन र फुटपाथ निर्माण हुनेछ । विद्युत् आपूर्ति चौबीसै घण्टा हुनेछ, जसका लागि औद्योगिक क्षेत्रभित्र ४० मेगावाटको फिडर, वाटर ट्रिटमेन्ट प्लान्ट र स्वास्थ्य केन्द्र बनाउने योजना छ ।"
अर्थ संक्षेप,"घोराही सिमेन्टको आईपीओ सूचीकृतकाठमाडौं (कास) घोराही सिमेन्टको प्राथमिक सेयर (आईपीओ) दोस्रो बजारमा सूचीकृत भएको छ । कम्पनीको कारोबार कोड जीसीआईएल छ । बजारमा आइतबारदेखि कम्पनीको कारोबार सुरु हुने नेप्सेले जनाएको छ । कम्पनीको कुल ३ करोड ९७ लाख १९ हजार ६ कित्ता सेयर सूचीकृत भएको छ । कम्पनीको आरटीएस सेवा हिमालयन क्यापिटलले प्रदान गर्नेछ । पहिलो कारोबारका लागि कम्पनीको सेयरलाई सुरुवाती प्रतिकित्ता २२६ रुपैयाँ ६१ पैसादेखि अन्तिम मूल्य ६७९ रुपैयाँ ८३ पैसा प्रदान गरिएको छ । यसबीचको जुनसुकै मूल्यमा कम्पनीको पहिलो कारोबार हुन सक्नेछ । उत्पादन तथा प्रशोधन (म्यानुफ्याक्चरिङ एन्ड प्रोसेसिङ) उपसमूहमा कम्पनी सूचीकृत भएको छ । यस कम्पनीको आईपीओ सेयर लगानीकर्ताको डिम्याट खातामा आइसकेको छ । ग्लोबल आईएमईको क्यूआर भुक्तानीमा भ्वाइस म्यासेज काठमाडौं (कास) ग्लोबल आईएमई बैंकको क्यूआर कोडमार्फत हुने भुक्तानीमा अब स्मार्ट अडियो डिभाइसबाट तत्कालै भ्वाइस म्यासेज प्राप्त हुने भएको छ । बैंकले क्यूआर कोडमार्फत गरिने भुक्तानी पुष्टिका लागि साउन्ड बक्स र एलईडी डिस्प्लेसहितको सेवा सञ्चालनमा ल्याएको हो । ग्राहकले क्यूआर कोड स्क्यान गरी भुक्तानी गर्दा एलईडी बोर्डमा रहेको साउन्ड बक्सको भ्वाइस म्यासेजबाट भुक्तानीको पुष्टि हुने बैंकले जनाएको छ । यसले ग्राहक र व्यापारीका लागि सम्पूर्ण प्रक्रिया सुविधाजनक बनाउने बैंकको भनाइ छ । यसबाट ग्राहकलाई मोबाइल फोनमा भुक्तानी प्राप्त भएको म्यासेजका निमित्त कुर्नुपर्ने समयको पनि बचत हुनेछ, बैंकद्वारा जारी विज्ञप्तिमा भनिएको छ, व्यापारीलाई भुक्तानीको पुष्टिमा पनि सहयोग हुन्छ । देशभर बैंकका ३५९ शाखा कार्यालय र ३६७ एटीएम सञ्चालनमा छन् ।अनर ९० फाइभजी सिरिजको प्रिबुकिङ काठमाडौं (कास) सेलट्रोन नेपालले अनर ९० फाइभजी सिरिजको प्रिबुकिङ खुलाएको छ । सेलट्रोन नेपालका महाप्रबन्धक राहुल राठीले एक कार्यक्रममा अनर ९० फाइभजी र अनर ९० लाइटजी दुवैको मूल्यसमेत सार्वजनिक गरे । सेल्ट्रोन नेपालले अनर ९० (१२२५६) जीबी भेरियन्टका लागि ५८ हजार ९ सय ९० र (१२५१२) जीबी संस्करणका लागि ६३ हजार ९ सय ९० रुपैयाँ मूल्य तोकेको छ । जसमा ग्राहकले २१ हजार ९ सय ९० को हनर वाच४ लाई ५ हजार रुपैयाँमै प्राप्त गर्न सक्ने कम्पनीले जनाएको छ । ग्राहकले (८२५६) जीबी भेरियन्टको अनर ९० लाइट फाइभजी ३१ हजार ९ सय ९० रुपैयाँमा प्राप्त गर्न सक्ने पनि कम्पनीले बताएको छ । प्रत्येक अनर ९० लाइट फाइभजीको प्रिबुकिङमा ५ हजार ९ सय ९० रुपैयाँको हनर एयरबड्स एक्स५ निःशुल्क प्राप्त गर्न सक्ने पनि कम्पनीले जारी गरेको विज्ञप्तिमा जनाइएको छ । नलगाड नगरमा राष्ट्रिय वाणिज्य बैंकको सहुलियतपूर्ण कर्जा काठमाडौं (कास) राष्ट्रिय वाणिज्य बैंक र जाजरकोटको नलगाड नगरपालिकाले सहुलियतपूर्ण कर्जामा सहकार्य गरेका छन् । सहकार्यसम्बन्धी सम्झौतापत्रमा बैंकका प्रमुख कार्यकारी अधिकृत किरणकुमार श्रेष्ठ र नगरपालिकाका नगर प्रमुख डम्बरबहादुर रावतले हस्ताक्षर गरे । सम्झौतापछि नगरपालिकाले आफ्नो क्षेत्रभित्र उद्यम तथा व्यवसाय गर्न चाहने व्यक्तिलाई परामर्श तथा उद्यमशीलतासम्बन्धी आवश्यक तालिमको व्यवस्थापन गर्नेछ । त्यसपछि तालिम प्राप्त व्यक्तिलाई कर्जाका लागि बैंकमा सिफारिस गर्नेछ, बैंकले जारी गरेको विज्ञप्तिमा भनिएको छ, सोही सिफारिसका आधारमा उद्यमीहरूलाई बैंकले नियमानुसार सहुलियपूर्ण कर्जा प्रवाह गर्नेछ । सम्झौताले कर्णालीमा प्राथमिकतासाथ सहुलियतपूर्ण कर्जा लगानी बढाउने बैंकका प्रमुख कार्यकारी अधिकृत किरणकुमार श्रेष्ठले बताए । नगर कृषिको पकेट क्षेत्र भएकाले सहकार्यले कृषि उत्पादनमा सघाउ पुग्ने नगर प्रमुख डम्बरबहादुर रावतको भनाइ छ ।विद्यार्थीलाई उद्योगीसँग जोड्दै हाम्रो बजारकाठमाडौं (कास) हाम्रो बजार डटकमले कोटेश्वरस्थित हिमालय कलेजमा अध्ययन गर्ने विद्यार्थीलाई उद्योगीसँग जोड्ने उद्देश्यले विद्यार्थी साझेदारी कार्यक्रम गरेको छ । विद्यार्थीलाई उद्योगीका अनुभवलगायत विषयमा जानकारी दिन कार्यक्रम आयोजना गरिएको हो । कार्यक्रममा मेटलाइफ इन्स्योरेन्सका देवकिशोर लालले विद्यार्थीसँग आफ्नो अनुभव साटे । विगतबाट सिक्दै सफलता र लगनशील भएर अघि बढ्नुपर्ने उनको भनाइ छ । कान्तिपुर मिडिया ग्रुपको मार्केटिङ अफिसरबाट मेटलाइफ इन्स्योरेन्सको प्रमुख कार्यकारी अधिकृत हुँदासम्मका अनुभव उनले बाँडे ।नेपाल टेलिकमको १ जीबीपीएससम्मको एफटीटीएच सेवाकाठमाडौं (कास) नेपाल टेलिकमले १ जीबीपीएससम्म उच्च गति भएको एफटीटीएच इन्टरनेट सेवा सुरु गरेको छ । यसअघि कम्पनीले १०० एमबीपीएससम्म उच्च गति भएको एफटीटीएच सेवा उपलब्ध गराइरहेकामा अब एकै पटक यति धेरै क्षमता भएको इन्टरनेट सेवा उपलब्ध गराएको जनाएको छ । हाल कम्पनीले जिपोन प्रविधिमार्फत उपलब्ध गराइरहेको एनटी फाइबर इन्टरनेटमध्ये सबैभन्दा उच्च गति १०० एमबीपीएस रहेकामा अब एक्सजिपोन प्रविधिमा आधारित उच्च गतिको इन्टरनेट सेवा उपलब्ध हुने भएको हो । सो सेवा ५०० एमबीपीएस र १ जीबीपीएस गरी दुई प्याकेजमा उपलब्ध हुने भनिएको छ । यसको डाउनस्ट्रिम क्षमता १० जीबीपीएस र अपस्ट्रिम क्षमता २५ जीबीपीएस हुनेछ । प्रिमियम एफटीटीएच ५०० एमबीपीएसअन्तर्गत टेलिकमको नेटवर्कभित्र अनलिमिटेड कल गर्न सकिने र अन्य नेटवर्कमा प्रतिमहिना ३५० मिनेट कल गर्न सकिने कम्पनीले जारी गरेको विज्ञप्तिमा उल्लेख छ । यो प्याकमा प्रतिदिन ०५ टीबी डाटा प्रयोग गर्न सकिन्छ । प्रिमियम एफटीटीएच १ जीबीपीएसअन्तर्गत टेलिकमको नेटवर्कभित्र अनलिमिटेड र अन्य नेटवर्कमा प्रतिमहिना ५ सय मिनेट कल गर्न सकिने बताइएको छ ।"
दराई समुदायको संग्रहालय सपना,"(चितवन)विश्व आदिवासी दिवसको दिन पारेर बुधबार विभिन्न ठाउँमा औपचारिक कार्यक्रम भए । तर मन हुँदाहुँदै पनि रेशम दराई त्यस्ता कार्यक्रममा सहभागी हुन पाएनन् । उनी आफ्नै गाउँ भरतपुर महानगरपालिका२३ जगतपुरको खड्गौलीमा अडिए । दराई जाति चितवनको मैदानी क्षेत्रका आदिवासी हुन् । खड्गौलीमा दराई समुदायको बाक्लो बसोबास छ । यो गाउँ दराई जातिको पुरानो बस्ती हो ।रेशम नेपाल दराई उत्थान समाज चितवन जिल्ला कार्यसमितिका अध्यक्ष हुन् । खड्गौलीमा दराई समुदायको सांस्कृतिक संग्रहालय निर्माण थालेको धेरै भयो तर काम फत्ते गर्न सकेका छैनन् । सोही संग्रहालय निर्माण सम्पन्न गर्नेबारे दराई अगुवाहरूसँग छलफल राखेका कारण उनी खड्गौलीमै बसे । विश्व आदिवासी दिवसको कार्यक्रम महत्त्वपूर्ण हो । तर यता संग्रहालय चाँडै सकौं भन्नेछ, रेशमले भने ।संग्रहालय बनाउन खड्गौलीका बाबुराम दराईले १३ धुर जग्गा संस्थालाई निःशुल्क दिएका छन् । २०७८ फागुनमा संग्रहालय निर्माण थालेका हुन् । यसमा दराई समुदायका जन्मदेखि मृत्युपर्यन्तसम्मका संस्कारमा प्रयोग हुने सामग्री, अन्य औजार र पोसाकहरू राख्नेछौं, रेशमले सुनाए । संग्रहालय बनाउन ७५ लाख रुपैयाँ खर्च हुने अनुमान छ । त्यस निम्ति वाग्मती प्रदेश सरकारले २७ लाख रुपैयाँ दिएपछि काम सुरु गरेका हुन् ।भुइँ तलामा संग्रहालय र त्यसमाथिको तलामा कार्यक्रम हल र कार्यालय राख्ने गरेर भवन तयार हुँदै छ । तर पहिलो तला जेनतेन ढलानपछि अरू काम अघि बढेको छैन । प्रदेश सरकारले दिएको बजेटले पहिलो तला ढलान भयो र वडा कार्यालयले उपलब्ध गराएको अढाई लाख रुपैयाँले प्लास्टर गर्यौं, रेशमले भने, अब अरू बजेट कहाँ खोज्ने ? छलफलमै छौं ।वडा कार्यालयले यो पटक थप तीन लाख रुपैयाँ बजेट दिने भएकाले उनीहरू उत्साहित छन् । त्यही बजेट कसरी लिने र खर्च गर्ने भन्नेबारे आज छलफल भयो, अध्यक्ष रेशमले भने, भदौ २ मा अलि बृहत् रूपमा फेरि जुट्नेछौं । खड्गौली गाउँ कुनै बेला दराई जातिको मौजा थियो । खड्गालीदेखि तीनचार किलोमिटर पश्चिम ध्रुवाघाटसम्म दराई अधीनस्थ थियो ।राप्ती खोला नजिकको यो गाउँ अलि खाल्टो परेको जमिनमा छ । खड्गौली हाम्रो दराई भाषाकै शब्द हो । यसको अर्थ खाल्टो परेको जमिन भन्ने बुझाउँछ, स्थानीय मंगरा दराईले भने । ५३ वर्षका मंगराका अनुसार उनी मात्रै हैन उनका बाबु रणबहादुर र हजुरबुबा आइतराम पनि यहीं जन्मेका हुन् । हजुरबुबाभन्दा अगाडिको पुस्ताका बारेमा उनले खासै सोधखोज गरेनन् । यहाँको पुरानो बासिन्दा भएको उनले बताए । पुरानो बासिन्दा, कुनै बेला प्रशस्त खेतीभूमि भए पनि अहिले आर्थिक रूपमा दराई समुदाय पछाडि पारिँदै गएको रेशमले सुनाए । पहिला त जग्गा जमिन कति हो कति । रुखो ठाउँमा हुने मकै, कोदो, तोरी, घैया धान लगाउने चलन थियो रे । ०१३ सालपछि चितवनमा बस्ती विस्तार भयो । नयाँनयाँ ठाउँका मान्छेहरू ओइरिए । सिँचाइ गर्ने, राम्रो धान लगाउने भन्दै कुलो ल्याए, रेशमले सुनाए । कुलो ल्याउँदा सिँचाइ मात्रै भएन दराईको जमिन पनि गुम्न सुरु भयो भन्छन् रेशम । ०१७१८ साल तिरको कुरा हो, कुलो त आयो तर पानी सित्तैमा खेतमा लगाउन नपाइने भयो । पानी पोत भनेर बिघाको १० रुपैयाँ लिने रहेछन् । त्यो बेला १० रुपैयाँ पनि ठूलो रकम हुन्थ्यो । पैसा जुटाउन जमिन बेच्नुपर्ने बाध्यता आएछ, उनले भने । धनु दराई भरतपुर२३ खड्गौली दराई टोल विकास संस्थाकी अध्यक्ष हुन् । उनको संस्थामा ९६ घरधुरी छन् । १०१२ घरबाहेक अरू सबै दराई समुदायका छन् । खड्गौलीमा दराईका करिब १ सय २० घर छन् । पूर्वी चितवनको खैरहनी नगरपालिका११ कठार पिद्रहनीमा दुई सय घर दराई समुदाय छन् । तर यहाँ एक बिघाभन्दा बढी खेत भएका दराई तीनचार मात्र घर होलान् । अरू सबैको जमिन कट्ठामा सीमित छ । जब कि ०१३ सालअघि दराईकै मौजा थियो, रेशमले भने । दराईले कसरी जग्गा गुमाए भनेर अहिले सोधीखोजी गर्नुभन्दा भएका संस्कार, संस्कृति र मौलिक सामग्रीहरू बचाएर राख्ने अभियानमा लागेको उनले बताए । तर यसका लागि पनि सहयोग गर्ने निकायहरू खासै नदेख्दा दुःख लागेको उनले बताए ।आफ्ना मौलिक चाडपर्व, संस्कार, संस्कृति भुलेर दराईहरूले अरूको सिको गरेका छन् । हामीले मनाउने पर्व र संस्कारमा हाम्रै समुदायमा पनि यही चितवनभित्र एक रूपता हुन छाड्यो । भाषा छ तर बोलिन छाड्यो । हामीले जानेका गरेका धेरै कामहरू अहिले बन्द भए, मंगराले भने । दराईको मुख्य पर्व सोहराई हो । यो पर्व तिहारका बेलामा पर्दछ । सोहराईमा दिवंगत पुर्खाको स्मरण गरिन्छ । यो बेला एक खाले विशेष जाँड पितृलाई चढाउने चलन छ । अनदीको चामलको जाँड बनाएर माटोको भाँडोमा राखिन्छ । त्यसको मुखमा परालको बुझो लगाएर माटोले नै लिपेर मजाले टालिन्छ । एक वर्ष यसरी राखेको जाँड नै पितृलाई चढाइन्छ, मंगराले भने । तर यसरी जाँड बनाउन छाडेकै १०१५ वर्ष भयो ।बूढापाकाहरू दिवंगत हुँदै जाँदा नयाँ पुस्ताले दराईको संस्कार संस्कृति, भाषा बिर्सने खतरा बढेको उनले बताए । ३८ वर्षका विनोद दराई आफ्नो समुदायमा दाइजोको चलन नरहेको बताउँछन् । जुन कुरा उनलाई गर्विलो लाग्दछ । यस्ता यस्ती विषय जोगाएर राख्न र अरूलाई पनि सुनाउनु लाभदायक हुने उनले बताए । कम्तीमा संग्रहालय बने यस्ता विषयहरू सुन्ने सुनाउने अवसर आउँथ्यो कि भन्ने उनको आशा छ ।बिन्दु दराई भरतपुर महानगरपालिका२३ की निर्वाचित वडा सदस्य हुन् । उनी लगातार दुई पटक वडा सदस्यमा निर्वाचित भइन् । जिल्लाको पुरानो आदिवासी समुदाय भएर पनि दराईलाई ख्याल राखेर योजना बनाउने चलन नभएको उनले गुनासो गरिन् । हामी पनि योजना माग्न, बजेट पार्न आफैं अग्रसर भएर लागेका छैनौं होला । हाम्रो समुदायलाई पनि जागरुक बनाउन खाँचो छ, बिन्दुले भनिन् ।दराई चितवनका आदिवासी भएको समुदायको अनुसन्धानकर्ता मंगलराम दराईले बताए । ०७८ सालको जनगणनाअनुसार नेपालमा दराई समुदायको जनसंख्या १८ हजार ६ सय ९५ छ । त्योमध्ये चितवनमा आठ हजार ८ सय ५० जना छन् । भरतपुरको जनसंख्या तीन लाख ६९ हजार २ सय ६८ रहेको छ । त्यसमा दराई समुदायको जनसंख्या तीन हजार ४ सय १३ छ । चितवनभर दराई समुदायको ६५ गाउँ रहेकोमा महानगरपालिकाभित्र मात्रै २४ गाउँ छन् । भावी पुस्ताका लागि, अध्ययनकर्ताका लागि र स्वदेशी विदेशी पर्यटकका लागि संग्रहालय बनाउन खोजेको हो । तर बजेटको अभाव भयो । जे जस्तो भए पनि आउँदो पाँच वर्षभित्र बनाएरै छाड्छौं, जिल्ला अध्यक्ष रेशम दराईले भने ।"
जापानलाई प्रमाणित गर्ने अवसर,"स्पेननेदरल्यान्ड्समहिला विश्वकप सुरु हुँदा धेरैलाई लागेको थियो, स्पेन उपाधिकै लागि बलियो दाबेदारी पेस गर्न सक्ने टिम हो । तर, जापानसँग ४० ले पराजित भएयता त्यो धेरै हदसम्म भ्रम सावित भएको छ । यो पीडादायी हारपछि स्पेनले उत्तिकै मीठो जित निकालेको छ स्विट्जरल्यान्डमाथि ५१ को । जापानविरुद्धको खेलबाट पाँच परिवर्तन गर्दै स्पेनले स्विस टिमको सामना गरेको थियो । यही परिवर्तन टिमको बलियो देखिएको डच टिमको सामना गर्न लागेको हो । महिला फुटबलमा नेदरल्यान्ड्सको उपस्थिति पछिल्लो समय महाशक्तिका रूपमा छ । स्पेनले जापानविरुद्धको एक खेललाई छाडेर १३ गोल गरेको छ । यसक्रममा टिम पूर्णतः आक्रामक देखिएको छ । यता नेदरल्यान्ड्स लगातार दोस्रोपल्ट फाइनल प्रवेश गर्न चाहन्छ । सन् २०१५ मै आएर मात्र नेदरल्यान्ड्सले महिला विश्वकपमा डेब्यु गरेको थियो । यसअघिका ६ संस्करणमा नेदरल्यान्ड्स छनोट पनि हुन सकेन । सुरुमै खेलेको विश्वकपमा नेदरल्यान्ड्स नकआउट चरण पुगेको थियो । त्यसपछि त टिम फाइनल पुग्नै सफल रह्यो । नेदरल्यान्ड्सका लागि अमेरिका प्रतियोगिताबाट बाहिरिनु खुसीको समाचार छ । टिमले यो नतिजालाई लिएर खुसी पनि मनाएको छ । लिग चरणमै नेदरल्यान्ड्स र अमेरिका आमनेसामने भएको थियो । त्यो बराबरीको खेल रह्यो । डच फरवार्ड लिनेथ बेरेनस्टेन भन्छिन्, जतिबेला मैले अमेरिका बाहिरिएको सुनें, तिनीहरूलाई बिदाइ गर्न चाहें । प्रतियोगिता सुरु हुनुअगाडि नै अमेरिकी खेलाडी फाइनलबारे कुरा गरिरहेका थिए । आखिरमा फाइनल पुग्न मैदानमा खेल पनि त देखाउनुपर्यो ।उनी थप्छिन्, म अझै पनि अमेरिकी टिमको सम्मान गर्छु, तर उनीहरूको चुनौती समाप्त भइसकेको छ । यो हाम्रो लागि राहतको उपलब्धि हो । अमेरिकाको यो प्रदर्शनले उनीहरूलाई भविष्यमा झक्झकाइरहनेछ । डच खेलाडी जिल रुर्डले यसपल्ट चार गोल गरिसकेकी छन् । उनी मियाजावाको ठीक पछाडि छिन् । यो खेलमा डच टिमका प्रमुख खेलाडी ड्यानिली भान डे डन्क हुने छैनन्, किनभने दुई पहेँलो कार्ड खाएर उनी एक खेलको प्रतिबन्धबाट गुज्रिइरहेकी छन् ।"
राखेप कर्मचारी आन्दोलित,"काठमाडौं (कास) १९ औं एसियाली खेलकुदको पूर्वसन्ध्यामा राष्ट्रिय खेलकुद परिषद् (परिषद्) का कर्मचारीहरू आन्दोलित भएका छन् । नेपाली खेलकुदको सर्वोच्च निकाय राखेपमा रहेका कर्मचारीहरू आन्दोलित हुनुको एउटै कारण लामो समयदेखि अवरुद्ध कर्मचारी बढुवा प्रक्रियालाई लिएर हो । राष्ट्रिय खेलकुद परिषद कर्मचारी संघले बिहीबार पत्रकार सम्मेलन गर्दै पहिलो चरणको संघर्षका कार्यक्रम घोषणा गरेको छ । साउन २६ गते उपत्यकामा रहेका सम्पूर्ण कर्मचारीको भेला गराई कोणसभा गर्ने, २८ देखि ३० गतेसम्म कालोपट्टी बाँधेर नियमित काम गर्ने र साउन ३१ गते कालोपट्टी बाँधेर १ घण्टा तथा साउन ३२ र भदौ १ गते कालोपट्टी बाँधेर २ घण्टा पेनडाउन गर्ने कार्यक्रम छ । यसअघि युवा तथा खेलकुद मन्त्रालय र राष्ट्रिय खेलकुद परिषद्लाई ज्ञापनपत्र र मौखिक जानकारी गराएको संघले जनाएको छ । जेठ ७ मा भएको परिषद्को ११६ औं बोर्ड बैठकको निर्णयका आधारमा विद्यमान कर्मचारी नियमावलीअनुसार बढुवा प्रक्रिया अगाडि बढाएर पदपूर्ति समितिमार्फत प्रारम्भिक चरणका सम्पूर्ण कामहरू सकिसकेको अवस्थामा खेलकुद मन्त्रालयका केही कर्मचारीको निहित स्वार्थका कारण बढुवा प्रक्रिया अवरूद्ध भएको संघकी अध्यक्ष सरस्वती भण्डारीले बताइन् । उनका अनुसार २७ वर्षदेखि बढुवा प्रक्रिया अवरुद्ध रहेको र अहिले ३ सय ८५ जनाको बढुवाका लागि स्वीकृत दरखास्त फारम भरेर बुझाइसकिएको छ । अध्यक्ष भण्डारीले परिषद्मा लामो समयसम्म कर्मचारीको बढुवा नहुँदा संस्थागत रूपमै समस्या सिर्जना भएको बताइन् । अन्तिम चरणमा पुगेको बढुवा प्रक्रिया कार्यान्वयन नभई सशक्त आन्दोलनमा जाने संघले जनाएको छ ।"
टी२० इन्डोर क्रिकेट आजदेखि,"काठमाडौं (कास) कर्पोरेट टी१० इन्डोर क्रिकेट प्रतियोगिता आयोजना हुने भएको छ । एरो सोलुसनअन्तर्गत रहेको खेलकुद व्यवस्थापन कम्पनी गेटसेट गेमले आयोजना गर्ने प्रतियोगिता शुक्रबार सुरु हुनेछ । स्पर्धा अर्को शनिबार टुंगिने छ । सहभागी १० टोलीलाई दुई समूहमा विभाजन गरिएको छ । समूह ए मा दराज, डोग्मा ग्रुप, आईएमएस ग्रुप, जगदम्बा ग्रुप र केएफसी छन् भने समूह बी मा क्लाउड फ्याक्ट्री, क्रिएसन, राष्ट्रिय वाणिज्य बैंक, त्रिवेणी ग्रुप र टुसाल, मुटिभेन्यु छन् ।त्यही सेरोफेरोमा आयोजक टिम र नेपाल खेलकुद पत्रकार मञ्चबीच बिहीबार मैत्री खेल खेलिएको थियो । प्रतियोगितालाई केएफसी, फुडमान्डुलगायतले प्रायोजन गरेका छन् । एरो सोलुसनका प्रबन्ध निर्देशक राजजंग थापाले भने, टी१० इन्डोर क्रिकेट आयोजनालाई लिएर हामी उत्साहित छौं । यो क्रिकेटमात्र होइन, यो मनोरञ्जनका साथै स्वस्थ रहन नयाँ सोच लिएर आएको प्रतियोगिता पनि हो ।"
छोटकरी,"योङ र निस्ट विजयीकाठमाडौं (कास) छैटौं बीआईबी उपत्यकाव्यापी अन्तर स्कुल बास्केटबलमा बिहीबार योङ हार्ट्सले फराकिलो अन्तरको जित निकालेको छ । मिलन बिकेको १२ स्कोरको योगदानमा योङले निस्ट भक्तपुरलाई ४५१६ स्कोरले हराएको छ । निस्टले पहिलो क्वाटरमा केही चुनौती पेस गरे पनि बाँकी तीन क्वाटरमा योङ हार्ट्स पूर्णतः हाबी रह्यो । योङले क्वाटरगत क्रमशः १३८, १२२, ११६, ९० को अग्रता बनाएको थियो । अन्य खेलमा लोप्साङ मोक्तानको १३ स्कोरमा न्यु बुद्धप्रकाशले वेब्सलाई ३३३१ ले हरायो । वशिष्ठ जिन्दलको १६ स्कोरमा टिकेर प्रिमियर स्कुलले टाइमलाइनमाथि ३५२९ को जित निकाल्यो । गर्ल्सतर्फ विस र निस्टले जित आत्मसात् गर्यो । विसले मेरिडिनलाई २४१२ ले हराउँदा सन्जना खत्रीले १२ स्कोरको योगदान गरिन् । सदीक्षाको ९ स्कोरमा निस्ट भक्तपुरलले दीक्षालयमाथि १५१२ को जित निकाल्यो । मनकामना र वेदव्यास भिड्नेकाठमाडौं (कास) मनकामना र वेदव्यास एनएमबीकपअन अन्तरस्कुल यू१४ फुटबलको क्वाटरफाइनलमा शुक्रबार भिड्ने छन् । कपअन स्पोर्ट्स सेन्टर कपनमा बिहीबार समूह चरणमा सफलता पाउँदै मनकामना र वेदव्यासले अन्तिम आठको भेट निश्चित गरे । क्वाटरफाइनलका अरू प्रतिस्पर्धामा जेसेफले चेल्सीविरुद्ध, लिभिङ वर्डले रिब्स ए टिम र माउन्ट ग्लोरीले ब्रम्हकुञ्जविरुद्ध खेल्नेछन् । बिहीबार वेदव्यासले रिलायन्सविरुद्ध गोलरहित बराबरीपछि पेनाल्टी सुटआउटमा ३२ को जित निकाल्दै समूह एच बाट अगाडि बढ्यो । तीन टिम रहेको यो समूहमा नेभरउड स्कुल बढी उमेरका खेलाडी खेलाएको उजुरी प्रमाणित भएपछि अयोग्य ठहरियो । मनकामनाले बोधिसदनलाई २० ले र ६१ न्याम्सलाई पराजित गरेपछि समूह एफ मा समूह विजेता भयो । ब्रम्हकुञ्जले समूह जी मा शीर्षस्थान हात पार्यो । मार्सल आर्ट्सका खेलाडी यूकेतिरकाठमाडौं (कास) बेलायतको नर्थ योर्कसायर हुने अन्तर्राष्ट्रिय मार्सल आर्ट्स च्याम्पियनसिपमा नेपालका दुई खेलाडीले खेल्ने भएका छन् । अगस्ट १३ मा हुने प्रतियोगितामा समीप श्रेष्ठले एकल काता र गुना गुरुङले चाइनिज फर्म्समा प्रतिस्पर्धा गर्ने छन् । व्यवस्थापकमा तेजबहादुर बरुवाल छन् । शुक्रबार जाने टोलीलाई आदिवासी खेलकुद संघ नेपालका अध्यक्ष भूपेन्द्र गुरुङ र महासचिव सुरेश मगरलगायतले बिदाइ गरे । प्रतियोगितामा नेपालबाट उद्धव थापा मगरले पनि चाइनिज फर्म्समा प्रतिस्पर्धा गर्नेछन् । उद्धव भने यूकेमै छन् । मोरङ क्रिकेटमा बाबु निर्वाचितविराटनगर (कास) मोरङ क्रिकेट संघको पाँचौ साधारणसभाले बिहीबार पूर्वराष्ट्रिय खेलाडी मोहमद साद बाबुलाई अध्यक्षमा सर्वसम्मत चुनेको छ । उपाध्यक्षमा ऋषि बच्चन, सचिवमा अशोक रेग्मी र कोषाध्यक्षमा पूर्वराष्ट्रिय खेलाडी रश्मी शर्मा चौलागाईं निर्विरोध चुनिए । कार्यसमितिका ११ सदस्यमा सर्वसम्मत हुन नसकेपछि मतदान भएको थियो । ५४ मतदाताले मतदान गरेको प्रशिक्षक महेश रिजालले बताए ।बाहिनी ७ लाई पृतनापति ट्रफीहेटौंडा (कास) नेपाली सेनाको मध्यपृतना मुख्य कार्यालय हेटौंडाद्वारा आयोजित पृतनापति ट्रफी ७ नम्बर बाहिनीले जितेको छ । उपविजेतामा ६ नम्बर बाहिनी रह्यो । बिहीबार फुटबल फाइनलमा गोरखबहादुर गण (७ नं बाहिनी) विजयी भयो । टोलीले शिवदल गण (६ नं बाहिनी) ७३ गोलले हरायो । सुपारीटार ब्यारेकको मैदानमा फुटबल, भलिबल, बास्केटबल, बक्सिङ, तेक्वान्दो, पौडी र एथलेक्टिसलगायत खेल खेलाइएको थियो । प्रतियोगितामा अग्रस्थान रहँदै ७ नम्बर बाहिनीले ट्रफी उचालेको हो ।"
