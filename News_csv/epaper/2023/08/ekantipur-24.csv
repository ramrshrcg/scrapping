शीर्षक,विवरण
निर्वाचन क्षेत्रको बजेट रोक,"यस स्थितिमा राष्ट्रिय योजना आयोग वा प्रदेश योजना आयोग वा सम्बन्धित मन्त्रालयको सिफारिसमा नपरेका विषयमा संसदीय क्षेत्र पूर्वाधार विकास कार्यक्रमका नाममा सांसद आफैंले आफ्नो संसदीय निर्वाचन क्षेत्रको पूर्वाधार विकासका नाममा रकम छुट्याउँदा स्वार्थ बाझिने अवस्था रहन्छ, आदेशमा छ ।यस प्रकारको विकास निर्माणको कार्यले सुशासनलाई प्रवर्द्धन गर्छ भनी निश्चिन्त हुने अवस्थासमेत नरहेको अन्तरिम आदेशमा औंल्याइएको छ । आर्थिक वर्ष २०८०८१ को बजेट वक्तव्यको बुँदा नं ४४५ को व्यवस्था र सो व्यवस्था कार्यान्वयनका लागि बनेको विनियोजन ऐन २०८० का व्यवस्था समान उद्देश्य प्रतिनिधित्व गर्ने प्रतिनिधिसभाका समानुपातिक निर्वाचन प्रणालीअनुसार निर्वाचित प्रतिनिधिसभाका सदस्य र राष्ट्रिय सभाका सदस्यबीच फरक मापदण्ड अपनाएको समेत देखिन्छ, आदेशमा छ, विकास योजना निर्माण र कार्यान्वयनसम्बन्धी स्वीकृत अभ्यास र मान्यता प्रतिकूल हुने गरी सीमित आर्थिक क्षमता रहेको मुलुकमा राष्ट्रिय ढुकुटीको ठूलो हिस्सा केही खास जनप्रतिनिधिको वैयक्तिक तजबिजमा खर्च गर्नु योजनाबद्ध विकासको अवधारणा तथा सुशासनको मान्यता अनुकूल हुने देखिँदैन । यसमा सरकारी कोषको रकम खर्च गर्दा अपनाउनुपर्ने पारदर्शिता र जवाफदेहितासम्बन्धी विषय पनि विचारणीय बन्न जाने भन्दै सर्वोच्चले खर्च गर्न रोक लगाइदिएको हो । अन्तरिम आदेशले सांसदहरू विधि निर्माता हुन् न कि विकासे एजेन्ट भन्ने पनि स्पष्ट पारिदिएको छ । संविधानमा सांसदहरूलाई सरकार निर्माण गर्ने, कानुन बनाउने, सरकारका मन्त्रालय र संवैधानिक अंगका कामको संसदीय अनुगमन गर्ने, बजेट निर्माण गर्ने र त्यसको खर्चको पारदर्शिता एवं प्रभावकारिता अनुगमन गर्ने तथा संसदीय सुनुवाइ गर्ने व्यवस्था छ । संविधानको शब्द, भाव र मर्मसमेतलाई दृष्टिगत गर्दा विनियोजन ऐन २०८० का रूपमा पारित आर्थिक वर्ष २०८०८१ को बजेट वक्तव्यको बुँदा नम्बर ४४५ सँग सम्बन्धित व्यवस्था र सातवटै प्रदेशका व्यवस्थापिकाहरूको आर्थिक वर्ष २०८०८१ को विनियोजन ऐनमा व्यवस्था गरिएका समान प्रकृतिका संसदीय क्षेत्र पूर्वाधार विकास कार्यक्रमसम्बन्धी व्यवस्थाहरू तथा ती व्यवस्थाका लागि छुट्याइएको रकम खर्च गर्ने कार्य प्रस्तुत रिट निवेदनको अन्तिम किनारा नभएसम्म कार्यान्वयन नगर्नूनगराउनू, आदेशमा भनिएको छ ।अघिल्लो सरकारले खारेज गरिसकेको यो कार्यक्रम चालु आर्थिक वर्षबाट ब्युँताइएको हो । सांसदको तजबिजी रहने गरी हरेक निर्वाचन क्षेत्रका छुट्टै आयोजनालाई निश्चित रकम छुट्याइने स्थानीय पूर्वाधार विकास साझेदारी कार्यक्रम को नाम परिवर्तन गरेर अर्थमन्त्री प्रकाशशरण महतले संसदीय क्षेत्र पूर्वाधार विकास कार्यक्रम लागू गरेका थिए । गत जेठमा बजेट प्रस्तुत गर्दै प्रत्येक निर्वाचन क्षेत्रका लागि ५ करोड विनियोजन गर्ने प्रस्ताव गरेका थिए । राष्ट्रिय स्वतन्त्र पार्टीले सुरुबाटै यो कार्यक्रमको विरोध गर्दै आएको थियो । बजेट दुरुपयोग भयो भन्दै महालेखा परीक्षकको कार्यालयले बेरुजु निकाल्नुका साथै आमसर्वसाधारणबाट समेत विरोध भएपछि तत्कालीन अर्थमन्त्री विष्णु पौडेलले आर्थिक वर्ष २०७८७९ को बजेटमार्फत यो कार्यक्रम खारेज गरेका थिए । अर्थविद्हरूबाट पनि यो कार्यक्रमको आलोचना भइरहेको थियो । तर, यस पटक कांग्रेस, माओवादीलगायत सत्तारूढ दलका सांसदकै दबाबमा अर्थमन्त्री महतले ब्युँताएका हुन् । संघ सरकारकै सिको गर्दै सबै प्रदेशले प्रदेश निर्वाचन क्षेत्रका नाममा बजेट विनियोजन गरेका थिए । चालु आर्थिक वर्षका लागि कोशी प्रदेशले सांसद पूर्वाधार विकास कार्यक्रमका लागि एकमुष्ट १ अर्ब ५० करोड छुट्याएको छ । मधेश प्रदेशमा संसदीय क्षेत्र विकास कोषका नाममा एकमुष्ट १ अर्ब ९२ करोड रुपैयाँ बजेट विनियोजन गरिएको छ । वाग्मती प्रदेश सरकारले भने सांसदलाई घुमाउरो शैलीबाट बजेट विनियोजन गरेको छ । बजेट पुस्तिकामा बजेटको अंक भार नतोके पनि प्रत्यक्ष र समानुपातिक सांसदलाई क्रमशः ३ र १ करोड रुपैयाँ प्रदान गर्ने गरी २ अर्ब ४२ करोड रुपैयाँ बजेट विनियोजनको सहमति गरेका छन् । गण्डकी प्रदेशले निर्वाचन क्षेत्र पूर्वाधार विकास कार्यक्रमका लागि प्रतिनिर्वाचन क्षेत्र २ करोडका दरले आगामी आवका लागि ७२ करोड विनियोजन गरेको छ । लुम्बिनीले प्रत्यक्ष निर्वाचित सांसदलाई निर्वाचन क्षेत्रका नाममा २ करोड २५ लाखका दर र समानुपातिकका लागि ७५ लाखका दरले एकमुष्ट १ अर्ब ४३ करोड २५ लाख रुपैयाँ विनियोजन गरेको छ । कर्णालीले निर्वाचन क्षेत्र पूर्वाधार विशेष कार्यक्रमका लागि कुल १ अर्ब १२ करोड र सुदूरपश्चिमले हरेक निर्वाचन क्षेत्रका सांसदलाई ३ करोड रुपैयाँका दरले ९६ करोड रुपैयाँ विनियोजन गरेको छ । यी सबै कार्यक्रममा सर्वोच्चको अन्तरिम आदेशले रोक लगाइदिएको छ ।"
सुन तस्करी छानबिन गर्न शक्तिशाली आयोग,"यस अतिरिक्त आयोगलाई जाँचबुझको विषयसम्बन्धी कुनै वस्तु वा लिखत कुनै व्यक्तिका साथमा वा कुनै खास स्थानमा छ भने त्यस्तो व्यक्ति वा स्थानको तलासी लिने वा कुनै राजपत्रांकित अधिकृतद्वारा तलासी गर्न लगाउने र फेला परेमा त्यस्तो वस्तु वा लिखत कब्जा गर्ने वा गर्न लगाउने वा त्यस्तो लिखतको पूरै वा आंशिक नक्कल लिने वा लिन लगाउनेलगायतका कानुनबमोजिमका अन्य अधिकार पनि प्रयोग गर्न सक्ने अधिकार दिइने भएको छ ।आयोगले शंका लागेमा प्रधानमन्त्री र मन्त्रीसहितका सबै उच्च पदस्थ व्यक्तिहरूलाई समेत बोलाएर बयान लिन सक्ने भएकाले पनि सत्तापक्ष आयोग गठनको पक्षमा थिएन । एमालेले गृहमन्त्री नारायणकाजी श्रेष्ठ र अर्थमन्त्री प्रकाशशरण महतमाथि नै प्रश्न उठाउँदै आयोग गठनको माग गर्दै आएको थियो । भेपभित्र लुकाएर सुन तस्करी गरिएको प्रकरणमा माओवादी उपाध्यक्ष कृष्णबहादुर महरा र छोरा राहुलको संलग्नता पुष्टि हुँदासमेत सीआईबीले उनीहरूलाई पक्राउ नगरेको प्रति सत्तारूढ कांग्रेस नै असन्तुष्ट छ । अरूको बयानकै आधारमा आफ्नो पार्टीका नेता बालकृष्ण खाणलाई पक्राउ गरेको तर सुन तस्करीमा जोडिएका महरा बाबुछोरा पक्राउ नपरेको भन्दै कांग्रेस सभापति शेरबहादुर देउवा भदौ ३ मा प्रधानमन्त्री पुष्पकमल दाहालले बालुवाटारमा बोलाएको सर्वदलीय बैठकमै जंगिएका थिए । गृहमन्त्रीको भूमिकालाई लिएर एमाले पनि असन्तुष्ट छ । कांग्रेसका एक नेताका अनुसार जाँचबुझ आयोग गठन भएपछि यी दुवै प्रकरणमा सीआईबीले गरेका अनुसन्धानका कमीकमजोरी र त्रुटिमाथि पनि अनुसन्धान हुन सक्छ । अहिले सीआईबीले कसैलाई बचाउने गरी प्रतिवादी बनाएन भने पनि आयोगको अनुसन्धानले दोषी देखिएमा त्यसविरुद्ध पछि पनि मुद्दा चलाउन सकिन्छ, तीन नेताले भने, यसले प्रधानमन्त्री, मन्त्रीलगायत शंकाको घेरामा परेका सबैमाथि अनुसन्धान गर्ने अधिकार हुन्छ । ठूला घटना, अनियमितता र भ्रष्टाचारका काण्डमा सरकारले आयोग गठन गर्ने गरेको छ तर कतिपय आयोगका प्रतिवेदन अझै पनि कार्यान्वयनमा आएका छैनन् । तराईमधेस र थरुहट आन्दोलनका बारेमा जाँचबुझ गर्न बनेको सर्वोच्च अदालतका पूर्वन्यायाधीश गिरीशचन्द्र लाल नेतृत्वको आयोगको प्रतिवेदन अझै सरकारले सार्वजनिक गरेको छैन । पछिल्लोपटक अनुचित लेनदेन (मिटरब्याज) सम्बन्धी पूर्वन्यायाधीश गौरीबहादुर कार्कीको नेतृत्वमा बनेको आयोगले भने पीडित र पीडकलाई मिलापत्र गराएर शान्तिपूर्ण वातावरण निर्माण गर्ने दिशामा प्रभावकारी काम थालेको छ ।दासढुंगा घटना, दरबार हत्याकाण्डदेखि पछिल्ला समय सहकारी, चिकित्साशास्त्र, सरकारी जग्गा, वाइडबडी जहाज खरिद अनियमिततासम्बन्धी जाँचबुझ गर्न पनि आयोग बनेका थिए । आयोगका सबै प्रतिवेदन प्रभावकारी कार्यान्वयनमा राज्य उदासीन देखिएको छ । बहुचर्चित वाइडबडी जहाज खरिद प्रकरणमा चार अर्बभन्दा बढी अनियमितता भएको भनेर आयोग र संसद्को लेखा समितिले किटानीसाथ उल्लेख गर्दा पनि सम्बन्धित निकायले संलग्नहरूमाथि कारबाही अघि बढाउन सकेको छैन । विगतमा जस्तो नहोस् भनेर हामीले सचेततापूर्वक जाँचबुझ आयोगको माग गरेका हौं, यसमा जुनसुकै पार्टीका परुन्, छुट कसैले पाउनु हुन्न भन्नेमा एमाले प्रस्ट छ, एमाले प्रमुख सचेतक गिरीले भने ।"
तालिवानको २ वर्ष अफगानले के पाए ? के गुमाए ?,"(काठमाडौं)दक्षिण र मध्य एसियाको बीचमा अवस्थित भूपरिवेष्टित देश अफगानिस्तानमा तालिवानले सत्ता हत्याएको २ वर्ष पुगेको छ । लामो समयको युद्धपछि तालिवानले सन् २०२१ अगस्ट १५ मा दोस्रो पटक सत्ता नियन्त्रणमा लिएको हो । यसअघि ९० को दशकमा पनि तालिवानले छोटो समय अफगानिस्तानको सत्ता चलाउने मौका पाएको थियो । कहिले सोभियत संघ त कहिले अमेरिकाको शक्ति स्वार्थको दाउपेचमा परेको अफगानिस्तान आफ्नै आन्तरिक सशस्त्र समूहका कारण पनि चार दशकसम्म रणभूमि बनिरह्यो । तालिवानको नेतृत्वमा पछिल्ला दुई वर्षमा यहाँ युद्धको त्रास घटेको छ भने राजनीतिक स्थिरता देखिएको छ । तर, गरिबी, भोकमरी, महिलाका लागि अनुदार नीति र कूटनीतिक सम्बन्धविच्छेदजस्ता समस्या देखिएका छन् ।साढे ६ लाख वर्गकिलोमिटरमा फैलिएको अफगानिस्तानको सीमा पाकिस्तान, तुर्कमेनिस्तान, उज्वेकिस्तान, ताजिकिस्तान र थोरै भूभाग चीनसँग पनि जोडिएको छ । अनुमानित ४ करोड जनसंख्या भएको यो देशमा अधिकांश जनता इस्लाम धर्मावलम्बी छन् । राजधानी काबुल, कान्दहार, नाङ्गहार केही ठूला सहर हुन् । अफगानिस्तानमा कब्जा जमाउन ९० को दशकअघि सोभियत संघले प्रयास गरेको थियो । त्यही समयमा तालिवानको पनि उदय भयो । अफगानिस्तानबाट सोभियत सेना फर्केपछि एउटा कट्टरपन्थी धार्मिक अभियानका रूपमा तालिवान पाकिस्तानका केही भूभाग र दक्षिणपश्चिम अफगानिस्तानमा सक्रिय भएको थियो, जसमा स्थानीय पस्तुन समुदायका व्यक्ति सहभागी थिए । इस्लामिक स्टेट र सरिया कानुन (इस्लामिक कानुन) लागू गर्ने नीति लिएको यो समूह बिस्तारै अफगानिस्तानमा फैलियो र सन् १९९६ मा सत्ताको नेतृत्वमा पनि पुग्यो । त्यतिबेला तालिवान सरकारलाई पाकिस्तान, साउदी अरब र यूएईले मात्र मान्यता दिएका थिए ।तालिवानले सुरुवातदेखि नै महिलाप्रति अनुदार नीति लिएको थियो । महिलाले बुर्का लगाउनैपर्ने, शिक्षा लिन नपाउने जस्ता नीतिका कारण आलोचित तालिवान सन् २००१ मा अमेरिकाको आक्रमणपछि सत्ताच्यूत भयो । २००१ सेप्टेम्बर ११ मा अमेरिकामा अलकायदाको विमान आक्रमण गरेपछि आक्रोशित भएको अमेरिकाले अफगानिस्तानमा प्रत्याक्रमण गरेको थियो । अलकायदा र यसका नेतृत्वकर्ता बिन लादेनलाई अफगानिस्तानमा आश्रय दिएको आरोप अमेरिकाको थियो । त्यसयता दुई दशक सत्ताबाहिर रहेर तालिवान युद्धमा सहभागी भइरह्यो । अमेरिकाले पनि आफू नेतृत्वको नेटोलाई अफगानिस्तान युद्धमा प्रयोग गरेको थियो । अफगानिस्तानमा दुई दशक अमेरिका रहँदा हमिद कारजाई, असरफ गानीले राष्ट्रपतिका रूपमा देशको नेतृत्व गरे । सन् २०११ मेमा पाकिस्तानमा बसेका बिन लादेन अमेरिकी आक्रमणमा मारिएपछि भने अफगानिस्तानमा अमेरिकी सेनाको कटौती सुरु हुन थाल्यो । सन् २०२० मा राष्ट्रपति जो बाइडेनले अफगानिस्तानबाट अमेरिकी फिर्ता हुने घोषणा गरेका थिए । लगत्तै तालिवानले पनि विभिन्न प्रान्तमा आक्रमण र कब्जा गर्न थालेको थियो । त्यसको केही महिनामै सत्तामा आउन पनि सफल भयो । दुई वर्षअघि सत्तामा आउँदा तालिवानले विगतभन्दा फरक र सुधारिएको शासन व्यवस्था लागू गर्ने प्रतिबद्धता अन्तर्राष्ट्रिय समुदायसँग गरेको थियो । तर, व्यवहारमा भने त्यस्तो देखिएको छैन । त्यतिबेला तालिवानले महिलालाई शिक्षा र कामका लागि अनुमति दिने बताएको थियो । तर, अहिले अफगानिस्तानमा महिलालाई माध्यमिक तथा विश्वविद्यालय शिक्षाबाट वञ्चित गरिएको छ । महिलाले रोजगारी गर्ने ब्युटिपार्लरमा प्रतिबन्ध लगाइएको छ भने गैरसरकारी संस्थाको काम पनि महिलाले गर्न नपाउने भएका छन् । महिलालाई पार्क तथा जिमजस्ता सार्वजनिक स्थानमा जान नपाउने र अनिवार्य रूपमा बुर्का लगाउनुपर्ने नियम लगाइएको छ । पुरुष अभिभावकको उपस्थितिमा मात्र महिलाले यात्रा गर्न पाउने व्यवस्था गरिएको छ । तालिवानले पितृसत्तात्मक समाजलाई पक्षपोषण गरिरहँदा हजारौं कामकाजी महिला बेरोजगार भएका छन् । यसले उनीहरूको परिवारको आर्थिक अवस्थामा पनि असर पारेको छ । यद्यपि, अफगानिस्तानमा केही महिलाले बालिका तथा किशोरीलाई गोप्य रूपमा पढाइरहेका छन् । उनीहरूले अनलाइन तथा अफलाइन कक्षा पनि सञ्चालन गर्दै आएका छन् । काबुलकी ब्युटिसियन सकिना तालिवानले महिलामाथि दमन बढाइरहेको बताउँछिन् । यसबाट उनीहरू आफ्नो सत्तालाई अन्तर्राष्ट्रिय मान्यता दिलाउन चाहन्छन्, उनले बीबीसीसँग भनेकी छन् । तालिवान सरकारका प्रवक्ता जबिउल्लाह मुजाहिद भने यसलाई केवल बहानामात्र बनाइएको बताउँछन् । तालिवान सरकारलाई धेरै पहिले नै मान्यता दिनुपर्थ्यो । हामीले धेरै मामिलामा प्रगति हासिल गरेका छौं, यो मामिलालाई पनि चाँडै मिलाउँछौं, उनले भने । तालिवानले अफिम उत्पादन शून्य बनाउने घोषणा पनि गरेको थियो । अफगानिस्तानमा वर्षौंदेखि हेरोइन बनाउन आवश्यक अफिम खेती हुँदै आएको छ । अफगानिस्तानमा उत्पादित अफिममध्ये ९५ प्रतिशत युरोपेली मुलुकमा निर्यात हुँदै आएको छ । तर, तालिवान सरकारको कडाइपछि यसको उत्पादनमा कमी आएको छ । अफिमको धेरै खेती हुने हेलमन्ड, नाङ्गहार र कान्दहार प्रान्तमा गत जुनमा उत्पादनमा कमी आएको बीबीसीले जनाएको छ । हेलमन्डमा २०२२ मा १ लाख २९ हजार हेक्टरमा अफिम खेती भएकामा गत अप्रिलमा ७ सय ४० हेक्टरमा झरेको छ । नाङ्गहारमा गत वर्ष ७ हजार हेक्टरमा यसको खेती भएको थियो, यस वर्ष ८ सय ६५ हेक्टरमा मात्रै खेती भएको बीबीसीले जनाएको छ । यद्यपि, दूरदराजका ग्रामीण क्षेत्रमा भने अफिम खेती भइरहेको सञ्चारमाध्यमले उल्लेख गरेका छन् । तालिवानले गरेको अर्को प्रतिबद्धता थियो, अर्थतन्त्रको पुनरुत्थान तथा पुनर्निर्माण । लामो समयदेखि युद्धको मार खेपेको अफगानिस्तानमा आर्थिक संकट अर्को ठूलो समस्या हो । संयुक्त राष्ट्रसंघका अनुसार हाल अफगानिस्तानका ८४ प्रतिशत परिवार दैनिक गुजाराका लागि पनि ऋण लिनुपर्ने अवस्थामा छन् । हरेक दिन भोकै सुत्नुपर्ने अवस्थाका अफगान नागरिकको संख्या बढ्दो छ । बालबालिकाहरूमा कुपोषणको दर वृद्धि र स्वास्थ्य सेवाको कमीजस्ता समस्या उत्तिकै छन् । अन्तर्राष्ट्रिय गैरसरकारी संस्थामा महिलालाई काम गर्न रोक लगाएका कारण केही संघसंस्थाले सहयोग रोकेका छन् । गत जुलाई अन्त्यसम्म संयुक्त राष्ट्रसंघले अफगानिस्तानमा सहयोगका लागि गरेको आह्वानको करिब एक चौथाइ हिस्सा मात्र रकम उठेको छ । अफगानिस्तानमा खाद्य संकटमा रहेका १ करोड २० लाखमध्ये ५० लाखलाई मात्र सहयोग गर्न सकेको राष्ट्रसंघको विश्व खाद्य कार्यक्रमले जनाएको छ । तालिवानले सत्ता लिएपछि अफगानिस्तानको कुल गार्हस्थ्य उत्पादन (जीडीपी) मा ३०४० संकुचन देखिएको राष्ट्रसंघले उल्लेख गरेको छ । गरिबी, बेरोजगारी तथा असुरक्षाका कारण तालिवान सरकार आएपछि अफगान नागरिक अन्य देशमा शरणार्थी बन्ने क्रम रोकिएको छैन । सन् २०२१२२ मा साढे ३० लाख अफगान नागरिकले देश छाडेको अन्तर्राष्ट्रिय आप्रवासी संगठनले जनाएको छ ।तालिवान सरकारले अर्थतन्त्र सुधारका लागि केही सकारात्मक काम गरे पनि अवस्था अझै नसुध्रिएको अफगानिस्तानबारे जानकार तथा अर्थविद् विलियम बार्ड बताउँछन् । युनाइटेड स्टेट्स इन्स्टिच्युट अफ पिसमा प्रकाशित उनको आलेख अनुसार कमजोर अर्थतन्त्रका कारण अझै पनि यहाँका जनता गरिबी र भोकमरीको चपेटामा छन् । तर, तालिवान सरकार आएपछि स्थिर विनिमय दर, मुद्रास्फीतिमा कमी र राजस्व संकलन भने बढेको उनको भनाइ छ । विश्व बैंकका अनुसार सन् २०२२ मा अफगानिस्तानको मुद्रास्फीति १८३ प्रतिशत रहेकामा २०२३ मार्चसम्म १९४ प्रतिशतले कमी आएको छ । २०२३ सम्म १४०३ अर्ब अमेरिकी डलर जीडीपी पुग्ने अनुमान गरिए पनि अफगानिस्तानको जीडीपीबारे यकिन बताउन नसिकने बार्डले लेखेका छन् । विश्व बैंकले गत मेमा प्रकाशित गरेको प्रतिवेदनअनुसार यस वर्षको जनवरीदेखि मार्चसम्म अफगानिस्तानको निर्यात ०६ प्रतिशतले बढेको छ, जुन सन् २०२२ को तुलनामा ४ प्रतिशतले बढी हो । तालिवानले सत्ता लिँदै गर्दा नागरिकको सुरक्षा निश्चित गर्न प्रतिबद्ध रहेको बताएको थियो । अफगानिस्तानमा रहेको राष्ट्रसंघीय सहायता मिसन यूएनएएमएका अनुसार पछिल्लो समय नागरिकस्तरमा हिंसाका घटना कम हुँदै गएका छन् । तर, पूर्व अफगान सरकारका सुरक्षा अधिकारी, कैदी, महिला र पत्रकारमाथि आक्रमण जारी छ । आफ्नो विरोध गर्ने जोसुकैलाई तालिवान तथा विद्रोही संगठनले निसाना बनाउँदै आएका छन् । विद्रोही संगठन नेसनल रेजिस्टान्स फ्रन्ट (एनआरएफ) तालिवानको विरुद्धमा रहेको सबैभन्दा ठूलो सशस्त्र समूह हो । अफगानिस्तानमा हिंसासम्बन्धी घटनाबारे रिपोर्ट जारी गर्दै आएको संस्थाका अनुसार तालिवानले एनआरएफ समर्थकमाथि ज्यादती गर्दै आएको छ । बढ्दो गरिबीका कारण इस्लामिक स्टेटजस्ता उग्रवादी संगठनहरूले अफगानिस्तानमा आफ्नो उपस्थिति बढाउन सक्नेतर्फ पनि अन्तर्राष्ट्रिय समुदायले चिन्ता व्यक्त गरेका छन् । गत जुलाईमा अफगानिस्तानको सीमा क्षेत्रमा पर्ने पाकिस्तानको बाजुरमा आत्मघाती बम विस्फोट भएको थियो । उक्त आक्रमणमा ५४ जनाको मृत्यु भएको थियो । आक्रमणको जिम्मा आईएसआईएसले लिएको थिएको थियो । उक्त घटनापछि तालिवानको परम्परागत मित्र मानिने पाकिस्तानले असन्तुष्टि व्यक्त गरेको थियो । अफगानिस्तानले उक्त संगठनविरुद्ध प्रभावकारी रूपमा कारबाही नगरेको पाकिस्तानले आरोप लगाएको थियो । तालिवान सरकारले हालसम्म अन्तर्राष्ट्रिय मान्यता पाउन सकेको छैन । अफगानिस्तानमा हाल जापानको मात्र दूतावास खुला छ । अमेरिका, पश्चिमा मुलुक र अन्य देशले अफगानिस्तानसँग वार्ताका लागि कतारलाई आधार बनाएका छन् । अर्कोतर्फ तालिवानका मध्यम तहका प्रतिनिधिसँग मात्र वार्ता हुन सकेको छ । तालिवानले भने आफूले गरेका कामहरूका आधारमा अन्तर्राष्ट्रिय मान्यता पाउने र प्रतिबन्धहरू हट्ने अपेक्षा गरेको छ । यस्तै, अमेरिकी फेडरल रिजर्भ बैंक न्युयोर्कमा रहेको अफगानिस्तानको केन्द्रीय बैंकको ७ अर्ब अमेरिकी डलर फिर्ता पाउनुपर्ने आधारहरू पनि तालिवानले पेस गरेको छ । दुई वर्षपछि पहिलो पटक यही अगस्टको सुरुवातमा कतारमा तालिवान तथा अमेरिकी प्रतिनिधिबीच भएको भेटवार्तामा पनि यही विषय उठेको थियो । तर, अमेरिकी प्रतिनिधिले भने मानवअधिकारको अवस्था, महिलाको अधिकारको विषयलाई मान्यता दिने विषयको सर्त बनाएका छन् । अफगानिस्तानमा अघिल्ला सरकारको बजेटको ८० प्रतिशत हिस्सा अन्तर्राष्ट्रिय समुदायबाट आउने गरेको थियो, जुन रकमको अहिले पूर्ण रूपमा जस्तै कटौती भएको छ । गैरसरकारी संस्थाले पनि अफगानिस्तानमा सहयोग रोकेका छन् । यसले उपचार सेवा, विद्यालय, उद्योग र सरकारको मन्त्रालय सञ्चालनमा पनि कठिनाइ देखापरेका छन् । महिलामाथिको अनुदार नीतिका कारण अन्तर्राष्ट्रिय समुदाय तालिवानप्रति असन्तुष्ट छन् । यस विषयमा तालिवानले अन्तर्राष्ट्रिय समुदायलाई कसरी आश्वस्त पार्छ भन्ने मुख्य प्रश्न हुनेछ । तालिवानलाई चुनौती दिने अन्य पार्टी नभए पनि आफ्नै नेताहरूमा देखिएको असन्तोष र मतभिन्नतालाई हटाएर एकता बनाइराख्नुपर्ने जिम्मेवारी यसका सुप्रिम लिडर हिवातुल्लाह अखुन्जादालाई छ । भूराजनीतिक मामिलाका जानकारहरू अफगानिस्तानको स्थिरता र अस्थिरताको प्रभावबाट दक्षिण एसिया अछुतो नरहने तर्क गर्छन् । अफगानिस्तान राजनीतिक रूपमा अस्थिर र असफल भएमा यसले समग्र दक्षिण एसियामा पनि असर पर्ने नेपाली सेनाका अवकाश प्राप्त उपरथी तथा भूराजनीतिक जानकार बिनोज बस्न्यातको भनाइ छ । तालिवानको सरकारले सुरुवातमा गरेका प्रतिबद्धताहरू पूरा गरेको छैन । सरकार अन्तर्राष्ट्रिय सहयोगमा चल्नुपर्ने अवस्था छ । यसले अफगानिस्तान जुन रूपमा अघि बढ्नुपर्ने हो, त्यस्तो हुन सकेको छैन, उनले भने, अफगानिस्तान सार्कसँग जोडिएको देश पनि भएकाले यहाँको अस्थिरताले दक्षिण एसियामा पनि शक्तिराष्ट्रको चलखेललाई अझ बढावा दिन्छ । चीनसँगको प्रतिद्वन्द्विताका कारण अमेरिकाले दक्षिण एसियामा भूमिका बढाइरहेकाले अफगानिस्तान अमेरिका, चीन र भारतको अस्वस्थ प्रतिस्पर्धाको केन्द्र बन्न सक्ने र यसले अन्य दक्षिण एसियाली मुलुकलाई पनि असर पार्ने बस्न्यातको भनाइ छ ।(एजेन्सीहरूको सहयोगमा)"
महिनापछि खुलेको संसद् 'काण्ड मै केन्द्रित,"(काठमाडौं)साउन महिनाभर स्थगित प्रतिनिधिसभाको बैठक बुधबारबाट खुलेको छ । एक महिनापछि असोज ५ मा सरकारले आयोग गठन गर्ने भएपछि संसद् खुलेको हो । सुन तस्करी छानबिन माग्दै प्रमुख प्रतिपक्षी एमालेले लगातार संसद् अवरोध गरिरहेको थियो । प्रतिनिधिसभाको बैठकमा उपप्रधान तथा रक्षामन्त्री पूर्णबहादुर खड्काले सरकारका तर्फबाट सत्ता र प्रतिपक्षबीच भएको सहमति जानकारी गराएका थिए । सहमतिका दुई बुँदा वाचन गर्दै उनले भने, यो सहमतिपछि अब संसद्ले नेपाली जनताका सरोकारसँग जोडिएका विषय र समस्यामा छलफल गरेर निकास दिँदै जाने वातावरण निर्माण भएको छ । सँगसँगै संविधानसँग जोडिएका कतिपय संघीय कानुन निर्माण, संशोधन गर्ने विषय हामीले चाँडोभन्दा चाँडो पारित गरेर अगाडि जानुछ । त्यो काममा पनि यो संसद्ले सक्रियता लिनेछ । राजनीतिक दलहरू मिलेर जान्छन् भन्ने विश्वास पनि जागेको उनले बताए । नियमित लयमा फर्किएको संसद् बैठकमा सांसदहरूले गत महिनाभर राख्न नपाएका कुरा सरकारलाई सुनाएका छन् । सांसदहरूले सुन तस्करी, भ्रष्टाचार र अनियमितता नियन्त्रण गर्नका लागि सरकारलाई सचेत गराएका थिए । उनीहरूले जनतालाई परेका पीरमर्का र प्राकृतिक प्रकोपबाट आइपरेको समस्या पनि राखे । एमाले सचिवसमेत रहेका सांसद योगेश भट्टराईले सुन तस्करी, ललिता निवास र नक्कली शरणार्थी प्रकरणको छानबिनमा प्रहरीको छानबिन राजनीतिबाट प्रभावित भएको बताए । प्रहरीको केन्द्रीय अनुसन्धान ब्युरो (सीआईबी) को अनुसन्धान ठीक दिशातिर गइरहेका बेला अचानक अर्कैतिर मोडिने गरेकाले एमालेले छानबिन आयोग माग्नुपरेको उनको तर्क थियो । कुनै पनि उच्च पदस्थ यो घटनामा संलग्न छन् भने कारबाहीको दायरामा आउनुपर्छ । सीआईबी र हाम्रो पार्टीबीच केही अविश्वास सिर्जना गर्ने कोसिस गरियो । त्यसमा मलाई खेद छ, उनले भने, एमालेले राज्यका कुनै पनि निकायप्रति अविश्वास गर्दैन । ललिता निवासमा सीआईबीको गाडी ठीक ठाउँमा पुगिरहेको हुन्छ । जब ठूलाहरूलाई समातिनुपर्ने हुन्छ, गाडी मोडिन्छ, हामीलाई झस्का पस्यो । इलेक्ट्रिक सिगरेटको बारेमा तमाम पत्रिकामा कुरा आए । हामी हेरिराख्या थियौं, सीआईबीले ठीकै छानबिन गर्ला भनेर तर केही उच्चपदस्थ नेताहरूको नाम आयो । सीआईबीको गाडीमा ब्रेक लाग्यो र मोडियो । भुटानी शरणार्थी केसमा त्यस्तै भयो । सीआईबीलाई स्वतन्त्रतापूर्वक छानबिन गर्न दिइएको छैन भन्ने भट्टराईको दाबी थियो । सत्तापक्षका नेताको राजनीतिक दबाबका कारण अदालत, अख्तियारलगायत संस्थालाई स्वतन्त्रतापूर्वक काम गर्न नदिइएको उनले बताए । माओवादी सचिवसमेत रहेका सांसद देवेन्द्र पौडेलले शीर्ष नेताहरूले सहमति गरिरहँदा हाल चर्चामा रहेका प्रकरण नै ओझेलमा पर्ने हुन् कि भन्ने गम्भीर चिन्ता प्रकट भएको बताए । गाडी सीप भएको मान्छेले मात्रै चलाउन सक्छ । बीचैमा प्रक्रिया रोकेर सीप नभएको मान्छेले गाडी हाइज्याक गर्यो भने गन्तव्यमा पुग्दैन, दुर्घटना हुन्छ, उनले भने, हामीले गरेको सहमतिमा पनि त्यस्तो दुर्घटना हुन नपाओस् । प्रतिवेदनदेखि प्रतिवेदनसम्म पुगेर अनुसन्धानलाई रोक्ने काम नहोस्, घटना नै अलपत्र पर्ने अवस्था नहोस् । संसद् अवरोध पार्ने कुरा आधारभूत रूपमा नै गलत भएको उनको भनाइ थियो । राष्ट्रिय स्वतन्त्र पार्टीका सभापति रवि लामिछानेले सुन तस्करीको छानबिनका लागि गठन गरिने आयोग र सरकारी निकायबाट छानबिन निष्पक्ष हुनेमा शंका व्यक्त गरे । विगतमा आयोगहरूले गरेको छानबिनअनुसार कारबाही नभएको भन्दै उनले सुशासनको विषय शक्तिशालीसम्म नपुग्दासम्म मात्रै हुन सक्ने बताए । विगतमा छानबिन समितिको राम्रो उदाहरण छैन । यस पटक त्यस्तो नहोस् । समाजले राम्रोसँग बुझेको छ । तर शंकाको सुविधा दिनुपर्ने हुन्छ । धितोपत्र बोर्डको विषयमा भएको अनुसन्धानबाहेक कारबाही भएको थाहा छैन, उनले भने, यो अनुसन्धान नवयुवराजहरूमा आयो भने रोकिने त होइन ? ललितानिवास जग्गा प्रकरण जस्तो, भुटानी शरणार्थी प्रकरण र सुन प्रकरणमा जस्तो अड्किने त होइन ? बुबा पुस्ताले लडेर ल्याएको व्यवस्थामा नवयुवराजहरूले के गरिरहेका छन् हामीले देखेका छौं । फेरि नवयुवराजहरूमा अनुसन्धान पुग्दा प्रभावित नहोस् ।कांग्रेसका सांसद तेजुलाल चौधरीले मुलुकको अर्थतन्त्र गम्भीर चुनौतीमा रहेको बताए । मुलुकले अँगालेको तीनखम्बे अर्थतन्त्रका तीनवटै खम्बा सरकारी, निजी र सहकारी क्षेत्रले गम्भीर चुनौतीको सामना गरिरहनुपरेको उनको भनाइ थियो । ती समस्या समाधानका लागि सरकारले पहल लिन नसकेको भन्दै उनले सचेत हुन आग्रह गरे । जनता समाजवादी पार्टीका प्रमुख सचेतक प्रदीप यादवले भारतबाट नेपाल आउँदा १०० रुपैयाँभन्दा बढीको सामान ल्याउँदा कर असुल्ने प्रावधान सही नभएको बताए । हवाईमार्गबाट आउँदा लाखौंका मोबाइल र ल्यापटप ल्याउन पाइने तर भारतबाट १०० रुपैयाँभन्दा बढीको सामान ल्याउँदा कर लगाउने नियमले प्रहरी र नागरिकबीच द्वन्द्व निम्तिएको उनको भनाइ थियो । राप्रपाका प्रमुख सचेतक ज्ञानबहादुर शाहीले ठूला नेतालाई कानुन नलाग्ने र सर्वसाधारणलाई मात्रै लाग्ने हुँदा मुलुकमा दुई प्रकारका कानुन भएको हो कि भन्ने प्रश्न उठेको बताए । उनले सीआईबीले ललिता निवास प्रकरणका पूर्वप्रधानमन्त्रीको घरमै गएर सोध्ने काम भएको तर तल्लो तहकालाई भने जेलमा हालेको कुराले मुलुकमा शक्तिशाली र कमजोरका लागि फरकफरक कानुन रहेको हो कि भन्ने प्रश्न उठेको बताए । कांग्रेस सांसद राजेन्द्र बजगाईंले सुनकाण्डको उच्चस्तरीय छानबिन आयोग बनाउने सहमतिका पछाडि केही लुकेको छ कि भन्ने शंका पैदा भएको धारणा राखे । सरकार र प्रतिपक्षले सहमतिको बिन्दु खोजेको विषय सकारात्मक भए पनि त्यसका पछिको कारणले आशंका पैदा गरेको छ, उनले भने, सरकारले उच्चस्तरीय छानबिन आयोग गठन भयो भनेर मान्ने, संसद् सञ्चालन हुने, एउटा सुन तस्करीको विषय सामसुम पार्दा अर्को कुन काण्ड सामसुम पार्ने सहमति भएको हो ? एमाले सचेतक महेश बर्तौलाले देशभरका पशु चौपायामा देखिएको लम्पी स्किन संक्रमण नियन्त्रणका लागि सरकारले प्रभावकारी कदम चाल्न नसकेको बताए । पशु चौपाया मरेर अर्थतन्त्रमा डेढ खर्बभन्दा बढीको क्षति भइसक्दा पनि सरकार, सम्बन्धित मन्त्रालय र विभाग गम्भीर हुन नसकेको उनको भनाइ थियो । दुई बुँदे सम्झौताले ललिता निवास, सुन तस्करी, गिरीबन्धु टीइस्टेटको भ्रष्टाचारमा लेनदेन नहोस् भन्दै उनले सचेत गराए । कांग्रेसकै सांसद रामहरि खतिवडाले गिरीबन्धु टीइस्टेटको जग्गा प्रकरणमा छानबिन हुनुपर्ने माग गरे । ललिता निवासभन्दा ठूलो जग्गा हिनामिनाको काण्डको छानबिन हुनुपर्ने उनको माग थियो । गिरीबन्धुको १५७ बिघा जग्गामा व्यक्तिले स्वार्थ साधेर हिनामिना गरिएको उनको भनाइ थियो । नेपालमा ललिता निवासभन्दा बढी खतरनाक गिरीबन्धु टीइस्टेट जग्गा प्रकरण चर्चामा आएको छ । यो ललिता निवासजस्तो थोरै जग्गाको कुरा होइन, ५०० बिघाको कुरा हो, उनले भने, यति धेरै सरकारी जग्गा कौडीको भाउमा दिएर देशको सम्पत्ति ब्रह्मलुट गर्ने काम भएको छ । यसको विषयमा सरकार चनाखो हुन र छानबिन गर्नु आवश्यक छ । ५०० मध्ये अहिले ३४२ बिघा मात्रै बाँकी छ । त्यहाँको १५७ बिघामा व्यक्तिले लाभ लिने गरी आर्थिक कारोबार भएको छ । यसको छानबिन हुनुपर्छ । प्रमुख प्रतिपक्षी दलका नेता केपी शर्मा ओलीले आवश्यक परे गिरीबन्धु टीइस्टेटको छानबिन गर्न भनेका छन् । संसद् भवनबाहिर सञ्चारकर्मीलाई प्रतिक्रिया दिँदै उनले गिरीबन्धुको जग्गाबारे अनुसन्धान गर्न जरुरी नरहेको तर आवश्यक परे अनुसन्धान गर्दा हुने बताए । बिनाकानुन पहिला जमिन दिएको थियो, सट्टाभर्ना अहिले हामीले कानुन बनाइदिएका छौं । जरुरी नै छैन, गर्न मन लागे छानबिन गरे हुन्छ, उनको प्रतिक्रिया थियो । सांसद कान्तिका सेजुवालले भारतको उत्तराखण्डस्थित केदारनाथ मार्गको पहिरोमा परेका १६ नेपालीमध्ये १३ जना अझै बेपत्ता रहेकोमा उनीहरूको खोजी कार्यका लागि सरकारबाट पहल हुनुपर्ने माग गरिन् ।"
न्यायमा खेलबाड नगर्न द्वन्द्वपीडितको खबरदारी,"काठमाडौं (कास) न्यायमा खेलबाड हुने गरी आममाफी दिने संक्रमणकालीन न्यायको विधेयक जस्ताको तस्तै पारित नगर्न द्वन्द्वपीडितले संसद्लाई खबरदारी गरेका छन् । सर्वोच्चको परमादेश र अन्तर्राष्ट्रिय मानवअधिकार कानुनबमोजिम संक्रमणकालीन न्याय ऐन तत्काल संशोधन गर्नुपर्ने उनीहरूको माग छ ।संसदीय उपसमितिमा अल्झिरहेको विधेयकमाथि दलहरूबीच संशोधनको मोडालिटीबारे छलफल चलिरहेका बेला यसलाई खबरदारी गर्दै देशभरबाट मंगलबार राजधानीमा भेला भएका पीडितले गम्भीर मानवअधिकार उल्लंघनका दोषीलाई आममाफी दिने गरी कानुन बनाउने काम कुनै हालतमा स्वीकार्य नहुने भन्दै ३३ बुँदे काठमाडौं घोषणापत्र पनि जारी गरेका छन् । पीडितका न्याय पाउने हकविरुद्ध हुने गरी आममाफी दिने विधेयक ल्याउने सरकारको तयारी छ, पीडितहरूको राष्ट्रिय भेलामा सहभागीमध्येका एक द्वन्द्वपीडित साझा चौतारीका पूर्वअध्यक्ष सुमन अधिकारी भन्छन्, विधेयकप्रतिको हाम्रा साझा चासोलाई भेलामा छलफल गरेर सार्वजनिक गरेका छौं, विधेयक यसैबमोजिम आउनुपर्छ र संक्रमणकालीन न्याय यही घोषणापत्रअनुसारै अघि बढ्नुपर्छ भन्ने हाम्रो माग हो ।तत्कालीन कानुनमन्त्री गोविन्द बन्दीले आफूहरूसँग २०७९ असारमा गरेको परामर्शका क्रममा राखिएका गम्भीर असहमतिका कैयौं प्रावधान जस्ताको तस्तै राखेर सरकारले पुनः पेस गरेको विधेयकमाथि संसद्ले संशोधन गर्नुपर्ने उनीहरूको अपिल छ । उनीहरूले मंगलबारै विधेयकसँग सम्बन्धित आफ्ना सरोकारबारे काठमाडौं घोषणापत्र पनि जारी गरेका छन् । मानवअधिकार परिषद्को सदस्यको नाताले विश्वका अन्य देशको मानवअधिकार अवस्थाबारे प्रश्न उठाउने हैसियत राख्ने नेपालको संक्रमणकालीन न्यायका अवस्थामा दशकौंदेखि उही सवाल उठिरहनु, सरकारले उही प्रतिबद्धता जनाइरहनु तर कार्यान्वयन नगर्नु देशकै लज्जाको विषय भन्दै पीडितले संसद्मा विचाराधीन विधेयक जस्ताको तस्तै पारित भए त्यसले द्वन्द्वकालमा भएका गम्भीर मानवअधिकार उल्लंघनका घटनामा संलग्नलाई जवाफदेही बनाउन असम्भव हुने राष्ट्रसंघको समेत निष्कर्षलाई मध्यनजर गर्दै आममाफीको प्रावधानमा संशोधन हुनुपर्ने अडान दोहोर्याएका छन् । दशकौंदेखि पीडा, अन्याय, अपहेलना र अन्यायमा पिल्सिरहेका हामी आम द्वन्द्वपीडित समुदाय हाम्रा लिखित माग, सरोकार एवं अधिकारहरूप्रति प्रतिनिधिसभाको कानुन, न्याय तथा मानवअधिकार समितिको गम्भीर ध्यानाकर्षण गराउन चाहन्छौं, पीडितले भनेका छन्, मानवीय कानुन र मानवअधिकार कानुन उल्लंघनको परिणामस्वरूप घटित हत्या, निःशस्त्र व्यक्तिको हत्या तथा यातनाजस्ता गम्भीर अपराधलाई सामान्य मानवअधिकार उल्लंघनको कोटीभित्र राखेर क्षमादानयोग्य बनाउने प्रस्तावप्रति पीडित समुदायको घोर आपत्ति छ । यसलाई सच्याएर हत्या र यातनालाई गम्भीर मानवअधिकार उल्लंघनको वर्गमा राख्नुपर्ने माग छ । त्यस्तै, मानवताविरुद्धको अपराध, हत्या, अंगभंग एवं बलात्कारलगायत अन्य गम्भीर प्रकृतिका यौन हिंसालाई पनि गम्भीर अपराधको सूचीमा राख्नुपर्ने निचोडमा पीडितहरू पुगेका छन् । हालसम्म पीडितको दर्जासमेत पाउन नसकेका यातना तथा यौन हिंसापीडितलगायत सबै प्रकारका द्वन्द्व पीडितको पहिचान गरी उनीहरूलाई तत्काल राहत तथा उपचारको व्यवस्था पनि हुनुपर्ने उनीहरूको माग छ ।"
कोशीका मुख्यमन्त्रीविरुद्ध एमाले फेरि सर्वोच्चमा,"(मोरङ)कोशी प्रदेशका मुख्यमन्त्री उद्धव थापाविरुद्ध प्रमुख प्रतिपक्षी दल एमालेका नेता हिक्मतकुमार कार्कीले परमादेशको माग गर्दै सर्वोच्च अदालतमा रिट निवेदन दर्ता गराएका छन् । मुख्यमन्त्री थापाले विश्वासको मत लिँदा संविधान र सर्वोच्च अदालतको आदेश उल्लंघन गरेकाले उत्प्रेषणको आदेशले बदर गरी संविधानको धारा १६८ को उपधारा (३) अनुसार मुख्यमन्त्री नियुक्तिका लागि परमादेश माग गरेका हुन् । कोशी प्रदेशको एमाले संसदीय दलका तर्फबाट दोस्रो पटक बुधबार झापाको गौरादह३ का ५८ वर्षीय कार्कीको वारेसमा दोलखा बैतेश्वरका ४० वर्षीय दुर्गाबहादुर दाहालले सर्वोच्चमा उत्प्रेषण परमादेशको मुद्दा दर्ता गराएका हुन् । उक्त मुद्दामा कोशीका प्रदेश प्रमुख पर्शुराम खापुङ, मुख्यमन्त्री, मुख्यमन्त्री तथा मन्त्रिपरिषद्को कार्यालय, सभाध्यक्ष तथा प्रदेश सांसद इस्राइल मन्सुरी, मन्सुरीले मतदान गर्ने समयमा अध्यक्षता गरेकी प्रदेश सांसद गीता तिम्सिना र कोशी प्रदेशसभा सचिवालयलाई विपक्षी बनाइएको छ । एमालेका प्रदेश सांसद तथा अधिवक्ता लीलाबल्लभ अधिकारीले उत्प्रेषण परमादेशका लागि रिट निवेदन दर्ता भएर बिहीबारका लागि पेसीसमेत तोकिसकिएको बताए । कार्कीले दर्ता गराएको रिटमा मुख्यमन्त्री थापाले संविधानको धारा १८६ र सर्वोच्च अदालतको पूर्ण इजलासको साउन ११ को आदेशमा सभामुख वा सभाध्यक्षको पदीय भूमिकाको व्याख्याविपरीत सभाध्यक्ष इस्राइल मन्सुरीको समेत मतले प्रदेशसभाबाट लिएको विश्वासको मत उत्प्रेषणको आदेशले बदरको माग गरिएको छ । यसअघि तत्कालीन सभामुख बाबुराम गौतमको हस्ताक्षरले असंवैधानिक रूपमा बहुमत पुर्याई पहिलोपटक थापा मुख्यमन्त्री नियुक्त भएपछि कार्कीले दायर गरेको रिट निवेदनमा सर्वोच्चले साउन ११ मा सभामुखको हस्ताक्षर संविधानविपरीत भएको ठहर गरेको थियो । सर्वोच्चको पूर्ण इजलासको उक्त आदेशमा संविधानको धारा १६८ को उपधारा (४) बमोजिम विश्वासको मत प्राप्त गर्न नसकेको अवस्थामा सोही धाराको उपधारा (३) अनुसार प्रदेशसभामा सबैभन्दा ठूलो दलको नेताको अधिकार रहेकाले प्रदेश प्रमुखलाई उक्त उपधाराअनुसार एमालेका नेता कार्कीलाई मुख्यमन्त्री नियुक्ति गर्नुगराउनु भनी परमादेशको आदेश जारीको निवेदनमा माग दाबी गरेको उल्लेख छ । साउन ११ मा सर्वोच्चले सभामुखको हस्ताक्षर संविधानविपरीत भएको ठहर गर्दै जुन बिन्दुबाट संवैधानिक त्रुटि भएको हो, त्यही बिन्दुबाट समयसीमा तोकेर मुख्यमन्त्री नियुक्ति प्रक्रिया पूरा गर्न प्रदेश प्रमुखको नाममा अदालतको पूर्ण इजलासले आदेश गरेको थियो । त्यसैले पटकपटक उक्त सुविधा नदिई उपधारा (३) बमोजिम आफूलाई मुख्यमन्त्री नियुक्तिका लागि परमादेश जारी गर्न कार्कीले माग गरेका हुन् । निवेदनमा मुख्यमन्त्री थापाले संविधानको धारा १८६ विपरीत सभाध्यक्ष मन्सुरीको मतले गैरसंवैधानिक रूपमा सिद्ध गरेको विश्वासको मत शून्यसरह भई सरकारको हैसियत विश्वासको मत प्राप्त गर्नुपूर्वको भएकाले रिट निवेदनको अन्तिम टुंगो नलागेसम्म कुनै पनि दीर्घकालीन महत्त्वको असर पर्ने र दूरगामी प्रकृतिको निर्णय नगर्ननगराउन सर्वोच्च अदालतको नियमावली २०७४ को नियम ४९ बमोजिम अन्तरिम आदेश पनि माग गरिएको छ । यसपूर्व सर्वोच्च अदालतले सभामुखले मुख्यमन्त्रीलाई समर्थन गरेको विषय न्यायिक पुनरावलोकनको रोहमा बदर भइसकेको र मुख्यमन्त्री नियुक्ति भएको ३० दिनभित्र विश्वासको मत लिनुपर्ने संवैधानिक व्यवस्थाले प्रतिवादीहरूलाई प्रारम्भिक सुनुवाइकै क्रममा इजलासबाटै लिखित जवाफ पेस गर्ने म्याद तोकी थाम्न थमाउन नमिल्ने गरी, पेसी स्थगितसमेत गर्न नपाउने गरी लिखित जवाफसहित उपस्थित हुन र यस निवेदनको निरन्तर सुनुवाइको आदेश निवेदनमा माग दाबी गरिएको उल्लेख छ । मुख्यमन्त्री थापाले विश्वासको मत प्राप्त गरेपछि सञ्चारमाध्यममा यो विषयमा अदालतले अन्तिम व्याख्या गर्ने भन्ने अभिव्यक्ति दिएर यो विषय गैरसंवैधानिक रहेको अप्रत्यक्ष रूपमा स्विकार गरी अदालतको आदेश आउने दिनसम्म भए पनि मुख्यमन्त्री पदमा बसिरहने कलुषित मनसाय देखिएकाले भविष्यमा यस प्रकारको गैरसंवैधानिक कार्यमा संलग्न नहुने विशेष न्यायिक टिप्पणीसमेत जारी गर्न निवेदनमा माग गरिएको छ । मुख्यमन्त्री थापाले सर्वोच्च अदालतको पूर्ण इजलासको आदेश ठाडो उल्लंघन गरी अदालतको मानमर्दन र अवहेलना गरेको हुँदा न्याय प्रशासन ऐन २०७३ को दफा १७ बमोजिम अदालतको अवहेलनामा हदैसम्मको सजायको माग दाबी पनि रिट निवेदनमा गरिएको छ ।उपसभामुख सिर्जना दनुवारले आफू बिरामी भएको र उपचारका लागि बाहिर जानुपर्ने भएको भन्दै अध्यक्ष मण्डलका सदस्य कांग्रेसका इस्राइल मन्सुरीलाई प्रदेशसभा बैठकको अध्यक्षता गर्न तोकेको सूचना प्रदेशसभा सचिवालयलाई दिएकी थिइन् । उक्त पत्रका आधारमा मन्सुरीले मुख्यमन्त्री थापाले विश्वासको मत लिने सभामा अध्यक्षता गरेका थिए तर मतदान सकिएर मत सच्याउन दिएको समयसमेत समाप्त भएपछि अध्यक्षको आसनमा अध्यक्ष मण्डलकी अर्की सदस्य माओवादीकी गीता तिम्सिनालाई बसाएर मन्सुरीले विश्वासको मतको पक्षमा मतदान गरेका थिए । उनको मतदानपछि प्रमुख प्रतिपक्षी एमालेका प्रदेश सांसदहरूले नाराबाजी गरेका थिए । त्यहीबीचपुनः सभाध्यक्षको आशनमा बसेर मन्सुरीले मुख्यमन्त्री थापाले विश्वासको मत प्राप्त गरेको घोषणा गरेका थिए । बजेट शून्यतामा जाने जोखिमविपक्षी दलहरू एमाले र राप्रपाले मुख्यमन्त्री उद्धव थापाले विश्वासको मत लिने बैठकमा सभाध्यक्ष इस्राइल मन्सुरीले अमर्यादित व्यवहार देखाएको भन्दै बुधबारको प्रदेशसभा बैठक बहिष्कार गरेका छन् । बैठक सुरु हुनेबित्तिकै राप्रपा नेता भक्तिप्रसाद सिटौला कुर्सीबाट उठेर सभाध्यक्ष मन्सुरीले सोमबारको प्रदेश सभामा अमर्यादित व्यवहार प्रदर्शन गरेकाले बैठक बहिष्कार गरेको भन्दै सदनबाहिर निस्केका थिए । लगत्तै एमाले प्रदेश सांसद तिलकुमार मेन्याङ्बोले सभाध्यक्ष मन्सुरीले संविधानको धारा १८६ विपरीत सोमबारको बैठकमा मुख्यमन्त्री थापाको विश्वासको मत लिने प्रस्तावमा मतदान गरेकाले सदन बहिष्कार गरेको भन्दै एमालेका सबै सांसद उठेर सदनबाहिर निस्केका थिए । त्यसपछि सभाध्यक्ष मन्सुरीले अर्को सूचना नहुन्जेलसम्म प्रदेशसभा बैठक स्थगित गरिएको घोषणा गरेका थिए । प्रदेशसभा अनिश्चितकालका लागि स्थगित भएपछि भदौ १० भित्र अध्यादेशबाट आएको चालु आर्थिक वर्षको बजेटको प्रतिस्थापन विधेयक पारित हुने सम्भावना कम भएको छ । यस्तो भएमा प्रदेश बजेट शून्यतामा जाने जोखिम छ । एमाले संसदीय दलका नेता कार्की विश्वासको मत असंवैधानिक भएको भन्दै सर्वोच्चमा रिट निवेदन लिएर गएको र त्यसमा मुख्यमन्त्री थापा नेतृत्वको सरकारलाई दीर्घकालीन महत्त्वको निर्णय नगर्न अन्तरिम आदेश माग गरिएकाले पनि थप जोखिम निम्त्याएको सत्ता गठबन्धन दलका प्रदेश सांसदको भनाइ छ । मुख्यमन्त्री थापाले उपसभामुख दनुवार आएपछि सल्लाह र सहमतिमा सदन सुचारु गरेर बजेट शून्यतामा आउन नदिने बताए । अध्यादेशबाट पुनः बजेट ल्याउनुभन्दा अहिले प्रदेशसभा सचिवालयमा दर्ता भएको प्रतिस्थापन विधेयक पारित गराउने रणनीति छ, उनले भने, जे जस्तो भए पनि प्रदेशमा बजेट शून्यता आउन दिँदैनौं तर सर्वोच्चको आदेश आइदियो भने के गर्ने ? त्यसको त विकल्प छैन ।"
संयुक्त राष्ट्रसंघको महासभामा प्रधानमन्त्रीकै सहभागिता हुने,"(काठमाडौं)प्रधानमन्त्री पुष्पकमल दाहाल संयुक्त राष्ट्रसंघको ७८ औं महासभामा सहभागी हुन भदौ ३० मा अमेरिकाको न्युयोर्क जाने भएका छन् । बुधबार बसेको मन्त्रिपरिषद् बैठकले प्रधानमन्त्रीको भ्रमण कार्यक्रम स्वीकृत गरेको छ । सञ्चार तथा सूचना प्रविधिमन्त्री तथा सरकारकी प्रवक्ता रेखा शर्माले प्रधानमन्त्रीको भ्रमण निश्चित भएको जानकारी दिइन् । प्रधानमन्त्री दाहालले न्युयोर्कमा आधा दर्जनभन्दा बढी महत्त्वपूर्ण कार्यक्रममा सहभागिता जनाउने र द्विपक्षीय साइडलाइन भेटवार्ता गर्ने कार्यक्रम तय भएको छ । प्रधानमन्त्री उच्चस्तरीय प्रतिनिधिमण्डलको नेतृत्व गर्दै जान लागेको परराष्ट्र मन्त्रालयकी प्रवक्ता तथा सहसचिव सेवा लम्सालले जानकारी दिइन् । प्रधानमन्त्री दाहालले असोज १ र २ मा हुने दिगो विकासका लक्ष्यहरू (एसडीजी) सम्मेलनमा नेपालका तर्फबाट सम्बोधन गर्ने कार्यक्रम छ । एसडीजी सम्मेलन२०२३ मा नेपालले आफ्नो प्रगति र समीक्षा गर्ने लम्सालले बताइन् । उनका अनुसार दाहालले असोज ३ मा यूएनको ७८ औं महासभामा सम्बोधन गर्नेछन् । त्यसबीच इलिमिनेट एम्बिसन समिट, फाइन्डिङ अफ डेभलपमेन्ट समिट, अतिकम विकसित राष्ट्रहरू (एलडीसी) को अध्यक्षता गर्दै बैठक सञ्चालन गर्ने, पान्डामिक प्रिभेन्सन प्रिपियरनेस एन्ड एस्पोन्स समिट तथा स्वास्थ्यसम्बन्धी चार कार्यक्रममा प्रधानमन्त्रीको सहभागिता रहनेछ ।दाहाल न्युयोर्कबाट नेपाल नआई सिधै चीनतर्फ जाने तयारी छ । तर मन्त्रिपरिषद्ले चीन भ्रमणको निर्णय भने गरिसकेको छैन । उनले असोज ५ देखि ७ सम्म चीनमा द्विपक्षीय भेटवार्ता गरेर नेपाल फर्कने कार्यक्रमको गृहकार्य भइरहेको परराष्ट्र स्रोतले बतायो । प्रधानमन्त्री असोज ६ देखि हाङचाओमा सुरु हुने एसियाली खेलकुदको उद्घाटन समारोहमा अथितिका रूपमा सहभागी हुनेछन् । सो अवसरमा चिनियाँ राष्ट्रपति सी चिनफिङसँग भेटवार्ता गर्ने कार्यक्रम पनि छ । गत पुस १० मा तेस्रो पटक प्रधानमन्त्री भएपछि दाहालले जेठ १७ देखि २० सम्म भारतको औपचारिक भ्रमण गरेका थिए । त्यसपछि उनी इटाली प्रस्थान गरे । साउन ८१० मा रोममा भएको युनाइटेड नेसन्स फुड सिस्टम समिट२०२३ स्टकटेकिङ मुभमेन्ट मा उनले नेपालको उच्चस्तरीय प्रतिनिधिमण्डलको नेतृत्व गरेका थिए । दक्षिण एसियाली क्षेत्रीय सहयोग संगठन (सार्क) को अध्यक्ष नेपालले यूएनको ७८ औं महासभाको दौरान साइडलाइनमा सार्क परराष्ट्रमन्त्री स्तरीय बैठक राख्न पहल गर्ने गरेको छ । भारत र पाकिस्तानको द्वन्द्वका कारण रोकिएको सार्क परराष्ट्रमन्त्री स्तरीय साइडलाइन बैठक अफगानिस्तानमा तालिबान सरकार आएपछि हुन सकेको छैन । सन् २०१४ देखि अर्को सार्क शिखर सम्मेलन नभएका कारण नेपाल अध्यक्ष रहँदै आएको छ । सार्क अध्यक्षको हैसियतमा नेपालले नै सार्क परराष्ट्रमन्त्री स्तरीय बैठक राख्नुपर्ने हुन्छ । सन् २०२० को सेप्टेम्बर २४ मा कोभिड१९ को संक्रमणका कारण पहिलो पटक भर्चुअल रूपमा भएको ७५ औं यूएन महासभाको साइडलाइन वार्ताअन्तर्गत परराष्ट्रमन्त्री स्तरीय वार्ता भएको थियो । त्यस बेला तत्कालीन परराष्ट्रमन्त्री प्रदीप ज्ञवालीले भर्चुअल बैठक गरेका थिए । आपसी द्वन्द्वका बाबजुत बैठकमा भारत र पाकिस्तान दुवै देशका प्रतिनिधिले सहभागिता जनाएका थिए । तर, सन् २०२१ को ७६ औं महासभामा भने सार्क परराष्ट्रमन्त्री स्तरीय बैठक हुन सकेन । उक्त महासभामा नेपालका तर्फबाट परराष्ट्रमन्त्री नारायण खड्काले सहभागिता जनाएका थिए । अफगानिस्तानमा तालिबान सत्तामा फर्केपछि अन्तर्राष्ट्रिय समुदायले उसलाई मान्यता नदिइरहेको अवस्थामा सार्क परराष्ट्रमन्त्री स्तरीय बैठक हुन नसकेको परराष्ट्रका अधिकारीहरूले जनाएका थिए । साथै, यूएनको ७७ औं महासभामा नेपालको नेतृत्व गरेर मन्त्रीस्तरीय हैसियतमा सम्बोधन गर्न पुगेका परराष्ट्र सचिव भरतराज पौड्यालले पनि सार्क मन्त्रीस्तरीय बैठक सञ्चालन गरेनन् । यस पटक भने हामीले सार्क परराष्ट्रमन्त्री स्तरीय बैठक गर्न लागेका छौं, सार्क सचिवालयमा पनि श्रीलंकापछि अफगानिस्तानमा समस्या भएका कारण बंगलादेशलाई महासचिव दिने निर्णय भएको छ, परराष्ट्र स्रोतले भन्यो, अब न्युयोर्कमा अफगानिस्तानलाई लिएर समस्या हुन्न । किनकि अफगानिस्तानबाट कोही पनि उपस्थित हुँदैनन् । भारत र पाकिस्तानबीच सहकार्य भए बैठक गर्न नेपाल सफल हुनेछ ।"
बुटवलमा 'क्लब कल्चर,"(लुम्बिनी)बुटवल११ की २२ वर्षीया रचना क्षत्रीलाई रात्रिकालीन समयमा क्लब पुगेर रमाइलो गर्ने बानी नै लागेको छ । केही समयअघिसम्म रेस्टुरेन्ट र क्याफेमा नियमित जाने उनी पछिल्लो समय भने रात्रि क्लबको रमाइलोमा भुल्न थालेकी छन् । क्लबमा खुलेर नाचगान गर्दा मुढ फ्रेस हुने गरेको उनको भनाइ छ । दिनभरि काममै व्यस्त भइन्छ, उनले भनिन्, साँझ परेपछि नृत्य र संगीतले आनन्द मिल्छ । पहिले बुटवलमा क्लब खुलेका थिएनन् । त्यसैले नाइट लाइफ पनि थिएन । साताको कम्तीमा एक पटक क्लबमा जाने गरेको बताउँछिन् उनी । पुराना साथीले त्यति चासो नदिने भएकाले पाँच महिनायता साथीसमेत फेरिएको उनले बताइन् । क्लबबारे आफ्नो नकारात्मक सोच परिवर्तन भएको उनको अनुभव छ । मलाई त झगडा मात्रै हुन्छ होला, अभिभावकले राम्रो मान्दैनन् जस्तो लाग्थ्यो, उनले भनिन्, अबेरसम्म नबस्ने, पेय पदार्थ सेवन नगर्दा पनि खुसी हुन सकिने स्थान रहेछ । सिद्धार्थनगर७, का सर्भेस खनाल पनि क्लबका रेगुलर ग्राहक हुन् । उनलाई क्लब जाँदा कस्तो आभास हुन्छ भन्ने जिज्ञासा मेट्नकै लागि पहिलो पटक क्लब गएको सम्झनयोग्य क्षण लाग्छ । अन्य देश र नेपालका पनि काठमाडौं, पोखरा जस्ता सहरमा क्लब कल्चरबारे सुनेका उनले पनि फरक अनुभव गरेको बताउँछन् । म मदिराजन्य पेय पदार्थ त पिउँदिन, तर क्लब जान मनपर्छ, उनले भने, क्लबमा भएका अपडेट, त्यहाँ आउने मानिसका क्रियाकलापबारे अध्ययन गर्न क्लब जान्छु । क्लबलाई रिसर्च सेन्टर मानेको उनले बताए । यसबारे लेख्नभन्दा पनि व्यावसायिक मानिस भएकाले कुन व्यवसाय कसरी चलिरहेको छ भन्ने बुझ्न चाहन्छु, उनले भने ।क्लब जाने मानिसलाई समाजले नकारात्मक रूपमा बुझ्ने भएकाले क्लब संस्कृति सोचेजस्तो विकसित हुन नसकेको उनको बुझाइ छ । सामाजिक चेतनामा परिवर्तन भए क्लब कल्चर विकास हुन्छ, सर्भेसले भने । बुटवल१३, बेलबासकी मलिशा क्षत्री पनि क्लब जाँदा रमाइलो लाग्ने बताउँछिन् । ३१ वर्षीया मलिशा भने नृत्यको सौखले पुग्छिन् क्लब । रेस्टुरेन्ट जानेले खानाको मजा लिन्छन्, उनले भनिन्, जसलाई खुलेर बाँच्न मन लाग्छ, उसलाई क्लब ठीक हुन्छ । उनले त्यहाँ जाने युवतीको पहिरन, उनीहरूको अनुहारको मुस्कानले समेत बेग्लै खालको अनुभूति दिलाउने बताइन् । क्लब जानेबित्तिकै चरित्र नराम्रो छ भन्ने मान्यता मेट्न जरुरी रहेको उनको भनाइ छ । मलिशाले आफ्नो पैसा खर्च गरेर रमाउन चाहने मानिसले अरूले के भन्छ भन्ने सोच्न नपर्ने बताउँछिन् । बुटवलको कालिकापथमा अहिले तीनवटा नाइट क्लब सञ्चालनमा छन् । तिनमा ग्राहकको अभाव हुँदैन । साँझ नपर्दै स्थानीय युवा र प्रौढ झुम्मिसकेका हुन्छन् । राति ८ बजेपछि खुल्ने क्लबमा मध्यरातसम्म रमाइलो हुन्छ । कालिकापथको तीन किलोमिटर क्षेत्रमा रेस्टुरेन्ट र क्याफे छन् । रेस्टुरेन्टसँगै क्लब कल्चर सुरु भएपछि ग्राहकले रोजेर रमाइलो गर्न पाएका छन् । यहाँका क्लबमा झिलीमिली बत्ती, लाइभ म्युजिक प्रस्तुत गरिरहेका कलाकार, डिजे सिस्टम उपलब्ध छन् । फ्लोरमा सर्वसाधारण झुमिरहेका देखिन्छन् । पहिले काठमाडौं र पोखरा गएर रमाउनेहरू यहीं क्लब खुलेपछि खुसी मिलेको छ । क्लबमा प्रस्तुति दिन नाम चलेका कलाकार आउने दिन पाइला टेक्ने ठाउँ नहुने सञ्चालकहरू बताउँछन् । १८ वर्षभन्दा कम उमेर समूहकालाई प्रवेश निषेध गरिएकाले युवा र प्रौढको भीड लाग्ने गरेको छ । बुटवलमा क्लब कल्चरलाई द कन्सेप्ट पब ले संस्थागत गरेको हो । करिब ६ वर्षअघि खुलेको क्लबमा ग्राहकको भीडभाड अन्यको तुलनामा बढी छ । स्थानीय पाँच युवाले करिब ४ करोड रुपैयाँ खर्चेर कालिकानगरमा सञ्चालन गरेको क्लबले ४० जनालाई रोजगारी दिएको छ । दैनिक ४ सय ग्राहकले लाइभ म्युजिक र डिजेमा रमाइलो गर्ने गरेका सञ्चालक अतीत थापाले बताए । सहरमा क्लब खुल्नु स्वाभाविक हो, उनले भने, सहरीकरणसँगै क्लबले बुटवलमा रात्रिकालीन जीवन सुरु गराएका हुन् । क्लबमा यहाँका सर्वसाधारणको आकर्षण देखेर उत्साहित बनाउने गरेको उनले बताए । बाउन्सर र निजी सुरक्षाकर्मी राखेर क्लबमा सुरक्षित वातावरण बनाउने गरेको उनको दाबी छ । तर प्रहरी प्रशासनबाट आवश्यक र तत्काल सहयोग नहुँदा कहिलेकाहीं समस्या हुने गरेको भने उनी स्विकार्छन् । गत चैतदेखि बुटवल११, कालिकानगरमा खुलेको लर्ड क्लब सर्वसाधारणको अर्को गन्तव्य बनेको छ । क्लब सञ्चालनमा आएसँगै ढिलै भए पनि ग्राहकले छनोटको अवसर पाएका छन् । लर्डले छोटो समयमै ग्राहकको मन जितेको क्लबका अपरेसन म्यानेजर राज थापाको दाबी छ । आफूहरूले ग्राहकलाई प्रदान गर्ने मनोरन्जनात्मक सांगीतिक माहोलले आकर्षण वृद्धि गरेको उनले बताए । करिब ८ करोड रुपैयाँ लगानीमा पाँच युवाले यो क्लब सञ्चालन गरेका हुन् । यसमा २० जना कर्मचारी छन् । क्लबमा तीनवटा बारसहितको डान्सिङ फ्लोर छ । हाल क्लबमा शुक्रबार र शनिबार लाइभ ब्यान्डको प्रस्तुति रहने गरेको छ, उनले भने, केही दिनपछि हामी सातै बार लाइभ ब्यान्ड राख्ने तयारीमा छौं । तर लगानी अनुरूप अझै पनि रात्रिकालीन व्यवसाय प्रवर्द्धन नभएको उनको दुखेसो छ । पाहुना राति अबेरसम्म झुम्न चाहन्छन्, उनले भने, क्लबमा आउने समय ११ बजे, जाने समय १ बजे हुँदा ग्राहक असन्तुष्ट हुन्छन् । बुटवल९, तीनकुनेमा सञ्चालनमा आएको प्लान बी नाइट क्लबका ७ जना सञ्चालक छन् । एक महिनादेखि सेवा प्रदान गरिरहेको क्लबमा महिला र पुरुष प्रवेशद्वार, चेकिङ प्वाइन्ट र निस्कने ढोका पनि फरक रहेको सञ्चालक सुरेश श्रेष्ठले बताए । छोरा र उनका साथीको रुचिअनुसार खुलेको क्लबमा १५ करोड रुपैयाँ बढी लगानी पुगेको उनले बताए । पूर्वाधार तयार गरेर सुरु गर्ने बेलामा आगलागी भएर क्षति भयो, उनले भने, पुनर्निर्माण गरेर सञ्चालन गर्दा लगानी बढेको हो । क्लबको संरचना ठूलो रहेको उनले बताए । ७० जना कर्मचारी छन्, उनले भने, पहिलो तलामा डान्स फ्लोर, बार र सिटिङ एरिया छ भने दोस्रोमा पनि भीआइपी सिट, डान्स फ्लोर तथा बार सुविधा छ । क्लबमा प्रवेश गर्न ५ सय टिकट दर राखिएको छ । त्यसमा एक बोतल पेय पदार्थ दिने गरिएको छ । श्रेष्ठका अनुसार क्लब खुलेबाट विभिन्न कलाकार आएर प्रस्तुति दिइसकेका छन् । विशेष कार्यक्रम गर्दा ८ सयदेखि १ हजार ५ सयसम्मको टिकट लाग्ने उनले जानकारी दिए । गौतम बुद्ध अन्तर्राष्ट्रिय विमानस्थलदेखि आउने आन्तरिक तथा बाह्य पर्यटक र सीमा नजिकका भारतीय पर्यटक लक्षित क्लब रहेकाले पर्यटकको पर्खाइमा रहेको उनले बताए । हामीले यहाँका ग्राहक त पाएका नै छौं, उनले भने, पोखरा, काठमाडौं जाने र क्लबमा पस्ने मानिसलाई बुटवल सहरमै राम्रा क्लब छन् भन्ने उदाहरण प्लान बीले दिन चाहन्छ । क्लब सञ्चालन गर्ने विषय सहज नभए पनि पर्यटकीय सहरमा क्लब सञ्चालन हुनुले रूपन्देहीमा हरेक क्षेत्रको विकास भइरहेको पहिचान मिलेको उनले बताए । व्यवसाय सञ्चालन उद्देश्यबिना नगरिने भएकाले सरकारलाई कर तिर्ने गरी खुलेका व्यवसाय नीति नियममा चलेमा संस्कृति विकास हुँदै जानु सकारात्मक भएको नेपलिज योङ इन्टरप्रिनियर्स फोरम (एनवाईईएफ) रूपन्देहीका अध्यक्ष सन्देश श्रेष्ठको भनाइ छ । रात्रिकालीन व्यवसाय नाइट क्लबमा लगानी गर्ने तथा त्यहाँ जाने दुवै मानिसले आफू सामाजिक प्राणी हो भन्ने विषयलाई ध्यानमा राख्नुपर्ने उनी बताउँछन् । उनी भन्छन्, रमाउन पाउने अधिकार हरेक नागरिकलाई छ ।"
एप्पलको सीईओबाट स्टिभ जब्सको राजीनामा,"सन् २०११ मा आजकै दिन (अगस्ट २४) स्टिभ जब्सले एप्पल कम्पनीको प्रमुख कार्यकारी अधिकृत (सीईओ) बाट राजीनामा दिएका थिए । एप्पल कम्पनीका सहसंस्थापक जब्स सन् १९७० र ८० को दशकको कम्प्युटर क्रान्ति को अगुवा हुन् । उनको नेतृत्वमा एप्पलले विकास गरेका आईफोन र कम्प्युटर संसारमै चर्चित छन् । एप्पललाई प्रविधि कम्पनीका रूपमा सबैभन्दा सफल र शक्तिशाली बनाउने श्रेय पनि उनैलाई जान्छ । १९५५ को फेब्रुअरी २४ मा जन्मिएका जब्सले स्टिभ वोज्निआक र रोनाल्ड वायनसँग मिलेर १९७६ को अप्रिल १ मा एप्पल कम्पनी स्थापना गरेका हुन् । कम्पनीले सोही वर्ष एप्पल माइक्रोकम्प्युटर१ बनाएको थियो । अर्पानेट प्रयोग गर्न र गेम खेल्न मिल्ने कम्प्युटरको मूल्य ६ सय ६६६६ राखिएको थियो । जब्सले आफूलाई क्यान्सर लागेको २००३ मा थाहा पाएका थिए । तर उनले करिब ९ महिनापछि २००४ मा मात्र त्यसको अपरेसन गराएका थिए । त्यसको ७ वर्षपछि २०११ को अक्टोबर ५ मा जब्सको मृत्यु भएको थियो । उनको निधनमा एप्पल, माइक्रोसफ्ट तथा डिज्नी एप्पलले आफ्ना झन्डा आधा झुकाएका थिए ।"
तारिफयोग्य प्रयास,"(काठमाडौं)नेपालमा महिला मुद्दामा विरलै फिल्म बन्छन् । महिलाका यौन मनोविज्ञान पनि पर्दामा कमै देखाइन्छ । तर हाल प्रदर्शनरत फिल्म जुलेबीले भने बहसमा नआउने यही विषय समेटेको छ । एन्थोलोजी (थुप्रै कथाले भरिएको) फिल्ममा निर्देशक गणेशदेव पाण्डेले चार महिला पात्रका कथा समेटेका छन् । तृष्णा (मोनिका थापा) र आशा (उषा रजक) को कथामार्फत यौन मनोविज्ञानका विषय उठान गरेको फिल्मले । स्कुले जीवनमै तृष्णा आर्मीमा भर्ती हुने तयारी थाल्दै गरेका रविन (तुफान थापा) प्रति आकर्षित हुन्छिन् । तृष्णा स्वभावले चञ्चली, आफ्नो भावना भन्न धक नमान्ने । प्रेम अंकुराउन नपाउँदै यी दुई शारीरिक आकर्षणमा तानिन्छन् । एक दिन आमाले दुईलाई सँगै ओछ्यानमा भेट्छिन् । त्यसपछि समाजको भेलामा दुईको बिहे गरिदिने कुरा निस्किन्छ । तृष्णा रविनसँग बिहे गर्न सहमत, तर भर्ती भएपछि मात्रै बिहे गर्ने अडान लिएका रविन छलफलकै क्रममा गाउँबाट भाग्छन् । फिल्मले तृष्णामार्फत महिला यौन मनोविज्ञानलाई प्रस्तुत गर्न खोजेको छ । रविनलाई चुम्बन गर्न डराउँदिनन्, तृष्णा । यौन चाहना व्यक्त गर्न पनि हिच्किचाउँदिनन् । तर निर्देशकले भने दुईको सम्बन्ध स्थापनामा कम ध्यान पुर्याएको आभास हुन्छ । तृष्णाको कथा यौन चाहना वरपर घुम्ने भएर होला यी दुईलाई ओछ्यानसम्म पुगेको देखाउन निर्देशक हतारिएका छन् । अर्की पात्र आशाको कथा पनि यौन मनोविज्ञानमै आधारित छ । २०६२ तिर आर्मीले लगेको पतिको पर्खाइमा छिन्, आशा । द्वन्द्वपीडित आन्दोलनमा जानु, पतिको तस्बिर अंकित प्लेकार्ड बोक्नु आशाको जिन्दगीको दैनिकी नै बनेको छ । त्यसै क्रममा एक दिन न्युड फोटोग्राफर सिद्धार्थ (पुष्कर कार्की) सँग ठोक्किन्छिन् आशा । भेटले आशाको जीवनमा नयाँ आशा पलाउन थाल्छ । त्यो प्रेम भावना थियो वा ब्युँतिएको यौन चाहना ? फिल्ममा सोझै देखाइएको छैन । तर, न्युड फोटोग्राफीका क्रममा आशाको अनुहारमै यौन चाहनाको भाव प्रस्टै देखाइएको छ । एन्थोलोजीमा समावेश चार कथामध्ये आशाको कथा निकै मीठो शैलीमा प्रस्तुत गरिएको छ । कथाको ओपन एन्डिङ ले पछिसम्म दर्शकलाई आशा र सिद्धार्थ सम्झिइरहन्छ ।जुलेबी मा नामको बिम्बात्मक प्रयोग छ । तृष्णाले उक्त पात्रको यौन चाहनालाई प्रस्तुत गरिदिएझैं लाग्छ भने आशाले त्यो पात्रभित्रको आशा । चार कथाका पात्रहरू कुनै न कुनै दृश्यमा जुलेबी (जेरी) खाइरहेकै हुन्छन् । त्यसैले होला फिल्मको नामै जुलेबी राखिएको छ । त्यो जुलेबीले पात्रहरूको जटिल र जेलिएको जिन्दगी प्रतिबिम्बित पनि गरेको छ ।फिल्ममा अर्की पात्रा माया (सुरक्षा पन्त) लाई यौन व्यवसायीका रूपमा देखाइएको छ । कोभिड संक्रमणले जीवन असहज भएपछि मायामा विदेश जाने मोह पलाउँछ । देह व्यापारका लागि काठमाडौंको रत्नपार्कमा उभिनुको विकल्प छैन उनीसँग । त्यही क्रममा मायाको मायामा पर्छन् प्रिन्टिङ पसलमा काम गर्दै आएका छमान (सुशील सिटौला) । छमानले एक दिन मायासामु आफ्नो प्रेम प्रकट मात्र गर्दैनन्, यौन पेसा छाडेर आफूसँगै भाग्नसमेत अनुरोध गर्छन् ।यी दुई पात्रको सम्बन्ध स्थापनामा पनि निर्देशक पाण्डेले मिहिनेत कम गरे जस्तो लाग्छ । फिल्मको दृश्यमा माया एक ग्राहकसँग होटलतर्फ गइरहेको देख्दा छमान डाहले छटपटिन्छन् । तर, छमानको त्यो भावना दर्शकले अनुभव गर्नै पाउँदैनन् । फिल्ममा मायाप्रति छमानको प्रेम देखाइएको तर मायाको पृष्ठभूमि र उक्त पात्रको सफल अवतरणतर्फ ध्यान दिइएको छैन । फिल्मका अन्य तीन कथाको दाजोमा यस कथाकी माया पात्रलाई दर्शकले अन्तिमसम्म खोजिरहन्छन् । तर उनी कथाबाट त्यसै हराउँछिन् । छमानको दृष्टिकोणबाट मायालाई देखाउन खोज्दा यसो भएको हुन सक्छ । महिलाका विषय समेटिएका फिल्ममा पुरुष निर्देशक यस्तै तत्त्वहरूमा चिप्लिने गर्छन् । निर्देशक पाण्डेले केही हदसम्म महिला पात्रको दृष्टिकोणलाई भूमिका (निशा अधिकारी) को कथामा समेट्न खोजेका छन् । भूमिका वैवाहिक सम्बन्धको उकुसमुकुसबाट मुक्ति चाहन्छिन् । आफ्नो वैवाहिक सम्बन्धको मुक्ति कुनै परपुरुषसँग सेलिब्रेट गर्ने हिम्मत राख्छिन् । फिल्ममा देखाइएका चार पात्रमध्ये भूमिका निकै सशक्त देखिन्छिन् । उनी आफ्नो उकुसमुकुसबारे बोल्छिन्, स्वतन्त्रताको पक्षमा खडा हुन्छिन् । त्यस्तै माया पात्रलाई पनि फिल्ममा बलियो महिलाका रूपमा देखाइएको छ । तृष्णालाई भने फिल्ममा यी चरित्रका दाँजोमा कमजोर देखाइएको छ । वर्षौंपछि भेटिएका पूर्वप्रेमीसँग एकै भेटमा होटलसम्म पुग्ने उनी प्रहरीले समातेको कुरा अर्को प्रेमीले थाहा पाउलान् भनेर डराइरहन्छिन् । रोइरहन्छिन् । जुलेबी मा चारै कथालाई एकअर्कामा अन्तरसम्बन्धित देखाइएको छ, जुन एन्थोलोजीको सुन्दर पक्ष हो । रविन र मायाको भेटले त्यसको मिठास पस्किन्छ । फिल्ममा रात्रिकालीन काठमाडौंलाई सुन्दर देखाइएको छ । साउन्डमा उत्तम न्यौपाने अब्बल देखिन्छन् । फिल्मको सबैभन्दा खट्किने कुरा हो, द्वन्द्व निर्माण । तर द्वन्द्व सिर्जनामा चुक्दा चारै कथाले जति सशक्त कथा भन्न सक्थ्यो, त्यो देखिन्न । पात्रहरूबीचको सम्बन्ध स्थापनामा ध्यान दिइएको भए उनीहरूका भावनामा दर्शक जोडिने थिए । समग्रमा फिल्ममार्फत फरक तथा संवेदनशील विषय उठान गर्ने पाण्डेको प्रयास तारिफयोग्य नै छ ।"
इन्जिनियरिङको शुल्क वृद्धि फिर्ता लिन माग,"काठमाडौं (कास) त्रिभुवन विश्वविद्यालय इन्जिनियरिङ अध्ययन संस्थान (आईओई) ले स्नातक इन्जिनियरिङ (बीई) को शिक्षण शुल्क वृद्धि गरेपछि विद्यार्थी संगठनले खारेजीको माग राखेका छन् । ३ लाख १८ हजारबाट वृद्धि गरेर शिक्षण शुल्क ७ लाख ७७ हजार पुर्याइएको डिन कार्यालयले जनाएको छ ।शुल्क वृद्धिको स्ववियु, नेविसंघ, अनेरास्ववियु, अखिल क्रान्तिकारीलगायत संगठनले विरोध गरेका छन् । अध्ययन संस्थानको पुल्चोक, थापाथली, पोखरा, धरान र चितवनमा आंगिक क्याम्पसहरू सञ्चालनमा छन् । शुल्क आगामी शैक्षिकसत्रदेखि लागू हुनेछ । डिन शशीधरराम जोशीले आर्थिक अवस्थाले संस्थान सञ्चालन गर्न नसक्ने अवस्थामा रहेकाले शुल्क वृद्धिको प्रस्ताव गरिएको जनाए । विद्यार्थीले विरोध जनाएपछि शुल्क वृद्धिको पुनरावलोकन गर्न वार्ता समिति बनेको छ, शुल्क त बढाउनु नै पर्नेछ, तर कति बढाउने विद्यार्थीसँग पनि वार्ता गरेर टुंगोमा पुग्छौं, उनले भने । आईओईले साउन २५ गतेको निर्णयअनुसार शुल्क बढाइएको जनाएको छ । २०५३०५४ सालपछि शुल्क वृद्धि गरिएको जोशीको भनाइ छ ।विद्यार्थीसँग छलफल गर्न सहायक डिन सुरज लामिछानेको संयोजकत्वमा वार्ता समिति बनाइएको उनले बताए । नेविसंघका अध्यक्ष दुजाङ शेर्पाले शुल्क वृद्धिको निर्णय फिर्ता नभए आन्दोलनमा उत्रिने चेतावनी दिए । नेविसंघले विज्ञप्ति जारी गरेर गुणस्तरीय इन्जिनियरिङ शिक्षा महँगो हुँदा गरिब तथा जेहेनदार विद्यार्थी अध्ययनबाट वञ्चित हुने जनाएको छ । डिन कार्यालयले भने शुल्क वृद्धिसम्बन्धी अध्ययन प्रतिवेदन शिक्षामन्त्री अशोककुमार राईलाई समेत जानकारी दिएर निर्णय लिएको जनाएको छ ।अनेरास्ववियुले वृद्धि गरेको शुल्क फिर्ता लिन बुधबार शिक्षामन्त्री राईको ध्यानाकर्षण गराएको छ । पुल्चोकस्थित डिन कार्यालयमा चरणबद्ध आन्दोलन घोषणा गरेको अनेरास्ववियुले इन्जिनियरिङ शिक्षामा लगानी वृद्धि गरी सर्वसुलभ अध्ययन गर्न पाउने व्यवस्था सरकारले मिलाउनुपर्ने माग राखेको छ । इन्जिनियरिङका निजी क्याम्पसहरूले भने मनोमानी रूपमा शुल्क लिँदै आएका छन् । डिन कार्यालयले निजीतर्फ अधिकतम शुल्कको सिलिङ तोक्छ । त्यसकै आधारमा निजीले फरकफरक शुल्क लिन्छन् । केमिकल र एरोस्पेस इन्जिनियरिङको शुल्क यसअघि नै ६ लाख तोकिएको थियो । हाल आर्किटेक्चर, सिभिल, कम्प्युटर, इलेक्ट्रिकल, इलेक्ट्रोनिक, मेकानिकल, अटोमोबाइल, एग्रिकल्चर, जियोमेट्रिक्स, इन्डस्ट्रिएल इन्जिनियरिङतर्फको शुल्क वृद्धि गरिएको छ ।"
साउदीबाट फर्काइएका ४५ कामदार काठमाडौंमा अलपत्र,"(काठमाडौं)साउदी गएको पाँच महिनामै नेपाल फर्काइएका ४५ कामदार काठमाडौंमा अलपत्र परेका छन् । उनीहरू सुनसरी, रौतहट, बारा, धनुषा, रूपन्देही, कपिलवस्तुलगायत जिल्लाका हुन् । दुई दिनअघि नेपाल आइपुगेका उनीहरूलाई अनामनगरको नूर अपर्च्युनिटी ओभरसिजले साउदी पठाएको थियो ।नेपाल फर्केका कामदार साउदीस्थित कम्पनी सपोर्ट एन्ड सप्लाई वर्क्ससप फर अटो मेन्टिनेन्सअन्तर्गत दम्माम, उम्लुज र हेयलमा काम गर्ने गरी एकैदिन काठमाडौंबाट उडेका थिए । त्यहाँ मासिक तलब साउदी रियाल एक हजार र खानाका लागि मासिक थप तीन सय साउदी रियाल पाउने भनी स्पोन्सर टर्की अल्माराहीसँग सम्झौता भएको थियो । कम्पनीले नै खाने, बस्ने, काममा जानआउन यातायातको सुविधा दिने, साउदीको कानुनअनुसार अतिरिक्त समय र बिदा दिने सम्झौतापत्रमा उल्लेख छ ।दैनिक आठ घण्टाका दरले साताको ६ दिन काम गर्ने गरी २ वर्षको करार अवधिमा गएका उनीहरूले साउदी पुगेपछि सम्झौताअनुसार काम पाएनन् । दिनको १० घण्टा काम गरेर साउदी रियाल मासिक चार सयमात्रै दिने भनियो । खानेबस्ने सुविधासमेत थिएन । साउदी गइसकेको भएर उनीहरू त्यति नै तलबमा काम गर्न थाले तर तलब पनि नियमित पाएनन् । कम्पनीले कहिले ५० रियाल, १०० रियाल, २०० रियाल दिन्थ्यो । प्लास्टिकमा खाना खान्थे । भुइँमै सुत्थे । सबै प्रक्रिया पुर्याएर गए पनि सम्झौताअनुसार काम र सेवासुविधा नपाएपछि उनीहरूले साउदीको अदालतमा मुद्दा हाले । अदालतले टिकट काटेर फिर्ता पठाइदिनु भन्ने फैसला गरेपछि कम्पनीले पाँच महिनामै फर्काइदिएको अर्का पीडित कामदार गजेन्द्र शर्माले बताए ।ऋणपान गरेर विदेशिएका उनीहरू बेखर्ची भएर फर्केपछि पैसा फिर्ता पाउनुपर्ने भन्दै म्यानपावर कम्पनी धाउन थालेका छन् । कम्पनीले ढाँटेर पठाएको कारण दुःख पाएको सर्लाहीका मतलुब शेखले बताए । ३१ वर्षीय शेखले साहुबाट दुई लाख ३० हजार ऋण गरेर विदेश गएका थिए । उनले ऋण लिएकोबाट १ लाख २५ हजार रुपैयाँ नूर अपर्च्युनिटी ओभरसिजलाई बुझाएको र बाँकी पैसा विदेश जाने प्रक्रिया गर्न काठमाडौं आउजाउ गर्दा खर्च भएको बताए । म्यानपावरले माग सुनुवाइ नगरेको भन्दै शेखले भने, हामी केही जान्दैनौं, तिमीहरू फर्केर आयौ, जे मन छ त्यही गर भन्छ । उनी पाँच वर्षअघि कतारबाट फर्केका थिए । त्यसपछि भारतमा गएर मजदुरी गरे । सात महिनाअघि घर आएका बेला चिनजानका साथीभाइले साउदीमा खानेबस्ने सुविधासहित राम्रो कमाइ हुने सुनाए । उनले साउदी गएर कमाउने, परिवारलाई सुखसयलले पाल्ने सोच बनाए र चर्को ब्याजमा ऋण काढेर साउदी गए । उनका श्रीमती, दुई छोरा र दुई दाजुभाइ छन् । अलपत्र भएर नेपाल फर्कनुपर्यो, म्यानपावरले अलपत्र पार्यो, परिवार भोकभोकै छ, अब ऋण कसरी तिर्ने, के गर्ने साह्रै समस्यामा परेका छौं, उनले भने, कम्पनी राम्रो छ, खानेबस्ने सबै दिन्छ, बिहानबेलुका चारचार घण्टा काम गर्ने हो भनेर म्यानपावरले पठायो, उनले भने, ढाँटेर पठाएको रहेछ, दिउँसो ११ बजेपछि चर्को घाममा १० घण्टासम्म बेल्चा हान्न लायो । नूर अपर्च्युनिटी ओभरसिजका प्रबन्ध निर्देशक तिलक रानाभाटले साउदीबाहेक अन्यत्र जानेलाई भोलिदेखि नै प्रक्रिया सुरु गर्न लागेको बताए । उनीहरूले साउदीमा विभिन्न कारणले काम छाडे, हडताल गरे, श्रम अदालत गए, ५९ जना गएकामा केही अर्कै कम्पनीमा काम गरेर बसेका छन्, बाँकी फर्केका हुन्, रानाभाटले भने, फर्किन्छौं भनेको भएर फर्काएका हौं, बेवास्ता गर्ने भन्ने होइन, अरू देश पठाउँछौं । अलपत्र परेका गजेन्द्र शर्माले ढाँटेर अर्को कम्पनीमा पठाइएका साथीहरूले अहिलेसम्म तलब नपाएको बताए ।"
मेलम्ची मुख्य बाँधमा लेदो र गेग्रान,"काठमाडौं (कास) अविरल वर्षाका कारण सिन्धुपाल्चोकस्थित मेलम्ची खानेपानी आयोजनाको मुख्य बाँधमा माटोको लेदो र गेग्रान थुप्रिएपछि काठमाडौं उपत्यकामा पानी वितरण थप अनिश्चित बनेको छ । मेलम्ची खानेपानी विकास समितिका अनुसार दुई वर्षअघिको बाढीपहिरोकै क्षेत्रबाट बगेको माटो, ढुंगा र लेदो माटोले मुख्य बाँध भरिएको छ । पूर्ण रूपमा वर्षा नरोकिएसम्म मर्मत नहुने भएकाले पानी वितरण अनिश्चित बनेको हो । बाढीपहिरोले मुहान क्षेत्रमा पुग्न नसक्ने भएकाले यकिन विवरण भने प्राप्त गर्न नसकेको आयोजनाले जनाएको छ । हेडवर्क्स र इन्टेक क्षेत्रमा आयोजनाका कर्मचारी बस्न सक्ने अवस्था छैन । २०७८ सालमा हेलम्बुको भेमाथाङबाट आएको बाढीपहिरोले क्षति गरेको हेडवर्क्सलाई गत हिउँदमा मर्मत गरेर अस्थायी रूपमा पानी सुरुङमा प्रवेश गराइएको थियो । वर्षात्ले सुरुङ पुरिने डरले दुई महिनाका लागि भन्दै काठमाडौं उपत्यकामा पानी बन्द गरिएको थियो । आयोजनाका कार्यकारी निर्देशक कमल श्रेष्ठका अनुसार साताअघिको अविरल वर्षात्ले बगाएर ल्याएको गेग्रानले हेडवर्क्सको संरचनामा १५ फिटसम्म पुरिएको अनुमान छ । हेडवर्क्स र इन्टेकलाई बाढीले ठूलो क्षति नगर्ने अपेक्षा थियो तर त्यस्तो भएन, निर्देशक श्रेष्ठले भने, गेग्रान थुप्रिएको प्रारम्भिक अनुमान छ । २०७८ असारमा आएको पहिरोको शिर भेमाथाङ मेलम्चीको पानी प्रवेश गराउने इन्टेकबाट करिब २५ किमिको दूरीमा छ । इन्टेक क्षेत्रको सूचना, फोटो र भिडियो लिन मेलम्ची समितिले मंगलबार केही कर्मचारी त्यता पठाएको छ । अनुमान गरेभन्दा बढी परिमाणको गेग्रानले इन्टेकको सतह पुरिएकाले वर्षात् रोकिने ग्यारेन्टी भएपछि मात्र उपत्यकामा पानी ल्याउन सकिने र मर्मत गर्न मात्र कम्तीमा एक महिना लाग्ने आयोजनाले जनाएको छ । गत वर्ष पनि आयोजनाले करिब ७ करोड खर्चेर इन्टेकको गेग्रान हटाएको थियो । कार्यकारी निर्देशक श्रेष्ठले गत वर्ष मर्मतका क्रममा सुरुङको मुख नजिकै फ्लसिङ पाइप बिछ्याए सहज बनाइएको बताए । वर्षात्मा सुरुङ बन्द गर्नुपर्ने भएपछि उपत्यकामा बर्सेनि ७८ महिना मात्र पानी वितरण हुने देखिन्छ । मेलम्चीअन्तर्गत आयोजना कार्यान्वयन इकाइले काठमाडौंमा पाइप लाइन बिछ्याउने र ट्यांकी निर्माणको काम गरिरहेको छ । पानीको वितरण भने काठमाडौं उपत्यका खानेपानी लिमिटेड (केयूकेएल) ले गरिरहेको छ । आयोजना निर्माण सुरु भएको २२ वर्षपछि २०७७ चैतमा पहिलो पटक उपत्यकामा पठाइए पनि यसले निरन्तरता पाउन सकेको छैन । सुन्दरीजलस्थित प्रशोधन केन्द्र बनाउन, उपत्यकामा पाइप बिछ्याउन, रिजर्भ ट्यांकी निर्माण, सुरुङ, हेडवर्क्सलगायत सबै संरचना निर्माणका लागि झन्डै ६५ अर्ब खर्च भइसकेको छ । आयोजानको मुख्य ऋणदाता एसियाली विकास बैंक (एडीबी) हो । आयोजनाले पहिरोपछि क्यानेडियन प्राविधिक टोलीलाई पहिरो र इन्टेक क्षेत्रको अध्ययन गराएको थियो । टोलीले हाल हेलम्बु गाउँपालिकाको अम्बाथानमा रहेको इन्टेकको सुरक्षा चुनौतीपूर्ण रहेको निष्कर्ष निकालेको छ ।"
बाल सुधारगृह कहिले सुधार्ने ?,"भक्तपुरको सानोठिमीस्थित बाल सुधारगृहमा रहेका बालक र किशोर सोमबार झडपतोडफोडमा मात्र उत्रिएनन्, सुरक्षाकर्मीमाथि आक्रमण गर्दै गेटको ताल्चा फुटाएर बाहिर निस्किए, कतिपय त फरार नै भए । यस घटनाले बाल सुधारगृहको आन्तरिक व्यवस्थापन पक्ष र बाह्य सुरक्षा प्रबन्धको कमजोरी छताछुल्ल पारेको छ । सुधारगृहभित्र आइतबार एक युवकको मृत्यु भएको थियो । प्रदर्शनमा उत्रिएका बालक र किशोरले ती युवकको मृत्युको कारकका रूपमा बाल सुधारगृह प्रशासनको लापरबाहीलाई इंगित गरिरहेका छन्, यो विषय झनै गम्भीर छ । सुधारगृहमा रहेका २० वर्षीय युवकको आइतबार उपचारका क्रममा गट्ठाघरस्थित नागरिक अस्पतालमा मृत्यु भएको थियो । ज्वरो र खुट्टामा पिलोले एक सातादेखि बिरामी परेका ती युवकको उपचार समयमै नगरेको भन्दै भोलिपल्ट सुधारगृहमा रहेका बालक र किशोर तोडफोडमा उत्रिएका हुन् । त्यस क्रममा २ सय २१ जना सुधारगृहबाट बाहिर निस्किएकामा अधिकांश त्यही दिन नियन्त्रणमा आएका थिए । मृतक युवकका आफन्तले पनि लापरबाहीको आरोप लगाउँदै सुधारगृहका निर्देशक र वार्डेनमाथि अनुसन्धान हुनुपर्ने माग गरिरहेका छन् । राज्यले जिम्मा लिएर राखेको व्यक्तिको मृत्यु निःसन्देह छानबिनको विषय हो । यसमा दोषी पाइएकालाई कारबाहीको दायरामा ल्याउनैपर्छ । सुधारगृहमा यस्तो घटना दोहोरिन नदिने प्रबन्ध पनि मिलाउनुपर्छ । आपराधिक घटनामा संलग्न अभियोगमा पुर्पक्षमा रहेका वा सजाय तोकिएका १८ वर्षमुनिका बालबालिकालाई सुधार र पुनःस्थापना नभएसम्म सुधारगृहमा राख्ने व्यवस्था कानुनले गरेको छ । बाल सुधारगृहमा बानीव्यवहार सुधार गर्दै पारिवारिक तथा सामाजिक पुनर्मिलन र पुनःस्थापनाका लागि वातावरण तयार पार्नुपर्छ । सुधारगृहमा औपचारिक शिक्षाको समेत व्यवस्था गरिएको हुन्छ । स्वास्थ्य, खेलकुदको सुविधा पनि उपलब्ध गराउनुपर्छ । सानोठिमी सुधारगृहका बालक र किशोरले न्यूनतम सुविधा पनि उपलब्ध नपाएको गुनासो गरिरहेका छन् । महान्यायाधिवक्ताको कार्यालयले ०७८ मै बाल न्याय सम्बन्धी कानुनी व्यवस्था कार्यान्वयनबारे अध्ययन गरेर सुधारगृहमा उपयुक्त कक्ष, शिक्षा, स्वास्थ्य एवं मनोरञ्जनसमेतका लागि आवश्यक व्यवस्थापन हुन नसकेको औंल्याएको थियो । कार्यालयले न्यूनतम पूर्वाधारको व्यवस्था तत्काल गर्न सुझाव दिएको भए पनि बाल सुधारगृहको अवस्थामा खासै सुधार देखिँदैन । कार्यालयले क्षमताभन्दा धेरै संख्यामा बालबालिका राखेका कारण बाल मनोविज्ञानमा नकारात्मक असर परेको उल्लेख गर्दै प्रत्येक प्रदेशमा मापदण्ड अनुसार कम्तीमा दुईवटा बाल सुधारगृह निर्माण गर्न सरकारलाई सुझाव दिएको थियो । तर यो सुझाव त्यतिकै थन्कियो भन्ने त सानोठिमीकै सुधारगृहको स्थितिले देखाउँछ । मुलुकको जेठो र काठमाडौं उपत्यकाको एक मात्र बाल सुधारगृहको क्षमता १ सय १० जनासम्मको हो तर अहिले त्यहाँ २ सय ९७ जनालाई राखिएको छ । अन्य सुधारगृहमा अधिक बालबालिकाको समस्या छ । न्यूनतम सुविधा पनि उपलब्ध हुन नसक्ने गरी कोचाकोच राखेर बालबालिकामाथि अन्याय गर्नु हुँदैन । क्षमता विस्तार गरेर यो समस्यालाई तत्काल समाधान गर्नुपर्छ । अदालतको आदेशबाट क्षमताभन्दा बढी बालबालिका पठाए पनि स्वास्थ्यकर्मी, औषधि उपचार, शिक्षक लगायतका न्यूनतम सुविधा उपलब्ध नगराएको भन्ने सुधारगृहको गुनासोलाई पनि सरकारले प्राथमिकताका साथ सम्बोधन गर्नुपर्छ । सुधारगृहमा १२ देखि १८ वर्षसम्मका बालबालिका राख्नुपर्नेमा सानोठिमीमा १८ वर्षमाथिका मात्रै १ सय ३१ जना छन् । १८ वर्ष नाघेपछि पनि यसरी अन्य बालबालिकासँगै राख्नु कानुनविपरीत कार्य हो । बालबालिका सम्बन्धी ऐनको दफा ४३ (४) को १८ वर्ष पुगेमा बानी व्यहोरामा आएको सुधार, आर्जन गरेको सीप तथा शिक्षालाई ध्यानमा राखी बाँकी अवधि अन्य बालबालिकाबाट अलग राख्नुपर्ने भन्ने व्यवस्था तत्काल कार्यान्वयन गर्नुपर्छ । फितलो सुरक्षा व्यवस्थाका कारण सानोठिमी सुधारगृहका बालक र किशोरले सोमबार तोडफोड गर्ने क्रममा सुरक्षाकर्मीमाथि पनि आक्रमण गरेका थिए । उनीहरू गेटको ताला फुटाएर बाहिर पनि निस्किएका थिए । सुधारगृहको सुरक्षा व्यवस्थापनमा कमजोरी पहिलेदेखिकै हो । तीन वर्षअघि बाँकेको जयेन्दु बाल सुधारगृहबाट एक जना र दुई वर्षअघि विराटनगरको बाल सुधारगृहबाट तीन जना भागेका थिए । गत वर्ष असोजमा भैरहवाको बाल सुधारगृहबाट निस्किएर ५ जना फरार भएका थिए । यस्ता घटनाक्रम बारम्बार भइरहँदा पनि सुरक्षा व्यवस्थापन मजबुत बनाउन ध्यान नदिनु हेलचेक््रयाइँ हो । बाल सुधारगृह सञ्चालनको जिम्मेवारी महिला, बालबालिका तथा ज्येष्ठ नागरिक मन्त्रालयको हो । कुनै संस्थाले नेपाल सरकारबाट स्वीकृति लिएर बाल सुधारगृह स्थापना गर्न सक्ने व्यवस्था पनि कानुनले गरेको छ । सानोठिमी लगायतका चारवटा सुधारगृह बालबालिकाका लागि शैक्षिक कार्यक्रम (युसेप) नेपालले र अन्य चारवटा महिला, बालबालिका मन्त्रालयले सञ्चालन गर्दै आएका छन् । सानो ठिमीको घटनाले सुधारगृह सञ्चालक, महिला, बालबालिका तथा ज्येष्ठ नागरिक मन्त्रालय, सुरक्षा निकाय लगायत सरोकारवाला सबैलाई पाठ सिकाएको हुनुपर्छ । यो सिकाइ सुधारगृहको समग्र पक्ष सुधारका काममा देखिनुपर्छ ।"
"शुल्क होइन, शैक्षिक गुणस्तर वृद्धि गरौं","इन्जिनियरिङ अध्ययन संस्थान (ईअस) देशमा प्राविधिक विद्यार्थी उत्पादन गर्ने एउटा पुरानो र भरपर्दो शैक्षिक संस्था हो । कहिलेकाहीँ यहाँको रिजल्ट उत्कृष्ट आएको पाइन्छ भने कहिले विदेशमा पनि इन्जिनियरिङ क्षेत्रमा पनि प्रभुत्व जमाएको घटना सुनिने गर्छ । यिनै आंशिक तथ्यलाई आधार मानेर इन्जिनियरिङ इन्जिनियरिङ अध्ययन संस्थानले शैक्षिक शुल्क बढाएको छ । संस्थानले शैक्षिक गुणस्तर वृद्धि गर्ने योजनाभन्दा पनि कुनै आधारबिना शुल्क एकै पटक तीन लाखबाट ८ लाख बनाएको छ । शुल्क बढाउने प्रारम्भिक अध्ययन, रणनीति र गुरुयोजनाबिना नै एकै पटक शतप्रतिशतभन्दा बढी शुल्क बढाउनु कुनै पनि तर्कका आधारमा उचित मान्न सकिँदैन । भर्खरै कक्षा १२ को नतिजाका आधारमा देशको शैक्षिकस्तर कुन स्थानमा छ भन्ने सतहमा आएकै छ । २०८० मंसिरबाट इनरोल हुने विद्यार्थीका लागि इन्जिनियरिङ अध्ययन संस्थानले प्रवेश परीक्षा खुलाइसकिएको छ । विपन्न र मध्यमस्तरका विद्यार्थीलाई मर्का पार्नेगरी शुल्क वृद्धि गरेका कारण इन्जिनियरिङ अध्ययन गर्ने अभिलाषा लिएर काठमाडौं उपत्यका आएका ऊर्जावान् विद्यार्थी पैसाकै कारण विमुख हुने भएका छन् । उनीहरूले आफ्नो सपना बन्धक राख्नुपर्ने परिस्थिति बनेको छ । हामी सबैले महसुस गरेको र भनिरहेको विषय के हो भने शिक्षालाई नाफाको दृष्टिबाट हेरुन्जेल देशको भविष्य अन्धकारबाट माथि उठ्न सक्दैन । यो परिस्थितिले मुलुकका भोलिका चालकहरू सीप र अवसरविहीन बन्ने निश्चित छ । जबसम्म शैक्षिक क्षेत्र कमाउने थलो बन्छ तबसम्म यो अवस्थाबाट हामी मुक्त हुन सक्दैनौं । जुनसुकै शैक्षिक संस्था नागरिकलाई सहज रूपमा शिक्षा प्रदान गर्ने थलो बन्न सक्नुपर्छ । विद्यार्थीले सर्वसुलभ रूपमा गुणस्तरीय शिक्षा हासिल गर्न पाएनन् भने युवा जनशक्तिको वितृष्णा मुलुकप्रति नै बढ्दै जाने छ । विषय शुल्कको मात्र छैन । हाल विद्यार्थीलाई दिइँदै आएको सेवा सुविधा, इअसको आंगिक क्याम्पसहरूको दिनचर्या, उत्पादन भएका विद्यार्थीका विषयमा एक पटक कसैले फाइल पल्टाउने आँट गर्नुपर्छ । त्यति मात्र होइन इन्जिनियरिङका सम्पूर्ण आंगिक कलेजको रिपोर्ट कार्ड हेर्ने हो भने विकृतिको चरम रूपमा देख्न सकिन्छ । यसले सरोकारवाला विद्यार्थी लगायतका शैक्षिक क्षेत्र बुझेका अगुवाहरू एक पटक दंग पर्नेछन् । अहिले पनि आगामी १७ गतेदेखि सुरु हुने परीक्षालाई समेत बेवास्ता गरेर विद्यार्थीहरू आन्दोलनमा होमिएका छन् । जुन संस्थाका विरुद्ध विद्यार्थीले पटकपटक आन्दोलन गर्नुपर्छ, त्यहाँको शैक्षिक गुणस्तर कस्तो होला, स्वतः अनुमान लगाउन सकिन्छ । नाममा प्राविधिक कलेज भनिए पनि सिकाइ र व्यवहारमा अप्राविधिक काम हुँदै आएको छ । कलेजको अध्ययनअध्यापनमा सुधार ल्याउने योजनामाथि कहिल्यै बहस हुने गरेको छैन । इन्जिनियरिङ अध्ययन संस्थानको गुणस्तर बढाउनेतिर ध्यान कहिल्यै नजाने, कुन क्याम्पसमा केके रिसोर्स पुगेको छछैन, डिस्कोर्सका विषयहरू केकस्ता छन् , हाम्रा विद्यार्थीहरूलाई कम्पिटेन्ट बनाउन सैद्धान्तिक ज्ञानका अतिरिक्त केकस्ता सप्लिमेन्टहरू प्रदान गर्नुपर्नेछ, दिनहुँ शैक्षिकस्तर खस्कँदै गइरहेको गम्भीर विषयलाई सुधार ल्याउन केकस्तो प्रणाली अवलम्बन गर्ने भन्ने विषयमा कहिले ध्यानाकर्षण होला ? नाममा प्राविधिक काम, बुझाइ र सिकाइमा सदैव अप्राविधिक भइरहने अनि शुल्क वृद्धि गर्न यस्तो हतारोचाहिँ किन ? आदरणीय डिनलाई भन्न चाहन्छु तपाईंको अध्ययन संस्थानबाट उत्तीर्ण भएकाहरूको अवस्था मार्केटमा कस्तो छ बुझ्नुभएको छ ? १५ हजारको जागिरका लागि १ सय ५० वटा कन्सल्टेन्सीमा आँखा डुलाउनुपर्ने अवस्थलाई तपाईंले कसरी हेर्नुभएको छ ? इन्जिनियिरिङबाट उत्पादन भएकाहरूलाई अध्ययन गर्दैगर्दा जागिरका लागि कलेजमै प्राविधिक जनशक्ति खोज्न आउने परिस्थिति बन्नुपर्ने होइन ? अब ८ लाख तिरेर ८ हजारको जागिरमा अल्झिन इन्जिनियरिङ किन पढ्ने ? बरु भविष्य सुनिश्चित हुने सपना बोकेर उनीहरू बिदेसिन सक्छन् । ब्रेन ड्रेनले गाँजेको देशको वर्तमान अवस्थामा अब्बल मानिने पुरानो प्राविधिक इन्जिनियरिङ अध्ययन संस्थाले शुल्क बढाउँदा आधार खोज्नु पर्दैन ? शुल्क चर्को बनाउनु भनेको विद्यार्थीलाई विदेश जान प्रश्रय दिनु होइन र ? त्यसैले शुल्क वृद्धिका विषयमा हामी सबैले आआफ्नो तहबाट विरोध गरौं । शुल्क फिर्ता लिन दबाब सृजना गरौं । सरोज अधिकारी, भीरकोट ५ स्याङ्जाहाल : इन्जिनियरिङ अध्ययन संस्थान, थापाथली क्याम्पस"
कोइराला र नैतिकताको प्रश्न ?,"कांग्रेस नेता शेखर कोइराला इमानदारी, दण्डहीनता र सुशासनका विषयमा बोलिरहेका छन् । उनको त्यो पक्ष निकै राम्रो छ । तथापि कहिलेकाहीँ कुरा एकातिर, काम अर्कोतिर हुँदा नागरिकले शेखरमाथि पनि प्रश्न उठाउने अवस्था रहन्छ । पछिल्लो समय शेखरको हकमा यस्ता विषय उठ्न थालेको छ । शेखरले दण्डहीनताका कारण मुलुक बिग्रेको कुरा गरेका छन् । तर शेखर नै नक्कली डाक्टरको आरोप लागेका सुनील शर्माको बचाउमा लागेका छन् । उनी साताअघि भुटानी शरणार्थी काण्डमा पुर्पक्षमा रहेका बालकृष्ण खाणलाई कारागारमा भेट्न गए । कांग्रेस सभापति शेरबहादुर देउवाले खाणलाई पक्राउ गरेको विषयमा असन्तुष्टि जनाउँदै गृहमन्त्रीसँग प्रश्न गरेका छन् । फेरि तिनै खाणलाई भेट्न र सहयोग गर्न शेखर तयार भएका छन् । यसले कारागारमा रहेका अभियुक्तहरूको मनोबल बढ्दैन र ? त्यति मात्र होइन, अभियोजनकर्ताको मनोबल पनि घट्न सक्छ । यसको जवाफ सुशासनको वकालत गर्ने शेखरले कसरी दिन्छन् ? यस्तै रबैयाले निरन्तरता पाउने हो भने देउवा र शेखरमा के फरक भयो र ? देउवाजी राम्रो काम गरिरहेका गृहमन्त्री नारायणकाजीलाई खाणलाई थुनेको भन्दै आपत्ति जनाउने अनि शेखर खाणलाई जेलमै भेटेर प्रहरी प्रशासन र न्यायालयको मनोबल घटाउने π यस्तो गतिविधिले दण्डहीनता बढाउन सहयोग गर्छ । गोपाल देवकोटा, जोरपाटी, गोकर्णेश्वर८"
'पुराना पार्टीका चुनौती र नयाँको भविष्य,"निष्कर्षनिरपेक्ष रूपमा न नयाँ पार्टीहरूको भविष्य उज्ज्वल छ, न मूलधारका पार्टीहरूको अन्धकार । न कामना र प्रार्थनाले कुनै पार्टीको भविष्य उज्यालो हुनेछ, न कुनै पार्टीको समाप्त नै । कांग्रेस, एमाले, माओवादी, राप्रपा, जसपा लगायतका मूलधारका पार्टीका चुनौती जटिल छन् । तर सैद्धान्तिक, वैचारिक र नीतिगत सबै दृष्टिले रास्वपा, जनमत, नागरिक उन्मुक्तिजस्ता नयाँ पार्टीका चुनौती झनै जटिल र पेचिला छन् । नयाँ पार्टीहरूप्रति जनताको अपेक्षा उच्च छ, त्यो पूरा गर्न असफल भए तिनीहरूप्रति वितृष्णा बढ्नेछÙ जुन गतिमा नयाँ पार्टीहरूको उदय भएको थियो, त्यही गतिमै अवसान पनि हुन सक्छ । नयाँ पार्टी र नेतृत्वहरू हरेक दिन, हरेक पल जनताको परीक्षामा छन् । तिनीहरू धेरै कठिन अग्निपरीक्षाबाट गुज्रन बाँकी नै छ । सिद्धान्त, विचार, नीति र नेतृत्वको सापेक्षतामै मूलधारका वा नयाँ पार्टीहरूको भविष्य, सान्दर्भिकता र नियति निर्धारण हुनेछ ।"
कृषि विधेयकमा छुटाउन नहुने कुरा,"तीतो उदाहरण दाङको गढवा५ का भूमिहीन तथा साना किसानहरूले आफ्नो जमिनबाट खान नपुग्ने भएकाले स्थानीय जग्गाधनीहरूको जग्गा भाडामा लिएर खेती गर्दै आएका थिए । उनीहरूले प्रतिवर्ष प्रतिकट्ठा १ हजार रुपैयाँ भाडा बुझाउनुपर्थ्यो । यस वर्षदेखि चितवनको एउटा कम्पनी केरा खेती गर्न भनेर त्यहाँ पुगेको छ । उसले जग्गाधनीहरूलाई प्रतिकट्ठा २२ सय रुपैयाँ भाडा दिन थालेपछि वर्षौंदेखि जग्गा कमाइरहेका किसानहरू खेतीपातीबाट वञ्चित हुनुपर्ने अवस्था छ । धान, गहुँ, मकै वा तोरी खेती गरेर २२ सय भाडा तिर्न सम्भव छैनÙ ठूलो मात्रामा केरा खेती गर्न आवश्यक लगानी, सीप वा बजारको प्रबन्ध मिलाउन उनीहरूको क्षमता पुग्दैन । यसरी व्यावसायिक खेतीका नाममा स्थानीय किसानको जीविका सङ्कटमा पर्दै छ । अर्को कुनै उपयुक्त विकल्प पनि उपलब्ध छैन । यसले बेरोजगारी र सामाजिक अन्याय बढाएको छ । कृषि पेसा गरिरहेका किसानहरूलाई विस्थापित हुनु नपर्ने र उत्पादन पनि बढाउन सकिने गरी कृषिको विकास सोचिएन भने बेरोजगारी र भोकमरीको भयावह स्थिति आउनेमा शङ्का छैन । यस्तो अवस्था आउन नदिन कृषि ऐन किसानको हितमा बन्न सक्नुपर्छ । धनुषाको धनौजीमा मुसहर समुदायमा हालै भएको छलफलमा त्यहाँका महिलाले जग्गाधनीले काममा बोलाउन छाडेको विषयलाई प्रमुख समस्याका रूपमा उठाए, हामीलाई धान रोप्न बोलाउँछन्, काट्न बोलाउँदैनन् । हामीले अब ज्याला गर्न पनि नपाउने भयौं । धान र गहुँ काट्ने मेसिनका कारण उनीहरूले काम पाउन छाडेका रहेछन् । मेसिनका कारण अब ज्यालाबनी गरेर बाँच्न बाध्य यी सीमान्त परिवारको समस्या कसरी सामना गर्ने, वैकल्पिक योजना के हो भन्नेजस्ता दर्जनौं विषयमा सोचिएन भने समाजमा हुने र नहुनेबीचको खाडल झनै गहिरिएर जानेछ । यस्तो अवस्थामा कृषि मजदुरका लागि कृषि ऐन बन्नु र नबन्नुबीच के फरक ? त्यसैले फरक प्रस्ट्याउन पनि कृषि ऐन वास्तविक किसान मुखी हुनु आवश्यक छ । किसान तथा ग्रामीण जनताका अधिकार संरक्षण सम्बन्धी अन्तर्राष्ट्रिय घोषणापत्र२०१८ ले माथिको उदाहरणमा उल्लेख भएका भूमिहीन तथा साना किसानलाई राज्यले विशेष संरक्षण गर्नुपर्ने औंल्याएको छ । उनीहरूलाई कृषियोग्य भूमि तथा त्यसको उपयोगमा प्रभाव पार्ने नीति तथा कार्यक्रम निर्माण तथा कार्यान्वयन प्रक्रियामा सहभागी हुन पाउने अधिकार पनि छ । परम्परागत रूपमा भूमि जोत्ने, कृषि उत्पादन गर्ने, पशुपालन गर्ने, खाद्यवस्तु सङ्कलन गर्ने, आर्थिकसांस्कृतिक तथा पर्यावरणीय दृष्टिकोणबाट हानिकारक बीउको जातलाई अस्वीकार गर्ने अधिकारसमेत ग्रामीण किसानमा छ । त्यति मात्र हैन, अधिकार उल्लङ्घनका कारण पुगेको हानिविरुद्ध सामूहिक तथा व्यक्तिगत रूपमा उचित क्षतिपूर्ति प्राप्त गर्ने अधिकार पनि छ । यी व्यवस्थाबारे पनि आफूलाई जानकारी भएन भनेर कृषि विधेयककर्ताहरू पन्छिन पाउँदैनन् । कृषि क्षेत्रका समस्या किसानका मात्र हैन, यो सिंगो समाजकै समस्या हो । किनकि कृषि बिग्रँदा समाज नै बिग्रन्छ, कृषि सप्रँदा देश नै सप्रन्छ । किसानले न्याय नपाउने समाजमा न लोकतन्त्र फस्टाउँछ न त समाज समुन्नतिको बाटामै लाग्न सक्छ । यही कारण कृषि र किसानको योगदानबारे वैज्ञानिक, शिक्षक, वकिल, पत्रकार, व्यापारी, सरकारी कर्मचारी लगायत समाजका सबै पेसाकर्मीले बुझ्नु जरुरी हुन्छ । तसर्थ कृषि विधेयकमा समाजका विभिन्न पेसा र तप्काबाट चासो र रचनात्मक सुझावको आवश्यकता छ ।"
मधेशको शिक्षा कसको जवाफदेही ?,"म धेशको एक विद्यालयका प्रधानाध्यापकसँग केही साताअघि अनौपचारिक छलफल हुँदा मधेशको शिक्षा कसको जवाफदेही ? भन्ने सवाल उठ्यो । मैले त्यसको जवाफ खोज्न थालें । त्यस क्रममा थप प्रश्न उब्जिए शिक्षा खोक्रो भएर कुनै देश समृद्ध बनेको इतिहास छ ? कुनै समय मधेशका शिक्षकले हिमाल तथा पहाडसम्म पुग्दै शिक्षा प्रदान गर्थे, आज मधेशकै शिक्षा यस्तो दयनीय अवस्थामा कसरी पुग्यो ? मधेश भत्किँदा देश बन्न सम्भव छ ? संविधानले आधारभूत शिक्षालाई मौलिक हकका रूपमा राखेको छ तर गुणात्मक शिक्षाको जिम्मेवारी कसको हो ? अहिलेको समयमा कुनै पनि देशका लागि मानवस्रोत सबैभन्दा महत्त्वपूर्ण छ । यसको महत्त्वपूर्ण आधार नै विद्यालय शिक्षा हो । विद्यालय शिक्षाले समुदाय र राज्यलाई प्रत्यक्ष र प्रभावकारी रूपमा जोड्न सक्छ । यही माध्यमबाट राज्यले परिकल्पना गरेको जस्तो सामाजिक रूपान्तरणका आधारहरू निर्माण गर्ने बीउ समाजमा सहजै पुग्न सक्छ । समाजलाई ऊर्जावान् बनाउनेदेखि लिएर स्थानीय स्रोतसाधन उपयोग गर्ने ज्ञानले अवसर र सम्भावना देखाउन सक्छन् । त्यसैले विद्यालय शिक्षाप्रति राज्यले संवेदनशीलता बढाउनु अति आवश्यक छ । तर अहिलेको अवस्थामा केही विद्यालयमा बाहेक मुलुकभर विद्यालय शिक्षाको अवस्था सन्तोषजनक छैन । त्यसमा पनि मधेशमा कहालीलाग्दो अवस्था छ । मधेशको शिक्षाप्रति राज्य नै उदासीन देखिन्छ । ती प्राध्यापकसँग छलफल भइरहेका बेला कक्षा ११ को भर्ना प्रक्रिया चल्दै थियो । प्रधानाध्यापक कार्यकक्षमा कक्षा ११ को नयाँ शैक्षिक कार्यक्रमको खाका कोरिरहेका थिए । यत्तिकैमा एक विद्यार्थी आफ्नो अभिभावकसहित प्रवेश गरे । त्यही विद्यालयमा कक्षा ९ मा पढ्दै गरेका ती विद्यार्थी केही दिनदेखि कक्षामा अनुपस्थित रहेछन् । त्यसैले प्रधानाध्यापकले उनलाई किन यतिका दिन विद्यालयमा नआएको ? भनेर सोधिनसक्दै अभिभावकले छोरालाई कक्षा ११ मा भर्ना गर्न ल्याएको भनेर जवाफ दिए । उनले अझ हौसिँदै थपे, राम्रै अंकले पास भएको छ, विज्ञान पढ्ने भन्दै छ । यता विज्ञान संकायको राम्रो पढाइ हुन्छ भनेर बाबुलाई भर्ना गर्न आएका हौं ।प्रधानाध्यापक ट्वाँ परे । उनले अचम्म मान्दै प्रमाणपत्र मागे र ओल्टाईपल्टाई पटकपटक हेरे । आफ्नै विद्यालयमा कक्षा ९ मा पढ्ने विद्यार्थीले कसरी अर्को विद्यालयबाट एसईई दिन पायो ? उनलाई विश्वास नै भइराखेको थिएन । तर राम्रो अंकसहित एसईई उत्तीर्ण गरेको प्रमाण हातमै थियो । उनले अभिभावकलाई प्रवेश परीक्षामा विद्यार्थीलाई सहभागी गराउने प्रक्रिया पूरा गरेर जानू भनेर बिदा गरे । त्यसपछि प्रधानाध्यापकले केही सहकर्मीलाई कार्यकक्षमा बोलाएर कसरी यस्तो भयो भनेर जिज्ञासा राखे । सहकर्मीहरूको जवाफले उनी झन् छक्क परे । ती विद्यार्थी त प्रतिनिधि पात्र मात्रै रहेछन् । थुप्रै विद्यार्थीले एउटा विद्यालयमा पढ्दापढ्दै अर्को विद्यालयमा माथिल्लो कक्षाको परीक्षा दिँदा रहेछन् । निजी विद्यालयमा कक्षा लिने र एसईई सामुदायिक विद्यालयबाट दिने चलन पनि बढेको रहेछ । यसलाई के भन्ने ? शिक्षामा आएको विकृति भनेर एकअर्कामाथि दोषारोपण गर्दै पन्छिन मिल्छ ? कि सरकार निरीह भयो भन्दै उदासीनता देखाएर पुग्छ ? राजनीतिक दलहरूका लागि यो विषय संसद्मा प्रवेश गर्ने खालको होइन ?मधेश प्रदेशको साक्षरता दर अरू प्रदेशको भन्दा कम छ । मुलुकको समग्र साक्षरता दर ७६२ प्रतिशत हुँदा मधेशको ५४७ प्रतिशत मात्र छ । सबैभन्दा कम साक्षरता दर भएको जिल्ला मधेशको रौतहट हो जहाँ ४९४८ प्रतिशत मात्र छ । नेपालका ६४ जिल्ला र ५ प्रदेश पूर्ण साक्षर घोषित भइसके तर मधेश प्रदेशको एउटा जिल्ला पनि पूर्ण साक्षर भएको छैन । ७७ जिल्लामध्ये कम साक्षरता दर भएका ५ जिल्लामध्ये ४ वटा रौतहट, महोत्तरी, सर्लाही र बारा मधेशमै पर्छन् । खाली पेट, असुरक्षित खेत र गुणात्मक शिक्षाको अभावले मधेशको रूपान्तरण सम्भव छ ? मधेशको शिक्षालाई बेवास्ता गर्दै जाने हो भने यसले ल्याउने परिणाम के हुन्छ ? टोलपिच्छे भेटिने भव्य प्रवेशद्वार अनि खाली खुट्टा हिँडिरहेका सेवाग्राहीबीचको सम्बन्धझैं देखिन्छ सरकार र मधेशको सम्बन्ध । कंक्रिटप्रेम झल्किने विद्यालयका ठूलठूला भवनले मात्रै मधेशको शिक्षाभित्रको शून्यतालाई घटाउन सक्लान् ? कुनै समय मधेशका शिक्षकले पहाड र हिमालसम्म पुगेर देशको शैक्षिकस्तर उकास्न गरेको योगदान र आज मधेशमै शिक्षकको अभावका बीच तारतम्य के होला ? कहिले बुझ्ने ? निजी विद्यालयमा पढाउँदै गरेका एक प्रतिभाशाली विषयविज्ञ व्यक्ति शिक्षक सेवा आयोगमा नाम निकालेर जब सामुदायिक विद्यालयमा पुग्छन्, उनको क्षमताको भरपूर उपयोग गर्न सम्बन्धित विद्यालयले किन सकेको छैन ? यो विषयमा कसले सोच्ने ? शिक्षाको गुणस्तरका लागि शिक्षकलाई मात्रै दोष दिन मिल्छ ? तिनको क्षमता बढाउने, सिक्ने वातावरण बनाउने र उत्साह थप्ने जिम्मा कसको ?विद्यालयमा भौतिक साधनस्रोतको सम्पन्नताले मात्रै गुणात्मक शिक्षाको सुनिश्चितता दिन सकिन्छ ? शिक्षकहरूलाई सम्मानका साथ विद्यालयमा बस्ने र खुसीसहित ज्ञानको ऊर्जा लिएर कक्षाकोठामा जाने वातावरण बनाउनु पर्दैन ? यी मास्टर त हुन् भन्दै होच्याउने प्रवृत्तिले तिनको मनोबल गिराउँछ । त्यसको असर कुनै एउटा विद्यार्थीलाई मात्रै होइन, समग्र देशलाई नै पर्छ । शिक्षकलाई जवाफदेह बनाउन, पेसाप्रति लगाव बढाउन सम्बन्धित सम्पूर्ण सरोकारवालाको भूमिका महत्त्वपूर्ण हुन्छ ।समग्रमा, विद्यालय शिक्षाप्रति सरकारको उदासीनता र निरीहताले समाजलाई सक्षम पुस्ता दिन सक्दैनÙ देशले असल नागरिक पाउन सक्दैन । त्यसैले यसप्रति विशेष संवेदनशील हुन आवश्यक छ । त्यसमाथि मधेशको विद्यालय शिक्षालाई केन्द्रमा राख्न जरुरी छ ।"
बोटबिरुवाले यसरी गर्छन् कुराकानी,"मान्छेहरूले जस्तै बोटबिरुवाले पनि आपसमा संवाद गर्छन् । तिनले आफ्नो सम्पर्कमा आउने कीटपतंग, पशुपन्छी, जीवजन्तु एवम् मान्छेसँग पनि कुराकानी गर्छन् तर तिनको भाषा हामीले नबुझ्न सक्छौं । वैज्ञानिकहरू यस सम्बन्धी गहन अध्ययनअनुसन्धानकै क्रममा रहेका भए पनि वनस्पतिहरूको संवादबारे केही महत्त्वपूर्ण जानकारी उपलब्ध छन् । आफूभन्दा साना र कमजोर बोटबिरुवालाई खाना बाँड्न, परागसेचन गर्न वा आपत्विपत्मा सहयोग माग्न तिनले संवाद गर्ने गरेको पुष्टि भैसकेको छ । प्राणीहरूले झैं बोटबिरुवाले पनि विभिन्न किसिमका आवाज निकाल्ने गरेको तथ्य अनुसन्धानकर्मीहरूले पत्ता लगाएका छन् भनी हालै न्युयोर्क टाइम्सले लेखेको छ । उदाहरणका लागि, लज्जावती झारले आफू खुम्चिँदा आवाज निकाल्ने गर्छ जुन हामीले त सुन्न सक्दैनौं, तर मुसाजस्ता साना जीवले भने सहजै सुन्न सक्छन् । वैज्ञानिकहरू त्यस्तो आवाज सँगैका अरू बिरुवाले सुन्छन् कि सुन्दैनन् भन्नेबारे अनुसन्धानरत छन् । केही बिरुवाले आफू असहज अवस्थामा हुँदा मौरीको जस्तै आवाज निकाल्ने अनुमान इजरायलको तेल अभिभ विश्वविद्यालयका वैज्ञानिकहरूले गरेका छन् । वनस्पतिहरूले सन्देशको सम्प्रेषण प्रायः ध्वनि तरंगबाट भन्दा बेसी रसायनका माध्यमद्वारा गर्छन् । त्यसका लागि विभिन्न प्रकारका बायोजेनिक भोलाटाइल अर्गानिक कम्पाउन्डजस्ता रसायन हावामा पठाउँछन् । फूलहरूले दिने सुगन्ध वा सुन्तलाको बोक्रा छोडाउँदा आउने बास्ना लगायत रासायनिक कम्पाउन्ड नै हुन् ।बोटबिरुवाले निकाल्ने अनगिन्ती रासायनिक गन्ध हाम्रो नाकले पत्तै पाउँदैन । फूल फुल्ने प्रजातिका एन्जियोस्पर्म बिरुवाहरूले वंश वृद्धि गर्न परागसेचनमार्फत बीउ उत्पादन गर्छन् । परागसेचनको प्रक्रिया पूरा गर्न परागसेचक जीवहरूको आवश्यकता पर्छ । ती जीवबिना यिनीहरूको जीवनचक्र पूरा हुँदैन । मौरी, भमरा, पुतलीजस्ता कीटपतंगÙ हमिङ बर्डजस्ता चराÙ चमेरा र अन्य साना जीव परागसेचकको भूमिकामा हुन्छन् । परागसेचक जीवहरूलाई आफूतिर आकर्षित गर्न यी बिरुवाले रंगीन फूलमार्फत सुगन्धित बास्ना निकाली बास्नाको भाषामा आफूसँग मीठो रस (नेक्टर) रहेको जनाउ दिन्छन् । अन्य कैयौं बोटबिरुवाले परागसेचक जीवहरूको आवाज सुन्नेबित्तिकै थप नेक्टर निःसृत गर्ने तथ्य इकोलोजी लेटर्स जर्नलमा प्रकाशित छ ।जब कुनै बिरुवालाई पात खाने हानिकारक परजीवी कीराले संक्रमण गर्छ तब तत्कालै त्यो बिरुवाले एक प्रकारको रसायन हावामा छोडी छिमेकी बिरुवाहरूलाई हानिकारक परजीवी कीरा आएको खबर दिने गर्छ । त्यस्तो खबर पाउनासाथ छिमेकी बिरुवाहरू सतर्क हुँदै परजीवी कीराबाट आफ्नो बचाउका लागि रणनीतिक उपायको तयारीमा लाग्छन् । यस अवस्थामा केही बिरुवाले विष उत्पादन गरी आफूलाई सुरक्षित राख्छन् भने केहीले परजीवी कीरालाई मन नपर्ने गन्ध हावामा छोड्छन्Ù अन्य केही बिरुवाले सुरक्षित रहन तीतो रस (स्याप) उत्पादन गर्छन् । आत्मरक्षाका क्रममा निकालिएका रासायनिक भाषाको आशय (गुहार) त्यस बिरुवाका मित्रजीवहरूले पनि बुझ्छन् । खतरामा रहेका बोटबिरुवाको रासायनिक सन्देश पछ्याउँदै हानिकारक परजीवीका सिकारी जीवहरू ती बिरुवानजिक पुग्छन् र परजीवीको सिकार गरी बोटबिरुवालाई बचाउने गर्छन् । यस प्रक्रियालाई प्रिडेटरी इफेक्ट भनिन्छ । बिरुवा र कीटपतंगबीच हुने कुराकानी हामीले बुझ्न सक्यौं भने हानिकारक परजीवी कीरालाई नियन्त्रण गर्न त्यसका सिकारी कीराहरूलाई जैविक कीटनाशकका रूपमा प्रयोग गर्न सकिन्छ । उदाहरणका लागि, लाई कीरा बिरुवाहरूको शत्रु कीरा हो जसको सिकार लेडी बग ले गर्छ । वनस्पतिको भाषा बुझ्न सक्यौं भने प्राकृतिक विधिबाट बिरुवालाई परजीवी शत्रु कीरा (पेस्ट) र त्यसका रोगबाट विषादीको प्रयोगबिनै बचाउन सकिन्छ ।बोटबिरुवा जतासुकै नजिकनजिकै वा समूहमा उम्रेका हुन्छन् । तिनीहरूले पात वा हाँगाका माध्यमबाट एकअर्कालाई छोएका हुन्छन् । स्पर्शको अवस्थामा एक बिरुवाले अर्कामा एक प्रकारको विद्युत्चुम्बकीय तरंग (इलेक्ट्रोम्याग्नेटिक सिग्नल) प्रसारण गरेर एकअर्कासँग कुराकानी गर्छन् भनी प्लस वन जर्नलले लेखेको छ ।वनस्पतिहरूले जराका माध्यमबाट पनि कुराकानी गर्छन् भन्ने रहस्योघाट्न भएको छ । जमिनमुनि माटोमा फैलिने हुँदा जराले पानीमा छिट्टै घुलनशील हुने रसायन हाइली सोलुबल स्मल मलिकुलर कम्पाउन्ड निकालेर माटोमा पाइने सूक्ष्म जीव, कीटाणु र अन्य छिमेकी बिरुवासँग संवाद गर्छ । जस्तै हामीले रोपेको नयाँ बिरुवाले नयाँ माटोमा आफूलाई सहयोग गर्ने सूक्ष्म जीवजीवाणुलाई बोलाउन एक किसिमको रसायन छोड्ने गर्छ । त्यही रसायनका माध्यमबाट माटोमा पाइने सूक्ष्म जीवाणुहरू नयाँ बिरुवानजिक पुग्छन्, जरामा टाँसिन्छन् वा जराभित्र घुस्छन् र त्यस बिरुवालाई हुर्कन मद्दत गर्छन् । उदाहरणका लागि, नाइट्रोजन जम्मा गर्ने जीवाणुहरू (नाइट्रोजन फिक्सिङ ब्याक्टेरिया) दुई दलीय बिरुवाको जरामा पोको परेर बस्ने गर्छन् ।ठूला रूखको सेपमा उम्रेका ससाना बिरुवाले सूर्य किरणको प्रचुरताको अभावमा आफूलाई चाहिने खाना, ग्लुकोज बनाउन सक्दैनन् । त्यसैले तिनले आफ्ना जरालाई ठूला रूखको जरानजिकै लगेर खाना माग्ने गर्छन् । ठूला रूखले पनि ससाना बिरुवालाई खाना र ग्लुकोज दिएर सहयोग गर्छन् । यी ठूला रूखको खाना साना बिरुवासम्म पुर्याउने कामचाहिँ माइकोराइजा भनिने ढुसीले गर्छ । साधारणतया वनस्पतिहरू आफू हुर्किंदा छिमेकी बिरुवालाई पनि सँगसँगै हुर्कन अनुरोध गर्छन् र हुर्किन सहयोग पनि गर्छन् । यसरी सबै बिरुवा सँगसँगै हुर्किंदा एकआपसमा कुराकानी गर्न, सहयोग लिनदिन, खाना बनाउन र घाम ताप्न सजिलो हुन्छ ।विडम्बना, वातावरणीय प्रदूषण र बढ्दो विश्व तापमानका कारण बोटबिरुवाले निष्कासन गरेका सन्देशमूलक रसायनहरू हावामा छिट्टै बिग्रन थालेका छन् । यसरी रसायन खराब हुनाले अभिव्यक्ति सही तरिकाले सम्प्रेषण नहुँदा ती बिरुवा आवश्यक सहयोग पाउन असमर्थ भइरहेका छन् । यस अवस्थामा शत्रु कीराको आक्रमणको खबर छिमेकी बिरुवाले पाउन नसक्नाले वरपरका सबै बोटबिरुवा संक्रमणमा परी सखाप हुनेसम्म भइरहेको छ । बिरुवामा लाग्ने शत्रु कीरामा आश्रित कीटपतंग वा चराचुरुंगी रासायनिक सन्देश बुझ्न नसकेर लोप भइरहेका छन् । बिरुवाका सन्देश बोकेका रसायनलाई बिगार्ने काम विशेष गरी वातावरणको तातोपना, पराबैजनी किरण आदिले गर्छन् । हामीले पहिले स्थानविशेषमा देख्दै आएका चराचुरुंगी र कीटपतंग अहिले त्यही ठाउँमा नदेखिनुको एउटा कारण पनि बिरुवाको अभिव्यक्ति ठीक तरिकाले सम्प्रेषण नहुनु नै हो ।बिरुवाबारे गहिरिएर बुझ्न खोजे तिनको सन्देशको केही मेसो हामी पनि पाउन सक्छौं । सरकारी निकाय र किसानहरू धेरैजसो कृषि पकेट एरिया वा कुनै एक ठाउँलाई एकै प्रजातिको अन्नबाली (मनोकल्चर) का लागि विशेष क्षेत्रका रूपमा विकास गर्ने गलत अभ्यासमा छन् । गहन अध्ययनबिना स्थानीय प्रजातिका बालीबिरुवाको खेती त्यागेर नयाँ प्रजातिका बालीबिरुवा (जस्तै ड्रागन फ्रुट, किवी) तिर आकर्षित भइरहेका छन् । यस्ता योजना ल्याउनुअघि इकोलोजीको राम्रो अध्ययन गर्नुपर्छ । प्राकृतिक अवस्थामा आफ्ना कुरा र रहनसहन मिल्ने विभिन्न प्रजातिका बोटबिरुवा समूहमा रहेर सँगसँगै हुर्कनेबढ्ने गर्छन् । साथै आफूलाई सहयोग गर्ने कीटपतंग, चराचुरुंगीसँग रमाउदै बस्न रुचाउँछन् । यसरी समूहमा मिलेर बस्दा तिनले आपसी सहयोगका कारण आफ्नो अस्तित्व लामो समयसम्म बचाइराख्न सक्छन् । मिलेर बस्दा विश्व तापमान वृद्धिको सामना गर्न पनि तिनलाई सहज हुन्छ । यही बुझेर विकसित देशहरूले औद्योगिक रूपमा मिश्रित खेती (पर्माकल्चर) को अवधारणा विकास गरिरहेका छन् । विगतमा नेपालमा पनि यस्तै मिश्रित खेती हुन्थ्यो र अन्नबालीलाई रोगले खासै सताउँदैनथ्यो । तर अहिले सबैतिर परिवर्तनको मात्रै हौवा छ । बोटबिरुवाका कुराकानी बुझ्नबुझाउन सके वातावरण सन्तुलनमा सहयोग पुग्ने थियो । प्रधान फिनल्यान्डको हेलसिन्कीे विश्वविद्यालयका अनुसन्धाता हुन् ।"
युक्रेनको युद्ध अन्त्य गर्न चाहन्छौं,"जोहानेसबर्ग (एजेन्सी) रुसी राष्ट्रपति भ्लादिमिर पुटिनले युक्रेनमा जारी युद्ध आफूहरूले अन्त्य गर्न चाहेको बताएका छन् । उदीयमान शक्तिराष्ट्रहरूको समूह ब्रिक्स शिखर सम्मेलनलाई सम्बोधन गर्दै पुटिनले यस्तो बताएका हुन् । यस क्रममा उनले युक्रेनमा जारी रुस र युक्रेनको युद्धलाई पश्चिमा र यसका स्याटलाइटहरूद्वारा जारी युद्ध भएको संज्ञा दिएका थिए । दक्षिण अफ्रिकामा जारी ब्रिक्स शिखर सम्मेलनमा रुसी राष्ट्रपति पुटिन भने सहभागी भएका छैनन् । उनले सम्मेलनलाई भिडियो सन्देशमार्फत सम्बोधन गरेका थिए । अधिकांश अन्तर्राष्ट्रिय मिडियाले भने पुटिन पक्राउ पर्ने त्रासले दक्षिण अफ्रिका नगएको उल्लेख गरेका छन् । बेलायत, भारत, चीन र दक्षिण अफ्रिकासहित रुस पनि ब्रिक्समा आबद्ध एक शक्तिराष्ट्र हो । दक्षिण अफ्रिकाको जोहानेसबर्गमा जारी शिखर सम्मेलनमा तीनै देशका प्रमुख गए पनि पुटिन भने गएका छैनन् । भिडियो सम्बोधनको क्रममा पुटिनले अमेरिकालाई लक्षित गर्दै युक्रेनको युद्धका लागि पश्चिमलाई आरोप लगाएका थिए । साथै २०१२ मा युक्रेनमा कु गराएको पनि बताएका थिए । जबकि २०२२ को फेब्रुअरी २४ मा रुसले युक्रेनका दुई क्षेत्र कब्जा गर्दै आक्रमण गरेपछि दुई देशबीच युद्ध हुँदै आएको छ । यद्यपि यसबीचमा अमेरिकालगायत पश्चिमा शक्तिहरूले युक्रेनलाई साथ दिँदै आएका छन् । र, युद्ध अन्त्य गर्नका लागि रुस जिम्मेवार रहनुपर्ने बताउँदै आएका छन् । युक्रेनको सीमा क्षेत्रस्थित बेल्गोरोडमा ड्रोन आक्रमणबाट तीन जना मारिएको केही घण्टापछि पुटिनले ब्रिक्सको सम्मेलनमा सम्बोधन गरेका हुन् । यससँगै मस्कोमा पनि ड्रोन आक्रमणबाट एउटा गगनचुम्बी भवनमा क्षति पुगेको थियो ।"
अन्तरिक्ष यात्रामा भारतले रच्यो इतिहास,"(नयाँदिल्ली)इन्डिया, म आफ्नो गन्तव्यमा पुगें र तिमी पनि १ यो चन्द्रयान ३ ले चन्द्रमाको दक्षिण ध्रुवस्थित सतहबाट पठाएको पहिलो सन्देश हो । अमेरिका, तत्कालीन सोभियत संघ र चीनले चन्द्रमामा अन्तरिक्ष यान सफलतापूर्वक अवतरण गराइसके पनि प्रकाश कम हुने दक्षिणी ध्रुव नजिकै क्षेत्रमा यान अवतरण गराउने भारत पहिलो देश बनेको छ । हिउँ वा जमेको पानी रहेको त्यस क्षेत्रमा यानले आगामी १५ दिनसम्म अनुसन्धान गर्ने अनुमान गरिएको छ । त्यहाँ रहेका खनिजहरू भविष्यको चन्द्र अभियान वा चन्द्रमामा बस्ती बनाउने विषयका लागि अक्सिजन, इन्धन र पानीको स्रोत हुन सक्ने अनुमान गरिँदै आएको छ । अनुसन्धानको क्रममा चन्द्रमाको सतहमा रहेका खनिजहरूको स्पेक्ट्रोमिटर एनालाइसिस गरिने इन्डिया स्पेस रिसर्च अर्गनाइजेसन (इसरो) ले जनाएको छ । जसअन्तर्गत चन्द्रमाको सतहमा भेटिने खनिज रहेका तत्वहरूको छुट्टाएर अध्ययन गरिन्छ । इसरोले असार २९ मा आन्ध्र प्रदेशको श्रीहरीकोटास्थित सतिश धवन अन्तरिक्ष केन्द्रबाट चन्द्रयान प्रक्षेपण गरेको थियो । मानवरहित चन्द्रयान३ ले बुधबार भारतीय समयअनुसार साँझ ६ बजेर ४ मिनेटमा चन्द्रमाको सतहमा छोएको हो । भारतले १४ जुलाई २०२३ मा पठाएको चन्द्रमा मिसनको अन्तरिक्ष यानले ४० दिनमा सफल यात्रा गरेको छ । अमेरिकाको नासा र युरोपियन स्पेस एजेन्सीलगायतका अन्तर्राष्ट्रिय संस्थाहरूले पनि सफलताका लागि इसरोलाई बधाई दिएका छन् । नासाका प्रशासक बिल नेल्सनले चन्द्रमामा सफलतापूर्वक सफ्ट ल्यान्डिङ गर्ने चौथो देश बनेकोमा भारतलाई बधाई भनेका छन् ।चन्द्रयान३ को सफलतासँगै वैश्विक मञ्चको अन्तरिक्ष मिसनमा भारतको सशक्त उपस्थिति भएको छ । भारतले तेस्रो प्रयासपछि चन्द्रमाको यात्रामा पूर्ण सफलता पाएको छ । उक्त सफलतापछि भारतीय प्रधानमन्त्री नरेन्द्र मोदीले वैज्ञानिकहरूलाई बधाई दिएका छन् । अभियानको सफलतासँगै जनस्तरमा खुसियाली मनाइएको छ । विपक्षी पार्टीहरूले पनि सफलताका लागि इसरो तथा मिसनमा संलग्न वैज्ञानिकहरूलाई बधाई दिएका छन् । भारतले सन् २००८ मा पहिलो पटक चन्द्रयान१ लाई चन्द्रमामा पठाएको थियो । तर, ९५ प्रतिशत लक्ष्य हासिल गरिसकेको उक्त यानको पृथ्वीसँग अचानक सम्पर्क टुट्न पुगेको थियो । तर, उक्त मिसनले भारतलाई चन्द्रमाको कक्षसम्म भने पुर्याएको थियो ।त्यसको १० वर्षपछि २२ जुलाई २०१९ मा भारतीय अन्तरिक्ष अनुसन्धान संगठन इसरोले चन्द्रयान२ चन्द्रमातर्फ पठाएको थियो । तर, अन्तिम क्षणमा चन्द्रमामा ल्यान्डिङ गर्ने समयमा त्यससँग सम्पर्क टुट्न पुगेको थियो । चन्द्रयान२ को सफल अवतरणको अपेक्षा पूरा भारतले राखेको थियो । दोस्रो पटक उक्त मिसनको प्रत्यक्ष प्रसारण वैज्ञानिकहरूसँगै बसेर हेर्न प्रधानमन्त्री मोदी इसरोको केन्द्रीय कार्यालयमा उपस्थित थिए । तर, ७ सेप्टेम्बर २०१९ को उक्त रात इसरोको कार्यालयमा निराशा छायो । मिसनले सफलता प्राप्त गरेन । वैज्ञानिकहरूमा रुवावासी नै चल्यो । इसरोका प्रमुख के सिभानले आँसु नै झारे । प्रधानमन्त्री मोदीले उनलाई धाप मार्दै अर्को प्रयासका लागि हौसला दिएका थिए ।तेस्रो प्रयासमा भएको सफलतामा प्रधानमन्त्री मोदी इसरो कार्यालयमा उपस्थिति थिएनन् । उनी ब्राजिल, चीन, भारत, रुस र दक्षिण अफ्रिकाको समूह ब्रिक्स सम्मेलनका लागि दक्षिण अफ्रिका पुगेका छन् । उनले भर्चुअली भारतको चन्द्रयान सफलता प्रत्यक्ष हेरेका थिए । र, इसरोका अध्यक्ष एस सोमनाथले चन्द्रयान३ सफल भएको घोषणा गरेसँगै मोदीले ताली बजाएका थिए । सफलता लगत्तै इसरो अध्यक्ष सोमनाथले भनेका थिए इन्डिया इज अन द मुन । त्यसलगतै भर्चुअली सम्बोधन गर्दै मोदीले भने यो पल अविस्मरणीय हो । यो क्षण अभूतपूर्व हो । यो क्षण विकसित भारतको शंखनाद हो । यो नयाँ भारतको जयघोष (जयजयकार) हो । उनले वैज्ञानिकहरूलाई बधाई दिएका थिए । उनले चन्द्रमाको दक्षिणी ध्रुवमा पुग्ने भारत पहिलो देश बनेको र यसले चन्द्रमासँग जोडिएका धेरै मिथहरू अब बदलिने उल्लेख गरे । मोदीले भारतले अब छिट्टै सूर्यको विस्तृत अध्ययनका लागि र शुक्रसम्म पुग्ने लक्ष्य लिएर अगाडि बढिसकेको बताए ।ब्रिक्स सम्मेलन चलिहरेको बेला र सेप्टेम्बर ९ र १० मा नयाँदिल्लीमा हुन गइरहेको जी२० को पूर्वसन्ध्यामा भारतले पाएको यस सफलताले वैश्विक मञ्चमा थप चर्चा पाएको छ । अर्कोतिर, गत साता रुसको चन्द्रमा यात्राले असफलता प्राप्त गरेका कारण भारतको सफलताले अझ महत्त्व पाएको छ । भारतीय चन्द्रयान अवतरण गर्ने स्थानभन्दा १ सय किलोमिटर टाडा चन्द्रमाको दक्षिणी ध्रुवमै अवतरणको लक्ष्य लिएर रुसले लुना२५ यान पठाएको थियो । भारतभन्दा पछि पठाएर अगाडि नै पुग्ने लक्ष्य रहेको रुसी अन्तरिक्ष यान गत साता ल्यान्डिङ गर्ने बेलामा दुर्घटनामा परेको थियो । भारतले चन्द्रयान३ पठाएको करिब एक महिनापछि रुसले ११ अगस्टमा लुना२५ पठाएको थियो । भारतको यानभन्दा तीव्र गतिका साथ छिटो अवतरण गर्ने रुसी यानको लक्ष्य थियो । तर, ४७ वर्षपछि रूसले गरेको चन्द्रमा यात्राको प्रयास विफल हुन पुगेपछि विश्वकै नजर भारततर्फ थियो ।चन्द्रयान३ ले पृथ्वीबाट ३ लाख ८३ हजार ४ सय किलोमिटरको यात्रा पूरा गरेर चन्द्रमामा पुगेको हो । चन्द्रयान३ ले चन्द्रमामा पुर्याएको प्रज्ञान रोवर्सले चन्द्रमाका बारेमा शोध गरेर पृथ्वीमा जानकारी पठाउने छ । चन्द्रयानको सफल अवतरणपछि प्रेसलाई ब्रिफ गर्दै इसरो अध्यक्ष सोमनाथले भनेका छन् चन्द्रयानको विक्रम लैंडर चन्द्रमामा पुगिसकेको छ । त्यसमा रहेको प्रज्ञान रोवरले अब चन्द्रमाको अध्ययन गर्नेछ ।"
आठ वर्षमा पनि सकिएन पुनर्निर्माण,बजेट उपलब्ध गराएर निजी आवासदेखि पुरातात्त्विक सम्पदाको पुनर्निर्माणको काम टुंग्याउनुपर्नेमा पनि उनले जोड दिए । प्रबलीकरणतर्फ भने समस्या नभएको आयोजनाले जनाएको छ । रसुवाको खाल्टेमा अझै पनि विस्थापित पाल टाँगेर बसिरहेकाले तिनीहरूको व्यवस्थापन छिटै गरिने आयोजनाका निर्देशक अधिकारीले बताए । ०७८ पुसमा प्राधिकरणको जिम्मेवारी सम्बन्धित मन्त्रालय तथा विभागलाई हस्तान्तरण गरिए पनि पुनर्निर्माणको काममा ढिलाइ भइरहेको छ ।
साउनमा भारत पुग्यो ८७ लाखको गोलभेंडा,"(काठमाडौं)गत वर्षको साउनमा शून्य निर्यात भएको गोलभेंडा चालु आर्थिक वर्षको साउनमा ८७ लाख रुपैयाँको भएको छ । उत्पादन कमीले भारतमा गोलभेंडाको भाउ बढेपछि यहाँका किसानले गोलभेंडा निर्यात गर्न पाएका हुन् । भन्सार विभागले बुधबार सार्वजनिक गरेको तथ्यांकअनुसार एक महिनाको अवधिमा ६ लाख ७० हजार ५ सय २० केजी गोलभेंडा निर्यात गर्दा ८७ लाख ३० हजार रुपैयाँ भित्रिएको छ । मूल्य नपाएर असारमा गोलभेंडा फाल्नुपर्ने अवस्था थियो, तर साउनमा भारत निर्यात गरेर किसानले राम्रो मूल्य पाए, गोलभेंडा व्यवसायी सामर्थ ढुंगानाले भने, जेठ र असारको घाटा केही रिकभर भएको छ । ढुंगानाले बिचौलियामार्फत ४६ हजार किलो गोलभेंडा भारत पठाएको बताए । उनका अनुसार नेपाली किसानले सिधै भारतमा निर्यात गर्न सक्दैनन् । भन्सार नाकामा हुने बिचौलियामार्फत भारत पठाउने गरेका छन् । किसानले नाकामा रहेको व्यापारीलाई बेच्ने हो, त्यहाँको पार्टीले गोलभेंडा भारतमा बिक्री गरिदिन्छ, उनले भने, प्रतिकिलो ३० रुपैयाँदेखि १ सय १० रुपैयाँसम्ममा बिक्री गरेका छौँ ।गोलभेंडाको भाउ नपाएको भन्दै असार ३ मा किसानहरूले कालिमाटी फलफूल तथा तरकारी बजार बिकास समितिमा गोलभेंडा फालेर विरोध जनाएका थिए । त्यसबेला कालिमाटी तरकारी बजारमा टनेल गोलभेंडाको न्यूनतम मूल्य ६ रुपैयाँ र अधिकतम १० रुपैयाँ थियो । लागत नउठेको भन्दै केही ठूला किसानले गोलभेंडा फालेर विरोध गरेका थिए । विरोधस्वरूप उनीहरूले ३ दिनसम्म बजारमै पठाएनन् । त्यसपछि उकालो लाग्न थालेको ठूलो गोलभेंडा साउनमा न्यूनतम मूल्य १ सय ६० र अधिकतम मूल्य १ सय ८० मा बिक्री भएको थियो । त्यस्तै, सानो गोलभेंडा न्यूनतम मूल्य ७० र अधिकतम ८० रुपैयाँ, टनेलको गोलभेंडाको न्यूनतम मूल्य ९५ रुपैयाँ र अधिकतम १ सय १० रुपैयाँमा बिक्री भएको थियो । नेपाली गोलभेंडा भारत निर्यात भएपछि यहाँ महँगो भएको थियो । कृषि तथा पशुपन्छी विकास मन्त्रालयका प्रवक्ता सवनम शिवाकोटीका अनुसार भारतमा अभाव देखिएपछि भारत सरकारले तरकारी बालीलाई प्लान्ट क्वारेन्टाइन अर्डर सूचीमा समावेश गरेको थियो । भारतले सर्तसहित निश्चित समयलाई आयात खुला गरेपछि नेपाली गोलभेंडा सहजै निर्यात सुरु भएको हो । नेपालबाट पटकपटक अनुरोध गर्दै आएकोमा हाल भारतले सर्तसहित केही निश्चित समयलाई आयात खुला गरेको भन्ने जानकारीअनुसार निकासी सुरु भएको छ, केही दिनअघि मन्त्रालयले जारी गरेको सूचनामा भनिएको छ, यसलाई निरन्तरता दिन थप पहल हुन सकेमा व्यापार घाटा कम गर्न मद्दत पुग्नेछ । त्यस्तै, बजार विस्तार भई कृषकले समेत राम्रो मूल्य पाउने सम्भावना छ । मन्त्रालयका अनुसार मुलुकमा २२ हजार ६ सय हेक्टरमा गोलभेंडा खेती हुन्छ । औसतमा ४ लाख ३२ हजार ६ सय १६ टन उत्पादन हुन्छ । तर, माग धान्नकै लागि भारतबाट समेत आयात हुन्छ । विभागको तथ्यांकअनुसार २०७९८० को पहिलो महिना (साउन) मा ३३ लाख ९७ हजार ८ सय ५० केजी गोलभेंडा आयात भएको थियो । तर, नेपालबाट निर्यात भएन । आर्थिक वर्ष २०७९८० मा ४ करोड २१ लाख ५ हजार ६ सय ४ केजी ६१ करोड आयात भएको थियो । निर्यात भने १० लाख केजी ९४ हजार ५ किलो मात्रै भएको विभागको तथ्यांकमा छ ।व्यवसायीका अनुसार पछिल्लो समय भारतमा समेत उत्पादन बढेको छ । उत्पादन बढेपछि निर्यात फेरि खुम्चिन थालेको किसान ढुंगानाले बताए । भारतमा उत्पादन बढेपछि एक सातायता भारतकै गोलभेंडा नेपाल आउन सुरु भएको छ, मूल्य पनि घटेको छ, उनले भने । कालिमाटी तरकारी बजारको विवरणअनुसार बुधबार ठूलो गोलभेंडा न्यूनतम १ सय रुपैयाँ र अधिकतम १ सय २० मा बिक्री भएको छ । त्यस्तै, लोकल गोलभेंडाको न्यूनतम मूल्य ५० र अधिकतम ६० रुपैयाँ रहेको छ । भारीतय गोलभेंडाको न्यूनतम मूल्य १ सय ३० रुपैयाँ र अधिकतम १ सय ५० रुपैयाँ तोकेको छ । समितिका अनुसार भारतबाट आउने गोलभेंडा राम्रो क्यालिटीको भएर केही महँगो परेको हो ।"
एक महिनामा १ खर्ब १५ अर्बको व्यापार घाटा,"चालु आर्थिक वर्षको पहिलो महिना साउनमा मुलुकको व्यापार घाटा १ खर्ब १५ अर्ब ७१ करोड रुपैयाँमा खुम्चिएको छ । व्यापार घाटा गत आर्थिक वर्षको साउनको तुलनामा केही कमी हो । गत वर्षको साउनमा मुलुकको व्यापार घाटा १ खर्ब १६ अर्ब ४७ करोड थियो । भन्सार विभागले सार्वजनिक गरेको तथ्यांकअनुसार यो साउन महिनामा कुल १ खर्ब २९ अर्ब २३ करोड रुपैयाँ बराबरको वस्तु आयात भएको छ । १३ अर्ब ५२ करोड रुपैयाँ बराबरको वस्तु निर्यात भएको छ । आयात गत वर्षको साउनको तुलनामा १५६ प्रतिशत कम हो भने निर्यात ८६५ प्रतिशत कम हो । समग्रमा आयात घट्नुले मुलुकको अर्थतन्त्र शिथिल रहेको संकेत गर्दछ । विभागका अनुसार आयात हुनेमा पहिलो नम्बरमा पेट्रोलियम पदार्थ नै छ । साउनमा ७ अर्ब ३४ करोडको डिजेल, ५ अर्ब ४४ करोडको पेट्रोल, ३ अर्ब ८२ करोडको खाना पकाउने एलपी ग्यास आयात भएको छ । त्यस्तै, २ अर्ब ८६ करोडको स्मार्टफोन, १ अर्ब ९५ लाखको क्रुड सोयाबिन तेल, १ अर्ब ७८ करोडको क्रुड सनफ्लावर तेललगायत आयात भएको छ ।"
पहिरोले २२० केभी प्रसारण लाइनको टावर जोखिममा,"म्याग्दी (कास) विभिन्न समयमा आएका पहिरोले म्याग्दीको दाना र पर्वतको कुस्मा खुर्कोट सवस्टेसन जोड्ने २२० केभीए प्रसारण लाइनको टावरहरू जोखिममा परेका छन् । अन्नपूर्ण गाउँपालिका३ दानाको गुइठे, सुवा र खामभित्ता क्षेत्रका विधुतका हाईटेन्सन लाईनको टावरहरू पहिरोका कारण ढल्ने अवस्थामा पुगेका छन् । गुइठेको भीरबाट पहिरो झर्न थालेपछि प्लास्टिकले पहिरो छोपेर टावर जोगाउने प्रयास गरिएको छ । पहिरो निरन्तर बगिरहेको छ । पानी पर्दा झन् ठूलो पहिरो नझरोस् भनेर टावर जोगाउन हामीले त्रिपालले टावरको फेदलाई ढाकेका हौं, दानाका इन्द्रसिं शेरचनले भने, गुइठेको पहिरोले तल बेनीजोमसोम सडकमा सास्ती दिएको छ । यात्रुको जीवन जोखिममा छ, माथि हाइटेन्सन लाइन ढल्ला भन्ने त्रास छ ।त्यसैगरी सोही वडाको सुवा गाउँमा पर्ने एउटा टावर पहिरोले लच्केको छ भने अन्य तीन टावरहरू पनि जोखिममा छन् । दाना कुस्मासम्मको ४२ किमि खण्डका १ सय १४ टावरमध्ये १६ वटा टावर नदी कटान र पहिरोको कारण उच्च जोखिममा छन् । दाना क्षेत्रमा मात्र नभई अन्नपूर्ण२ भुरुङको नौनीबगर र वडा ७ को महभीर क्षेत्रमा पनि पहिरोले टावर ढल्ने अवस्थामा पुगेका छन् । त्यस्तै, पर्वतको जलजला गाउँपालिकाको मिलनचोक नजिकै पनि टावर पहिरोको जोखिममा छन् । कालीगण्डकी करिडोरमा निर्माणाधीन बेनीजोमसोम सडकसँग राइट अफ वे विवादपछि हाइटेन्सन लाइनहरू सडकदेखि पर बस्ती लैजानुपरेको र भिराला पाखामा परेका टावर बनाउन पहुँच मार्ग बनाउँदा झन् बढी पहिरो गएको मानिन्छ । विद्युत् प्राधिकरणले दाना र खुर्कोट २२०१३२३३११ केभीए कालीगण्डकी करिडोर प्रसारण लाइनले मुस्ताङम्याग्दी समेट्न कालीगण्डकी करिडोर, म्याग्दीखोला जलाधार क्षेत्र समेट्न म्याग्दीखोला करिडोर, पर्वतको मोदीखोला जलाधारका आयोजना र बागलुङ जिल्लाका विभिन्न जलविद्युत् आयोजनाबाट उत्पादित बिजुली पर्वतको खुर्कोट सवस्टेसनमा जोडेपछि खुर्कोटबर्दघाट खण्डको प्रसारण लाइनबाट बिजुली लैजाने प्राधिकरणको योजना रहेको छ । दाना सवस्टेनमा जोडिएको प्रसारण लाइनमा अहिले अन्नपूर्ण गाउँपालिका, ४ नारच्याङस्थित ४२ मेगावाट क्षमताको मिस्त्रीखोला, ५ मेवा क्षमताको घलेम्दी मुस्ताङको थासाङको १३६ मेगावाट विद्युत् केन्द्रीय ग्रिडमा जोडिने छ ।"
मनाङको स्याउ पोखरा हुँदै काठमाडौंसम्म,"(लमजुङ)मनाङको नासों गाउँपालिका८ ताचैका अर्विन गुरुङको बारीमा यतिबेला लटरम्म स्याउ फलेका छन् । दानामा गुलियो भरिएसँगै उनले ५ क्विन्टल स्याउ प्रतिकिलो दुई सय रुपैयाँका दरले लमजुङ सदरमुकाम बेंसीसहर पठाइसके । बारीका ११ सय बोटबाट चार क्विन्टल स्याउ टिपेर जिल्ला बाहिर पठाउने तयारीमा छन् ।अहिले गाला जातका स्याउ टिप्न पोखरा र काठमाडौंसम्म पुर्याइसकिएको किसान सोमराज गुरुङ बताउँछन् । फुजी र गोल्डेन भने भदौ दोस्रो सातादेखि टिप्न थालिने उनले जनाए । ताचैका सोलबहादुर गुरुङले गाउँमा दुई रोपनी र गाउँमुनिको नास्कु फाँटमा ५ रोपनीमा स्याउ फलाएका छन् । गाला स्याउमा गुलियो भरिएकाले ९ क्विन्टल टिपेर पोखरा पठाएको उनको भनाइ छ । नास्कु कम उचाइ (२२०० मिटर) मा भएकाले स्याउमा छिटो गुलियो भरिएको उनले बताए । गाउँ (२३०० मिटर) मा स्याउमा गुलियो भरिने क्रममा रहेको उनको भनाइ छ । फुजी, जोना प्रिन्स, रेड डेलिसियसलगायतमा गुलियो नभरिसकेको उनले जनाए । मेरो मात्रै अझै ३० क्विन्टल जति आउला, उनले भने, पछिल्लो समय गाउँले सबैले स्याउ खेती गर्दै आएका छन् । ५ सय ५० बोटमा स्याउ फलाएका नासों४ घेलाञ्चोकका ललितजंग गुरुङले पनि ८ क्विन्टल गाला स्याउ पोखरा पठाइएको बताए । गाउँमा अन्यको समेत गरी प्रतिकिलो १ सय ८० रुपैयाँमा १८ क्विन्टल स्याउ पोखरा पठाएको उनको भनाइ छ । ५ जना मिलेर २ हजार ५ सय बोट लगाएकामा २ हजार ३ सय बोटमा स्याउ फलेको नासों९ दानाक्युका टसी लामाले जनाए । यसमा गाला, फुजी, गोल्डेन र जोनप्रिन्स रहेको उनले बताए । हामीले गाला स्याउ टिप्न सुरु गरेका छौं । काठमाडौं लाने तयारी हो । गाला मात्रै २५ क्विन्टल फल्ने अनुमान छ, उनले भने । तल्लो मनाङका प्रायः सबै गाउँमा अहिले स्याउ खेती गरिएको छ । मनाङमा हाइडेन्सिटी (उच्च घनत्व) प्रविधिमा आधारित स्याउ खेती थालेको आधा दशक पनि भएको छैन । पूर्वसांसद पोल्देन छोपाङ गुरुङले इटाली र सर्भियाबाट स्याउका बिरुवा भित्र्याएपछि नेपालमै यसको व्यावसायिक खेती सुरु भएको मानिन्छ । उनको कम्पनी एग्रो मनाङ प्रालिले मनाङ ङिस्याङ गाउँपालिका१ भ्रताङमा ७ सय ३५ रोपनी क्षेत्रफलमा स्याउखेती गरेको छ ।पछिल्लो समय मनाङमा हाइडेन्सिटी प्रविधिको स्याउ खेतीमा किसानको आकर्षण बढेको कृषि ज्ञान केन्द्र मनाङका निमित्त प्रमुख राजेश्वर सिलवालको भनाइ छ । समुद्री सतहको २ हजार मिटरदेखि ३ हजार ५ सय मिटर उचाइसम्म यो स्याउ खेती हुने गरेको छ । मनाङमा गाला, फुजी, गोल्डेन डेलिसियस, रेड डेलिसियस, जोना प्रिन्सलगायत हाइडेन्सिटी प्रविधिका स्याउ खेती हुने गरेका छन् । तल्लो क्षेत्र (नासों) मा गाला जातको स्याउ टिप्न सुरु भएको सिलवालले बताए । किसानले आफैं व्यवस्थापन गरेर बेंसीसहरपोखराकाठमाडौं लैजान थालेको उनको भनाइ छ । मनाङमा मात्रै ३ सय ६५ हेक्टर क्षेत्रफलमा स्याउ खेती हुँदै आएको उनले जनाए । गत वर्ष २ हजार २ सय टन स्याउ उत्पादन भएको थियो । यस वर्ष १० प्रतिशत बढ्ने प्रक्षेपण गरिएको छ ।बर्सेनि बिरुवा वितरण गरिरहेको, किसानले पनि थप खेती गरेको र व्यवस्थापन राम्रो हुँदै गएकाले स्याउ खेती बढ्ने प्रक्षेपण गरिएको सिलवाल बताउँछन् । गत वर्ष गण्डकी प्रदेश कृषि विकास निर्देशनालयको सहयोगमा मनाङका किसानलाई ७५ प्रतिशत अनुदानमा १३ हजार ५ सय ४० बिरुवा वितरण गरिएको थियो । अहिले मुस्ताङ, जुम्ला, सोलुखुम्बु, गोरखा, कालीकोट, मुगुलगायत जिल्लामा हाइडेन्सिटी प्रविधिको स्याउ खेती गरिएको छ । हाइडेन्सिटी स्याउको बिरुवा विदेशबाट ल्याउँदा महँगो पर्ने र रोग भित्रन सक्ने हुँदा नेपालमै यो प्रविधिका बिरुवा उत्पादन गर्न सके फाइदा पुग्ने कृषि प्राविधिकको भनाइ छ ।"
बगैंचामै बिक्न थाल्यो कर्णालीका स्याउ,"काँचो स्याउ बेच्दै किसानजिल्लामा अधिकांश गाउँका किसानले पछि बिक्री नहुने डरले काँचोमै स्याउ बजार पठाउन थालेका छन् । भदौ १५ पछि स्याउ पाक्ने भए पनि किसानले साउन दोस्रो सातादेखि स्याउ बाहिर पठाउन थालेका हुन् । वर्षासँगै बाढीपहिरो आउन सक्ने र सडक यातायात बन्द हुने भएकाले पनि काँचो स्याउ बिक्रीका लागि पठाउनुपर्ने बाध्यता भएको स्थानीय किसान कर्णबहादुर महताराले बताए । पछि अरू जिल्लाको स्याउ पनि एकैपल्ट बजार पुग्छ, उनले भने, बाढीपहिरोले कर्णाली राजमार्ग बन्द भए स्याउ थन्किने र कुहिने डर पनि छ । उनका अनुसार अहिले सुर्खेत, नेपालगन्ज, कोहलपुर, चितवन, बुटबललगायतका सहरहरूमा मुगुको स्याउ गइरहेको छ । उनका अनुसार स्याउ भण्डारणका लागि सुविधासम्पन्न कोल्डस्टोर र बजारीकरणको व्यवस्थापन मुख्य चुनौती छ ।नगरपालिकाको मैतु, झापागार्ड, कालापाल्तलगायत बस्तीकी महिलाहरूले काँचो स्याउ टिपेर गमगढीमा बेच्न ल्याउने गरेका छन् । फेरि पछि मूल्य पाइने हो कि होइन भन्ने चिन्ता छ, छायानाथरारा नगरपालिका५ ढुमगाउँका रामभक्त रोकायाले भने, सरकारले बजारीकरणका लागि सहयोग गरे यसरी काँचो स्याउ बिक्री गर्नुपर्ने बाध्यता हुँदैनथ्यो । सोरु गाउँपालिकास्थित जडेपानीका किसानले पनि काँचो स्याउ टिपेर घरमा थन्क्याएका छन् । स्याउ प्रतिदाना ५ देखि १० रुपैयाँमा बिक्री गरिरहेका छौं, स्थानीय मेलबहादुर शाहीले भने ।"
आफन्तको जग्गा हत्याउन खोज्नेहरू प्रहरी अनुसन्धानमा,"(काठमाडौं)मृतक उमादेवी गुरुङको जग्गा हत्याउन नक्कली कागजात बनाउने आफन्तमाथि प्रहरीले अनुसन्धान थालेको छ । कीर्तिपुरको जग्गा हडप्ने सतराज गुरुङविरुद्ध जाहेरी दिएका उमादेवीकी दिदी पूर्णिमा गुरुङ र बहिनी मीरादेवी गुरुङ नै अनुसन्धानको दायरामा तानिएका हुन् ।उमादेवीका नाममा रहेको कित्ता नं २०३ को ९९२७० वर्गमिटर जग्गा मकवानपुरको थाहा नगरपालिका१२ टिस्टुङका सतराजले नक्कली छोरो बनेर हत्याएका थिए । उनले नागरिकतालगायत सरकारी कागजातमा उमादेवीलाई आमा नाता स्थापित गरेर कलंकी मालपोत कार्यालयबाट ०८० वैशाख २७ मा जग्गा आफ्नो नाममा ल्याएका थिए । यो थाहा पाएपछि सतराजविरुद्ध पूर्णिमा र मीरादेवीले ०८० वैशाख २८ मा प्रहरीमा संयुक्त जाहेरी दिएका हुन् । पूर्णिमा र मीरादेवीले उमादेवीको ललितपुरमा रहेको जग्गा आफूहरूका नाममा सार्ने कानुनी प्रक्रिया चलिरहेका बेला सतराजले नक्कली नागरिकता र राहदानी बनाएर र विभिन्न सरकारी कार्यालयको कागजात किर्ते गरेर कीर्तिपुरको जग्गा आफ्नो नाउँमा पास गरेकाले कानुनबमोजिम गर्न माग गरेका थिए ।उक्त जाहेरीमाथि महानगरीय प्रहरी परिसर टेकुले अनुसन्धान गर्नेक्रममा पूर्णिमा र मीरादेवीले नै जग्गा हत्याउने उद्देश्यले ललितपुर महानगर२ र स्याङ्जाको बिरुवा गाउँपालिका७ को वडा कार्यालयको नाम, छाप र दस्तखत किर्ते गरी उमादेवीसँगको नाता प्रमाणित र मृत्युदर्ताको नक्कली प्रमाणपत्र बनाएको खुलेको थियो । किर्ते गरेको खुलेपछि थप अनुसन्धान गर्न जिल्ला प्रहरी कार्यालय स्याङ्जालाई लेखी पठाएको महानगरी प्रहरी परिसर काठमाडौंका प्रवक्ता एवं प्रहरी उपरीक्षक (एसपी) कुमुद ढुंगेलले बताए । जिल्ला प्रहरी कार्यालय स्याङ्जाका नायब उपरीक्षक (डीएसपी) रवीन्द्र खनालले भने, जुन वडा कार्यालय खुलाएर किर्ते कागजात बनाइएको छ, वडा कार्यालयले हामीले दिएको छैन भनिसकेको छ, अनुसन्धान भइरहेको छ ।पूर्णिमा, उमादेवी र मीरादेवी दिदीबहिनी हुन् । बुबाआमा बितेपछि जापानी नागरिक युवा मोहराले ललितपुर महानगरपालिका२ स्थित घरमा उनीहरूको लालनपालन गरेका थिए । उमादेवीले ०३८ माघ ७ मा भारतको कर्नाटक राज्यका एमसी परेरासँग विवाह गरिन् । उनले ०४१ सालदेखि ०४४ सालसम्म सहायक प्राध्यापक भई त्रिभुवन विश्वविद्यालयको कृषि र पशु विज्ञान अध्ययन संस्थान रामपुर चितवनमा शिक्षण गरिन् । पछि श्रीमान्श्रीमती मिलेर उमादेवीका नाममा दर्ता रहेको चितवनको जग्गामा नमुना कृषि फार्म सञ्चालन गरे । उनीहरूका तीन सन्तान भए । उमादेवीको ब्रेन ह्यामरेज भएर भारतमा उपचारक्रममा ६४ वर्षको उमेरमा ०७४ भदौ २६ मा मृत्यु भयो । त्यसपछि ललितपुरस्थित उमादेवीका नाममा रहेको जग्गा हडप्न पूर्णिमा र मीरादेवी ०७७ सालदेखि नै सक्रिय छन् । उमादेवीका नाममा रहेको ललितपुर महानगर५ को कित्ता नं ३५३ को ८ आना, कित्ता नं १४८ को १ रोपनी, ललितपुरकै सैंबुको कित्ता नं २१३ को १ रोपनी ४ आना २ पैसा र सुनाकोठीको कित्ता नं२४० को ५ रोपनी १५ आना जग्गामा हकदाबी गर्दै उनीहरूले लगनखेल मालपोत कार्यालयमा निवेदन दिएका थिए । हकदाबीको निवेदन दिँदा ललितपुर२ र स्याङ्जाको बिरुवा७ को वडा कार्यालयको नाम, छाप, दस्तखत भएको मृत्यु दर्ता र नाता प्रमाणितको प्रमाणपत्र बुझाएका थिए । पूर्णिमा र मीरादेवीले आमाबुबाको पहिल्यै मृत्यु भइसकेको, बहिनी उमादेवी अविवाहित रहेको, उनको पालनपोषण, औषधोपचार तथा मृत्युपश्चात् काजकिरिया आफूहरूले गरेको हुँदा ती चारै कित्ता जग्गा आफूहरूका नाममा संयुक्त नामसारी गरिपाऊँ भनी लगनखेल मालपोत कार्यालयमा निवेदन दिएका थिए । स्याङ्जाको बिरुवा७ बाट ०७७ मंसिर १६ मा उमादेवीको मृत्युदर्ता, उमादेवी र मीरादेवी दिदीबहिनी भएको नाता प्रमाणितको प्रमाणपत्र, ०७८ असोज ४ मा ललितपुर२ को वडा कार्यालयबाट पूर्णिमा, उमादेवी र मीरादेवी दिदीबहिनी भएको नाता प्रमाणित पेस गरेका थिए । उनीहरूले उमादेवी आजीवन अविवाहित रहे पनि भारतीय नागरिक परेराले जग्गा दाबी गरिरहेको आरोप लगाउँदै आएका थिए ।यो थाहा पाएपछि उमादेवीका पति परेराले ललितपुर जिल्ला अदालतमा रिट हाले । विवादित सम्पत्तिको हक नामसारी सम्बन्धमा मालपोत कार्यालयले चलाएको प्रक्रियामा सहभागी भई निवेदकले आफ्नो प्रमाण पेस गर्न सक्ने अवस्था रहेकै हुँदा र हालसम्म विवादको सम्पत्ति यी निवेदकको निर्विवाद हक स्थापित भएको अवस्था नहुँदा मालपोत कार्यालयको कानुनी अधिकारमा हस्तक्षेप हुने गरी मागबमोजिम निषेधाज्ञाको आदेश जारी गर्न मिलेन भनी पुस १५ मा फैसला सुनायो । फैसलाअनुसार परेरा मालपोत कार्यालय गएनन् । मंसिर २० मा उनी उच्च अदालत पाटन गए तर उच्चले असार ८ मा जिल्ला अदालत ललितपुरकै फैसलालाई सदर गरिदिएको थियो ।प्रहरीले पूर्णिमा र मीरादेवीले ललितपुर२ र बिरुवा७ को वडा कार्यालयबाट लिएको मृत्युदर्ता र नाता प्रमाणित प्रमाणपत्रको अनुसन्धान गर्न दुवै वडा कार्यालयमा पत्राचार गरेको थियो । ललितपुर२ वडा कार्यालयले निजहरूले प्रमाणितसिफारिस गरी लिएको अभिलेखमा नदेखिएको भन्ने जवाफ पठायो । बिरुवा७ ले यस कार्यालयबाट जारी नभएका उक्त दुवै कागजात किर्ते भएको, साथै कार्यालयको बदनाम गर्ने प्रयास भएकाले सम्बन्धित व्यक्तिहरूलाई कारबाही गरी दिनुहुन भनी जवाफ पठायो । मृतक उमादेवी र मीरादेवी बिरुवा गाउँपालिकाका स्थायी बासिन्दा रहेनरहेको यकिन नभएको र उमादेवीको मृत्युबारे समेत जानकारी नभएको लेखी पठायो ।यसपछि प्रहरीले जाहेरवालामध्ये मीरादेवी गुरुङको हकमा लिखतसम्बन्धी कसुरमा थप अनुसन्धानका लागि जिल्ला प्रहरी कार्यालय स्याङ्जामा आवश्यक कागजात पठाइएको भनी काठमाडौं जिल्ला सरकारी वकिल कार्यालयको ०८० साउन २८ को अभियोगपत्रमा उल्लेख छ । अभियोगपत्र भने सतराजविरुद्धको हो । मृतक उमादेवीको नक्कली छोरा बनेर किर्ते कागजात बनाई कीर्तिपुरको जग्गा हत्याएको अभियोगमा पक्राउ परेका सतराजलाई काठमाडौं जिल्ला अदालतले साउन ३१ मा पुर्पक्षका लागि थुनामा पठाएको छ ।"
३० हजार ज्यालादारी सामाजिक सुरक्षा बाहिर,"(काठमाडौं)सरकारी कोषबाट तलब, सेवासुविधा लिने स्थायी, ज्यालादारी एवं करारमा कार्यरत झन्डै ३० हजार कर्मचारी सामाजिक सुरक्षाको दायरा बाहिर छन् । सरकारले निजी र अनौपचारिक क्षेत्रमा कार्यरत श्रमिक र स्वरोजगारलाई सामाजिक सुरक्षाको दायराभित्र ल्याइसक्दा सरकारी ज्यालादारी कर्मचारी अझै नसमेटिएका हुन् । श्रम, रोजगार तथा सामाजिक सुरक्षा मन्त्रालयका अनुसार संघीय सरकारको मन्त्रालय र त्यसअन्तर्गतका बिभागीय कार्यालयमा १ देखि १२ औं तहसम्म ७ हजार ३ सय १७ जना कार्यरत छन् । तह नखुलेका कर्मचारीको संख्या २ हजार ५ सय ४६ छ । यी कर्मचारीका लागि मात्रै सरकारले वार्षिक ४० करोड रुपैयाँ विनियोजन गर्नुपर्ने श्रमको अध्ययन छ । संघीय सरकार, प्रदेश र स्थानीय तहको सरकारी कोषबाट तलब भत्ता लिने ३० हजारलाई सामाजिक सुरक्षाको दायराभित्र ल्याउन जरुरी छ, श्रम मन्त्रालयका प्रवक्ता डण्डुराज घिमिरेले भने, कोषमा श्रमिक र रोजगारदाता गरी ३१ प्रतिशत रकम जम्मा गर्नुपर्छ । ११ प्रतिशत सम्बन्धित कर्मचारीले नै योगदान गर्नेमा विवाद छैन । सरकारका तर्फबाट २० प्रतिशत रकम जम्मा गर्नुपर्छ । त्यसमा संघ, प्रदेश र स्थानीय तहको भूमिका स्पष्ट खोजिनुपर्ने भएको छ ।अर्थ मन्त्रालयले सरकारी निकायमा कार्यरत श्रमिकको वास्तविक रोजगारदाता पहिचान गरी टुंगो लगाएपछि मात्रै रकम विनियोजन गर्न बाटो खुल्ने भन्दै अस्थायी, ज्यालादारी र करारका कर्मचारीको योगदान रकम उपलब्ध गराएको छैन । अर्थले श्रम मन्त्रालयसँग ५ विषयमा थप अध्ययन गरी प्रतिवेदन पेस गर्न अनुरोध गरेको छ । योगदानमा आधारित सामाजिक सुरक्षा ऐनको दफा २ (३) बमोजिम श्रमिक आपूर्तिकर्ता रोजगारदातामा पर्ने उल्लेख छ । सार्वजनिक निकायमा माली, कुचिकार वा सरसफाइ श्रमिकलाई सोझै वार्ताबाट सेवा खरिद गरी काम लगाइरहेको अवस्थामा यस प्रकृतिका व्यक्तिहरू पनि समेटिने देखिएकाले यस विषयमा कसरी सम्बोधन हुने, अर्थको चासो छ, सरकारी कोषबाट पारिश्रमिक पाउने अस्थायी, ज्यालादारी एवम् करारका कर्मचारी संघ अतिरिक्त प्रदेश, स्थानीय तह, सार्वजनिक संस्थान, बोर्ड, विकास समिति, प्राधिकरण आदिमा कार्यरत रहेका छन् । त्यसैले यस योजनामा कुनकुन तह र निकायका कर्मचारीलाई समावेश गराउने र तिनलाई एकमुष्ट एकै चरणमा वा चरणबद्ध गराउने । अमूक कर्मचारी यो योजनाको लाभग्राही हो वा होइन भन्ने प्रमाणीकरण गर्ने निकाय पहिचान, त्यसको विधि र प्रक्रिया यकिन हुनुपर्ने पनि श्रमलाई पठाइएको पत्रमा उल्लेख छ । हाल कार्यरत यस्ता कर्मचारीमध्ये स्वीकृत रिक्त दरबन्दीमा कार्यरत रहेकालाई मात्र समावेश वा कार्यक्रमअन्तर्गत कार्यरतलाई समेत समावेश गर्ने, तहगत रूपमा छुट्याइएको र छुटाउन नसकिएको कर्मचारीहरू धेरै लामो समयदेखि कार्यरत छन् । केही हालसालै नियुक्त छन् । तीमध्ये कुनै कट अफ डेट देखिएको छ । ककसलाई आबद्ध गर्ने, पत्रमा भनिएको छ । रोजगारदाताले बेहोर्नुपर्ने दायित्व प्रक्षेपण गरी वार्षिक बजेटमार्फत सुनिश्चित गर्नुपर्ने अर्थको राय छ । अर्थले राखेको चासोलाई सम्बोधन गर्न श्रम मन्त्रालयले सहसचिव डण्डुराज घिमिरेको अध्यक्षतामा कार्यदल बनाएको छ । श्रम, रोजगार तथा सामाजिक सुरक्षामन्त्री शरतसिंह भण्डारीले सबै सरकारी अस्थायी, ज्यालादारी र करारका कर्मचारीलाई सामाजिक सुरक्षाको दायराभित्र ल्याउने बताए । सामाजिक सुरक्षा कोषमा अस्थायी तथा करारका कर्मचारीबाट आबद्ध सुरु गर्ने योजना बनाइसकेका छौं । कोषमा करार कर्मचारीलाई ल्याउने निर्णय भइसकेको छ, उनले भने । प्रधानमन्त्री पुष्पकमल दाहालले सरकारी करार र ज्यालादारीमा रहेका कर्मचारीलाई सामाजिक सुरक्षाभित्र ल्याउने प्रतिबद्धता जनाएका छन् । कोषको क्षमता अभिवृद्धि गरी यसको विश्वसनीयता र अपनत्व कायम गर्न सरकारी करार र ज्यालादारीमा रहेका श्रमिकहरूलाई चरणबद्ध रूपमा कोषमा आबद्ध गराउने कार्य सुरु गरिनेछ, साउन ३२ मा अनौपचारिक क्षेत्रका श्रमिकहरूलाई सामाजिक सुरक्षा सुरु गर्ने अभियानको उद्घाटन गर्दै उनले भनेका थिए, राज्यको सहयोग दानलाई कार्यान्वयनमा ल्याउन विषयमा सरकार गम्भीर छ । यसका लागि आवश्यक गृहकार्य गरिने प्रतिबद्धता छ ।अखिल नेपाल सरकारी अस्थायी करार तथा ज्यालादारी कर्मचारी संघका अध्यक्ष विमला आचार्यले सामाजिक सुरक्षा कोषमा आफूहरू मात्रै दायरामा आउन नसकेको बताइन् । निजी क्षेत्रका श्रमिकहरू आइसके । वैदेशिक रोजगार र अनौपचारिक क्षेत्रका श्रमिकलाई पनि सम्बोधन भइसकेको छ, उनले भनिन्, सरकारले २०७७७८ को बजेटमा नै ज्यालादारी कर्मचारीलाई सामाजिक सुरक्षा प्रदान गर्न बजेट विनियोजन गर्ने घोषणा गरिसकेको हो । त्यसलाई अहिलेसम्म कार्यान्वयनमा ल्याएको छैन ।"
काममा फर्किए बीपीका डाक्टर,सुनसरी (कास) एक सातादेखि आन्दोलनरत बीपी कोइराला स्वास्थ्य विज्ञान प्रतिष्ठानका इन्टर्न चिकित्सकहरूले आन्दोलनका कार्यक्रम फिर्ता लिई बुधबारदेखि ड्युटीमा फर्केका छन् । उनीहरूले जीवन निर्वाह भत्ता वृद्धिलगायत माग राखेकामा प्रतिष्ठानका पदाधिकारी र व्यवस्थापन पक्षसँग भएको वार्तामा सहमति भएको छ । इन्टर्नहरू आन्दोलित भएपछि प्रतिष्ठानमा उपचार सेवा प्रभावित भएको थियो ।प्रतिष्ठानले आव २०८००८१ को साउनदेखि लागू हुने गरी इन्टर्न चिकित्सकहरूलाई जीवन निर्वाह भत्ता मासिक २३ हजार रुपैयाँ उपलब्ध गराउने सहमति भएको कायममुकायम उपकुलपति प्राडा प्रह्लाद कार्कीले बताए । सिफारिस समितिको निर्णयअनुसार इन्टर्नसिप सुरु भएको पहिलो पाँच महिनाको बाँकी भुक्तानीबारे आगामी कार्यकारिणी समितिको बैठकमा लैजाने सहमति भएको छ । इन्टर्नहरूलाई आन्दोलन गरेकै कारण पूर्वाग्रही व्यवहार नगरिने र आन्दोलनको समय इन्टर्नहरूको हाजिरीमा पनि प्रतिष्ठानले कुनै बाधा उत्पन्न नगराउने सहमति भएको छ । माग सम्बोधन भएकाले आन्दोलन फिर्ता लिएको इन्टर्न संघर्ष समितिका संयोजक डा मोहम्मद अफ्रोज र विद्यार्थी कल्याण समाजका अध्यक्ष डा ओमशान्ति रजकले बताए । सहमतिअनुसार अध्ययन समितिको सिफारिसबमोजिम आउँदा दिनमा चिकित्सक शिक्षक र कर्मचारीहरूको तलब वृद्धि हुँदा इन्टर्नहरूको पनि भत्ता वृद्धि गर्नेबारे पनि कार्यकारिणी बैठकमा छलफल गर्ने सहमति पत्रमा उल्लेख छ । प्रतिष्ठानमा हाल १ सय ४२ इन्टर्न चिकित्सक छन् । यसअघि समितिको सिफारिस कार्यान्वयन नभएको भन्दै उनीहरूले आइतबारदेखि उपकुलपति कार्यालय घेराउ तथा धर्ना दिएका थिए । प्रतिष्ठानका इन्टर्नहरूले यसअघि मासिक रूपमा जीवन निर्वाह भत्ता १८ हजार ५ सय रुपैयाँ पाउँदै आएका थिए ।
नेपाल फाइनल नजिक,"(काठमाडौं)लगातार दोस्रो जित हात पारेपछि नेपाली महिला राष्ट्रिय क्रिकेट टोली मलेसियामा भइरहेको चार राष्ट्रसम्मिलित ट्वान्टी२० अन्तर्राष्ट्रिय प्रतियोगिताको फाइनल नजिक पुगेको छ । उपकप्तान इन्दु बर्माको अलराउन्ड प्रदर्शन गरेपछि नेपाली टोलीले बुधबार कुवेतलाई ३४ रनले पराजित गरेको हो ।क्वालालम्पुरस्थित वायुमास ओभल मैदानमा पहिला ब्याटिङ गरे पनि नेपाल त्यति जम्न सकेन । टोलीले निर्धारित २० ओभरमा ८ विकेट गुमाई ८९ रनमात्र बनाउन सक्यो । अघिल्लो दिन हङकङविरुद्ध डेब्यु गरेकी पूजा महतो खेलको दोस्रो बलमै शून्यमा आउट भइन् । विन्दु रावलले २० रन बनाइन् । उनले ४५ बल खेलेकी थिइन् । सम्झना खड्का १, सीता रानामगर ७, कप्तान रुबिना क्षेत्री ५, कविता जोशी २, कविता कुँवर शुन्यमा आउट भइन् । छैटौं नम्बरमा ब्याटिङ गरेकी इन्दुले १९ बलमा २ चौकासहित २३ रन बनाइन् । १९ औं ओभरमा आउट भएकी उनले काजोल श्रेष्ठसँग आठौं विकेटमा २३ रनको महत्त्वपूर्ण साझेदारी गरेकी थिइन् । काजोलले १८ बलमा १ चौकासहित १९ रन बनाइन् । डेब्यु गरिरहेकी खुशी डंगोल १ रनमा अविजित रहिन् । कुवेतकी मारियामा हैदरले ४ विकेट लिइन् । उनले ४ ओभरमा ८ रनमात्र खर्चेकी थिइन् । जवाफमा कुवेतले ८ विकेट गुमाई ५५ रनमात्र बनाउन सक्यो । जिफा जिलानीले ११ र खादिजा खालीले १० रन बनाइन् । इन्दुले ३ विकेट लिइन् । उनले ४ ओभरमा १५ रन खर्चिन् । खुशीले २ तथा कविता कुँवर, सीता र ईश्वरी विष्टले ११ विकेट लिए । नेपालले मंगलबार हङकङलाई ६ विकेटले पराजित गरेको थियो । नेपालले बिहीबार मलेसियासँग खेल्ने छ । राउन्ड रोबिन लिगका आधारमा हुने प्रतियोगिताको शीर्ष दुई टोलीले फाइनल खेल्नेछन् भने पुछारको दुई टोलीले तेस्रो स्थानका लागि प्लेअफ खेल्नेछ ।"
विश्व ईस्पोर्ट्समा विजय र आयुष,"काठमाडौं (कास) ईफुटबलका आयुष रञ्जित र टेकन ७ का विजयराज जोशी नेपालको प्रतिनिधित्व गर्दै १५ औं ईस्पोर्ट्स विश्व च्याम्पियनसिप २०२३ मा प्रतिस्पर्धा गर्न बुधबार रोमानियाको इयासी पुगेका छन् ।नेपाल ईस्पोर्ट्स एसोसिएसन (नेसा) ले गत चैतमा आयोजना गरेको रोड टु इयासी अन्तर्गत नेपाल छनोटमा जित हासिल गर्दै आयुष र विजयले सिधै विश्व च्याम्पियनसिप खेल्ने अवसर पाएका हुन् । सीएसः गो, डोटा २, पब्जी मोबाइल र एमएलबीबीमा भने क्षेत्रीय छनोट पार गरेपछि मात्रै विश्व च्याम्पियनसिप खेल्न पाउने व्यवस्था गरिएको थियो । यी चारै खेलमा नेपाली टिमको यात्रा छनोटमै सकिएको थियो । इन्टरनेसनल ईस्पोर्ट्स फेडेरेसन (आईईएसएफ) ले अगस्ट २४ देखि सेप्टेम्बर ४ सम्म आयोजना गर्ने विश्व च्याम्पियनसिपमा कुल ५ लाख अमेरिकी डलर पुरस्कारका लागि ६ खेलमा प्रतिस्पर्धा हुँदै छ । यसपालि सीएसः गोमा महिलाको बेग्लै स्पर्धा राखिएको छ, जसमा छनोट पार गरेका १० टिमले खेल्दैछन् ।आयुषले सहभागी ईफुटबलमा विभिन्न देशका एक सय सात खेलाडी सहभागी छन्, जसको प्रतिस्पर्धा अगस्ट २६ देखि सेप्टेम्बर २ सम्म हुनेछ । विजयले चुनौती पस्कने टेकन ७ को प्रतिस्पर्धा पनि सोही अवधिमै हुनेछ । टेकनमा १ सय ५ खेलाडी सहभागी भएको आईई एसएफले जनाएको छ । ईफुटबल र टेकनमा पहिलो, दोस्रो र तेस्रो हुने खेलाडीले समान १० हजार, ६ हजार र ४ हजार अमेरिकी डलर पाउनेछन् ।"
रुबिलेसमाथि कारबाहीको पक्षमा स्पेनी सरकार,"बार्सिलोना (एएफपी) स्पेनी सरकारले बुधबार त्यहाँको फुटबल संघका अध्यक्ष लुइस रुबिलेसमाथि पारदर्शी छानबिन र कारबाहीको माग गरेको छ । स्पेनले महिला विश्वकप जितेयता रुबिलेसले खेलाडीसँग चुम्बन गरेपछि विवादमा तानिएका छन् । आइतबार सिड्नीमा भएको इंग्ल्यान्डविरुद्धको फाइनल जितेपछि रुबिलेसले स्पेनी खेलाडी जेनी हेरमोसोलाई ओठमा चुम्बन गरेका थिए । आफ्नो चर्को आलोचना भएपछि सुरुमा प्रत्याक्रमणमा उत्रिएका ४६ वर्षीय रुबिलेस पछि माफी माग्न बाध्य भएका थिए । संघले शुक्रबार लागि विशेष बैठक बोलाएको छ र आन्तरिक रूपमा छानबिन गर्ने भनेको छ । संघमाथि रुबिलेसमाथि कारवाही गर्न पनि दबाब बढेको छ । स्पेनी खेलका सचिव तथा खेल परिषदका अध्यक्ष भिक्टर फ्रान्कोसले फुटबल संघले रुबिलेसमाथि कारबाही नगरे आफूहरूले गर्ने बताएका छन् । उनले भनेका छन्, मैले संघलाई अनुसन्धान पारदर्शी रूपमा गर्न र सकेसम्म चाँडै कारबाही प्रक्रिया बढाउन भनेको छु । हामी आफैं पनि यो घटनालाई लिएर कारवाही गर्नुपर्ने पक्षमा छौं । त्यसअघि स्पेनी प्रधानमन्त्री पेड्रो सान्चेजले रुबिलेसले माफी माग्नु पर्याप्त नरहेको बताएका थिए । स्पेनी फुटबल क्लब गेटाफेका अध्यक्ष एन्जेल टोरेसले रुबिलेसले तुरुन्त राजीनामा दिनुपर्ने बताएका छन् । उनले भनेका छन्, रुबिलेस एक क्षण पनि स्पेनी फुटबल संघको अध्यक्षमा रहन योग्य छैनन् । अमेरिकी खेलाडी मेगाना रापिनोले पनि रुबिलेसको चुम्बन गर्ने काम कुनै पनि अवस्थामा अस्वीकार्य नहुने बताएका छन् ।"
एसियाली शारीरिक सुगठन काठमाडौंमा,"काठमाडौं (कास) नेपाल शारीरिक सुगठन तथा फिटनेस महासंघले ५५ औं एसियाली शारीरिक सुगठन तथा फिजिक्स स्पोर्ट्स प्रतियोगिता यही महिना गर्ने भएको छ । भदौ १५ देखि काठमाडौंमा हुने प्रतियोगितामा एसियाली राष्ट्रका २५ मुलुकका खेलाडीले प्रतिस्पर्धामा गर्नेछन् । पहिलो पटक नेपालमा शारीरिक सुगठनको ठूलो प्रतियोगिता हुन लागेको बुधबार पत्रकार सम्मेलनमा महासंघका अध्यक्ष राजेशबाबु श्रेष्ठले बताए । दरबारमार्गस्थित याक एन्ड यतिको रिगल बलमा करिब ३ सय खेलाडीले पुरुषतर्फ २८, महिलातर्फ १६ र मिक्स्डमा एक गरी ४५ विधामा प्रतिस्पर्धा गर्नेछन् ।मनकामना केबलकारको प्रमुख प्रायोजनमा हुने प्रतियोगिता गर्न ३ करोड ६२ लाखको बजेट रहेको अध्यक्ष श्रेष्ठले जानकारी गराए । प्रतियोगिता एसियन बडीबिल्डिङ एसोसिएसनको प्रत्यक्ष संलग्नतामा हुन लागेको हो । सात दिनसम्म चल्ने प्रतियोगिताको पहिलो दिन भदौ १५ मा सहभागी देशका खेलाडी र अफिसियल दर्ता कार्य हुनेछ । १६ गते म्यानेजर्स मिटिङ, निर्णायक मिटिङ, डोपिङ सेमिनार तथा एसियाली कंग्रेसको आयोजना हुनेछ । भदौ १७ मा खेलाडीको तौल, उचाइ र उमेर समूहको जाँच गरिनेछ । भदौ १८ मा प्रतियोगिताको मार्चपाससहित औपचारिक उद्घाटन गर्ने र १६ विधामा प्रतिस्पर्धा गराइने छ । यसमा नेपालका १४ खेलाडीले ८ तौलसमूहमा प्रतिस्पर्धा गर्नेछन् । भदौ १९ मा २० विधामा प्रतिस्पर्धा हुनेछ । त्यसमा २४ नेपाली खेलाडीले १७ विधामा सहभागिता जनाउने छन् । भदौ २० मा ९ विधामा प्रतिस्पर्धा हुनेछ । त्यसमा ५ नेपाली खेलाडीले चार विधामा प्रतिस्पर्धा गर्नेछन् । प्रतियोगिताको अन्तिम दिन शारीरिक सुगठनतर्फ ५५, ६०, ६५, ७०, ७५, ८०, ८५, ९०, १०० र ११० केजीका पहिलो स्थान प्राप्त गर्ने खेलाडीबीच ओभरअल प्रतिस्पर्धा गराइने छ । त्यसैबाट सर्वोत्कृष्ट हुने खेलाडीलाई मिस्टर एसिया २०२३ घोषित गरिने जनाइएको छ । पदकका आधारमा शीर्ष तीन स्थान प्राप्त गर्ने टिमलाई पहिलो, दोस्रो र तेस्रो घोषणा गरिनेछ । यस प्रतियोगिताका लागि गत असारमा सम्पन्न मिस्टर हिमालयलाई आधार मान्दै खेलाडी छनोट गरिएको महासंघका महासचिव दिनेश राजभण्डारीले बताए । उनका अनुसार हिमालयमा १५ विधामा प्रतिस्पर्धा भए पनि त्यसैलाई आधार मानेर २६ इभेन्टमा खेलाडी सहभागी गराउने लागेको हो । यसपालि नेपालले पहिलोपल्ट स्विमस्विट विधामा भाग लिने तयारी गरेको छ ।"
छोटकरी,"राखेप गुहार्दै क्लबहरूकाठमाडौं (कास) सहिद स्मारक लिगका विभिन्न डिभिजनमा खेल्ने क्लब बुधबार राष्ट्रिय खेलकुद परिषद पुगेर ध्यानाकर्षण पत्र बुझाएका छन् । त्यसमा भनिएको छ, भदौ २४ मा हुने भनिएको विशेष साधारणसभामा सदस्यहरूको भौतिक उपस्थिति हुनुपर्नेछ अनि क्लबलाई अखिल नेपाल फुटबल संघ (एन्फा) ले तिर्न बाँकी रकम तत्काल भुक्तानी गर्नुपर्नेछ । एन्फाका पूर्वअध्यक्ष कर्माछिरिङ शेर्पाको नेतृत्वमा ए, बी र सी डिभिजन खेल्ने ३२ क्लबका प्रतिनिधि राखेप पुगेर संयुक्त हस्ताक्षरसहितको ज्ञापनपत्र बुझाएका हुन् । त्यसअघि क्लबका सातदोबाटोस्थित एन्फा भवनमा पुगेर कार्यबाहक अध्यक्ष रहेका वीरबहादुर खड्का, कार्यबाहक महासचिव अरुणमान जोशी र कोषाध्यक्ष रवीन्द्र जोशीलाई पनि ज्ञापनपत्र बुझाएका थिए । त्यसअगाडि पनि क्लबहरूले आफूले पाउनुपर्ने रकम उपलब्ध गराउन एन्फालाई सचेत गरेको तर एन्फाको नेतृत्व गम्भीर नभएको बताउँदै आएका छन् । एन्फाले विशेष साधारणसभा भर्चुअल माध्यमबाट गर्ने घोषणा गरेको अवस्थामा क्लबहरूले भौतिक उपस्थितिविनाको त्यस्तो सभा बिथोल्ने पनि चेतावनी दिएको छ ।रग्बीमा नेपाल समूह ॅए माकाठमाडौं (कास) चीनको हाङझाउमा हुने १९ औं एसियाली खेलकुदको पुरुष रग्बी सेभेन्समा नेपाल समूह ए मा परेको छ । यो समूहमा हङकङ र फिलिपिन्स छन् । एसियाडमा नेपालले पुरुष रग्बीमा पहिलोपल्ट सहभागिता जनाउँदै छ । पुरुष रग्बीमा १२ राष्ट्रले प्रतिस्पर्धा गर्नेछन् । सहभागीलाई चार समूहमा विभाजन गरी लिगकम नकआउट आधारमा खेलाइने छ । समूह बी मा दक्षिण कोरिया, मलेसिया र चाइनिज ताइपेई, समूह सी मा जापान, सिंगापुर र थाइल्यान्ड तथा समूह डी मा यूएई, चीन र अफगानिस्तान छन् । रग्बीका खेल सेप्टेम्बर २४ देखि हुनेछ । विराट श्रेष्ठको कप्तानीमा रहेको नेपालीले पहिलो दिनै दुवै खेल खेल्नेछ । ब्याडमिन्टन टोलीलाई ट्र्याकसुटकाठमाडौं (कास) आसन्न १९ औं एसियाली खेलकुदको ब्याडमिन्टनमा भाग लिने नेपाली टोलीलाई बुधबार ट्र्याकसुट प्रदान गरिएको छ । अस्ट्रेलियामा बसोवास गर्ने ब्याडमिन्टनप्रेमी मुक्ति रोका र टीका रोकाले प्रोत्साहनस्वरुप प्रायोजन गरेको केल्मीको ट्र्याकसुट ८ खेलाडी र २ प्रशिक्षकलाई प्रदान गरिएको ब्याडमिन्टनका मुख्य प्रशिक्षक सुदीप योञ्जनले जनाएका छन् । खेलाडीलाई १९ औं एसियाली खेलकुद तयारी समितिका सचिव प्रचण्ड शर्मा र नेपाल ब्याडमिन्टन संघका अध्यक्ष रामजीबहादुर श्रेष्ठले उक्त ट्रयाकसुट हस्तान्तरण गरे । एसियाडमा पुरुषमा प्रिन्स दाहाल, सुनील जोशी, विष्णु कटुवाल र जीवन आचार्य तथा महिलामा रसिला महर्जन, नीता लम्साल, अनुमाया राई र नङसल तामाङले प्रतिस्पर्धा गर्नेछन् । ग्रिनफिल्ड सेमिफाइनलमाकाठमाडौं (कास) आयोजक ग्रिनफिल्ड ए दसौं ग्रिनफिल्ड कप अन्तरविद्यालय बास्केटबल प्रतियोगिताको जुनियर ब्वाइजमा बुधबार सेमिफाइनल पुगेको छ ।घरेलु कोर्टमा ग्रिनफिल्डले किङडम हिमालयलाई ३०२४ ले पराजित गर्दा रिसन तामाङले १८ स्कोर जोडेका थिए । जुनियरमै ज्ञान निकेतनले पिपुल्स एकेडेमीलाई ३०१२ र रेडियन्ट पब्लिकले इडेन ब्रिज एकेडेमीलाई ३०२६ ले हराएर सेमिफाइनल पक्का गरे । ज्ञान निकेतनका दिप्सनले १२ र रेडियन्टका विधानले २१ स्कोर गरे । सिनियर ब्वाइजमा ज्ञान निकेतन तथा गर्ल्समा रिब्स र संस्कृति सेमिफाइनल पुगेका छन् ।"
