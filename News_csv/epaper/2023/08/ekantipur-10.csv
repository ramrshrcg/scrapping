शीर्षक,विवरण
प्रत्यारोपणको पालो कुर्दै १९ हजार सर्वसाधारण,"ब्रेन डेथ भएका व्यक्तिको परिवारलाई अंगदानबारे कसले जानकारी गराउने ? ओसारपसार गर्न छुट्टै अर्गान भेइकल को पनि व्यवस्था छैन, उनले भने, यो सबै मानव अंग प्रत्यारोपण केन्द्रले मात्र गरेर सम्भव भएन ।स्वास्थ्य मन्त्रालय वा मानव अंग प्रत्यारोपण केन्द्रले पत्राचार गरेमा ब्रेन डेथ भएकाहरूबारे सरकारलाई जानकारी गराउन आफूहरू तयार रहेको राष्ट्रिय ट्रमा सेन्टरका प्रमुख मेडिकल सुपरिन्टेन्डेन्ट डाबद्री रिजालले बताए । मानव अंग संवेदनशील विषय हो, उनले भने, ब्रेन डेथसँग सम्बन्धित भएर काम गरेपछि कसैलाई दोष नआओस् ।धर्मभक्त राष्ट्रिय प्रत्यारोपण केन्द्रका कार्यकारी निर्देशक डा श्रेष्ठले अस्पतालहरूले ब्रेन डेथ भएकाको जानकारी गराएमा आफूहरू अंग झिक्न र प्रत्यारोपण गर्न तयार रहेको बताए । तर, प्रायः अस्पतालहरूले जानकारी नै गराउँदैनन्, उनले भने, मृतकका परिवारलाई अंगदानबारे बुझाउने काम पनि हामी नै गर्छौं । उनका अनुसार मुलुकका ३०३५ वटा अस्पतालले मात्र वार्षिक रूपमा जानकारी गराउँछन् । गत वर्ष ब्रेन डेथ भएका ५ जनाको ढिलासुस्तीकै कारण अंगदान हुन सकेन, उनले भने । मानव शरीरको अंग प्रत्यारोपण ऐन (संशोधन ०७४) को दफा १६ अनुसार ब्रेन डेथपश्चात् आफ्नो अंगदान गर्न चाहने व्यक्तिले जानीबुझी स्वेच्छाले लिखित मञ्जुरी दिएको भरमा त्यस्ता व्यक्तिको अंग झिक्न सकिने व्यवस्था छ । मञ्जुरी नभएको अवस्थामा मृतकका परिवारको कुनै सदस्यले लिखित मञ्जुरी दिएमा मात्र अंगदान गर्न सक्ने प्रावधान छ । मृतकले जीवित छँदै आफ्नो शरीरको अंगदान नगर्ने लिखित रूपमा इच्छा व्यक्त गरेमा परिवारका सदस्यले त्यस्तो शरीरको अंगदान गर्न सक्दैनन् ।राष्ट्रिय प्रत्यारोपण केन्द्रका ब्रेन डेथ डोनर सेन्ट्रल ट्रान्सप्लान्ट कोअर्डिनेसन युनिटका अध्यक्ष डा कल्पना श्रेष्ठले जनचेतना अभावका कारणले पनि अंगदान गर्नेको संख्या बढाउन नसकेको बताइन् । टोल चोकतिर खानेकुरा तथा पेय पदार्थको विज्ञापन छ्यापछ्याप्ती पाइन्छ । तर, अंगदान गर्नुपर्छ भनेर कतै लेखिएको देखिँदैन, उनले भनिन्, यसमा सरकार गम्भीर हुन जरुरी छ ।ब्रेन डेथ भएका व्यक्तिको फोक्सो, मिर्गौला, कलेजो, प्यानक्रियाज, मुटु र सानो आन्द्रा गरी कम्तीमा ८ वटा अंग अरूमा प्रत्यारोपण गर्न मिल्छ । अंग प्रत्यारोपण गर्न हालसम्म १४ अस्पतालले स्वीकृति प्राप्त गरेका छन् । नेपालमा हालसम्म २ हजार ३ सय जनाको प्रत्यारोपण भइसकेको छ ।"
गौरकाण्ड अनुसन्धान गर्ने सहमतिले जसपा सरकारसँगै सशंकित,"केही गोप्य राखिएका र केही सार्वजनिक भएका अधिकांश प्रतिवेदनमा तत्कालीन माओवादीलाई दोषी देखाइएको छ, उनले भने, ती प्रतिवेदनलाई बेवास्ता गर्दै हिजो (मंगलबार) गरिएको सहमति उदेकलाग्दो छ, यसले घटनाक्रमलाई घुमाएको छ । जसपा नेता एवं सांसद प्रदीप यादवले जसपालाई फसाउने षड्यन्त्रअन्तर्गत सरकारले सहमति गरेको बताए । यसमा हाम्रो गम्भीर आपत्ति छ, उनले भने, यस विषयमा पार्टीले बैठक राखेर औपचारिक धारणा सार्वजनिक गर्नेछ । प्रधानमन्त्री दाहाल र कांग्रेस सभापति देउवासँग बुधबार भएको भेटमा जसपा अध्यक्ष यादवले मंगलबार गरिएको सहमति कार्यान्वयन गर्ने दिशामा अघि बढाइए सरकारबाट समेत अलग हुनुपर्ने अवस्था आउने संकेत गरेका थिए । उनले गौर हत्याकाण्डका विषयमा सत्यतथ्य छानबिनका लागि उच्चस्तरको संसदीय समिति बनाउने वैकल्पिक उपाय सुझाएका थिए । त्यसमा प्रधानमन्त्री दाहाल र कांग्रेस सभापति देउवा सकारात्मक बनेको बालुवाटारका एक अधिकारीले जनाएका छन् । उनका अनुसार दाहालले पीडितहरूको आन्दोलनलाई सम्बोधन गर्नुपर्ने भएकाले सहमति गरिएको उल्लेख गर्दै यादवलाई संशय नपाल्न आग्रह गरेका थिए । गौर हत्याकाण्डलाई अघि बढाएर सरकारले केही गर्न खोजेको हो कि भन्ने संशय उपेन्द्रजीमा थियो, ती अधिकारीले भने, प्रधानमन्त्रीले पीडितले न्याय माग्दै आन्दोलन गरिरहेका अवस्थामा सरकारले उनीहरूको कुरा सुन्नै हुन्न भन्न भएन, त्यसैलाई लिएर गौरमा अर्को घटना नहोस् भनेर बोलाइएको हो, त्यसैबाट तर्सिनुपर्ने कुनै कारण छैन भनेर प्रधानमन्त्रीले यादवलाई आश्वस्त पार्नुभयो । प्रधानमन्त्री दाहालसँग जसपा अध्यक्ष यादवले खासगरी सहमतिको १ नम्बर बुँदालाई लिएर गम्भीर सरोकार राखेका थिए । सरकार र पीडित पक्षबीच भएको सहमतिको १ नम्बर बुँदामा उक्त घटनाको विषयमा तत् समयमा दर्ता भएका जाहेरीसमेतलाई छानबिन र अनुसन्धान गरी तथ्य र प्रमाणका आधारमा दोषीलाई कानुनबमोजिम कारबाही प्रक्रिया अघि बढाइने उल्लेख छ । गौर घटनामा मानवअधिकार आयोगले तत्कालीन मधेसी जनअधिकार फोरम र माओवादी दुवै पक्षलाई दोषी देखाएको जसपा अध्यक्ष यादवको भनाइ छ । उनले तत्कालीन मन्त्रिपरिषद्का अध्यक्ष खिलराज रेग्मी र न्यायाधीश हरिप्रसाद शर्माको प्रतिवेदन सार्वजनिक नभएको उल्लेख गर्दै घटनाको सत्यतथ्य पत्ता लगाउन उच्चस्तरीय संसदीय समिति गठन गर्न प्रधानमन्त्री दाहाल र कांग्रेस सभापति देउवासँग आग्रह गरेका छन् । जसपा प्रवक्ता सुमनले आफ्नो पार्टी उच्चस्तरीय संसदीय समितिको पक्षमा रहेको बताए । सरकारले अनुसन्धान गर्ने हो भने सबैभन्दा पहिले जाहेरीका आधारमा अनुसन्धान हुनुपर्ने उनको भनाइ छ । हामीले जानकारी पाएसम्म जिल्ला प्रहरी कार्यालयमा सात वटा जाहेरी दर्ता भएका छन्, सबैमा गरेर साढे ३ सय जनाको नाम मुछिएको छ, उनले भने, अनुसन्धान गर्ने नै हो भने सबैभन्दा पहिले दर्ता भएको जाहेरीलाई आधार मानेर अघि बढ्नुपर्छ ।गौर हत्याकाण्डको अनुसन्धान अगाडि बढाउन माओवादीभित्रै सरकारमाथि तीव्र दबाब छ । पार्टीका उपमहासचिव मातृका यादवले नै घटनाका पीडित परिवारलाई प्रधानमन्त्री दाहालसँग भेटाएर सहमतिको वातावरण बनाइदिएका थिए । गौर हत्याकाण्ड सिंगो माओवादी आन्दोलनप्रति प्रहार भयो, उपमहासचिव यादवले भने, सहिदका परिवारलाई न्यायका लागि सडकमा बस्ने अवस्था नआओस् भनेर मैले प्रधानमन्त्रीसँग भेट गराएको हुँ । १७ वर्षमा माओवादीले चार पटक सरकारको नेतृत्व गर्नुका साथै तीन वटाबाहेक अन्य सरकारमा सहभागी हँॅदासमेत गौर हत्याकाण्डबारे अनुसन्धान अघि बढाउन नसक्नु विडम्बना भएको उनले बताए ।उपमहासचिव यादवले अनुसन्धान प्रक्रिया अघि बढ्दैमा कोही आत्तिनुपर्ने अवस्था नरहेको बताए । आरोप त हाम्रै पार्टीका अध्यक्ष (दाहाल) माथि पनि लाग्ने गरेका छन्, आरोप लगाउँदैमा केही फरक पर्दैन, उनले भने, गौर हत्याकाण्डमा उपेन्द्रजी दोषी हुनुहुन्न भने किन आत्तिने ? जसपाका एक नेता भने सरकारले आफ्ना अध्यक्षमाथि त्रासको तरबार झुन्ड्याएर दबाबमा राख्न खोजेको बताउँछन् । सरकारमा सहभागी हुन गरेको ढिलाइदेखि गत असार १३ मा बजेटको मतदानमा पारेको अप्ठेरोले सत्ता गठबन्धन जसपाप्रति खुसी छैन । यादव र एमाले अध्यक्ष केपी शर्मा ओलीबीच बेलाबेलामा हुने गरेको भेटवार्ताले पनि प्रधानमन्त्री दाहाल र कांग्रेस सभापति देउवा सशंकित छन् । सरकारमा सहभागी भएकै बेला अप्ठेरो पार्ने गरेर अनुसन्धान अघि बढाउन खोज्नु नियोजित षड्यन्त्र हो, जसपाका ती नेताले भने, जसपा सरकारबाट बाहिर नजाओस् भनेर दबाबमा राख्न खोजेको देखिन्छ ।प्रतिनिधिसभामा १२ सिट रहेको जसपाले यही गठबन्धनबाट उपराष्ट्रपति पाएको छ भने संघ सरकारमा दुई मन्त्री छन् । २ सय ७५ सदस्यीय प्रतिनिधिसभामा सत्ता गठबन्धनका १ सय ५६ सांसद छन् । जसपा सरकारबाट बाहिरिँदैमा सरकारको बहुमत गुम्दैन । जसपा प्रवक्ता सुमन सरकारबाट अलग हुने कल्पना नगरिएको बताउँछन् । सरकारका विषयलाई जोडर जति समाचार आएका छन्, ती गलत हुन्, उनले भने, अध्यक्षले प्रधानमन्त्री र सत्ता गठबन्धनका कुनै पनि नेतासँग सरकार छाड्ने विषयमा कुरा राख्नुभएको छैन ।"
अफ्रिकाको मरुभूमि शक्तिराष्ट्रको रणभूमि,"(काठमाडौं)पश्चिम अफ्रिकास्थित भूपरिवेष्टित मुलुक निजेर यतिबेला अशान्त छ । गत जुलाई २६ मा सेनाका जनरल अब्दुर्रहमान चियानीले कु गरेर सत्ताकब्जा गरेपछि राजनीतिक अस्थिरता फैलिएको हो । चुनाव जितेर राष्ट्रपति बनेका मोहम्मद बाजौमलाई सेनाले कैद गरेको छ भने चियानीले आफूलाई सरकार प्रमुख घोषणा गरेका छन् ।पश्चिम अफ्रिकाका बुर्किना फासो, गिनी, माली र चाडपछि निजेरमा पनि सैन्य शासन लागू भएको हो । यी सबै देशहरू कुनै बेला फ्रान्सको उपनिवेश थिए भने पछिल्लो समयसम्म यहाँ उसैको दबदबा थियो । सेनाले सत्ताकब्जा गर्न थालेपछि भने यी देशहरूमा फ्रान्सलगायत पश्चिमा मुलुक र अमेरिकाको पकड कमजोर बन्दै गएको छ भने रुसको प्रभाव बढिरहेको छ । विशेषगरी रुसको निजी सैन्य समूह वाग्नरले अफ्रिकामा आफ्नो प्रभाव बढाइरहेको छ । निजेर सबैभन्दा उच्च गरिबी रहेको सबसहारा क्षेत्रको एक मुलुक हो । यसको ८० प्रतिशत भूभाग सहारा मरुभूमिमा पर्छ । निजेरको जनसंख्या २ करोड ७३ लाख छ । संयुक्त राष्ट्रसंघले प्रकाशित गरेको विश्वव्यापी बहुआयामिक गरिबी सूचकांकअनुसार निजेरको ९० प्रतिशतभन्दा बढी जनसंख्या गरिबीको रेखामुनि छ । यो अफ्रिकी मुलुक आर्थिक र सामाजिक पूर्वाधारमा निकै पछाडि छ । भौगोलिक क्षेत्रफलका दृष्टिले विश्वकै २१ औं ठूलो राष्ट्र निजेरको आर्थिक स्थिति अन्य थुप्रै अफ्रिकी मुलुकको जस्तै कमजोर छ । बहुसंख्यक जनता इस्लाम धर्मावलम्बी छन् । छिमेकमा अल्जेरिया, लिबिया, चाड, नाइजेरिया, बेनिन, बुर्किना फासो, माली देश छन् । लामो समय फ्रान्सको उपनिवेश रहेको यो मुलुक सन् १९६० मा स्वतन्त्र भएको थियो । त्यसयता पटकपटक कु को सामना गरेको निजेरमा स्वतन्त्रतापछि सन् २०२१ मा पहिलो लोकतान्त्रिक तथा शान्तिपूर्ण चुनावबाट बाजौम राष्ट्रपति बनेका थिए । निजेर अफ्रिकाको साहेल क्षेत्रमा पर्छ । साहेलको भूभाग आन्ध्र महासागरदेखि लालसागरसम्म पर्छ । यही क्षेत्रमा इस्लामसँग सम्बन्धित जिहादी समूह पनि सक्रिय छ । निजेरका छिमेकी देश माली र बुर्किना फासोमा पहिलेदेखि नै सैन्य शासन छ । कु अघिसम्म आफ्ना छिमेकी देशभन्दा तुलनात्मक रूपमा निजेरमा शान्तिपूर्ण माहोल थियो । लोकतान्त्रिक माध्यमबाट चुनाव भई सरकार पनि गठन भएको थियो । सेनाले सत्ता लिएपछि भने विभिन्न विद्रोही समूहको आक्रमण निजेरमा बढ्न सक्ने पश्चिमा मुलुकको चिन्ता छ । निजेरमा रहेका फ्रान्स र अमेरिक सैन्य बलले यहाँको सेनालाई इस्लामी विद्रोहीविरुद्ध लडाइँमा सहयोग गर्दै आएका थिए । निजेर तथा आसपासका देशमा इस्लामिक समूहको आक्रमण बढ्दो छ । अन्य देशका सैन्य शासनले पनि असुरक्षाको कारण देखाउँदै सत्ताकब्जा गरेका थिए । अहिले निजेरमा पनि सेनाले त्यही कारणलाई आफ्नो हतियार बनाएको छ । जिहादी समूहको आक्रमण रोक्न पर्याप्त काम नगरेको आरोप उनीहरूले आफ्ना सहयोगी देश फ्रान्सलाई लगाएका छन् । देशको बिग्रँदो सुरक्षा अवस्था, खराब सामाजिक, आर्थिक स्थितिका कारण सत्ताकब्जा गर्नुपरेको निजेरको सेनाले दाबी गर्दै आएको छ । अर्कोतर्फ देशभर फ्रान्सविरोधी भावना बढ्दै जाँदा पनि सेनालाई कु गर्न बल मिलेको हो । फ्रान्सले आफ्नो देशका सबै संसाधनको दोहन गरेको निजेरका जनताको बुझाइ छ । कुपछि भएको प्रदर्शनमा त्यहाँ रहेको फ्रान्सेली दूतावासमा प्रदर्शनकारीले आक्रमण पनि गरेका थिए । बाजौम सत्तामा आएपछि उनको प्रशासनले फ्रान्सविरोधी प्रदर्शनलाई रोक लगाएको थियो । उनले मालीबाट निकालिएका फ्रान्सका सैन्य बललाई आफ्नो देशमा तैनाथ गर्न पनि स्वीकृति दिएका थिए, जसको विरोध नागरिकस्तरबाट हुँदै आएको थियो । निजेरमा एम ६२ मुभमेन्ट नामको संगठन छ । जसमा ट्रेड युनियन र नागरिक समूह आबद्ध छन् । यो समूहले महँगी, कुशासन, फ्रान्सेली सैनिकको उपस्थितिको विरुद्ध एकजुट हुन आह्वान गरेको थियो । यो सम्हूले कैयौं प्रदर्शन पनि गर्दै आएको थियो, जसलाई बाजौम सरकारले हिंस्रक तरिकाले दबाउँदै प्रतिबन्ध लगाएको थियो । बाजौमलाई राष्ट्रपति पदबाट हटाएपछि अहिले त्यही समूह सक्रिय भएको छ ।निजेरमा पश्चिमा देश र अमेरिकी चासो रहनुमा मुख्य दुई कारण छन्, पहिलो त्यहाँको युरेनियम भण्डार र दोस्रो रुसको उपस्थिति । निजेर विश्वकै सातौं ठूलो युरेनियम उत्पादक हो । युरेनियम परमाणु ऊर्जा, बमका लागि आवश्यक पदार्थ हो । निजेरले विश्वबजारमा युरेनियम निर्यातको ५ प्रतिशत हिस्सा ओगट्छ । यहाँको धेरैजसो युरेनियम फ्रान्स निर्यात हुँदै आएको छ । फ्रान्समा विद्युत् उत्पादनका लागि पनि निजेरको युरेनियम प्रयोग हुने गरेको छ । यस्तै, युरोपेली संघका अन्य सदस्य राष्ट्रलाई पनि निजेरले युरेनियम बिक्री गर्दै आएको छ । निजेरबाट निर्यात हुने वस्तुमा सुनपछि दोस्रो स्थान युरेनियमले ओगटेको छ । आणविक हतियारका लागि आवश्यक पदार्थ युरेनियमको भण्डार रहेकाले पनि निजेरमा आफ्नो उपस्थिति कमजोर हुन नदिने रणनीतिमा फ्रान्सलगायत पश्चिमा मुलुक र अमेरिका छन् । अर्कोतर्फ पश्चिम अफ्रिकामा रुसको बढ्दो उपस्थिति पनि पश्चिमा मुलुक र अमेरिकाका लागि टाउको दुखाइको विषय बन्दै आएको छ । निजेरको छिमेकी देश मालीमा पनि सैन्य सरकार आएपछि रुसको वाग्नर समूहलाई स्वागत गरिएको थियो भने फ्रान्सको सैनिकलाई फिर्ता पठाइएको थियो । त्यसपछि संयुक्त राष्ट्रसंघका हजारौं शान्ति सैनिकले पनि माली छाडेका थिए । बुर्किना फासोमा पनि सैन्य शासक रुससँग नजिकिन प्रयासरत छ । यहाँ रहेका फ्रान्सेली सेनालाई पनि निकालिएको थियो । रुसको राष्ट्रपति कार्यालयले निजेरको संकटको शान्तिपूर्ण समाधानका लागि अपिल गरे पनि आफ्नो उपस्थिति बढाउन खोजेको विश्लेषकहरूको भनाइ छ । रुसको निजी सैन्य समूह वाग्नरका प्रमुख यभगेनी प्रिगोजिनले निजेरमा कु भएलगत्तै सैन्य सरकारलाई सहयोग गर्न आफू तयार रहेको अभिव्यक्ति दिएका थिए । फ्रान्सेली समाचार संस्था एपीले पनि निजेरको सेनाका अधिकारी सालिफु मुडीले वाग्नर समूहका एक अधिकारीसँग हालै मालीमा भेटेको र सहयोग मागेको दाबी गरेको छ । अफ्रिकाको क्षेत्रीय आर्थिक समूह इकोवासले निजेरमा अपदस्थ राष्ट्रपतिलाई पुनर्बहाली गर्न दिएको अल्टिमेटम र पश्चिमा देशहरूको सम्भावित प्रतिबन्धको जोखिमबीच निजेरका सैन्य अधिकारी वाग्नर समूहसँग नजिकिएका हुन् । अमेरिकी विदेशमन्त्री एन्टोनी ब्लिंकनले पनि वाग्नर समूहले निजेरको अस्थिरताको फाइदा उठाइरहेको प्रतिक्रिया दिएका छन् ।अमेरिकी विदेशमन्त्री एन्टोनी ब्लिंकिनले निजेरको कुमा रुस र वाग्नर समूहको भूमिका नदेखिए पनि कु पछिको परिस्थितिमा फाइदा लिन खोजेको बताएका छन् । अमेरिकाका कार्यवाहक सहायक विदेशमन्त्री भिक्टोरिया नुल्यान्डले निजेरका सैनिक अधिकारीहरूसँग वार्ता गरे पनि कुनै परिणाम भने निस्किएन । अमेरिकाले निजेरलाई दिँदै आएको आर्थिक सहयोग रोक्ने चेतावनी उनले दिएकी छन् । पश्चिमी अफ्रिकी राष्ट्रहरूको संगठन (इकोवास) ले केही दिनअघि निजेरमा राष्ट्रपतिलाई पुनर्बहाली गर्न एक साताको अल्टिमेटम दिएको थियो । आइतबार उक्त अवधि सकिसकेको छ । निजेरको सेनाले आफ्नो अल्टिमेटम नमानेपछि इकोवासले यसबारेमा छलफल गर्न बिहीबार बैठक डाकेको छ । इकोवासको अध्यक्षमा अहिले नाइजेरियाका राष्ट्रपति बोला टिनुबु छन् । तीन साताअघि मात्र अध्यक्ष भएका उनलाई अब छिमेकी देश निजेरको सत्ता संघर्ष ठूलो चुनौती बनेको छ । दुवै देशबीच १५ सय किलोमिटरको सीमा जोडिएको छ । त्यसैले निजेरमा सत्ता हेरफेरको असर नाइजेरियामा पनि पर्न सक्ने सम्भावना छ । दुवै देशको सुरक्षा पनि एकआपसमा जोडिएको छ । आतंकवादी इस्लामिक समूह बोको हरामले दुवै देशमा आक्रमण गर्दै आएको छ, जसको विरुद्ध नाइजेरिया, निजेर, चाड र क्यामरुनको संयुक्त सैन्य बलले लडाइँ गरिरहेको छ । यो सैन्य बलमा रणनीतिक र प्राविधिक साझेदारमा बेलायत, अमेरिका, फ्रान्स पनि सहभागी छन्, जसको दुइटा अड्डा निजेरमा छ । यद्यपि, इकोवासले पहिले केही देशमा गृहयुद्ध अन्त्य गर्न, पदबाट हटाएका राष्ट्रपतिलाई पुनर्बहाली गर्न र चुनावमा हार नमान्ने नेतालाई गलाउन पनि सेना पठाएको थियो । लाइबेरिया, सियरा लिओन, गिनीबिसाउ र गाम्बियाजस्ता देशमा इकोवासले यसअघि सेना पठाएको थियो । त्यसैले निजेरलाई पनि एक साताभित्र राष्ट्रपति बाजौमलाई पुनर्बहाली गर्न इकोवासले अल्टिमेटम दिएको थियो । तर, निजेरले उल्टै आफ्नो हवाई क्षेत्र बन्द गरेको छ भने देशको रक्षा गर्न सक्षम रहेको प्रतिक्रिया दिएको छ । इकोवासले निजेरलाई सैन्य कारबाही गर्न सक्ने सम्भावना भने छ । तर, माली र बुर्किना फासोले भने निजेरलाई सहयोग गर्ने बचन दिएका छन् । त्यसैले निजेरमा सैन्य कारबाही गर्न इकोवासलाई कठिनाइ पर्ने देखिन्छ ।यसबीच रुस अफ्रिकी देशमा आफ्नो उपस्थिति बढाउन भरमग्दुर प्रयत्न गरिरहेको छ । गत महिना रुसको सेन्ट पिटर्सवर्गमा आयोजित रुसअफ्रिका दुईदिने सम्मेलनमा राष्ट्रपति भ्लादिमिर पुटिनले खाद्यान्न सहायता घोषणा गरेर अफ्रिकी देशहरूलाई रिझाउने प्रयास गरेका थिए । युक्रेनसँगको खाद्यान्न निर्यातसम्बन्धी सम्झौता नवीकरण नगर्ने रुसको निर्णयले अफ्रिकी मुलुकहरूमा खाद्य संकट हुने चेतावनीबीच पुटिनले बदलामा रुसले नै खाद्यान्न पठाउने प्रतिबद्धता जनाएका थिए । सम्मेलनमा पुटिनले आगामी तीनचार महिनाभित्र ६ अफ्रिकी देशमा निःशुल्क खाद्यान्न आपूर्ति गर्ने बताएका थिए । बुर्किना फासो, जिम्बावे, माली, सोमालिया, सेन्ट्रल अफ्रिकन रिपब्लिक र इरिट्रियामा सहयोग पठाउने उनले बताएका हुन् । यी प्रत्येक देशलाई २५ देखि ५० हजार टन खाद्यान्न दिने घोषणा पुटिनले गरेका छन् ।फ्रान्सलगायत पश्चिमा मुलुक, अमेरिका, इकोवास र रुसको स्वार्थको टकरावका बीच निजेरको सैन्य सरकारको झुकाव कतातर्फ होला ? के उसले पश्चिमा देशहरूसँगको सम्बन्ध उस्तै राख्ला वा आफ्ना छिमेकी देशहरूजस्तै रुसको नजिक जाला ? यसले पश्चिम अफ्रिकाको भविष्यमा पनि ठूलो प्रभाव पार्नेछ । तर, बढ्दो राजनीतिक खिचातानी र अस्थिरताको असर भने तत्काल विपन्न अफ्रिकी नागरिकलाई पर्ने निश्चित छ । विश्वकै धेरै गरिबी रहेको क्षेत्रमा पर्ने पश्चिम अफ्रिकामा भोकमरीको चपेटामा करोडौं नागरिक छन् । लामो समयदेखिको भोकमरी र सशस्त्र समूहको सैन्य संघर्षजस्ता कारणले यहाँ हजारौं व्यक्तिको मृत्यु भएको छ भने लाखौं विस्थापित भएका छन् । पछिल्लो राजनीतिक अस्थिरताले यो समस्या अझै विकराल बन्न सक्छ । शीतयुद्धको समयमा तत्कालीन सोभियत संघ र अमेरिकासहितका पश्चिमा राष्ट्रबीच प्रतिद्वन्द्विताको कारण एसिया र अफ्रिकी देशहरूमा फेरि आफ्नो समर्थक सरकार बनाउने होडबाजीको अवस्थामा पुग्न लागेको देखिन्छ । एजेन्सीहरूको सहयोगमा"
को बन्ला देउवाको उत्तराधिकारी ?,"(काठमाडौं)८० वर्षीय शेरबहादुर देउवाको नेतृत्व असान्दर्भिक भएको भन्दै महामन्त्री गगन थापाले विकल्प खोजेसँगै संसद्को ठूलो दल कांग्रेसमा उत्तराधिकारीको बहस सुरु भएको छ । २० महिनाअघि सम्पन्न १४ औं महाधिवेशनमा देउवासँगै प्रतिस्पर्धा गरेका नेता शेखर कोइरालाले नेतृत्व परिवर्तनको विषयमा मौनता साधिरहेका बेला महामन्त्री थापाले एक कदम अघि बढेर एक्ला चलो रे भावमा संसदीय दलको नेता परिवर्तनलाई मिसन बनाएका छन् । थापालाई कोइरालाले कति साथ दिन्छन् वा दिँदैनन् प्रस्ट छैन तर ०४८ सालमा तत्कालीन सभापति गिरिजाप्रसाद कोइराला नेतृत्वको क्याबिनेट मा गृहमन्त्री भएदेखि कुनै न कुनै भूमिकामा नेपाली राजनीतिको केन्द्रमा रहेका देउवाको विकल्प खोज्न पार्टीका बहुसंख्यक नेताकार्यकर्ता तयार छैनन् । उनीहरूले देउवाको विकल्प खोज्नेभन्दा उत्तराधिकारी खोज्ने बहसतिर पार्टीको आन्तरिक शक्ति संघर्षलाई मोड्न चाहेका छन् र त्यसको केन्द्रमा छन् शेखर कोइराला ।०७९ पुस ६ को संसदीय दलको चुनावपछि शेखर कोइराला र गगन थापा एकअर्काप्रति सशंकित छन् । संसदीय दलको नेतामा शेखर आफैं चुनाव लड्न चाहेका थिए तर अन्तिम घडीमा गगनलाई साथ दिए । त्यस घटनाबाट शेखर गगनप्रति पूर्ण विश्वस्त छैनन्, शेखर दाइको चाहना एक पटक पार्टी सभापति बन्नेछ, केही दिनअघि १५ औं महाधिवेशनमा अरू के गर्छन् थाहा छैन तर म पार्टीको सभापति हुँ भनेर कान्तिपुर टीभीसँगको अन्तर्वार्तामै घोषणा गर्नुभयो, अहिल्यै उम्मेदवारी घोषणा गर्नुपछिको कारण पनि गगनप्रतिको अविश्वास हो, शेखरनिकट एक केन्द्रीय सदस्यले भने, सभापतिजीलाई पनि शेखर र गगन एकै ठाउँमा संगठित हुँदा कुनै पनि बेला दलको नेतामा असुरक्षा बढ्न सक्छ भन्ने थियो । दलको निर्वाचनले नै सभापति र शेखर दाइबीच हार्दिकता बढाएको देखिन्छ । सभापतिलाई असहयोग गरेर अप्ठ्यारो पार्ने नीति शेखर दाइले छाड्नुभएको छ । देउवाले उत्तराधिकारीमा कोइरालालाई अघि सार्न सक्ने संकेतको बुझाइ अहिले कांग्रेसका दुवै खेमामा छ । स्वयं कोइरालाले भने यसको खण्डन गरिरहेका छन् । तपाईंहरू शेरबहादुर देउवासँग मिल्यो भनेर लेखिरहनुभएको छ, केमा मिल्यो ? किन मिल्यो ? यसको कारण मैले बुझेको छैन, बिहीबार कांग्रेसनिकट प्रेस युनियनको कार्यक्रममा कोइरालाले भनेका थिए, पहिले शेखर सभापति देउवालाई भेट्न जाँदैनथ्यो पनि लेख्नुभएको छ । पहिला शेरबहादुरजीले बोलाउनु हुँदैनथ्यो, म जाँदिन थिएँ । अहिले बोलाएपछि गएको हुँ । नबोलाएको ठाउँमा जाने मेरो बानी छैन । उत्तराधिकारीको बहस सुरु भए पनि देउवा अघिल्लो पुस्ताका नेताहरूले जस्तो आफू कार्यकारी छँदै उत्तराधिकारी तयार गर्ने पक्षमा देखिँदैनन् । बीपी कोइरालाले आफू कार्यकारी पदमा छँदै कृष्णप्रसाद भट्टराईलाई कार्यवाहक सभापति दिएका थिए । आफूपछि पार्टीको जिम्मा उनले नेता गणेशमान सिंह, कृष्णप्रसाद भट्टराई र गिरिजाप्रसाद कोइरालालाई सुम्पेका थिए । त्यसैगरी गिरिजाप्रसाद कोइरालाले आफू कार्यकारीमा छँदै उत्तराधिकारी तयार पार्न सुशील कोइरालालाई कार्यवाहक सभापति बनाएका थिए ।२०५९ सालमा देउवाले पार्टी विभाजन गरे । त्यसपछि भएको एघारौं महाधिवेशनबाट उपसभापति बनेका सुशीललाई पार्टी एकीकरणसँगै कोइरालाले कार्यवाहक सुम्पेका थिए । करिब सात वर्ष सुशीलले कार्यकारी अधिकारसहित कार्यवाहक चलाए । सुशीलपछि पार्टी नेतृत्व सम्हालेका देउवाले पहिलो कार्यकाल सकिएर दोस्रो कार्यकालको पनि दुई वर्ष बित्न लाग्दा आफ्नो उत्तराधिकारी को हो भन्ने भेउसम्म दिएका छैनन् । संस्थापनपक्षीय एक नेताका अनुसार देउवा पार्टीको सभापतिबाट अलग भए पनि शक्तिको केन्द्रबाट भने अलग हुन चाहेका छैनन् । आफूमा शक्ति केन्द्रित गर्ने र पत्नी आरजु देउवा राणालाई स्थापित गर्ने रणनीतिका साथ उनी अघि बढिरहेको देखिन्छ । सहमहामन्त्री भीष्मराज आङ्देम्बे पार्टी सभापति र शेखर कोइरालाबीच विश्वासको वातावरण बढेको सन्देश साउन २ देखि १० गतेसम्म भएको केन्द्रीय कार्यसमितिको बैठकले नै दिएको बताउँछन् । उत्तराधिकारीकै रूपमा अघि सार्न खोजिरहेको विषयमा भने आफू जानकार नभएको उनले बताए । दुई नेताबीच सम्बन्ध सुधार भए पनि सभापतिले तोकिदिएकै आधारमा मात्रै उत्तराधिकारी हुन नसक्ने उनी बताउँछन् ।दुई नेताबीच भित्री तहमा के कुरा भएको छ, थाहा छैन तर गिरिजाप्रसाद कोइराला र सुशील कोइरालाको जस्तो अवस्था अहिले छैन, उनी भन्छन्, एउटै उमेर समूहले पार्टीलाई ड्राइभ गर्न सक्दैन । नेतृत्वमा फ्युजन को खोजी भइरहेको छ । समयको यो चुनौतीलाई देउवा र कोइरालाले गम्भीर रूपमा लिनुभएको देखिन्छ । शेखर पक्षका केन्द्रीय सदस्य हृदयराम थानी देउवाको उत्तराधिकारी शेखर नै बन्न सक्ने अनुमान लगाउँछन् । संसदीय दल नेताको चुनावपछि दुई नेता (देउवा र शेखर) बीचको घनिष्ठता र संस्थापनपक्षीय नेताहरूले कोइरालासँग बढाइरहेको हिमचिमले समेत त्यस्तो संकेत गरेको उनी ठान्छन् । १५ औं महाधिवेशनमा पार्टी सभापतिमा शेखर कोइराला बलियो उम्मेदवार हुन् भन्ने संस्थापन पक्षका नेताहरूको बुझाइ देखिन्छ, अर्कोतर्फ शेखर दाइ पनि शेरबहादुरलाई नचिढ्याउने र आफ्नो टिमलाई सँगै अघि बढाउने रणनीतिमा हुनुहुन्छ, थानी भन्छन् ।संस्थापन पक्षमा देउवाको उत्तराधिकारीका रूपमा उपसभापति पूर्णबहादुर खड्का स्वाभाविक दाबेदार हुन् तर उनलाई अघि सार्न देउवा पत्नी आरजु बाधक बन्न सक्ने विश्लेषण हुन थालेको छ । यसपछिका केही राजनीतिक पृष्ठभूमि छन् । खड्का कांग्रेसमाओवादी गठबन्धनका प्रमुख सूत्रधार भएर पनि पार्टीले पाएका मन्त्रालय उनले रोज्न पाएनन् । पार्टीबाट सरकारको नेतृत्व गर्ने मन्त्रीले सिद्धान्ततः भागबन्डामा परेका मध्येबाट रोजेको मन्त्रालय पाउनुपर्ने मान्यतामा उनी अन्तिम समयसम्म पनि अडिग थिए । उनको पहिलो रोजाइ अर्थ मन्त्रालय थियो । त्यो नपाउने निश्चित भएपछि सहरी विकास मन्त्रालय लिन चाहेका थिए तर दुवै मन्त्रालय नपाएपछि रक्षामा चित्त बुझाएको कांग्रेसनेताहरू सुनाउँछन् ।देउवा प्रधानमन्त्री छँदा गलत कदमलाई सार्वजनिक रूपमै औंल्याएर सच्याउन दबाब दिने गरेको घटनाले पनि खड्काप्रति आरजु अनुदार बनेको बुझाइ कांग्रेस वृत्तमा छ । पुस १० मा देउवालाई प्रधानमन्त्री बनाउन आरजुले अडान लिइरहँदा खड्काले कांग्रेसमाओवादी गठबन्धन टुट्न नदिन पुष्पकमल दाहाललाई प्रधानमन्त्री बनाउने लाइन लिएका थिए । देउवा र आरजु तयार नभएपछि दाहाल एमालेको समर्थनमा प्रधानमन्त्री बन्न पुगेका थिए । यी सबै घटनाक्रमले खड्काप्रति देउवा दम्पतीको भरोसा छैन र खड्का पनि विश्वस्त नरहेकोनेताहरू बताउँछन् । त्यसो त नक्कली भुटानी शरणार्थी प्रकरणमा संलग्न भएको अभियोजनमा पूर्वगृहमन्त्रीसमेत रहेका बालकृष्ण खाण थुनामा रहेकाले देउवाको कोर समूह भित्र खड्काको शक्ति क्षीण बनेको छ । १४ औं महाधिवेशनमा देउवासँगै सभापतिको प्रत्याशी बनेका पूर्वउपसभापतिद्वय विमलेन्द्र निधि र प्रकाशमान सिंह पनि सके आफ्नो पक्षमा माहोल बनाउने, नभए आफ्नो समकालीनलाई सभापति बनाउने कोसिसमा जान सक्ने नेताहरू बताउँछन् ।संस्थापनपक्षीय केन्द्रीय सदस्य श्याम घिमिरे नेतृत्वका लागि आकांक्षीमध्ये गगन थापाबाहेक उपसभापति खड्का, शेखर कोइराला, विमलेन्द्र निधि, प्रकाशमान सिंह सबैले देउवाको साथ र समर्थन खोजिरहेको बताउँछन् । १४ औं महाधिवेशनमा पाँच जना उम्मेदवारमा कसैले पनि ५१ प्रतिशत मत नल्याएपछि भएको दोस्रो चरणको चुनावमा सिंह र निधि दुवै देउवातर्फ लागेका थिए । गगन थापाको विषयमा के हो मलाई थाहा भएन तर शेखर कोइराला, पूर्णबहादुर खड्का, प्रकाशमान सिंह, विमलेन्द्र निधि र शशांक कोइरालासँग पार्टी सभापति खुला भएको पाउँछु, सबैलाई विकल्प खुला गरेको जस्तो लाग्छ, घिमिरे भन्छन्, यिनै पाँच जनामध्ये कुनै एकलाई पिक गर्न सक्नु हुन्छ । जसलाई पिकअप गरे पनि नयाँ गुट खडा हुन्छ । परम्परागत गुटहरू रहँदैनन् ।थानी भने सभापति पद छाडेपछि पनि राजनीतिको मूल केन्द्रमा रहने चाहना पूरा गर्न देउवाका लागि शेखर कोइराला नै उत्तम विकल्प बन्ने दाबी गर्छन् । समयमै अधिवेशन भए पनि साढे दुई वर्ष अझै बाँकी छ, त्यहाँसम्म धेरै खेल हुन सक्छन् तर असम्भव केही छैन, उनले भने, जित्न सक्ने, क्रियाशील र सार्वजनिक इमेजसमेत भएको हिसाबले शेखरलाई नै अघि बढाउन सक्ने सम्भावना म देख्दै छु ।सहमहामन्त्री आङ्देम्बेका अनुसार कांग्रेसमा उमेर समूहका हिसाबले चार पुस्ताका नेताहरू संगठनमा जोडिएका छन् । पहिलो पुस्ताका देउवाले अहिले पार्टीको नेतृत्व लिइरहेका छन् । दोस्रो पुस्ताका नेताहरूले ७० वर्षको उमेर पार गरेका छन्, जो नेतृत्वमा आउन लडिरहेका छन् । अर्को पुस्ता ५५ वर्षभन्दा तलको छ, जसले बदलिँदो समयअनुसार नेतृत्व लिन हस्तक्षेपकारी भूमिका खेलिरहेको उनको बुझाइ छ । ५५ देखि ७० वर्षसम्मको अर्को पुस्ता छ, जो कांग्रेसभित्र गुमनाम रहेको आङ्देम्बे बताउँछन् । उनको दाबीलाई मान्ने हो भने आगामी १५ औं महाधिवेशनमा त्यही गुमनाम पुस्ता निर्णायक शक्ति बन्नेछ । त्यही शक्तिले नै देउवाको उत्तराधिकारी छनोट गर्नेछ ।यो पुस्ताले पञ्चायती व्यवस्थाका अप्ठ्यारा दिनहरू भोगेको छ, बहुदलपछिको अवस्थालाई देखेको छ, आङ्देम्बे भन्छन्, अहिले ओझेलमा परेजस्तो, भित्र र बाहिर गर्न नसकेजस्तो देखिए पनि यो पुस्ता निर्णायक छ, बूढा र युवाबीचको अन्योललाई चिरेर कांग्रेसमा युवा र पुरानो पुस्ताबीचबाट नेतृत्वको विकास गर्न यसले सकारात्मक हस्तक्षेप गर्न सक्छ ।"
संसद्बाहिरै रास्वपा सांसदको सम्बोधन,"(काठमाडौं)संसद् अवरोधको विरोधमा राष्ट्रिय स्वतन्त्र पार्टी (रास्वपा) ले संसद् भवनबाहिर सभामुखलाई सम्बोधन गर्दै आफ्नो धारणा राखेको छ । संसद्भित्र बोल्न नपाएको भन्दै रास्वपाका सांसदहरूले जनताका पछिल्ला मुद्दाहरू उठाएर विरोध जनाएका हुन् । सम्मानित सभामुख महोदय, संसद् भवनभित्रै आफ्नो कुरा राख्न मन थियो । संसद्मा राख्न नपाएकाले आम नागरिक र संसद् भवनलाई साक्षी राखेर बाहिरबाट आफ्नो कुरा राख्न चाहन्छु, रास्वपा सभापति रवि लामिछानेले भने, गृहमन्त्रीले सुन प्रकरणको बारेमा दिनुभएको जवाफमा केही प्रश्न छन् । उहाँहरूले अनुसन्धानका लागि ३५ दिनको समय माग्नुभएको छ । प्रहरी, अर्थ मन्त्रालय र भन्सारका पूरै टिमलाई निलम्बन नगरेसम्म कसरी अनुसन्धान निष्पक्ष हुन सक्छ ? हङकङ हुँदै त्रिभुवन अन्तर्राष्ट्रिय विमानस्थलबाट क्विन्टल सुन बाहिरिएपछि प्रमुख प्रतिपक्ष एमालेले उच्चस्तरीय छानबिन समिति गठनको माग राखेर संसद् अवरोध गर्दै आएको छ । बुधबार पनि बैठक सुरु हुनेबित्तिकै एमाले सांसदले वेल घेराउ गरेर नाराबाजी गरेपछि बैठकको कार्यसूची अघि बढ्न सकेन । सभामुख देवराज घिमिरेले शुक्रबार १ बजेसम्मलाई बैठक स्थगित गरेका छन् । बैठक स्थगित भएपछि रास्वपाका सांसदले संसद् भवनबाहिर पालैपालो बोलेका हुन् । राजस्व अनुसन्धान विभागले अनुसन्धान गरिरहेको सुन प्रकरण प्रहरीको केन्द्रीय अनुसन्धान ब्युरो (सीआईबी) लाई कुन कानुन टेकेर हस्तान्तरण गरेको भन्दै रास्वपाले प्रश्न उठाएको छ । सभामुखमार्फत गृहमन्त्रीलाई सोध्न चाहन्छु कुन कानुनमा टेकेर राजस्व अनुसन्धानबाट सीआईबीमा लानुभयो ? लामिछानेले भने, सुन तस्करीमा विभिन्न निकायको मिलोमतो छ । यस्तोमा सुरक्षा निकायको मिलोमतो नहुने कुरै भएन । सामान्य कर्मचारीको मात्रै मिलोमतोले सम्भव भएन । यसमा सुरक्षा निकाय, मन्त्रालय र भन्सारको पनि सहभागिता छ । यति ठूलो तस्करीमा उच्च तहको संलग्नता छ भन्ने कतै लुकेको छैन । यो प्रकरणमा अर्थ मन्त्रालयका सचिव, प्रहरी प्रमुखकोपनि संलग्नता हुन सक्ने उनले आशंका व्यक्त गरे । सुन तस्करीमा पक्राउ परेका दावा छिरिङको केही प्रहरी प्रमुखसँग निरन्तर कुराकानी भएको थाहा भएको भन्दैउनले दावाको मोबाइलको फरेन्सिक ल्याब रिपोर्ट सार्वजनिक गर्न माग गरे ।रास्वपा प्रमुख सचेतक सन्तोष परियारले दलहरूले संसद्लाई बन्धक बनाएकै कारण संसद्भित्र आफ्नो कुरा राख्न नपाएको बताए । सांसद सुमना श्रेष्ठले तामाङ समुदायमाथिका अभिव्यक्तिलाई लिएर त्यसैमा राजनीति गर्न खोजिएकोतर्फ ध्यानाकर्षण गराइन् । अर्की सांसद तोसिमा कार्कीले स्वास्थ्य क्षेत्रबारेमा बोलिन् भने शिशिर खनालले सामाखुसीको ढल व्यवस्थापनबारे आफ्ना कुरा राखे । सांसद स्वर्णिम वाग्लेले अर्थतन्त्रबारे धारणा राखेका थिए ।"
'डन ३' मा रणवीर,"मुम्बई (एजेन्सी) फरहान अख्तरको निर्देशनमा बन्ने फिल्म डन ३ को मुख्य भूमिका रणवीर सिंहले निर्वाह गर्ने भएका छन् । यसअघिका डन र डन २ मा शाहरूख खानले अभिनय गरेका थिए । ती फिल्मबाट शाहरूखले निकै चर्चा कमाएका थिए । निर्माण टिमले बुधबार एक भिडियो सार्वजनिक गर्दै फिल्मको निर्माणको घोषणा गरेको हो । भिडियोमा रणवीर सिंहलाई डनका रूपमा प्रस्तुत गरिएको छ । फिल्म रितेश सिधवानी र फरहान अख्तरले निर्माण गर्न लागेका हुन् । यसअघि फरहान अख्तरले अमिताभ बच्चन, शाहरूख खान र एक नयाँ अभिनेतालाई लिएर फिल्म बनाउने योजना अघि सारेका थिए । तर तीन पुस्ता समेटेर फिल्म बनाउने अख्तरको योजना शाहरूखले मन नपराएपछि उनलाई रणवीरले विस्थापित गरेका जनाइएको छ । डन ३ २०२५ मा रिलिज हुने बताइएको छ ।"
बेलायती फौज हङकङबाट फिर्ता,"सन् १९९४ मा आजकै दिन (अगस्ट १०) मा हङकङबाट बेलायती फौज फिर्ता भएको थियो । हङकङमा १८४१ देखि १९९७ सम्म बेलायतको उपनिवेश थियो । त्यसबीचमा दोस्रो विश्वयुद्धका बेला १९४१ देखि ३ वर्ष ८ महिना भने हङकङ जापानको नियन्त्रणमा थियो । सन् १९८४ मा चीन र बेलायतबीच हङकङको भविष्यका विषयमा सहमति भएको थियो । दुवै देशले संयुक्त रूपमा जारी गरेको घोषणामा बेलायतले हङकङ चीनलाई हस्तान्तरण गर्ने र १९९७ को जुलाई १ देखि ५० वर्ष हङकङको शासन व्यवस्थाबारे उल्लेख छ । चीनले हङकङलाई एक देश, दुई व्यवस्था को सिद्धान्तअन्तर्गत १९९७ जुलाई १ मा मुख्य भूमिमा पुनः गाभेको थियो । त्योसँगै हङकङ १ सय ५६ वर्षको बेलायती उपनिवेशबाट मुक्त भएको थियो । त्यसयता चीनले आधारभूत कानुन अन्तर्गत हङकङको शासन सत्ता सञ्चालनमा छ । तर २००३ मा चीन सरकारले आधारभूत कानुनमा रहेको व्यवस्थाअनुसार नयाँ सुरक्षा कानुन ल्याउने तयारी गरेको थियो । तर पाँच लाखभन्दा बढी मानिसको विरोध प्रदर्शनसँगै पछि हटेको चीनले २०२० मा राष्ट्रिय सुरक्षा कानुन ल्याएको थियो । कानुनमा पृथकतावाद, राज्यद्रोह, आतंकवाद र विदेशी शक्तिसँगको साँठगाँठजस्ता गतिविधिमा संलग्नलाई मृत्युदण्डसम्मको सजाय दिइने व्यवस्था छ ।"
कुपोषण निवारणका सारथि,"(सल्यान)बाग्चौर नगरपालिकाको ठिनबाङका नीरज केसी सानैदेखि पढाइमा अब्बल थिए । स्कुल पढ्दा कक्षामा सधैं प्रथम हुन्थे । पढाइमा राम्रो भएकाले भविष्यमा डाक्टर बन्ने चाहना थियो । २०४४ सालमा जन्मिएका उनले २०६० मा एसएलसी प्रथम श्रेणीमा पास गरे । बाबु धनीराम केसी स्वास्थ्यकर्मी थिए । बाबु र उनका केहीशिक्षकले डाक्टर बन्नुपर्ने बताएपछि विज्ञान पढ्न काठमाडौं लागे । कक्षा १२ दोस्रो श्रेणीमा उत्तीर्ण भए । स्नातक भर्ना भएर पढ्न थालेकाले उनले एमबीबीएस प्रवेश परीक्षा दिन पाएनन् । जसका कारण डाक्टर बन्ने उनको सपनामा पूर्णविराम लाग्यो । स्नातक पढेसँगै विभिन्न संस्थामा जागिर सुरु गरेका उनले २०७२ मा त्रिविबाट जनस्वास्थ्य तथा समाजशास्त्रमा स्नातकोत्तर गरे । डाक्टर बन्ने सपना अधुरो भए पनि जनस्वास्थ्यमा स्नातकोत्तर गरेकाले समाजसेवामा जोडिने सोच बताए । फलस्वरूप कुपोषण निवारणका लागि क्रियाशील बने । गैरसरकारी संस्थाको जागिर छाडेर बालबालिकालाई कुपोषण हुनबाट बचाउने उनको अभियान जारी छ । हाल उनले जिल्लाका विभिन्न पालिकामा पुगेर कुपोषण नियन्त्रणसम्बन्धी सचेतना फैलाउँदै आएका छन् । त्यसका साथै, पालिकामा पोषण कार्यक्रम लागू गर्नमा पनि उनको भूमिका छ । नीरजले शुल्क नलिई पालिकाको पोषणसम्बन्धी नीति कार्यक्रम बनाउँदै आएका छन् । कुपोषित बालबालिकालाई निःशुल्क परामर्श दिने र उपचारमा सहयोगसमेत गर्दै आएका छन् उनले । त्यति मात्र नभई सरकारले विद्यालयमा लागू गरेको दिवा खाजा कार्यक्रम प्रभावकारी नभएको र पसलमा खाजाका रूपमा जंक फुड खान बाध्य भएका बालबालिकालाई पौष्टिक आहार खुवाउन उनी क्रियाशील छन् । पौष्टिक तत्त्वको अभावमा ग्रामीण क्षेत्रका बालबालिकामा कुपोषण विकराल समस्या बनिरहेका बेला नीरजको योगदान उल्लेखनीय रहेको स्थानीय बताउँछन् । त्यसका लागि उनी आफैंले पोषणयुक्त पिठोसमेत उत्पादन गरेका छन् । उक्त पिठो पालिकासँग सहकार्य गरेर सहुलियत दरमा विद्यार्थी र सुत्केरी महिला र शिशुका लागि उपलब्ध गराउँदै आएका छन् । जिल्लामा कुपोषण निवारणका लागि स्वास्थ्य सेवा कार्यालय, स्थानीय तह र विभिन्न संघसंस्थाले कार्यक्रम गर्दै आएका छन् । तर ती कार्यक्रम खासै प्रभावकारी भने देखिएका छैनन् । जसका कारण जिल्लामा कुपोषणको दर घट्न सकेको छैन । जिल्लामा अहिले पनि करिब ३० प्रतिशत बालबालिकामा कुपोषणको समस्या छ । पोषण कार्यक्रम खासै प्रभावकारी नभएका बेला पोषणविज्ञका रूपमा चिनिएका नीरज जिल्लामा कुपोषण निवारणका सारथि नै बनेका छन् । लगभग सबै खाले रोग रोकथामको उपाय नै पोषणको पूर्ण मात्रा हो, उनी भन्छन्, कुपोषणको समस्या अन्त्य गर्न सम्भव भएकाले नै यसमा लागेको हुँ । पोषणसम्बन्धी उनले गरेको कामको कदर गर्दै जिल्लाका विभिन्न पालिकाले उनलाई सम्मान तथा कदरपत्रसमेत प्रदान गरेका छन् । मेरो डाक्टर बन्ने सपना थियो । त्यो सम्भव भएनभए पनि पोषणसम्बन्धी काम गर्ने अवसर मिल्यो, उनले भने । उनले २०७२ देखि करिब ६ वर्ष यूएसएआईडीको सुआहारा कार्यक्रममा जागिर खाए । जागिरका बेला कर्णालीका विभिन्न जिल्ला घुमे । कुपोषणका कारण बालबालिकाको अवस्था दयनीय भएको देखे । त्यसै क्रममा बालबालिकालाई कुपोषणको सिकार हुनबाट बचाउन पोषणयुक्त आहारको व्यवस्था गर्ने सोच पलायो, उनले भने । त्यसपछि जागिर छाडेरै यसतर्फ लागेको बताउँछन् नीरज । सुरुमा जागिरबाट कमाएको झन्डै १० लाख रुपैयाँ लगानी गरी पोषणसम्बन्धी छुट्टै संस्था खोले । अनि कुपोषण नियन्त्रणका लागि स्थानीय स्तरमा उत्पादित खाद्यवस्तु प्रयोग गरी सर्वोत्तम पिठो उत्पादन गरे । उक्त पिठोलाई सरकारले मान्यता दिएसँगै सहुलियत दरमा बिक्री गर्दै आएको बताउँछन् उनी । त्यसका साथै, उनले कुपोषित बालबालिकाको उपचारमा सहयोग पुर्याउँदै आएका छन् । उनको सहयोगमा पालिकाहरूले पोषण नीति तथा कार्यक्रम लागू गरेका छन् । त्यसले विद्यालयमा खुवाउने दिवा खाजामा सुधार ल्याउने तथा सुत्केरी महिला र शिशुमा देखिने कुपोषण दर कम गर्न मद्दत पुग्छ, उनले भने । त्यसका साथै, आफ्नै पोषण क्लिनिकमा सयभन्दा बढी कुपोषित बालबालिकालाई निःशुल्क परामर्श दिइसकेको र दर्जनभन्दा बढीलाई सहयोग गरेको उनको भनाइ छ ।ग्रामीण क्षेत्रका सुत्केरीलाई विभिन्न काम गर्ने बाध्यता हुन्छ । न उनीहरूले पौष्टिक आहार खान पाउँछन्, न त शिशुले नै । खासमा पोषणयुक्त आहारा चाहिन्छ भन्ने पनि उनीहरूलाई थाहा छैन, उनले भने । त्यही भएर नै आफूले अध्ययन र जागिरका क्रममा सिकेको कुरा निःशुल्क बाँडेको उनले बताए । यद्यपि, जिल्लाका पालिकाहरूसँग सहकार्य तथा पोषण कार्यक्रम सञ्चालन गरेबापत भने खाजा, खाना र यातायात खर्च लिने गरेको बताउँछन् उनी । खासमा बुबा स्वास्थ्यकर्मी भएकै कारण म पनि स्वास्थ्य क्षेत्रमा लाग्न प्रेरित भएको हुँ, उनले भने ।"
अमिरा दलीलाई जापानको विभूषण,"(काठमाडौं)वातावरणीय विकासका लागि सक्रिय संस्था लभ ग्रीन नेपाल की अध्यक्ष अमिरा दलीलाई जापान सरकारले अन्तराष्ट्रिय नागरिकलाई दिने प्रतिष्ठित विभूषण इम्पेरियल डेकोरेसन, अर्डर अफ जापान (द अर्डर अफ राइजिङ सन, गोल्ड एन्डसिल्भर रे) प्रदान गरेको छ । विकासोन्मुख देशहरूलाई प्राविधिक तालिम र सहायता प्रदान गर्ने जापानी संस्था एसोसिएसन फर ओभरसिज टेक्निकल स्कलरसिप (एओटीएस) को लगानीमा पढेर आएका नेपाली नागरिकहरूको संगठनकी अध्यक्षसमेत रहेकी दली यो विभूषण पाउने पहिलो नेपाली महिला हुन् । नेपालजापान संसदीय मैत्री संघका संस्थापक अध्यक्षसमेत रहेका राष्ट्रपति रामचन्द्र पौडेललाई गत वर्ष यो विभूषण प्रदान गरिएको थियो । त्यस्तै, नेपालीमा जापानका लागि पूर्वराजदूत केदाभक्त माथेमा, राष्ट्र बैंकको पहिलो वैदेशिक खाता बैंक अफ टोकियोमा खोल्ने गभर्नर हिमालयशमशेर राणा र राष्ट्रिय सभाका अध्यक्षसमेत रहेका नेपाल जापान फ्रेन्डसिप काउन्सिलका अध्यक्ष बेनीबहादुर कार्कीले समेत उक्त विभूषण प्राप्त गरिसकेका छन् । कुनै पनि सरकारी पदमा नबसीकन पनि दुई देशको सम्बन्धलाई मजबुत बनाउने उदाहरणीय काम गरेबापत दलीलाई विभूषण दिने निर्णय भएको दूतावासले जनाएको छ । जापानमा सूचना प्रविधि पढेर दुई देशको व्यापार तथा नागरिकबीचको मैत्री सम्बन्ध बढाउने काममा प्रशंसनीय भूमिका निर्बाह गरेको भन्दै नेपालका लागि जापानका राजदूत किकुता युताकाले बुधबार आफ्ना प्रधानमन्त्री फुमियो किसिदाले पठाएको प्रशंसापत्र र पदक प्रदान गरेका थिए । उहाँ जापानको एक सच्चा मित्र हुनुहुन्छ, जसले त्यहाँ सिकेर आएको ज्ञानले धेरै राम्रा कामहरू गर्नुभएको छ, जापान सरकारका तर्फबाट डलीलाई पदक दिँदै राजदूत युताकाले भने, प्रधानमन्त्रीका तर्फबाट म उहाँलाई यो पदक हस्तान्तरण गर्न पाउँदै निकै खुसी छु ।जापानमा स्नातकोत्तर पूरा गरेपछि नेपाल फर्किएकी दलीले यहाँ काम गर्ने जापानी व्यापारिक कम्पनीका लागि महत्त्वपूर्ण परियोजनाहरू डिजाइन गर्दै आएकी छन् । त्यसका अतिरिक्त गैरसरकारी संस्था लभ ग्रीन नेपालकी संस्थापक सदस्य र हाल अध्यक्ष रहेकी डली विपन्न तहका किसानलाई दिगो कृषि उत्पादनका लागि सघाउने गर्छिन् । व्यापार र गैरसरकारी संस्थामार्फत दुई देशका सरकार तथा नागरिकहरूबीचको अन्तर्क्रियालाई सघन र मैत्रीपूर्ण बनाउने काम गरेकामा जापान सरकारले उनको कदर गरेको दूतावासले जनाएको छ । यति महत्त्वपूर्ण मान पदवी पाउँदा मलाई खुसी लागेको छ, दलीले भनिन्, मलाई थप काम गर्ने उत्साह मिलेको छ ।नेपाली युवालाई जापानमा सीपमूलक तालिम लिन पठाउने र जापानी विश्वविद्यालयहरूबाट नेपालका गाउँघरमा प्रयोगात्मक कामहरू सिक्न विद्यार्थीहरू झिकाउने कामका लागि पनि उनी तीन दशकदेखि लागि पर्दै आएकी छन् । जापानी सरकारले अरूको भलाई र शान्ति स्थापनामा असल काम गर्ने स्वदेशी तथा विदेशी नागरिकलाई वर्षको दुई पटक अप्रिल २९ र नोभेम्बर ३ मा अलंकार र पदकहरू प्रदान गर्छ । दलीलाई जापान सरकारले अप्रिल २९ मा यो विभूषण प्रदान गर्ने घोषणा गरेको थियो ।"
प्रेसिडेन्सियल कलेजमा हाम्रो बजार,"काठमाडौं (कास) नेपालको निःशुल्क अनलाइन क्लासिफाइड मार्केटप्लेस हाम्रो बजार ले काठमाडौंको नयाँबानेश्वरस्थित प्रेसिडेन्सियल कलेजमा विद्यार्थी साझेदारी कार्यक्रम गरेको छ । पछिल्लो समय हाम्रो बजारले विद्यार्थी र औद्योगिक क्षेत्रसँग सम्बन्धित विज्ञहरूबीचको खाडललाई कम गर्ने उद्देश्यले काठमाडौं उपत्यकाभित्रका कलेजमा यस्ता कार्यक्रम आयोजना गर्दै आएको छ । वर्तमान समयमा सूचना प्रविधिको महत्त्वलाई जोड दिँदै भावी उद्यमीलाई जिज्ञासु र बलियो बनाउन यस्ता कार्यक्रमले सहयोग पुग्ने यस क्षेत्रका जानकारहरूको भनाइ छ । नेपालको पहिलो अनलाइन भुक्तानी गेटवे इसेवाका प्रमुख कार्यकारी अधिकृत जगदीश खड्काले देशको प्राविधिक प्रगति र चुनौतीबारे विद्यार्थीहरूलाई जानकारी गराए । वित्तबाट प्रविधितर्फको परिवर्तनले नयाँ नयाँ सम्भावनाका ढोका खुल्ने उनको भनाइ छ । नेपालमा प्रविधिको क्षेत्रमा तीव्र रूपमा विकास भइरहेको छ, उनले भने, यसका चुनौतीहरू पनि उस्तै छन् । तर त्यसलाई पार गर्ने हाम्रो प्रतिबद्धता पनि छ । बेलाबखतमा आइपर्ने चुनौतीलाई दृढ संकल्पका साथ सामना गर्नुपर्ने उनको सुझाव छ । हाम्रो बजारले एक वर्षभित्र कम्तीमा सयवटा विद्यार्थीबीचमा कार्यक्रम गर्ने जनाएको छ । आगामी कार्यक्रम बिहीबार हिमालय कलेजमा हुने कार्यक्रम संयोजक दिपेश मिश्रले बताए । कार्यक्रमको सुरुवात हाम्रो बजार, प्रायोजकद्वय बजाज पल्सर र नेप्कमको परिचयबाट सुरु भएको थियो । करिब डेढ वर्षअघि कलेज र हाम्रो बजारका स्टुडेन्ट एम्बास्डर को समन्वयमा १० कलेजमा कार्यक्रम सञ्चालन भएको थियो । त्यसयता निरन्तर रूपमा भइरहेका कार्यक्रममार्फत विद्यार्थीलाई कान्तिपुर मिडिया ग्रुप र स्पोन्सर कम्पनीमा इन्टर्नसिपको अवसर मिल्ने मिश्रले जनाए ।"
बाढीले साढे २ सय परिवार विस्थापित,"(रौतहटकञ्चनपुरधनगढी)रौतहटमा वाग्मती र लालबकैया नदीमा आएको बाढी बस्तीमा पस्दा करिब २ सय परिवार विस्थापित भएका छन् । कञ्चनपुरमा भने दोदा नदीमा आएको बाढी बस्तीमा पस्दा ३५ परिवार विस्थापित छन् । रौतहटमा राजपुर नगरपालिकाको बैरियामा निर्मित तटबन्ध भत्काएर लालबकैया नदी गाउँ पसेपछि ४८ परिवार विस्थापित भएका छन् । त्यस्तै वाग्मतीको बाढी गाउँ पसेपछि दुर्गा भगवती गाउँपालिकाका बडहर्वा, जठरहिया र बसतपुरका ७० घर परिवार एवं राजदेवी नगरपालिकाका चण्डिया, लक्ष्मीपुर र पथराको ५६ घर डुबानमा परेको प्रमुख जिल्ला अधिकारी धमेन्द्रकुमार मिश्रले जानकारी दिए । वर्षा र बाढीबाट जिल्लामा २ सय घर परिवार प्रभावित भएको खबर पाएका छौं, प्रजिअ मिश्रले भने, प्रभावित घरपरिवारलाई खाद्यान्न, झुल र अन्य मानवीय सहयोग उपलब्ध गराइएको छ ।विस्थापितहरूको बसोबास व्यवस्थापनका लागि जिल्ला विपद् व्यवस्थापन समितिले १ सय २५ त्रिपाल दिएको छ । विस्थापित परिबारलाई राजपुर नगरपालिकाले मेस चलाएर सामूहिक भोजनको व्यवस्था गरेको नगर प्रमुख राजिक आलमले बताए । रौतहटमा सोमबारदेखि परेको अविरल वर्षापछि बाढी आएको हो । कञ्चनपुर, पुनर्वास नगरपालिका५ को सिमरीका ३० परिवार र रातोसालका ५ परिवार विस्थापित भएका हुन् । सोमबारदेखि परेको वर्षापछि दोदा नदीमा आएको बाढी मंगलबार राति लालझाडी गाउँपालिका हुँदै बस्तीमा पसेको छ । नदीमा बाढी घटे पनि बस्तीमा पसेको पानी निकास नभएका कारण बुधबारसम्म घटेको छैन । उक्त क्षेत्रमा बस्तीभन्दा अग्लो हुने गरी हुलाकी सडक निर्माण भएका कारण निकास नभएको पुनर्वास५ का वडाध्यक्ष पदमबहादुर रोकायाले बताए । उनका अनुसार अहिले विस्थापितहरू आफन्तको घरमा बसेका छन् । विस्थापितलाई वडा कार्यालयले खाद्यान्न सहयोग गरेको छ । सबै विस्थापितलाई एकै ठाउँमा खाना खाने व्यवस्था मिलाइएको वडाध्यक्ष रोकायाले बताए । बस्तीमा पसेको पानीको निकास नभएपछि स्थानीयले हुलाकी सडक भत्काउन थालेका छन् । राना समुदायको बसोबास रहेको यो क्षेत्र दोदामा सामान्य बाढी आउँदा पनि डुबानमा पर्ने गरेको छ । पानीको निकास नभएकै कारण यहाँका बासिन्दा बर्सेनि विस्थापित हुने गरेका छन् । यसैबीच, महाकाली नदीमा आएको बाढीका कारण शारदा ब्यारेजको पुलमा ठूला सवारीसाधन बुधबार दिनभरि बन्द गरिएको थियो । साँझ ७ बजेको मापनअनुसार महाकालीमा पानीको बहाव ९९ हजार ६ सय ४५ क्युसेक पुगेको छ । बुधबार बिहान नदीमा पानीको बहाव १ लाख ३५ हजार क्युसेक पुगेको थियो । पुरानो जीर्ण पुलमा जोखिम हुने भन्दै नदीमा पानीको बहाव १ लाख क्युसेक नाघ्नेबित्तिकै चार पांग्रे सवारीसाधन आवागमनमा रोक लगाइने गरिएको छ । कैलालीका विभिन्न पालिकामा सयौं परिवार प्रभावित भएका छन् । प्रभावित हुनेमा भजनी नगरपालिकाका बासिन्दा धेरै छन् । नगर प्रमुख केवल चौधरीका अनुसार भजनीका विभिन्न वडामा बाढीबाट प्रभावित छन् । बाढीबाट अत्यधिक प्रभावित हुनेमा कुसुमघाट, ढुसी, बर्दवा, कनैयापुर, बहादुरपुर, जनकपुर, मिजाहा र सोनाफाँटाका बासिन्दा छन् । नगर प्रमुख चौधरीले काँढा र पथरैया नदीको बहाव बढेपछि डुबान गरेको बताए । डुबानपीडित हुलाकी राजमार्ग छेउमा त्रिपाल टाँगेर बसेका छन् । केही परिवारले सार्वजनिक भवनमा आश्रय लिएका छन् । मेरो घर मात्रै होइन, पूरै गाउँ नै डुबानमा परेको छ । ज्यान जोगाउन घर छाडेर सडक छेउमा त्रिपाल टाँगेर बसेका छौं, ढुसी गाउँका जनक चौधरीले भने, कहिले बाढी घट्ला र घर फर्किउँला भनेर बसेका छौं । भजनी नगरपालिका क्षेत्रका बासिन्दाले बर्सेनि बाढीको प्रकोप झेल्दै आएका छन् । यस पालिकामा कन्द्रा, काँढा, पथरैया, मोहना नदीको बाढी बस्तीमा पस्ने गरेको छ । सोमबार राति गएको पहिरोका कारण अवरुद्ध भीमदत्त राजमार्ग बुधबार पनि सञ्चालन हुन सकेन । क्षतिग्रस्त भीमदत्त राजमार्ग सुदूरपश्चिमका सात पहाडी जिल्लालाई तराईसँग जोड्ने लाइफलाइन हो । प्रदेश प्रहरी कार्यालयका अनुसार गोदावरी नगरपालिका४ बुढीतोलास्थित बुढीतोलाखानीडाँडा खण्डमा करिब दुई सय मिटर सडक भासिएको छ । पहिरो खसेको र सडकको सतह भासिएकाले सडक मर्मत कार्य कठिन भएको प्रदेश ट्राफिक कार्यालय धनगढीले जनाएको छ । मंगलबार बिहानैदेखि डोजर परिचालन गरे पनि क्षतिग्रस्त सडक मर्मतसुधार हुन सकेको छैन । बुधबार बिहानैदेखि पाँच वटा डोजर परिचालन गरेर मर्मतको प्रयास भइरहेको छ तर मंगलबार राति भारी वर्षा भएकाले मर्मत कार्य उपलब्धिमूलक हुन सकेको छैन, प्रदेश ट्राफिक प्रहरी कार्यालयका प्रमुख एसपी नेत्रमणि गिरीले भने, बिहीबार पनि वैकल्पिक मार्ग खोल्न सकिने निश्चित छैन । बुढीतोलामा राजमार्ग क्षतिग्रस्त हुने गरी गएको पहिरोले कैलालीको गोदावरी नगरपालिका४ बुढीतोलाको भावरटोलका ९ परिवार विस्थापित भएका छन् ।"
मुढाले बचायो पासाङको ज्यान,"(हेटौंडा)काठको मुढाले मलाई बचायो, नत्र भने म वाग्मतीको बाढीमा नै हराउँथें होला, सुस्त स्वरमा पासाङ घिसिङले भने । बास बसेको घरसहित पहिरोले वाग्मती खोलामा लतारेपछि उनको हातले कसोकसो नजिकै रहेको मुढा समात्न पुग्यो । जसोतसो त्यसलाई बेस्सरी अठ्याए । नदीको भेलले मुढालाई जता लग्यो उनी पनि त्यतै नै हुत्तिए । पहिरोले लतार्दा र बाढीले बगाउँदा उनको दाहिने खुट्टामा नराम्रोसँग चोट लागिसकेको थियो । भेलले आफूलाई कतिबेला सिन्धुली हरिहरपुरगढी१ ककरेमा वाग्मतीको किनारमा पाखा लगायो, उनलाई पत्तो नै छैन । स्थानीयवासीले भेटेर उद्धार गर्दा उनी राम्ररी बोल्न सक्ने अवस्थामा थिएनन् । स्थानीय कालबहादुर घिसिङसहितले मंगलबार साँझ ५ बजे उनलाई खोला किनारमा फेला पारेर उद्धार गरेका हुन् ।पासाङलाई पहिले त उनीहरूले केही बिस्कुट र जुस खान दिए । त्यसपछि झोलुंगामा बोकेर वाग्मती पुलसम्म ल्याई उपचारका लागि एम्बुलेन्समा राखेर राति नै हेटौंडा अस्पताल ल्याए । अहिले उनको उपचार भइरहेको छ । दाहिने खुट्टा भाँचिएको छ भने शरीरका विभिन्न भागमा चोटपटक लागेको छ । पीडा, थकान र त्रासका कारण उनी धेरै बोल्न सक्दैनन् । बेलाबेलामा छाती दुख्यो भनेर बर्बराउँछन् । बुधबार उनको दाहिने खुट्टा र हातको शल्यक्रिया गरिएको अस्पतालले जनाएको छ । वाग्मती५ का पासाङ स्थानीय विद्यालयमा १० कक्षामा पढ्छन् । कोप्चर खोला नजिकैको खेतमा काम गरिरहेकी आमाले रात पर्यो, एक्लै आउन डर लाग्यो, तिमी आऊ भनिन् । उनी आमालाई लिन झरेका थिए । गाउँकै साथी पाएपछि आमा खोलाकै तेर्सो बाटो घर पुगिन् । पासाङ भने पाखाको बाटो हुँदै खेततिर झरिरहेका थिए । आमाले घर पुगिसकेको कुरा मोबाइलमा उनलाई बताइन् । झमझम परिरहेको पानी र अँध्यारोमा भीरको बाटो छिचोल्दै घर जान उनलाई मन लागेन । वाग्मती५ सिक्रे दोभानस्थित अक्कलबहादुर स्याङतानको घरमा गएर उनी बास बसे । स्याङतानका ज्वाइँ जीवन पहरी पासाङका साथी थिए । स्याङतानको घर पुगेको बताउँदै उनले दिदीलाई मोबाइलमा भने, बिहान सबेरै घर आउँछु । पासाङ खाना खाएर जीवनसँगै सुतेका थिए । स्याङतानको घरबाट पासाङको घर पुग्न करिब आधा घण्टा पैदल हिँड्नुपर्छ ।कोप्चर खोलामा आएको बाढीसहितको पहिरोले मंगलबार बिहान करिब ४ बजेतिर अक्कलबहादुरको घरसहित सात जनालाई बगाएको थियो । बिहान ६ बजेतिर अक्कलबहादुरकी पत्नी सन्तमायालाई स्थानीयवासीले पहिरोबाट जीवितै उद्धार गरे पनि उनको बगेरीको स्वास्थ्य चौकीमा उपचारका क्रममा मृत्यु भएको थियो । पासाङसहित ६ जना भने बेपत्ता थिए । स्थानीयवासी, प्रहरी र आफन्त दिनभर उनीहरूको खोजीमा जुटेका थिए । सिन्धुलीका आफन्तले पनि त्यता वाग्मती खोलाको किनारमा खोजी थाले । त्यही क्रममा ककरेमा पासाङ घाइते अवस्थामा फेला पारेका हुन् । कालबहादुर घिसिङलगायतका आफन्तलाई देख्नेबित्तिकै पासाङले बलिन्द्र आँसु झार्दै सुस्त स्वरमा भोक लाग्यो भनेर भनेको बुद्धबहादुर घिसिङले बताए । पासाङले मृत्युलाई जितेर आए, उनले भने । पहिरोमा हराएको करिब १४ घण्टापछि पासाङको उद्धार भएको थियो । मुढासहित उनलाई कति बेला खोलाले किनारा लगायो भन्ने याद छैन । पहिरोले घर बगाएको स्थानबाट करिब ७ किलोमिटर तल पासाङ फेला परेका हुन् । हेटौंडा अस्पतालमा पासाङको रेखदेख गर्न बुद्धबहादुर नै खटिएका छन् । पासाङको अवस्था सुधारोन्मुख रहेको अस्पतालका प्रमुख डा रामचन्द्र सापकोटाले बताए । पहिरोसहित आएको भेलले स्याङतानको घर बगाउँदा ३ जनाको मृत्यु भएको छ भने ३ जना अझै बेपत्ता छन् । बेपत्ताको खोजी भइरहेको जिल्ला प्रहरी कार्यालय मकवानपुरका डीएसपी टेकबहादुर कार्कीले बताए । पहिरोमा परेर हराइरहेकी २२ वर्षीया शिला पहरी र बाबु अक्कलबहादुरको शव बुधबार कोकरेको बगरमा फेला परेको छ । तीनै जनाको शव पोस्टमार्टमका लागि हेटौंडा अस्पतालमा ल्याइएको छ । घटनास्थल हेटौंडाबाट करिब ४५ किलोमिटर पूर्वमा पर्छ । पहिरोमा परेर बेपत्ता हुनेमा २५ वर्षका जीवन पहरी, पहरीका छोरा ४ वर्षका मिलन र करिब डेढ वर्षीया छोरी दिव्या छन् ।"
ककस ब्युँताउँदै दलित सांसद,"(काठमाडौं)दलित समुदायका सांसदले प्रतिनिधिसभामा ककस ब्युँताउने तयारी थालेका छन् । जातका आधारमा भइरहेका भेदभाव, दमन र अत्याचारविरुद्ध आवाज उठाउन तथा दलित समुदायको सशक्तीकरणका सवालमा सरकारलाई जिम्मेवार बनाउन भन्दै उनीहरू संसद्मा दबाब समूह बनाउने तयारीमा लागेका हुन् । संविधान निर्माणका बेला दलित समुदायका सांसदहरूले ककस बनाएर दबाब सिर्जना गरेका थिए । ०७४ को निर्वाचनपछि भने दलहरूले ककसको अभ्यासमा रोक लगाए । संविधानमै लेखिएका अधिकारसमेत व्यवहारमा प्राप्त गर्न सक्ने अवस्था नभएपछि फेरि ककस बनाएरै दबाब सिर्जना गर्नुपर्ने अवस्था आएको दलित समुदायका सांसदहरू बताउँछन् । संसद्मा हामी फरकफरक राजनीतिक दल र विचारबाट प्रतिनिधित्व गरिरहेका छौं तर हामीले उस्तै पीडा भोगिरहेका छौं, कांग्रेस सहमहामन्त्री एवम् सांसद जीवन परियारले भने, समाजमा हामीले भोग्ने विभेद र बहिष्करणका सवालमा पार्टीको विचार र सिद्धान्तले फरक पार्न सकिरहेको छैन । त्यसैले हामीले एकजुट भएर बोल्नुपर्ने भएको छ ।संविधान र कानुनले छुवाछूत दण्डनीय हुने व्यवस्था गरे पनि समाजको ठूलो तप्का दलितमाथिको उत्पीडन अन्त्य गर्ने मनस्थितिमा नरहेको परियारको भनाइ छ । दलितमाथि अमानवीय अत्याचारका घटना हुँदा पनि सरकार र प्रमुख राजनीतिक नेतृत्वको ध्यान पुगेको छैन । हामीले संसद्मार्फत सरकार र राजनीतिक नेतृत्वको ध्यान खिच्नु छ, त्यसका लागि एकढिक्का भएर काम गर्नुपर्ने अवस्था छ, उनले भने, त्यो ककसकै रूपमा हुन सक्छ । संसद्ले छुवाछूतमुक्त मुलुक घोषणा गरेको १७ वर्ष बितिसक्दा पनि सरकारले जातकै आधारमा हुने भेदभाव र छुवाछूत अन्त्यको प्रत्याभूति गराउन नसकेको दलित समुदायका सांसद बताउँछन् । भेदभावबाट प्रताडित समुदायको सशक्तीकरण र प्रतिनिधित्व बढाउन सरकारले ध्यान नदिएको उनीहरूको गुनासो छ । एमाले सचिव एवम् सांसद छविलाल विश्वकर्माले दलितमाथिको अन्याय अन्त्य गर्न संसद्को प्रभावकारी भूमिका आवश्यक भएको बताए । हामीले प्रतिनिधिसभाबाट सरकारलाई ध्यानाकर्षण गराउने, संविधान कार्यान्वयन गर्ने, ऐन बनाउने र संशोधन गर्ने कुरा हो, त्यो काम दलित समुदायको समग्र सशक्तीकरणमा केन्द्रित हुनुपर्छ, दलित समुदायको विशेष अवस्थालाई सबैले मनन् गर्न आवश्यक छ, उनले भने, राजनीतिक दलहरूले पनि सधैं दलित समुदायको भोट लिने र भोट पाइसकेपछि उनीहरूको आधारभूत मानव अधिकारका विषयमा समेत निष्कर्षमा नपुर्याउने गरिरहन मिल्दैन ।विश्वकर्मा हाल प्रतिनिधिसभामा प्रत्यक्षतर्फ निर्वाचित एक्ला सदस्य हुन् । समानुपातिक निर्वाचन प्रणालीबाट दलित समुदायको न्यूनतम प्रतिनिधित्व सुनिश्चित भए पनि प्रत्यक्षतर्फ दलहरूले अझै पनि दलितलाई उम्मेदवार बनाउँदैनन् । यस पटक प्रतिनिधिसभामा एमालेबाट एक प्रत्यक्ष निर्वाचितसहित ६, कांग्रेसबाट ५, माओवादी र रास्वपाबाट २२ तथा राप्रपाबाट एक गरी १६ जना दलित समुदायका सांसद छन् । कांग्रेस सांसद सीता मिजारले संविधानमै लेखिएका अधिकार कार्यान्वयनका लागि संसद्मा फेरि ककस बनाएरै दबाब सिर्जना गर्नुपर्ने अवस्था आएको बताइन् । दलितहरू जुटेर अघि बढ्नु आवश्यक छ । सरकारलाई सदन, सडक र राजनीतिक दलहरूभित्रबाट दबाब दिएर दलितहरूले भोगिरहेको विभेद र बहिष्करण फरक हो भनेर अनुभूति गराउन आवश्यक छ, उनले भनिन् । माओवादीका सांसद रणेन्द्र बराइलीले संविधानमा लेखिएका अधिकारलाई व्यवहारमा कार्यान्वयन गर्न सरकार र मातहतका निकायलाई जिम्मेवार बनाउनुपर्ने अवस्था रहेको बताए । संसद्मा पुगेर पनि हामी आफैंले भोगिरहेको विभेद र उत्पीडनविरुद्ध नबोल्ने भन्ने हुँदैन, यसलाई नामेट पार्ने कसरत हामीबाट हुनुपर्छ, उनले भने, त्यसका लागि राष्ट्रिय सभाका सदस्यहरूसमेतलाई जोडेर दबाब समूह बनाउनुपर्छ भन्नेमा पुगेका छौं । राष्ट्रिय स्वतन्त्र पार्टीका प्रमुख सचेतक सन्तोष परियारले दलित समुदायको मुद्दालाई मूल प्रवाहमा ल्याउन सदनमा सामूहिक दबाबको अभाव महसुस भएको बताए । हामी ककसकै स्वरूपमा दबाब सिर्जना गर्न लगभग एकमत भइसकेका छौं, उनले भने ।"
लुम्बिनी उपाध्यक्ष बन्न किन हत्ते ?,"(लुम्बिनी)बौद्ध धर्मावलम्बीको पवित्रस्थल लुम्बिनीको संरक्षण र अन्वेषणको मुख्य जिम्मेवार संस्था लुम्बिनी विकास कोषको उपाध्यक्ष बन्न शक्तिकेन्द्र धाउने अस्वाभाविक प्रतिस्पर्धा हुने गरेको छ । बुद्ध जन्मभूमि लुम्बिनीको गुरुयोजना कार्यान्वयन गर्ने, सम्पदास्थल संरक्षण गर्ने र बौद्ध दर्शनको अध्ययनअनुसन्धान गर्नेगराउने सर्वोच्च निकाय कोष सञ्चालन गर्ने उपाध्यक्ष पद शक्तिशाली भएकै कारण आकांक्षीहरू नियुक्ति पाउन मरिहत्ते गरेर लाग्ने गरेका छन् ।निवर्तमान उपाध्यक्ष अवधेशकुमार त्रिपाठीको पदावधि सकिनु (साउन ९) एक महिना अघिदेखि प्रतिस्पर्धीहरू काठमाडौंमा डेरा जमाएर बसेका थिए । लुम्बिनीबाट दुई भिक्षु उपाध्यक्षका लागि लबिइङ गर्न दुई महिनाअघि नै काठमाडौं गएका थिए । उनीहरू फर्किएका छैनन् । त्रिपाठी आफैं पनि पुनः नियुक्तिको आसमा काठमाडौं पुगेका थिए । संस्कृति, पर्यटन तथा नागरिक उड्डयन मन्त्रालयबाट सोमबार ल्हारक्याल लामाको नाम सिफारिस भएपछि त्रिपाठी लुम्बिनी फर्केका छन् । संस्कृति, पर्यटन तथा नागरिक उड्डयनमन्त्री सुदन किरातीको सिफारिसमा मन्त्रिपरिषद्ले लामाको नियुक्ति गरिसकेको छ । अस्वस्थ, अस्वाभाविक र अनावश्यक चलखेल गरेर उपाध्यक्षका लागि मरिहत्ते गरेको देख्दा स्थानीय तथा कोषकै पूर्वपदाधिकारी चकित बनेका छन् । लुम्बिनीको आध्यात्मिक ऊर्जा र पवित्रता नै धुमिल हुने गरी यसअघि यस्तो प्रतिस्पर्धा कहिल्यै भएको थिएन, कोषका एक अधिकारीले भने । लुम्बिनीलाई आध्यात्मिक केन्द्रका रूपमा विकास गर्ने, विश्वभरका बौद्ध तीर्थयात्री र पर्यटकलाई आकर्षित गरेर विश्व शान्तिको मुहान बनाउने, बुद्धसँग सम्बन्धित लुम्बिनी, कपिलवस्तु, देवदह र रामग्रामको एकीकृत विकास गर्न तयार गरिएको बृहत्तर लुम्बिनी विकास गुरुयोजना कार्यान्वयन गरी पर्यटन विकास गर्ने कोषको मुख्य कार्यादेश हो । कोषका एक पदाधिकारीका अनुसार भर्खरै सकिएको आर्थिक वर्ष लुम्बिनीको १ अर्ब ४० करोड बजेट थियो भने चालु वर्षको बजेटको मस्यौदा तयार भइसकेको छ, जुन पर्यटनमन्त्री किराती अध्यक्ष रहेको सञ्चालक समितिबाट पारित हुन बाँकी छ । पछिल्लो समय उपाध्यक्ष नियुक्त भएर आउनेले समग्र लुम्बिनीको विकास र हकहितभन्दा व्यक्तिगत कल्याण मा लागेको गुनासो छ । खासगरी लुम्बिनीमा विश्वकै विभिन्न बौद्ध मुलुक र शक्ति राष्ट्रका विहार, गुम्बा, स्तूप, गोन्पो र चैत्य छन् । तीसँग सम्बन्ध बढाउन सकिने, देशविदेश घुम्न पाइने र आफूलाई अन्तर्राष्ट्रिय रूपमा समेत चिनाउन सकिने हुँदा उपाध्यक्ष बन्न मरिहत्ते गर्ने लुम्बिनी विकास कोषका परिषद् सदस्य गोपीकृष्ण शर्माले बताए । बौद्ध अनुयायी भएर उपाध्यक्ष बन्ने तर बुद्धले प्रतिपादन गरेका आधारभूत सिलसमेत अनुसरण नगरी संस्थाभन्दा व्यक्तिगत लाभमा रमाउँदा बौद्ध अनुयायीले शिर निहुर्याउनुपरेको छ, उनले भने ।मिनी बुद्धिस्ट वर्ल्ड मानिने लुम्बिनीका ४० वटा प्लटमा झन्डै २७२८ देशका विहार छन् । यहाँ बर्सेनि एक सयभन्दा बढी देशका पर्यटक आउँछन् । चीन, म्यानमार, श्रीलंका र थाइल्यान्डका सरकारले नै विहार बनाएका छन् । चीन, भारत, रुस र जर्मनीका पनि यहाँ विहारगुम्बा छन् । राजधानीबाहिर दूतावासको अप्रत्यक्ष काम पनि यिनै विहारले गर्छन् । नेपाल आउने विदेशी सरकार र राष्ट्र प्रमुखदेखि संयुक्त राष्ट्रसंघ (यूएन) का महासचिवसम्मको रोजाइमा लुम्बिनी पर्छ । अहिलेसम्म संयुक्त राष्ट्रसंघका ६ जना महासचिवले लुम्बिनी भ्रमण गरेका छन् । कतिपय विदेशी विशिष्ट व्यक्तिले काठमाडौंभन्दा बढी समय लुम्बिनीमा खर्चन्छन् । बाहिरी मुलुकसँग सामीप्य बढाउन पनि कोषको उपाध्यक्ष बन्न लालायित हुने गरेको पूर्वपदाधिकारीहरू सुनाउँछन् । यहाँ आउने विदेशी विशिष्ट व्यक्तिले उपाध्यक्षलाई भेटिहाल्छन्, अन्तर्राष्ट्रिय सम्पर्कसमन्वय बढाउन र लाभ लिन पाउने हुँदा मन्त्रीले पनि निकटकालाई नै नियुक्ति दिने गर्छन्, स्थानीय प्रह्लाद यादवले भने । लुम्बिनीमा भएका विहारगुम्बाले पनि विदेश घुमाउन लैजाने र सामान्य भनसुनमा सानातिना काम तथा योजना दिन्छन् । विहारगुम्बा बनाउन प्लट बाँड्दा पनि अतिरिक्त लाभ लिने र सम्बन्ध विस्तार गरेर फाइदा लिन सकिने यादव बताउँछन् । २०४८ मा सूर्यबहादुर शाक्यदेखि ०७२ मा सिद्धार्थ महर्जनसम्म १४ जना उपाध्यक्ष नियुक्त भइसक्दा यस्तो आकर्षण थिएन, उनले भने, ०७४ मंसिर १४ मा अवधेशकुमार त्रिपाठी आएपछि यसमा आकर्षण एक्कासि बढ्यो ।त्रिपाठीलाई तत्कालीन शेरबहादुर देउवा नेतृत्वको सरकारले ५ वर्षका लागि नियुक्त गरेको थियो । केपी ओली प्रधानमन्त्री भएपछि उनलाई फेरि उपाध्यक्ष नियुक्त गरेका थिए । झन्डै ६ वर्ष उपाध्यक्ष भइसकेका त्रिपाठी अहिले फेरि दौडमा थिए । कोषभित्र हुने आर्थिक चलखेलकै कारण उपाध्यक्ष हुन शक्तिकेन्द्र धाउने गरेको कोषका एक कर्मचारीले बताए । त्रिपाठी आउनुअघि सबैजसो सेवाभावले नै उपाध्यक्ष हुन आउँथे, कोषका एक अधिकृतले भने, अहिले उपाध्यक्ष हुन मरिहत्ते गर्नु आर्थिक पाटो र व्यक्तिगत स्वार्थ नै हो । पछिल्लो पटक कोषले विज्ञापन गरेको २ अर्ब ६२ करोडको ठेक्का विवाद एउटा उदाहरण हो । निश्चित समूहलाई दिलाउन सेटिङ भएको छ, उक्त ठेक्कामा सहभागी एक निर्माण कम्पनीका निर्देशकले भने, सार्वजनिक खरिद ऐनलाई बेवास्ता गर्दै ठेक्का छनोट प्रक्रिया विवादमा परेको छ । यसबारे कोषले सोमबार पनि छनोट प्रक्रियाबाट निष्कासन गरेको कम्पनीलाई स्पष्टीकरण पठायो ।कोषमा उपाध्यक्षको कार्यकारी भूमिका हुँदैन । कोषको विनियमावलीमा उपाध्यक्षले अध्यक्षको अनुपस्थितिमा कार्यकारिणी र परिषद्को अध्यक्षता गर्ने र कोषको प्रमुख प्रशासकीय पदाधिकारीका रूपमा काम गर्नुपर्ने उल्लेख छ । कोषको अध्यक्ष संस्कृति पर्यटन तथा नागरिक उड्डयनमन्त्री हुने व्यवस्था छ । कार्यकारी समितिको निर्णय कार्यान्वयन गर्ने र कोषको काम कारबाहीमाथि सामान्य नियन्त्रण, निरीक्षण र अनुगमन गर्ने उपाध्यक्षको जिम्मेवारी तोकिएको छ ।त्रिपाठी आउनुअघिसम्म उपाध्यक्षलाई मासिक पारिश्रमिक थियो तर उनलाई मन्त्रिपरिषद्ले आर्थिक दायित्व नपर्ने गरी उपाध्यक्षमा नियुक्त गरेको थियो । उपाध्यक्षले कोषबाट कार्यकक्ष, आवास, सवारीसाधन, इन्धन, हवाई यातायात खर्च, भ्रमण खर्च र स्वकीय सचिवको सुविधा पाउँछन् । यसअघि त्रिपाठीका स्वकीय सचिवले समेत गाडी सुविधा लिएका थिए । अप्रत्यक्ष रूपमा धेरै लाभ लिन सकिने भएकाले यसपालि पनि कोषको उपाध्यक्ष बन्न धेरै जनाको दौडधुप चलेको स्थानीयको भनाइ छ । कोषका पूर्वकार्यवाहक उपाध्यक्ष तथा कोषाध्यक्ष सुरेन्द्रमुनि शाक्य भने सेवाभावले काम गर्दा आत्मसन्तुष्टि पाइने हुँदा उपाध्यक्ष हुन धेरै जना लाग्ने बताए । त्यस्तै इन्टरनेसनल रिकगनाइजेसन पनि सजिलै पाइन्छ, उनले भने, यूएनदेखि विश्व बैंक र एडीबीका मान्छे खोज्दै आउँछन् । लुम्बिनी विकास गुरुयोजना पूरा गर्न अहिले अर्बौंको काम भइरहेको छ । सरकारले ३ वर्षअघि साढे ७ अर्ब ३० करोडको स्रोत सुनिश्चित गरेको छ । त्यसैअन्तर्गत ४ अर्बको ठेक्का लागेर धमाधम काम भइरहेको छ । बाँकी बजेटको ठेक्का भने सम्झौताको क्रममा छ ।"
अव्यवस्थित सहरीकरणले बढाएको बाढी,"लगातार अलि ठूलो पानी पर्नेबित्तिकै काठमाडौं उपत्यकाका कैयौं स्थान डुबानमा पर्छन् । नपरून् पनि किन ? खुला स्थान देख्नै मुस्किल पर्ने उपत्यका आफैंमा कंक्रिटैकंक्रिटको जंगल भैसक्यो । निजी होऊन् या सार्वजनिक स्थल, प्राकृतिक जमिन भेट्नै मुस्किल छ । कि पिच छ, कि ढलान । आकाशबाट परेको थोरै पानी पनि जमिनमा सोसिन पाउँदैन । यसबाट एकातिर जमिनको पानी पुनर्भरणमा त समस्या परेकै छ, भूमिगत पानीको सतहसमेत घट्दो छ । अर्कातिर, वर्षामा बस्तीहरू डुबानमा पर्ने गरेका छन्, जनजीवन अस्तव्यस्त हुने गरेको छ । सहरीकरण व्यवस्थित नहुँदा त्यसलाई धान्ने ढल निकास छैन । पानी बहने र सार्वजनिक कुलोपैनीहरूको नियमित मर्मत तथा सरसफाइ पनि हुँदैन । अनि, परेजति पानी निकास खोज्दै खोलानदी पुग्छ । सजिलै निकास नभेटे सडकगल्लीमै आहाल बन्छ । घरघरमा पानी जम्छ, झुपडीबस्ती र भुइँतलामा बस्नेहरूको उठीबास लाग्छ । उता, खोलानदी पनि सही सलामत छैनन् । यिनको प्राकृतिक मार्ग निकै साँघुर्याइएको छ । हिजोसम्म यिनले चर्चेको कति भागमा आज कि बस्ती छिरेको छ कि सडक । स्वतन्त्र र फराकिलो बनी बग्न नपाएपछि यिनै खोलानदी सडकबस्तीतर्फ पस्छन् । परिणामतः तटीय क्षेत्रका बस्ती बढी डुबानमा पर्ने गरेका छन् । सामान्यतः अरू क्षेत्रमा एक घण्टामा ६० एमएम वर्षा हुँदा मात्र जलमग्न हुन्छ । तर, पर्याप्त खुला जमिन र ढल निकास दुवै नभएकै कारण एक घण्टामा ३० मिलिमिटर वर्षा हुँदा नै काठमाडौं जलमग्न हुने गर्छ । सोमबार रातिदेखि परेको लगातारको वर्षाका कारण फेरि काठमाडौं उपत्यकाले यही हाल भोग्यो । उपत्यका भएर बग्ने जल सतहले खतराको तह नाघ्दा तटीय क्षेत्रहरू डुबानमा परे । खास गरी, बागमती, मनोहरा, धोबी खोला, विष्णुमतीलगायत नदी आसपासका क्षेत्रका बासिन्दा प्रभावित भए । कपन, सामाखुसी, धोबी खोला, टेकु, बल्खुलगायत क्षेत्रका नदीखोला किनार, आसपासका हरेक बस्तीका बासिन्दा मंगलबार दिनभर हिलो, गेग्रान र फोहोर पन्छाउन बाध्य भए । छेउछाउका बजार पनि जलमग्न बने । बर्सेनि उपत्यकाका तटीय क्षेत्रका कति बासिन्दा यही नियति भोग्न विवश छन् । कहिले त एकै वर्षात्मा पनि बाढीका घटना दोहोरिन्छन् । डरलाग्दो त, काठमाडौं उपत्यकामा पछिल्ला तीन वर्षमा मात्रै बाढीका कारण ३९ जनाको डुबेर र बगेर मृत्यु भएको प्रहरीको तथ्यांक छ । त्यसैले यो भयावह अवस्थामा सुधार ल्याउन सहरी बाढीको दीर्घकालीन व्यवस्थापन गर्नु अपरिहार्य छ । काठमाडौं र ललितपुर महानगरपालिका क्षेत्र तथा काठमाडौं उपत्यकाको सहर विस्तार क्षेत्रभित्र गरिने निर्माण सम्बन्धी २०५० सालको मापदण्ड अनुसार बागमती, विष्णुमती, धोबी खोला र मनोहरा आसपास संरचना बनाउँदा नदीकिनाराबाट दायाँबायाँ २०२० मिटर छाड्नुपर्छ । तर एकातिर यही मापदण्डको पनि यथोचित पालना भएको पाइँदैन भने, अर्कातिर बढ्दो सहरीकरणका कारण यो मापदण्ड नै अव्यावहारिक भैसकेको विज्ञहरूको टिप्पणी छ ।पछिल्लो समय काठमाडौं उपत्यका विकास प्राधिकरणले उपत्यकालाई व्यवस्थित गर्ने उद्देश्यले सरकारी, पर्ती, ऐलानी तथा खोलाको मापदण्ड मिचेर बनाइएका अनधिकृत संरचनालाई हटाउन थालेको हो । काठमाडौं महानगरले पनि गत वर्षदेखि नै खोला किनार, सार्वजनिक जग्गा, फुटपाथ मिचेर बनाइएका संरचनालाई बलपूर्वक हटाउँदै आएको छ । तर यो कार्य पनि विवादरहित छैन । कारण, खोलाकिनारमा अवैध संरचनाका प्रकृति फरकफरक छन् । कति त यस धर्तीमा अन्यत्र आश्रयस्थल नभएकै कारण यहाँका सुकुम्बासी बस्तीमा ओत लागेका छन् । उनीहरूलाई सुरक्षित तुल्याउनु सरकारको दायित्व अवश्य हो तर बिनाविकल्प त्यहाँबाट हटाउनु अर्को अन्याय हो । त्यसैले उनीहरूलाई विश्वासमा लिएर र वैकल्पिक आवासको व्यवस्था मिलाएर मात्र खोलाकिनारका सुकुम्बासी बस्ती हटाइनुपर्छ ।अर्को, पहुँचवालाले पनि खोलाकिनार मिचेर निजी आवासलगायत विभिन्न संरचना बनाएका छन् । उपत्यका विकास प्राधिकरणले २०७९ कात्तिकसम्म २ सय ३३ वटा सामूहिक आवास (हाउजिङ, कोलोनी) र संयुक्त आवास योजना (अपार्टमेन्ट), व्यापारिक भवन, स्वास्थ्य संस्था लगायतलाई अनुमति दिएको थियो । सोही कात्तिक दोस्रो साता कान्तिपुरले गुगल अर्थ प्रो मा पहिचान गरेका ९५ वटा कोलोनी, अपार्टमेन्ट, हाउजिङ, अस्पताल, सुपरमार्केटलाई भूउपग्रह तस्बिर र भूसूचना प्रणालीका सफ्टवेयरको सहायताबाट अध्ययन गरेको थियो । त्यस क्रममा ३९ वटा अर्थात् ४१ प्रतिशत खोलाकिनार मिचेर बनाएको पाइएका थिए, कसैले थोरै त कसैले पूरै मिचेका थिए । यस्तै, कति स्थानमा खोलाको धार परिवर्तन गरेर वषौंदेखि बस्तीहरू बसालिएका छन् । त्यहाँ वैधानिक किनबेच पनि चल्ने गरेको छ । यसर्थ, पालिकालगायत समग्र सरकारको कमजोरी र व्यवस्थापनहीनताको मूल्य सहर र सहरवासीले बढी चुकाउनुपरिरहेको छ । त्यसमा पनि विपन्न वर्ग बढी प्रताडित हुनुपरेको छ । तसर्थ, सरकारले व्यवस्थित अध्ययन र गृहकार्य गरी काठमाडौंमा बाढीडुबानको समस्या हल गर्नुपर्छ । ढलको क्षमता बढाउनेदेखि अतिक्रमित तटीय क्षेत्र खाली गर्नुपर्छ । यस क्रममा सुकुम्बासीलाई व्यवस्थित विकल्प उपलब्ध गराउनुपर्छ । तटीय क्षेत्रमा वैधानिक रूपमै बसेकाहरूलाई क्षतिपूर्तिको व्यवस्थासहित खाली गर्न लगाउनुपर्छ । जानाजान मापदण्ड मिचेर निजी वा व्यावसायिक प्रयोजनका निम्ति बनाइएका संरचनालाई सूचना दिएर हटाउनुपर्छ । मुलुकको कानुन र प्रभावितको न्याय दुवै पक्षको हेक्का राखी सरकारले उपयुक्त समाधान खोज्नुपर्छ, र खोलानदीको प्राकृतिक मार्ग फर्काउनुपर्छ । ताकि, उपत्यकाको बाढीडुबान समस्याको समाधान होस्, र त्यस क्रममा कसैलाई अन्याय पनि नहोस् ।"
स्वास्थ्य बिमाको प्रभावकारितामाथि प्रश्न,"त्यस्तै बिमा समितिले तोकेको भन्दा पनि अस्पतालले आफैं परिभाषित गर्ने, बढी मूल्यका औषधि सेवाग्राही स्वयंले किन्नुपर्ने समस्या रहेको छ । वास्तविक खर्च पनि भुक्तानी हुन कठिन भएपछि स्वास्थ्य संस्था र अस्पतालहरूले बिमा कार्यक्रम बन्द गरेका हुन् । यी समस्याका कारण बिमा कार्यक्रम जनमुखी हुँदाहुँदै पनि यस्ता समस्याले निरन्तरता पाउन कठिन भएको छ । तसर्थ सरकारले बेलैमा बोर्डका समस्या पहिचान गरेर सेवाप्रदायक संस्थाहरूलाई समन्वय र निर्देशन दिनु आवश्यक छ । अन्यथा कार्यक्रम जनमुखी भएर पनि असफल हुने सम्भावना रहन्छ । सरकारले समयै ध्यान दिनु जरुरी छ । महेन्द्रसिंह बम, टीकापुर१, कैलाली"
शासकीय सुधारमा निर्मम होऊ,"त्यसैले मुलुकमा गुपचुप पारिएकाबाहेक पनि पहिलेदेखि अहिलेसम्म चर्चामा आएका भ्रष्टाचार काण्डहरू धेरै छन् । ती काण्डहरूमध्ये केही हुन् : एनसेल, चूडामणि शर्मा, स्विस बैंक, चमेलिया जलविद्युत्, फोरजी वितरण, विनोद चौधरी कर छुट, वाइडबडी, न्यारोबडी, सिन्डिकेट हटाउन बार्गेनिङ, बूढीगण्डकी, लोकमानसिंह कार्की, ३३ किलो सुन, भृकुटीमण्डप लिज प्रकरण, राष्ट्रिय ढुकुटीबाट आसेपासे पोस्ने काम, सेक्युरिटी प्रिन्टिङ प्रेस, आयल निगमको जग्ग्गा खरिद, पप्पु कन्ट्रक्सन, लाइसेन्स छपाइ, चन्द्रागिरि केबुलकार सम्झौता, ललितानिवास प्रकरण, भुटानी शरणार्थी, क्विन्टल सुन प्रकरण लगायतका यी अर्बौंका भ्रष्टाचारमा सरकारी प्रभावशाली नेता, तिनका नातागोता र सरकारले सेटिङ मिलाएर जिम्मेवारी तोकिएका उच्चकर्मचारी र ठेकेदारहरू नै संलग्न भएको देखिन्छ । यस्ता घटनामा सर्वसाधारणलाई उभ्याउनु, फसाउनु र माध्यम बनाउनु बेग्लै कुरा हो । तर यस्ता घटनामा कुनै पनि सर्वसाधारणको संलग्नता हुने गरेको छैन । छानबिनका नाममा आयोग बनाएर घटनालाई गुपचुप बनाएका र अदालतद्वारा पक्षपोषण गरिएका भ्रष्टाचारहरू पनि धेरै छन् । भ्रष्टाचारबाहेक कतिपय हत्या, बलात्कारजस्ता जघन्य अपराधका घटनाहरूलाई पनि रहस्यमय बनाइराखिएको छ । सरकारले पछिल्लो समय भ्रष्टाचार निर्मूल गर्ने अभियान नै चलाएको छ । यो स्वागतयोग्य कुरा हो । यस सन्दर्भमा सरकारबाट दोषी भए कसैलाई पनि नछोड्ने प्रतिबद्धतासहित यस्ता फाइल खोल्दै जाने उद्घोष गरिएको छ । प्रतिपक्षी र अन्यबाट निर्दोषीहरू नफसून् भन्ने अभिव्यक्ति आएको छ । नेताहरूबाटै गल्ती गरेको भए आफू पनि जेल जान तयार रहेका धारणा राखेको सुनिएको छ । अदालती आदेशलाई आधार मान्दै समाचारमा पनि पूर्वप्रधानमन्त्रीद्वयलाई पनि बयान लिन सकिने जस्ता शीर्षक बनाइएको छ । वास्तवमा अन्याय र अपराधको बहस, निर्क्योल र कारबाही प्रक्रिया हौसिएर र उत्तेजित भएर हुँदैन । कोही नम्र र लचक भएर छोडिने पनि होइन । यो कानुनी राजमा स्वतः हुने प्रक्रिया हो । अहिले मुलुकको अवस्था देख्दा लाग्छ, अघिल्ला शासकहरू भ्रष्टाचार गरिरहने, पछिल्ला शासकमध्ये कसैकसैले त्यसको छानबिन पनि गरिरहने र एकअर्कालाई दोष पनि लगाइरहने देखिएको छ । सर्वसाधारण भने घटना गनिरहने यस्तो परिस्थिति बनेको वर्षौं बित्यो तर समाधान भएको छैन । यसरी मुलुकका समग्र विकास होला त ? भ्रष्टाचारका सम्बन्धमा निर्मम भएसँगै सरकारले शासकीय सुधारका विषयमा पनि सोच्नु जरुरी छ । मन्त्रालयको संख्या घटाउने, समानुपातिक निर्वाचन प्रणाली अपनाउने, संघीय सांसदको संख्या १५० को हाराहारी कायम गर्ने, राष्ट्रिय सभा खारेज गर्ने, प्रदेशसभा पनि कम सदस्यीय बनाउने, थरीथरीका आयोग खारेज गर्ने, सशस्त्र पुलिसको संख्या बढाउने, जिल्लास्तरीय संरचना खारेज गर्ने, प्रधानमन्त्री र मुख्यमन्त्रीबाहेक अरूले सल्लाहकार राख्न नपाउने, पूर्वविशिष्टलाई दिइआएको सुविधा कटौती गर्नेजस्ता शासकीय सुधारका विषयमा कहिले बहस गर्ने ? कहिले निर्मम हुने ? नेताका संख्या र सुविधाका लागि नागरिक कहिलेसम्म मायालु भइरहनुपर्ने ? इन्द्रकुमार श्रेष्ठ, हाल ः सिर्जनानगर, भक्तपुर"
आघात र यसका मानसिक प्रभाव,"जीवनमा कुनै नराम्रो घटनापछि वा ठूलो असफलतापछि मानिसलाई डिप्रेसन भएका वा आत्महत्याको प्रयास गरेका कुरा हामी समयसमयमा सुनिरहेका हुन्छौं । जीवनका यस्ता आघातहरूले सबैलाई उही प्रभाव पार्छन् त ? कस्ता मानिसलाई मानसिक समस्या बढी हुन्छ ? आघातको कस्तोकस्तो प्रभाव हुन्छ मानिसहरूमा ? दसवर्षे द्वन्द्वकाल र २०७२ सालको भूकम्पपछि नेपालीहरूको सहनशीलता र रेजिलिएन्स (समस्याको सामना गर्ने क्षमता) को देशविदेशमा धेरै चर्चा भयो । नेपालीहरूमा यस्ता विषयको प्रभाव कस्तो छ त ? यही तथा यस्तै प्रश्नको उत्तर खोज्न हामीले नेपालमा यस सम्बन्धी अनुसन्धान गरेर केही पत्ता लगाएका छौं ।सर्वप्रथम हामीले बुझ्नुपर्ने कुरा के हो भने, मानिसको भावना, मानसिक अस्वस्थता वा रोगलाई जहिले पनि तीन तत्त्वले प्रभाव पार्छन् । ती जैविक, मनोवैज्ञानिक र सामाजिक कारक हुन् । जैविक कारक तत्त्व वंशानुगत, हर्मोनले गर्दा वा अरू शारीरिक परिवर्तनका कारण हुने हुन्छन्Ù जस्तो महिनावारीका बेला धेरै महिलालाई मन आत्तिने, चिडचिडो हुने हुन्छÙ थाइरोइडको गडबडीले डिप्रेसन र एन्जाइटीको समस्या आउने हुन्छ । हामीले हाम्रै समाज र परिवारमा रिस, सहनशीलताजस्ता मानविय गुण वंशानुगत रूपमा कुनै परिवारमा धेरै त कुनैमा अर्को गुण धेरै देखेकै छौं । यसै गरी मानसिक रोगहरू वंशानुगत रूपमा पनि सर्छन् भन्ने अनुसन्धानले देखाएको छ ।प्रत्येक मान्छेको सोच्ने तथा जीवनलाई हेर्ने तरिका फरक हुन्छ र मनोवैज्ञानिक कारक तत्त्वले यही पक्षलाई जनाउँछ । मान्छेको मनोवैज्ञानिक संरचना केही मात्रामा जन्मजात नै आइसके पनि, हुर्केको परिवेश, सिकाइ, शिक्षा र जिन्दगीको उतारचढावले पारेको प्रभावले पनि यसलाई निर्धारण गर्छ । उमेरसँगैको ज्ञानप्राप्तिले पनि मान्छेको मनोवैज्ञानिक संरचनामा ठूलो प्रभाव पार्छ । उदाहरणका लागि, जस्ता समस्याहरूलाई किशोरावस्थामा धान्न गाह्रो हुन्छ, तीभन्दा अझै ठूला र गह्रौं अप्ठ्याराहरूलाई त्यही मान्छेले उमेर बढ्दै गएपछि सजिलै सामना गर्न सक्छ । अनुसन्धानले देखाएको छ, मानिसको मनोवैज्ञानिक संरचना पचास वर्षको उमेरसम्म परिवर्तनशील भइरहन्छ ।सामाजिक कारक तत्त्वले मानिसको जीवनमा प्रभाव पार्ने सामाजिक वातावरण तथा मानिसले जीवनमा भोग्नुपर्ने कुनै नराम्रो घटनालाई जनाउँछ । मान्छेले जन्मेपछि सुख र दुःख भोग्नैपर्छ । कसैले थोरै भोग्लान्, कसैले धेरै । कसैले ठूला आघातहरू भोग्छन्, जुन सामान्य मानिसले भोग्नुपर्दैन । जीवन, इज्जत तथा सम्मानमा पर्ने आघातलाई ठूलो खालको आघातको समूहमा राखिन्छ । अनुसन्धानले देखाएको छ, यसले जैविक र मनोवैज्ञानिक कारक तत्त्वसँग मिलेर मानिसमा मानसिक अस्वस्थता तथा रोगहरू उत्पन्न गर्न सक्छ । एउटा मात्र कारक तत्त्वले मानसिक अस्वस्थता तथा रोगहरू हुने सम्भावना थोरै भएकाले यसको समाधान र रोकथामका निम्ति बहुआयामिक उपायहरूको आवश्यकता छ र यस्ता समस्या भएका मानिसका सबै पक्षबारे बुझ्नुपर्छ । हाम्रो समाजमा सनातन धर्म र बुद्ध धर्मको ठूलो प्रभाव छ, जसका कारण हामीले आघातलाई आत्मसात् गर्नुपर्छ भन्ने बुझेका छौं । यसले गर्दा आघातसँग जुध्ने हाम्रो क्षमता त बढेको छ तर सँगै आघातले आफूलाई पारेको पीडा र बोझलाई अरूसँग पोख्ने बानीलाई पनि कुण्ठित गराएको छ । हामीले बुझ्नुपर्छ, सबै जनासँग आघातसँग जुध्ने उस्तै क्षमता हुँदैन । एउटा सानो समूहमा यसले डिप्रेसन, एन्जाइटी, पोस्टट्रम्याटिक स्ट्रेस डिसअर्डर (आघातपछिको तनावको समस्या पीटीएसडी), कम्प्लेक्स पीटीएसडीजस्ता समस्याहरू ल्याउन सक्छ । धेरैअघिदेखि हाम्रो समाजमा सातो गयो भन्दै देखाइने लक्षण पनि यसको एउटा उदाहरण हो । आघातपछि मानिसमा भावनात्मक, शारीरिक तथा व्यावहारिक धेरै परिवर्तन आउन सक्छन् । आत्तिनु, डराउनु, छटपटाउनु, तर्सिनु, रिसाउनु, दुःखी हुनु, अत्यधिक सतर्क हुनु भावनात्मक समस्या अन्तर्गत पर्छन् । यस्ता मानिसहरूमा टाउको दुख्ने, शरीरका अरू अंग पनि दुख्ने, मुटु धेरै धड्किने, सास फेर्न गाह्रो महसुस हुने लक्षणसमेत देखिन सक्छन् । व्यवहारमा आउने समस्याहरूमा आघातको झझल्को आइरहने, आघातसम्बद्ध वा त्यसलाई सम्झाउने कुराहरूलाई छल्न खोज्ने, काममा आलस्य हुने आदि हुन सक्छ । यस्ता लक्षणहरू छोटो समय देखिनु सामान्य मानवीय प्रतिक्रिया मात्रै हो । तर यही लक्षण लामो समयसम्म रहेमा वा यसको प्रभाव अत्यधिक भएमा यो मानसिक अस्वस्थता तथा रोगको संकेत हुन सक्छ । आघातलाई सामना गर्न नसक्दा दुर्व्यसनमा फस्ने तथा आत्महत्याजस्ता जटिलताहरू आउने गरेको अनुसन्धानहरूले देखाएका छन् ।आघात र यसको मानसिक प्रभाव नेपालीहरूमा कस्तो रूपमा पर्दो रहेछ भनेर २०७४ सालमा हाम्रो टोलीले ठूलो आघात भोगेका र सहायता खोज्न आएका मानिसहरूको एउटा समूहमा अनुसन्धान गरेको थियो । एक वर्ष लामो यो अनुसन्धानमा १०२ जना सहभागी थिए । ठूलो आघात भन्नाले बलात्कार तथा यौन हिंसा, द्वन्द्वकाल तथा भूकम्पको प्रभाव, ज्यान जान सक्ने घटनालाई बुझिन्छ । हामीले यो समूहमा आउने भावनात्मक परिवर्तनहरू, उब्जन सक्ने मानसिक रोगहरू तथा शरीरभित्र पाइने प्रोटिन अणुहरूको परिवर्तन तथा अरू सम्बन्धित कुराको खोज गर्यौं । यसका लागि हामीले ती सहभागीहरूसँग अन्तर्वार्ता गर्नुका साथै उनीहरूको रगतलाई नेपाल तथा नर्वेमा प्रशोधन तथा विश्लेषण गर्यौं । हाम्रो अनुसन्धानमा ठूलो मात्रामा यो समूहमा पीटीएसडी, कम्प्लेक्स पीटीएसडी, डिप्रेसन, एन्जाइटीजस्ता समस्याहरू भेटिए । साथै यो समूहमा यी समस्याहरूले जीवनको गुणस्तर खस्काएको देखियो । बाल्यकालमा जो भावनात्मक रूपमा उपेक्षित भए र जसको रेजिलिएन्स थोरै थियो, उनीहरूमा जीवनको गुणस्तर अरूको अनुपातमा अझ कम पनि पाइयो । केही प्रकारका प्रोटिन अणुहरूमा पनि उतारचढाव हुँदो रहेछ भन्नेसमेत देखियो ।नेपाली तथा विदेशी मानसिक स्वास्थ्य विशेषज्ञहरूले बेलाबेला नेपाली जनमानसमा पीटीएसडीजस्तो समस्या छैन भन्ने गरेको पाइन्छ । तर हाम्रो अनुसन्धानले यहाँको यथार्थ र समस्यालाई उजागर गरेको छ । विशेषज्ञहरूमाझ मात्र होइन, आम नेपालीमा पनि आघातले दीर्घकालीन मानसिक प्रभाव पार्न सक्छ, तर यसतर्फ सजगता साह्रै कम छ । फ्रान्सेली दार्शनिक हेनरी बर्गसनको भनाइ छ, आँखाले त्यो चीज मात्र देख्छ जुन दिमागले बुझेको छ । हामीबीच यस्ता समस्याहरूको सचेतता नआईकन तिनलाई कहिल्यै देख्दैनौं र अन्ततः समाधान खोज्ने प्रयत्न पनि गर्दैनौं । स्थानीय अनुसन्धानहरूले यस्ता समस्यालाई उजागर गर्न मद्दत गर्छन् । यस अनुसन्धानको निष्कर्षले समस्या उजागर मात्र गरेको छैन, त्यसबाट बच्ने तथा रोकथामको उपाय पनि दिन्छ । बाल्यकालमा पाइने भावनात्मक समर्थनको जीवनमा कति ठूलो मानसिक प्रभाव हुन्छ भनेर यस अनुसन्धानले प्रस्ट्याएको छ । यस कारण हाम्रो समाजमा बालबालिकाको मानसिक तथा भावनात्मक सबलताका लागि सरकार तथा समाजका सबै वर्ग लाग्नुपर्छ । बालबालिकामा मानसिक समस्या हुँदैन भन्ने भ्रम चिर्न पनि अत्यावश्यक छ । मानसिक रोगहरू लाग्नासाथ सुरुमै त्यसको सही पहिचान तथा उपचार गरे क्षति घटाउन सकिन्छ । मानसिक रोगको लक्षणको गम्भीरता बढेमा उपचार गर्न गाह्रो, सामाजिक तथा दैनिक काममा समस्या, जीवनको गुणस्तर घट्ने र आत्महत्याजस्ता जटिलताहरू आउने हुन सक्छ । विश्व स्वास्थ्य संगठनले पनि कुनै ठूलो आघात वा विपत्ति भोगे जतिसक्दो चाँडो मनोसामाजिक प्राथमिक उपचार (पीफए) दिने सल्लाह दिन्छ । यसका पाँच पक्ष छन् सुरक्षाको अनुभूति, मनको शान्ति, अरूसँग जोडिएको अनुभूति, आत्मसशक्तीकरण र आशा । आघात हुनासाथ यी पक्षलाई सम्बोधन गरेमा पीटीएसडीजस्ता रोगबाट बच्न सकिने देखिएको छ । हाम्रो समाजमा परापूर्वकालदेखी महत्त्व दिइएका योगासन र ध्यान गर्ने विधिहरूले तनाव कम गर्न मद्दत गर्छन् भन्ने सर्वविदितै छ । उच्च प्रविधिका अनुसन्धानहरूले मस्तिष्कको स्नायुमा परिर्वतन ल्याएको देखाएर यसलाई पुष्टि पनि गरिसकेका छन् ।आघात र पीटीएसडीसँग आएका प्रोटिन अणुहरूको उतारचढावले के जनाउँछ भने, मानसिक समस्या तथा रोगले हाम्रो शरीरसँग सीधा सम्बन्ध राख्छ र शरीरमा नकारात्मक परिर्वतन ल्याउन सक्छ । अनुसन्धानहरूबाट तनावले मधुमेह (रगतमा चिनीको मात्रा बढाउने), उच्च रक्तचाप र शरीरको प्रतिरक्षा प्रणालीमा असर पार्ने कुरा प्रमाणित भइसकेको छ ।हामीमध्ये धेरै जना दुःख पोखेर के नै पाइन्छ ? दुःख कम हुने होइन भन्ठान्छौं, तर भनिन्छ, ध्यान दिएर सुन्नु नै मायाको अभिव्यक्ति हो । त्यसकारण हाम्रो समाजमा भावनालाई खुलेर व्यक्त गर्ने र पूर्वाग्रहरहित तरिकाले सुनिदिने बानीको विकास गर्नुपर्छ । यति सानो कदमले पनि आघातको मानसिक प्रभाव घटाउन मद्दत गर्छ ।नेपालमा यति ठूलो समस्या रहेको प्रमाण नै आइसकेपछि यसमा समाजको प्रत्येक समूह तथा स्तर र सरकारबाट यसको रोकथाम तथा निवारणको आवश्यकता छ । मानसिक अस्वस्थता तथा रोगबारे जनमानसमा सजगता आउनु नै त्यसतर्फको पहिलो पाइला हो ।चिकित्सक कोइराला मनोचिकित्सामा एमडी र आघात स्वास्थ्यमा पीएचडी हुन् ।"
नेपाललाई ओपीजीमा आबद्ध हुन आग्रह,"(काठमाडौं) नेपाललाई खुला सरकार सहकार्य (ओजीपी) मा आबद्ध हुन आग्रहसहित सम्मेलनमा सहभागिताको निमन्त्रणा आएको छ । युरोपेली मुलुक इस्टोनियामा आगामी सेप्टेम्बर ६७ मा हुने छैटौं ओजीपी सम्मेलनमा सहभागिताका लागि प्रधानमन्त्री पुष्पकमल दाहाललाई निम्तो आएको हो । पाँचौं र चौथो ओजीपी सम्मेलनमा पनि नेपालले सहभागिता जनाएको थियो तर प्रधानमन्त्री तहमै सहभागी हुन यस पटक निमन्त्रणा आएको परराष्ट्र मन्त्रालयले जनाएको छ । इस्टोनियाका राष्ट्रपति एलर कारिसले प्रधानमन्त्री दाहाललाई पठाएको पत्रमा ओजीपीको सदस्यता लिन तथा सम्मेलनमा आउन आग्रह गरिएको छ । सम्मेलनमा सहभागिताका लागि मुख्य सचिव वैकुण्ठ अर्याललाई समेत निम्तो गरिएको छ । ओजीपीमा आबद्ध हुने वा नहुने तथा सम्मेलनमा प्रधानमन्त्रीकै तहमा सहभागिता जनाउने वा नजनाउने विषयमा सरकारले निर्णय गरिसकेको छैन । यो विषय छलफलकै चरणमा छ, बालुवाटार स्रोतले भन्यो । ब्राजिल, इन्डोनेसिया, मेक्सिको, नर्वे, फिलिपिन्स, दक्षिण अफ्रिका, बेलायत र अमेरिकका मिलेर सन् २०११ म ओजीपी स्थापना गरेका हुन् । यसमा विभिन्न मुलुकका सरकारले आफ्नो देशमा लोकतान्त्रिक प्रक्रियालाई संस्थागत गराउन सहकार्यमा जोड दिन्छन् । वित्तीय अनुसन्धान र पारदर्शिता, नागरिक सहभागिता, खुला संसद् र खुला कानुन निर्माणलाई ओजीपीले प्राथमिकता दिन्छ । यसलाई संयुक्त राष्ट्रसंघले पनि मान्यता दिइसकेको छ । ओजीपी सम्मेलन हरेक दुई वर्षमा फरक मुलुकमा आयोजना गरिन्छ । ओजीपीको सदस्य संख्या ७९ पुगिसकेको छ । नेपाललाई सदस्यताका लागि सन् २०१४ मै आग्रह गरिएको थियो । तर तत्कालीन प्रधानमन्त्री सुशील कोइरालाले संविधान निर्माणको प्रक्रिया चलिरहको कारण देखाउँदै पछि सहभागी हुने जवाफ पठाएका थिए । केपी शर्मा ओली पहिलो प्रधानमन्त्री भएका बेला ओजीपीमा सहभागिताका विषयमा अध्ययन गर्न तत्कालीन प्रमुख सूचना आयुक्त कृष्णहरि बाँस्कोटाको नेतृत्वमा कार्यदल बनाइएको थियो । कार्यदलले तत्कालीन प्रधानमन्त्री ओलीजीलाई प्रतिवेदन बुझाएको थियो, त्यो प्रतिवेदन अहिलेसम्म पनि प्रधानमन्त्री कार्यालयमै छ । सरकारले केही निर्णय गरेको छैन, कार्यदलमा सदस्य रहेका तारानाथ दाहालले भने । ओजीपीका सिद्धान्तलाई कार्यान्वयन गरे दाताहरूको नेपालप्रति विश्वास बढ्ने र नेपालका लागि वैदेशिक लगानी तथा सहयोगको ढोका खुल्ने कार्यदलको प्रतिवदेनमा उल्लेख छ । ओजीपीका दक्षिण एसिया प्रतिनिधि तथा एकाउन्टिबिलिटी ल्याब नेपालका सहसंस्थापक नारायण अधिकारीका अनुसार ओजीपीको सदस्य बने विश्व बैंक र संयुक्त राष्ट्रसंघीय विकास कार्यक्रम (यूएनडीपी) जस्ता बहुपक्षीय संस्थाहरूले अतिरिक्त आर्थिक सहयोग गर्न सक्छन् । ओजीपीको सदस्य बन्दा नेपाल सरकारका लागि ठूलो अवसर खुल्छ । नेपाल खुला र पारदर्शी छ, यहाँ लगानीको वातावरण पनि छ भन्ने सन्देश विश्वभर पुर्याउन सहज हुन्छ, उनले भने ।"
बेइजिङमा वर्षाका कारण ३८ जनाको मृत्यु,"बेइजिङ (रासससिन्ह्वा) भारी वर्षाका कारण बेइजिङमा आएको भीषण बाढी, डुबान र पहिरोमा परी मंगलबार साँझसम्म ३३ जनाको मृत्यु भएको स्थानीय अधिकारीले जानकारी दिएका छन् ।त्यसैगरी उक्त प्राकृतिक विपत्तिपछिको उद्धार तथा राहत कार्यमा सहभागी पाँच जनाको मृत्यु भएको चिनियाँ प्रशासनले जनाएको छ ।बेइजिङका उपमेयर जिया लिनमाओले बुधबार आयोजित पत्रकार सम्मेलनमा उद्धारकर्तासहित अन्य १८ जना अझै हराइरहेको बताए । मुख्यतः, गत हप्ता परेको वर्षापछि आएको बाढी र घर भत्किएका कारण उनीहरूको ज्यान गएको हो । जुलाई २९ देखि अगस्ट २ सम्म बेइजिङमा आएको डोक्सुरी आँधी का कारण मुसलधारे वर्षा भएको थियो । बेइजिङमा १४० वर्षअघि रेकर्ड सुरु भएयताको यो सबैभन्दा ठूलो वर्षा हो ।वर्षाका कारण आएको बाढीले करिब १२ लाख ९० हजार मानिस प्रभावित भएका छन् भने करिब १५ हजार हेक्टर जमिनमा लगाइएको बालीनालीमा क्षति पुर्याएको छ । जियाका अनुसार, सम्पत्ति र भौतिक क्षतिको आँकलन भइरहेको र मृतक संख्यामा बढ्न सक्ने जनाइएको छ । मुसलधारे वर्षाका कारण हिमाली क्षेत्रका पूर्वाधारमा ठूलो क्षति पुगेको छ । ५ सय ७ गाउँमा पानी आपूर्ति प्रभावित भएको छ । २ सय ७३ गाउँ र १६ आवासीय समुदायमा विद्युत् कटौती भएको छ भने ३ सय ४२ गाउँमा सञ्चार सेवा अवरुद्ध भएको छ । वर्षाले सडक र पुलहरूमा क्षति पुगेपछि २ सय ५६ वटा गाउँमा यातायात सञ्चालनमा समस्या भएको छ ।अथक उद्धार र पुनःस्थापना प्रयास जारी रहेको र अधिकांश गाउँमा सफलतापूर्वक बिजुली आपूर्ति, खानेपानी, दूरसञ्चार सेवा र यातायात पुनःसुचारु भएको छ । बेइजिङले प्रभावित जनसंख्याका लागि अत्यावश्यक दैनिक उपभोग्य वस्तु, आपत्कालीन आपूर्ति र चिकित्सा उपचार सुनिश्चित गरेको जनाइएको छ । विपद्पछिको महामारी रोकथाम कार्य सुरु गर्न द्रुत कदम चालेको उपमेयरले बताए । बेइजिङ सहरले पुनरुत्थान र पुनर्निर्माण योजना बनाएको छ र यसको कार्यान्वयनलाई गति दिनेछ, जियाले भने । चीनको दक्षिण पश्चिमी सिचुआन प्रान्तमा बुधबार आएको बाढीमा परी सात जनाको मृत्यु भएको चीनको सरकारी सञ्चारमाध्यमले जनाएका छन् । सरकारी प्रसारक सीसीटीभीले सात जनाको मृत्यु भएको र अन्य चार जनालाई पानीबाट उद्धार गरिएको उल्लेख गर्दै स्थानीय सार्वजनिक सुरक्षा, अग्नि नियन्त्रक र अन्य विभागहरूले खोजी र उद्धार कार्य जारी राखेको जनाएको छ ।प्रान्तीय राजधानी छेन्दुको दक्षिण पश्चिममा रहेको तटबन्ध नजिकै बिहान १० बजे अप्रत्याशित आएको बाढीले १० जनाभन्दा बढी मानिसलाई बगाएको सरकारी सञ्चारमाध्यमले जनाएका छन् ।"
"पोर्चुगलमा डढेलोबाट हजारौं विस्थापित, सयौं नेपालीको उद्धार","(फ्रान्स)केही दिनदेखि व्यापक रूपमा लागेको डढेलोबाट पोर्चुगलमा हजारौं हेक्टर जमिन आगलागी भएपछि आलेन्तेजो क्षेत्रबाट हजारौं नेपालीलाई उद्दार गरिएको छ । पोर्चुगलको लिस्बोन निवासी पत्रकार मनोज भट्टराईले कान्तिपुरलाई दिएको जानकारीअनुसार केही दिनदेखि व्यापक डढेलो फैलिएपछि अलेन्तेजोको कृषि क्षेत्रमा काम गर्ने नेपालीलाई पोर्चुगिज सरकारले अन्य नागरिकसँगै उद्दार गरेर सुरक्षित स्थलमा सारेको हो ।पोर्चुगलको सबैभन्दा बढी कृषि उत्पादन हुने क्षेत्र आलेन्तेजोमा हजारौं नेपाली, भारतीय र अन्य देशका मजदुर रहेकाले हाल तिनलाई अन्यत्र सारिएको छ । भट्टराईका अनुसार आगलागी व्यापक फैलिएपछि त्यहाँबाट सारिएका नेपालीलाई भारतीयहरूले खानपिन र बासका लागि सहयोग पुर्याएका छन् ।गैरआवासीय नेपाली संघ (एनआरएनए) पोर्चुगलले पनि उद्दार गरेर अन्यत्र सारिएका नेपालीलाई कुनै कठिनाइ भएमा सहयोग माग्न भन्दै मंगलबार सूचना जारी गरेको छ । नेपालीहरू सबै सुरक्षित रहेको बताउँदै भट्टराईले कान्तिपुरसित भने, आलेन्तेजोमा हजारौं नेपालीले कृषि फार्ममा काम गर्छन् । हालसम्म कुनै आपत्विपतको घटना सुनिएको छैन । भारतीयले आफ्ना नागरिकसँगै नेपालीलाई पनि सहयोग गरेका छन् ।खासगरी शनिबारदेखि पोर्चुगलमा तीव्ररूपमा लागेको भीषण आगलागीका कारण हजारौं मानिसको उद्दार गरी अन्यत्र सारिएको छ भने दर्जनौं अग्नि नियन्त्रक विमान र सयौं अग्नि नियन्त्रकहरू परिचालित गरिएको छ । पोर्चुगलका हजारौं नागरिक विस्थापित भए पनि नेपाली भने सुरक्षित रहेको पोर्चुगलसमेत हेर्ने फ्रान्सस्थित नेपाली दूतावासले जनाएको छ । हजारौं हेक्टर जंगल र कृषि क्षेत्रमा लागेको आगलागी नियन्त्रणका लागि सयौं अग्नि नियन्त्रकहरू संघर्षरत छन् । पोर्चुगलको दक्षिणी सहर ओदेमिरा नजिकै करिब एक हजार अग्नि नियन्त्रकले आगो निभाउन थालेपछि चौध सयभन्दा बढी मानिसलाई सुरक्षित स्थानमा सारिएको छ । पोर्चुगल न्युजका अनुसार आगो निभाउने क्रममा हालसम्म कम्तीमा नौ अग्नि नियन्त्रक घाइते भएका छन् ।शनिबार सुरु भएको आगलागी तीव्र हावाले पोर्चुगलको दक्षिणमा रहेको मुख्य पर्यटकीय क्षेत्र एल्गार्वेतर्फ धकेलिदिएपछि हजारौं पर्यटकलाई समेत उद्दार गर्नुपरेको छ । हालसम्म १९ वटा गाउँ खाली गरिसकिएको छ । देशको अन्य ठाउँमा लागेको डढेलोले गाडी चल्ने सडकका धेरै भागहरू बन्द गर्न बाध्य परेका छन् । लिस्बन र पोर्तो सहरबीचको ए१ राजमार्गसमेत प्रभावित भएको छ ।हाल पोर्चुगलको अत्यधिक आगलागी भएको आलेन्तेजो क्षेत्रमा तापक्रम ४६६ पुगेको छ र अन्य क्षेत्रमा पनि ४० डिग्री नाघेको छ । यो हप्ता धेरै इबेरियन प्रायद्वीपमा ४० डिग्रीभन्दा बढी हुने अपेक्षा गरिएको छ । पोर्चुगलको छिमेकी देश स्पेनले पनि यस गर्मीमा तेस्रो गर्मीको लहर अनुभव गरिरहेको छ र धेरै जंगलमा लागेको आगोसँग लडिरहेको छ ।"
चेक बाउन्स कसुरमा लचिलो व्यवस्था गरिँदै,"यसकारण पनि चेक बाउन्ससम्बन्धी कानुनी व्यवस्था केही लचिलो बनाउन सकिन्छ कि भन्ने निष्कर्षका आधारमा दुई वर्षअघि नै विधेयक संशोधन गरेर पठाइएको राष्ट्र बैंक स्रोतले बताएको छ ।विद्यमान कानुनमा कालोसूचीमा रहेका व्यक्ति, फर्म, कम्पनी वा संगठित संस्थाले त्यस्तो सूचीबाट फुकुवा नभएसम्म आफ्नो खातामा रकम जम्मा गर्नेबाहेक अन्य कुनै पनि किसिमको बैंकिङ कारोबार गर्न पाउँदैनन् । बैंकिङ कसुर ठहरिएमा कसुरको मात्राअनुसार बिगोबमोजिम जरिवाना, बढीमा १२ वर्षसम्म कैदको व्यवस्था छ ।"
मन्त्रिपरिषद्बाट पास भएको साइबर सुरक्षा नीति लुकाइयो,"मस्यौदा त हेरेको थिएँ तर स्वीकृत नीति हेर्न पाएको छैन, उनले भने, साइबर सुरक्षासम्बन्धी कानुनका लागि यो रणनीतिक दस्तावेज वा रोडम्याप हो । साइबर सुरक्षाको क्षेत्रमा केके गर्ने, के नगर्ने भन्नेबारे यसले बाटो देखाउनेछ । भविष्यमा साइबर सुरक्षा कार्यान्वयन गर्दा यसले ठूलो भूमिका खेल्ने भएकाले यो नीति आउनु राम्रो र स्वागतयोग्य कुरा हो । साइबर चुनौतीहरू कुनै देशको सीमाभित्र सीमित नरहरने क्रस बोर्डर समस्या रहेकाले यीसँग जुध्न अन्तर्राष्ट्रियस्तरका सम्पूर्ण सम्बन्धित निकायसँगको समवन्य साइबर डिप्लोमेसी अवधारणाभित्र पर्छ । प्रवक्ता सुवेदीका अनुसार नीतिमा ९ रणनीति र ७१ वटा कार्यनीति समेटिएका छन् । यसमा आधारित रहेर कानुनी र संस्थागत संरचना निर्माण गरिनेछ । क्षमता विकास र जनचेता अभिवृद्धिका विषय पनि समेटिएको छ । विश्वव्यापी साइबर सुरक्षा सूचकांक स्कोर ४४९९ बाट आगामी ५ वर्षभित्र ६०, १० वर्षभित्र ७० र १५ वर्षभित्र ८० प्रतिशत पुर्याउने लक्ष्यसहित नीति ल्याइएको हो, सुवेदीले भने, सूचना प्रविधि क्षेत्रलाई समेट्ने विद्यमान कानुनहरूसँग पनि यसलाई जोडिएको छ । उनले साइबर सुरक्षा नीति अनुसार चाँडै साइबर सुरक्षा केन्द्र स्थापना गरिने बताए ।"
बिनाअध्ययन नै राजनीतिक दबाबमा सुरुङमा बजेट,"सुरुङको अध्ययन गराउन माग आउने गरेको छ, त्यसअनुसार प्रारम्भिक अध्ययन मात्र भएका छन्, उनले भने, डीपीआर तहमा कुनैको पनि अध्ययन गरिएको छैन । अहिलेसम्म सुरुङको संख्या २७ पुगिसकेको छ । राजनीतिक दबाबमा प्रत्येक वर्ष बजेटमा सुरुङको संख्या थप्ने गरिएको भौतिक मन्त्रालयका एक उच्च तहका कर्मचारीले बताए । एक किमि सुरुङ बनाउन करिब डेढ सय किमि सडक बनाए बराबर लागत पर्छ, ती कर्मचारीले भने, तर बजेटमा सुरुङको अध्ययन गर्ने भन्दै रकम छुट्याउन छाडिएको छैन । काम गरेको भुक्तानी दिन समस्या हुने गरेको अवस्थामा स्रोतको पहिचान नै नगरी बर्सेनि सुरुङको संख्या थप्दै जानु गलत रहेको ती कर्मचारीको भनाइ छ । सडक विभागका प्राविधिक कर्मचारीका अनुसार १ किमि सुरुङ बनाउन ३ अर्ब रुपैयाँ हाराहारी लाग्छ । बर्सेनि सुरुङको संख्या मात्र थप्नु स्रोतसाधनको दुरुपयोग भएको पूर्वसचिव देवेन्द्र कार्कीको भनाइ छ । सुरुङ नभई नहुने ठाउँमा बनाउनु ठीक हो, उनले भने, तर, हचुवाका भरमा बजेटमा राखेर सुरुङ बनाउँछु भन्नु गलत छ । चियाबारीखुर्कोट सडकमा सुरुङ बनाउन आवश्यक भए पनि अन्यत्र अहिले खासै आवश्यकता नदेखिएको उनले बताए । जुनै मन्त्रीले पनि अध्ययनका लागि नयाँनयाँ सुरुङमा बजेट छुट्याउने गरेका छन्, उनले भने, तर कसरी सुरुङ बनाउन सकिन्छ, लागत कति पर्छ भन्ने कुनै हिसाब कसैले गर्दैनन् । सरकारले विभिन्न आर्थिक वर्षमा बजेट छुट्याउँदै गएका सुरुङको संख्या मात्र २७ पुर्याइएको छ । तिनमा नागढुंगासिस्नेखोला सुरुङको काम भइरहेको छ । २०८० वैशाख १३ सम्म सक्ने योजनासहित सरकारले ८ वर्ष अघिदेखि नै यसमा बजेट छुट्याएको थियो । १ अर्ब ६७ करोड छुट्याए पनि पहिलो वर्ष काम नै सुरु भएन । २०७६ कात्तिकबाट निर्माण सुरु भयो । त्यसअघिका बजेट काम नै नभई खेर गयो ।सिद्धबाबा सुरुङको दुवैतर्फको पोर्टल (प्रवेशद्वार) को डिजाइनको अध्ययन सकेर निर्माणको काम सुरु भएको छ । यो इन्जिनियरिङ प्रोक्योरमेन्ट एन्ड कन्स्ट्रक्सन (ईपीसी) मोडलअन्तर्गत ठेक्का भएकाले ९ महिना लगाएर यसको डिजाइन गरेको हो । केही खण्डको डिजाइनको अध्ययन भने अझै सकिएको छैन । त्यसैगरी तीन वटा फ्लाईओभरमध्ये ग्वार्कोमा निर्माण थालिएको छ । दुई वटा अन्डरपास निर्माणका लागि बजेट पनि छुट्याइएको छ ।"
हिमाली जिल्लाहरूमा हवाई उडान ठप्प,"(सुर्खेतमुगु)हिमाली जिल्ला डोल्पा र मुगुमा हवाई उडान ठप्प भएका छन् । डोल्पामा १७ दिन र मुगुमा ५ दिनदेखि उडान बन्द भएका हुन् । खराब मौसम र नागरिक उड्डयन प्राधिकरणको नयाँ व्यवस्थाले उडान प्रभावित भएको छ । बिहान यहाँ कहिल्यै मौसम खुल्दैन, दिउँसो साढे १२ बजेपछि आन्तरिक उडान बन्द गर्न प्राधिकरणले निर्देशन गरेको छ, स्थानीय गोविन्द शाहीले भने, हामीलाई त जहाज चढ्दै मुस्किल भयो ।डोल्पामा समिट एयरलाइन्सले सोमबारबाहेक ६ दिन, तारा एयरलाइन्सले ३ दिन र नेपाल एयरलाइन्सले २ दिन नियमित उडान गर्दै आएका थिए । मुगुस्थित रारा विमानस्थलमा पनि नियमित उडान हुँदै आएका थिए । मनसुन सिजनमा हवाई दुर्घटना न्यूनीकरण गर्न साउन दोस्रो सातादेखि साढे १२ बजेपछि आन्तरिक उडान नगर्न प्राधिकरणले जहाज कम्पनीलाई निर्देशन दिएको हो । जसका कारण हिमाली जिल्लामा उडान हुन मुस्किल भएको छ । अहिले दिनहुँजसो वर्षा भइरहेको छ, बिहान त कहिल्यै मौसम सफा हुँदैन, रारा विमानस्थल प्रमुख रुमन भट्टराईले भने, जब मौसम खुल्छ, प्राधिकरणको नयाँ व्यवस्थाले समस्या भयो । उनका अनुसार यसअघि रारा विमानस्थलमा दैनिक ५ वटासम्म उडान हुने गरेका थिए । उडान ठप्प भएपछि रारा घुम्न आउने आन्तरिक पर्यटक, जरुरी कामका लागि बाहिर जानेहरू र बिरामी बढी समस्यामा परेको उनको भनाइ छ । उनका अनुसार दैनिक करिब ५० यात्रु विमानस्थलमा आउने गरे पनि उडान नभएपछि निराश हुँदै फर्किने गरेका छन् ।वर्षाका कारण सडक यात्रा जोखिमपूर्ण हुँदा हवाई यात्राको भर पर्नुपरेको स्थानीय स्वास्थ्यकर्मी कल्पना बुढाले बताइन् । उनी लोक सेवा आयोगको परीक्षा दिन सुर्खेत जान लागेकी हुन् । जहाज कुर्दाकुर्दै ५ दिन बितिसक्यो, अब ५ दिनमा सुर्खेत पुगिएन भने परीक्षा नै छुट्छ, उनले भनिन्, बिहान नेपालगन्ज र सुर्खेतमा मौसम खुल्दा यहाँ खुल्दैन, यता खुल्दा उता खुल्दैन, त्यसमा पनि १२ बजेपछि उडान नहुने रहेछ । प्राधिकरणको नयाँ नियमले रारा आउने झन्डै ५० यात्रु नेपालगन्ज र काठमाडौंमा रोकिएको पर्यटन व्यवसायी देवीकृष्ण रोकायाले बताए । पर्यटकको फ्लाइट दिनदिनै क्यान्सिल भइरहेको छ, उनले भने, रारा घुम्ने उपयुक्त सिजनमै जहाज नचल्दा सबैलाई सास्ती भयो ।सडक सञ्जाल नजोडिएकाले यहाँ त एक दिन उडान नभए पनि ठूलो असर पर्छ, हुम्लाका प्रमुख जिल्ला अधिकारी श्रीनाथ पौडेलले भने, खाद्यान्न र दैनिक उपभोग्य सामग्री ढुवानीमा जहाजकै भर छ । उनका अनुसार प्राधिकरणको नयाँ व्यवस्थाले २ साताअघिसम्म दैनिक कम्तीमा ५ वटा उडान हुने सिमकोट विमानस्थलमा मौसम खुला भए पनि दिनमा एउटा जहाजले एक वटाभन्दा बढी उडान गर्न सक्ने अवस्था छैन । बिहान कहिल्यै मौसम खुल्दैन, मौसम खुले पनि १२ बजेपछि उडान रोकिएको छ, उनले भने, पर्याप्त उडान नहुँदा दैनिक ५० भन्दा बढी यात्रु अलपत्र परिरहेका छन् । उनले हुम्लाका लागि आपत्कालीन उद्धार, खाद्यान्न, औषधि, निर्माण सामग्रीको ढुवानीलगायतमा हवाई सेवाको विकल्प नभएको बताए । खाद्य व्यवस्था तथा व्यापार कम्पनी लिमिटेडको शाखा कार्यालय सिमकोटमा अहिले १ हजार ७ सय क्विन्टल चामल मात्र मौज्दात छ । त्यो चामल आपत्कालीन अवस्थाका लागि राखिएको प्रमुख जिल्ला अधिकारी पौडेलले बताए । उनका अनुसार हुम्लाका सर्केघाट, श्रीनगर, खार्पुनाथ, देउली, छर्पेला र बालुकन डिपो तथा बिक्री केन्द्रहरू पनि चामल अभावले रित्तिएका छन् । प्राधिकरणको नयाँ नियमअनुसार हेलिकोप्टरलाई पनि साढे १२ बजेपछि उडान नगर्न निर्देशन दिएको छ । प्राधिकरणले आफ्नो कमजोरी ढाकछोप गर्न हेलिकोप्टरलाई पनि जहाजकै जस्तो नियम बनाइदिएको एक हेलिकोप्टर व्यवसायीले बताए । अब उद्धारमा जान, विकास निर्माण सामग्री ढुवानी गर्न र चार्टर उडान गर्न समस्या भएको छ, उनले भने, नियामक निकायले हामीसँग समन्वय नै नगरी व्यवसाय नै धरापमा पर्ने सिर्जना गर्यो । उनले यस विषयमा प्राधिकरणको ध्यानाकर्षण गराए पनि बेवास्ता भएको बताए । खराब मौसमका कारण हुन सक्ने हवाई दुर्घटनाको जोखिमलाई न्यूनीकरण गर्न प्राधिकरणले कर्णालीसहितका २९ वटा विमानस्थलमा जुलाईदेखि सेप्टेम्बरसम्म दिउँसो साढे १२ बजेपछि व्यावसायिक र चार्टर उडान गर्न नपाइने नियम लागू गरेको सुर्खेत नागरिक उड्डयन कार्यालयका प्रमुख राजनराज ढुंगेलले बताए । उनका अनुसार बढ्दो हवाई दुर्घटना रोक्न प्राधिकरणले यस्तो निर्णय गरेको हो ।"
हेटौंडाढल्केवरइनरुवा प्रसारण लाइनमा अवरोध हटाइने,"काठमाडौं (कास) सरकारले हेटौंडाढल्केवरइनरुवा ४०० केभी प्रसारण लाइनको विवाद समाधानका लागि क्षतिपूर्ति निर्धारण गर्न अध्यक्ष र सदस्य तोक्ने निर्णय गरेको छ । नेपाल विद्युत् प्राधिकरणले निर्माण गरिरहेको उक्त प्रसारण लाइनको अवरोध नहटेपछि सरकारले क्षतिपूर्ति निर्धारण गर्नका लागि समितिको अध्यक्ष तथा सदस्य तोक्ने निर्णय गरेको हो ।नेपालभारत विद्युत् प्रसारण तथा व्यापार आयोजनाको एउटा महत्त्वपूर्ण हिस्साका रूपमा रहेको हेटौंडाढल्केवरइनरुवा प्रसारण लाइन र ८ वर्षदेखिको अवरोध हटेको छैन । बुधबार मन्त्रिपरिषद्को निर्णय सार्वजनिक गर्दै सञ्चार तथा सूचना प्रविधिमन्त्री रेखा शर्माले समस्या समाधान र उचित क्षतिपूर्तिका लागि प्रसारण लाइनको अधिकार क्षेत्र (राइट अफ वे) भित्र पर्ने जग्गा र संरचनाको मूल्य निर्धारण गर्न समितिको अध्यक्ष तथा सदस्य तोक्ने सरकारले निर्णय गरेको जानकारी दिइन् । हेटौंडाढल्केवरइनरुवा ४०० केभी प्रसारण लाइन १० जिल्लामा पर्ने गरी २ सय ८८ किमि छ । यो प्रसारण लाइनमा ७ सय ९२ वटा विद्युत् टावर निर्माण गर्नुपर्नेमा करिब १ सय वटा टावर निर्माण समस्या रहेको नेपाल विद्युत् प्राधिकरणले जनाएको छ । सुनसरी, उदयपुर, सप्तरी, धनुषा, महोत्तरी, सर्लाही, रौतहट, बारा र मकवानपुर जिल्लामा प्रसारण लाइन क्षेत्रमा पर्ने जग्गामो मुआब्जा विवाद र टावर सार्नुपर्ने भन्दै स्थानीयले अवरोध गर्दै आएका छन् । सो क्षेत्रमा प्रसारण लाइनका लागि चाहिने जग्गा अधिग्रहण, मुआब्जा विवादका कारण प्रसारण लाइन निर्माणमा अघि बढ्न सकेको छैन । स्थानीयको अवरोध र मुद्दा मामिलाकै कारण तोकिएको समयभित्र काम नसकिएपछि आयोजनामा ऋण लगानी गरेको विश्व बैंक बाहिरिएको थियो ।नेपालभारत विद्युत् प्रसारण तथा व्यापार आयोजनाअन्तर्गत हेटौंडाढल्केबरइनरुवा ४०० केभी, हेटौंडाभरतपुर २२० केभी र भरतपुरबर्दघाट २२० केभी गरी तीन वटा प्रसारण संरचना बनिरहेका छन् । हेटौंडाबाट पश्चिमतिर २२० केभी र पूर्वतर्फ ४०० केभी क्षमतामा प्रसारण लाइन बनाउने गरी विश्व बैंकले लगानी गरेको थियो । सरकारले माथिल्लो पिलुवा खोला जलविद्युत् आयोजनाका लागि इन्टेक, अडिट र पावरहाउस लगायतका भौतिक संरचना बनाउन राष्ट्रिय वन क्षेत्रको १४६ हेक्टर भूभागका रूख हटाएर २५ वर्षसम्म प्रयोग गर्न दिने निर्णय गरेको छ । माथिल्लो मोदी ए जलविद्युत् ९८५ हेक्टर जग्गा तथा नुप्चे लिखु जलविद्युत् आयोजना निर्माणका लागि ३७८५ हेक्टर भूभाग २५ वर्षसम्म प्रयोग गर्न पाउने गरी स्वीकृति प्रदान गरेको छ ।"
अर्थ संक्षेप,"पठाओले थाल्यो सामान ढुवानी सेवा काठमाडौं (कास) राइड सेयरिङ सेवा प्रदायक पठाओ नेपालले सामानको ढुवानी सेवा पनि सुरु गरेको छ । काठमाडौं उपत्यकाभित्र पार्सल सेवा सुरु गरिएको पठाओ नेपालका प्रवक्ता शशांकशमशेर थापाले जानकारी दिए । पठाओको एपमार्फत नै सेवा लिन सकिन्छ, उनले भने, पार्सल सेवाका लागि पठाओका राइडरहरू परिचालन हुनेछन् । पार्सल सेवामा पठाउने वा पाउने व्यक्तिले सेवाका लागि रकम तिर्न सक्ने बताउँदै उनले भने, सामानहरू पार्सल गर्दा केही हानि, नोक्सानी भएमा २ हजार रुपैयाँसम्म क्षतिपूर्तिसमेत हुनेछ । चौबीसै घण्टा सेवा रहेको पार्सल सेवामा अधिकतम २ किलोसम्मको सामान पठाउन सकिने कम्पनीले जनाएको छ । यात्राको समयमा लाइभ ट्र्याकिङको व्यवस्था र १० लाख रुपैयाँसम्मको बिमा सुविधा पठाओमा रहेको थापाले बताए । प्राविधिक शिक्षाका लागि हिमालयन लाइफ इन्स्योरेन्स र लर्ड बुद्धबीच सहकार्य काठमाडौं (कास) मुलुकभित्रै प्राविधिक व्यावसायिक शिक्षा र सीपयुक्त रोजगारी सिर्जना गर्न लर्ड बुद्ध एजुकेसन फाउन्डेसन र हिमालयन लाइफ इन्स्योरेन्स कम्पनीले सहकार्य गरेका छन् । फाउन्डेसनमा सूचना प्रविधि तथा व्यवस्थापन विषयमा स्नातक र स्नातकोत्तर तहमा अध्ययनरत विद्यार्थीले हिमालयन लाइफ इन्स्योरेन्स कम्पनीमा प्रशिक्षार्थीका रूपमा सहभागी हुन पाउने सहमति भएको छ । यसबाट विद्यार्थीले पढाइका साथै रोजगारीको समेत अवसर पाउने फाउन्डेसनका अध्यक्ष पंकज जलानले बताए । सहमतिअनुसार फाउन्डेसनले एमबीए र एमएससी आईटीएम विषयमा इन्स्योरेन्स कम्पनीको सिफारिसमा ६ जना विद्यार्थीलाई छात्रवृत्ति उपलब्ध गराउनेछ ।डोमिनिकन रिपब्लिकको अवैतनिक दूतमा गौरव अग्रवालकाठमाडौं (कास) नेपालका लागि डोमिनिकन रिपब्लिकको अवैतनिक महावाणिज्यदूतमा गौरव अग्रवाल नियुक्त भएका छन् । काठमाडौं मेरियट होटलका प्रबन्ध निर्देशक अग्रवाल उद्यमी र अन्तर्राष्ट्रिय सम्बन्धका अधिवक्ता हुन् । नेपालका लागि डोमिनिकन रिपब्लिकका मानार्थ महावाणिज्यदूतको नियुक्तिपछि उनले दुवै राष्ट्रहरूबीचको सांस्कृतिक र आर्थिक खाडललाई कम गर्न डोमिनिकन गणतन्त्र र नेपालबीचको कूटनीतिक सम्बन्धको नयाँ युग, व्यापार, पर्यटन र सांस्कृतिक आदानप्रदानमा सम्बन्धलाई सुदृढ गर्ने र सहकार्यलाई बढावा दिने बताए ।"
बाइक राइडरमाथि ठगी गर्ने म्यानपावरको इजाजतपत्र खारेज,"(काठमाडौं)संयुक्त अरब इमिरेट्स (यूएई) मा बाइक राइडर पठाएर कम्तीमा दुई करोड रुपैयाँ ठगी गर्ने डिलक्स एचआर सोलुसन म्यानपावरको इजाजतपत्र खारेज भएको छ । श्रमिकसँग रकम उठाई रोजगार सम्झौताअनुसार काम दिन नसकेको ठहर गर्दै वैदेशिक रोजगार विभागले बुधबार इजाजतपत्र खारेज गरेको हो । शून्य लागतमा पठाउनुपर्ने श्रमिकलाई म्यानपावरले रकम लिई दुबई ट्याक्सी कर्पोरेसन (डीटीसी) मा पठाएको थियो । ६ महिनादेखि कामविहीन भएर स्वदेश फर्केका ३० जना बाइक राइडरले क्षतिपूर्ति माग गर्दै विभागमा म्यानपावरविरुद्ध उजुरी दिएका थिए । विभागले पटकपटक ताकेता गर्दा पनि पीडित श्रमिकलाई उचित क्षतिपूर्ति मिलेन, विभागका महानिर्देशक मदन दाहालले कान्तिपुरसँग भने, पीडितलाई म्यानपावरको धरौटीबाट क्षतिपूर्ति उपलब्ध गराइनेछ । म्यानपावरलाई एक लाख रुपैयाँ जरिवाना तोक्ने र दर्ता खारेज गर्ने निर्णय भएको छ । दुबईको सडक तथा यातायात प्राधिकरण (आरटीए) अन्तर्गतको डीटीसीले करारअनुसार तलब तथा सेवासुविधा नदिएपछि ३० जना ६ महिना बसेर स्वदेश फर्केका थिए । कम्पनीमा नेपालबाट एक सय ७० जना पुगेका थिए । काम र तलब दिई राखेका कामदारहरूले नियमित रूपमा कम्पनीको व्यवस्थापकको कार्यकक्षमा धर्ना दिन थालेपछि इच्छुकहरूलाई यूएई छाड्न अनुमति मिलेको छ । कास्कीका कृष्ण गुरुङले दुबई पुगेपछि डीटीसीले तलबमै झेल गरेको बताए । राइडरले तोकिएको स्थानमा खाना पुर्याउनुपर्ने बताइएको थियो, उनले भने, यो काम गर्दा महिनाको २७ सय ५० दिराम (करिब ९७ हजार रुपैयाँ) पाउने करारपत्र हामीसँग छ । तर, दुबई पुगेपछि तलब नदिई अर्डरअनुसार कमिसनमा काम गर्नुपर्ने सर्त थपिदियो । कर्पोरेसनले एउटा अर्डर डेलिभरी गरे कमिसनबापत ७५० दिराम (२ सय ६६ रुपैयाँ) पाउने सर्त राख्यो । यहीभित्र बाइकमा तेल पनि आफूले हाल्नुपर्ने, मोटरको मर्मतसम्भार पनि आफैंले गर्नुपर्ने र खाना खर्च पनि आफ्नै हुने सर्त राखिएको गुरुङले बताए । महिनामा २७ सय ५० दिराम हात पार्न दैनिक १३ वटा अर्डर हात पार्नुपर्छ, उनले भने, कम्पनीले दैनिक १३ वटा अर्डर पाउने ग्यारेन्टी गरिदिएको भए काम गर्ने थियौं ।नेपालबाट कामदार लैजानुअघि कर्पोरेसनले आबुधाबीस्थित नेपाली दूतावाससमक्ष कामदारलाई २७ सय ५० दिराम तलब दिने, खाना र बस्न कम्पनी आफैंले व्यवस्था गर्ने भन्दै मागपत्र प्रमाणीकरण गरेको थियो । त्यसैका आधारमा विभागले डिलक्स एअचार सोलुसनलाई कामदार पठाउन श्रम स्वीकृति जारी गरेको हो । म्यानपावर कम्पनीले त्यसरी जाने कामदारसँग तीन लाख ७५ हजारदेखि चार लाख रुपैयाँसम्म असुल गरेको गुरुङले बताए । महिनाको सरदर एक लाख रुपैयाँ कमाइ हुन्छ भनेपछि मैले तीन लाख ७५ हजार रुपैयाँ म्यानपावरलाई भुक्तानी दिए, गुरुङले भने ।महिनाको झन्डै एक लाख पाउने भएपछि जोखिमयुक्त काम गर्न गएको पीडितहरूको भनाइ छ । मोटो रकम तिरेर ५० डिग्रीको घाममा मोटरसाइकल कुदाउन तयार भयौं, टफिन पोखरेलले भने, दुबई पुगेपछि तिमीहरूले तलब होइन कमिसनमा काम गर्नुपर्छ भन्यो । यो त सरासर ठगी हो । यसबारे हामीले म्यानपावर कम्पनी र हामीलाई मध्यस्थता गर्नेलाई जानकारी गरायौं । तर, ६ महिनासम्म नेपालबाटै पैसा मगाएर बाँच्नुपर्यो । फर्केका कामदारहरूका अनुसार ३० जनाको मात्रै २ करोड रुपैयाँभन्दा बढी खर्च भएको छ । नेपाल र यूएईबीच भएको श्रम सम्झौताअनुसार कुनै पनि कामदारले म्यानपावर कम्पनीलाई लागत खर्च बुझाउनुपर्दैन । सम्झौतापछि पनि दुई देशका उच्च श्रम अधिकारीबीच सम्पन्न बैठकमा शून्य लागतमा कामदार भर्ना गर्ने प्रतिबद्धता भएका छन् । दुबई ट्याक्सी कर्पोरेसन दुबईको सरकारी निकायको प्रत्यक्ष साझेदारीमा रहेको कम्पनी हो । कम्पनीसँग ५ हजारभन्दा बढी सवारीसाधन छन्, जसमा ५ सय कर्मचारीसहित १२ हजार ड्राइभर छन् । पछिल्लो समय ट्याक्सी र बाइक राइडरलाई कम्पनीले सम्झौताअनुसार काम दिन सकेको छैन । बाइक राइडरहरूले लाइसेन्स बनाउन पनि आफैंले खर्च गर्नुपरेको बताए । एउटा लाइसेन्स निकाल्न ७ हजार एक सय ४८ दिराम (दुई लाख ५० हजार रुपैयाँ) लाग्छ । यो खर्च प्रत्येक महिनाको तलबबाट कटाउँदै लैजाने कम्पनीको नीति छ, चन्द्रबहादुर तामाङले भने, यत्रो रकम तिरेर लाइसेन्स निकालियो तर कम्पनीले ठगी गर्यो । बाइक राइडरलाई डेलिभरीको काम लगाउने डीटीसी, अप्लिप्स, १८८५, इनोभेसनलगायत एक दर्जन कम्पनीका कामदारबाट आबुधाबीस्थित नेपाली दूतावासमा उजुरी आउने गरेका छन् । श्रम काउन्सिलर दीनबन्धु सुवेदीका अनुसार रोजगारदाता कम्पनी, म्यानपावर र कामदारहरूबीच ठूलो समस्या छ । ट्राफिक कारबाहीमा पर्दा जरिवाना कसले तिर्ने भन्नेमा पहिला नै करारपत्रमा उल्लेख नभएको उनले बताए । तीन महिनामा पनि लाइसेन्स पाइँदैन, लाइसेन्स नपाएसम्म काम पाइँदैन, उनले भने । यस क्षेत्रमा समस्या देखिएपछि विभागले फागुन ८ देखि यूएई र कतारमा बाइक राइडर र ट्याक्सी चालकको पूर्वस्वीकृतिमा रोक लगाउने निर्णय गरेको थियो ।"
विदेशमा मृत्यु भएका श्रमिकको परिवारलाई राहत रकम बढाइने,"काठमाडौं (कास) वैदेशिक रोजगार बोर्डले श्रम स्वीकृतिको अवधिभित्र गन्तव्य देशमा मृत्यु भएका नेपाली श्रमिकको परिवारलाई दिइँदै आएको राहत रकम बढाउने निर्णय गरेको छ । राहत रकम निर्धारण गर्न श्रम सचिव केवलप्रसाद भण्डारीको नेतृत्वमा ७ सदस्यीय अध्ययन समिति गठन गरिएको छ । समितिले एक महिनाभित्र प्रतिवेदन पेस गर्नेछ । श्रम, रोजगार तथा सामाजिक सुरक्षामन्त्री शरदसिंह भण्डारीको अध्यक्षतामा बसेको बोर्डको बैठकले मृतक परिवारलाई दिइँदै आएको आर्थिक सहायता रकम बढाउने निर्णय गरिएको हो । अहिले दिइँदै आएको ७ लाख रुपैयाँ अपुग भयो । कम्तीमा १० लाख रुपैयाँ निर्धारण हुनेछ । त्योभन्दा बढी निर्धारण गर्नका लागि अध्ययन समिति बनाइएको छ । कोषको क्षमता हेरी हामी अब दिइने राहत रकम तोक्नेछौं, सचिव भण्डारीले भने । यसका लागि चालु आर्थिक वर्षको बोर्डको राहत रकमको बजेट बढाइएको छ । बोर्डले ०७४७५ देखि मृतक परिवारलाई ७ लाख रुपैयाँ उपलब्ध गराउँदै आएको थियो । श्रमिकले श्रम स्वीकृति गर्ने बेला जम्मा गरेको कल्याणकारी कोषबाट बोर्डले राहत रकम उपलब्ध गराउँदै आएको हो । यो कोषमा सरकारी रकम जम्मा हुँदैन । कोषमा श्रमिकले तीन वर्षसम्मको श्रम स्वीकृति लिँदा १ हजार ५ सय र त्यसभन्दा बढीका लागि २ हजार ५ सय रुपैयाँ अनिवार्य रूपमा जम्मा गर्नुपर्छ । बोर्डले ०६५ देखि ०७८७९ सम्म १० हजार ६ सय ६६ जनालाई आर्थिक सहायता रकम उपलब्ध गराइसकेको छ । बोर्डले मृतक परिवारका लागि उपलब्ध गराउँदै आएको वार्षिक शैक्षिक छात्रवृत्ति पनि बढाउने निर्णय भएको छ । अब कक्षा आठसम्मका लागि १२ हजार र कक्षा १२ सम्मका लागि १६ हजार ५ सय रुपैयाँ शैक्षिक छात्रवृत्ति दिइने भएको हो । यसअघि कक्षा आठसम्म ८ हजार र १२ कक्षासम्मका लागि १२ हजार ४ सय रुपैयाँ दिइँदै आएको थियो ।"
तस्करी हुन लागेका २६१ चरा नियन्त्रणमा,"काठमाडौं (कास) जिल्ला वन कार्यालय काठमाडौंले स्वयम्भू क्षेत्रबाट विभिन्न प्रजातिका २ सय ६१ वटा चरासहित ५ जनालाई बुधबार नियन्त्रणमा लिएको छ । कार्यालयको छुट्टाछुट्टै ५ वटा टोलीले विभिन्न पसलमा एकै पटक छापा मारेको थियो । प्रहरी कार्यालयको छेवैमा निर्बाध रूपमा चराको अवैध बिक्री भइरहेको थाहा पाएपछि एकै पटक ती पसलमा पुगेर चरासहित मानिसहरूलाई नियन्त्रणमा लिएका हौं, वन अधिकृत सरस्वती अर्यालले भनिन् । सुगा, मुनिया, फिन्च, लभ बर्ड्स र सानो ढुकुर प्रजातिका चरा बिक्रीका लागि राखिएको उनले जानकारी दिइन् । चराहरूको विस्तृत विवरणसहित थप पहिचानका लागि सदर चिडियाखानामा पठाइएको छ । वन कार्यालय काठमाडौंको वन्यजन्तु अपराध शाखा अधिकृत अशोक पराजुलीले चराको पहिचान भएर आएपछि आरोपितविरुद्ध मुद्दा दायर गरिने बताए । उनका अनुसार कसुर पुष्टि भए आरोपितविरुद्ध राष्ट्रिय निकुञ्ज तथा वन्यजन्तु संरक्षण ऐन, २०२९ बमोजिम कारबाही हुनेछ । नियन्त्रणमा लिइएका चरामध्ये कतिपय अवैध रूपमा भारतबाट ल्याइएको प्रारम्भिक अनुसन्धानका क्रममा खुलेको छ । केही प्रजातिको काठमाडौंभित्रै उत्पादन गराएर बेच्ने जानकारी पनि पाएका छौं, अधिकृत अर्यालले भनिन्, थप पुष्टि हुन बाँकी छ । व्यापारीहरूले बिक्रीका लागि राखिएका चराको न्यूनतम मूल्य २५० देखि अधिकतम १७ हजार रुपैयाँसम्म लिने गरेका छन् । गत वर्ष कार्यालयले दर्जनौं पसलबाट अवैध रूपमा बेच्न ठिक्क पारिएका १५ प्रजातिका ६ सयभन्दा बढी चरा बरामद गरेको थियो । नेपालमा चराको व्यापार गर्न पाइँदैन भने पाल्नका लागि पनि कानुनी व्यवस्था पूर्ण रूपमा बनेको छैन । संकटापन्न वन्यजन्तु तथा वनस्पतिको अन्तर्राष्ट्रिय व्यापार नियन्त्रण ऐन, २०७३ (साइटिस ऐन) अनुसार दुर्लभ वा लोपोन्मुख वन्यजन्तुको वा वनस्पतिको वा सोको नमुना अनुमतिबिना खरिदबिक्री गर्न, आफूसँग राख्न पाइँदैन । अवैध रूपमा भारतका विभिन्न ठाउँबाट चरा काठमाडौं भित्र्याएर व्यापार हुने गर्छ । पन्छी संरक्षण संघका अनुसार नेपालमा ३५ प्रजातिका चराको अवैध चोरीसिकार हुने गरेको छ ।"
अहिलेसम्मकै खुला विश्वकप,"अकल्यान्ड (एपी) महिला विश्वकप फुटबलमा अमेरिकी प्रभुत्व समाप्त भइसकेको छ । दुईपल्टको जर्मनी पनि प्रतियोगिताबाट बाहिरिसकेको छ । ओलम्पिक च्याम्पियन क्यानडा घर फर्किसकेको छ । मार्टा र उनको ब्राजिलको चुनौती पनि सकिसकेको छ । नत्र सर्वकालीन महान् महिला खेलाडी मार्टासामु लगातार ६ विश्वकपमा गोल गर्ने अवसर थियो । हो, विश्व महिला फुटबलका लगभग सबै ठूला नाम यसपल्टको विश्वकपमा माथ खाइसकेका छन् । प्रतियोगिताले अन्तिम आठमा प्रवेश गर्दा अझै पनि केही परम्परागत टिम भने बाँकी छन् । यसमा एक पूर्व विजेता पर्छ अनि दुई टिमले यो चरणमा डेब्यु गर्दै छन् । युरोपेली च्याम्पियन इंग्ल्यान्ड यसपल्टको उपाधिका लागि सबैभन्दा बलियो प्रत्याशीका रूपमा अगाडि आएको छ । इंग्ल्यान्डले अबको खेलमा कोलम्बियाको सामना गर्नेछ र त्यसमा स्टार खेलाडी लाउरेन जेम्स हुने छैनन् । नाइजेरियामाथिको जितमा लाउरेनले डरलाग्दो ट्याकल गरेकी थिइन् । कोलम्बिया आफैं भने त्यस्ता स्टारको नेतृत्वमा छ, जसको उमेर १८ वर्षको मात्र छ । उनी हुन्, लिन्डा ससेडो । पछिल्लो विश्वकपमा कोलम्बिया छनोट हुन सफल रहेको थियो । सहआयोजक रहेको अस्ट्रेलियाले यसअघि तीनपल्ट क्वाटरफाइनल खेलिसकेको छ । अहिले भने अस्ट्रेलियाको सामना अनुभवी फ्रान्ससँग हुँदै छ । फ्रान्स त्यस्तो टिम हो, जसले सन् २०२३ मा खेलेका १८ खेलमध्ये १६ मा स्पष्ट जित निकालेको छ । स्पेन भने पहिलोपल्ट क्वाटरफाइनल खेल्दै छ । अहिलेसम्म खेलेको ४ खेलमा स्पेनले १३ गोल गरिसकेको छ । स्पेनले नेदरल्यान्ड्सविरुद्ध खेल्नेछ । सन् २०१९ को विश्वकप फाइनलमा डच टिम अमेरिकासँग पराजित भएको थियो । नेदरल्यान्ड्स महिला विश्वकपका सुरुआती ६ संस्करणमा छनोट नै भएन, तर सन् २०१५ यता भने यो डच टिम प्रत्येकपल्ट प्रतियोगितामा बलियो साबित भएको छ । र, जापान । यो नै यस्तो टिम हो, जसको परिचय पूर्वविजेताको छ । सन् २०११ मा जापानले उपाधि जितेको थियो । जतिबेला जापानले फाइनलमा अमेरिकालाई हराएको थियो । त्यसको चार वर्षपछि अमेरिकाले बदला लियो, फाइनलमा जापानलाई नै हराएर । यसपल्ट जापानको प्रदर्शन अझ सुदृढ रहेको छ । जापानले यसपालि खेलेका चार खेलमा एकै गोलमात्र खाएको छ । जापानको अन्तिम आठ प्रतिद्वन्द्वी भने स्विडेन हो । स्विडेन त्यही टिम हो, जसले अमेरिकी चुनौतीमा पूर्णविराम लगाएको थियो र अमेरिकाको लगातार तेस्रोपल्ट उपाधि जित्ने अभियानमा निर्णायक धक्का दिएको थियो । सन् २०१९ मा समेत गरेर स्विडेनले तीनपल्ट सेमिफाइनल खेलिसकेको छ । स्विडेन फिफा वरीयताको तेस्रो स्थानमा छ । त्यस अर्थमा स्विडेन प्रतियोगितामा चुनौती कायम राख्न सफल शीर्ष वरीयताको टिम हो । सन् २००३ को फाइनलमा स्विडेन जर्मनीसँग पराजित भएको थियो ।"
नवौं राष्ट्रियमा ५३ करोड ७९ लाख खर्च,"काठमाडौं (कास) राष्ट्रिय खेलकुद परिषद् (राखेप) ले बुधबार गत वर्ष सम्पन्न नवौं राष्ट्रिय खेलकुदको खर्च विवरण सार्वजनिक गरेको छ । राष्ट्रिय खेलकुद गण्डकी प्रदेशको कास्कीलगायत ८ जिल्लामा गत असोज २८ देखि कात्तिक ३ सम्म आयोजना भएको छ । उक्त प्रतियोगिता आयोजनाका लागि ५३ करोड ७९ लाख ४ हजार २ सय २९ रुपैयाँ खर्च भएको राखेपले जनाएको छ ।नवौं राष्ट्रियका लागि नेपाल सरकारबाट ६० करोड १० लाख विनियोजन भएको थियो । आन्तरिक आम्दानीतर्फ ५१ लाख ५२ हजार ७ सय रुपैयाँ प्राप्त भएको उल्लेख गरिएको छ । आन्तरिक आम्दानीमा प्रायोजक राष्ट्रिय वाणिज्य बैंकबाट ३० लाख, राष्ट्रिय बिमा संस्थानबाट २ लाख, नेपाल टेलिकमबाट ५ लाख, भलिबल, फुटबलजस्ता खेलको टिकट बिक्रीबाट १४ लाख ५२ हजार ७ सय रुपैयाँ प्राप्त भएको राखेप सदस्यसचिव टंकलाल घिसिङले जानकारी गराए । विनियोजित रकममा ६ करोड ८२ लाख ४८ हजार ४ सय ८० रुपैयाँ बचत रहेको छ । देशको अर्थ व्यवस्थामा आएको चापका कारण सरकारले खर्च कटौतीका लागिसबै क्षेत्रको बजेट रोक्का गर्दा नवौं राष्ट्रिय खेलकुदको बजेट पनि रोकिएर भुक्तानी प्रक्रिया प्रभावित हुँदा समयमै खर्च विवरण पेस गर्न नसकिएको घिसिङले तर्क गरे । उनले भने, विभिन्न क्षेत्रमा भएका खर्च एकीकृत गरी सम्पूर्ण विवरण तयार गर्न सबै भुक्तानी भई सक्नुपर्ने हुन्छ । ठूला चाडपर्वको समयमा प्रतियोगिता भएको र लगत्तै आमनिर्वाचनमा परिषदका कर्मचारीहरू खटिएकाले खर्चको हिसाब यकिन गर्न समय लाग्यो । भुक्तानी प्रक्रिया अघि बढाउँदै गर्दा देशको अर्थ व्यवस्थामा आएको चापमा ध्यान दिई सरकारले खर्च कटौती गर्न सबै क्षेत्रको बजेट रोक्का गर्दा नवौं राष्ट्रिय खेलकुदको बजेट पनि रोकियो ।त्यही कारण स्वर्ण पदक जित्ने खेलाडीको पुरस्कार रकमसमेत ढिला भुक्तानी गर्नुपरेको उनको भनाइ थियो । स्वर्ण जित्ने खेलाडीलाई २५ हजार दिइने पूर्व घोषणा गरिएको थियो । नवौं राष्ट्रियमा ३ हजार ४ सय १४ पुरुष र २ हजार ७ सय १३ महिला खेलाडीले ३९७ स्वर्ण पदकका लागि प्रतिस्पर्धा गरेका थिए । सात प्रदेश, तीन विभाग र एक एनआरएनए गरी ११ टिमले भाग लिएकोमा नेपाल आर्मीले ट्रफी जितेको थियो । स्वर्ण जित्ने र कीर्तिमान बनाउने खेलाडीका लागि १ करोड ६६ लाख ४० हजार खर्च भएको छ । विभिन्न २० शीर्षकमा गरिएको खर्च विवरणअनुसार सबैभन्दा धेरै किट्स र खेल पोसाकमा १५ करोड, ३९ लाख, ८५ हजार ८ सय २१ तथा खाना र बसोवासमा १३ करोड १७ लाख ७६ हजार ९ सय ७० रुपैयाँ खर्च छ । उद्घाटन र समापन समारोहमा २ करोड ७० हजार १८ हजार १ सय ८३ खर्च गरिएको छ ।"
यस्ता छन् क्वाटरफाइनल खेल्ने टिम,"कोलम्बियाक्वाटरफाइनलमा पुगेका टिममध्ये सबैभन्दा तल्लो वरीयताको टिम हो कोलम्बिया । यो २५ औं स्थानको टिम हो । तर टोलीको प्रदर्शन भने माथिल्लो वरीयताको टिमभन्दा राम्रो छ । पछिल्लो विश्वकपमा छनोट पनि नभएको कोलम्बियाले यसपल्ट निकै बलियो शारीरिक खेल प्रदर्शन गरिरहेको छ । कोलम्बिया कति धेरै शारीरिक खेल खेल्छ भने आयरल्यान्डले उसविरुद्धको मैत्रीपूर्ण खेल २० मिनेटपछि नै परित्याग गरेको थियो, अत्यधिक चोट लाग्ने खेल भयो भनेर ।"
म्याद सकिँदासम्म मैदानको आधा काम,"(पाँचथर)ठेकेदार कम्पनी सम्पर्कविहीन भएपछि पाँचथर सदरमुकाम फिदिममा निर्माणाधीन फिदिम माविको खेलमैदान अलपत्र परेको छ । मैदानको रिटेनिङ वाल, ३० सटरसहितको व्यावसायिक कम्प्लेक्स, प्यारापिट, कार्यालय भवन, चेन्जिङ रुम र गेट निर्माण गरी मैदानको स्तरवृद्धि गर्न ०७७ को माघ १२ मा पीएस किराँतेश्वर मैनाचुली जेभीले १० करोड ७९ लाख ८७ हजार ७ सय ८१ रुपैयाँको ठेक्का पाएको थियो । यसपछि रिटेनिङ वाल र सटर निर्माणको आंशिक काम गरेको निर्माण व्यवसायी र तिनका प्रतिनिधि एक वर्षदेखि सम्पर्क बाहिर रहेको फिदिम नगरपालिकाका मेयर मित्रप्रसाद काफ्लेले जानकारी गराए । निर्माण थालिएका संरचना बेवारिसे बनेको छ । सम्झौतामा ०७९ असारभित्रै सक्ने भनिए पनि हालसम्म भौतिकतर्फ ४० र वित्तीयतर्फ ३१ प्रतिशत मात्रै प्रगति भएको जिल्ला खेलकुद विकास समितिका अध्यक्ष सन्तोष मोक्तानले बताए । निर्धारित समयभित्र करिब ४० प्रतिशत प्रगति देखाएका ठेकेदारले म्याद थप्न निवेदन दिएपछि राष्ट्रिय खेलकुद परिषद् (राखेप) ले एक वर्षको समयसीमा दिएको थियो । तर, म्याद थपेपछि कम्पनीका प्रतिनिधि र कामदार कार्य क्षेत्रमा एक दिन पनि देखा नपरेको अध्यक्ष मोक्तान बताउँछन् । थपिएको म्याद सकिँदासमेत काम हुन सकेको छैन । ठेकेदार सनत राईले एक वर्षयता पटकपटक फोन गर्दा नउठाएको मेयर काफ्ले बताउँछन् । जनप्रतिनिधि, प्रशासक र खेल क्षेत्रका सरोकारवाला कसैको फोन उठाउनु हुन्न, उहाँको गैरजिम्मेबार व्यवहारले खेलकुद गतिविधि त ठप्प भयो नै, मेला महोत्सव र सांस्कृतिक कार्यक्रम गर्ने ठाउँ पनि छैन, उनले गुनासो सुनाए । योसँगै बाढीपहिरो र भूकम्पजस्ता प्राकृतिक विपद् आइलागेमा आवश्यक पर्ने खाली जमिन पनि निर्माणाधीन खेल मैदानमात्रै भएकाले जिल्ला विपद् व्यवस्थापन समितिको बैठकमा समेत चाँडो काम गर्न ताकेता गरिएको काफ्लेले बताए । फिदिम माविको स्वामित्वमा रहेको यो मैदानमा २०७६ सम्म प्रत्येक वर्ष पुसमा फाल्गुनन्द गोल्डकप र वैशाखमा पाँचथर गोल्डकप आयोजना हुन्थ्यो । यसबाहेक कर्न्सट, मेला, महोत्सव र सांस्कृतिक कार्यक्रम गर्ने सार्वजनिक स्थल पनि उक्त माविको यही खेलमैदान हो । स्तरोन्नति गर्न थालिएपछि यी सबैखाले गतिविधि ठप्प भएका छन् । फिदिम नगरपालिकाले विज्ञप्ति प्रकाशित गर्दै १५ दिनभित्र सम्पर्कमा आएर काम थाल्न निर्माण कम्पनीको ध्यानाकर्षण गराएको छ । निर्धारित समयमा काम नथाले विकल्प खोजेर अगाडि बढ्ने चेतावनी दिइएको छ । सम्बद्ध निर्माण कम्पनीका सञ्चालक राईले निर्माणाधीन मैदानको व्यावसायिक कम्प्लेक्स र प्रशासनिक भवनको डिजाइन परिवर्तन गर्नुपरेकाले काममा ढिलाइ भएको दाबी गरे । उनले अब म्याद थप प्रक्रियासँगै निर्माणको काम तीव्र बनाउने बताए । मेची राजमार्ग विस्तारका क्रममा निर्माणाधीन खेल मैदानको कटान हुने जग्गा यकिन नहुँदा पनि काम अवरुद्व भयो, म बिरामी भएर अस्पताल भर्ना हुनुपरेकाले फोन रेस्पोन्स गर्न सकिनँ, अबको ७ दिनभित्रै काम पुनः थालिन्छ, टेलिफोन सम्पर्कमा राईले भने ।"
बैजनाथपुर अब जीपी क्रिकेट रंगशाला,"(विराटनगर)संघीय सरकारका युवा तथा खेलकुदमन्त्री डिगबहादुर लिम्बूले विराटनगरको बैजनाथपुर खेलमैदानलाई दुई वर्षभित्रमा गिरिजाप्रसाद (जीपी) कोइराला क्रिकेट रंगशालामा परिणत गर्ने बताएका छन् । उनले त्यसका लागि अहिले ३ करोड बजेट विनियोजन गरेर डीपीआर बनाउन थालिएको जानकारी दिएका छन् ।डीपीआर टुंगिएलगत्तै अर्थ मन्त्रालयसँग समन्वय गरेर आवश्यक बजेट सुनिश्चित गरेर अत्याधुनिक रंगशाला निर्माण कार्य सुरु हुने लिम्बूले बताए । त्यसका लागि करिब दुई अर्ब बजेट लाग्ने अनुमान गरिएको छ । उनले सञ्चारकर्मीसँग बुधबार भने, दुई अर्बको लगानीमा दुई वर्षभित्रमा गिरिजाप्रसाद कोइराला बैजनाथ क्रिकेट रंगशाला पक्का ।विराटनगर१९ मा पर्ने बैजनाथपुरमा क्रिकेट रंगशालामात्र नभएर स्विमिङ पुल, कभर्डहल, फुटबल मैदानसमेत निर्माण गरेर बैजनाथपुरलाई खेलकुद कम्प्लेक्स बनाइने लिम्बूको दाबी छ । त्यहाँ खेलकुदका नाममा १५ विघा १५ धुर जमिन छ । स्व गिरिजाप्रसादको पहलमा अढाइ दशकअघि उक्त जमिन ८१ लाखमा खेलकुदको नाममा खरिद भएको थियो ।उक्त भूमिमा संघीय र प्रदेश सरकारको करिब तीन करोड लगानीमा सम्याएर क्रिकेटको टर्फ विकेट निर्माण गरेर प्रतियोगिता गरिँदै आएको छ । त्यहाँ जमिनलाई घेरा गरेर टर्फ विकेटसहित स्कोरर बोर्ड, साइड स्क्रिन र करिब सय जना अटाउने प्यारापिटको व्यवस्था गरिएको छ । त्यही मैदानमा सातौं राष्ट्रिय खेलकुदमा पुरुष क्रिकेट आयोजना भएको थियो । खेलकुदकै क्रममा त्यहाँ सफट् टेनिस र सुटिङ हल पनि निर्माण गरिएको छ ।यही मैदानमा तीन वर्षभित्रमा अर्न्तराष्ट्रिय क्रिकेट मैदान निर्माण गर्ने कोशी प्रदेशका निवर्तमान मुख्यमन्त्री हिक्मत कार्कीले वैशाखमा एसीसी प्रिमियर कप विजेता राष्ट्रिय टोलीका खेलाडीलाई सम्मान गर्नेक्रममा विराटनगरमा प्रण गरेका थिए । तर, प्रदेशका अर्थमन्त्रीसमेत रहेका कार्की आफैले सार्वजनिक गरेको कोशी प्रदेशको चालु वर्षको बजेटमा रंगशालाको नाममा रकम नै विनियोजन गरिएन ।अढाइ दशकअघि यो जमिन किन्दै तत्कालीन प्रधानमन्त्री गिरिजाप्रसादले पनि त्यहाँ क्रिकेट र फुटबलसहित अन्य खेलकुदको कम्प्लेक्स बनाउने आश्वासन दिएका थिए । तत्कालीन प्रधानमन्त्रीले समेत बोलेको कुरा अहिलेसम्म पूरा हुन सकेको छैन, एक क्रिकेटकर्मीले गुनासो गरे, विषयगत संघीयमन्त्री र प्रदेशका मुख्यमन्त्रीको खेलकुदका नाममा उधारो आश्वासन, प्रण सुनेको र पढेको धेरै भइसक्यो । उनका अनुसार आर्थिक संकटले संघीय र प्रदेश सरकार प्रभावित छ । ठूला लगानीमा निर्माण हुने यस्ता योजनामा वैदेशिक लगानीको निश्चितता नभएसम्म मन्त्री र मुख्यमन्त्रीले आश्वासन नदिए हुन्छ, उनले भने ।"
चेल्सी र रिब्स विजयी,"काठमाडौं (कास) चेल्सी र रिब्स ए टिम बुधबार एनएमबीकपअन अन्तरस्कुल यू १४ फुटबल प्रतियोगिताको नकआउट चरणमा पुगेका छन् । यी दुई स्कुलले कपन स्पोर्ट्स सेन्टरमा पहिलो दिन शतप्रतिशत जित हासिल नकआउट यात्रा तय गरे ।तीनदिने प्रतियोगितामा २९ स्कुलका ३० टिमले ८ समूहमा रहेर लिगकम नकआउटका आधारमा प्रतिस्पर्धा गरिरहेका छन् । समूहका शीर्ष टोली नकआउट चरणमा प्रतिस्पर्धा गर्नेछन् । समूह सी मा चेल्सीले पहिलो खेलमा चाँदबागलाई ५० ले, रिब्स (बी) लाई ५० र त्रिज्योतिलाई १० ले पराजित गर्दै समूहमा शीर्षस्थान कब्जा गरेर क्वाटरफाइनल यात्रा तय गरेको हो । रिब्स (ए) ले ग्यालेक्सीलाई ५० र फेरिल्यान्डलाई ४१ ले हरायो । तीन टिम रहेको समूह डी बाट रिब्स क्वाटरफाइनल पुग्यो ।बूढानीलकण्ठ नगरपालिकाका प्रमुख मीठाराम अधिकारी र एनएमबी बैंकका सीईओ सुनील केसीले प्रतियोगिता उद्घाटन गरे । कार्यक्रममा एनएमबीका नायब सीईओ सुदेश उपाध्याय, एन्फाका सहायक महासचिव दामोदर भट्टराई, राष्ट्रिय टिमका पूर्वकप्तान विराज महर्जन, मछिन्द्र क्लबका कप्तान विशाल श्रेष्ठ पनि सहभागी थिए ।"
