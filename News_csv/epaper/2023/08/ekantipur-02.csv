शीर्षक,विवरण
सुन तस्करीमा मुछिएका माओवादी नेता महराका बाबुछोरालाई उन्मुक्ति,"मैले जफत भएको मालवस्तु जाँचपास हुन सक्दैन भनी पठाएको थिएँ, त्यसको भोलिपल्ट श्यामसुन्दर शाह भनी चिनाउने व्यक्तिले भेटेर उक्त भेप जलविद्युत् आयोजनामा काम गर्ने चिनियाँ कामदारको उपभोगका लागि ल्याएको भन्दै छुटाउन अनुरोध गरे । मैले निजलाई समेत जफत भएको मालवस्तु जाँचपास हुन सक्दैन भनी पठाएको थिएँ, भन्सार अधिकृत श्रेष्ठको भनाइ छ । भन्सार एजेन्ट फर्किएको केही समयपछि पूर्वसभामुख महराका छोरा राहुलले भन्सार अधिकृत श्रेष्ठलाई फोन गरेका थिए । आफूलाई राहुल महरा भनी चिनाउने व्यक्तिले ९८५११८८ बाट फोन गरी जफत भएको उक्त भेपको लिलामी प्रक्रिया के हो ? कसरी हुन्छ ? भनी सोधपुछ गरे, श्रेष्ठले भनेका छन्, मैले जफत भएको मालवस्तु मुद्दा तथा लिलामी शाखामा पठाइने र नियमानुसार बोलकबोलको सूचना प्रकाशित हुने बताएँ । लिलाम नगरी नष्ट गर्ने चिजवस्तु भए नियमानुसार नष्ट गरिन्छ, सो सम्बन्धमा सम्बन्धित शाखामै बुझ्दा उचित हुन्छ भनी जानकारी दिएको थिएँ । यसरी महरालाई पन्छाएपछि आफूले थप कानुनी कारबाहीका लागि भेप मुद्दा शाखामा पठाएको र त्यसपछि के कसो भयो भन्ने आफूलाई थाहा नभएको उनको जवाफ छ ।श्रेष्ठले यस्तो बयान दिए पनि तस्कर र बिचौलियाहरूको मिलेमतोमा भन्सारका कर्मचारीहरूको मिलिभगतमा सुन बेचिएको थियो । यसको सुराक खुलेपछि भन्सार कार्यालयले गत वैशाख २६ मा प्रहरीको सीआईबीलाई पत्र लेखी अनुसन्धान गर्न आग्रह गरेको थियो । त्यसका आधारमा ब्युरोले एक चरणको अनुसन्धान सकेर मुद्दा दायर गरे पनि पूर्वसभामुख र उनका छोरामाथि थप अनुसन्धान गरेको छैन । जबकि सुन तस्करी तथा बिक्रीको जालो राहुल मात्र होइन, स्वयम् कृष्णबहादुर महरा जोडिएको प्रहरी प्रतिवेदनमा स्पष्ट उल्लेख छ । प्रतिवेदनमा भनिएको छ, मिसिलमै संलग्न कल डिटेल रेकर्ड (सीडीआर) प्रतिवेदनअनुसार सुन ल्याउने समूहमा रहेका चाइनिज नागरिक लुई (९८४१३८५) , दाओजिन वाङ (९८०१९८), लोकेन्द्र पौडेल (९८१३४८), खुवाप्रसाद न्यौपाने (९८४१६४), राहुल महरा (९८५११८८) समेतको सम्पर्क, कृष्णबहादुर महरा (९८५११८८) र मुक्तिप्रसाद श्रेष्ठ (९८५७०८२) आपसी सम्पर्कमा रहेको तथा यो समूहले सुन बेचबिखन गर्ने समूहसँग पनि सम्पर्कमा रहेको र निजीहरू आआफ्नो आपराधिक जिम्मेवारीबमोजिम खटिएको देखिन्छ । तर २७ असारमा मुद्दा दायर गर्दा महरा बाबुछोरालाई अस्वाभाविक रूपमा छुटाइएको छ । भेप लिलामीमा किन्न खोजेको आरोपमा पाँच आरोपीलाई जिल्ला अदालत काठमाडौंले थुनामा राखेर मुद्दा चलाउने आदेश दिएको छ । न्यायाधीश दीपक ढकालको इजलासले आरोपी ९ मध्ये वर्ष ३९ का भारतीय नागरिक साहेब राव पाण्डुरङ मरग, त्रिभुवन विमानस्थलस्थित भन्सार कार्यालयका नायब सुब्बा २७ वर्षीय रेवन्त खड्का, काठमाडौं भोटेबहाल बस्ने ५४ वर्षीय वेदप्रकाश अग्रवाल, कागेश्वरी मनहराका ३२ वर्षीय दिनेश बस्नेत र पोखरा गैह्रापाटनका २२ वर्षीय निर्मलकुमार विकलाई थुनामा राख्ने आदेश गरेको हो । उनीहरू सबै त्रिभुवन अन्तर्राष्ट्रिय विमानस्थलबाट तस्करी हुन लाग्दा जफत भएको सुन गैरकानुनी रूपमा बेचबिखन गर्ने गिरोहका सदस्य हुन् । भेप प्रकरणपछि बाहिरिएको क्विन्टल सुन प्रकरणमा पनि माओवादी नेताहरूमाथि प्रश्न उठेको छ । पछिल्लो सुन प्रकरणमा पक्राउ परेका तिब्बती मूलका बेल्जियन नागरिक दावा छिरिङ पूर्वउपराष्ट्रपति नन्दबहादुर पुन, उनका छोरा दीपेश पुन, माओवादी उपमहासचिव वर्षमान पुन र उनकी पत्नीसमेत रहेकी पूर्वसभामुख ओनसरी घर्तीसँग चिनजानका व्यक्ति हुन् । नन्दबहादुर र वर्षमानको परिवारसँग दावाको पारिवारिक जमघट र भेटघाटका तस्बिर सार्वजनिक भइसकेका छन् । यद्यपि सँगै खाना खाएको र फोटो खिचाएकै आधारमा कारोबारमा समेत संलग्न भएको भन्नु अन्याय हुने भन्दै नेता पुनले सम्पूर्ण अनुसन्धान गर्न र दोषी सबैलाई कारबाही गर्न सरकारलाई आग्रह गरेका छन् । प्रधानमन्त्री निवास बालुवाटारमा सोमबार बसेको पार्टी पदाधिकारी बैठकमा विशेष समय लिएर बोल्दै उनले तिब्बती मूलका बेल्जियन नागरिक दावा छिरिङसँग कुनै सम्बन्ध नरहेको स्पष्टीकरण दिए । आफ्नो गृहजिल्ला रोल्पा थवाङकी पार्टी कार्यकर्तासमेत रहेकी सहिद परिवारकी अमला रोकाले दावासँग विवाह गरेको र अमलाले आफूसँग चिनजान गराउन एक पटक डेरामा लिएर आएको प्रस्टीकरण उनले दिएका छन् । दावा पक्राउ परेपछि आठ वर्ष पहिला भएको भेटघाटको समयमा खिचिएको सामूहिक तस्बिरलाई अहिलेको घटनासँग जोडेर प्रचार भयो, पुनले भने, यो मेरो सार्वजनिक छविमाथिको आक्रमण र चरित्र हत्या हो । छानबिनमा दोषी देखिए आफू जस्तोसुकै सजाय भोग्न तयार रहेको र अरू नेता पनि तयार हुनुपर्ने बताए ।दावाले रोल्पाकी अमला रोकासँग विवाह गरेर नेपालमै तस्करीको सेल्टर बनाएको देखिन्छ । यही नाताबाट नेपालमा अपराधको जालो फैलाएका दावाले तस्करीको धन्दा चलाउनकै लागि फर्जी विवरण पेस गरेर दोहोरो नागरिकता र राहदानी लिएको देखिन्छ । अमला माओवादीनिकट भएको र तस्करीमा संलग्न दावाको सम्पत्ति व्यवस्थापनका लागि उनलाई प्रयोग गरिएको अनुसन्धान अधिकारीहरू बताउँछन् । अमलामार्फत दावाले पूर्वउपराष्ट्रपति पुन र माओवादी नेता वर्षमान दम्पतीसँग सम्बन्ध बढाएका थिए । राजस्व अनुसन्धान विभागका महानिर्देशक नवराज ढुंगानाले अनुसन्धानबाट खुलेका तथ्य र प्रमाणका आधारमा जोसुकै भए पनि कारबाहीको दायरामा ल्याइने प्रतिबद्धता जनाए । उनले सुन तस्करीमा पक्राउ परेका आरोपितको राजनीतिक पहुँचलाई पनि विभागले अनदेखा नगरेको बताए । यो विषयलाई हामीले अनदेखा गरेका छैनौं । तस्करीमा संलग्नमाथि अनुसन्धान भइरहेको छ, तथ्य र प्रमाणले जहाँलैजान्छ, त्यहींसम्म जान्छौं । त्यसका लागि राज्यका सबै निकायबाट अनुसन्धानमा साथसहयोग चाहिन्छ । सुन प्रकरणमा जोडिएका केही व्यक्ति माओवादी नेतासँग सम्पर्कमा रहेको भन्दै प्रमुख प्रतिपक्षी एमालेले गृहमन्त्री नारायणकाजी श्रेष्ठको राजीनामा माग्नेदेखि निष्पक्ष छानबिन वा न्यायिक समिति बनाउनुपर्ने अडान लिएर सदन अवरोध गर्दै आएको छ । सत्तारूढ दलका नेतासमेत जोडिएको विषयमा सरकारबाट निष्पक्ष अनुसन्धान नहुने भन्दै एमालेले संसदीय उच्चस्तरीय छानबिन समिति गठन गर्नुपर्ने माग राख्दै लगातार प्रतिनिधिसभाको बैठक अवरुद्ध गर्दै आइरहेको छ । संसदीय समिति गठनमा सरकार सकारात्मक देखिँदैन । दुवै पक्षको अडानसँगै मंगलबार पनि संसद् बैठक हुन सकेन, बैठक एक साताका लागि सारिएको छ ।"
प्रधानन्यायाधीश नियुक्तिमा फेरि पनि राजनीतिक दाउपेच,"हाल खारेजीको अवस्थामा रहेको संवैधानिक परिषद्को काम, कर्तव्यसम्बन्धी ऐनमा पहिलो बैठकमा सर्वसम्मतले निर्णय हुनुपर्ने र त्यो हुन नसके दोस्रो बैठकमा अध्यक्षसहित बहुमतले निर्णय गर्ने भन्ने उल्लेख थियो । ओली प्रधानमन्त्री भएका बखत विपक्षी दलका नेता शेरबहादुर देउवा र तत्कालीन सभामुख अग्नि सापकोटाले परिषद्को बैठकमा आफ्ना एजेन्डामा साथ नदिने देखेपछि उक्त प्रावधानलाई संशोधन गर्दै पहिलो बैठकमै उपस्थित संख्याको बहुमतका आधारमा निर्णय हुने अध्यादेश राष्ट्रपतिमार्फत ल्याएका थिए । प्रधानमन्त्री भएका देउवाले ओलीका पालामा गरिएको त्रुटि सच्याउनुको बदला उही असंवैधानिक संशोधनलाई नै जारी राख्ने गरी अध्यादेश ल्याएका थिए । त्यसलाई संसद्ले अनुमोदन नगरेपछि त्यो स्वतः खारेज भएको छ भने पुरानो ऐनको दफा ब्युँत्याइएको छैन । प्रधानमन्त्री दाहालले पनि अध्यादेशमै भएको प्रावधानजस्तै परिषद्को पदेन अध्यक्षसहित उपस्थित संख्याको बहुमतले निर्णय हुने व्यहोराको संशोधन विधेयक पेस गरेका छन्, जुन प्रतिनिधिसभामा विचाराधीन छ । कति संख्यामा सदस्यहरूले स्वीकार गरे भने परिषद्को निर्णय पारित भएको मानिन्छ भन्ने कुनै कानुनी व्यवस्था नै अहिले छैन, कानुन सेवा आयोगको अध्यक्षसमेत रहेका पूर्वकानुनमन्त्री माधव पौडेल भन्छन्, प्रधानन्यायाधीशको सिफारिसमा सर्वसम्मत हुन सकेन भने कानुनी र संवैधानिक समस्या आउने सम्भावना छ ।"
लहर कौसी खेतीको,"सहरीकरण बढ्दै जाँदा काठमाडौंसँगै मुलुकका प्रमुख सहरहरुमा कौसी खेतीको लहर चलेको छ । गमलामा फूल लगाएजसरी पक्की घरघरका छतमा हरियाली देखियो भने कौसी खेती गरेको बुझे हुन्छ । कौसीमा फलफूल तथा तरकारी लगाउँदा ताजा खान पाइन्छ । घरबाट निस्कने कुहिने फोहोर र खेर जाने पानीको पुनर्प्रयोग पनि सहज हुन्छ । उपत्यकाका भक्तपुर, ललितपुर र काठमाडौंका केही घरमा पुग्दा कौसी खेतीमा अनुभव स्मरणीय छन् । भक्तपुरको सिर्जनानगरकी विनीता राजभण्डारीले १० वर्षदेखि कौसी खेती गर्दै आएकी छन् । कौसीमा उनले फूलसँगै तरकारी लगाएकी छन् । भन्छिन्, कौसीमा हुने उब्जनीले ताजा तरकारी खान पुगेको छ । कुलेश्वरकी कृष्णमाया अधिकारीले घरको छतमा तरकारी फलाउन थालेको धेरै भएको छैन । कोरोना महामारीसँगै भएको लकडाउनका बेला मात्रै थालेकी हुन् । त्यो बेला बाहिर निस्कन गाह्रो थियो । कौसीमै तरकारी फलाउन सकिन्छ भने किन नगर्ने भनेर उनले थालेकी हुन् । सिजनअनुसारका तरकारी फलाउन सफल भएकी छु, उनले भनिन्, कुखुराको सुलीले मल बनाउन पुगेको छ । ललितपुरको कुसुन्तीकी डेबोरा अधिकारीले २० वर्ष भयो कौसी खेती थालेको । पहिले पहिले धेरै तरकारी लगाउने गरेकी थिइनन् । रहरले फूलसँगै फाट्टफुट्ट मात्रै लगाउँथिन् । लकडाउनपछि उनले मौसमअनुसारका तरकारी फलाउन धेरै काम गरिन् । भन्छिन्, मिहिनेत गर्दा कौसीमा सबै प्रकारका तरकारी फलाउन सम्भव रहेछ । काठमाडौं ठूलो भर्याङकी भगवती श्रेष्ठ कौसी खेती गर्दै आएको धेरै भयो । थोरै कुखरापालन पनि गरेकी उनले तरकारी फलाउन मल र सिँचाइ व्यवस्थापनमा राम्रै ध्यान दिएकी छन्, जसको प्रतिफल पनि राम्रो छ । हलचोकका नारायण अधिकारीले पनि कौसी खेती गरेको लामो समय भयो । उनी रहर गर्नेलाई तरिका पनि बताउँछन् । यो सहरी कृषिको काम हो, स्वास्थ्यमात्रै होइन पर्यावरण र खर्चमा पनि सकारात्मक प्रभाव पार्छ, उनी भन्छन्, तर यो रहर गर्नेले घर कस्तो छ, छानोले भार थाम्छथाम्दैन, पानी र मल कसरी पुर्याउने भन्ने ध्यान दिनुपर्छ ।"
कोशीमा सभामुखलाई राजीनामा गराएर थापा मुख्यमन्त्री,"ॅप्रधानमन्त्रीको आग्रहमा राजीनामा दिएँबाबुराम गौतमले परिस्थितिजन्य कारणले सभामुख पदबाट राजीनामा दिन बाध्य भएको बताएका छन् । प्रधानमन्त्री एवं माओवादी अध्यक्ष पुष्पकमल दाहालको सल्लाह र आग्रहका साथै प्रदेशको जटिल परिस्थितिबाट निकास दिन राजीनामा दिएको उनको भनाइ छ । गौतमले उपसभामुख सिर्जना दनुवारलाई सम्बोधन गरेर मंगलबार सभामुखबाट राजीनामा दिएका हुन् । प्रदेशसभालाई स्थायित्व दिने हिसाबले सभामुखबाट राजीनामा उपयुक्त लागेको छैन, उनले भने, तर अहिलेको प्रदेशको परिवेश र जटिलताको बीचबाट निकासका लागि राजीनामा दिएको छु । सोमबारसम्म गौतम आफूलाई मुख्यमन्त्री बनाए मात्रै राजीनामा दिने अडानमा थिए । तर गठबन्धन दलले भागबन्डामा कोशीको मुख्यमन्त्री कांग्रेसका लागि छुट्याइसकेको थियो । त्यसैले गौतमलाई राजीनामा गराउन प्रधानमन्त्री दाहालले अग्रसरता लिएका थिए । नवनियुक्त मुख्यमन्त्री थापाले प्रदेशको अंकगणितीय जटिलताको निकासका लागि सभामुख गौतमले पदबाट राजीनामा दिएको प्रतिक्रिया दिए । गौतमले प्रदेशको राजनीतिक गतिरोध अन्त्य गर्न ठूलो गुण लगाएको उल्लेख गर्दै थापाले उनले चाहे मन्त्री बनाउने बताए । माओवादीका संसदीय दल नेता इन्द्रबहादुर आङ्बोले पनि गौतमले मन्त्रीमा चाहना राखेको अवस्थामा दलबाट निर्णय हुन सक्ने जनाए । एमालेका नेता हिक्मतकुमार कार्कीले गठबन्धन दलले यसअघि सभामुखको हस्ताक्षरबाट जबर्जस्ती सरकार गठन गरेको र अहिले सभामुखको राजीनामा गराएर पुनः अमर्यादित रूपमा सरकार बनाएको टिप्पणी गरे ।"
नागरिक उन्मुक्ति सुदूरपश्चिम सरकारमा सहभागी हुने,"धनगढी (कास) पद बाँडफाँटमा सहमति जुटेपछि नागरिक उन्मुक्ति पार्टी सुदूरपश्चिम प्रदेश सरकारमा सहभागी हुने भएको छ । यससँगै सात महिनापछि बिहीबार सुदूरपश्चिम सरकारले पूर्णता पाउने भएको छ । बालुवाटारमा मंगलबार मुख्यमन्त्री कमलबहादुर शाहसहित सत्तारूढ दलका शीर्ष नेताहरूबीच भएको छलफलमा नागरिक उन्मुक्तिलाई एक मन्त्री, एक राज्यमन्त्री र दुईवटा संसदीय समितिको सभापति दिने सहमति भएको मुख्यमन्त्रीको सचिवालयले जनाएको छ । भागबन्डा नमिलेको भन्दै नागरिक उन्मुक्तिकी अध्यक्ष रञ्जिता श्रेष्ठ चौधरीले लिखित असहमति जनाएपछि एक साताअघि मन्त्रिपरिषद् विस्तार गर्ने मुख्यमन्त्री शाहको तयारी अवरुद्ध भएको थियो । नागरिक उन्मुक्तिले भूमि व्यवस्था, कृषि तथा सहकारी मन्त्रालयमा मन्त्री र राज्यमन्त्री पठाउनेछ । उक्त मन्त्रालय करिब सात महिनादेखि मन्त्रीविहीन छ । कांग्रेसका तर्फबाट मन्त्री रहेका पृथ्वीबहादुर सिंहको सडक दुर्घटनामा मृत्यु भएपछि खाली रहेको आन्तरिक मामिला तथा कानुन मन्त्रालयमा कांग्रेसले नै मन्त्री पठाउने भएको छ । बुधबार दलको बैठकमा मन्त्री छनोटबारे औपचारिक टुंगो लाग्ने कांग्रेसले जनाएको छ ।"
डेढ वर्षपछि बस्दै माओवादीको केन्द्रीय बैठक,"(काठमाडौं) माओवादीको महाधिवेशन भएको डेढ वर्ष बिते पनि केन्द्रीय समितिले पूर्णता पाएको छैन । महाधिवेशनबाट पारित निर्णय नै अलपत्र छन् । केन्द्रीय सदस्यको संख्या ६ सय नाघे पनि अझै थप्नुपर्ने दबाब छ । पटकपटक स्थगित हुँदै आएको केन्द्रीय समितिको पूर्ण बुधबारदेखि सुरु हुँदै छ । २०७८ पुसमा महाधिवशेनपछि एकपटक मात्र केन्द्रीय समिति बैठक बसेको थियो । पदाधिकारी र स्थायी समिति सदस्य चयन गरेपछि बैठक फेरि बस्न सकेन । महाविधेशनका अलपत्र एजेन्डाहरू केन्द्रीय समिति बैठकमा छलफल हुने भएको छ । गत मंसिरमा आम निर्वाचनपछि माओवादीले संघीय र दुई प्रदेश सरकारका साथै १२१ स्थानीय सरकारको नेतृत्व गर्दै आएको छ । अध्यक्ष दाहाल आफैं प्रधानमन्त्री भएपछि संगठनका कामकारबाही झन् सुस्ताएका छन् । नेताहरूले जिम्मेवारी नपाउँदा प्रायः सबै संगठन, विभाग प्यारालाइज्ड अवस्थामा पुगेका छन् । केन्द्रीय समिति बैठक गरी नेताहरूको कार्यविभाजन गर्न नेताहरूले दबाब दिए पनि अध्यक्षले पहल नगरेको गुनासो पार्टीभित्र छ । महाधिवशेनमा दाहालले पार्टी नयाँ शिराबाट बदल्ने र नेता तथा कार्यकता पनि बदलिने बताएका थिए । पहिले हामी आफैं बदलिनुपर्छ । हामीले नै आत्मसमीक्षा गर्नुपर्छ । श्रम र जनतासँग जोडिने नयाँ संस्कारको विकास गर्नुपर्छ, उनको घोषणा थियो, नेता तथा कार्यकर्ता जनतासँग घुलमिल भएर सँगै खाने र सँगै बस्ने नयाँ भ्रूण दिने कोसिस भएको छ । महाधिवेशनपछि माओवादीले जन्माउन खोजेको भ्रूण सत्तामा विकसित भएको टिप्पणी पार्टीभित्रै हुन थालेको छ । माओवादीले धेरैपटक संगठन चुस्त गराउने नारा अघि सारे पनि त्यो कार्यान्वयन हुन सकेन । हाल केन्द्रीय समितिमा ४०९ केन्द्रीय र १९९ वैकल्पिक गरी ६०८ जना छन् । आफू छुट्नु हुँदैन तर समिति चुस्त हुनुपर्छ धेरै कमरेडको भनाइ पाइन्छ, स्थायी समिति सदस्य कालीबहादुर मल्लले व्यंग्य गरे । २०७३ सालमा सबै आकांक्षीलाई समेट्न खोज्दा केन्द्रीय सदस्यको संख्या ४ हजार पुगेको थियो । नेताहरूले पनि निकट र आफन्तलाई राख्न खोज्दा आफैंले भार धान्न नसक्ने गरी समिति बनेको छ । मुख्य नेताहरू संगठनको काममा केन्द्रित नभएर पनि पार्टी निर्णय कार्यान्वयन हुन सकेनन्, सचिव डिलाराम आचार्यले भने, यसपटक हामीले मुख्य नेताहरू नै संगठनको काममा केन्द्रित हुनुपर्ने सुझाव दिएका छौं । मंगलबार बसेको संगठन विभाग बैठकले पदाधिकारी, स्थायी र केन्द्रीय सदस्य अनिवार्य रूपमा संगठनको काममा खट्नुपर्ने सुझाव हेडक्वाटर लाई दिएको छ । मुख्य नेताहरूले पार्टीको जिम्मेवारी लिने तर अरू नै काममा व्यस्त भएकाले विगतमा प्रभावकारी काम हुन सकेन, उनले भने, त्यसकारण यसपटक विगतको गल्ती दोहोर्याउन नहुने सुझाव दिएका छौं । संघीय संसद्, प्रदेशसभा र पालिकासभामा प्रभावकारी काम गर्ने महाधिवेशनको निर्णयसमेत प्रभावकारी हुन नसकेको निष्कर्ष निकाल्दै माओवादीले यो केन्द्रीय समितिमा पुनः जोड दिने भएको छ । संघीय संसद, प्रदेशसभा र पालिका सभाहरूमा प्रभावकारी रूपले पहल बढाउन सम्बन्धित स्तरको पार्टी कमिटीले योजना निर्माण गरी सक्रिय हस्तक्षेपको नीति लिनुपर्नेछ, महाधिवेशनको निर्णयमा भनिएको छ, साथै संघीय, प्रादेशिक र स्थानीय सरकारलाई जनताको आवश्यकता र चाहनाअनुसार प्रभावकारी रूपले सञ्चालन गर्न सोही स्तरका पार्टी कमिटीले योजना बनाई निरन्तर अनुगमन गर्नुपर्नेछ । नेताहरू सांस्कृतिक रूपमा रूपान्तरण नभएको भन्दै महाधिवेशनले औपचारिक निर्णय नै गरेको थियो । त्यसपछि पनि नेता तथा कार्यकर्ताको भड्किलो जीवनशैली रूपान्तरण नभएको माओवादीको निष्कर्ष छ । माओवादीले सरकारमा पुगेपछि शान्तिप्रक्रियाका काम पूरा गर्ने प्रतिबद्धता गरे पनि यी मुद्दा जस्ताको तस्तै छन् । शान्तिप्रक्रियाका बाँकी काम मुख्यतः सत्यनिरूपण र बेपत्ता छानबिनसम्बन्धी काम टुंग्याउन भइरहेको ढिलाइका विरुद्ध सबैतिरबाट आवाज उठाउनुका साथै यसमा सहमत हुने सबै राजनीतिक र सामाजिक संघसंस्था एवं अन्तर्राष्ट्रिय सहयोगीसँग समेत सहकार्य गर्दै शान्तिसम्झौताको मर्म र भावनाअनुसार यसलाई अविलम्ब टुंगोमा पुर्याउने भनिएको थियो । माओवादी नेतृत्वमा सरकार भए पनि सत्यनिरूपण तथा मेलमिलाप आयोगसम्बन्धी विधेयक अघि बढ्न सकेको छैन । माओवादीसहित पुराना राजनीतिक पार्टी रक्षात्मक अवस्थामा पुगेकाले निर्णय कार्यान्वयन जटिल भएको सचिव राम कार्कीले बताए । संघीय गणतन्त्रलाई समाजसँग जोड्न राजनीतिक पार्टीहरू आक्रामक ढंगले काम गर्नुपर्थ्यो, उनले भने, चिनियाँ कम्युनिस्ट पार्टीले समय तोकेर कार्यक्रम बनाएर कार्यकर्तालाई काममा लगाउँछ । हामी देखिने गरी कार्यक्रम बनाउन सक्दैनौं । यो बैठकमा कारण खोज्नुपर्छ । माओवादीको दस्तावेजमा क्रान्तिकारी नारा लेखे पनि त्यसलाई कार्यान्वयन गर्न विचार कमजोर भएको सचिव कार्कीको भनाइ छ । नयाँ घर बनाउने तयारी गर्ने तर पुरानो घर छाड्न नसक्ने अवस्थामा माओवादी छ, उनले भने, विचार नै बलियो नभएपछि संगठन बलियो कसरी हुन्छ ? उनले पार्टीलाई वैचारिक र सांगठनिक रूपमा धारिलो बनाउने निर्णय भए पनि कार्यान्वयन नहुनुको मुख्य कारण वैचारिक कमजोरी भएको बताए । अहिलको शासन व्यवस्थालाई रक्षा गर्ने काम हाम्रो होइन, उनले भने, हामी नयाँ विचारका साथ अघि बढे मात्र समाजवादी बाटोमा अघि बढ्न सकिन्छ ।"
के छन् एजेन्डा ?,"माओवादीले मुख्यगरी समसामयिक राजनीतिक, सांगठनिक र आगामी योजनासम्बन्धी प्रस्ताव तयार गरेको महासचिव देव गुरुङले जानकारी दिए । निर्वाचन, सत्ता गठबन्धन, सरकार निर्माण र माओवादी नेतृत्वको सरकारको समीक्षा, प्रदेश र आफूले जितेका पालिकाको कामबारे पनि समीक्षा गर्ने तयारी छ । महाधिवशेनपछि हुन नसकेको नेताहरूको कार्याविभाजन यसपटक गर्ने प्रस्तावमा उल्लेख छ । बैठकले नेताहरूको कार्यविभाजनपछि स्थानीय तहसम्म तीनमहिने अभियान चलाउने निर्णय गर्दै छ । अभियानपछि कात्तिक वा मंसिरमा विधान महाधिवेशन गर्ने प्रस्ताव छ । सबै नेताले आफूले पाएको जिम्मेवारी पूरा गरेनगरेको समीक्षा तीनमहिने अभियानपछि निर्मम ढंगले गर्ने प्रस्ताव पनि पेस हुनेछ, माओवादी संगठन विभाग सदस्य एवं सचिव डिलाराम आचार्यले भने ।केन्द्रीय सदस्य रामदीप आचार्यले सूचना प्रविधिको प्रयोग र अन्य भौतिक विकासले बदलेको परिस्थितिमा नयाँ ढंगले पार्टी संरचना बनाउनुपर्ने बताए । हाल पार्टी चलाउने पुरानो तरिका, प्रणाली र बदलिएको जमानाको अन्तरविरोध छ, उनले भने, बदलिएको जमानाअनुसार काम गर्न सक्ने व्यक्तिलाई नेतृत्व दिनुपर्छ ।"
कार्साङ मा सुरक्षा,"काठमाडौं (कास) यम शेर्पाको निर्देशनमा बन्ने फिल्म कार्साङ को मुख्य अभिनेत्रीमा सुरक्षा पन्त अनुबन्धित भएकी छन् । फिल्म निर्माण पक्षले पन्तलाई फिल्मको मुख्य भूमिकामा छनोट गरेको जनाएको हो । फिल्ममा यसअघि नै दयाहाङ राई र बुद्धि तामाङ अनुबन्धित भइसकेका छन् । यार्सा फिल्मस्को ब्यानरमा निर्माण हुने फिल्ममा नवनायिकाका रूपमा छिरिङ शेर्पा छिन् । फिल्मले शेर्पा समुदायको सामाजिक कथावस्तु उठान गर्ने जनाइएको छ । शेर्पाको निर्देशन डेब्यु फिल्मको कथा, पटकथा तथा संवाद उनी आफैंको छ । शेर्पासँग यसअघि विभिन्न सर्ट फिल्म निर्देशन गरेको अनुभव छ । फिल्मको छायांकन पुरुषोत्तम प्रधानले गर्नेछन् । निर्माण पक्षका अनुसार फिल्मको छायांकन सिन्धुपाल्चोकका बाह्रबिसे नगरपालिका र भोटेकोशी गाउँपालिका विभिन्न स्थानमा गरिनेछ । आरआर फिल्म्स (रोहितरत्न) ले देशव्यापी वितरणको जिम्मा लिएको फिल्म अन्तर्राष्ट्रिय बजारमा सेभेन सिज इन्टरटेनमेन्ट कम्पनीले रिलिज गर्ने जनाइएको छ ।"
कुवेतमाथि इराकी आक्रमण,"सन् १९९० मा आजकै दिन (अगस्ट २) मा इराकी सेनाले कुवेतमाथि आक्रमण गरेको थियो । इराकले केही घण्टामा नै कुवेतमाथि नियन्त्रण कायम गर्न सफल भएको थियो । कुवेतलाई नियन्त्रणमा लिएसँगै इराकी राष्ट्रपति सद्दाम हुसेनले कुवेतलाई इराकको १९ औं प्रदेश घोषणा गरेका थिए । कुवेती तेलमाथि नियन्त्रण कायम राख्ने र इराकी भूमि विस्तार गर्ने उद्देश्यले राष्ट्रपति हुसेनले आक्रमण सुरु गरेका थिए । संयुक्त राष्ट्रसंघीय सुरक्षा परिषद्ले अगस्ट २ मै आक्रमणको निन्दा गर्दै कुवेतबाट तत्काल फिर्ता हुनुपर्ने बताएको थियो । त्यसका साथै, सुरक्षा परिषद्ले अगस्ट ६ देखि इरानसँगको विश्वव्यापी व्यापारमाथि प्रतिबन्ध लगाएको थियो । अमेरिकी फौजले साउदी अरबको प्रतिरक्षाका लागि अगस्ट ९ मा अपरेसन डेजर्ट सिल्ड सुरु गरेको थियो । तर त्यसको प्रतिक्रियामा इराकले कुवेतमा सैनिक संख्या बढाएर तीन लाख पुर्याएको थियो । नोभेम्बर २९ मा राष्ट्रसंघीय सुरक्षा परिषद्ले एक महत्त्वपूर्ण प्रस्ताव पारित गरेको थियो । प्रस्तावमा १९९१ को जनवरी १५ सम्ममा कुवेतबाट इराक पूर्ण रूपमा नहटेको खण्डमा बल प्रयोग गर्न पाउने उल्लेख थियो । तर इराकी राष्ट्रपति हुसेनले सेना फिर्ता गर्न अस्वीकार गरेपछि मध्यपूर्वमा अमेरिकी नेतृत्वमा सात लाख सैनिक तैनाथ गरिएको थियो । फौजले जनवरी १६ मा सुरु गरेको अपरेसन डेजर्ट सिल्ड अन्तर्गत इराकविरुद्ध भयानक आक्रमण गरिएको थियो । आक्रमणमा अमेरिकासहित बेलायत, फ्रान्स, इजिप्ट, साउदी अरब, कुवेतलगायत ३२ देशका सेना संलग्न थिए । १९९१ को फेब्रुअरीमा इराकमाथि थप आक्रमण गरेपछि कुवेत इराकबाट स्वतन्त्र भएको थियो । त्योसँगै अमेरिकी राष्ट्रपति जर्ज बुसले फेब्रुअरी २८ मा युद्धविराम घोषणा गरेका थिए ।"
'मर्करी टुर मा इमाजिन ड्रागन्स,"(काठमाडौं) जति बेला कोही गायक अथवा ब्यान्ड टुरमा निस्कन्छ, उनीहरू चर्चा चुलिने गर्छ । जुन स्वाभाविक पनि हो । को कत्तिको छ भनेर देखिने त यस्तै टुरमा त हो, त्यो पनि लामो टुरमा । पप रक ब्यान्ड इमाजिन ड्रागन्स पनि अहिले व्यापक चर्चामा छ, किनभने लस भेगासको यो ब्यान्ड पनि अहिले टुरमा निक्सिएको छ । तत्कालका लागि उनीहरू १२ देशमा पुग्नेछन्, अनि एकपछि अर्को १६ कन्सर्ट गर्नेछन् । विशेषतः ब्यान्ड यो टुरमा युरोपतिर केन्द्रित रहेको छ ।केही समय अगाडि मात्रै इमाजिन ड्रागन्स भारत आएको थियो । मुम्बईतिर यो ब्यान्ड बढी लोकप्रिय मानिन्छ । हाम्रो दक्षिण एसियातिर यो ब्यान्ड लोकप्रिय हुने क्रममा छ भन्दा हुन्छ । मुम्बईमै आयोजित कन्सर्टका क्रममा ब्यान्डका मुख्य सदस्य ड्यान रेनोल्डले भनेका पनि थिए, सबथोक मिल्यो भने उनीहरू दोहोर्याएर यो भागमा आउने छन् । उनीहरू जहाँ हुर्के बढे, त्यहाँको संस्कृतिभन्दा ठ्याक्कै फरक छ, दक्षिण एसिया । त्यसैले उनीहरू यता आउन चाहन्छन् ।ब्यान्डको अहिलेको टुरमा भने एसिया गन्तव्य छैन । रेनोल्ड ब्यान्डका फ्रन्टम्यान नै हुन् । गीत मात्र गाउँदैनन्, लेख्छन् पनि । विशेषतः गीत लेखनमा उनको दख्खलता छ । अनि उत्तिकै प्रतिशाली गायक पनि मानिन्छ, उनलाई । पश्चिमेली संगीतका केही ठूला नाम हुन्, द बिटल्स, युटुदेखि निर्वानासम्म । उनी यिनै ब्यान्डबाट प्रभावित छन् । त्यसको अर्थ उनको गायनमा यिनै ब्यान्डको केही झल्को आउँछ । अहिलेको टुरको खास नाम भने मर्करी वर्ल्ड टुर हो । युरोपका खास गन्तव्य यसकै भाग हुन् । यही वर्षको सेप्टेम्बरमा यो टुर विधिवत् रूपमा सकिनेछ । पछिल्ला दुई वर्षमा इमाजिन ड्रागन्सले दुई एल्बम निकालेको छ, मर्करी भाग १ र २ । यसमै केन्द्रित भएर यो टुर आयोजिना गरिएको हो । टुर धेरै अर्थमा सफल पनि सावित भएको छ, किनभने यसले ब्यान्डलाई अझ लोकप्रिय बनाएको छ । ब्यान्डको नाम आफैं केही अनौठो सुनिन्छ, इमाजिन ड्रागन्स । यसको अर्थ के हो त ? त्यो कसैलाई थाहा छैन, त्यसैले यो रहस्य हो । थाहा छ त खालि ब्यान्डका सदस्यलाई । इमाजिन ड्रागन्समा जति अक्षर छन्, तिनलाई तलमाथि गर्ने हो भने एक विशेष शब्द बन्छ, त्यसको पनि विशेष अर्थ हुन्छ । ब्यान्डले अहिलेसम्म यसबारे कहिले पनि खुलेर भनेको छैन र यसलाई गोप्य राख्नलाई नै ठीक मानेको छ । नाममा के नै छ र ? मुख्य कुरा त तिनको संगीत न हो ।इमाजिन ड्रागन्स भनेको पप रक ब्यान्ड हो । अनि यो पप रक भनेको के हो नि ? यो खासमा रक संगीतको फ्युजन हो । रक संगीतको केही खासखास विशेषता हुन्छन् । अझ भन्दा फरक एटिच्युड हुन्छ । पप रकले यही एटिच्युडलाई धेरै महत्त्व दिँदैन । बरु यो विधामा यस्ता शब्दले भरिएका गीत हुने गर्छन्, जसलाई पहिलो पल्ट सुन्दा पनि मज्जा आउँछ । शब्दहरू व्यावसायिक हुने गर्छन्, जसले आम संगीतप्रेमीलाई पनि प्रभावित गर्नेछ ।भनेपछि इमाजिन ड्रागन्स यस्तै ब्यान्ड हो, एकपल्ट उसका गीत सुन्नुपर्छ, ठ्याक्कै यो कस्तो भनेर थाहा हुन्छ । ब्यान्डमा अहिले चार सदस्य छन्, रेनोल्ड त भइहाले । अन्य तीन जना हुन्, वायन सेरमन, बेन म्याकेई र डयानिएल प्लाट्जमन । सन् २००८ मा स्थापना भएयता यो निकै सक्रिय छ । उनीहरूको ख्याति बढ्न थालेको इस्ट टाइम बाट हो । यो उनीहरूको पहिलो हिट गीत भयो । सन् २०१२ मा जारी भएको नाइट भिजन एल्बमले उनीहरूलाई स्थापित गर्यो भन्दा हुन्छ ।अरू ब्यान्डभन्दा यो केही फरक छ, त्यसैले त एमटीभीले इमाजिन ड्रागन्सलाई ब्रेक थ्रु ब्यान्ड भन्छ, अनि बिलबोर्ड यसलाई ब्रेक आउट ब्यान्ड भन्न रुचाउँछ । सुरुमै लोकप्रिय भएको गीत इस्ट टाइम नै भयो । त्यसपछि ब्यान्डका सर्वाधिक रुचाइएका गीतमा ब्लिडिङ आउट, डेमन्स, रेडियो एक्टिभ, थन्डर आदि पर्छन् । यसमध्ये पनि रेडियो एक्टिभ कम्तीमा एकपल्ट सुन्नै पर्ने गीत हो । सन् २०१२ मा यो गीत रिलिज भएको थियो ।इमाजिन ड्रागन्सको एउटा ठूलै विशेषता हो, एलजीबीटीक्यू प्लसप्रति उनीहरूको हार्दिक एक्येबद्धता । ब्यान्डले जति पनि लाइभ सो गर्छ, त्यी सबै एलजीबीटीक्यू प्लस प्रशंसकका लागि सुरक्षित छ भन्छ । यी प्रशंसकहरू ढुक्क भएर ब्यान्डका कन्सर्ट हेर्न जान सक्छन् । त्यसो त संगीत क्षेत्रका स्टारले यो समुदायप्रति गर्दै आएको समर्थन नयाँ होइन । तर सायद यो यस्तो समय हो, जति बेला यो समुदायप्रति संगीतकर्मीको समर्थन अझ बढी चाहिएको छ ।ठीक यही बेला त हो, इमाजिन ड्रागन्स अगाडि एक पाइला अगाडि आएको । भएको के भन्दा समाज एलजीबीटीक्यू प्लसप्रति जति खुल्दै छ, यही समाजको एक भाग उनीहरूप्रति अझ पुरानो सोच पनि राख्छ । केही देशमा त यो समुदायविरुद्ध अझ कडा नियम बनिरहेका छन् । विश्वास नहुन सक्छ, अमेरिकाका केही राज्य नै यस्ता नियम बनाउनमा अगाडि छन् । त्यसैले इमाजिन ड्रागन्स अझ बढी अगाडि आएको हो, एलजीबीटीक्यू प्लसप्रति समर्थन गर्न ।पछिल्लो समय केही संगीतकर्मीले कन्सर्टको माध्यमबाट यो समुदायप्रति जनचेतना जगाउन काम पनि गरिरहेका पनि छन् । यसमा म्याडोना, टेलर स्विफ्टदेखि बियोन्ससम्म छन् । इमाजिन ड्रागन्स उनीहरूभन्दा बढी यो क्षेत्रमा सक्रिय छ । केही समय भयो, ब्यान्डबारे एउटा वृत्तचित्र बनेको । त्यसमा ब्यान्डको आफ्नै घर लास भेगासमा आयोजित कन्सर्टको दृश्य छ, जसमा उनीहरू खुलेर एलजीबीटीक्यू प्लसप्रति समर्थन गर्छन् र आफ्नो गीतको एक अंश दोहोर्याउँछन्, मे जे छु, त्यसमा कहिल्यै फेरिने छैन ।"
दाह्रीभाइको मड्का चिया,"(सुर्खेत)घना जंगलको छेउमा सानो बस्ती । छेउमै छ प्रसिद्ध काँक्रेविहार मन्दिर । त्यसको आडैमा छ दाह्रीभाइको चिया पसल । ठूलो बोर्डमा चिया गफमै देश बनाउने कि देशमा चिया खाने स्लोगन लेखिएको छ । यही स्लोगन ले तान्छ काँक्रेविहार पुग्ने जोकोहीलाई चिया पसलमा । पसलका सञ्चालक हुन्, वीरेन्द्रनगर१० का २५ वर्षीय सुरज क्षेत्री । मुखै छोपिने गरी पालेको दाह्रीले उनलाई परिपक्व देखाउँछ नै, दाह्रीभाइको चिया पसलले सबैको मन पनि तानेको छ । स्नातक गरिरहेका सुरज सुर्खेतमा बढी चिया बेच्ने व्यापारीमा गनिन्छन् । उनले चिया पसल सुरु गर्ने योजना बनाएको २०७५ सालमा हो । नाम के राख्ने होला भन्ने सोचमा थिए । मनमा फ्याट्ट आइहाल्यो दाह्रीभाइ । त्यो बेला उनका दाह्री खासै थिएनन् । तर चिया पसलको नाम दाह्रीभाइ राख्ने सोचपछि दाह्री काट्न छाडे । अहिले सुर्खेत आउने जोकोहीले पनि मलाई दाह्रीभाइकै रूपमा चिन्छन्, उनले भने, मड्कामा चिया बिक्री गर्न थालेपछि काँक्रेविहार मन्दिर आउने धेरैजसोले यहाँ चिया पियर जानुहुन्छ । दस हजार रुपैयाँबाट सुरु गरेको पसलमा उनले हाल मासिक डेढ लाख हाराहारीको चिया बेच्छन् । सुरुमा उनले भक्तपुरबाट ल्याएका ३० वटा मट्काबाट व्यवसाय सुरु गरेका हुन् । हाल मासिक ४ हजार मट्काका गिलास आउँछन् । चिया खाइसकेपछि मट्कामा नाम लेखेर सजाइदिने भएकाले पनि युवापुस्ताले आफ्नो चिया पसल मन पराएको उनको भनाइ छ । सिसाको गिलासमा भन्दा मट्कामा स्वाद पनि फरक हुन्छ, उनले भने, त्यसैले एउटा चियाको ५० रुपैयाँ तिर्दा पनि उहाँहरू सन्तुष्ट हुनुहुन्छ । उनले चिया पसल सुरु गरेयता झन्डै २१ लाख रुपैयाँको करिब ९ लाख मड्का नेपालगन्जबाट ल्याएको उनको भनाइ छ । अहिले पनि दैनिक एक सय जनाले आफ्नो पसलमा चिया खाने उनी बताउँछन् । त्यस्तै, वीरेन्द्रनगरस्थित कटकुवाचोकमा २५ वर्षीय दीपक बस्नेतले पनि द टि प्वाइन्ट स्थापना गरेका छन् । बिहान ६ बजेबाट खुल्ने चिया पसल बेलुका ९ बजेसम्म चल्छ । धेरैजसो विद्यार्थीहरूको चिया पिउने अड्डा बनेको प्वाइन्टमा १५ रुपैयाँदेखि ५० रुपैयाँसम्मको चिया पाउँछ । सानै उमेरमा बुवाआमा गुमाएका दीपकले दिदीभिनाजुबाट सापटी र इन्स्योरेन्स कम्पनीबाट लोन लिएर टि प्वाइन्ट सुरु गरेका हुन् । सबैले चिया बेचेर कति बचाउँछस् भनेर सोध्छन् तर मेरो उत्तर सुनेपछि ओहो भन्छन्, उनले भने, चियाको बाफमा मेलै धेरै ठूलो सपना देखेको छु । मासिक डेढ लाख रुपैयाँसम्मको चिया बिक्री गर्दै आइरहेको उनले बताए । सात हजार कोठा भाडासहित सबै खर्च जोडेर ६० हजार पुग्छ । आफूले एक्लै नभ्याउने भएपछि उनले खानबस्न दिएर एक जना सहयोगी राखेका छन् । उनलाई १० हजार तलब दिन्छन् ।होटल म्यानेजमेन्ट पढेका उनले जागिर नपाएपछि आफैं पसल सुरु गरेका हुन् । चार लाख रुपैयाँ लगानी गरेर खोलेको उनको पलसमा अहिले झन्डै सात लाख रुपैयाँको सामान थपिएको छ । बजार एरियाबाट अलि पर भएकाले मानिसहरू फ्रेस हुन पनि मेरोमा आउँछन्, उनले भने, अब वीरेन्द्रनगरमै यसको दुइटा जति शाखा खोल्ने योजना छ । सुर्खेत उद्योग वाणिज्य संघका अध्यक्ष लक्षुमण कँडेलले सबै युवाहरू ससाना रोजगारमा लागे विकृति, कुलत र बेरोजगारले निम्याउने घटना कम हुँदै जाने बताए । सरकारले पनि युवालाई आफ्नै देशमा काम गर्ने वातावरण बनाउन जरुरी छ, उनले भने, आफ्ना देशका युवालाई बेरोजगारको ट्याग दिएर खाडीमा पठाउनुभन्दा यही केही गर्ने योजना ल्याउन जरुरी छ ।"
शिक्षा विधेयक बल्ल संसद् लगिँदै,"(काठमाडौं)सरकारले बहुप्रतीक्षित संघीय शिक्षा विधेयक संसद्मा पेस गर्ने निर्णय गरेको छ । मन्त्रिपरिषद् बैठकले मंगलबार विद्यालय शिक्षासम्बन्धी कानुनलाई संशोधन र एकीकरण गर्न बनेको विधेयक संघीय संसद्मा पठाउन स्वीकृति दिने निर्णय गरेको हो । प्रधानमन्त्री नियुक्त भएपछि शिक्षा मन्त्रालयसमेत सम्हालेका पुष्पकमल दाहालले विधेयक सहमतिका लागि अर्थ र कानुन मन्त्रालय पठाएका थिए । गत चैतमा अशोक राई शिक्षामन्त्री नियुक्त भएपछि कानुन मन्त्रालयबाट विधेयकले सैद्धान्तिक सहमति प्राप्त गरेको थियो । अर्थ र कानुन मन्त्रालयबाट सहमति प्राप्त भएपछि गत साता मन्त्रिपरिषद्को विधेयक समितिले त्यसलाई पारित गरेको थियो । ५२ वर्षअघि जारी भएको शिक्षा ऐनलाई विस्थापित गर्ने गरी संघीय संरचनाअनुसारको शिक्षा विधेयक अघि बढाउने निर्णय मन्त्रिपरिषद्बाट भएको सरकारकी प्रवक्ता एवं सञ्चार तथा सूचना प्रविधिमन्त्री रेखा शर्माले बताइन् । उक्त विधेयकले विद्यालय शिक्षालाई मात्रै समेटेको शिक्षा मन्त्रालयले जनाएको छ । प्राविधिक र उच्च शिक्षाका लागि छुट्टाछुट्टै विधेयक अघि बढाउने गृहकार्य भइरहेको शिक्षामन्त्री राईले जनाए । एकीकृत प्राविधिक र उच्च शिक्षासम्बन्धी विधेयक सैद्धान्तिक सहमतिका लागि अर्थ र कानुन मन्त्रालयमा विचाराधीन छन् । २०७२ को संविधानअनुसार दुई वर्षभित्र अर्थात् २०७४ असोज ३ सम्म संघीय शिक्षा ऐन तर्जुमा हुनुपर्थ्यो । त्यसयता ८ वर्षमा ८ शिक्षामन्त्री फेरिँदा पनि नयाँ कानुन बन्न सकेको छैन । यसअघि २०७९ मा तत्कालीन शिक्षामन्त्री देवेन्द्र पौडेलले विधेयक मन्त्रिपरिषद्मा पुर्याएका थिए । संसद् नलाँदै सरकार परिवर्तन भएपछि विधेयक शून्य अवस्थामा फर्किएको थियो । शिक्षा मन्त्रालयले २०७२ देखि नै विधेयक अघि बढाउने प्रयास भएको जनाएको छ । २०७४ मा बनेको केपी शर्मा ओली नेतृत्वको सरकारले शिक्षासम्बन्धी कानुन बनाउन भन्दै विज्ञ सम्मिलित उच्चस्तरीय शिक्षा आयोग गठन गरेर सुझाव संकलन गरेको थियो । तत्कालीन शिक्षामन्त्री गिरिराजमणि पोखरेलको अध्यक्षतामा रहेको आयोगले २०७५ माघ १ मा प्रतिवेदन सरकारलाई बुझाएको थियो । उक्त प्रतिवेदन सरकारले अहिलेसम्म सार्वजनिक गरेको छैन । पोखरेलकै कार्यकालमा शिक्षा विधेयकको मस्यौदा तयार पारिएको थियो ।सरकार र मन्त्री परिवर्तनका कारण विधेयक शिक्षा मन्त्रालयमै फर्कने चक्र चल्दै आएको शिक्षा मन्त्रालयका प्रवक्ता दीपक शर्माले जनाए । २०२८ सालमा बनेको शिक्षा ऐन दसौं पटक संशोधन गरेर कामकाज चलाइएको छ । यो ऐन २०७२ को संविधानका प्रावधानसँग बाझिएर कामै नलाग्ने भएको शिक्षाकर्मीहरू टिप्पणी गर्छन् । माध्यमिक शिक्षासम्मको अधिकार स्थानीय तहमा पुगे पनि ८ वर्षदेखि त्यसलाई कार्यान्वयन गर्ने कानुन छैन ।शिक्षाविद् टीका भट्टराईले सामुदायिक र निजी विद्यालयको व्यवस्थापन, अनिवार्य तथा निःशुल्क शिक्षा ऐनको कार्यान्वयन, शिक्षकको बन्दोबस्तलगायत विषय अब बन्ने शिक्षा ऐनले निर्क्योल गर्नुपर्ने बताए । संविधानले ८ कक्षासम्म निःशुल्क र अनिवार्य, १२ कक्षासम्म निःशुल्क शिक्षाको ग्यारेन्टी गरेको छ । अनिवार्य तथा निःशुल्क शिक्षा ऐन २०७५ सालमा जारी भए पनि कार्यान्वयन हुन सकेको छैन । सामुदायिक विद्यालयले नै विद्यार्थीसँग शुल्क लिँदै आएका छन् । साना निजी विद्यालयभन्दा नाम चलेका केही सामुदायिक विद्यालयको शिक्षण शुल्क महँगो छ । गोप्य तरिकाले अघि बढाइएको विधेयकमा शिक्षाका पेचिला मुद्दाबारे केकस्ता प्रावधान राखिएका छन् र तिनले शिक्षाका मौजुदा समस्या समाधान गर्छन् कि गर्दैनन् भन्नेमा भट्टराईले आशंका गरे । विद्यालय शिक्षाको अधिकार पालिकामा पुगेपछि शिक्षकलाई कुन तहमा राख्ने भन्ने पनि विवाद छ । स्थानीय तहमा शिक्षकलाई बन्दोबस्त गर्ने कुरामा नेपाल शिक्षक महासंघको असन्तुष्टि छ । २०७५ को आयोगले निजी विद्यालयलाई गैरनाफामूलक बनाउन सिफारिस गरेको छ । त्यस विषयमा चरम मतभेद देखिन्छ । केही शिक्षाविद् गैरनाफामूलक बनाउनुपर्ने पक्षमा छन् भने विशेष गरी निजीका लगानीकर्ताहरू निजी शिक्षालाई निषेध गर्न नहुने टिप्पणी गर्छन् । कतिपयले हाल कम्पनी ऐनमा चलेका निजी विद्यालयलाई यही अवस्थामा सञ्चालन हुन दिनुपर्ने र नयाँ खुल्नेलाई सार्वजनिक गुठीअन्तर्गत स्थापना गरेर गैरनाफामूलक बनाउनुपर्ने तर्क गर्छन् । संविधानको अनुसूची ८ कि ९ कार्यान्वयन गर्ने विषयमा पनि शैक्षिक वृत्तमा मतभेद देखिन्छ । स्थानीय तह अनुसूची ८ समातेर अघि बढेका छन् भने संघ सरकार, शिक्षक महासंघ र निजी क्षेत्र अनुसूची ९ अनुसार अघि बढ्न चाहन्छन् । अनुसूची ८ मा माध्यमिक शिक्षासम्मको अधिकार पालिकालाई दिइएको छ । ९ मा शिक्षाको अधिकारलाई संघ, प्रदेश र पालिकाको साझा सूचीमा राखिएको छ । विधेयकको प्रारम्भिक मस्यौदाअनुसार स्थानीय, प्रदेश र संघको अधिकार क्षेत्र बाँडफाँटसमेत गरिएको छ । सामुदायिक विद्यालयको शिक्षक व्यवस्थापन अर्को पेचिलो विषय छ । विद्यालयमा दरबन्दी नहुँदा राहत र अनुदान कोटामा शिक्षक कार्यरत छन् । त्यसलाई दरबन्दी कायम गरेर आन्तरिक प्रतिस्पर्धाबाट स्थायी गरिने विधेयकको मस्यौदामा उल्लेख छ । साविकको उच्च माध्यमिक शिक्षा परिषद् (कक्षा १११२) मा शून्य दरबन्दी छ । त्यसको व्यवस्थापन गर्नु अर्को चुनौती देखिएको छ । संविधानबाट विद्यालय तहलाई १२ कक्षासम्म कायम गर्दै विद्यालयलाई आधारभूत र माध्यमिकमा विभाजन गरिएको छ । शिक्षक भने साविकको प्राथमिक, निम्न माध्यमिक र माध्यमिक तहका छन् । कानुन अभावमा शिक्षा सेवा आयोगले साविककै व्यवस्थाअनुसार स्थायी शिक्षक पदपूर्ति गर्दै आएको छ । विधेयकमा आधारभूत र माध्यमिक शिक्षकको मात्रै प्रावधान छ । न्यूनतम पारिश्रमिकमा काम गर्दै आएका प्रारम्भिक बालकक्षा शिक्षक, विद्यालय कर्मचारीको मागलाई अब बन्ने शिक्षा ऐनबाट सम्बोधन गर्ने सम्झौता शिक्षा मन्त्रालयले गरिसकेको छ । संघीय संरचनाअनुसारको कानुन नहुँदा विद्यालयको तह विभाजन, एसईई, कक्षा १२ को परीक्षा व्यवस्थापन र शिक्षकको पदपूर्तिलगायतमा अन्योल छ । कक्षा ८ को परीक्षा स्थानीय तह, कक्षा १० को प्रदेशस्तर र कक्षा १२ को राष्ट्रिय परीक्षा बोर्डले केन्द्रस्तरमा सञ्चालन गर्ने विधेयकमा उल्लेख छ ।"
डिजिटल हेल्थ को बजेट ४ वर्षदेखि फ्रिज,"(काठमाडौं)स्वास्थ्यमा सर्वव्यापी पहुँच पुर्याउने उद्देश्यले स्वास्थ्य मन्त्रालयले २०७६ मा डिजिटल हेल्थ निर्देशिकासम्बन्धी मस्यौदा तयार पारे पनि अन्तिम रूप दिन सकेको छैन । मस्यौदा ४ वर्षदेखि मन्त्रालयको गुणस्तर मापन तथा नियमन महाशाखामा अड्किएको छ । निर्देशिका तयार नहुँदा राष्ट्रिय ईहेल्थ रणनीति २०७४ अलपत्र परेको छ ।डिजिटल हेल्थ कार्यान्वयन गर्न स्वास्थ्य मन्त्रालयका सचिवको अध्यक्षतामा गृह, सञ्चार, अर्थ, टेलिकम, अस्पताल प्रमुखलगायत १५ सदस्य समिति बनाइएको थियो तर समिति निष्क्रिय छ । गत वर्षको नीति तथा कार्यक्रममा पनि ईहेल्थ कार्यान्वयमा ल्याइने भनिएको थियो । मुलुकभरका स्वास्थ्य संस्थालाई पेपरलेस बनाउने, मोबाइल हेल्थ (विभिन्न रोगको जानकारीमूलक एप), ड्रोन प्रविधिमार्फत दुर्गम क्षेत्रमा औषधि, खोपलगायत स्वास्थ्य सामग्री ढुवानी, टेलिमेडिसिनमार्फत दुर्गमका बिरामीको उपचार, चिकित्सक र ग्रामीण स्वास्थ्यकर्मीबीच सम्पर्क विस्तार तथा अन्य प्रविधिमार्फत स्वास्थ्यकर्मी, बिरामीको उपचारलाई सहज बनाउने रणनीति थियो । त्यस्तै ईटिकेटिङ, ईपेमेन्ट, ईटाइम बुकिङ स्टिमदेखि लिएर स्वास्थ्यसम्बन्धी डाटा बैंक स्थापना र प्रभावकारी योजना तर्जुमा गर्ने लक्ष्य थियो । स्वास्थ्य मन्त्रालयका सूचना प्रविधि शाखाका वरिष्ठ कम्प्युटर अधिकृत जगदीश रौनियारले डिजिटल हेल्थको परिकल्पनाबारे नबुझ्दा समस्या भएको बताए । अधिकांशले तथ्यांक संकलन मात्र ठानेका छन्, उनले भने, कार्यान्वयनमा ल्याउन सकेमा बिरामीले छिटोछरिटो सेवा पाउनेमात्र नभई उपचार खर्च पनि घट्छ । उनका अनुसार भौगोलिक र प्राकृतिक विपत्तिकै कारण प्रत्येक वर्ष मनाङ, मुस्ताङ, दोलखालगायत जिल्लामा हेलिकोप्टरबाट खोप पुर्याउनुपर्ने बाध्यता छ । डिजिटल हेल्थ कार्यान्वयनमा आएमा ड्रोन प्रविधिमार्फत सजिलै पुर्याउन सकिन्छ, जुन खर्चिलो पनि छैन, उनले भने, खोप समयमा पुर्याउन नसक्दा शिशुमा देखा पर्न सक्ने क्षयरोग, भ्यागुतेरोग, लहरेखोकी, धनुष्टंकार, निमोनियाजस्ता रोगको जोखिम पनि हट्छ । स्वास्थ्य संस्थालाई पेपरलेस बनाउन सके शिशु जन्मेदेखि मृत्युसम्मको स्वास्थ्य उपचार विवरण प्रविधिमार्फत थाहा पाउन सकिन्छ । दुर्गममा पोलियो, दादुराबाट हुने मृत्युदर, कुपोषण, जापानिज इन्सेफ्लाइटिस नियन्त्रण गर्न सकिन्छ । मिर्गौलाकलेजो, दम, बाथ, उच्च रक्तचापजस्ता दीर्घरोगीको औषधि उपचारमा सहज हुने आकलन गरिएको थियो । स्वास्थ्य बिमा कार्यक्रम सञ्चालनमा पनि सहज हुने विज्ञ बताउँछन् । डिजिटल हेल्थमार्फत वैदेशिक रोजगारमा गएका श्रमिकहरूले समेत स्वास्थ्य सेवा पाउने विश्वास लिइएको थियो । यसलाई मध्यनजर गरेर वैदेशिक रोजगार बोर्डले गत चैतदेखि वीर अस्पतालसँगको सहकार्यमा टेलिमेडिसिन सेवा सुरु त गर्यो तर कुन मोडेलमा सेवा दिने भनेर विशेषज्ञ चिकित्सकसँग छलफल भएको छैन । बोर्डका कार्यकारी निर्देशक द्वारिका उप्रेतीले साउनभित्र छलफल टुंगो लगाइसक्ने बताए । स्वास्थ्य परामर्शले मृत्युदर घट्ने विश्वास छ, उनले भने, दुर्घटनामा परेर मृत्यु हुनुका पछाडि मानसिक रोग मुख्य कारण देखिएको छ । टेलिमेडिसिन सेवामार्फत मानसिक परामर्श पनि दिने व्यवस्था मिलाएका छौं । दुर्गम मात्रै होइन विदेशमा रहेका नेपालीका लागि पनि टेलिमेडिसिन सेवा आवश्यक देखिएको छ । विदेशमा भाषाको समस्या हुने भएको यो जरुरी रहेको तनहुँको भिमाद२ का जय थापाले बताए । उनी १२ वर्षदेखि दुबईमा छन् । हामीलाई यहाँ स्वास्थ्य उपचार गराउन मुख्य समस्या भाषाकै हुने गरेको छ । टेलिमेडिसिनमार्फत स्वास्थ्य परामर्श पाएमा उपचारमा सहज हुन्थ्यो, उनले भने ।स्वास्थ्य मन्त्रालयको गुणस्तर मापन तथा नियमन महाशाखा प्रमुख मदनकुमार उपाध्यायले डिजिटल हेल्थसम्बन्धी मस्यौदामा काम भइरहेको दाबी गरे । अहिले फाइल मन्त्रालयको कानुन शाखामा पठाएको छु, उनले भने, थप के भइरहेको बुझ्नेछु । डिजिटल हेल्थका लागि २०७६ देखि बजेट विनियोजन हुँदै आए पनि प्रत्येक वर्ष फ्रिज हुने गरेको छ । २०७६७७ मा ४० लाख, २०७७७८ मा ४१ लाख, २०७८७९ मा ३५ लाख र २०७९८० मा साढे १० करोड रुपैयाँ छुट्याइएको थियो । २०८०८१ मा भने अघिल्लो वर्षकोभन्दा निकै कम १ करोड मात्रै बजेट विनियोजन गरिएको छ । स्वास्थ्य मन्त्रालयले डिजिटल हेल्थसम्बन्धी कानुन समयमा नबनाएपछि गण्डकी प्रदेश सरकार आफैंले बनाउन थालेको छ । स्वास्थ्य निर्देशनालय गण्डकी प्रदेशका निर्देशक डा खिमबहादुर खड्काले मन्त्रालयलाई पटकपटक मापदण्ड बनाउन ध्यानाकर्षण गराउँदा पनि बेवास्ता गरेकाले बाध्य भएर आफैले बनाउन थालेको बताए । मापदण्ड नहुँदा अहिले स्वास्थ्यकर्मीले घरघरमा पुगेर संकलन गरेको डाता कम्प्युटराइज गर्न समस्या भएको छ, उनले भने ।पछिल्लो समय अधिकांश ठूला अस्पतालले ईटिकेटिङ सेवा सुरु गरिसकेका छन् । तर, कान्ति बाल र पाटन अस्पतालले अझै लागू गर्न सकेका छैनन् । पाटनमा टिकट लिनकै लागि बिहानदेखि लाइनमा बस्नुपर्छ । टिकट लिइसकेपछि पनि ओपीडीमा जँचाउन घण्टौं कुर्नुपर्ने बाध्यता छ । पाटनका सूचना प्रविधि इन्चार्ज प्रमोद ज्ञवालीले ईटिकेटिङ लागू गर्न अन्तिम तयारी भइरहेको बताए । ईपेमेन्ट स्टिम लागू गरिसकेका छौं, उनले भने ।अस्पताल पेपरलेस नहुँदा मुद्दामामिला तथा पुलिस रिपोर्टसँग सम्बन्धित कागजात खोज्नुपर्दा तत्काल नभेटिने र हराउनेजस्ता समस्या छन् । विश्व स्वास्थ्य संगठनले १७ वर्षअघि ईहेल्थलाई परिभाषित गर्दै त्यसको विश्वव्यापी आवश्यकता औंल्याएको थियो । मुलुकमा ४ हजारभन्दा बढी स्वास्थ्य संस्था छन् । ईहेल्थ लागू गर्न विशेषतः इन्टरनेट, ल्यापटप, सर्भर, सफ्टवेयरजस्ता उपकरण र प्रविधि चाहिन्छ । नेपाल दूरसञ्चार प्राधिकरणका अनुसार कुल जनसंख्याको ९१ प्रतिशतमा इन्टरनेटको पहुँच छ ।"
अनधिकृत अनुवाद र पाइरेसी रोक,"विश्वबजारमा चर्चा भएका कैयौं पुस्तक नेपाली भाषामै अनूदित छन् । तर, यो सम्पूर्ण रूपमा खुसीको विषय होइन । सस्तो मूल्यमा पाइने यस्ता कतिपय किताब सक्कली होइनन् र अनुवाद पनि अनधिकृत रूपमा गरिएका छन् । जस्तो, बंगलादेशकी चर्चित लेखक तसलिमा नसरिनका सबैजसो पुस्तक नेपालीमा अनूदित छन्, तर कुनै पनि प्रकाशक र अनुवादकले अनुमति लिएका छैनन् । यसैगरी अरू थुप्रै विदेशी लेखकका नक्कली र अनधिकृत पुस्तक नेपाली बजारमा निर्बाध बिक्रीवितरण भैरहेका छन् । नाम चलेकै प्रकाशनगृहबाट समेत अनधिकृत रूपमा अनूदित पुस्तक प्रकाशित भएका छन् । अनुवाद गर्नेमध्ये कोही त कुनै न कुनै रूपमा लेखनकर्ममै लागेका व्यक्ति पनि छन् । तर, अनुवादपूर्व अनुमति लिनुपर्ने मामिलालाई भने कसैले पनि गम्भीर रूपमा लिएका छैनन् । एक दशकअघि बिनाअनुमति पुस्तक छाप्नेहरू अहिले पनि अनुमतिका लागि प्रयास भैरहेको छ भनेर पन्छिइरहेका छन् । यस्ता गैरकानुनी अनुवादबाट लेखकप्रकाशक त ठगिएका छन् नै, गुणवत्ता कमजोर हुँदा पाठक पनि दोहोरो मारमा परेका छन् । उदाहरणका लागि, धेरै पाठकको रोजाइमा पर्ने गरेको शिव खेराको यु क्यान विन को नेपाली अनुवाद असाध्यै कमजोर छ । बेनामे अनुवादक र प्रकाशकका रूपमा बजारमा ल्याइएको जित तपाईंको पुस्तकको भाषा र हिज्जे दुवैको बिजोग छ । अनुवाद मात्र होइन, साहित्यिक चोरी (पाइरेसी) बाट सग्लै किताब ल्याउने धन्दा पनि उत्तिकै मौलाएको छ । यस्ता चोरीका किताब भारतबाटै भित्रिन्छन्, जसको प्रत्यक्ष प्रभावमा लेखक, प्रकाशक, विक्रेता र पाठक परिरहेका छन् । यसको पछिल्लो उदाहरण हो बेलायती राजकुमार ह्यारीको संस्मरण स्पेयर । यो कृतिको बेलायती संस्करणको मूल्य २८ पाउन्ड छ । पेन्गुइन इन्डियाले बजारमा ल्याएको दक्षिण एसियाली संस्करण हार्ड कभरको मूल्य १५ सय ९९ भारु छ । तर नेपालमा यो ५ सय नेपाली रुपैयाँमै बिक्रीवितरण हुँदै आएको छ । बजारमा पाइरेसीबाट ल्याइएका पुस्तक ठूलो मात्रामा भित्रिएपछि सरकारले पाउने राजस्वसमेत गुमिरहेको छ । लेखक रोयल्टीबाट वञ्चित भएका छन् भने पाठक गुणस्तरीय पुस्तक पढ्नबाट । नेपालमा साहित्यिक चोरी रोक्न कानुन नभएको पनि होइन । प्रतिलिपि अधिकार ऐन२०५९ लागू भएकै दुई दशक नाघिसकेको छ । ऐनअनुसार प्रतिलिपि अधिकार उल्लंघनका मुद्दालाई सरकारी मुद्दाका रूपमा लिइन्छ । यस्ता मुद्दामा वादीले प्रहरी कार्यालयमा जाहेरी दिनुपर्छ । ऐनमा संरक्षित अधिकारको उल्लंघन भएको व्यवस्था मानिने विभिन्न आधार दिइएका छन् । र, संरक्षित अधिकारको उल्लंघन गरेमा दण्डसजायको व्यवस्था पनि छ । प्रतिलिपि अधिकार उल्लंघनसम्बन्धी मुद्दाको कारबाही र किनारा गर्ने अधिकार सम्बन्धित जिल्ला अदालतलाई दिइएको छ ।कानुनी व्यवस्थाअनुसार बौद्धिक चोरीविरुद्ध यदाकदा मुद्दा पर्ने गरेको पनि छ । शिव खेराकै उल्लिखित पुस्तकको अनधिकृत अनुवाद हुँदा अदालतमा मुद्दै परेको थियो । २०६६ सालमा प्रतिलिपि तथा आर्थिक अधिकार उल्लंघनविरुद्ध जिल्ला अदालत काठमाडौंमा जाहेरी परेपछि अदालतले त्यसै वर्ष मंसिर ११ गते फैसला सुनाउँदै प्रतिवादी नेत्रप्रसाद पोखरेललाई १० हजार, नारायणप्रसाद भुसाललाई २० हजार तथा भगवती रिसाल र विष्णु सिलवाललाई ३० हजार रुपैयाँ जरिवाना गरेको थियो । तर, यसपछि पनि अनधिकृत अनुवाद र चोरीको विकृत धन्दा रोकिएको छैन । तसर्थ, प्रतिलिपि अधिकार उल्लंघन र बौद्धिक सम्पत्तिको चोरी रोकथाम र नियन्त्रणका निम्ति सरकारले नै प्रभावकारी पहल गर्नुपर्छ । पछिल्लो समय त, डिजिटल पाइरेसी पनि बढिरहेकाले सरकारले कानुनमा यससम्बन्धी व्यवस्था पनि थप्नुपर्छ । नेपाल पक्ष भएका विभिन्न अन्तर्राष्ट्रिय सन्धि र सम्झौतालाई पनि कानुनमा समावेश गर्नुपर्छ । र, कानुनको परिपालनामा पनि कडाइ गरिनुपर्छ । नेपालका विश्वविद्यालयहरूमा विभिन्न भाषासाहित्यको पठनपाठन हुन्छ । तर, अनुवाद कस्तो भैरहेको छ भनेर निगरानी भने कहींकतैबाट भैरहेको छैन । खासमा अनधिकृत अनुवादले यस विधाकै हुर्मत लिइरहेको छ । गैरकानुनी र गुणस्तरहीन अनुवादले पुस्तकको मौलिकतालाई त न्याय गरेको छैन नै, नेपाली साहित्य क्षेत्रको श्रीवृद्धि पनि रोकेको छ । यसले उल्टो मुलुककै बेइज्जतसमेत गरेको छ । कुनै बेला पुस्तक बजारमा देखिएका अवाञ्छित गतिविधिले बंगलादेश विश्वबजारमै बदनाम बनेको थियो । पाइरेसी किङ भनेर उसले कमाएको कुख्याति नेपालमा नसरोस् भनेर सरकार र सरोकारवाला चिन्तित हुनुपर्छ । सम्बन्धित सबैमा बोध हुनुपर्छ बौद्धिक सम्पत्तिको रक्षा गरिए मात्रै सर्जकहरूको सम्मान हुन्छ, र साहित्यसिर्जनाले पनि फस्टाउने मौका पाउँछ ।"
विद्यालय व्यवस्थापन समिति खारेज गर,"१ कुनै जमाना यस्तो थियो विद्यालय आफैंले सबै व्यवस्था गर्नुपर्ने, आर्थिक सहायता कतैबाट नपाइने । त्यो जमानामा विद्यालय व्यवस्थापन गर्न स्थानीय बुद्धिजीवी लगायतको सहयोगमा विद्यालय व्यवस्थापन गर्न समितिको आवश्यकता थियो । २ २०२८ सालसम्म पनि सरकारले दिने भनेको आर्थिक अनुदान नाम मात्रकै थियो । विद्यालय व्यवस्थापनमा गाह्रो पर्ने भएकाले विद्यालय सहयोग समिति बनाएर मानो मुठी जम्मा गर्ने चलन थियो । ३ २०२८ सालमा राष्ट्रिय शिक्षा पद्धतिको योजना लागू भएपछि शिक्षाको राष्ट्रियकरण गरियो । सबै खर्च सरकारले नै बेहोर्ने भयो । तर पनि तलबका हकमा प्राथमिक शिक्षकको १००, निम्नमाध्यमिक शिक्षकको ७५ र माध्यमिक शिक्षाको ५० प्रतिशत मात्रै सरकारले बेहोर्ने भयो । फेरि आर्थिक अनुदानका लागि समिति चाहियो । ४ २०३६ सालमा जनमतसंग्रह भएपछि शिक्षाले कोल्टे फेर्यो । राष्ट्रिय शिक्षा पद्धतिको योजना असफल भयो । अब कसरी अगाडि बढ्ने फेरि अन्योल भयो र प्रत्येक विद्यालय व्यवस्थापनका लागि समितिको आवश्यकता महसुस भयो ।५ २०४६ सालयता विद्यालयको सबै खर्च सरकारले बेहोर्छ र कम वा बढी छलफलको विषय हो । फेरि पनि शिक्षा आयोगका प्रतिवेदनले विद्यालय व्यवस्थापन समितिको अवधारणा यथावत् राख्यो । तर सक्कली अभिभावकको प्रतिनिधित्व हुन सकेन र विवाद कायमै रहृयो । विद्यालय व्यवस्थापन समिति भनेको राजनीतिक दलका अंगका रूपमा चिनिन थाले । ६ २०५८ सालको उच्चस्तरीय कार्यसमितिले विद्यालय व्यवस्थापन समितिको अध्यक्षमा अभिभावक नै हुनुपर्ने जिकिर गर्यो । शिक्षा ऐन २०२८ को सातौं संशोधनमा त्यही कुरा उल्लेख गरियो र त्यो ऐन अझै कार्यान्वयनमा छ । भलै आठौँ र नवौं संशोधन भए पनि, अभिभावकको चुनाव हुने भएपछि फेरि दलगत स्वार्थ देखियो । मिनी पार्लियामेन्टजस्तो चुनाव हुन थाल्यो । विद्यालय व्यवस्थापन समितिको नाममा विकृति देखियो । ७ समितिका नाममा विद्यालयलाई प्राप्त आर्थिक अनुदानको अपचलन र खाली कोटामा अस्थायी, निजी स्रोत र राहत शिक्षकमा आफन्तलाई नियुक्त गर्ने गलत परम्परा हावी भयो, भएकै छ र निरन्त्तरता देखिएकै छ । अंग्रेजी माध्यममा पढाउने र निजीका पाठ्यपुस्तक लादेर निःशुल्क सार्वजनिक शिक्षालाई सशुल्क बनाइदिने र जे गरे पनि हुने मानसिकतामा रहेका विद्यालय व्यवस्थापन समिति किन चाहियो ? ८ यस्तै धमिलो पानीमा माछा मार्न विद्यालय व्यवस्थापन समिति महासंघ नामक संस्था जन्माइयो फगत शिक्षामा राजनीतिक विकृति भित्र्याइएको छ । शिक्षा ऐनले नसमेटेको महासंघको स्वीकृति दिएर शिक्षा मन्त्रालयले सार्वजनिक शिक्षामा खुलेआम बेइमानी गरेको छ । ९ २०७२ सालमा नेपालको संविधान बनेपछि सार्वजनिक शिक्षाको व्यवस्थापनका लागि ७५३ पालिकालाई जिम्मेवार बनाइएको तथ्य मनन गरौं । जब स्थानीय सरकार नै विद्यालय व्यवस्थापनको जिम्मेवार संस्था हो भने फेरि विद्यालय व्यवस्थापन समिति किन ? अहिले धेरै पालिकाले विद्यालय व्यवस्थापन समितिको अध्यक्षमा वडाअध्यक्ष राख्न थालेका छन् जुन सरासर गलत कदम हो । शिक्षामा अभिभावकको नेतृत्व हुने समितिलाई राजनीतिक बनाएर पालिकाले अपराध गरेका छन् । १० प्रत्येक पालिकाको शिक्षा हेर्ने महाशाखा बलियो बनाऊ । त्यसमा विज्ञ, अभिभावक र अन्य सरोकारवालाको प्रतिनिधित्व गराऊ । विद्यालयलाई सक्षम प्रधानाध्यापकको निगरानीमा स्वायत्त निकाय बनाऊ । अहिलेको जस्तो केही पालिकाले सुरु गरेको कार्यरत शिक्षकमध्येबाट आन्तरिक प्रतिस्पर्धा गराएर हैन खुला प्रतिस्पर्धाबाट प्रधानाध्यापक नियुक्ति गरÙ प्रधानाध्यापक हुन कम्तीमा पनि स्नातकोत्तर तहको योग्यता तोक र त्यही अनुसारको सुविधा देऊ । विद्यालय व्यवस्थापन समिति खारेज गर । मनप्रसाद वाग्ले, मीनभवन, काठमाडौं"
संघीय शिक्षा ऐनमा सबै शिक्षकको अपनत्व होस्,"प्रधानमन्त्रीले संघीय शिक्षा ऐन संसद्मा पेस गर्न मन्त्रिपरिषद्बाट पारित गर्ने घोषणा गरेका छन् । उक्त ऐनको मस्यौदा सरोकारवालासमक्ष सुझावका लागि प्रस्तुत गर्नुपर्थ्यो, त्यसो गरिएन । यदि २०७५ कै मस्यौदा हो भने त्यो हात्ती आयो फुस्सा मात्रै हुनेछ । ऐनले सबै प्रकारका शिक्षकहरूलाई एकै प्रकारमा रूपान्तरण गर्न सक्नुपर्छ । शिक्षाको दायित्वबाट राज्य पन्छिएर प्रदेश र स्थानीय तहलाई शिक्षा सुम्पिनु हुँदैन । शिक्षालाई राजनीतिले ग्रसित पारेको वर्तमान अवस्थामा शिक्षकका सबै प्रकारका पेसागत भनिएका भन्दा शुभेच्छुक तर व्यवहारमा भ्रातृ संस्थाहरूलाई खारेज गरी स्वतन्त्र शिक्षक महासंघको व्यवस्था गर्नुपर्छ । शिक्षामा भएको निजी र सार्वजनिक विभेदलाई एकै प्रकार अर्थात् सार्वजनिक मात्रैमा रूपान्तरण गरिनुपर्छ । निजी शिक्षण संस्थाहरूलाई अनुमति दिँदा सामुदायिक शिक्षाभन्दा आर्थिक रूपले कुनै हालतमा पनि महँगो हुनु हुँदैन । संविधानको भाग ३ को धारा ३१ को पालना निजी वा सार्वजनिक सबै प्रकारका संस्थाहरूमा लागू गरिनुपर्छ । वर्षौंदेखि बढुवा हुन नसकेका स्थायी शिक्षकहरूको कम्तीमा बढीमा १० वर्षमा आवधिक श्रेणी र आन्तरिक खुला प्रतिस्पर्धाबाट तह बढुवा हुने व्यवस्था ऐनमै गरिनुपर्छ । किन्तु, परन्तु भनेर फरक कानुन बनाइनु हुँदैन । स्थायीबाहेक कुनै प्रकारका शिक्षक वा कर्मचारी राखिनु हुँदैन । साबिक उच्चमाविका शिक्षक, राहत, करार, बालविकासका शिक्षक, कर्मचारीहरूलाई खुला प्रतिस्पर्धाको आधारमा स्थायी गरिनुपर्छ । उमेरको हद लगाइनु हुँदैन । असफल हुनेहरूलाई आवधिक आर्थिक उपदानको व्यवस्था गर्ने ऐनमै उल्लेख गर्नुपर्छ । स्थायी शिक्षकहरूको पूरै अस्थायी सेवा गणना गरी अस्थायी र स्थायी सेवा गणना गर्दा २० वर्ष पुगेका स्थायी शिक्षकहरूलाई निवृत्त हुन चाहेमा बढुवा नभएका शिक्षकहरूलाई एक श्रेणी बढुवा गरी पेन्सनको व्यवस्था ऐनमै गरिनुपर्छ । अबउप्रान्त राजनीतिक दलको कार्यकारी पदमा रहने शिक्षकहरूलाई सेवाबाट बर्खास्त गरी शिक्षालाई राजनीतिक हस्तक्षेपमुक्त क्षेत्र घोषणा गरिनुपर्दछ । सात वर्ष अस्थायी सेवा जोड्दा २० वर्ष अवधि नपुगी रित्तो हात घर जान बाध्य देशभरका ३६ जना स्थायी शिक्षकहरूलाई पेन्सनको व्यवस्था गरिनु अनिवार्य छ । शिक्षा देशको मेरुदण्ड भएकाले शिक्षाको दायित्वबाट राज्य पन्छिनु हुँदैन । संवत् २०७४ साउन १ गतेदेखि नियुक्त शिक्षकहरूको सेवासुविधा पुरानै शिक्षकसरह हुनुपर्छ । शिक्षामा ६० वर्षे उमेरको हदलाई सेवा र उमेर २० वा ५५ वर्ष कायम गरिनुपर्छ । शिक्षालाई हामीले नजरअन्दाज गरेकै कारण आज देशको अवस्था शैक्षिक जनशक्तिविहीन बन्दै गएको छ । उच्चशिक्षाका नाममा विदेश जाने विद्यार्थीहरूलाई देशमै पठनपाठन हुने विषयका लागि अनुमति दिइनु हुँदैन । शिक्षा ऐन शिक्षा क्षेत्रका विकृतिहरू विस्थापित गर्न सक्ने बनाइनुपर्दछ । शिक्षा ऐनमा गरिएको विभेदका कारण भोलि विभिन्न प्रकारका शिक्षकहरूले गर्ने आन्दोलनले निम्त्याउने नकारात्मक परिणामको जिम्मेवार सरकार हुनैपर्दछ । शिक्षालाई शिक्षा मन्त्रालयको जिम्मा निजीका लगानीकर्ता, माफियाहरूलाई दिइनु हुँदैन । चिकित्सा शिक्षालाई प्रतिस्पर्धाको आधारमा निःशुल्क गरिनुपर्दछ । चिकित्सा शिक्षा निजी संस्थालाई समेत अनुमति दिइनु हुँदैन । कुसुम न्यौपाने, जनता मावि, नवलपरासी (पूर्व)"
मुलुकको स्तरोन्नति र महिला,"नोभेम्बर २०२६ मा अति कम विकसित देशबाट मध्यम आय भएको मुलुकमा स्तरोन्नति हुने नेपाल सरकारको तयारी छ । यो फड्कोलाई नेपालका लागि कोसेढुंगा मान्न सकिन्छ । संयुक्त राष्ट्रसंघले सन् १९७१ मा सदस्यराष्ट्रहरूबीचको आर्थिक दूरी कम गर्ने नीति लियो । नेपालसहित ४६ अति कम विकसित मुलुकलाई केही सहयोग दिएर मध्यम आय भएको श्रेणीमा स्तरोन्नति गराउने उद्देश्य लियो । र, यसका तीन सर्त राख्यो । त्यस अनुसार स्तरोन्नतिको पहिलो सूचकांक प्रतिव्यक्ति आय १,२३० अमेरिकी डलर हुनुपर्नेछ । प्रतिव्यक्ति आय १,१३८ डलर मात्र रहेकाले अहिले नेपालले यो सूचकांक पाइसकेको छैन । दोस्रो, मानव पुँजी सूचकांकमा न्यूनतम ६६ अंक चाहिनेमा नेपालले ७४९ प्राप्त गरिसकेको छ । तेस्रो, आर्थिक तथा वातावरणीय जोखिम सूचकांकमा ३२ अंकभन्दा कम भए पुग्नेमा नेपालको २४७ छ । नेपालले तीनमध्ये दुई सूचकांक प्राप्त गरिसकेको भए पनि राष्ट्रसंघले नेपाल, बंगलादेश र लाओसको सन् २०२६ मा मात्र स्तरोन्नति हुने घोषणा गरेको छ । अवस्था यस्तै रहेमा नेपाल सबैभन्दा कम प्रतिव्यक्ति आय भएर पनि स्तरोन्नति हुने पहिलो मुलुक हुनेछ । हरेक तीन वर्षमा हुने समीक्षा अब सन् २०२४ मा हुँदै छ । माथि उल्लिखित सूचकांकमध्ये मानव पुँजी अन्तर्गत ५ वर्षमुनिको बाल मृत्युदर, स्टन्टिङ, मातृ मृत्युदर, माध्यमिक विद्यालय भर्ना दर, साक्षरता दर र माध्यमिक तह भर्ना दरमा लैंगिक समानता छन् । यस्तै, आर्थिक तथा वातावरणीय जोखिम सूचकांकभित्र कुल गार्हस्थ्य उत्पादन (जीडीपी) मा कृषि, वन र मत्स्यपालनको योगदानÙ ग्रामीण र भूपरिवेष्टितताÙ वस्तु तथा सेवा निर्यातमा अस्थिरताÙ कृषि उत्पादनमा अस्थिरताÙ विपद्को जोखिममा रहेका जनसंख्या छन् । यसभित्र तटीय र सुक्खा क्षेत्रमा रहेका जनसंख्या पनि छन्, जुन नेपालका लागि सान्दर्भिक छैनन् । राष्ट्रसंघले ५० वर्षअघि तयार गरेको स्तरोन्नतिका सूचकांकहरू तटस्थ छन् । यिनमा समानताको तथ्यांक अत्यन्तै न्यून छ जसका आधारमा नागरिकको वास्तविक अवस्था छर्लंग देखिँदैन । त्यसैले लैंगिक खण्डीकृत तथ्यांक राखेर तिनमा प्रगति मापन नगरे नेपालको विकासको तस्बिर अधुरो र गलत देखिन्छ । नेपालजस्तो मुलुकमा भौगोलिक र जातीय विविधता, अपांगता, यौनिक तथा लैंगिक अल्पसंख्यक, विभेदमा रहेका महिला तथा सीमान्तीकृत समुदायलाई सम्बोधन गर्न आवश्यक हुन्छ । यसरी लैंगिक तथा समावेशी दृष्टिकोणले नेपाल स्तरोन्नतिका लागि तयार भैसकेको देखिँदैन । उदाहरणका लागि, बालमृत्युको सूचक हेर्दा घटेको देखिन्छ तर बाल जन्मदर हेर्दा ० देखि १९ वर्षसम्मको उमेर समूहमै बालिकाको जन्मदर घटेको देखिन्छ (तालिका हेर्नुस्) । यसरी सबै उमेर समूहमा बालिकाको संख्या घट्नु अत्यन्त चिन्ताको विषय हो । नेपालले लैंगिक समानता र समावेशीकरणका क्षेत्रमा धेरै राम्रो काम गरेको छ । तर हामीलाई धेरै काम भैसकेको छ भन्ने अति आत्मविश्वास पनि हुन थालेको हो कि जस्तो लाग्छ किनकि विभिन्न तथ्यांकले समाज छोरीप्रति अनुदार हुँदै गएको देखाउँछ । माध्यमिक स्कुल भर्ना दर, साक्षरता दरमा लैंगिक समानताजस्ता खण्डीकृत तथ्यांक विश्लेषण गर्दा पनि फरक स्थिति उजागर हुन्छ । यो वास्तविकतालाई नेपालले स्तरोन्नतिको प्रक्रियामा नकार्न मिल्दैन । आर्थिक र वातावरणीय जोखिमको सूचकलाई लैंगिक दृष्टिले हेर्दा, कृषिमा महिला सहभागिता ७० प्रतिशत छ, कृषिको जीडीपीमा महिलाको योगदान भने २०२ प्रतिशत छ । नेपालमा ९७ प्रतिशत घरपरिवारले मात्र महिलाका नाममा जग्गा राखेका छन् । ७० प्रतिशत महिलाले कृषि धाने पनि भूस्वामित्वमा पहुँच नहुँदा महिलाको दायित्व तथा हैसियतबीच दूरी देखिन्छ, यसको पनि विश्लेषण आवश्यक छ । अझ बढ्दो आप्रवासनले कृषिमा महिलाको परनिर्भरता झनै बढाएको छ । वन र मत्स्यपालनको योगदानको सूचकमा महिला सहभागिता तुलनात्मक रूपमा राम्रो देखिन्छ । वस्तु तथा सेवा निर्यातमा अस्थिरताको सूचकमा महिला दृष्टिकोणले विश्लेषण नै भएको छैन । कृषि उत्पादनमा अस्थिरताको सूचक हेर्दा नेपाल अहिले खाद्यान्नको पाँचौं जोखिममा परेको मुलुक हो । भारतसँगको दौत्य सम्बन्ध फरक भएकाले आयातनिर्यातमा जोखिम छैन भन्ने सरकारको बुझाइ भए पनि विपद्का कारण नेपालले आयात गर्ने खाद्यान्न सामग्री बढेसँगै व्यापार घाटा पनि उकालिएको तथ्य जगजाहेर छ । हालै मैदा, बासमतीबाहेक अन्य चामल निर्यातमा भारतले रोक लगाएको छ । यता नेपाल सरकारले खडेरी तथा बाढीका कारण धान उत्पादनमा कमी आउने घोषणा गरिसकेको छ ।अर्को, विपद् जोखिममा रहेको जनसख्यांको सवाल पनि महत्त्वपूर्ण छ । नेपाल जलवायु परिवर्तनको चौथो र भूकम्पको एघारौं जोखिममा रहेको मुलुक हो । विपद्कै कारण महिलाको मृत्यु हुने, बेचबिखन हुने, हिंसा भोग्नुपर्ने, रोजगारी गुमाउनुपर्ने अवस्था छ । कोभिड महामारीकै बेला पनि घरधन्दा र स्याहारसुसारका काम बढ्दा नेपालमा महिला मानसिक स्वास्थ्यको जोखिममा रहे । भनिन्छ कोभिडमा सारा संसार बन्द भयो तर हरेक घरमा महिलाको काम मात्र चलिरह्यो । विश्व बैंकका अनुसार, कोभिडको असरबाट पुरुषको स्वास्थ्यलाभ ८३ प्रतिशत र महिलाको ६९ प्रतिशत भएको देखिएको छ । स्तरोन्नतिले बिनापारिश्रमिक महिलाले गर्नुपर्ने घरायसी काम र स्याहारसुसारमा कस्तो प्रभाव पार्छ भन्ने चासो सबैतिर छ । मुलुक चाहिँ सम्पन्नताको खुड्किलो चढ्ने तर महिला चाहिँ विपन्नै रहने हो भने यो स्तरोन्नति कसको मूल्यमा हुँदै छ ? घरायसी र स्याहारको काम विश्वव्यापी रूपमा लैंगिक विभेदको स्रोत मानिन्छ । यसबाट महिलाको मानव अधिकार हनन हुने, रोजगारीको औपचारिक क्षेत्रमा प्रवेश गर्ने अवसर गुम्ने र महिलालाई विभिन्न हिंसा सहन बाध्य बनाइने हुन्छ । अर्थात्, घरभित्र मात्रै काम गरिरहँदा महिलाहरू ठूलो अवसरको मूल्य चुकाउन बाध्य हुन्छन् । ओईसीडी अनुसार, विश्वभरि महिलाहरूले पुरुषका तुलनामा २ देखि १० पटकसम्म बढी काम गर्छन् । यद्यपि यसबारे नेपाल सचेत छ र विभिन्न नीतिगत सम्बोधन पनि गरेको छ । तर हाम्रा सामाजिक सुरक्षा नीति योगदानमा आधारित छन्, जसमा ११ प्रतिशत रकम श्रमिक आफैंले र २० प्रतिशत रोजगारदाताले राख्ने प्रावधान छ । बिनापारिश्रमिक काम गर्ने महिलाले आफैं ११ प्रतिशत नगद योगदान गर्न सक्दैनन् न रोजगारदाताले बुझेर २० प्रतिशत नगद राखिदिन्छ । यसैले घरायसी कामबारे नीतिगत सम्बोधन भए पनि महिलाले यसको उपभोग गर्न पाएका छैनन् । स्तरोन्नतिको प्रक्रियामा बिनापारिश्रमिक घरायसी र हेरचाहको काम किन पनि विचारणीय छ भने, महिलाको त्यस्तो योगदान नभई सशस्त्र द्वन्द्व, भूकम्प, आर्थिक नाकाबन्दी, व्यापार घाटा, उत्पादनमा ह्रास, विपद्, कोभिड बेहोरेर पनि नेपाल उत्थानशील हुन सक्दैन । हरेक महिलाले घरपरिवारको हेरचाह गरेकाले, बिरामी स्याहारेकाले, घरायसी र करेसाबारीखेतमा काम गरेकैले विभिन्न राष्ट्रिय तथ्यांक र सर्वेक्षणले मुलुकले शिक्षा, स्वास्थ्य, पोषण, न्यून बाल मृत्युदर जस्ता सूचकहरूमा उपलब्धि हासिल गर्न सकेको हो । तर महिलाको काम कहिल्यै नसकिने, नसुनिने र नदेखिने हुन्छ । त्यसो त सन् १९७९ मै डा मीना आचार्य तथा विज्ञहरूले गरेको ऐतिहासिक अध्ययन नेपाली महिलाको मर्यादास्तर मा पारिश्रमिकबिनाको घरायसी तथा स्याहारसुसारको कामको मापन र मूल्यांकन गरिनुपर्ने सुझाव दिइएको थियो । महिलावादी प्रक्रियाबाट कसरी यस्ता अवैतनिक कामको आर्थिक मूल्यांकन गर्न सकिन्छ भन्नेबारे अर्थशास्त्री डा चन्द्रा भद्राले व्याख्या गर्नुभएको छ । महिलाले अनौपचारिक क्षेत्रमा, निर्वाहमुखी उत्पादनपुनरुत्पादनमा यति धेरै काम गर्छन् कि, देखिने वा लेखा प्रणालीमा गणना हुने काम त केवल टिप अफ द आइसबर्ग मात्रै हुन् ।नेपालका करिब ६६ लाख ६६ हजार ९३७ घरपरिवारमा सेवामूलक घरधन्दा र स्याहारसुसारको योगदानको पहिचानबिना नै खुरुखुरु औपचारिक क्षेत्रको कामको मात्र विश्लेषण हुँदा ठूलो संख्यामा महिलाको योगदान अदृश्य भइरहेको छ । यद्यपि २०७८ सालको जनगणनाले २३ प्रतिशत महिलाले घरधन्दाका कारण र ७ प्रतिशतले पारिवारिक हेरचाहमा भुल्नुपरेकाले आर्थिक काम गर्न नसकेको देखाएको छ । तर राष्ट्रिय लेखा प्रणालीमा मापन हुनलाई यी तथ्यांक मात्र पर्याप्त छैनन् । यसका लागि छुट्टै टाइम युज सर्भे गर्नुपर्छ । अर्थात्, महिलाले कति समय कुन काममा बिताउँछन् भन्ने प्रमाण चाहिन्छ । आईएलओ बमोजिम विश्वमै महिला अनौपचारिक क्षेत्रमा बढी काम गर्छन् जसमध्ये नेपालमा ९० प्रतिशत छन्, जसको जीडीपीमा ३८ प्रतिशत योगदान छ । राष्ट्रिय जनगणना२०७८ ले कामको क्षेत्र हेर्दा ६१ प्रतिशत आर्थिक गतिविधि घरमा हुने र त्यसमा महिलाको सहभागिता ६५ प्रतिशत हुने तथ्यांक सार्वजनिक गरेको छ । त्यसैले घरपरिवार र महिलाको कामलाई स्तरोन्नतिमा कस्ता रणनीतिले सम्बोधन गरिन्छ भन्ने ठोस अध्ययन गर्न आवश्यक छ ।नेपाललाई मध्यम आय भएको मुलुकमा स्तरोन्नति हुन करिब ३ वर्ष मात्र बाँकी छ । यसका लागि सरकारले सहज संक्रमण रणनीति बनाएको छ तर त्यो कस्तो छ र महिला, सीमान्तीकृत समुदायका विषय कसरी सम्बोधन हुन्छन् एवं कस्ता विज्ञले बनाए भन्ने विषयमा धेरैको चासो छ । यो रणनीतिका आधारमा कार्ययोजना बन्ने क्रममा छ । अर्कातिर, उद्योग तथा वाणिज्य मन्त्रालयले स्तरोन्नतिका कारण व्यापारमा पर्ने असरबारे छुट्टै काम गरिरहेको छ । स्तरोन्नतिमा संघ, प्रदेश र स्थानीय सरकारको समन्वय र सम्पूर्ण सरकारको एकै दृष्टिकोण बनाउन नेपालले निकै काम गर्नुपर्ने देखिन्छ । यूएन विमेनको सहयोगमा स्तरोन्नतिका कारण महिलामा पर्ने प्रभावबारे सातै प्रदेशमा कार्यशाला गरिएको थियो । महिलालाई मध्यम आय भएका मुलुकमा जाँदा केकस्तो प्रभाव पर्छ भन्ने विषयमा अधिकांशले आफू अनभिज्ञ रहेको बताए, जबकि सहभागी महिलाहरू आआफ्ना क्षेत्रका नेतृत्वकर्ता थिए । राष्ट्रिय योजना आयोगले स्तरोन्नतिले ल्याउन सक्ने चुनौती सम्बोधन र अवसर प्रवर्द्धन गर्न मस्यौदा रणनीति तयार भएको र अब कार्ययोजना बनाउने कुराले सातै प्रदेशका महिलाहरूलाई आश्वस्त पारेको छ । महिलावादी अर्थशास्त्री डा बीना प्रधानले अहिलेको अर्थतन्त्रले परम्परागत ढाँचामा बसेर ज्ञान निर्माण गर्छ जहाँ ५१ प्रतिशत महिला अदृश्य छन् भन्दै महिलाको योगदान पहिचान गर्न राष्ट्रिय गणना र सर्भेहरूको ट्रेन्ड विश्लेषण गरेर हाम्रो बृहत् आर्थिक नीति समावेशी बनाउन सरकारसँग अनुरोध गर्नुभएको छ । मध्यम आय भएको मुलुक बन्नु नेपालका लागि सुखद विषय हो । यसले नेपालमा वैदेशिक लगानी बढाउन सक्छ । तर स्तरोन्नतिले महिलालाई कस्तो प्रभाव पार्छ भन्दा ठोकुवा गर्न सकिने अवस्था छैनÙ यसका लागि अध्ययन, विश्लेषण चाहिन्छ । यद्यपि राष्ट्रिय योजना आयोगका अनुसार, अति कम विकसित मुलुकले पाउने कोष नेपालले गुमाउनेछ । ४५ प्रतिशत निर्यात व्यापारमा नराम्रो असर पर्न सक्छ । युरोप र अमेरिकासँग हुने कार्पेट, पस्मिना लगायतको व्यापार प्रभावित हुन सक्छ । प्राथमिकता रहेका बजारहरू प्रभावित हुँदा साना तथा मझौला उद्यमीहरूलाई असर पर्नेछ । त्यस्तै, नेपालले पाउने छात्रवृत्ति कम हुन सक्छ । संयुक्त राष्ट्रसंघमा बुझाउनुपर्ने योगदान रकम बढ्नेछ । यी आर्थिक घाटा पूर्ति गर्न सार्वजनिक सेवा कटौती र महिला वा सीमान्तीकृत वर्गले पाइरहेको सुविधामा सम्झौता हुन सक्छ । त्यसैले नेपाल सरकारले यसमा अध्ययन, विश्लेषण गरेर बलियो रणनीति कार्यान्वयन गर्न स्तरोन्नतिको समयसीमा बढाउन आवश्यक छ । नेपालले हतार गरेर अधकल्चो प्रयास गरेमा मुलुकको चाहिँ स्तरोन्नति हुन्छ तर महिलाको हुँदैन । कोही पछाडि नछुटून् भन्ने दिगो विकास लक्ष्य लिएको नेपालले महिलालाई त छुटाउनै मिल्दैन । नेपालले दृढ इच्छाशक्ति राखी समावेशी ढंगबाट स्तरोन्नतिको तयारी गर्नुपर्छ । मध्यम आय भएका धनी मुलुकहरूको पंक्तिमा पुग्न हतार गर्नुभन्दा ठोस प्रमाणहरू जुटाउनु र बृहत् छलफल गर्नुपर्छ । स्तरोन्नति महिलाका लागि उही डोको ऊही नाम्लो नहोस् ।"
शरणार्थी शिविरमा भयानक सन्नाटा,"ॅकन्स्पिरेसी थ्यौरीआफ्नो ठाउँठेगाना काभ्रेको फूलबारी देखाउने एक तामाङ तन्नेरी तीन वर्षअघि अमेरिका पुगेका रहेछन् । उनले यस पटक आफ्ना बाबुलाई अमेरिका घुमाउने रहर गर्दै स्पोन्सर सहितका अरू कागजी प्रक्रिया अघि बढाए । दुई महिनाअघि मात्रै भिसाका लागि अमेरिकी दूतावास पुग्दा बाबु चाहिँलाई सोधिएको रहेछ, तपाईंको छोरा कसरी अमेरिका गयो ? कुन भिसामा, कहिले ?सामान्य खेतीकिसानी गर्ने बाबुले हौसिँदै जवाफ दिएका रहेछन्, त्यही भुटानी शरणार्थी भएर छोरो अमेरिका पुगिहाल्यो नि !त्यसपछि अरू केही सोध्नैपरेन । दूतावासका कर्मचारी, सुरक्षाकर्मीले शिष्टतापूर्वक यी बाबुलाई फूलबारी घर फिर्ता पठाएछन् । यसरी, नक्कली भुटानी शरणार्थीको गिरोहको उत्खनन र सरोकारमा अमेरिकाले साथ दिएको, एफबीआई नै लागेको भन्दै अनेक खालका कन्स्पिरेसी थ्यौरी जन्मिरहेका बेला के सक्कली, के नक्कलीका अनेक खाता खुल्ने क्रम जारी छ । अहिलेसम्म नेपालीलाई भुटानी शरणार्थी बनाइएको सूचना र यसैको हिसाबकिताब मात्रै बाहिर आइरहेको छ । अबको चरणमा पश्चिम बंगालका दार्जिलिङ, जलपाइगुडी, खालपाडा, नक्सलबारी, मङ्पु हुँदै सिक्किमको जोरथाङसम्मका भारतीय आमआदमी (कम्तीमा २ सयजति) लाई समेत भुटानी शरणार्थी बनाउने र अमेरिका उडाउने प्रपञ्चमा इटहरीको गोकुलम्सम्म ल्याइएको रहेछ भन्ने भेद बाहिर आएपछि फेरि अर्को कन्स्पिरेसी थ्यौरी प्रतिपादन भैजाला कि ? अथवा, यो गिरोहको बहुराष्ट्रिय पहुँचबारे अर्को अनुसन्धान पनि अघि बढ्ला ? यस्ता जिज्ञासाहरू अनन्त छन् । अनेक जिज्ञासा, कुतूहल र सन्देह लिएरै बेलडाँगी शिविरभित्रको लिटरेरी सोसाइटी अफ भुटान को सानो पुस्तकालयमा हालै केही शरणार्थी (नामनामेसी खुलेका र नखुलेका) आफ्नो मनको कुरा सुनाइछाड्न भेला भएका थिए । कोही आवेशमा थिए, कोही निराशउदास पनि देखिन्थे । सारमा के सक्कली, के नक्कलीको बहस भैरहेको थियो । अधिकारवादी नेता डा भम्पा राईका अनुयायीसमेत रहेका कवि विरेन मगरले भीडमा सुनाए रासन थिएन, हामी भोकै थियौंतिनीहरू आए, हामीलाई रासन दिलाएहामी झन्झन् भोकै भयौंरासन नहुँदा हाम्रो पेट खाली थियो,रासन लिएपछि दिमाग खाली भयो ।"
२३ लघुवित्तले दिए एकै व्यक्तिलाई ५२ लाखसम्म ऋण,"(काठमाडौं)एउटा व्यक्तिले एकै समयमा २३ वटा लघुवित्त वित्तीय संस्थाबाट ५२ लाख रुपैयाँसम्म ऋण लिएको नेपाल राष्ट्र बैंकको एक अध्ययनले देखाएको छ । लघुवित्त वित्तीय संस्थाको समस्या र सुझाव सम्बन्धमा गठित अध्ययन समितिले तयार पारेको प्रारम्भिक प्रतिवेदनले लघुवित्तमा बहुबैंकिङको समस्या व्यापक रहेकाले ग्राहक ऋणको भारले थिचिएको र त्यसले ऋण भुक्तानी क्षमता नभएको देखाएको हो । लुघवित्त वित्तीय संस्थाका कुल ऋणीमध्ये संख्याका आधारमा १८ प्रतिशतले एकभन्दा बढी संस्थाबाट ऋण लिएको देखिन्छ, अध्ययन समितिका संयोजक एवं राष्ट्र बैंकका कार्यकारी निर्देशक प्रकाशकुमार श्रेष्ठले भने, प्रवाह भएको ऋण रकमका आधारमा करिब ३६ प्रतिशतले एकभन्दा बढी संस्थाबाट ऋण लिएका छन् । नेपाल राष्ट्र बैंकका कार्यकारी निर्देशक श्रेष्ठको संयोजकत्वमा गठित उक्त समितिले प्रारम्भिक प्रतिवेदन साउन पहिलो साता नै गभर्नर महाप्रसाद अधिकारीलाई बुझाएको छ । प्रतिवेदनउपर राष्ट्र बैंक सञ्चालक समितिमा छलफल भइरहेको छ । तीन महिनाअघि गठित उक्त समितिको समयावधि सकिएकाले राष्ट्र बैंक सञ्चालक समितिले थप दुई महिना समय दिने निर्णय गरेको छ । यसअनुसार समितिले आउँदो भदौ मसान्तभित्र अन्तिम प्रतिवेदन तयार पेस गरिसक्नुपर्नेछ । प्रतिवेदनमा लघुवित्तका विद्यमान समस्या समाधान गर्न हाल सञ्चालनमा रहेको लघुवित्त वित्तीय संस्थाको कार्य सञ्चालन ढाँचा पनि परिमार्जन गर्नेसम्मको सुझाव समेटिएको अध्ययन टोलीका संयोजक श्रेष्ठले बताए । लघुवित्तको संरचनामै परिवर्तन गर्नुपर्छ । यस्तो परिवर्तन ओभर नाइट सम्भव हुँदैन, यसकारण चरणबद्ध रुपमा संरचनता परिवर्तनमा जानुपर्छ, उनले भने, यसकारण विद्यमान समस्या समाधान गर्न तत्कालीन, मध्यकालीन र दीर्घकालिन गरी चरणबद्ध रुपमा सुधारका काम अघि बढाउनुपर्छ । हाल सञ्चालनमा रहेको लुघवित्त वित्तीय संस्थाको कार्य सञ्चालन विधि पुरानो भइसकेको र अब नयाँ दिशाबाट ती संस्था सञ्चालन गर्नुपर्ने देखिएको श्रेष्ठले जनाए । लघुवित्तमा धेरै प्रकारका समस्या छन् भने तिनका कारण पनि धेरै नै छन्, उनले भने, अब समाधान पनि फरक फरक ढंगबाट गरिनुपर्छ । लघुवित्त वित्तीय संस्थामार्फत वित्तीय पहुँच विस्तार गरिरहेका बंगलादेशलगायत विश्वका अरु राष्ट्रले पनि लघुवित्तको कार्यदिशा परिवर्तन गरेका छन् । ती राष्ट्रबाट सिकेर नेपालले पनि अब सामूहिक जमानीको साटो व्यक्तिगत कर्जा, धितोमा कर्जालगायत विधि अवलम्बन गर्नुपर्ने सुझाव पनि प्रतिवेदनमा छ । अहिले सहर र सहरोन्मुख गाउँमा पनि जमानीका लागि समूह पाउनै मुस्किल देखिन थालेको छ, स्रोतले भन्यो, कर्जा सम्बन्धमा वित्तीय साक्षरता र बैंकिङ चेतनाको अभाव छ । लघुवित्त वित्तीय संस्थामा (आपूर्ति पक्ष) पनि समस्या छ र ऋणी (माग पक्ष) दुबैको कमजोरीका कारण अहिलेको समस्या सृजना भएको प्रतिवेदनमा उल्लेख छ । अध्ययनमा लघुवित्त वित्तीय संस्थाका कर्मचारीहरूको कार्यशैली र व्यवहार पनि हेरिएको संयोजक श्रेष्ठको भनाइ छ । कर्मचारी निकै कम तलब तथा सेवा सुविधामा काम गरिरहेका छन् । तर लक्ष्य एकदमै धेरै दिइएको छ, उनले भने, लक्ष्य भेटाउन र जागिर जोगाउनकै लागि पनि कर्मचारीहरूले ग्राहकसँग क्रूर व्यवहार गरेरै भए पनि ऋण असुली गरेको भेटियो । यस्ता व्यवहारले संस्थाप्रति ग्राहकको असन्तुष्टि बढ्यो । लक्ष्य पुर्याउन सुरुमा राम्रो ऋणी छनोट नगरी सहज तरिकाले कर्जा दिने र असुली गर्ने समयमा बल प्रयोग गर्ने, धम्क्याउने, घरका सामान, पशुधनलगायत सामग्री असुल गर्ने गरेको भेटिएको उनले जनाए । ठूला र पुराना संस्थाको तुलनामा नयाँ लघुवित्त वित्तीय संस्थामा समस्या देखिएको प्रतिवेदनले औंल्याएको छ । नयाँ संस्था सामाजिक दायित्वभन्दा नाफामा केन्द्रित हुन थालेपछि समस्या सृजना भएको बताइएको छ । कतिपय अवस्थामा लघुवित्त, सहकारी र मिटर ब्याजीहरूबीच अन्तरसम्बन्ध देखिएको पनि प्रतिवेदनको दाबी छ । ठूला र पुराना संस्था लयमै चलिरहेका छन्, समस्या पनि तिनमा कम छ, प्रतिवेदनमा भनिएको छ, खासगरी नयाँ संस्था नाफामुखी हुदाँ विकृति सुरु भएको देखिन्छ । लघुवित्त वित्तीय संस्थाको केन्द्रीय तहबाट भन्दा पनि शाखा प्रमुख वा टिम समूह प्रमुखकै तहबाट विकृति सुरु भएको पनि औंल्याइएको छ । कतिपय स्थानमा टिम लिडरले नै विभिन्न व्यक्तिका नाममा ऋण लिएर अपचलन गरेको भेटियो, स्रोतले भन्यो, जुन कुरा वास्तविक ऋणीलाई थाहा नै छैन, हामीले उनीहरूसँग प्रश्न गर्दा पनि अनभिज्ञता प्रकट गरे । यसअघि एकभन्दा बढी संस्थाबाट ऋण लिएरै भए पनि घर व्यवहार चलाइरहेका ऋणीहरूलाई अहिले राष्ट्र बैंकले एकभन्दा बढी संस्थाबाट ऋण लिन नपाइने व्यवस्था गरेपछि उनीहरूको नगद प्रवाह (क्यास फ्लो) मै समस्या देखिएको पनि प्रतिवेदनले उल्लेख गरेको छ । यो समस्या कसरी समाधान गर्ने भन्नेबारे सुझावको टुंगो लागिसकेको छैन, स्रोतले भन्यो, ती वर्गमा नगद प्रवाहमा देखिएको समस्या समाधान गर्न कुनै न कुनै नीतिगत व्यवस्था गर्नुपर्छ । पहिले नयाँनयाँ संस्थाले सेवा विस्तार गरिरहेकाले ऋणीले सहज रूपमा कर्जा पाएका थिए । अहिले नयाँ संस्थाको लाइसेन्स रोकिएको र पुराना संस्था पनि मर्जर तथा एक्विजिसनमा गएपछि ऋणीलाई समस्या भएको पनि बताइएको छ । एकभन्दा बढी संस्थाबाट ऋण लिएका ऋणीको ऋण उपयोगमा पनि आशंका रहेकाले त्यसबारे थप अनुसन्धान हुनुपर्ने सुझाव पनि प्रतिवेदनमा छ । एकै व्यक्तिले आफ्नै टोलछिमेकका संस्थाबाट नभई नजिकको दूरीमा रहेका फरक फरक संस्थाबाट कर्जा लिएको देखिन्छ, स्रोतले भन्यो, त्यो पैसाको उपयोगिताबारे थप अनुसन्धान आवश्यक देखिन्छ । त्यो रकम गलत कामका लागि वा मिटरब्याजीका रूपमा पनि उपयोग भएको हुन सक्छ । बाहिर चर्चामा आए जस्तै लघुवित्तले उच्च ब्याजदर लिएको प्रमाण अध्ययन समितिले फेला पारेको छैन । प्रतिवेदनका अनुसार लघुवित्त वित्तीय संस्थाको प्रभावकारी ब्याजदर (सेवाशुल्कसहित) १६ प्रतिशत मात्र रहेको देखिएको छ । लघुवित्त वित्तीय संस्थामा एकै पटक ठूलो समस्या आउनुमा कहीँकतै नियामक निकायको पनि दोष देखिएको स्रोतको दाबी छ । विगतमा वित्तीय पहुँच वा सेवा विस्तारले प्राथमिकता पाएको थियो, यही कारण राष्ट्र बैंकको नियमन र सुपरिवेक्षण पनि त्यति प्रभावकारी हुन सकेन, स्रोतले भन्यो, अहिले आएर समस्या हुनुका विविध कारणमध्ये यो पनि एउटा देखियो । अध्ययन समितिले गत चैतसम्मको तथ्यांकलाई विश्लेषणको आधार मानेर अनुसन्धान गरिरहेको छ । दुई जना स्वतन्त्र विज्ञसहित सात जनाको अध्ययन समितिले सबै सरोकारवालासँग सुझाव संकलन गर्नुका साथै लघुवित्तमा फिल्डमा (स्थलगत) काम गरिरहेका कर्मचारी र ग्राहकसँग पनि प्रश्नोत्तर गरेको छ । ४८ जिल्लाका ग्राहकसँग सर्वेक्षण, दाङमा कर्मचारी र मोरङमा ग्राहकसँग स्थलगत रूपमा अध्ययन गरिएको बताइएको छ । अध्ययनका क्रममा समितिले ५७ वटा लघुवित्त वित्तीय संस्थाबाट सम्पूर्ण तथ्यांक (वित्तीय, कर्मचारी, बचतकर्ता, ऋणी आदि) प्राप्त गरेको छ ।अनियन्त्रित रूपमा कर्जा प्रवाह, उच्च ब्याजदर, ऋण असुलीमा बलजफ्तीलगायत कारण केही वर्षयता लुघवित्तमा समस्या आउन थालेको थियो भने लघुवित्तका कामकारबाहीविरुद्ध आन्दोलन सुरु भएको थियो । आन्दोलनले चर्को रूप लिन थालेपछि गत फागुनमा राष्ट्र बैंकले लघु कर्जाको सीमा १५ लाखबाट घटाएर ७ लाख कायम गरेको थियो । एक व्यक्तिले एकभन्दा बढी संस्थाबाट ऋण लिन नपाउने व्यवस्था गरेको थियो । त्यसपछि विद्यमान समस्या पहिचान र समाधानका लागि सुझाव दिन भन्दै राष्ट्र बैंकले अध्ययन समिति गठन गरेको थियो । सोही समितिले अहिले अन्तिम प्रतिवेदन तयार पारिरहेको छ ।"
सर्वसाधारणका लागि खोलिँदै तातोपानी नाका,"चिनियाँ कम्पनीले बनाइदिएका अत्याधुनिक मितेरी पुल र तातोपानी सुक्खा बन्दरगाहबाहेक नेपालतर्फ अन्य अध्यागमन, गेट र सुरक्षा पोस्ट टहरा र जीर्ण भवनमा छन् । सीमा जोड्ने कोदारी राजमार्ग २६ किमि अझै क्षतिग्रस्त हुँदा कन्टेनरलाई धराप थापेझैं अवस्था छ । त्यसैमाथि भूकम्पको आठ वर्षपछि खुलाइएको तातोपानी नाकामा अपेक्षित मालवाहक कन्टेनर आयातनिर्यात हुन नसक्दा सीमाक्षेत्र सुनसान बनेको हो । उता चीन पक्षका अधिकारीले निकासी वस्तुको जाँच गर्न खासाको रमितेमा निकासी घर, भवन, अन्य पूर्वाधार संरचना अन्तिम चरणमा पुर्याइसकेको र अन्य संरचना बनाएको जानकारी दिँदै आएका छन् ।"
१० अर्ब भुक्तानी माग्दै निर्माण व्यवसायी सडकमा,"(काठमाडौं)तीन हजार आयोजनाको एकमुष्ट म्याद थप, काम गरेको ठेक्काको भुक्तानी दिनुपर्नेलगायत माग राख्दै असार २९ देखि निर्माण व्यवसायी आन्दोलित बनेका छन् । आयोजनाको म्याद थप नगरे र भुक्तानी नदिए काम गर्न नसकिने भन्दै नेपाल निर्माण व्यवसायी महासंघको नेतृत्वमा आन्दोलन सुरु गरिएको हो । आन्दोलनअन्तर्गत निर्माण व्यवसायीले मंगलबार प्रधानमन्त्री निवास बालुवाटारअगाडि निर्माण यन्त्रहरू तेर्स्याएर विरोध प्रदर्शन गरे । बालुवाटारमा भेला भई व्यवसायीहरूले डोजर र अन्य निर्माण यन्त्र सडकमा राखेर विरोध प्रदर्शन गरेका हुन् । मंगलबार दिउँसो ३ देखि ४ बजेसम्म नयाँ बानेश्वरस्थित संसद् भवनअगाडि पनि प्रदर्शन गरे । आफूहरूका माग पूरा नभएसम्म आन्दोलन जारी रहने महासंघले जनाएको छ । सरकारसँग तीन हजार आयोजनाको एकमुस्ट म्याद थप माग गरिएको महासंघका अध्यक्ष रवि सिंहले बताए ।सम्बन्धित आयोजना प्रमुखले भन्दा सरकारले नै एकमुस्ट रूपमा आयोजनाहरूको म्याद थपिदिनुपर्छ, उनले भने, कुनै आयोजना एक वर्षमा सम्पन्न हुन सक्दैनन् भने त्यसको अध्ययन गरेर एक वर्ष बढी समय दिनुपर्छ । तर सरकारले मौका दिँदा पनि काम नगर्नेलाई कामको तालिका बनाउन लगाएर काम लगाउने र यसरी लगाउँदा पनि पूरा नभए ठेक्का तोड्ने विकल्प रहने उनको भनाइ छ । तर गत वर्ष काम गर्ने वातावरण नहुँदा आयोजना समयमै सम्पन्न गर्न नसकिएको उनले जनाए । गत वर्ष मंसिरमा निर्वाचन थियो, असोजमा दसैं, साउन, भदौ र असोजमा नदीजन्य निर्माण सामग्री उत्खनन गर्न पाइन्न, पुसमा देशभर क्रसर उद्योग बन्दलगायत समस्याले काम गर्न पाइएन, सिंहले भने, यस्तो समस्या बुझेर सरकारले म्याद थपको निर्णय गर्नुपर्छ । ३ हजार आयोजना चालु रहेकामा गत वर्ष चार सय योजनाको म्याद थप भएन । सरकारले जहाँ बजेटको व्यवस्थापन गर्न सक्दैन । सहमतिमा ती योजना खारेज गर्नुपर्ने अध्यक्ष सिंहको भनाइ छ । चार खर्बका योजनाको स्रोत सुनिश्चितताको पत्र भए पनि रकम व्यवस्थापन नभएको महासंघको दाबी छ । बजेट व्यवस्थापन हुने आयोजनाको मात्र म्याद थप्नुपर्ने महासंघले जनाएको छ । कतिपय आयोजना सुरु भएर २०२५ प्रतिशत प्रगति पुगेका छन्, कतिपयमा ६०६० प्रतिशत त केही आयोजनामा काम नै सुरु भएको छैन, उनले भने, जग्गा प्राप्ति नभएका कारण कतिपय मन्त्रालयले दिने सहमति नदिँदा काम भएको छैन । त्यस्ता आयोजनालाई रोकेर सहमतिमा खारेज गर्नुपर्ने अध्यक्ष सिंहको भनाइ छ । यी आयोजना सरकारले सम्बोधन गरेपछि मात्र अगाडि बढाऔं भन्ने प्रस्ताव हो, उनले भने, जति आयोजना सम्पन्न गर्न सकिन्छ, तिनमा मात्र सरकारले हात हाल्नुपर्छ, असीमित आयोजनामा हात हालेर अलपत्र पार्ने काम गर्नुभएन । निर्माण सामग्रीको मूल्य समायोजन नगरे निर्माणको काम गर्न सक्ने अवस्था नरहेको उनले बताए । सिंहका अनुसार अहिले विभिन्न विकासे मन्त्रालयबाट १० अर्ब रुपैयाँ भुक्तानी लिन छ । सबैभन्दा बढी भौतिक पूर्वाधार तथा यातायात मन्त्रालयबाट मात्र ४ अर्ब रुपैयाँ लिनुपर्ने छ । सहरी, संघीय मामिला तथा सामान्य प्रशासन, स्वास्थ्य, खानेपानी, ऊर्जा जलस्रोत तथा सिँचाइ मन्त्रालयबाट ६ अर्ब रुपैयाँ लिन बाँकी रहेको अध्यक्ष सिंहको भनाइ छ । गत वर्ष म्याद नथपिएका आयोजना र माइलस्टोनका कारण काम गरेको ४० अर्ब रुपैयाँको बिल बनाउन नसकिएको उनले जनाए । सरकारले गत असारमा काम गरेको प्रगति विवरणका आधारमा म्याद थप्ने निर्णय गरे पनि निर्माण व्यवसायीले एकमुस्ट म्याद थप मागेका हुन् । निर्माण क्षेत्रमा २० लाखभन्दा बढी रोजगार छन् । देशभर २४ हजार निर्माण व्यवसायी छन् । यति ठूलो संस्था समस्या नै परेर शान्तिपूर्ण आन्दोलन गर्दै सडकमा आउँदासमेत सरकारी निकायबाट बेवास्ता गर्ने काम भएको महासंघको बुझाइ छ । यता भौतिक मन्त्रालयका सचिव केशवकुमार शर्मा पनि निर्माण व्यवसायीले काम गरेको भुक्तानी नपाएको स्विकार्छन् । गत असार ३१ रातिसम्म सबै भुक्तानी दिने प्रयास गर्यौं, तर सकिएन । अर्थ मन्त्रालयबाटै भुक्तानी रोकिएको हो, उनले भने, समग्रमा भुक्तानी दिन बाँकी भौतिककै बढी छ । अन्य मन्त्रालयमा पनि भुक्तानी समस्या रहेको सुनिएको छ । अर्थ मन्त्रालयले यसमा सोच्न आवश्यक रहेको उनको भनाइ छ । निर्माण व्यवसायीले म्याद थपको विषयलाई पनि उठाएका छन्, उनले भने, यो प्रधानमन्त्री तथा मन्त्रिपरिषद् र सार्वजनिक खरिद अनुगमन कार्यालयबाट टुंगिने विषय हो । काम गरेको आयोजनाको भुक्तानी दिन कुनै समस्या नहुने अर्थ मन्त्रालयका सहसचिव एवं प्रवक्ता धनीराम शर्माले बताए । कार्यक्रम नियमित भएको भए चालु आर्थिक वर्षको बजेटमा राखिएको होला । फेरि काम गरेको भुक्तानी अर्थले दिने कुरा होइन, उनले भने, प्रक्रिया पूरा गरेर असार अन्तिमसम्म रकमान्तरका लागि आएकाहरूको रकमान्तर गरिएको छ, रकमान्तर गर्न नमिल्ने, कानुनले नदिएको र अर्थको सहमति नलिई ठेक्का लगाएको भए त्यसमा भुक्तानी गर्न मिल्दैन । गत आर्थिक वर्षमै बजेटमा रहेको र चालु आर्थिक वर्षमा नराखिएका कार्यक्रमका सम्बन्धमा सम्बन्धित मन्त्रालयले नै टुंग्याउनुपर्ने उनको भनाइ छ । यो वर्षको बजेटमा कार्यक्रम नराखिएको भए त्यसबारे छुट्टै छलफल गरेर निकास निकाल्न सकिने शर्माले बताए । तर अर्थ मन्त्रालयसँग सहमति नलिई ठेक्का लगाएको भए भुक्तानीमा सहजीकरण गर्न सकिन्न, उनले भने ।"
'विद्यालयमा प्रविधि पुर्याउनु पनि विकास हो भन्ने सोच सरकारले राख्नुपर्छ,"ईलर्निङ प्लाटफर्मको अभ्यास गर्दै आउनुभएको छ, यसको प्रभाव र कार्यान्वयनको अवस्था कस्तो छ ?पाँच वर्षदेखि ईलर्निङमा काम गर्दै आएका छौं । डेढ वर्ष परीक्षण गर्यौं । परीक्षण नेपालमा गरेका होइनौं, सिंगापुर र इन्डोनेसियामा गरिएको थियो । सामान्यतः विकसित देशहरूले नयाँ कुरा विकासोन्मुख देशमा परीक्षण गरेर विकसित देशमा लैजान्छन् । हामीले चाहिँ त्यहाँ राम्रो रिजल्ट आएपछि नेपालमा लागू गर्यौं । पहिले कक्षा १० को पाठ्यक्रम विकास गरेर लागू गरियो । त्यसपछि कक्षा ११ र १२ पाठ्यक्रम विकास गर्न विज्ञहरू लिएर काम थालियो । अहिले वैशाखदेखि कक्षा ११ र १२ को पनि विद्यालयमा लागू गरिएको छ । १८ वटा स्कुलका १२ हजार विद्यार्थीले माई सेकेन्ड टिचरबाट पढिरहेका छन् । शिक्षकहरूले त्यही प्लाटफर्म प्रयोग गरेर पढाइराखेका छन् । अर्को शैक्षिक सत्रबाट अझै बृहत् रूपमा जाने तयारीमा छौं । देशबाहिरको कुरा गर्दा ५० देशका ९ हजार स्कुलले यो प्लाटफर्मबाट अध्यापन गराइराखेका छन् ।विद्यालय, विद्यार्थी, अभिभावक, शिक्षकको प्रतिक्रिया र रुचि कस्तो छ ?यसअघि पाठ्यक्रमले दिएअनुसार विषयवस्तु पिरियडअनुसार पढाइन्थ्यो । लेखेर वा बोलेर मात्र पढाउने अभ्यास हुन्थ्यो । माई सेकेन्ड टिचर प्लाटफर्म लागू गरेको विद्यालयमा आधारभूत कुरा प्रविधिले नै पढाइदिन्छ । विद्यार्थीले असाध्यै रुचाए । किनभने उनीहरूले घोकेर पढ्नु परेन । हाँसीहाँसी शिक्षकसँग अन्तर्क्रिया गर्दै भिडियो हेरेको भरमा बुझ्न पाए । हाम्रो शिक्षण विधि विकसित मुलुकहरूले जसरी पढाउँछन्, त्यसैगरी पढ्न पाउने किसिमको छ । उदाहरणका लागि क्याम्ब्रिजले ए लेभल जसरी पढाउँछ, त्यसैगरी नेपाली पाठ्यक्रम पढ्न पाउने सुविधा विद्यार्थीले पाएका छन् । पाठ्यक्रम विकास केन्द्रकै पाठ्यक्रमलाई भिडियो बनाएर राखिदिएका छौं । फिल्मभिडियो हेरेर पढ्ने, बुझ्ने भएकाले उनीहरूले मन पराए । नाम चलेका सामुदायिक र निजी विद्यालयका विद्यार्थीको रोजाइमा परेको छ । शिक्षकहरूले पनि रुचाएका छन् । यसले शिक्षकको कामको बोझ आधा घटाइदिन्छ । बाँकी समय शिक्षकले कमजोर विद्यार्थीलाई सुधार गर्न खर्च गर्न सक्छन् । माई सेकेन्ड टिचर प्रयोगमा ल्याएपछि काठमाडौंको महँगो स्कुलमा पढ्ने र दूरदराजमा पढ्ने विद्यार्थीले एउटै पाठ पढ्न पाउने भए । हाम्रो प्लाटफर्मले विद्यालयबीचको खाडललाई कम गर्छ । खाडल नै रहँदैन त भन्दैनौं । तर ग्याप घट्छ । अभिभावकले पनि आफ्ना छोराछोरीको शैक्षिक अवस्था कस्तो छ, आफ्नै मोबाइलबाट थाहा पाउने अवसर पाउँछन् । त्यसले अभिभावक खुसी नहुने कुरै भएन ।०७६ सालदेखि कक्षा ११२ मा नयाँ पाठ्यक्रम लागू भएको छ, पाठ्यक्रमका नीतिलाई कसरी समेट्नुभएको छ ? शिक्षा मन्त्रालय, पाठ्यक्रम विकास केन्द्रसँगको सहकार्य कसरी भइरहेको छ ?सजिलो त केही पनि हुँदैन । नयाँ कुरा ल्याउँदा झन् बढी अन्योल हुन्छ । प्रविधिले हाम्रो जागिर खाइदिन्छ भन्ने डर पनि देखिन्छ । जसले हामीलाई नियमन गरिरहेका छन्, उनीहरू एउटा हातमा यस्तै प्लाटफर्म खोजिरहेका छन् भने अर्को हातमा कताकता डराएको पनि देखिन्छ । पुरानो परम्परागत प्रणालीबाट नयाँ प्रणालीमा जाने भएकाले सबैमा अन्योल छ । तर, उनीहरूले किन पनि हामीलाई निर्धक्क सहयोग गर्न सक्छन् भने हाम्रो सिस्टम विश्वका ५० देशमा चलेको छ । नाम चलेका अन्तर्राष्ट्रिय स्कुलहरूले अपनाएका छन् । सरकार (शिक्षा मन्त्रालय, पाठ्यक्रम विकास केन्द्र, राष्ट्रिय परीक्षा बोर्ड) को नियम हामीले पालना गरेका छौं । बिहान र दिउँसो पढाइ हुने दुवै खालका विद्यालयलाई मिल्ने गरी पाठ्यक्रम तयार पारेका छौं । नेपाली संस्कृति र नेपाललाई माया गर्ने भावनाको भिडियो बनाउन जोड दिएका छौं । नेपालमै केही गर्न सकिन्छ, नेपाल छाडेर विदेश जानुपर्दैन भन्ने सन्देश पनि विद्यार्थीलाई दिने प्रयास गरेका छौं । जस्तो पाठ्यपुस्तकमा के भेटिन्छ भने बाबाले कमाएर ल्याउने, आमाले घरमा खाना बनाउने । त्यस्ता उदाहरणलाई हामीले उल्टो बनाएका छौं । आमा कमाएर ल्याउनुहुन्छ, बाबा घरमा खाना बनाएर बस्नुहुन्छ । किनकि यस्ता धारणामा परिवर्तन गर्न जरुरी छ । विदेश जानुपर्दैन भन्ने सन्देश दिन खोजेको बताउनुभयो, तर आम विद्यार्थी र अभिभावकको आकर्षण र चासो विदेशतिरै देखिन्छ नि ?अहिलेसम्म हाम्रो शिक्षण प्रणाली नम्बर ल्याउने र परीक्षामा सहभागी हुनेमा केन्द्रित भयो । विद्यार्थीमा कुनै न कुनै स्रोतबाट यो देशमा केही हुँदैन भन्ने कुरा पारिन्छ । विदेशको लोभ देखाइन्छ । पढाइको सिलसिलामै एउटा बच्चाको दिमागमा त्यो कुरा हालिदिएपछि हामीले जेसुकै गरे पनि बाहिर जानबाट रोक्न सक्दैनौं । हामीले कक्षा ११ र १२ बाटै सुरु गर्नुको कारण पनि बाहिर जानबाट रोक्नु नै हो । गरिखाने कुरा सिकाउँदै, सफलताको कुरा सुनाउँदै, अवसर देखाउँदै अघि बढ्ने हो भने रोकिन्छ । यही देशमा गर्न सकिन्छ । त्यसैले सकिन्छ भन्दै आत्मविश्वास दिने भए कक्षा १२ सक्ने बेलासम्म शिक्षित गर्न सकिन्छ । आजका बालबालिकाहरूले खुसी हुने वातावरण मात्रै खोजेका छन् । सफल हुने तरिका खोजेका छन् । हामी जसरी हुर्कियौं, जसरी पढ्यौं, त्यही परम्परागत शैली नयाँ पुस्तामा लागू गरेका छौं । उनीहरू त्यसबाट भाग्न चाहेका छन् । कक्षा १११२ पढ्दा नै यहीं केही गर्न सकिन्छ भन्ने बुझाउन सक्नुपर्छ । यहाँ त स्कुलहरूले नै यसरी विदेश जान सकिन्छ भनेर सिकाउँछन् । यहीं पढ्नुपर्छ, स्वदेशमै नङ्ग्रा खियाउन सकिन्छ भन्ने काउन्सिलिङ हुँदैन । अब यसलाई सुधार गर्नुपर्छ ।युवालाई स्वदेशमै टिकाउन, यहाँका अवसर देखाउन वा यहीं बसेर विदेशी कम्पनीमा काम गर्न सक्ने बनाउन तपाईंहरूले अपस्किलिङ वा क्षमता अभिवृद्धि जस्ता अनौपचारिक शिक्षाको क्षेत्रमा के पहल गर्नुभएको छ ? पहिलो कुरा, विद्यार्थीको दिमागबाट यो देशमा केही हुँदैन भन्ने धारणा हटाइदिनुपर्छ । यसका लागि बोलेर मात्र हुँदैन, प्रमाणसहित देखाइदिनुपर्छ । जस्तो कुनै बेला नेपालमा साइबर सेक्युरिटीबारे पनि पढाइ हुन्छ र भन्ने धारणा थियो । आज साइबर सेक्युरिटी एउटा उद्योगकै रूपमा विकास भइरहेको छ । अब हामीले आवश्यक प्रयोगात्मक अभ्यास गर्ने प्रशस्त अवसर दिनुपर्ने बेला आएको छ । विद्यार्थीले नम्बर ल्याएर मात्र हुँदैन, सीप चाहिन्छ । त्यसका लागि इन्टर्नसिप गर्ने वातावरण दिनुपर्छ । उच्च शिक्षामा पढ्दै, कमाउँदैको अवसर दिन सकिन्छ । कक्षा १११२ मा आशावादी बनाउन सकिन्छ । अहिले त पढाइ नसकिँदै विद्यार्थीहरू कुहिरोमा हराउने वातावरण छ, त्यस्तो हुन दिन भएन । २० वर्षअघि १५ सयको जागिर खाने मान्छे म आज १६ सय जनालाई रोजगारी दिने सक्ने भएको मेरै उदाहरण छ । यस्ता कुरामा बालबालिकालाई उत्प्ररेणा दिनुपर्छ । इन्टरनेट, कम्प्युटरलगायत प्रविधिको पहुँचमा कमजोर दूरदराजका शिक्षण संस्थाले ईलर्निङ प्लाटफर्म कसरी उपयोग गर्न सक्छन् ?यसमा सरोकारवालाले ध्यान दिनुपर्छ । सरकारले केलाई प्राथमिकतामा राख्ने ? त्यसमा भर पर्छ । दूरदराजमा डोजरले बाटो खन्ने सोच मात्र राख्ने कि नयाँ पुस्तालाई चाहिने इन्टरनेट पनि पुर्याउने ? भवनको बजेट अलिकति घटाएर प्रविधि पुर्याउने हो कि ? सबै क्षेत्रमा निजी क्षेत्रले चाहेर मात्र पनि सक्दैन । हामी त सानो कम्पनी हौं, ठुल्ठूला काम गर्न सक्दैनौं । इन्टरनेट र टेक्नोलोजी सरकारले नै पुर्याउनुपर्छ । अहिले भएकै बजेटबाट पनि गर्न सकिन्छ । कतिपय पालिकाले गर्न थालेका पनि छन् । सडक कालोपत्रे गर्ने बजेट काटेर प्रविधिको क्षेत्रमा लगानी गरेका मेयर पनि छन् । त्यसपछि शैक्षिक गुणस्तरमा सुधार आएको छ । स्थानीय, प्रदेश र संघ सरकारले बाटो पुर्याउने काम मात्रै गरेर हुँदैन । विद्यालयमा प्रविधि पुर्याउनु पनि विकास हो भन्ने सोच राख्नुपर्छ । धादिङको रुबी भ्याली पुग्न गाडी छाडेर ५ घण्टा हिँड्नुपर्छ । त्यहाँको एउटा स्कुलले माई सेकेन्ड टिचर प्लाटफर्मबाट पढाइरहेको छ । नाम्लोले टेलिभिजन बोकेर लगेर कक्षा सुरु गरिएको हो । काठमाडौंका ठूला स्कुल र त्यहाँको पढाइ एउटै भएको छ । सरकारले चाहने हो भने स्कुलहरूबीचको खाडल ५ वर्षमा समान बनाउन त नसिकएला । तर धेरै कम गर्न सकिन्छ । ईलर्निङका सन्दर्भमा गुणस्तरको पनि प्रश्न उठ्ने गरेको छ नि ?हाम्रो विधि र प्रणाली सिंगापुर, थाइल्यान्ड र इन्डोनेसियामा परीक्षण गरेर लागू गरिएको हो । गुणस्तर नभई ५० देशका ९ हजार स्कुलले हचुवामा लागू गर्दैनन् । गुणस्तर निणन्त्रणका लागि विज्ञ शिक्षकहरूको टिम परिचालन गरिएको छ । एउटा कक्षाको भिडियो बनाउँदा १४ लेभलमा जाँच गरिन्छ । त्यसपछि पाठ्यक्रम विकास केन्द्रले पनि हेर्छ । यो संसारभरि प्रमाणित भइसकेको विधि हो । अनलाइन लर्निङका विषयमा हामीले केही विद्यालयको पनि धारणा लिएका थियौं । उनीहरूले यो खर्चिलो, महँगो र यहाँको परिवेशसँग नसुहाउने खालको भएको बताएका छन् । पाठ्यक्रम पनि बोझिलो खालको भएको गुनासो छ । प्रविधि सुधार गर्ने हो भने मिहिनेत गर्नुपर्यो, लगानी गर्नुपर्यो । अब पनि पुरानै सोचमा बस्ने हो भने धेरै वर्ष कोही टिक्दैन । युवा पुस्ता धेरै अगाडि छन् । एसईई सकाएर विदेश जान दिने हो भने यहाँका १११२ कक्षा ९० प्रतिशत खाली हुन्छन् । तसर्थ, अब फ्याक्ट्री चलाएर मात्र हुँदैन ।हाम्रो परम्परागत शिक्षण पद्धतिको विकल्पमा अनलाइन लर्निङलाई स्थापित गर्न सम्भव छ ?प्रविधि मात्रै आत्मसात् गरेर हुँदैन । यो एउटा टुल हो, जसलाई शिक्षकहरूले प्रयोग गर्नुपर्यो । हामीलाई परम्परागत शिक्षण पद्धतिले असफल तुल्याएको छ । एउटा तहलाई छाड्ने हो भने, हाम्रा बच्चा कि त कन्सल्टेन्सी धाउँछन् कि म्यानपावर । यो शिक्षण पद्धतिलाई रिप्लेस गर्ने एउटै मात्र (उपाय) भनेको माई सेकेन्ड टिचर वा आईएनजी हो । प्रविधि, प्रणाली र व्यवस्थापन लैजाने हो भने यो पद्धतिको धेरै सम्भावना छ । त्यसो गर्दा त स्कुलकलेज तपाईंहरूमा निर्भर हुनुपर्ने अवस्था आउला ?हामी प्रविधि दिन्छौं, उनीहरूले चलाउँछन् । प्रविधि र तालिम दिने काम मात्रै हाम्रो हो । विश्वका ठूला ईलर्निङ र अनलाइन क्लासरुमसम्बन्धी कम्पनीहरूप्रतिको आकर्षण पछिल्ला दिनमा घटेको देखिन्छ, भारतको प्रख्यात बाइजुज कम्पनीको समस्या यसको एक उदाहरण हुन सक्छ, नेपालमा चाहिँ यस्ता प्लाटफर्मको बजार र सम्भावना कस्तो देख्नुहुन्छ ?बाइजुजको जस्तो समस्या हामीलाई पर्दैन । बाइजुजको भ्यालुएसन २२ अर्ब डलरबाट ५ अर्ब डलरमा किन झर्यो भने उनीहरूले एकपछि अर्को कम्पनी किन्दै र थप्दै गए । अमेरिकी, बेलायती, युरोपेली र भारतीय कम्पनीहरू किनेपछि तिनलाई कन्सोलिडेसन त गर्नुपर्यो । सबैको वित्तीय विवरण जम्मा गरेर लगानीकर्तालाई बुझाउनुपर्नेमा बाइजुजले दुई वर्षदेखि त्यो काम गरेन । दुई वर्षदेखि कन्सोलिडेटेड फाइनान्सियल्सको डेटा नै छैन । त्यो नभएपछि लगानीकर्ता कम्पनीले भ्यालुएसन घटाइदिएको हो । हामी भ्यालुएसनगेममा छैनौं । हामी रेभेन्युबाट चल्ने संस्था हौं । बाइजुज समस्यामा परे पनि अन्य अन्तर्राष्ट्रिय ईलर्निङ प्लाटफर्महरूले राम्रो गरिरहेका छन् । इन्डोनेसियाको रुआन्गुरुको भ्यालुएसन बढेको बढ्दै छ । हामीले सब्स्क्रिप्सन, स्कुल र टिचरसँग काम गर्ने मोडल अपनाएको हुनाले हाम्रो पनि बजार बढ्ने निश्चित छ ।एआई जस्ता नयाँ प्रविधिले सिक्नेसिकाउने तरिका बदल्दै छ, एआईको उदयले शिक्षा क्षेत्र, सिकाइ नै प्रभावित हुने प्रविधिविज्ञहरूको आकलन छ, तपाईंहरूले सिकाइमा कसरी एआई इन्टिग्रेट गर्नुहुन्छ ? एआईले सिकाइमा पार्ने सम्भावित समस्यालाई कसरी सम्बोधन गर्ने सोच्नुभएको छ ?हामीले एआईलाई इन्टिग्रेट गरिसकेका छौं । एआईलाई बेवास्ता गर्ने हो भने जसरी हामी कृषि युग र औद्योगिक युगमा पछि पर्यौं, त्यसरी नै हामी फेरि पनि पछि पर्छौं । एआईको युग हाम्रा लागि सुनौलो मौका पनि हो । विज्ञान र गणितमा पूर्वीय देशहरूले राम्रो गरेका उदाहरण छन् । हाम्रै तराई भेग गणितमा तगडा छ । त्यसलाई प्रयोग गरेर एआईलाई अँगाल्दै लग्ने हो भने हामी अगाडि बढ्न सक्छौं । तर दुई दशकअघिको धारणा र परम्परागत अध्यापन शैलीले केही पनि हुँदैन । एआईलाई हामीले टुलका रूपमा प्रयोग गर्न सकेनौं भने त्यसले हाम्रो जागिर खान्छ । मलाई कुनै एउटा विषयमा कथा लेख्नु छ भने त्यस कथाको अलिकति सारांश लेखेर दियो भने एआईको टुलले सरर लामो कथा बनाएर दिन्छ । नेपालको गाउँको चित्र चाहियो भने एआईले सर्लक्कै चित्र बनाएर उपलब्ध गराउँछ । एआईलाई उचित प्रयोग गर्न सके हामी अघि बढ्न सक्छौं । तर निजी क्षेत्र तात्नु भनेको ताप्केको बिँड तातेसरह मात्रै हो, सरकार नै अघि आउनुपर्छ । हामीले गरेर देखाइसकेका छौं । भैरव जस्तो संस्था छ हामीसँग । आज यसको भ्यालुएसन ५० मिलियन डलर भएको छ । अनलाइन लर्निङ प्लाटफर्मका मुख्य चुनौती के हुन् ?कसैलाई कुनै नयाँ पद्धति अँगाल्ने क्षमता वा इच्छा छैन भने ऊ त्यसको माहोल बिगार्नपट्टि लाग्ने चलन छ । त्यो त खत्तम छ, बर्बाद छ भनिदिन्छन् । यहाँको शिक्षा क्षेत्रको कमजोरी नै यही हो । अर्को भनेको पूर्वाधार अभाव हो । सहरी क्षेत्रमै गुणस्तरीय इन्टरनेट सेवा उपलब्ध छैन । दूरदराजमा इन्टरनेट पुगेको छैन । दक्ष प्राविधिक जनशक्ति पाउन मुस्किल छ । हाम्रोमा सीटीओले कम्पनी छाड्दा उनीसँगै ३० जना डेभपलरले पनि जागिर छाडे । त्यो बेला मलाई समस्या परेको थियो । हामीसँग कलेज पनि भएकाले ४५ जना एनिमेटर थप्न सकियो । कलेज नभएको भए यत्रो जनशक्ति एकसाथ पाउने सम्भावनै थिएन । नेपालको आईटी क्षेत्र द्रुत गतिमा अघि बढ्न नसक्नुको कारण जनशक्ति अभाव पनि मुख्य हो ।तपाईंहरूका डेभलपर, कन्टेन्ट डिजाइनरलगायत कर्मचारी नेपालकै हुन् कि विदेशबाट पनि बोलाउनुहुन्छ ? प्रत्यक्षअप्रत्यक्ष रूपमा कतिले रोजगारी पाएका छन् ? हामीसँग १६ सय कर्मचारी छन् । माई सेकेन्ड टिचरमा मात्रै ५ सय जना छन्, सबै नेपाली । क्याम्ब्रिजको पाठ्यक्रम हेर्ने र एकेडेमिक हेड सिंगापुरका नागरिक छन्, उनले उतैबाट काम गर्छन् । नेपालको पाठ्यक्रमका लागि सबै नेपाली छौं । हामीले बनाएको सिस्टमले ६ वटा ग्लोबल अवार्ड जित्नु सानो कुरा होइन । कोर्स डिजाइनका सन्दर्भमा चाहिँ सबैभन्दा पहिला हाम्रो एकेडेमिक टिमले सीडीसीको पाठ्यक्रमलाई म्यापिङ गर्छन्, कुनकुन विषयका कति भिडियो बनाउने भनेर सूची बनाउँछन् । त्यसपछि लर्निङ अब्जेक्टिभ के हो, बुझ्नुपर्ने कुरा के हो, उदाहरण के दिने भन्नेबारे एउटा फ्रेमवर्क बनाउँछन् । त्यसपछि उनीहरूले विद्यार्थी र शिक्षकबीचको संवादका रूपमा स्क्रिप्ट लेख्छन् । स्क्रिप्टको क्रस चेकिङ हुन्छ । त्यसपछि विषय विज्ञले पनि हेर्छन् । तिनले कन्टेन्ट ठीक छ भनेपछि हामी क्रिएटिभ विभागमा जान्छौं । विभागले स्क्रिप्टमा ह्युमर थपिदिन्छ । यसरी स्क्रिप्ट तयार भएपछि सुटिङमा जान्छौं । त्यसपछि पहिलो चरणको सम्पादन हुन्छ । दोस्रो चरणको सम्पादनमा एनिमेसन थपिन्छ । एनिमेसन हालेपछि टास्क फोर्स विभागले सम्पूर्ण भिडियो नियालेपछि अन्तिममा इन्जिनियरिङ विभागले त्यसलाई प्लाटफर्ममा अपलोड गर्छ । प्रोडक्सन अत्यन्तै लामो, समय धेरै लाग्ने र खर्चिलो पनि छ ।"
अर्थ संक्षेप,"ईसेवाबाट बिमा रकम तिर्दा क्यासब्याक काठमाडौं (कास) भुक्तानी सेवा प्रदायक ईसेवामार्फत बिमा शुल्क भुक्तानी तथा नवीकरण गर्दा हरेक दिन ५ जनाले ५ सय रुपैयाँ क्यासब्याक पाउने भएका छन् । साथै एक भाग्यशाली विजेताले डेलको ५३२० आई फाइभ ल्यापटप जित्ने कम्पनीले जनाएको छ । साउन २५ सम्म सञ्चालन हुने यस अभियानमा सहभागी हुन कुनै पनि जीवन बिमा कम्पनीको प्रिमियम रकम ईसेवामार्फत भुक्तानी गरेको हुनुपर्नेछ, ईसेवाद्वारा जारी विज्ञप्तिमा भनिएको छ, भुक्तानी गर्ने व्यक्ति ईसेवामा प्रमाणित भएको हुनुपर्नेछ । ईसेवाबाट बिमा कम्पनीको प्रिमियम भुक्तानी, मोबाइल, टेलिफोन, इन्टरनेट, बिजुली तथा खानेपानीको महसुल भुक्तानी, रिचार्ज, हवाईजहाज, बसको टिकट, स्कुल, कलेजको शुल्कलगायत भुक्तानी गर्न सकिन्छ । फोनपेबाट बिजुलीको बिल तिर्दा अनुपले पाए आईफोन १३काठमाडौं (कास) फोनपे गर्ने हो, बिजुलीको बिल तिर्दा आईफोन १३ जित्ने हो नामक अफरमा अनुप सिकर्मीले आईफोन १३ मिनी जितेका छन् । विजेता सिकर्मीलाई विद्युत् प्राधिकरणका कार्यकारी निर्देशक कुलमान घिसिङले उपहार प्रदान गरे । उक्त अवसरमा घिसिङले विद्युतीय माध्यमबाट हुने भुक्तानीले दैनिकीलाई सहज बनाएको बताए । फोनपेका प्रमुख कार्यकारी अधिकृत दिवसकुमारले सम्पूर्ण नेपालीलाई विद्युतीय भुक्तानी प्रणालीमा प्रवेश गराई थप सुविधा दिँदै जाने लक्ष्य लिइएको जनाए । ग्लोबल आईएमईको साउन अफर काठमाडौं (कास) ग्लोबल आईएमई बैंकले महिला ग्राहकलाई निःशुल्क क्रेडिट कार्ड उपलब्ध गराउने गरी साउन स्पेसल अफर ल्याएको छ । योजनाअन्तर्गत महिला ग्राहकले निःशुल्क बैंकको क्रेडिट कार्ड पाउनेछन् । बैंकका अनुसार यो योजना साउन १६ देखि सीमित अवधिका लागि लागू हुनेछ । बजारमा ॅक्याफेजा रिच रोस्ट कफी काठमाडौं (कास) केएल दुगड ग्रुपले ज्ञान ब्रान्डअन्तर्गतको नयाँ उत्पादन क्याफेजा रिच रोस्ट इन्स्ट्यान्ट कफी बजारमा ल्याएको छ । ग्रुपका अनुसार यो कफीमा अरेबिका र रोबस्टाको प्रिमियम मिश्रण छ । कफीप्रेमीहरूका लागि ज्ञान क्याफेजा रिच रोस्ट उत्कृष्ट रोजाइ हुने ग्रुपको दाबी छ । कफी डिपार्टमेन्ट स्टोर र अनलाइन बजार दराजबाट खरिद गर्न सकिनेछ । ४० ग्राम पाउच र ३६० ग्रामको बक्समा कफी उपलब्ध रहेको कम्पनीले जनाएको छ ।एफडीका विद्युतीय स्कुटर किन्न कुमारीको सहज कर्जा काठमाडौं (कास) एफडीका विद्युतीय स्कुटर किन्न कुमारी बैंकले सहज कर्जा प्रदान गर्ने भएको छ । ग्रन्थ इलेक्ट्रिक भेहिकल प्रालि र बैंकबीच शून्य प्रतिशत ब्याजमा सहज कर्जा प्रदान गर्नेबारे सम्झौता भएको छ । ग्रन्थका अनुसार सहज रूपमा क्रेडिट कार्डमार्फत शून्य प्रतिशत ब्याजदरमा ३ लाख रुपैयाँसम्म डाउन पेमेन्टबिनै कर्जा उपल्ब्ध गराइनेछ । एफडी मोटर्सले दुई मोडलको विद्युतीय स्कुटर बिक्री गर्दै आएको छ । यसमा एफ फाइभको मूल्य २ लाख ६१ हजार ९ सय ९९ रुपैयाँ तथा एफ फाइभ एको मूल्य २ लाख ९७ हजार ९ सय ९९ रुपैयाँ छ ।"
युरोपको सपना पछ्याउँदै साम्बा,भारतीय लिगको प्रदर्शनभारतको सिलगुडीमा सात वर्षअघि भएको साफ महिला च्याम्पियनसिपमा दुई ह्याट्रिकसहित सर्वाधिक १२ गोल गरेपछि चर्चामा आएकी साम्बा पछिल्लो सिजन भारतको आईडब्लूएल (इन्डियन वुमेन्स लिग) मा गरेको प्रदर्शनले हपोएल रानानामा अनुबन्धको अवसर पाएकी बताउँछिन् ।गत अप्रिलमे महिनामा भएको आईडब्लूएल २०२३ मा गोकुलम केरलाले उपाधि रक्षा गरेको थियो । उक्त सिजन १० खेलमा २९ गोल गर्दै साम्बाले सर्वाधिक गोलकर्ताको अवार्ड जितेकी थिइन् । पाँच ह्याट्रिक गरेकी उनी चार खेलमा प्लेयर अफ द म्याच भएकी थिइन् । २०१९२०२० मा पनि गोकुलम च्याम्पियन हुँदा साम्बा १६ गोल गर्दै सर्वाधिक गोलकर्ता भएकी थिइन् । उनले २०१८२०१९ मा पनि सेथु एफसीबाट खेल्दै भारतीय महिला फुटबलको शीर्ष लिगको उपाधि जितेकी थिइन् । उनीसँग एपीएफबाट घरेलु लिग च्याम्पियन भएको अनुभव पनि छ ।
अमेरिकाको गाह्रो यात्रा,"अकल्यान्ड (एएफपी) दुईपल्टको डिफेन्डिङ च्याम्पियन अमेरिका गाह्रो यात्रा तय गर्दै मंगलबार महिला विश्वकपको अन्तिम १६ मा प्रवेश गरेको छ । अमेरिकाले पोर्चुगलसँग गोलरहित बराबरी खेल्दा आत्तिनुपर्ने स्थिति थियो । यस्तै स्थिति भने इंग्ल्यान्ड र नेदरल्यान्ड्सको रहेन । दुवै प्रभावशाली जितसँगै अगाडि बढ्न सफल रहे । अस्ट्रेलिया र न्युजिल्यान्डमा फेरि एकपल्ट उपाधि जित्न सक्ने टिमका रूपमा अमेरिका गएको थियो । युरोपेली च्याम्पियन इंग्ल्यान्डभन्दा बलियो मानिएको अमेरिकासामु लगातार तीनपल्ट उपाधि जित्ने दुर्लभ अवसर पनि अझै कायम छ । तर टिमको प्रदर्शन त्यस्तो रहेको छैन, जस्तो अपेक्षित थियो । अन्तर्राष्ट्रिय फुटबलमा लामो समयदेखि वर्चस्व कायम राखेको अमेरिकाले प्रतियोगितामा अझै राम्रो गर्ने हो भने टिमको प्रदर्शनमा प्रशस्त सुधार गर्नुपर्नेछ । विश्वकपमा डेब्यु गरिरहेको पोर्चुगल अमेरिकालाई स्तब्ध गर्न सक्ने स्थितिको नजिक पनि पुगेको थियो । तर ४१ हजार दर्शक अगाडि अकल्यान्डमा वैकल्पिक खेलाडी अना चपेटाको प्रहार पोस्टमा ठोकिएको थियो, त्यो पनि दोस्रो हाफको इन्ज्युरी समयमा । अब अमेरिकाले सम्भवतः स्विडेनको सामना गर्नेछ । यो त्यही प्रतिद्वन्द्वी हुनेछ जसले आफ्नो पछिल्लो खेलमा इटालीलाई ५० ले पराजित गरेको थियो । अमेरिकी प्रशिक्षक भ्लाट्को एन्डोनोभ्स्की भने टिमको अहिलेसम्मको यात्रालाई सकारात्मक मान्नुपर्ने पक्षमा छन् ।फिफा वरीयताको नम्बर १ टिम अमेरिकाले अहिलेसम्म आफूलाई प्रमाणित गर्न सकेको छैन । प्रशिक्षक भन्छन्, सबैभन्दा मुख्य उपलब्धि हो, हामी नकआउट चरण पुगेका छौं । सबैले के बुझ्नुपर्छ भने अहिलेको अमेरिकी टिम नयाँ छ, यसका खेलाडीले एकआपसमा खेलेको पनि धेरै समय भएको छैन । फेरि भन्न सकिन्न, जति जति टिमले बढी खेल्ने अवसर पाउनेछ, टिमको प्रदर्शनमा सुधार आउनेछ । गत साता अमेरिकालाई नेदरल्यान्ड्सले ११ को बराबरीमा रोकेको थियो ।यो सन् २०१९ को फाइनलको पुनरावृत्ति पनि थियो । यही नेदरल्यान्ड्स भियतनामलाई एकपक्षीय रूपमा ७० ले हराउन सफल रह्यो । त्यसमा इस्मी ब्रुग्ट्स र जिल रुदले दुईदुई गोल गरे । यो जितपछि नेदरल्यान्ड्स समूह ई जित्न सफल रह्यो, सात अंकमा । अमेरिका भने दोस्रो स्थानमा रह्यो र उसको खातामा एक जित र दुई बराबरी रह्यो । यसअघि अमेरिकाले विश्वकप इतिहासमा कहिले पनि समूह चरणमा एकै जितमा सीमित रहेको थिएन ।चीनलाई इंग्ल्यान्डको दण्डसमूह डी मा इंग्ल्यान्डले चीनलाई ६१ ले दण्डित गर्यो र यो जितसँगै समूह विजेताका रूपमा अन्तिम १६ मा पुग्यो । त्यस चरणमा अब इंग्ल्यान्डले नाइजेरियाको सामना गर्नेछ । इंग्ल्यान्ड पछाडि दोस्रो स्थानमा रहेर डेनमार्क पनि नटआउट चरण पुग्यो । उसले अर्को खेलमा हाइटीलाई २० ले हरायो । अब डेनमार्कले अर्को सहआयोजक अस्ट्रेलियाको सामना गर्नेछ । इंग्ल्यान्डका लागि चेल्सीकी स्टार खेलाडी लउरेन जेम्सले दुई गोल गरिन् ।सरिना वेमगनको टिमका लागि जेम्सको प्रदर्शन उत्कृष्ट रह्यो र पूरा खेल अवधिमा उनी जताततै छाइन् । उनले आफ्नो प्रदर्शनलाई सपनामा सोचे जस्तै भएको बताइन् । उनले भनिन्, मैदानको मध्यभागमा होस् अथवा दायाँ बायाँ, मैले मज्जाले खेल्न पाएँ । यसरी खेल्न पाएकामा म खुसी छु ।"
भेलोसिटी पम्प फेस्ट हुने,"काठमाडौं (कास) स्विचब्याक नेपाल र हिमाल सिंगल ट्रायकको आयोजनामा शनिबार भेलोसिटी पम्प फेस्ट हुने भएको छ । कार्यक्रम ललितपुरको पम्प ट्रायकमा हुनेछ । यो नेपालकै पहिलो एस्फाल्ट पम्प ट्रायक हो । एकदिने कार्यक्रममा पम्प ट्रायक गतिका राइडरहरूले एकआपसमा प्रतिस्पर्धा गर्नेछन् ।यसमा बालबालिका, युवा, जुनियर राइडर, एलिट र मास्टर्सतर्फ पुरुष र महिला विधान समावेश गरिएको छ र ९० को हाराहारीमा सहभागी हुने अनुमान छ । प्रत्येक विधाका विजेतालाई उपहार प्रदान गरिनेछ भने इलिटतर्फका विजेताले नगद पुरस्कार पनि पाउनेछन् । जायन्टले कार्यक्रमको मुख्य प्रायोजन गरेको छ ।"
