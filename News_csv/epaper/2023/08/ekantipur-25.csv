शीर्षक,विवरण
"अर्थतन्त्र नियमनमा निर्मम, सुधारमा अनुदार","मूल्यवृद्धिको मार, महँगो ब्याजदर, व्यवसायीको सुरक्षालगायत विविध समस्या अर्थतन्त्रमा रहेको खतिवडाको भनाइ छ । कालो अर्थतन्त्रको विकास भएको छ, स्वच्छ, सफा, पारदर्शी व्यवसाय गर्नेहरू विस्थापित हुने स्थिति छ, उनले भने, इमानदार व्यवसायीले एलसी खोलेर, कर तिरेर सामान ल्याउँछन् तर बजारमा चोर बाटोबाट आएको सामानसँग प्रतिस्पर्धा गर्नॅपर्छ । यस्तो अवस्थामा कि आफूले पनि चोरी सुरु गर्नॅपर्यो कि त व्यवसाय बन्द गरेर हिँड्नुपर्यो ।करिब डेढ वर्षयता अर्थतन्त्र शिथिल छ । चालु पुँजी कर्जासम्बन्धी कार्यविधिमार्फत अधिक नियमन, उद्योगी व्यवसायीको आत्मविश्वासमा गिरावट, वैदेशिक लगानीमा कमी, स्वच्छ, सफा, पारदर्शी व्यवसाय गर्नेहरूको विस्थापन अहिलेका मुख्य चुनौती हुन् । यस्तै उद्योग, व्यापार, व्यवसायमा चर्को ब्याजदरको ऋण, प्रमुख औद्योगिक करिडोरहरूमा दैनिक विद्युत् कटौती, उत्पादनमूलक क्षेत्रमा रेमिट्यान्स उपयोगको नीतिगत अभाव, प्रसारण लाइन अभावमा ४०० मेगावाट बिजुली खेर, उच्च मूल्यवृद्धि र न्यून पुँजीगत सरकारी खर्च पनि अर्थतन्त्रका अवरोध भएको जानकारहरू बताउँछन् । सरकारले भने उल्लिखित समस्या अनदेखा गरेर कित्ताकाट खुलेपछि अर्थतन्त्र चलायमान बन्छ भन्दै आएको उनीहरूको आरोप छ ।वैदेशिक सहयोग र लगानी बढ्न नसकेकाले मुलुकमा पुँजी निर्माणको काम नभएको र आन्तरिक लगानी पनि बढ्न नसकेको अवस्थामा घरजग्गाको कित्ताकाट खोल्दैमा अर्थतन्त्रको गाँठो फुकाउन नसकिने नेपाल राष्ट्र बैंकका पूर्वकार्यकारी निर्देशक एवं अर्थविद् नरबहादुर थापाले बताए । कित्ताकाट खुला गर्ने निर्णयले घरजग्गा कारोबारको संख्या बढ्ला तर अरू धेरै समस्या सम्बोधन गर्दैन, उनले भने, सडक र अत्यावश्यक पूर्वाधार निर्माणका काम समयमा हुन सकेका छैनन्, विदेशी लगानी र सहयोग घटिरहेको छ । निजी क्षेत्रको आत्मबल बढ्न सकेको छैन । यी समस्या समाधान गर्नका लागि राज्यबाट सुधारको ठूलो प्रयास आवश्यक देखिन्छ । घरजग्गा क्षेत्रमा राष्ट्र बैंकले मौद्रिक नीतिमार्फत गरेका केही नीतिगत व्यवस्था र कित्ताकाट खुला गर्ने सरकारको निर्णयले ठप्प रहेको यो क्षेत्रमा केही चहलपहल भने बढ्ने उनले बताए ।घरजग्गामा जाने ऋणमा (लोन टु भ्यालु रेसिओ) राष्ट्र बैंकको कसिलो नीति रहेकाले अहिले पनि पर्याप्त मात्रामा ऋण नजाने नेपाल घरजग्गा आवास विकास महासंघका अध्यक्ष भेषराज लोहनीले बताए । राष्ट्र बैंकको कसिलो नीतिका कारण घरजग्गा खरिदमा व्यक्तिले थोरै ऋण पाउने र धेरै नगद आफैंले हाल्नुपर्ने अवस्था छ, ऋणभन्दा नगद धेरै हाल्नुपर्ने अवस्थामा खरिदकर्ता निरुत्साहित हुन्छन्, उनले भने, पहिलो घरजग्गा किन्नेले भने ६० प्रतिशतसम्म कर्जा सुविधा पाउँछ । यो नीति सकारात्मक छ ।०६६ पुस २ मा राष्ट्र बैंकले जारी गरेको परिपत्रले सबैखाले घरजग्गामा जाने ऋणको भ्यालुलाई ६० प्रतिशत बनाइएको थियो । त्यसअघिसम्म सबैखाले घरजग्गामा जाने ऋणको भ्यालु ८० प्रतिशत नै थियो । त्यसपछि घरजग्गा क्षेत्रको ऋणलाई तीन भागमा वर्गीकरण गरेर कर्जा सीमा पनि फरकफरक बनायो । यो क्षेत्रलाई साँच्चै चलायमान बनाउन सबै घरजग्गामा जाने ऋणको सीमा (लोन टु भ्यालु रेसिओ) ७० प्रतिशत बनाउनुपर्ने लोहनीको सुझाव छ ।अहिले अर्थतन्त्र शिथिल हुनुका धेरै कारणमध्ये चालु पुँजी कर्जा मार्गदर्शनमार्फत कसिलो नियमन प्रमुख रहेको निजी क्षेत्रको धारणा छ । व्यवसायीकै मागअनुसार राष्ट्र बैंकले गत पुसमा चालु पुँजी कर्जासम्बन्धी मार्गदर्शन संशोधन गरेको थियो । नयाँ व्यवस्थाअनुसार तोकिएको सीमाभन्दा बढी ऋण लिएकालाई चुक्ता गर्ने ०८२ सालसम्म समय थपिदिएको छ । मार्गदर्शनअनुसार ठूला व्यवसायीले बैंक तथा वित्तीय संस्थाबाट कुल कारोबार र बिक्रीको २५ प्रतिशतसम्म ऋण पाउने व्यवस्था छ । एक करोडसम्मको कर्जाको हकमा मार्गदर्शन अनिवार्य नहुने, पर्मानेन्ट वर्किङ क्यापिटलका लागि बैंकले ३ देखि १० वर्षको कर्जा प्रदान गर्न सक्ने, ऋणीले तोकिएको अवधिअगावै कर्जा भुक्तानी गर्दा बैंकले अग्रिम भुक्तानी शुल्क लिन नपाउने, बैंकले कम्तीमा वर्षको एक पटक चालु सम्पत्ति र चालु दायित्वको आकस्मिक रूपमा निरीक्षण गर्नॅपर्नेलगायत व्यवस्था छ । व्यवसायीले अब क्षेत्रगत रूपमा पनि छुट तथा सुविधा माग गरेका छन् । व्यवसायीकै मागअनुसार राष्ट्र बैंकले पनि मार्गदर्शन परिमार्जन गर्ने घोषणा गरेको छ । आउँदो असोजभित्रै कार्यविधि संशोधन गरिसक्ने राष्ट्र बैंकको योजना छ । बैंकहरूले ब्याजदर घट्दै गएको बताए पनि अझै बढी रहेको उद्योगी व्यवसायीको धारणा छ । राष्ट्र बैंकका अनुसार वाणिज्य बैंकहरूको औसत आधारदर ०७९ असारमा ९५४ प्रतिशत रहेकामा गत असारमा १००३ प्रतिशत कायम भएको छ । ०८० असारमा वाणिज्य बैंकहरूको निक्षेपको भारित औसत ब्याजदर ७८६ प्रतिशत र कर्जाको भारित औसत ब्याजदर १२३० प्रतिशत छ । अघिल्लो वर्षको सोही महिनामा यस्ता दरहरू क्रमशः ७४१ प्रतिशत र ११६२ प्रतिशत थिए । अर्थतन्त्रको अर्को समस्या मूल्यवृद्धि हो । गत असारमा वार्षिक बिन्दुगत उपभोक्ता मूल्यवृद्धि दर ७७४ प्रतिशत छ । अघिल्लो आर्थिक वर्षको सोही अवधिको तुलनामा यो १४२ प्रतिशत बिन्दुले बढी हो । अघिल्लो वर्षको असारमा यस्तो मूल्यवृद्धि ६३२ प्रतिशत थियो । गत आर्थिक वर्षको औसत मूल्यवृद्धि सोही वर्षका लागि राष्ट्र बैंकले तय गरेको लक्ष्यभन्दा बढी हो । गत आर्थिक वर्षका लागि राष्ट्र बैंकले मूल्यवृद्धि दर औसत ७ प्रतिशतभित्रै राख्ने लक्ष्य तय गरेको थियो । चालु आर्थिक वर्षमा पनि मूल्यवृद्धि चापमै रहने राष्ट्र बैंकले जनाएको छ । अर्को समस्या नियमित विद्युत् आपूर्ति नहुनुलाई लिइएको छ । विद्युत् प्राधिकरणले आपूर्तिमा समस्या नरहेको दाबी गरे पनि प्रमुख औद्योगिक करिडोरहरूमा दिनहुँ बिजुली कटौती भइरहेको निजी क्षेत्रका तीन वटै संगठन (नेपाल उद्योग वाणिज्य महासंघ, नेपाल उद्योग परिसंघ र नेपाल चेम्बर अफ कमर्स) ले दाबी गरेका छन् । तीनै संगठनको संयुक्त विज्ञप्तिका अनुसार हाल प्रमुख औद्योगिक करिडोरहरू विराटनगर, वीरगन्ज, भैरहवा र नेपालगन्जमा रहेका सयौं उद्योगमा बिनासूचना दिनमै २० पटकसम्म विद्युत् कटौती हुने गरेको छ । अर्कोतर्फ करिब ४०० मेगावाट बिजुली प्रसारण लाइन अभावमा खेर गइरहेको छ । विभिन्न नदी बेसिनमा उत्पादन सुरु भइसकेका आयोजनाको बिजुली प्रसारण लाइन नहुँदा विद्युत् प्राधिकरणले खरिद गर्न सकेको छैन ।वैकल्पिक प्रसारण लाइन प्रयोग गर्दा प्राधिकरणले आफ्नो आवश्यकताअनुसार मात्रै लिने गरेकाले उत्पादित बिजुली बेच्न नपाउँदा बैंकको ब्याजसमेत तिर्न नसकिने अवस्था रहेको र यसले सबैतिर समस्या सिर्जना गरेको निजी क्षेत्रको धारणा छ । विद्युत्को माग र आपूर्तिबीच तालमेल मिलाउन यथाशीघ्र उत्पादित बिजुली खरिद र थप प्रसारण लाइन निर्माणमा तदारुकता आवश्यक छ ।अर्थतन्त्रको अवरोध कसरी हटाउन सकिन्छ भन्ने सम्बन्धमा सुझाव संकलन गर्न सत्तारूढ र विपक्षी दलले समेत बहस सुरु गरेका छन् । माओवादीको अर्थ तथा योजना विभागले गत साउन ३२ मा वर्तमान आर्थिक अवस्था सुधारका लागि सरकारले गर्नुपर्ने कामका विषयमा क्षेत्रगत विज्ञहरूसँग सुझाव लियो । छलफलमा माओवादी उपमहासचिव एवं पूर्वअर्थमन्त्री वर्षमान पुनले औद्योगिकीकरणमार्फत उत्पादन बढाउने र रोजगारी सिर्जना गर्ने काममा सरकारले ध्यान दिनुपर्ने बताएका थिए । श्रमशक्ति निर्यात होइन, तिनको स्वदेशमै उपयोग गर्ने नीतिमा जान ढिलाइ भइसकेको उनको भनाइ थियो । एमालेको उद्योग, वाणिज्य तथा आपूर्ति विभागले पनि साउन ३१ मा वर्तमान आर्थिक अवस्था ः समस्या र समाधान विषयमा अन्तरक्रिया गरेको थियो । अन्तरक्रियामा विभाग प्रमुख एवं व्यवसायी मोतीलाल दुगडले सरकारले उद्योगी व्यवसायीलाई दुःख दिन थालेको गुनासो गरेका थिए । कित्ताकाट फुकुवा गर्ने सरकारको निर्णयले आमनागरिकको आत्मविश्वास बढ्ने नेपाल उद्योग वाणिज्य महासंघका अध्यक्ष चन्द्रप्रसाद ढकालले बताए । कित्ताकाट खोलेर सरकारले सकारात्मक सन्देश दिएको छ, उनले भने, अब राष्ट्र बैंकले पनि चालु पुँजी कर्जासम्बन्धी मार्गदर्शनलगायत नीतिगत सहजता गरेमा शिथिल अर्थतन्त्र छिट्टै चलायमान हुन्छ ।व्यवस्थित बसोबास तथा निजी आवासका लागि मौद्रिक नीतिले सहजता प्रदान गरेको सन्दर्भमा कित्ताकाट खुला गर्ने सरकारको निर्णयले थप सजिलो बनाउने नेपाल राष्ट्र बैंकका प्रवक्ता गुणाकर भट्टले बताए । चालु आर्थिक वर्षको मौद्रिक नीतिमार्फत राष्ट्र बैंकले सूचीकृत घरजग्गा व्यवसायीमार्फत किनबेच हुने घरजग्गामा बैंकले दिने कर्जाको जोखिम भार घटाएर एक सय प्रतिशत बनाएको छ । यसअघि यस्तो कर्जाको जोखिम भार १ सय ५० प्रतिशत थियो तर सूचीकृत नभएका घरजग्गा व्यवसायीलाई भने पुरानै व्यवस्था (१५० प्रतिशत) कायम राखिएको छ । व्यक्तिको हकमा पहिलो आवासीय घर कर्जाको सीमा थप ५० लाख रुपैयाँ बढाएर २ करोड पुर्याइएको छ । यसअघि आवासीय घरजग्गाअन्तर्गत १ करोड ५० लाख रुपैयाँसम्म मात्र कर्जा लिन पाउने व्यवस्था थियो ।हाल बैंक तथा वित्तीय संस्थामा करिब पौने ४ खर्ब रुपैयाँ लगानीयोग्य रकम छ । उक्त अवधिमा कर्जा निक्षेप अनुपात ८३५४ प्रतिशत छ । राष्ट्र बैंकको निर्देशनअनुसार बैंक तथा वित्तीय संस्थाले बढीमा ९० प्रतिशतसम्म सीडी अनुपात कायम गर्न सक्छन् । यसका आधारमा सोमबारसम्म बैंकहरूमा करिब पौने ४ खर्ब रुपैयाँ लगानीयोग्य रकम देखिएको छ । यसबीच अर्थ मन्त्रालयले स्थानीय तहको खातामा रहेको रकममध्ये ६० प्रतिशत वाणिज्य बैंकहरूले निक्षेपमा गणना गर्न पाउने निर्णय गरेको छ । यो निर्णयपछि बैंकहरूमा ६० देखि ६५ प्रतिशत निक्षेप थपिने आकलन गरिएको छ । बैंकहरूसँग पर्याप्त लगानीयोग्य रकम हुँदा पनि ब्याजदर अझै माथि रहेको र लगानीकर्ताको आत्मविश्वास बढिनसकेकाले कर्जा प्रवाह बढ्न नसकेको जानकारहरू बताउँछन् । रेमिट्यान्सको रकमसमेत घरजग्गा बाहिरको अनुत्पादक क्षेत्रमा प्रयोग भइरहेको अनुमान हुन थालेको छ । रेमिट्यान्स उत्पादनमूलक क्षेत्रमा उपयोगको नीतिगत अभाव पनि दीर्घकालीन रूपमा अर्थतन्त्रको अवरोध भएको जानकारहरू बताउँछन् । गत आर्थिक वर्षका सबै महिनामा रेमिट्यान्स बढिरहेको छ । जसअनुसार गत आर्थिक वर्षमा (साउनदेखि असारसम्म) रेमिट्यान्समार्फत मुलुकमा १२ खर्ब २० अर्ब ५६ करोड रुपैयाँ भित्रिएको छ । अघिल्लो आर्थिक वर्षको सोही अवधिको तुलनामा रेमिट्यान्स २१२ प्रतिशतले बढेको हो । अघिल्लो आर्थिक वर्षमा रेमिट्यान्स आप्रवाह ४८ प्रतिशतले बढेको थियो । अमेरिकी डलरमा पनि रेमिट्यान्स १२१ प्रतिशतले बढेर ९ अर्ब ३३ करोड अमेरिकी डलर पुगेको छ । अघिल्लो वर्ष यस्तो आप्रवाह २२ प्रतिशतले बढेको थियो । पछिल्ला महिनाहरूमा रेमिट्यान्स बढ्दा विदेशी विनिमय सञ्चिति र शोधनान्तर स्थितिमा सुधार भएको छ भने चालु खाता घाटा घटिरहेको छ । अहिले मुख्यगरी रेमिट्यान्स बढेकाले बाह्य सूचक बलिया भए पनि रेमिट्यान्स रकम उत्पादनमूलक क्षेत्रमा उपयोग गर्ने सम्बन्धमा राज्यको ध्यान पुग्न सकेको छैन । आन्तरिक अर्थतन्त्र बलियो बनाउने अर्को सूचक विदेशी लगानी तथा अनुदान अस्थिर नीति र अन्तरसरकारी समन्वय अभावले घटेको जानकारहरू बताउँछन् । गत आर्थिक वर्ष नेपालमा खुद ५ अर्ब ९६ करोड १३ लाख रुपैयाँ मात्र प्रत्यक्ष विदेशी लगानी (एफडीआई) भित्रिएको छ । कुल ७ अर्ब ७६ करोड ८६ लाख रुपैयाँ विदेशी लगानी भित्रिए पनि १ अर्ब ८० करोड ७३ लाख रुपैयाँ बराबर पुरानो लगानी बाहिरिएकाले खुद विदेशी लगानी ५ अर्ब ९६ करोड १३ लाख रुपैयाँ देखिएको छ । गत आर्थिक वर्ष ३२७ वटा उद्योगमा ३८ अर्ब ४० करोड ७५ लाख बराबरको विदेशी लगानी प्रतिबद्धता आएको उद्योग विभागले जनाएको छ ।लगानी घट्ने र समग्र अर्थतन्त्रमा समस्या पर्दा सरकारी ढुकुटीमा समेत चाप परेको छ । गत आर्थिक वर्षमा सरकारको बजेट खर्च र आम्दानीको अवस्था निकै नाजुक रह्यो । सरकारले राजस्व संकलन उल्लेख्य रूपमा गर्न सकेन भने पुँजीगत खर्च कम भएको छ । वैदेशिक अनुदान तथा सहायताको अवस्था पनि निराशाजनक छ । आन्तरिक ऋण भने सबैजसो संकलन भएको छ । सरकारले एक वर्षअघि विनियोजन गरेको बजेटको लक्ष्य भेटाउनु त टाढाको कुरा, डेढ महिनाअघिको संशोधित अनुमानभन्दा पनि निकै कम मात्र प्रगति भएको छ । १४ खर्ब ३ अर्ब १४ करोड रुपैयाँ राजस्व संकलन गर्ने लक्ष्य तय गरेकामा ९ खर्ब ५६ अर्ब रुपैयाँ मात्रै उठ्यो । खर्चसमेत निकै कम भयो । ०७९८० को कुल खर्च १४ खर्ब २८ अर्ब रुपैयाँ मात्रै भयो, जुन रकम विनियोजनको तुलनामा ७९६६ प्रतिशत हो । यस आधारमा सरकारले आम्दानीभन्दा खर्च करिब ४ खर्ब ९३ अर्ब रुपैयाँ बढी गरेको थियो । पुँजीगत खर्चमा त सरकार झन् कमजोर देखियो । असार मसान्तसम्म २ खर्ब ३२ अर्ब ६८ करोड रुपैयाँ खर्च भयो भने विनियोजन ३ खर्ब ८० अर्ब ३८ करोड रुपैयाँ भएको थियो ।अहिले अर्थतन्त्रको अवरोध हटाउन आन्तरिक उत्पादन बढाउनुपर्ने र त्यसका लागि घरेलु कच्चा पदार्थमा आधारित उद्योगहरूमा लगानी बढाउनुपर्ने अर्थशास्त्री कल्पना खनालले बताइन् । घरजग्गाको कित्ताकाट खुला गर्दा त्यो क्षेत्र केही चलायमान हुन्छ तर त्यसले मात्र अर्थतन्त्रको गाँठो फुकाउन सक्दैन, उनले भनिन्, आयातित कच्चा पदार्थमा आधारित उद्योगको सट्टा आन्तरिक कच्चा पदार्थ उपयोग हुने खालको उत्पादनमूलक क्षेत्रमा जोड दिनुपर्छ । कित्ताकाट खोलेर अर्थतन्त्रलाई चलायमान बनाउँछु भन्नु थुनिएको पोखरी एकै पटक खोलेजस्तै रहेको त्रिभुवन विश्वविद्यालय अर्थशास्त्र केन्द्रीय विभागका उपप्राध्यापक रेशम थापाले बताए । ठूला बैंक तथा लगानीकर्ताको लगानी फसेको हुन्छ, त्यसकारणले आम आर्थिक क्रियाकलाप चलायमान हुन्छ भन्ने हिसाबले ठीकै हो तर त्यो प्रत्यक्ष रूपमा उत्पादनशील क्षेत्र होइन, त्यसैले उक्त निर्णयले अर्थतन्त्रको समस्या समाधान हुँदैन, उनले भने ।"
कोशी सरकार फेरि कामचलाउ,"अन्तरिम आदेशपछि उक्त रिटमाथि पूर्ण सुनुवाइ गर्दै न्यायाधीशहरू ईश्वरप्रसाद खतिवडा, आनन्दमोहन भट्टराई र तिलप्रसाद श्रेष्ठको इजलासले साउन ११ मा कोशी सरकार असंवैधानिक तरिकाले गठन भएकाले विघटन गर्ने आदेश दिएको थियो । संविधानको धारा १६८ को उपधारा (२) बमोजिम अर्को सरकार गठन गर्ने विकल्प रहेसम्म सो विकल्प अपनाउनु वाञ्छनीय देखिएको, उक्त धारा १६८ को उपधारा (२) बमोजिम सरकार गठन गर्न मिल्ने नै अवस्था रहेको र जुन बिन्दुबाट संविधानको प्रयोग र पालनामा त्रुटि भएको हो, सोही अवस्थाबाट संविधानसम्मत तवरले प्रक्रिया अगाडि बढाउनु मनासिव हुने देखिएको हुँदा सात दिनभित्र संविधानको धारा १६८ को उपधारा (२) बमोजिम प्रदेशसभाको बहुमत प्राप्त गर्न सक्ने प्रदेशसभाको सदस्यलाई मुख्यमन्त्री पदमा नियुक्त गर्नू भनी प्रत्यर्थी कोशी प्रदेशका प्रदेश प्रमुखसमेतको नाममा परमादेश जारी हुने ठहर्छ, सर्वोच्चले अघिल्लो फैसलामा भनेको थियो । त्यसअनुसार पुनः थापाकै नेतृत्वमा सरकार गठन भएको थियो । ३० दिनभित्र विश्वासको मत लिनुपर्ने संवैधानिक प्रावधानअनुसार थापाले भदौ ४ मा कोशी प्रदेशसभामा विश्वासको मत मागेका थिए । प्रदेशसभाका सदस्य कांग्रेसका इस्राइल मन्सुरीले सभाको अध्यक्षता गरेका थिए । उनले मतदान सकिएर मत सच्याउन दिएको समयसमेत समाप्त भएपछि अध्यक्षको आसनमा अध्यक्षमण्डलकी अर्की सदस्य माओवादीकी गीता तिम्सिनालाई बसाएर विश्वासको मतको पक्षमा मतदान गरेका थिए । मन्सुरी र तिम्सिना दुवै जनाको मत जोडेर विश्वासको मतको पक्षमा ४७ र विपक्षमा ३० मत परेकाले मुख्यमन्त्री थापाले विश्वासको मत प्राप्त गरेको मन्सुरीले घोषणा गरेका थिए । त्यसविरुद्ध सर्वोच्चले अन्तरिम आदेश जारी गरेको हो । सो मतसमेत गणना गरी विश्वासको पक्षमा कुल ४७ मत र विपक्षमा ३० मत प्राप्त भएको भनी घोषणा गरेको देखियो, आदेश जारी गर्नॅपर्नाको कारणमा सर्वोच्चले भनेको छ, नेपालको संविधानको धारा १८६ बमोजिम प्रदेशसभामा निर्णयका लागि प्रस्तुत गरिएको जुनसुकै प्रस्तावमा निर्णय गर्दा मत बराबर भएको अवस्थामा बाहेक अध्यक्षता गर्ने व्यक्तिलाई मत दिने अधिकार हुने देखिँदैन । विवादित मत दिइएको सन्दर्भमा मत बराबर भएको भन्ने देखिएन । यसरी संविधानको व्यवस्थाविरुद्ध विश्वासको मत लिई बनेको सरकार असंवैधानिक हुने सर्वोच्चको ठहर छ । एमाले संसदीय दलका नेता कार्कीले परमादेश माग गर्दै दोस्रो पटक बुधबार सर्वोच्चमा रिट दर्ता गराएका थिए । उक्त मुद्दामा कोशीका प्रदेश प्रमुख पर्शुराम खापुङ, मुख्यमन्त्री, मुख्यमन्त्री तथा मन्त्रिपरिषद्को कार्यालय, सभाध्यक्ष तथा प्रदेश सांसद इस्राइल मन्सुरी, मन्सुरीले मतदान गर्ने समयमा अध्यक्षता गरेकी प्रदेश सांसद गीता तिम्सिना र कोशी प्रदेशसभा सचिवालयलाई विपक्षी बनाइएको छ । उनले मुख्यमन्त्री थापाले विश्वासको मत लिँदा संविधान र सर्वोच्च अदालतको आदेश उल्लंघन गरेकाले उत्प्रेषणको आदेशले बदर गरी प्रदेश प्रमुख पर्शुराम खापुङलाई संविधानको धारा १६८ को उपधारा (३) अनुसार मुख्यमन्त्री नियुक्तिका लागि परमादेशको माग दाबी गरेका छन् ।उपसभामुख सिर्जना दनुवारले आफू बिरामी भएको र उपचारका लागि बाहिर जानुपर्ने भएको भन्दै अध्यक्षमण्डलका सदस्य कांग्रेसका मन्सुरीलाई प्रदेशसभा बैठकको अध्यक्षता गर्न तोकेको सूचना प्रदेशसभा सचिवालयलाई दिएकी थिइन् । उक्त पत्रका आधारमा मन्सुरीले मुख्यमन्त्री थापाले विश्वासको मत लिने सभामा अध्यक्षता गरेका थिए । तर मतदान सकिएर मत सच्याउन दिएको समयसमेत समाप्त भएपछि अध्यक्षको आसनमा अध्यक्षमण्डलकी अर्की सदस्य तिम्सिनालाई बसाएर मन्सुरीले विश्वासको मतको पक्षमा मतदान गरेका थिए । मन्सुरीले मतदान गरेपछि एमालेका सांसदले नाराबाजी गरिरहेकै बेला पुनः सभाध्यक्षको आसनमा बसेर मुख्यमन्त्री थापाले विश्वासको मत प्राप्त गरेको घोषणा गरेका थिए ।"
बजेट रोक्ने आदेशविरुद्ध सत्ताप्रतिपक्षका सांसदको एकस्वर,"(काठमाडौं)सर्वोच्च अदालतले संघीय र प्रदेश सांसदको भूमिका सम्झाउँदै चालु आर्थिक वर्षका लागि संघीय र प्रादेशिक निर्वाचन क्षेत्र विकासका नाममा विनियोजन गरेको बजेट खर्च गर्न रोक लगाएपछि सत्ता र प्रतिपक्ष दलका सांसद आलोचनामा उत्रिएका छन् । सर्वोच्चको संवैधानिक इजलासले सांसदहरूको भूमिका कार्यपालिकाले जस्तो योजना छनोट गर्ने नभई कानुन निर्माण, सरकार र संवैधानिक अंगका काममाथि अनुगमन, सरकारलाई संसद्मार्फत जनताप्रति जवाफदेही हुन भनी अन्तरिम आदेश दिएको थियो । प्रतिनिधिसभाको बिहीबारको बैठकमा सत्तारूढ कांग्रेस, प्रमुख प्रतिपक्ष एमाले, लोकतान्त्रिक समाजवादी पार्टी (लोसपा) का सांसदले सर्वोच्चले बुधबार संसदीय क्षेत्र पूर्वाधार विकास कार्यक्रम कार्यान्वयन नगर्न जारी गरेको आदेशको आलोचना गरेका हुन् । स्वतन्त्र सांसद र संविधानविद्ले भने सर्वोच्च अदालतले संसदीय क्षेत्र पूर्वाधार विकास कार्यक्रम कार्यान्वयनमा रोक लगाएर सांसदहरूलाई संवैधानिक जिम्मेवारी र संसदीय अभ्यासअनुसारको काम गर्न सुझाएको धारणा राखेका छन् । सांसदहरूले आफूलाई जे गर्न भनेर निर्वाचित भएको हो त्यो काम गर्नका लागि सहज हुने गरी सर्वोच्चले अन्तरिम आदेश आएको उनीहरूको भनाइ छ । कांग्रेस सांसद श्यामकुमार घिमिरेले सर्वोच्च अदालत कार्यक्षेत्रबाहिर निस्किएर व्यवस्थापिकाको कार्यक्षेत्रमा प्रवेश गरेको बताए । हाम्रो संविधानले शक्ति पृथकीकरणको सिद्धान्तलाई अँगालेको छ । कार्यपालिका, व्यवस्थापिका र न्यायपालिकाका अलगअलग दायरा र क्षेत्रहरूको व्याख्या गरेको छ, उनले प्रश्न गरे, जुन ढंगले हिजोको आदेश आएको छ, एकअर्काका कार्यक्षेत्रभित्र पस्ने, एकअर्काको कार्यक्षेत्रलाई दखलअन्दाजी गर्ने प्रयासमा त नेपाल गइरहेको छैन ? बजेट निर्माण गर्ने अधिकार संसद्को भएको र त्यसभित्रका कुनै पनि कुराको अधिकार सर्वोच्चसँग नभएको उनको तर्क छ । प्रधानन्यायाधीश विश्वम्भरप्रसाद श्रेष्ठ, न्यायाधीशहरू ईश्वरप्रसाद खतिवडा, आनन्दमोहन भट्टराई, अनिलकुमार सिन्हा र प्रकाशमानसिंह राउत संलग्न संवैधानिक इजलासले गरेको अन्तरिम आदेशलाई लिएर संसद् गम्भीर हुनुपर्ने उनले बताए ।एमाले सांसद सूर्य थापाले संसद्को विशेषाधिकार प्रयोग भई पारित बजेटको अंश हटाउने अधिकार सर्वोच्चलाई नभएको बताए । यो संसद्को विधायिकी अधिकार प्रयोग भएको छ । सार्वभौम संसद्ले बजेटबारे प्राप्त गरेको यो विशेषाधिकार हो । यसलाई हिजो संवैधानिक इजलासले गरेको आदेशले सम्मान गरेको छ कि अपमान गरेको छ ? सभामुखको ध्यानाकर्षण गर्दै उनले थपे, बजेटसम्बन्धी निर्णय गर्ने अधिकार संसद्बाहेक अरू कसैलाई छैन । संसद्ले गरेका निर्णयमाथि प्रश्न उठाउने अधिकार कसैलाई नभएको भन्दै थापाले सर्वोच्च अदालत न्यायिक सक्रियता देखाउन लागेको बताए । संसद्ले गरेको निर्णयमाथि प्रश्न उठाउने र त्यसबारेमा अन्यथा आदेश गरेर अनुचित न्यायिक सक्रियता देखाउने फूर्तिफार्ती पनि स्विकार्य हुन सक्दैन । यो संसद्ले त्यसमा सही ढंगको उपचार खोज्नुपर्छ, उनले भने । संविधानविद् विपिन अधिकारीले भारतबाहेक संसदीय अभ्यास रहेका मुलुकमा सांसदको छनोटका आधारमा बजेट बन्ने व्यवस्था कहीं नरहेको र नेपालमा पनि त्यसको आवश्यकता नरहेको बताए । सांसदहरूको छनोटका योजनामा मुलुकको बजेट विनियोजन गर्नु विकृति हुने उनको भनाइ छ । संवैधानिक प्रणालीमा देखिएका विकृति अदालतले रोकेन भने कुनै दिन राष्ट्रिय बजेट थोरै हुने र सांसद बजेट धेरै हुने अवस्था हुन सक्छ, उनले भने । गठबन्धनको संयुक्त सरकार बनाउनुपर्ने बेलामा सांसदहरूलाई मनाउन त्यो विकृति आउन सक्ने भएकाले सर्वोच्चले सीमा सम्झाइदिएको उनको तर्क छ । सांसदहरूले आफूलाई सरकारका कामकारबाहीको निगरानी गर्ने, सरकारको उत्तरदायित्व माग गर्ने, कानुन निर्माण र आवश्यक परेको बेलामा सरकार निर्माण गर्ने जननिर्वाचित संस्थाको रूपमा राख्न अदालतले भनेको हो, उनले भने । कांग्रेस प्रमुख सचेतक रमेश लेखकले कर लगाउने, आफूसँग भएको स्रोतसाधन विनियोजन गर्ने र कानुन बनाउने संसद्को एकाधिकार रहेको बताए । त्यसमाथि अतिक्रमण गर्नु भनेको संसद्माथि आक्रमण हुने उनको भनाइ छ । अहिलेको व्यवस्था भनेको शक्ति पृथकीकरणको सिद्धान्तमा उभिएको हो । सर्वोच्चले जुन आदेश गरेको छ, यो आधारभूत रूपमा शक्ति पृथकीकरणको सिद्धान्तविपरीत छ । कार्यपालिका, व्यवस्थापिका र न्यायपालकिाले आआफ्ना सीमाभित्र बस्नुपर्छ । अर्काको सीमाभित्र प्रवेश गर्ने हो भने शक्ति सन्तुलनलाई बिगार्छ, पृथकीकरणको सिद्धान्तलाई उल्लंघन गर्छ र प्रकारान्तरले लोकतन्त्र कमजोर हुन्छ, संसद भवनबाहिर उनको टिप्पणी थियो । लोसपाका सांसद रामप्रकाश चौधरीले संसदीय क्षेत्र पूर्वाधार विकास कार्यक्रम कार्यान्वयनमा रोक लगाउने सर्वोच्चको आदेशले १६५ वटै निर्वाचन क्षेत्रका जनता मर्कामा परेको बताए । चुनावको समयमा सबै सांसदहरूले केही न केही वाचा गरेर आएका छौं, त्यो कसरी पूरा हुन्छ ? के हामी नीति निर्माता मात्रै हौं ? उनले प्रश्न गरे । स्वतन्त्र सांसद अमरेशकुमार सिंहले भने सांसदले रकम बाँड्न नहुने भन्ने सर्वोच्चको आदेश सही भएको बताए । सर्वोच्च अदालतको हिजोको आदेश जनताको हितमा छ । किनकि सांसद आफैंले त्यो बजेट बाँड्न पाइँदैन, उनले भने । सरकार टिकाउनका लागि सांसदलाई ५ करोड बाँड्ने गलत प्रवृत्ति रहेको उनको भनाइ छ । सरकार र सत्तारूढ गठबन्धनका सांसदलाई सर्वोच्चको आदेशको आलोचना गर्ने नैतिक धरातल छैन, उनले भने, देशमा नियम, कानुन सबैका लागि समान हो । संविधानविद् अधिकारीले संविधानको आधारभूत संरचनामा रहेर सर्वोच्चले आदेश जारी गरेको बताए । सांसदहरूले सर्वोच्चको आदेशको आलोचना गरेकोबारे उनले भने, सांसदहरूले बोल्न सक्छन् तर अदालतको आज्ञा, आदेशलाई नमान्ने अवस्था छैन । जनमत अदालतको पक्षमा छ । यसलाई कन्ट्रोल गरिएन भने यसको परिणाम राम्रो हुने देखिँदैन ।"
४ रोपनी फिर्ता गर्ने ७ जना सरकारी साक्षी,"(काठमाडौं)बालुवाटारस्थित ललिता निवास परिसरको जग्गा हिनामिना गर्ने अपराधमा सामेल नभएका तर जग्गा किन्नेमध्येका सात जनाले करिब ४ रोपनी जग्गा सरकारकै नाममा फिर्ता गरेर अपराध गर्नेविरुद्ध सरकारी साक्षी बसेका छन् । नेपाल प्रहरीको केन्द्रीय अनुसन्धान ब्युरो (सीआईबी) ले ५७ दिन लगाएर गरेको अनुसन्धानमा ललिता निवास परिसरमा जग्गा भएका सात जनाले आफूहरूका नाममा भएको ३ रोपनी १४ आना २ पैसा जग्गा नेपाल सरकारलाई फिर्ता गरेका हुन् ।आफूहरूले सरकारी जग्गा भन्ने थाहा नपाएर खरिद गरेको पनि उनीहरूले कागज गरेका छन् । योसँगै संगठित रूपमा समूह खडा गरेर सरकारी कागजात किर्ते गरी जग्गा हत्याउने गिरोहबाट क्षतिपूर्ति भराउने माग गर्दै उनीहरू छुट्टै मुद्दा लिएर अदालतमा जाने बाटो पनि खुलेको छ । जिल्ला सरकारी वकिल प्रमुख सहन्यायाधिवक्ता अच्युतमणि नेउपानेले कसुरमा सामेल नभएका तर प्रक्रियागत रूपमा खरिद गर्ने कसैले जग्गा फिर्ता गर्न आएमा सरकारका नाममा कायम गरेर उनीहरूलाई साक्षीका रूपमा राख्न सकिने सुझाव दिएका थिए । त्यसपछि सीआईबीले कसुरमा सामेल नभएकाले जग्गा फिर्ता गर्न चाहेमा सरकारी साक्षी बस्ने गरी बाटो खोलिदिएको थियो । सीआईबीका अनुसार ललिता निवास परिसरमा जग्गा भएकामध्ये गीता गौतम खनालले १० आना २ दाम, गोविन्दलाल संघाईले ६ आना २ पैसा २ दाम, नितु गुरुङले १ रोपनी ४ आना, सिपिका खेतानले ७ आना ३ पैसा, सञ्जय चाचान र देवांशी गोयलले ८ आना र रीता ओझा गौतमले १० आना जग्गा फिर्ता गर्न निवेदन दिएका थिए । त्यसपछि यो विषयमा सीआईबीले मुद्दाको अभियोजन गर्ने निकाय जिल्ला सरकारी वकिल कार्यालय काठमाडौंसँग राय लिएको थियो । ललिता निवासको जग्गा हडप्ने मुख्य योजनाकार किटान गरिएका भूमाफियाहरू मीनबहादुर गुरुङ, शोभाकान्त ढकाल, रामकुमार सुवेदी, कैलाशचन्द्र गोयल, सन्दीपकुमार शारडा, शिवरत्न शारडा, श्रवणकुमार गोयललगायतका नाममा रहेका डीएलएफ प्रालि र भाटभटेनी डेभलपमेन्ट प्रालिबाट उनीहरूले जग्गा किनेका थिए । सीआईबीले मंगलबार सरकारी वकिल कार्यालयमा बुझाएको रायसहितको अनुसन्धान प्रतिवेदनमा उनीहरूलाई सरकारी साक्षीका रूपमा राखेको छ । सीआईबीका एसएसपी दिनेश आचार्यका अनुसार कसुरमा सामेल नदेखिएपछि उनीहरूलाई प्रतिवादी नबनाई साक्षीका रूपमा राखिएको हो । उनीहरूबाट फिर्ता गराइएको जग्गा प्रक्रिया पुर्याएर पुनः सरकारकै नाममा पुर्जा कायम गर्ने विषयमा मंगलबार सीआईबी प्रमुख एआईजी किरण वज्राचार्यसहितको टोलीले भूमि व्यवस्था, सहकारी तथा गरिबी निवारण मन्त्रालयसँग परामर्श गरेको थियो । यसअघि २०७६ माघ २२ मा अख्तियार दुरुपयोग अनुसन्धान आयोगले यही प्रकरणमा भ्रष्टाचार मुद्दाको अनुसन्धान गर्ने क्रममा ललिता निवास परिसरमै जग्गा भएका नवीन पौडेलले ८ आना र कुमार रेग्मीले १ आना फिर्ता गरेका थिए । जग्गा फिर्ता गरेपछि दुवै जनालाई अख्तियारले प्रतिवादी बनाएको थिएन । रेग्मीका नाममा ११ आना जग्गा रहे पनि पहिल्यै ८ आना बिक्री गरिसकेका थिए । १ आनाभन्दा बढी बाटोमा परेपछि बाँकी १ आना मात्रै उनले फिर्ता गरेका थिए । त्यसपछि अख्तियारले दुवैलाई प्रतिवादी बनाएको थिएन । सीआईबीको अनुसन्धान प्रतिवेदन शुक्रबार वा आइतबारभित्र मुद्दा अदालतमा दायर गर्ने सरकारी वकिल कार्यालयको तयारी छ । पञ्चायतकालमा तत्कालीन भोगाधिकारी सुवर्णशमशेर राणाका परिवारलाई मुआब्जा दिएर अधिग्रहण गरिएको करिब २ सय ८५ रोपनीमध्ये २०४९ देखि २०६९ को अवधिका विभिन्न मितिमा भूमाफिया र तत्कालीन भोगाधिकारीले सरकारका नाममा रहेको १ सय ४३ रोपनी ६ आना ३ पैसा ३ दाम जग्गा हडपेका थिए । ०४९ मा १ सय १२ रोपनी ४ आना १ पैसा सरकारी कर्मचारी र भूमाफियासँगको सेटिङमा हडपेका थिए । पञ्चायतकालमा जफत भएको भनी संगठित गिरोहको सहयोग लिएर किर्ते कागजात खडा गरी उक्त जग्गा राणा परिवारले हडपेका थिए । ०६२ मा राणा परिवारले नै छुट जग्गा दर्ताका नाममा १२ आना २ पैसा हत्याएका थिए । बाँकी जग्गामध्ये ०६६६७ मा प्रधानमन्त्री निवास विस्तारका नाममा २५ रोपनी ७ आना १ पैसा १ दाम र ०६९ मा टिकिन्छा गुठीका नाममा लगेर ४ रोपनी १४ आना ३ पैसा २ दाम जग्गा भूमाफियाले आफ्ना नाममा लगेका थिए ।"
नील आर्मस्ट्रङको मृत्यु,सन् २०१२ मा आजकै दिन (अगस्ट २५) अन्तरिक्षयात्री नील आर्मस्ट्रङको मृत्यु भएको थियो । उनी चन्द्रमामा पाइला टेक्ले पहिलो व्यक्ति हुन् । अमेरिकी अन्तरिक्षयात्री आर्मस्ट्रङ १९६९ को जुलाई २० मा चन्द्रमामा पुगेर विश्व रेकर्ड बनाएका थिए । उनी अन्तरिक्ष अभियान अपोलो ११ को लुनर मोडेलबाट चन्द्रमा पुगेका थिए । उक्त यानका पाइलट बज एल्ड्रिन हुन् । मिसन कमान्डर आर्मस्ट्रङसँगै चन्द्रमामा पुगेका थिए । तर चन्द्रमाको सतहमा पहिले उत्रेका कारण आर्मस्ट्रङको नाम चन्द्रमामा पुग्ने पहिलो मानिसका रूपमा रहेको हो ।आर्मस्ट्रङ र एल्ड्रिनले करिब साढे तीन घण्टासम्म विभिन्न प्रयोग गर्नुका साथै तस्बिरहरू खिचेका थिए । त्यसका साथै उनीहरूले अमेरिकाको झन्डा गाडेकाथिए । अपोलो११ यान १९६९ को जुलाई १६ मा क्यानडेली अन्तरिक्ष केन्द्रबाट प्रक्षेपण गरिएको थियो । पृथ्वीबाट पाँच दिनको यात्रापछि जुलाई २० मा यान चन्द्रमामापुगेको थियो । चन्द्रमामा पुग्नुअघि उनी अन्तरिक्ष प्रविधि परीक्षणबारेको १९६२ को गेमिनी मिसन र १९६६ को गेमिनी८ मिसनमा समेत सहभागी भएका थिए । अमेरिकी राष्ट्रपति जोन एफ केनेडीले १९६१ मे २५ मा एक दशकभित्र चन्द्रमामा मानिस पठाउने घोषणा गरेका थिए । तर चन्द्रमामा मानिस पुग्ने बेलासम्म उनको भने मृत्यु भइसकेको थियो ।जुलाई १९३० को अगस्ट ५ मा जन्मिएका आर्मस्ट्रङ अमेरिकी अन्तरिक्षयात्री तथा एरोनटिकल इन्जिनियर थिए । अमेरिकी अन्तरिक्ष एजेन्सीबाट १९७१ मा अवकाश लिएपछि उनी अन्तरिक्षको शोध र अन्वेषणका क्षेत्रमा लामो समय क्रियाशील थिए ।
चन्द्रको कविता हिन्दीमा,"सुनसरी (कास) प्रकाशित भएको एक वर्ष नपुग्दै तेस्रो संस्करणको तयारीमा रहेको कवि चन्द्र गुरुङको जब एउटा मान्छे हराउँछ कविता संग्रह हिन्दी भाषामा पनि प्रकाशित भएको छ । हिन्दीमा गुरुङको कृति बूढे माँझी का देश नामले प्रकाशन गरिएको हो । आठ खण्डमा ५० कविता समावेश हिन्दी संस्करण भारतमा बिक्रीका लागि अमेजनमा पनि राखिएको स्रष्टा गुरुङले बताए । पुस्तक भारतीय राजधानी नयाँदिल्लीस्थित सर्वभाषा प्रकाशन गृहले छापेको हो । यो कृति नेपालीमा प्रकाशन हुनुअघि २०२० अक्टोबरमा माइ फादर्स फेस नामले दिल्लीको रुब्रिक पब्लिसिङबाट अंग्रेजीमा प्रकाशित भएको थियो ।गुरुङको कृति नेपालमा इन्डिगो इन्क पब्लिकेसनले २०७९ जेठमा प्रथम संस्करण र २०७९ कात्तिकमा दोस्रो संस्करण निकालेको थियो । उनका अनुसार कृति अरबी भाषामा पनि प्रकाशन गर्ने तयारी भइरहेको छ । वैदेशिक रोजगारीका क्रममा १२ वर्ष बहराइन र तीन वर्ष साउदी बसेका गुरुङले अंग्रेजी, हिन्दी, अरबी कविका रचना नेपाली भाषामा अनुवादसमेत गर्दै आएका छन् ।"
४० हजार विद्यार्थीकी नेपाली प्रतिनिधि,"(अस्ट्रेलिया) पछिल्लो समयमा नेपाली विद्यार्थीका लागि सपनाको केन्द्र नै बनेको छ अस्ट्रेलिया । ठूलो सपना लिएर उच्चशिक्षाका लागि अस्ट्रेलिया पस्नु सामान्य नै हो । तर उक्त सपना समयमै साकार पार्नु भने उत्तिकै चुनौतीपूर्ण छ । त्यसमा पनि अन्तर्राष्ट्रिय विद्यार्थी बनेर आएको एक वर्ष नपुग्दै विश्वकै उत्कृष्टमध्येको विश्वविद्यालयको बोर्डमा हजारौं विद्यार्थीलाई प्रतिनिधित्व गर्नु त झनै चुनौतीपूर्ण छ । तर त्यसैको उदाहरण बनेकी छन्, २६ वर्षीया मानस्वी पौडेल । एक वर्षमात्र भयो मानस्वी अस्ट्रेलिया आइपुगेको । उनी यहाँ आएको करिब ८ महिनामै आफू अध्ययनरत विश्वविद्यालयको बोर्ड अफ डाइरेक्टरमा निर्वाचित मात्र भइनन् कि उक्त पदमा चयन हुने पहिलो नेपाली विद्यार्थीसमेत बनिन् । वास्तवमा उनी पनि अन्य विद्यार्थीसरह नै उच्चशिक्षा र उज्ज्वल भविष्यको खोजीमा अस्ट्रेलिया छिरेकी हुन् । सामान्य विद्यार्थीको तुलनामा सपना फरक भए पनि उनी अस्ट्रेलियाको उत्कृष्टमध्येको विश्वविद्यालय म्याकवारी युनिभर्सिटीमा बिजनेस एनालिटिक्समा स्नातकोत्तर गर्न आएकी हुन् । अन्तर्राष्ट्रिय विद्यार्थीले सुरुवाती दिनमा झेल्ने कठिनाइबाट उनी पनि अछुतो रहिनन् । तर उनले ती कठिनाइलाई सिकाइका रूपमा परिवर्तन मात्र गरिन् र आफ्नो उद्देश्य कसरी साकार बनाउनेतर्फ केन्द्रित भइन् । त्यसैले पनि हुन सक्छ, झन्डै ४० हजार विद्यार्थी अध्ययनरत अस्ट्रेलियाको एक उत्कृष्ट शिक्षण संस्थाको बोर्डमा प्रतिनिधित्व गर्न सफल भइन् । अन्तर्राष्ट्रिय विद्यार्थीका रूपमा अस्ट्रेलिया आउँदा मेरो फोकस नै सर्ट टर्म मनीभन्दा लङ टर्म गोलमा केन्द्रित थियो, कान्तिपुरसँग उनले भनिन् । झापाको काँकडभिट्टामा जन्मिइन्, एसएलसी सकिन् र उच्चशिक्षाका लागि काठमाडौं पुगिन् मानस्वी । बाबु सरकारी बैंकका जागिरे र आमा स्थानीय राजनीति र समाज सेवामा सक्रिय रहेकाले पनि उनले सबैका सामु बोल्ने कला र महिला सशक्तीकरणबारे जानकार भइन् । ६ कक्षामा अध्ययनरत रहँदा नै उनले झापाको बिर्तामोडमा आयोजित एक कार्यक्रममा हजारौं दर्शकसामु करिब २० मिनेट बोल्ने अवसर पाएकी थिइन् । उनका अनुसार त्यो नै उनलाई जीवनमा आत्मविश्वास दिलाउने पहिलो खुड्किलो थियो । म त्यसपछि हरेक क्षेत्रमा र व्यक्तिसँग आफ्ना कुरा निर्धक्क र निःसंकोच राख्न सक्ने भएँ, उनी भन्छिन् । मानस्वीको अस्ट्रेलिया यात्रा अहिले जुन अवस्थामा आइपुगेको छ, सायदै कुनै पनि नेपाली विद्यार्थीले त्यो सफलता पाएका होलान् । यता आएको करिब दुई महिनामै आफ्नै बलबुतामा मिलेनियम वुमन लिडरसिप एक्सेन्स प्रोगाम अन्तर्गतको ग्रुपमा छानिएकी उनले उक्त कार्यक्रमअन्तर्गत आफ्नो नेटवर्किङ विस्तार गरिरहेकी छन् । त्यसका साथै उनले विश्वका ठूलामध्येका कम्पनीका महिला नेतृत्वलाई विभिन्न माध्यमबाट भेट्ने अवसर पनि पाइसकेकी छन् । हुन त यो कार्यक्रमको मुख्य उद्देश्य महिला नेतृत्व निर्माण गर्ने मात्र नभई उच्च तह तथा पदमा पुगिसकेका महिलाहरू मार्फत मेन्टोरिङ गर्ने हो । मार्चदेखि डिसेम्बरसम्म चल्ने कार्यक्रममा छनोट भएपछि उनले माइक्रोसफ्ट, डेल, अमेजन, अर्नेस्ट एन्ड योङलगायतका कम्पनीका उच्च तहका अधिकारीसँग भेट्ने अवसर पाइसकेकी छन् । वास्तवमा यो कार्यक्रमले मलाई भित्रैबाट अझ सशक्त र परिपक्व मात्र बनाएन कि मेरो सम्बन्ध विस्तारमा समेत ठूलो भूमिका खेल्यो । कार्यक्रम अझै ४ महिना बाँकी रहेकाले आफूले अझै धेरै सिक्न पाउने उनको विश्वास छ । खासमा अस्ट्रेलिया आएको एक महिनामै उनी सम्मिलित समूह अन्तर्राष्ट्रिय कम्पनी आईबीएमले गरेको साइबर सेक्युरिटी फेस्टमा तेस्रो भएपछि उनी सबैको नजरमा परेकी थिइन् । १५ टिम सहभागी प्रतियोगितामा तेस्रो हुनु महत्त्वपूर्ण त थियो नै तर अस्ट्रेलिया आएको एक महिनामै त्यो सफलता पाउनु उनका लागि भविष्यको सुनौलो ढोका खुल्नुसरह थियो । मानस्वीले नेपालमा रहँदा नै बिजनेस कन्सल्टिङको काम सुरु गरेकी थिइन् । खासमा त्यो मेरो प्यासन नै हो, उनले भनिन् । त्यसका साथै उनी नेपालमा रहँदा नै महिला सशक्तीकरण, नेतृत्व विकासलगायतका विषयमा विभिन्न तालिम लिएर कामसमेत गरेकी थिइन् । अझ गर्ल्स इम्पावरड वाई ट्राभल नामक संस्थाको बोर्डमा रहेर काम गरेको अनुभवले समेत अस्ट्रेलियामा सफलता पाउन मद्दत पुगेकोउनी बताउँछिन् । मलाई लाग्छ, हामी जहाँ भए पनि र जस्तो भए पनि आफ्नो क्षमतालाई विश्वास गर्ने र योजना बनाउने हो भने असम्भव केही हुन्न रहेछ, उनले भनिन् । काठमाडौंको साइपाल कलेजबाट बीबीए सकेपछि उनी मास्टर्स गर्न पाटन कलेज पुगिन् । तर अध्ययन गर्दागर्दै अस्ट्रेलिया हानिने भए पनि उनलाई देश छाडेर नजान सल्लाह दिने पनि निकै थिए । किनकि उनलाई न जागिरको समस्या थियो न उनी केही कुरामा नै कमजोर । तर म आफ्नो क्षमता अझ जाँच्न र त्यसलाई तिखार्न चाहन्थें, उनले भनिन् । उनलाई अहिले भने आफूले राम्रै निर्णय गरें भन्ने लाग्छ । मानस्वी बोर्ड सदस्य भएको म्याकवारी अस्ट्रेलियाको चौधौं उत्कृष्ट विश्वविद्यालय हो । विश्वको १ सय ९५ औं उत्कृष्ट । वास्तवमा के हुन्छ त बोर्ड सदस्य भएपछि ? मानस्वीका अनुसार बोर्डमा विभिन्न क्षेत्रबाट प्रतिनिधि छानिएका हुन्छन् जसले विश्वविद्यालय सञ्चालनका लागि विभिन्न योजना तर्जुमा गर्ने गर्छ । विश्वविद्यालय सञ्चालनका लागि विभिन्न विषयमा सल्लाह सुझाव दिनुका साथै आवश्यकताअनुसार निर्णय गर्ने काम पनि हो बोर्डको । त्यसको अर्थ उनले बोर्डमा रहेर विश्वविद्यालयमा अध्ययनरत विद्यार्थीको नेतृत्व मात्र गर्दिनन् कि विश्वविद्यालयको शिक्षा, नियम, आर्थिकलगायतका विभिन्न विषयमा सल्लाह सुझाव दिने गर्छिन् । वास्तवमा हामी विगतमा भएका कामको समीक्षा, वर्तमान नियम कानुन, शिक्षालगायतको अवस्था र भविष्यको योजनाका बारेमा छलफल गर्छौं ।सन् २०२५ सम्मका लागि बोर्डमा छानिएकी उनी सहजै त्यहाँ पुगेकी भने होइनन् । अन्य ६ जना प्रतिस्पर्धीसँग विश्वविद्यालयले गरेको निर्वाचनमा अत्यधिक मतसहित विजयी भएकी हुन् उनी । निर्वाचनअघि मत आफ्नो पक्षमा पार्नका लागि निर्वाचन अभियानमा निकै सक्रिय भइन् । तर आफूले गरेको इलेक्सन क्याम्पेनिङ फरक रहेको उनको दाबी छ । मैले अन्य विद्यार्थीलाई मलाई भोट दिनुहोला भनेर भन्नुभन्दा पनि उनीहरूको साथी बन्ने प्रयास गरें, उनी थप्छिन्, आफूले धेरै बोल्ने वा भोट माग्नेभन्दा पनि अन्य विद्यार्थीको कुरा सुन्ने, प्रत्यक्ष भेट्ने र समय दिएर कुरा गर्ने गरें । त्यसैले हुन सक्छ उनी निकटतम प्रतिस्पर्धीभन्दा झन्डै दोब्बर मतले विजयी भइन् । विद्यार्थीले बोर्ड सदस्यमा निर्वाचित गरेका भए पनि उनी कुनै पनि विषयमा अनुत्तीर्ण भइन् भने उनी बोर्डबाट हट्न सक्छिन् । अस्ट्रेलिया आएपछि एक पसलबाट काम सुरु गरेकी उनले एक एनजीओमा माध्यमिक विद्यालयका विद्यार्थीको ट्रेनरका रूपमा समेत अनुभव हासिल गरिन् । हाल भने उनी क्वीन्सल्यान्डस्थित थिंकट्यांक कम्पनी अस्ट्रेलियन इन्स्टिच्युट अफ प्रोगेस मा रिसर्च इन्टर्न छिन् । काम भनेको आफ्नो भविष्यको योजनालाई मध्यनजर गरेर गर्ने हो र अहिले पाएको अवसरका लागि म अहिलेलाई सन्तुष्ट नै छु । अस्ट्रेलिया आउने अन्य आफूजस्तै युवालाई कहाँ जाने, के गर्ने र भविष्यको योजना बनाएर अघि बढ्न सुझाव दिन्छिन् उनी । जबसम्म आफ्नो भविष्य र योजनाबारे हामी आफैं जानकार हुँदैनौं सही बाटो हिँड्न सकिँदैन । अन्तर्राष्ट्रिय विद्यार्थीका रूपमा अस्ट्रेलिया प्रवेश गरेको एक वर्षमा नै सफलताको उचाइ चढ्न थालेकी उनको सपनाचाहिँ के त ? बिग फो वा अस्ट्रेलियामा रहेका कुनै मल्टिनेसनल कम्पनीमा कन्सल्टेन्टका रूपमा काम गर्ने,उनी भन्छिन् । उनको आत्मविश्वास र छोटो समयमा पाएको सफलताले लाग्छ त्यो छिट्टै पूरा हुनेछ ।"
स्थानीय भाषा र वेशभूषा मोह,"(सल्यान) कालीमाटी गाउँपालिका२ पुतलीबजारका कलबहादुर ओली विद्यालय पढ्दैदेखि अतिरिक्त क्रियाकलापमा अब्बल थिए । शुक्रबार हुने विभिन्न प्रतियोगितामा उनी सधैंजसो प्रथम वा द्वितीय हुन्थे । स्थानीय भाषा र वेशभूषा उनको रुचिको विषय हुने गर्थ्यो । गाउँघरमा बोलिने भाषाबाटै उनी आफ्नो प्रस्तुति दिन्थे । त्यही प्रस्तुति नै हाल उनका लागि स्थानीय भाषाको प्रचारप्रसार र संरक्षण गर्ने मुख्य आधार बनेको छ । विभिन्न ठाउँमा प्रस्तुति दिँदै जाने क्रममा उनी कलाकारितामा पनि सक्रिय भए । स्थानीय भाषा तथा वेशभूषा संरक्षणमा लाग्ने जिल्लाकै उनी हाल एक मात्र युवा हुन् । पछिल्नो समयमा पश्चिमा संस्कृतिको प्रभाव यति परेको छ कि गाउँ छाड्ने अधिकांशलेआफ्नो स्थानीय भाषा तथा वेशभूषा बिर्संदै गएका छन् । उनी एक्लै भए पनि टाउकोमा पगरी, लपेता दौरासुरुवाल, इस्टकोट लगाएर स्टेज चढ्छन् र स्थानीय ठेट भाषामा बोल्छन् । त्यसका साथै उनले फेसबुक युट्युब, टिकटकलगायतका सामाजिक सञ्जाल तथा विभिन्न टेलिसिरियल मार्फत पनि उही भाषा र वेशभूषाको प्रचारप्रसारमा छन् । गाउँघरमा अग्रजहरूले स्थानीय ठेट भाषामा बोलेको सुन्दा अचम्म लाग्थ्यो । जसका कारण मैले पछि त्यही भाषा सिकें, उनले भने । तर पछि अध्ययनका क्रममा कार्यक्रममा सहभागी हुन नपाएपछि भने उनको बाल्यकालदेखिको चाहना रोकिएको थियो । तर २०७२ सालदेखि भने विभिन्न महोत्सव तथा स्टेज कार्यक्रममा सहभागी हुने अवसर मिलेपछि भने उनी निरन्तर सक्रिय छन् । मेरो प्रस्तुति युवापिँढी कम मन पर्न सक्छ । तर मेरो एक मात्र लक्ष्य आफ्नो गाउँठाउँको स्थानीय भाषा तथा वेशभूषा संरक्षण गर्नु र प्रचारप्रसार हो, उनी भन्छन् । सल्यानको स्थानीय ठेट भाषामा बाबुलाई बा, आमालाई ज्यै भनिन्छ । मान्छेलाई मान्ठ, ज्वानौ, महिलालाई सञ्चरी, बिहानलाई छकाल, तरकारीलाई तिउन, हिजोलाई बेली, साँझलाई बास, ढिलालाई अबेला, पिँधलाई टिटको, सिरानलाई घारी, माथिलाई उम, तललाई उद, खानालाई खर्च, खुर्सानीलाई पिर्या, मिर्चा भन्ने गरिन्छ । यस्तो भाषा अझै पनि गाउँघरमा बूढापाकाले प्रयोग गर्छन्, उनले भने, तर सहर गएकाले बिर्सिसकेकाले उनीहरूमाझ सुनाउने मेरो प्रयास हो ।कलाकारिताबाट जीविकोपार्जनमा कठिनाइ भएपछि उनले हाल ६ रोपनी जग्गा भाडामा लिएर तरकारी खेतीसमेत गर्दै आएका छन् । काठमाडौंको कागेश्वरी मनहरा२ गागलफेदी बस्दै आएका भए पनि उनी विभिन्न महोत्सवमा सामान्य शुल्कमा सहभागी हुन्छन् । कहिलेकाहीँ त उनले निःशुल्कसमेत प्रस्तुति दिने गरेका छन् । उनी हाल राष्ट्रिय तथा लोकदोहोरी गीत प्रतिष्ठान कर्णाली प्रदेशको सदस्य, नेपाल सांस्कृतिक संघको अध्यक्ष र राष्ट्रिय संगीतकर्मी संघको अध्यक्षसमेत हुन् ।"
अपांगता परिचयपत्र पाउनै सास्ती,"(काठमाडौं)भोजपुर बहिरा आवासीय आधारभूत विद्यालयको कक्षा चारमा पढ्ने रोजिना गिरी बालखैदेखि सुन्दिनन्, राम्रोसँग बोल्न सक्दिनन् । उनलाई दोभाषे चाहिन्छ । अरुण गाउँपालिकाको चरम्बीकी उनले ०७६ असार ९ मा पालिकाबाट पहेंलो रङको अपांगता परिचयपत्र पाइन् । अपांगता भएका व्यक्तिको परिचयपत्र वितरण कार्यविधि ०७५ मा अपांगता भएकाको अशक्ततताको गाम्भीर्यका आधारमा परिचयपत्र वर्गीकरण गरिएको छ । पूर्ण अपांगता भएकालाई क वर्ग अर्थात् रातो रङको, अति अशक्त अपांगतालाई ख नीलो रङको, मध्यमलाई ग पहेंलो रङको र सामान्य अपांगतालाई घ वर्ग अर्थात् सेतो रङको वर्गीकरण गरिएको छ । रातो र नीलो रङ परिचयपत्र पाएकाले मात्रै भत्ता पाउँछन् । क वर्गकाले मासिक ३ हजार ९ सय ९० र ख वर्गकाले २ हजार १ सय २८ रुपैयाँ भत्ता पाउँछन् । अपांगता भत्ता पाउँदै आएका पूर्ण अपांगता भएका ६६ हजार १ सय ४९ र अति अशक्त अपांगता १ लाख ३८ हजार १ सय १६ जना रहेको राष्ट्रिय परिचयपत्र तथा पञ्जीकरण विभागको अभिलेख छ ।सञ्चारका लागि निरन्तर दोभाषे आवश्यक पर्ने र पूर्ण रूपमा कान सुन्न नसक्ने (बहिरा) व्यक्तिले अति अशक्त अपांगताको परिचयपत्र पाउने कार्यविधिमा उल्लेख छ । कार्यविधिबमोजिम रोजिनाले अति अशक्त अपांगताको ख वर्गको नीलो रङको परिचयपत्र पाउनुपर्ने हो । तर, पालिकामा भएको स्वास्थ्य शिविरमा स्वास्थ्य जाँच गराएर पालिका कर्मचारीले पहेंलो परिचयपत्र थमाइदिएका थिए । तर, उनकै स्तरको अपांगता भएकाले नीलो रङको परिचयपत्र लिएर भत्ता बुझ्न थालेका छन् । रोजिनाका बाआमाले परिचयपत्र फेर्न भोजपुर जिल्ला अस्पतालको स्वास्थ्य जाँचको रिपोर्टसहित गत चैतमा वडामा निवेदन दिए । सिफारिस लिएर पालिका उपाध्यक्ष विनिता ढकालको संयोजकत्वमा रहेको स्थानीय समन्वय समितिमा पेस गरे । बैठक बसेर निर्णय गरेपछि परिचयपत्र दिने भनेर घर फर्काए । जेठमा बुझ्न जाँदा पालिकाका कर्मचारीले कागजातको फाइल नै हराएको प्रतिक्रिया दिए । उनीहरूले फेरि आफूसित भएका फोटोकपी बुझाए । पालिका कर्मचारीले यस्तो रिपोर्ट मान्यता हुँदैन, कान चेक गरेको रिपोर्ट चाहिन्छ बाहिर जिल्ला गएर रिपोर्ट ल्याउनू भने । धेरैजसोको जिल्ला अस्पतालकै रिपोर्टले परिचयपत्र बन्यो, हामीलाई मात्रै किन यस्तो दुःख दिएका होलान्, रोजिनाकी आमा मीनाले भनिन् । उपाध्यक्ष ढकालले हेरेकै भरमा सबै निर्णय गर्न नसकिने भएकाले केही ढिलाइ भइरहेको बताइन् । पालिकामा एमबीबीएस डाक्टर पनि हुनुहुन्छ, उहाँले नसुन्ने, नबोल्ने, नदेख्ने प्रकृतिको हेरेर भन्दा पनि विशेषज्ञबाटै जाँच गराएको रिपोर्टका आधारमा निर्णय गरौं भन्नुभएकाले तत्कालै दिन नसकिएको हो, उनले भनिन् । विशेषज्ञ स्वास्थ्य जाँच गर्दा पालिकाले नै खर्च व्यहोर्नुपर्ने कार्यविधिमा छ । खर्च दिन्छौं जाँचमा जानुहोस् भन्दा कतिपय जानुहुन्छ, कतिपय जानुहुन्न, उपाध्यक्ष ढकालले भनिन्, अब दसैं पछाडि पालिकामै स्वास्थ्य शिविर राखेर सबैको परिचयपत्र बाँड्ने योजना छ । अपांगता भएका व्यक्तिले राज्यबाट पाउने सामाजिक सुरक्षा भत्ता, निःशुल्क शिक्षा, सार्वजनिक यातायातमा छुट, सहायक उपकरण, निःशुल्क स्वास्थ्य सेवा, आयकरमा छुट, निजामती सेवामा आरक्षणजस्ता सेवा लिन परिचयपत्र चाहिन्छ । तर, यसकै लागि पूरा गर्नुपर्ने प्रक्रिया झन्झटिला छन् । काठमाडौंको एक संस्थाले गत वर्ष गरेको अध्ययनले अपांगता गाम्भीर्य मापन गर्न चाहिने पर्याप्त प्राविधिक ज्ञान, सीप, अनुभवमा पालिकाहरू असक्षम रहेको औंल्याएको छ । ग्रामीण भेगका पालिकामा गाम्भीर्य मापनसँगै निर्णय प्रक्रियामा सहयोग गर्न विशेषज्ञ चिकित्सकको समेत अभाव छ । बौद्धिक अपांगताका अभिभावक महासंघ नेपालका अध्यक्ष राजु बस्नेत परिचयपत्र भनेको भत्ता लिनका लागि हो भन्ने बुझाइ रहेको बताए । अपांगता भएका व्यक्तिको अधिकार हो भन्दा पनि हामीले दिएका कारण पाएको भन्ने भ्रम जनप्रतिनिधिमा छ, उनले भने, स्वास्थ्य जाँच गर्दा पालिकाले पैसा तिर्नुपर्ने हो तर सेवाग्राहीलाई तिराइरहेका छन्, काठमाडौं महानगरमा समेत यस्तो भइरहेको छ ।अपांगता भएका व्यक्तिको अधिकारसम्बन्धी ऐन ०७४ ले शारीरिक, मानसिक, बौद्धिक वा इन्द्रियसम्बन्धी दीर्घकालीन अशक्ततता, कार्यगत सीमितता (फंसनल इम्पेरिमेन्ट) वा विद्यमान अवरोधका कारण अन्य व्यक्तिसरह समान आधारमा पूर्ण र प्रभावकारी ढंगले सामाजिक जीवनमा सहभागी हुन बाधा भएका व्यक्तिलाई अपांगता भनेको छ । संघीयता अगाडि महिला, बालबालिका तथा ज्येष्ठ नागरिक मन्त्रालयका जिल्लास्थित कार्यालयले परिचयपत्र वितरण गर्दै आएका थिए । हाल ७५३ पालिकाको कार्यक्षेत्रमा पर्छ । महिला मन्त्रालयले अपांगता भएका व्यक्तिको परिचयपत्र वितरण कार्यविधि ०७५ नमुना बनाएको थियो । यसैको आधारमा पालिकाहरूले कार्यविधि बनाएर परिचयपत्र वितरण गर्दै आएका छन् । राष्ट्रिय जनगणना ०७८ अनुसार कुल जनसंख्याको २२ प्रतिशत अर्थात् ६ लाख ४७ हजार ७४४ व्यक्तिमा कुनै न कुनै प्रकारको अपांगता छ । जसमा ३ लाख ५१ हजार ३ सय १ (५४२ प्रतिशत) पुरुष र २ लाख ९६ हजार ४ सय ४३ (४५८ प्रतिशत) महिला छन् । हालसम्म यीमध्ये कतिले अपांगताको परिचयपत्र पाए भन्ने यकिन तथ्यांक अपांगता भएका व्यक्तिहरूको सम्पर्क मन्त्रालय (महिला, बालबालिका तथा ज्येष्ठ नागरिक मन्त्रालय) सितै छैन । यसअघि महिला मन्त्रालयका जिल्लास्थित कार्यालयले वितरण गर्दा ०७३७४ सम्म कुल २ लाख ५१ हजार ३३६ जनाले (४८९६ प्रतिशत) मात्रै पूर्ण, अति, मध्यम र सामान्य अशक्तताको अपांगता परिचयपत्र पाएका थिए । ०६८ को जनगणनाअनुसार अपांगता भएका व्यक्तिको जनसंख्या ५ लाख १३ हजार ३ सय २९ थियो । विश्व स्वास्थ्य संगठनले विश्वभरिको जनसंख्याको १६ प्रतिशतमा अपांगता रहेको देखाउँछ । जनगणनामा देखिएका सबै अपांगता भएका व्यक्ति परिचयपत्रको पहुँचमा छैनन् । गाउँपालिका महासंघ मधेशकी उपाध्यक्ष ममता महतोले अपांगताको गाम्भीर्य हेर्ने विज्ञ टिम नहुँदा समस्या हुने गरेको बताइन् । अस्पतालले स्वास्थ्य समस्या मात्रै लेखेर पठाउँछ, हामीले रिपोर्ट हेरेर अपांगताको गाम्भीर्य पहिचान गर्नुपर्ने हुन्छ, कतिपय मेडिकल शब्दावली बुझ्न गाह्रो हुन्छ, उनले भनिन्, परिचयपत्र पाउने भनेको भत्ताका लागि हो भन्ने बुझाइले दुरुपयोग हुने जोखिम छ । नगरपालिका संघका अध्यक्ष भीमप्रसाद ढुंगानाले प्राविधिक जटिलता, अस्पष्टताका कारणले बाहेक अपांगता परिचयपत्र वितरणमा ढिलाइ नहुने दाबी गरे । मानवीयताका हिसाबले पनि सेवाग्राहीलाई सकेसम्म छिटो सुविधा दिऔं भन्ने सबै जनप्रतिनिधिलाई हुन्छ, उनले भने, ढिलाइ हुने भनेको पहिले नीलो बनाएको अहिले रातो बनाउनुपर्यो भन्दै आएका हुन्छन्, त्यो दिन डाक्टरको रिपोर्ट चाहिन्छ ।"
भूकम्पपीडितका लागि बनाइएका घर रित्तै,"(खोटाङ) दिप्रुङ चुइचुम्मा गाउँपालिका२ डाँडागाउँको गुरुङडाँडामा भूकम्प पीडितका लागि भनेर बनेका घर वनमारा, घाँस, उत्तिसका बिरुवाले ढाक्न थालेका छन् । पाँच वर्ष पहिले घर पुनःनिर्माण गरिएको हो । वास्तविक पीडितभन्दा आसेपासे र राजनीतिक पहुँचवालाका नाममा ती घर बनाइएपछि प्रयोगविहीन बनेका हुन् । स्थानीय रमेश परियार, ओख्रेका सुवास खड्का, खुतुम्बुका भोकेन्द्र श्रेष्ठ, खत्रीगाउँका भीम राई र खमारेका भैरव राईका नाममा ती घर बनाइएका हुन् । स्थानीय नालिमा कृष्ण कार्कीले बनाएको निजी आवास पनि अहिले खाली छ । यी लगायत अन्य थुप्रै निजी घर पनि उपयोगविहीन छन् । सडक तथा बजारमा व्यापारिक प्रयोजनका लागि बनाइएका निजी घर उपयोगविहीन भएको गाउँपालिका अध्यक्ष लोकेन्द्र राईको भनाइ छ । वास्तविकलाई भन्दा पहुँचवालालाई लाभग्राही बनाइएकाले यो अवस्था आएको स्थानीयको गुनासो छ । घर हुँदाहुँदै व्यापारिक प्रयोजनका लागि घडेरी किनेर आव २०७६७७ मा यी घर बनाइएको स्थानीय युवराज गुरुङको भनाइ छ । जसले नेताको झोला बोकेको छ, उसैलाई लाभग्राही बनाइयो, उनले भने, वास्तविक भूकम्प पीडितले भने कुनै सुविधा पाएनन् ।आफूलगायत स्थानीय लीलाबहादुर खड्का, जगतबहादुर खड्का, अम्बर कार्की, महेन्द्रबहादुर सार्की, पदमबहादुर नेपाली, भक्तबहादुर सार्कीजस्ता वास्तविक पीडितलाई लाभग्राही नबनाएको गुरुङको आरोप छ । गाउँपालिकामा पटकपटक गुहार माग्दासमेत बेवास्ता गरेको उनको भनाइ छ । पछिल्लो स्थानीय सरकार बनेपछि गुनासो नआएको गाउँपालिका अध्यक्ष राईले बताए । अघिल्लो कार्यकालमा आफू दिप्रुङ चुइचुम्मा४, बतासेको वडाध्यक्ष हुँदा भने यस्तो गुनासो सुनिएको राईले स्विकारे । प्राधिकरणबाट खटिएर आएका कर्मचारीलाई जनप्रतिनिधिले सहयोग नगरेका कारण वास्तवित भूकम्प पीडित मर्कामा परेको सघन सहरी तथा भवन निर्माण आयोजनाकी सबइन्जिनियर विणा राईले बताइन् । प्राधिकरणबाट खटिएर आएका कर्मचारीलाई स्थानीय जनप्रतिनिधिले स्थलगत सर्वेक्षणमा सहयोग गर्नुपर्थ्यो, उनले भनिन्, गैरपीडितहरूले अर्काको भत्किएको घर देखाएकाले यस्तो अवस्था आएको हो ।कतिपय ठाउँमा तेस्रो किस्ता रकम लिएर पनि छाना नलगाएको पाइएको राईले बताइन् । तेस्रो किस्तासम्मको रकम लिए पनि पाँचवटा घरको छाना नलगाइएको पाइएको उनको भनाइ छ । उक्त पालिकामा आव २०७९८० सम्म छनोट भएका ८ सय ४९ लाभग्राहीमध्ये ८ सय ३२ जनाले सम्झौता गरेका छन् । यसमध्ये ३ सय ९० परिवारले पुनःनिर्माण गरेको गाउँपालिकाका सूचना अधिकारी पीएसपी चाम्लिङले बताए ।दिक्तेल रुपाकोट मझुवागढी नगरपालिकामा पनि निजी आवास पुनःनिर्माणअन्तर्गत बनेका घरहरू उपयोगविहीन छन् । उक्त नगरपालिका ८ बुवालुङको खावाडाँडामा बनाइएको आवास एकीकृत बस्तीको अवस्था झनै नाजुक छ । आव २०७६७७ मा निर्माण थालिएको एकीकृत बस्ती अझै पूरा भएको छैन । निर्माण गरिएका संरचनाहरू पनि काम नलाग्ने भएका छन् । बनाइएका घरहरूमा घाँस तथा रुख पलाएका छन् । घरका झ्यालढोका बनाइएको छैन । खानेपानी, बिजुली जडान गरिएको छैन । घेराबारा अधुरै छ । जडान गरिएको सडक बत्ती बिग्रिएर बल्न छाडेको छ । विभिन्न २० घरपरिवारलाई घर दिने उद्देश्यले एकीकृत बस्तीको अवधारणा ल्याइएको वडाध्यक्ष लीलाकुमार चौहानको भनाइ छ ।स्थानीयले भने मापदण्डविपरीत आफू वरिपरिकालाई मात्र लाभग्राही बनाएर एकीकृत बस्ती निर्माण थालिएको तर अनियमितताका कारण निर्माणमा अवरोध आएको गुनासो गरेका छन् । अख्तियार दुरुपयोग अनुसन्धान आयोगमा उजुरी पर्नुका साथै सम्बन्धित कार्यालयबाट रकम नआएकाले काममा अवरोध आएको वडाअध्यक्ष चौहानले बताए । सघन सहरी तथा भवन निर्माण आयोजना ओखलढुंगाका इन्जिनियर राजेन्द्र धमलाले भने आव ०७८७९ मा रकम निकासका लागि सिफारिस भएर पनि नआएकाले भुक्तानी गर्न नसकिएको बताए ।उक्त एकीकृत बस्ती निर्माण गरिएको जग्गा दाताकै नाममा छ । एकीकृत बस्तीका लागि तीन रोपनी जग्गा साढे दुई लाख रुपैयाँमा दिनेलिने सहमति भए पनि रकम उपलब्ध नभएको जग्गाधनी हर्कमाया चौहानका श्रीमान् दलबहादुर चौहानले बताए । वडाध्यक्ष लीलाकुमार चौहान, हर्कबहादुर चौहानलाई पटकपटक भन्दा पनि जग्गाको पैसा नपाएको उनले गुनासो गरे । जग्गा बेचेको पैसाले केही हुन्छ कि भनेर दिइयो, अझै पैसा पाइएको छैन, उनले भने, तर जग्गा पनि पास गरिदिएको छैन, पैसा आएन भने पास गर्दिनँ ।कित्ताकाट गरी सम्बन्धित लाभग्राहीको नाममा पास गरेपछि मात्र जग्गा धनीपुर्जाका आधारमा लाभग्राहीले रकम पाउनुपर्नेमा त्यसो नगरी दिइएको खुलासा भएको छ । उक्त एकीकृत बस्ती पूर्वाधार निर्माणका लागि प्रतिघर ३ लाख रुपैयाँका दरले र निजी आवासको प्रतिघर ३ लाख रुपैयाँमध्ये दुई घरबाहेक अन्य १८ घरको रकम प्राप्त भइसकेको वडाध्यक्ष चौहानको भनाइ छ । दुई घरको दोस्रो किस्तासम्मको २ लाखका दरले मात्र रकम पाएको चौहानको भनाइ छ ।उक्त वडाकै उवाबारीस्थित एकीकृत बस्तीको अवस्था पनि उस्तै छ । २३ घर परिवारलाई घर दिने योजनाअनुसार ०७७७८ मा निर्माण थालिएको योजना लथालिंग छ । ६७ घरको मात्र छाना लगाइएको वडाध्यक्ष चौहानले सुनाए । दुई घरले पहिलो किस्ताबापत ५० हजार रुपैयाँबाहेक अन्य २१ घरले दोस्रो किस्तासम्म गरी प्रतिघर २ लाख रुपैयाँका दरले पैसा लिइसकेको चौहानको भनाइ छ । दुवै एकीकृत बस्तीको रकम राष्ट्रिय पुनःनिर्माण प्राधिकरण जिल्ला आयोजना कार्यान्वयन इकाइ अनुदान व्यवस्थापन तथा पूर्वाधार विकास कार्यालय खोटाङबाट लिइएको हो । उवाबारीको एकीकृत बस्ती हस्तान्तरणविरुद्ध उजुरी परेपछि पूर्वाधार शीर्षकको बजेट नआएको वडाध्यक्ष चौहानले बताए ।"
सुन प्रकरणमा जोडिएका अध्यागमन महानिर्देशक मन्त्रालय तानिए,काठमाडौं (कास) सुन तस्करसँग सम्पर्कमा रहेको देखिएपछि अध्यागमन विभागका महानिर्देशक झलकराम अधिकारी मन्त्रालय तानिएका छन् ।गृह मन्त्रालयले महानिर्देशक अधिकारीलाई बिहीबार जिम्मेवारीविहीन बनाएको हो । स्कुटरको ब्रेक सुभित्र लुकाएर हङकङबाट ल्याइएको तस्करीको झन्डै ६१ केजी सुन प्रकरणमा तिब्बती मूलका बेल्जियन नागरिक दावा छिरिङ पक्राउ परेका थिए । उनी हाल अनुसन्धानकै क्रममा प्रहरीको केन्द्रीय अनुसन्धान ब्युरो (सीआईबी) को नियन्त्रणमा छन् । अनुसन्धानकै क्रममा अध्यागमन महानिर्देशक अधिकारीसँग सामाजिक सञ्जाल (विच्याट) मा अरू नै सामानको आवरणमा तस्करीको सामान ल्याउने विषयमा संवाद गरेको विषय बुधबार सञ्चारमाध्यमबाट बाहिरिएको थियो । अधिकारीले दावासँग भएको सम्पर्क स्वीकार गरेका छन् । उपप्रधान तथा गृहमन्त्री नारायणकाजी श्रेष्ठले बिहीबार महानिर्देशक अधिकारीलाई विभागबाट तानेर मन्त्रालयको जगेडामा राखेका हुन् । अधिकारी २०७९ फागुन १७ मा विभागको महानिर्देशक बनेका थिए । सुन तस्करी प्रकरणमा सीआईबीले अनुसन्धान जारी राखेको छ भने प्रमुख राजनीतिक दलहरूबीच जाँचबुझ आयोग बनाउन बुधबार सहमति भएको छ ।
सुन अनुसन्धानमा आयोगको औचित्य पुष्टि गर,"काठमाडौंको सिनामंगलबाट एक महिनाअघि बरामद तस्करीको सुनका विषयमा प्रहरीको केन्द्रीय अनुसन्धान ब्युरो (सीआईबी) ले अनुसन्धान गरिरहेका बेला राजनीतिक दलहरूले यही प्रकरणसमेत छानबिन गर्ने गरी आयोग बनाउने सहमति गरेका छन् । विपक्षी दल एमालेले उच्चस्तरीय छानबिनको माग राख्दै लगातार संसद् अवरुद्ध गरेर दबाब दिएपछि जाँचबुझ आयोग ऐनबमोजिम आयोग गठन गर्ने सहमति भएको हो । यो सहमतिसँगै संसद्मा एक महिनादेखि जारी अवरोध हटेको छ । यो आयोग सत्तारूढ र विपक्षी दलबीच एक महिनादेखि जारी रस्साकस्सी टुंग्याउँदै संसद् खोल्नका लागि मात्र गठन गर्न लागिएको हो कि सुन तस्करीमा साँच्चिकै गम्भीरतापूर्वक छानबिन गर्न लागिएको भन्ने प्रस्ट हुन केही समय कुर्नैपर्नेछ । त्रिभुवन अन्तर्राष्ट्रिय विमानस्थलको भन्सारबाट पास भएर बाहिरिएलगत्तै बरामद ६१ केजी सुनका विषयमा अनुसन्धान गरिरहेका राज्यका निकायहरूप्रति अविश्वास प्रकट गर्दै एमालेले निरन्तर उच्चस्तरीय छानबिनको माग गरिरहेको थियो । सत्तारूढ दलहरू भने सीआईबीबाटै अनुसन्धान हुनुपर्ने पक्षमा थिए । अन्ततः संघीय संसद्मा प्रतिनिधित्व गर्ने राजनीतिक दलहरूले सीआईबीको अनुसन्धानलाई प्रभाव नपार्ने गरी आयोग बनाउने सहमति गरेका छन् । सुन बरामद र केही व्यक्ति पक्राउ गरेर राजस्व अनुसन्धान विभागले अनुसन्धान गरेकामा तीन सातादेखि सीआईबीले यो प्रकरण हेरिरहेको छ । सीआईबीको अनुसन्धानछानबिन, अभियोजन कार्यलाई प्रभावित नगर्ने दलहरूको सहमति सकारात्मक छ । राजनीतिक दलहरूको सहमति अनुसार सरकारले आगामी असोज ५ मा मात्र आयोग गठन गर्नेछ । आयोगले ६१ केजी सुनबारे मात्र होइन, विद्युतीय चुरोट (भेप) मा लुकाएर ल्याइएको सुन तस्करीका विषयमा पनि छानबिन गर्नेछ । ६१ केजी सुन तस्करीमा संलग्न आरोपमा पक्राउ परेका केही व्यक्तिको राजनीतिक दलका नेताहरूसँग रहेको हिमचिम सार्वजनिक भएको छ भने विद्युतीय चुरोटको आवरणमा भएको तस्करीमा पूर्वसभामुख एवं सत्तारूढ माओवादीका नेता कृष्णबहादुर महरा र उनका छोरा राहुल जोडिएका छन् । पछिल्लो पटक अध्यागमन विभागका महानिर्देशक झलकराम सुवेदीसमेत सुन तस्करसँग सम्पर्कमा रहेको विवरण बाहिरिएको छ । त्यही कारण आयोगले निष्पक्ष र स्वतन्त्र रूपमा छानबिन गर्न सक्छ कि सक्दैन भन्ने संशय छ । सरकारले आयोगका अध्यक्ष र सदस्यमा कस्ता व्यक्ति छनोट गर्छ भन्ने पनि आम चासो छ । योग्य, सक्षम र निर्विवाद व्यक्तिलाई आयोगमा नियुक्त गरेर सरकारले संशयलाई चिर्नुपर्ने हुन्छ । त्यस्ता व्यक्तिको नियुक्तिले आयोगको कामकारबाहीलाई विश्वसनीय पनि बनाउँछ । अवधै सुन बरामद वा संलग्न व्यक्ति पक्राउका घटना विगतमा पनि पटकपटक भएका थिए । त्यस विषयमा प्रहरी आफैंले वा छुट्टै समितिमार्फत गरेका अनुसन्धान मुख्य कारोबारीसम्म नपुग्दै टुंगिने गरेका थिए । उपल्लो राजनीतिक तहमा पहुँच भएका व्यक्ति तानिने देखिएपछि अनुसन्धान अघि नबढाइएको र प्रतिवेदन सार्वजनिक नगरिएको दृष्टान्त पनि छ । अब बन्ने आयोगले मुख्य कारोबारी पत्ता लगाउन र सरकारले तिनलाई कारबाहीको दायरामा ल्याउन सक्यो भने औचित्यपूर्ण हुनेछ । ओसारपसार र व्यवस्थापन तहमा संलग्न व्यक्तिमा मात्र छानबिन सीमित भयो भने सुन तस्करीको शृंखला चलिरहनेछ । आयोग गठनले जारी छानबिनअनुसन्धानलाई विश्वसनीय बनाउने चुनौती स्वयं सीआईबीका लागि पनि सृजना गरेको छ । यो चुनौती मनन गरेर सीआईबीले प्रभावकारी अनुसन्धान गर्न सक्यो भने परिणाम सकारात्मक नै निस्कनेछ । संगठित रूपमा भएको अन्तरदेशीय अपराध सुन तस्करी प्रकरणमा अनुसन्धान सक्न सीआईबीका लागि अझै केही साता म्याद छ । अब बन्ने आयोगले तस्करीजन्य कार्य नियन्त्रण गर्न कानुनमा आवश्यक परिमार्जन र संरचनागत सुधारका लागि सुझावसहितको प्रतिवेदन पेस गर्ने भनिएको छ । आयोगलाई यस कार्यमा असहजता पर्ने देखिँदैन । तर आयोगले दिएका सुझाव कार्यान्वयनमा जान्छन् कि जाँदैनन् भन्ने मुख्य प्रश्न छ । विगतमा पनि विभिन्न घटनामा छानबिन गर्न आयोग बनेका थिए तर अधिकांशका सुझाव कार्यान्वयन नै गरिएनन् । त्यसैले यो आयोगलाई पनि कर्मकाण्डीमा मात्र सीमित गर्न नदिन सरकार र राजनीतिक दलहरू प्रतिबद्ध हुन जरुरी छ । राजनीतिक दलहरूको सहमति अनुसार आयोगलाई विगतका सुन तस्करी सम्बन्धमा भएका छानबिनअनुसन्धानमाथि समेत अध्ययन गर्ने जिम्मेवारी हुनेछ । जिम्मेवारी धेरै रहेकाले आयोगलाई काम सक्न समय लाग्ने देखिन्छ । आयोग बजेट खर्च गराउने माध्यममा सीमित रहनु हुँदैन । नेपाललाई ट्रान्जिट बनाएर हुने अन्तरदेशीय तस्करी अन्त्य गर्ने बाटो आयोगले देखाउन सक्नुपर्छ । सरकार र राजनीतिक दलले पनि आयोगलाई स्वतन्त्र रूपमा छानबिनअध्ययन गर्ने वातावरण प्रदान गर्नुपर्छ । नत्र जारी प्रहरी अनुसन्धान टुंगोमा नपुग्दै छुट्टै आयोग बनाउने सहमति गर्नुको औचित्य सिद्ध हुँदैन ।"
सशक्त प्रतिपक्षी आवश्यक,"सशक्त प्रतिपक्ष नहुँदा राजनीतिले सही दिशा लिन सकेको छैन । तीन दशकदेखि नेपालको राजनीति सरकार गिराउने र बनाउने खेलमा रुमलिएको छ । विगतमा बहुमतको सरकारसमेत पाँच वर्ष टिकाउन सकेनन् । यिनै नेताहरूबाट आस गर्ने ठाउँ छैन, आस नगरी पनि भाको छैन । जनताको न्यूनतम आवश्यकतासमेत नेताले बुझ्न सकेका छैनन् । देश बनाउन खोज्ने नेताले आफू र आफन्तलाई बनाउन थाले । जनता भोकाको भोकै, नाङ्गाको नाङ्गै भएपछि तल्लो वर्गले तीन तहको सरकारको सुखद अनुभव गर्न पाएका छैनन । सरकारलाई खबरदारी गर्ने जिम्मेवारी पाएको प्रतिपक्षको भूमिका र काम हो ? हेक्का नै नभएको जस्तो देखिन्छ । प्रतिपक्षको कामकै हेक्का नभएका दलहरूले आफूलाई प्रतिपक्षीको रूपमा गर्व गरिरहेका छन् । सरकारलाई होसियार बनाएर सही दिशामा ल्याउने काम प्रतिपक्षीको हो । तर यहाँको राजनीतिमा प्रतिपक्षको भूमिका कहिलै त्यस्तो देखिएन । अन्तर्राष्ट्रिय जगत्को राजनीति हेर्न हो भने सरकारभन्दा प्रतिपक्षको आवाज बलियो हुन्छ । यहाँ त प्रतिपक्ष कति बेला सरकार ढालेर सरकारमा जाने दाउ हेरेर बसेको छ । जनताको पक्षमा बोल्ने र काम गर्ने वाचा गरेकाहरू अहिले मन्त्री नभई टिक्नै नसक्ने भएका छन् । बरु सरकार ढलोस्, आफू सत्तामा जाने कोसिस नछाड्ने परिस्थिति बन्दै गएको छ । पाँच वर्षपछि सरकारको नेतृत्व लिने धैर्य कसैले गर्न सकेनन् । जसरी भए पनि सरकारमा जानैपर्यो, मन्त्री र प्रधानमन्त्री हुनैपर्यो भन्ने मानसिकताबाट शीर्ष नेतृत्व ग्रस्त छ । प्रम खानैपर्यो । प्रतिपक्षको काम संसद् अवरुद्ध गर्नेजस्तो भएको छ । संसद् नै नचलेपछि जनताका समस्याका बारेमा बहस कसरी हुन्छ ? संसद् भनेको जनताको भावना व्यक्त हुने थलो हो । जनताले सांसदलाई आफ्नो प्रतिनिधिका रूपका देख्ने गरेका छन् । तर त्यही संसद्लाई बन्धक बनाइएको छ । खाने बेलामा एकै मुख गर्ने दलहरू सरकार र प्रतिपक्षको भूमिका निर्वाह गर्नुपर्ने समयमा तँछाडमछाड गर्ने गरेका छन् । एक महिनासम्म संसद् बन्द हुँदा त्यसको नैतिक दायित्व कसले लिने ? पुरुषोत्तम घिमिरे, जोरपाटी, काठमाडौं"
लोकतन्त्रमा दण्डहीनताले प्रश्रय पाउने हो ?,"नेपालमा सत्ता र शक्तिको आडमा जे गर्न पनि छुट छ भन्ने भाष्य तयार भइरहेको छ । पछिल्लो घटनालाई उदाहरण मान्ने हो भने बालुवाटारको ललिता निवास जग्गा प्रकरणले त्यसको पुष्टि गरेको छ । पटकपटक जनदबाबका कारण अनुन्धान सुरु गरेर अघि बढेको उक्त प्रकरणलाई अब भने षड्यन्त्रपूर्ण तरिकाले फाइल फेरि खोल्न नपर्ने गरी बनाइँदै छ । उक्त जग्गा हिनामिनाको सुरुआती फाइल उठाउने नक्कली मोही बनेका, जग्गाको दलाली र अन्तिममा खरिद गर्नेबाहेक अन्य कसैले पनि मुद्दा नचल्न ेगरी प्रहरीले सरकारी वकिलको कार्यालयमा फाइल बुझाउँदै छ । २०४६ सालको को परिवर्तनपछि तत्कालीन प्रधानमन्त्री कृष्णप्रसाद भट्टराई नेतृत्वको अन्तरिम सरकारले पञ्चायतकालमा जफत गरिएको सम्पत्ति मात्र सम्बन्धित व्यक्ति तथा परिवारलाई फिर्ता गर्ने निर्णय गरेको हो । तर त्यसलाई अपव्याख्या गरेर त्यसपछि बनेका २०४८ पछिका उच्च तहमा पुगेका कर्मचारी तथा विभिन्न राजनीतिक दलहरूबाट प्रधानमन्त्री तथा मुख्य सचिवको नेतृत्वमा भएको निर्णय अनुसार व्यक्तिको नाममा दर्ता भएको जग्गाको छानबिनका कारण सयौं व्यक्ति कानुनको दायरामा आउनुलाई सकारात्मक मान्नुपर्छ । तर उदेकलाग्दो कुरा के छ भने उपल्लो दर्जामा पुगेका र राज्य सञ्चालन गरिसकेकाहरूका सामु सरकार निरीह साबित भएको छ । यो निर्णयले सानालाई ऐन र ठूलालाई चैन भन्ने भनाइ हुबहु चरितार्थ भएको छ । यसको लोकतन्त्रको तीस वर्षमा नागरिकले व्यवस्था र अवस्था परिवर्तनको अपेक्षा राखेर रगत बगाएको यस्तै लुटतन्त्रका लागि त होइन भन्ने सन्देश गएको छ । हाकिमको आदेशमा टाउको हल्लाएर सहमति दिने व्यक्ति सरकारको नजरमा अभियुक्त भएको छ । तर जसको कलमले सरकारी सम्पत्ति व्यक्तिको नाममा हस्तान्तरण हुन्छ, उनीहरूलाई घरमै पुगेर बयान लिइन्छ । अर्थात् उनीहरू बयानका लागि सरकारी निकायमा जानु पनि पर्दैन । के यो शक्तिको आडमा जे गर्न पनि छुट दिएको होइन र ? के यो कानुन साना र निमुखलाई मात्र लाग्छ भन्ने भनाइ व्यवहारमा देखिएको होइन र ? के लोकतन्त्रमा दण्डहीनताको यस्तै हर्कत हुने ? रामकृष्ण बराल, जोरपाटी, काठमाडौं"
सुशासनका लागि संविधानको धारा परिवर्तन गरौं,"पूर्वप्रधानमन्त्रीद्वय माधवकुमार नेपाल र बाबुराम भट्टराईलाई मुद्दा नचलाउने वा भनौं उन्मुक्ति दिनुको कारण नेपालको संविधानको घारा ५५ र ८२ (२)१ लाई देखाउन थालिएको छ । उक्त धारामा मन्त्रिपरिषद्ले गरेको नीतिगत निर्णयमा अदालतमा प्रश्न उठाउन नमिल्ने लेखिएको छ । मन्त्रीस्तरीय निणर्यमा अदालतमा परीक्षण गर्न पाइनेछ । तर निर्णयका विषयमा अदालतमा चुनौती दिन नपाइने यी धाराहरू नै भ्रष्टाचार फस्टाउन मूल कारण बन्दै आएका छन् । सुशासनविरोधी यो प्रावधानलाई संसद्को दुईतिहाइ मतले तुरुन्तै संशोधन गर्नुपर्छ । अन्यथा यही धारा प्रयोग गर्दै पूर्वप्रधानमन्त्रीहरूले जहिल्यै उन्मुक्ति पाइरहनेछन् । नीतिगतको नाममा मन्त्रिपरिषद्बाट जथाभावी निर्णय भएर सुशासनका लागि बाधक बन्ने यो धारा हटाउन सबै दल एकजुट हुनु आवश्यक छ । के यो धारा परिवर्तन गर्न दलहरू तयार छन् ? यो प्रावधान हटाए मात्र देशमा भ्रष्टाचार नियन्त्रण भएर सुशासन आउँछ । अन्यथा भाषण गरेर मात्र केही हुँदैन । किनकि यही नीति र संविधानको धाराको प्रयोग गर्दै भ्रष्टाचारजन्य कार्यमा मन्त्री र प्रधानमन्त्रीहरू संलग्न भएको पाइन्छ । अमेरिकामा अहिले पूर्वराष्ट्रपति डोनाल्ड ट्रम्प अदालतको तारेख धाइरहेका छन् । एक पटक उनलाई यौन अपराधमा अदालतले दण्ड दिई नै सक्यो । पाकिस्तानमाा इमरान खानलाई मात्र होइन, पूर्वराष्ट्रपति परवेज मुसर्रफ, पूर्वप्रधानमन्त्री नवाज सरिफहरूमाथि मुद्दा दायर भएको इतिहास साक्षी छ । दक्षिण कोरियाका राष्ट्रपतिलाई मुद्दा चलाउँदा उनी पदमुक्त भएको इतिहास छ । विश्वका धेरै मुलुकमा पूर्वराष्ट्रपति, प्रधानमन्त्रीहरू मात्र होइन, बहालवाला राष्ट्रपति र प्रधानमन्त्रीहरूमाथि अनुसन्धान गरेर जेल हालेको इतिहास छ । यस्ता उदाहरणको एउटै निचोड हो, कानुनभन्दा माथि कोही छैनन् र हुँदैनन् । शरणार्थी काण्डका अभियुक्तहरूमध्ये अदालत लैजाने क्रममा सानालाई हथकडी ठूला नेताहरूलाई खाली हात लैजानु असमान व्यवहार गरेको सबै नेपालीले देखेका छन् । ललिता निवास काण्डमा तत्कालीन कानुन व्यवसायी कुमार रेग्मीको दोष छ । अहिले उनी सर्वोच्चमा न्यायाधीश छन् । उनले ललिता निवास प्रकरणका मुख्य अभियुक्त मानिएका भाटभटेनी सुपर मार्केटका सञ्चालक मीनबहादुर गुरुङसँग वकालत गरेबापत ८ आना १ पैसा जग्गा लिएको देखिन्छ । उनले उक्त जग्गा ललिता निवासभित्रै लिएका थिए । जुन आचार संहिताको उल्लंघनको आफैंमा गम्भीर घटना हो । त्यसले उनीहरूबीच जग्गा हडप्ने विषयमा साँठगाँठ थियो भन्ने प्रमाण पनि उजागर भएको छ । त्यो कुरालाई रेग्मीले पनि अस्वीकार गरेका छैनन् । रेग्मीका विषयमा नेपाल बारले आजसम्म पनि केही बोलेको छैन किन ? गोपाल देवकोटा, गोकर्णेश्वर८, काठमाडौं"
निद्राबाट ब्युँझिने कि ?,"सुन तस्करीको छानबिन गर्न शक्तिशाली आयोग गठन गर्ने सहमतिपछि संसद् चल्न थालेको छ । देशमा दशकौंदेखि भइरहेको सुनको तस्करीमा सांसदहरूको अभिरुचि जागृत हुनु अनुचित होइन होला । तर, अब गठन हुने आयोगले सुन तस्करी रोक्न कस्तो उपाय अपनाउनेछ ? कस्तो सुझाव दिनेछ ? कसकसलाई समायोजन गर्नेछ ? त्यो छिट्टै थाहा होला । संसद्ले गणतन्त्र नेपालका सार्वभौम नागरिकलाई भुटानी शरणार्थी बनाएर वैदेशिक रोजगार बजारमा बिक्री गरेको घटनामा शक्तिशाली आयोग नबनाउनुको रहस्य के होला ? के मानिसको मूल्य सुनको जति पनि छैन ? राजनीतिक संयोजनका हिसाबले अहिलेको संसद् कुनै पनि क्षेत्रमा प्रभावशाली देखिएको छैन । संसद्को काम एक थान सरकार बनाउनु मात्रै हो भने कुरा अर्कै हो । लोकतान्त्रिक गणतन्त्रमा यस्तो किन भइरहेको छ ? सन्दर्भलाई बुझ्न देशको निकट इतिहासको अलिकति पर्यवेक्षण जरुरी हुन्छ । राजा वीरेन्द्रको सदाशयता मा २०३६ सालमा भएको निर्दल र बहुदलबीचको राष्ट्रिय जनमत संग्रहमा निर्दल पक्षको सुधारिएको पञ्चायत ले विजय प्राप्त गरेको थियो । जनमत संग्रहको परिणामलाई बहुदलीय पक्षका आइकनिक नेता बीपी कोइरालाले स्वीकार गर्नुभएको थियो भने नेपाली कम्युनिस्ट आन्दोलनका सर्वाधिक प्रतिष्ठित नेता मनमोहन अधिकारीले खुला मञ्चबाट जनमत संग्रहमा धाँधली भएको आरोप लगाउनुभएको थियो । जनमत संग्रहमा पराजयपछि देशका प्रबुद्ध नागरिक निरन्तरता र परिवर्तन को बहसमा लागेका थिए । ती बुद्धिजीवी राजा वीरेन्द्रको सौम्य शालीन अनुहारबाट प्रभावित थिए । उनीहरू राजा वीरेन्द्रले देशमा परिवर्तन ल्याउनेमा विश्वस्त थिए । तर, त्यस्तो केही भएन । २०४२ सालपछि मेरा गोरखाली मित्र वीरेन्द्र पोखरेल गोरखाबाट राष्ट्रिय पञ्चायतको चुनावमा उठे र जिते । उनी आर्थिक समितिका सदस्य भए । त्यसपछि उनले छिट्टै यो ज्ञान प्राप्त गरे, पञ्चायत व्यवस्थामा निरन्तरताको बहस र परिवर्तनको परिकल्पना सम्भव छैन । रूखको जरोकिलो पत्तो नलगाएसम्म हाँगाबिँगा काटेर समस्या सुल्झिँदैन । आर्थिक समितिमा बसेर पोखरेलले थाहा पाएका थिए राजाका वरिपरि घेरा जमाएर बसेका शक्ति केन्द्रबाट आएको एक कल टेलिफोनका भरमा कसरी संविधानमा लेखिएका अक्षरहरू निस्तेज र निष्प्रभावी हुन्छन् । एक थरी कर्मचारी टेलिफोनबाट आउने दबाबमा परेर काम गर्न बाध्य छन् भने अर्का थरी कर्मचारी दबाबमा पारेर काम गराउन स्वतन्त्र छन् । पहिलो राष्ट्रिय जनआन्दोलनपछि भएको पहिलो संसदीय चुनावमा अन्तरिम सरकारका प्रधानमन्त्री तथा नेपाली कांग्रेसका सभापति कृष्णप्रसाद भट्टराईले चुनाव हार्नुभयो । जननिर्वाचित प्रधानमन्त्रीका रूपमा कांग्रेसका महामन्त्री गिरिजाप्रसाद कोइरालाको सत्तारोहणपछि एक पटक फेरि निरन्तरता र परिवर्तनको नीति हावी भयो । राजा नरहे देश रहँदैन भन्ने न्यारेटिभलाई पछ्याउँदै प्रधानमन्त्री कोइराला मध्यावधिमा पुग्नुभयो । त्यसअघि, झापाको कलबलगुडीमा आयोजना गरिएको कांग्रेसको कार्यकर्ता भेलामा लोकतान्त्रिक पद्धतिको परिपालन गर्न राष्ट्रिय जनआन्दोलनका सर्वमान्य नेता गणेशमान सिंहले गर्नुभएको आर्तनादलाई कोइरालाले लत्याइदिनुभयो । निरन्तरता र परिवर्तनको अलौकिक सिद्धान्त टुंगियो । संघीय गणतन्त्र स्थापनापछि कांग्रेसका नेताहरूले पार्टीका संस्थापक नेताहरूले पालना गर्दै आएका आचार र आदर्शलाई निरन्तरता दिएका छैनन् । प्रयोगका हिसाबले संवैधानिक राजतन्त्र र बहुदलीय प्रजातन्त्रसहितको २०४७ को संविधान कांग्रेस र एमालेको राजनीतिक नेतृत्वको कमजोरीका कारण धराशायी भयो । नागरिकका हक र अधिकारका गूढ प्रश्नलाई पन्छाएकाले पहिलो निर्वाचित सरकार असफल भएको थियो । प्रधानमन्त्री कोइरालाले आफ्नै पार्टीभित्रको आन्तरिक विग्रह मिलाउन नसकेपछि मध्यावधि चुनावको घोषणा गर्नुभयो । मध्यावधि चुनाव र माओवादी आन्दोलन झन्डैझन्डै एकै समयमा सुरु भएको थियो । माओवादी आन्दोलन प्रकारान्तरले जनविद्रोहको प्रारम्भ थियो । यो विद्रोहले देशका दुर्गम पहाडी भूभागमा तीव्र गतिको विस्तार लिइरहेको थियो । ०४७ सालपछिका परिवर्तनहरूले सहरिया र सहर बाहिरका जनतालाई विद्रोह र संघर्षको गति तीव्र बनाउन सक्रिय तुल्याएका थिए । नेपाली जनतामा परिवर्तनको हुटहुटी बढ्दो थियो । पहाडपर्वत र खोंचउपत्यकामा विद्रोहको विस्तार भइरहेको थियो । यही समयमा मधेश आन्दोलन तीव्र गतिले अगाडि बढ्यो । पहाड र मधेशका यी दुइटा मुख्य तथ्यलाई अन्य कुनै पनि तथ्यले नकार्न सक्दैन । के कमी थियो त २०४७ मा स्थापित संवैधानिक राजतन्त्रअन्तर्गतको बहुदलीय लोकतन्त्रमा ? संविधानका प्रमुख अभियन्ता हुनुहुन्थ्यो प्रधानमन्त्री कृष्णप्रसाद भट्टराई । संविधानको विधिवत् घोषणापछि उहाँले यो संविधानलाई विश्वकै सर्वोत्कृष्ट भन्नुभएको थियो । भट्टराई जस्ता निर्लिप्त र ज्ञानी मान्छेले विश्वकै सर्वोत्कृष्ट भनेको संविधानलाई १० वर्ष पनि नबित्दै च्यातच्युत पार्नुपर्ने अवस्था आयो । त्यो संविधानलाई परिवर्तनको सन्देश बोकेर गाउँगाउँ हिँडेका माओवादीले क्षतविक्षत तुल्याए । संविधानमा जेजति तत्त्व बाँकी थियो, त्यसलाई राजा ज्ञानेन्द्रले सिध्याइदिए । नेपालमा अहिले संघीय गणतान्त्रिक व्यवस्था छ । नेताहरू कुर्लिएका छन्, हिजोको जस्तो व्यवस्था होइन यो । यो त लोकतान्त्रिक गणतन्त्र हो । यो राजनीतिक अवस्था ल्याउनमा माओवादीहरूको ठूलो योगदान छ भन्न साइत जुराइरहनु पर्दैन । लौ त, यसलाई कसले औंला ठड्याउँछ हेरूँ त ! कांग्रेस, एमाले, माओवादी र अन्य राजनीतिक दलका नेताहरूको स्वार्थ एउटै छ । सबै पावर सेन्टर मा बसेर शासन चलाउन चाहन्छन् । सबै त्यसैका लागि संसद्मा कुर्लिएका छन् । २०४७ र २०६२ सालको जनआन्दोलनले देशका धेरै कुरा सम्यायो । तर शक्तिको अनुशासित र उचित प्रयोग प्रारम्भ गरेन । आजको कोलाहलको मूल कारण यही हो । देशमा अनाचार र भ्रष्टाचार यही गतिमा रहने हो भने जनताको असन्तोष र अविश्वास धान्ने शक्ति कुनै पनि पार्टीमा रहँदैन । सरकारका मन्त्रीहरूको मुखबाट अर्थ न बर्थका वाणी प्रकट भइरहेका छन् । यो कुरा के हो त ? सबै राजनीतिक दलको नेतृत्व तहमा रहेका महानुभावलाई जनताले शासन व्यवस्थाका बारेमा प्रश्न गरे भने जवाफ आउँछ, होइन, यिनीहरूले काम गर्न नसकेका हुन् । मैले भए सबैलाई मिलाएर लैजान्छु । माओवादी संकटका समयमा पनि मैले सक्छु भनेकै भरमा बारम्बार प्रधानमन्त्री फेरिएको थियो । अरूले गर्न सकेनन् मैले भए गर्छु भनेर किसुनजीलाई हटाउनुभयो गिरिजाप्रसादले । त्यसपछि उहाँ प्रधानमन्त्री बन्नुभयो । किसुनजीको मनमा एक पटक निर्वाचित प्रधानमन्त्री हुने स्वाभाविक चाहना थियो । उहाँले आफ्नै लोकप्रियताको बलबुतामा निर्वाचन जितेर प्रधानमन्त्री बन्नुभयो । तर, गिरिजाप्रसादले किसुनजीलाई हटाउनुभयो र आफैंले शासनको भार धान्न खोज्नुभयो । तर, सक्नुभएन । उहाँका लागि प्रधानमन्त्री पदको शपथ खाने साइत पटकपटक जुरिरह्यो । गिरिजाप्रसादको साइतको त्यो लहरोका क्रममा नै शेरबहादुरले घोषणा गर्नुभो, म माओवादीलाई मिलाउँछु । उहाँ पुनः प्रधानमन्त्री हुनुभयो । तर, माओवादीलाई मिलाउन सक्नुभएन । अहिले पनि नेताहरूलाई लागेको हुन सक्छ, म मिलाउँछु । म प्रधानमन्त्री भए देशलाई १० वर्षभित्र चीनभन्दा स्तरीय बनाउँछु । सम्बन्धित पात्र अर्थात् प्रधानमन्त्री बन्न इच्छुक महोदयको मनमा कसरी त्यस्ता कुरा गर्ने दुस्साहस उत्पन्न हुन्छ ? त्यस्तो वक्तव्य परिहासमय हुन्छ । के कुनै व्यक्तिले, कुनै प्रधानमन्त्रीले, चाहेर पनि मुलुकको वृद्धिदर १० वर्षमा रातारात उकासिन सक्छ ? त्योभन्दा पनि हास्यास्पद पक्ष देशमा यत्रा विद्वान्, बुद्धिजीवी, पत्रकार, पढेलेखेका व्यक्ति छन् । ती कसैले पनि ती नेताका कथनको हास्यास्पद पक्ष किन औंल्याउँदैनन् ? नेपालका बौद्धिक वा एलिट भनेर कहलिएका लब्धप्रतिष्ठित मानिसलाई लाग्दो होला जंगी स्वभावका, ठाडा, ठाउँका ठाउँ कारबाही गर्ने मान्छेले परिवर्तन गर्छन् । कसैले पनि आफू प्रधानमन्त्री हुनका लागि म समस्या समाधान गर्छु भन्नु र म प्रधानमन्त्री बन्छु भन्नु आफैंमा ठूलो कुरो होइन । त्यो नेताको आत्मगत सोचाइ हो । कुनै समय शेरबहादुरले म माओवादी समस्या समाधान गर्छु भन्नुभएकै हो । अहिले हातमा वास्तविक सत्ता नहुँदा माओवादीको नेतृत्वमा सत्ताधारीको जस्तो व्यवहार छाड्नुभएको छैन ।प्रधानमन्त्री बन्ने व्यक्तित्वको वरिपरि झुम्मिएका स्वार्थ समूहद्वारा गरिएको समर्थन र संवर्द्धन महत्त्वपूर्ण कुरा हो । त्यति नभए मुलुकको सारा डाडुपन्यु लिने व्यक्ति वा जातिको वर्गीय हित धराशायी हुन्छ । नेताको चयनमा देश जुट्दैन । उनका आसेपासे समर्थक अब हाम्रो कल्याण हुने भो भनेर हल्ला गर्छन् । कुरा सकिन्छ । खेल खत्तम ।अहिलेको व्यवस्थालाई सबैले बुझेका छन्, यो संसदीय व्यवस्थाकै एउटा अर्को संस्करण हो । सुरुका दिनमा माओवादीले अहिलेको यो व्यवस्थालाई चित्त बुझाएका थिएनन् । उनीहरूले विभिन्न उपाधि र विशेषण, प्रत्यय र उपसर्ग प्रयोग गरेर यो संसदीय व्यवस्थालाई होइन हामीकहाँ संसदीय व्यवस्थामा प्रवेश गरेका हौं र ? भन्ने गरेका थिए । जे भने पनि यो संसदीय व्यवस्था नै हो । यो व्यवस्थाले केही गर्न सक्दैन । त्यसैले होला, सबै पार्टीका महत्त्वपूर्ण भनिने नेताले भन्ने गरेका छन् हामीले संसदीय व्यवस्था बनाउन खोजेका होइनौं । आमूल परिवर्तनको खोजमा हिँडेका ती नेता कहीं पुगेनन् । अहिले नेपालमा के भएको छ त ? धन्न, अहिले माओवादी पार्टीका अध्यक्ष पुष्पकमल दाहाल प्रचण्डको नेतृत्वमा मिलिजुली सरकार बनेको छ । सरकारको नेतृत्वमा प्रचण्डले खुट्टा दह्रो टेक्न खोज्नुभएको छ । जुलुस र नारामा लागेका एमालेका नेताकार्यकर्ता मच्चियो मच्चियो थच्चियोको अवस्थामा छन् । कांग्रेस चिर निद्रामा छ । बारम्बार सत्ताच्युत हुँदा पनि कांग्रेस सत्ता प्राप्तिका लागि कर्म गर्दैन । मन्त्री पदकै लागि र्याल चुहाएर बसेको छ । सत्ताको चरित्र फेरिनुपर्छ भन्ने अनुभूति कांग्रेसमा छैन । प्रधानमन्त्री जोसुकै भए पनि जस्ताको तस्तै सत्तामा गएर राज्य संयन्त्रमा आमूल परिवर्तन गर्न सकिने केही कुरा छैन । हामी राजनीतिक स्वतन्त्रताका नाममा आधा दर्जन जति पार्टीमध्ये एउटालाई रोज्न अभिशप्त छौं । बेलायतमा पनि यही देखिएको छ । त्यहाँ कि लेबर छन् कि कन्जरभेटिभ छन् । अमेरिका र भारतमा पनि यही छ । सबै मुलुकमा बेलाबेलामा झिनो स्वरमा आवाज उठ्ने गरेको छ जनप्रतिनिधिलाई फिर्ता बोलाउने अधिकार जनतामा हुनुपर्छ । तर, जनप्रतिनिधिलाई फिर्ता बोलाउने अभिक्रम कहीं सुरु भएको छैन ।नेपालमा जति पनि विद्रोह र संघर्ष भएका छन्, तीभन्दा झन् ठूलो, झन् व्यापक र झन् बहुआयामिक क्रान्तिको पूर्वसन्ध्या हो, अहिलेको समय । यतिबेला फुर्सदमा बसिरहेका युवाको बाटो के त ? बाटो विद्रोहकै हो । बहुआयामिक क्रान्तिको प्रारम्भ कुनै एक जना महापुरुषले, विष्णु भगवान्का अवतार रामले झैं धनुष तोडेर गर्ने कुरा होइन । यसका लागि प्रत्येक व्यक्ति जिम्मेवार हुनुपर्छ । तीन करोड नेपालीमध्ये सबैलाई एकैचोटि जिम्मेवार हुनुपर्छ भन्न नसकिएला । कमसेकम प्रत्येक पालिकाका प्रत्येक वडामा दर्जनभर तन्नेरी निस्केर समस्यासँग लड्नुपर्छ । यो देश हाम्रो हो । युवा वर्गमा हामीले अमेरिका गएर भाँडा माझ्ने र भारतमा चौकीदारी गर्ने होइन भन्ने एक प्रकारको प्रच्छन्न राष्ट्रभाव नआएसम्म समस्या समाधानको बाटोमा लाग्न सक्दैनन् ।"
मानवनिर्मित खोल्सा र पहाडको प्रकृति,"नेपालको दक्षिणतर्फ रहेको समथर तराई, चुरे पहाडभित्र रहेको भित्री मधेश र मध्यपहाडभित्रका समथर उपत्यका तथा नदीहरूले बनाएका केही फाँटबाहेक बाँकी सबै भूभाग विभिन्न प्रकृतिका पहाडले ओगटेका छन् । यी पहाड एकदम कमलो पत्रे चट्टान र राम्ररी चट्टान बनिनसकेका थेग्रानबाट बनेका छन् । चुरे पहाड भौगर्भिक रूपमा सबैभन्दा कान्छो र बन्दै गरेको पहाड हो । त्यसभन्दा माथिल्लो अथवा उत्तरमा भएको महाभारत पहाडको बनोट बिलकुल फरक छ, जुन विभिन्न किसिमका पत्रे तथा मुख्यतः तल्लो तह र मध्य तहका परिवर्तित चट्टानले बनेको छ । पहाडी शृंखलाको उचाइ समुद्री सतहबाट करिब ३,००० मिटरसम्म छ भने त्यसभित्र भौगोलिक रूपमा ससाना पहाड, नदीहरूले बनाएका भित्री खोँच र अग्ला पहाडका चुचुराहरू छन् । पहाडको उत्तरमा अग्ला चुचुराहरू र उपल्लो तहका परिवर्तित चट्टान र ठाउँठाउँमा आग्नेय चट्टानहरू छन् । निकै ठाउँमा चुनढुंगा र चुनढुंगा परिवर्तित भएर बनेका चट्टान पनि छन् । चुनढुंगा भएका क्षेत्रमा धेरै बहाव भएका पानीका मूल, त्यससम्बन्धी सानाठूला गुफा र चुन घोलिएर बनेका आकृति पनि छन् । त्यस्ता पहाडको उचाइ ३,५०० देखि ५,००० मिटरसम्म बढ्दै जाँदा अस्थायी र करिब ५,००० मिटरभन्दा बढीमा स्थायी हिउँ पर्ने उच्च पहाड छन् । उच्च पहाडभन्दा अझ उत्तरी भेगहरू मनाङ, मुस्ताङ र डोल्पो छन् जुन हिमालपारिका स्थानका रूपमा परिचित छन् । हिमालय क्षेत्रको मध्यभागमा समुद्री सतहबाट करिब ६० मिटरदेखि ८८४८४९ मिटरसम्मको उचाइभित्र रहेका पूर्वपश्चिममा करिब ८०० किलोमिटर र उत्तरदक्षिणमा करिब २०० किलोमिटर दूरीभित्र तराई, पहाडसहित उच्च हिमाली क्षेत्र रहेका छन् । यस्ता भौगर्भिक र भौगोलिक अवस्थिति भएका पहाडमा भिन्नभिन्न समयमा पूर्व र पश्चिमबाट सक्रिय हुँदै प्रवेश गर्ने मौसम प्रणालीले विशेष किमिमका वनजंगल, पानी, माटो, वनस्पति र प्राणीको विविधता निर्माण गरेको पाइन्छ । महाभारत पर्वतको एउटा पहाडी क्षेत्रभित्र २०० मिटर खोँचदेखि ३,००० मिटरसम्म उचाइ भएका डाँडाका टुप्पाहरू पर्छन्, जहाँ धान फल्ने फाँटदेखि स्याउ फल्ने क्षेत्रसम्म छन् ।मध्यपहाड तथा भिरालो पहाडमा जब मानिसको प्रभाव बढ्दै गयो, बाटो निर्माण हुन थाल्यो । यस क्रममा उपयुक्त डिजाइन र प्रविधि प्रयोग नगरी डोजर लगायतका यन्त्र प्रयोग गरिन थाल्यो । यसरी बाटो बनाउँदै गर्दा ढलान भएका पहाडमा पानी बग्ने नयाँ खोल्सी थपिन गयो । उपल्लो भेगमा सानो खोल्सी हुँदै सुरु हुने र बढी ढलान भएको तल्लो भेगमा जाँदा त्यसको आकार बढ्दै गएको देखिन्छ । डोजरले मनपरी खनिएका बाटाहरूले खोल्साको रूप लिँदा भूक्षय र सतह नजिकमा प्रशस्त मात्रामा पहिरो उत्पत्ति भएका छन् । फलस्वरूप जलाधारको मध्य हुँदै तल्लो तटीय क्षेत्रमा रहेको जमिनमा प्रशस्तै गेग्रान थुपिँदै गएको छ । सतहमा थेग्रान थुप्रिँदै गर्दा उपादकत्वमा ह्रास बढेको देखिन्छ । सिँचाइ कुलोभन्दा खेती गर्ने सतह अग्लो भएको छ, जसका कारण परम्परागत सिँचाइ कुलोहरू उपयोगविहीन बनिरहेका छन् । पहाडमा डोजर लगाएर बनाइएका नयाँ बाटाहरू, त्यसबाट बनेका नयाँ खोल्सा र उत्पादन भएका गेग्रानका थुप्राहरूले पहाडको वातावरणिय सन्तुलन र पारिस्थितिकीय प्रणालीमा समेत चुनौती थपेका छन् । पहाडको जलचक्र पूर्ण रूपमा परिवर्तन भएको छ । पुनर्भरण क्षेत्र मासिएर वर्षायाममा पर्ने पानी जमिनमुनि प्रवेश गर्ने क्रममा कमी भएको छ, सतहमा पनि गेग्रानको लेदो बग्ने गरेको छ, जसमा घुलनशील पदार्थको मात्रा अत्यधिक हुन्छ । हाम्रा नदीहरू हिउँदयाममा पनि धमिलिन थालेका छन् ।पहाडहरू खण्डीकरण भएका छन् । वनस्पति तथा प्राणीहरूको विविधतामा पनि खलल पुगेको छ । वनजंगल र भूपरिधिमा घुम्ने प्राणीहरूका परम्परागत बाटाहरू नष्ट भएका छन् । मानवनिर्मित नयाँ बाटाहरू र वरिपरिका नयाँ बस्तीहरूले मानव र वन्यजन्तुबीच द्वन्द्व बढाएका छन् । प्राकृतिक रूपमा वनस्पतिको बीउ फैलाउने प्रक्रियामा नयाँ प्रवृत्ति आएर वनस्पतिको पुनर्जन्म पनि प्रभावित भएको छ । समग्रमा जंगलको पारिस्थितिक प्रणालीमा असर परेको छ । नयाँ बाटो र पहाडमा निर्मित परिवर्तनले मिचाहा प्रवृत्तिका वनस्पतिहरू भने पहाडमा आक्रामक रूपमा फैलिन थालेका छन् ।डोजर, एक्स्काभेटर तथा ड्रिलिङ प्रविधिको जथाभावी प्रयोगले पहाड र पाखाहरू कमजोर बनेका छन् र खण्डीकरण भएका छन् । त्यसले गर्दा जलचक्रका रूपमा रहेका सतहको पानी र भूमिगत पानीबीचको अन्तरसम्बन्ध परिवर्तन भएको छ । खानेपानीका लागि पुस्तौंदेखि प्रयोग भएका मूलहरू सुकेका छन् । विभिन्न स्थानमा खानेपानीको अभावले मानिस बसाइँ सर्न बाध्य भएका छन् । पाखाहरूको अति खण्डीकरण र मानवनिर्मित नयाँ खोल्साको प्रभावले चुरेपहाडमा अत्यधिक र त्यसपछि मध्यपहाडमा पनि ठूलो असर पारेको छ । कतिपय ठाउँमा पानीको मूल सुक्दा दूषित पानीको उपयोग पनि बढेको छ । मध्यपहाडका कतिपय ठाउँ उजाड मरुभूमि बन्न सक्ने देखिन्छ । ग्रीष्मकालीन मनसुनबाट करिब ९० प्रतिशत पानी प्राप्त हुने हाम्रो देशमा यसरी मानवनिर्मित नयाँ बाटाहरूबाट पहाडको स्वरूप परिवर्तन हुँदा जलाधारको तल्लो तटीय क्षेत्रमा बाढीको उच्च जोखिम निम्तिएको छ । खोलाहरूले आफ्नो धार तथा बहाव परिवर्तन गरेका कारण थुप्रै बस्ती सर्न बाध्य भएका छन् । त्यसको असर चुरे र तराई क्षेत्रमा पनि परिरहेको छ । अर्थात् माथिल्लो तटीय र तल्लो तटीय क्षेत्रहरूको प्राकृतिक रूपमा स्थापित अन्तरसम्बन्ध पनि बिथोलिएको छ । प्राकृतिक रूपमा स्थापित भएका नदी उकास र नदीका खोँचहरूको भौगोलिक भूआकृति परिवर्तन भइरहेको छ । पहाड र तिनीहरू मिली बनेका भूपरिधिहरूको विशिष्टतालाई बेलैमा पहिचान गर्नुपर्छ, त्यस्तो विशिष्टतामा बढी क्षति नपुग्ने गरी बाटा लगायतका नयाँ संरचना बनाउनुपर्छ । नत्र पहाडको विशिष्टता र विविधता मासेर प्राकृतिकपनलाई निमिट्यान्न पारी फेरि प्रकृतिमा आधारित समाधान खोज्नुपर्ने अवस्थामा हामी पुग्नेछौं । त्यस्तो अवस्थामा हाम्रो पश्चात्तापको कुनै अर्थ रहनेछैन ।रिजाल भूमिगत जलस्रोत विज्ञ हुन् ।"
संवेदनाहीन बन्दै स्वास्थ्यसेवा,"मानिस रोगमुक्त हुन सामान्यतया डाक्टरकहाँ जाने गर्दछन् अनि रोगमुक्त पनि हुन्छन् । यो हाम्रो समाजको दृश्य यथार्थ हो तर अर्को अदृश्य यथार्थ पनि छ जहाँ डाक्टरको लापरबाही तथा प्रयोग गर्दै जाने प्रवृत्तिका कारण बिरामी निको हुनु सट्टा समस्या झनै बल्झिने गर्दछ । एकपछि अर्को डाक्टरको प्रयोगद्वारा उसको समस्याले गम्भीर रूप पनि लिने गर्दछ तर डाक्टरका लागि यो कुनै गम्भीर विषय बन्दैन । किनभने डाक्टरकहाँ दैनिक यस्ता असंख्य रोगी आउने गर्दछन् तर बिरामी लिएर डाक्टरकहाँ धाउनेहरूका त ती आफ्नो परिवारका सीमित सदस्यजस्तै आमाबाबु, छोराछोरी आदि हुन्छन् । उपचारका नाममा डाक्टरद्वारा गरिने प्रयोगका कारण उनीहरूले भोगेको प्रतिकूलता आरम्भमा देखिएको स्वास्थ्य समस्याभन्दा कैयौं गुणा बढी हुन्छ । क्यान्सरपीडित भएर उपचारका लागि अनेक सास्ती खेप्दै विदेश गएर मुस्किलले मृत्युको मुखबाट निस्केर आएकी एक परिचितको भनाइ अझै ताजा लाग्छ मलाई । उनले आँखाभरि आँसु पार्दै भनेकी थिइन्, डाक्टरले मलाई अनेक अड्कलबाजी गर्दै औषधि नदिएर सुरुमै क्यान्सर अस्पताल वा सर्जनकहाँ जाने सुझाव दिएका भए मैले यति दुःख पाउने थिइनँ नि ! स्त्रीरोग विशेषज्ञले उनको स्तनको समस्यालाई थुनेलो भनेर उपचार गर्दागर्दै सो क्यान्सर फैलिइसकेको रहेछ । डाक्टरको प्रयोगका कारण यसरी सास्ती खेपेर पछुताउनेहरू असंख्य छन् । आफ्नो बच्चाको उपचारका क्रममा डाक्टरले पटकपटक प्रयोगस्वरूप औषधि दिँदै गएपछि समस्या समाधान हुनु सट्टा झनै जटिल भएपछि लगभग दुई महिनासम्म विभिन्न अस्पताल तथा डाक्टरकहाँ धाउँदाधाउँदा झेल्नुपरेको विषमता तथा मानसिक पीडाका कारण मनमा प्रश्नहरू उब्जन थाले डाक्टरहरूको यस्तो प्रयोगका कारण मजस्ता कतिले यस्तै पीडा झेलिरहेका होलान् ? कति बिरामी उपचारका क्रममा थप समस्यामा परिरहेका होलान् ? यस्तो हुनुमा दोष कसको हो ? बिरामी या डाक्टरको ? विश्वास ठूलो कुरा हो । विश्वासकै आधारमा मानवीय व्यवहार चलेको हुन्छ तर यही विश्वास कहिलेकाहीँ घातक पनि हुँदो रहेछ । डाक्टरप्रतिको विश्वासका कारण बिरामी तथा उसका अभिभावकले बिरामीमाथि प्रयोग भइरहेको थाहा पाउँदैनन् । एउटा औषधिले काम नगरे अर्कोले त काम गरिहाल्ला भन्ने विश्वासका कारण डाक्टरले पटकपटक औषधि फेरिरहँदा पनि कुनै प्रश्न उठाउँदैनन् । डाक्टरले उसको समस्यासँग पूर्ण परिचित नभए पनि अनुमानका भरमा उपचार गरिरहेका हुन्छन् । जब समस्या जटिल बन्छ अनि मात्र अन्यत्र जाने सुझाव दिन्छन् । यसर्थ डाक्टरको बिरामीमाथि प्रयोग गरेर आफ्नो विज्ञता बढाउन खोज्ने प्रवृत्ति र बिरामी पक्षको डाक्टरमाथिको एकोहोरो विश्वास दुइटै समस्याका कारक हुन् ।हामीकहाँ बिरामीको सुसूचित हुने अधिकार कुण्ठित छ । हरेक बिरामी तथा तिनका आफन्तलाई आफ्नो समस्या र त्यसको समाधानको उपायबारे जान्ने अधिकार हुन्छ । बिरामीलाई के भएको छ र त्यसलाई कसरी निको पार्न सकिन्छ भन्नेबारे उसले बुझ्ने गरी बताइदिनु पनि डाक्टरको धर्म हो तर हाम्रा अधिकांश डाक्टर आफ्नो धर्ममा इमानदार देखिँदैनन् । बिरामी जाँचेपछि चुपचाप औषधि लेखेर यो खानुस्, ठीक भैहाल्छ भन्ने अनि त्यसले ठीक नभएपछि अर्को औषधि दिएर त्यसै भन्ने परिपाटीले हाम्रो स्वास्थ्य क्षेत्र ग्रस्त छ । यो पनि एक प्रकारको प्रयोग नै हो किनकि यसबाट या डाक्टर बिरामीको समस्यासँग पूर्ण परिचित छैनन् या त उसको अधिकारप्रति सचेत छैनन् भन्ने बुझिन्छ । डाक्टरको यस्तो असचेतताका कारण बिरामी शारीरिकमानसिक समस्या झेल्न बाध्य हुन्छ ।हाम्रो स्वास्थ्य क्षेत्रमा देखिएको अर्को समस्या हो सरकारी अस्पतालका विशेषज्ञ डाक्टरहरू सर्वसाधारणको पहुँचमा नहुनु । सरकारी सुविधा लिएर पनि अधिकांश समय निजी स्वास्थ्य संस्थामा बिताउने उनीहरूले सर्वसाधारणको अत्यन्त चाप हुने सरकारी अस्पतालका ओपीडीमा बिरामी हेर्दैनन् । उनीहरू बस्ने त्यहाँका भित्री क्याबिनसम्म सर्वसाधारण बिरामी पुग्नै सक्दैनन् । यदि कोही पुगिहाले पनि उनीहरूले डाक्टरको सकारात्मक प्रतिक्रिया नै पाउँदैनन् । म आफैं भुक्तभोगी छु । डाक्टरको सकारात्मक प्रतिक्रिया पाउनैका लागि कहिले घाँटीमा परिचयपत्र झुन्ड्याएर त कहिले आफ्नो परिचय बताउँदै हिँड्नुपरेको प्रशस्त अनुभव छ मसँग । त्यसैले प्रश्न गर्न मन लाग्छ मलाई मेरोजस्तो परिचयपत्र र परिचय नहुने आम नागरिकले के गर्ने ? के उनीहरूप्रति सरकारी सुविधाभोगी डाक्टरको उत्तरदायित्व छैन ?डाक्टरसाहेब, निजी स्वास्थ्य संस्थामा आफ्नो लगानी हुने र राम्रो प्रतिफल पनि प्राप्त हुने हुँदा त्यसप्रति तपाईं बढी उत्तरदायी हुनु स्वाभाविकै हो तर यो पनि नबिर्सनुस् कि तपाईंले लिने सरकारी सेवासुविधा तिनै सर्वसाधारणको पसिनाको कमाइबाट जम्मा हुन्छ । त्यसैले जनमुखी बन्नुहोस् । सरकारी अस्पतालमा सहजै तपाईंको सेवा प्राप्त गर्ने अधिकार सामान्य नागरिकलाई छैन ? तपाईं बस्ने क्याबिनसम्म पुग्नका लागि उसले कुनै दलको नेता वा सत्तासीन व्यक्तिको घरदैलो चहार्दै उनीहरूको ऋणी भएपछि मात्र तपाईंको सेवा पाउने हो र ? आम नागरिकलाई निजी अस्पताल जान बाध्य पार्ने हो भने तपाईं सरकारी अस्पतालको सुविधा लिएर त्यहाँ बस्नुहुन्छ किन ? तपाईं आम नागरिकका लागि सर्वसुलभ कहिले हुने ? सरकारी अस्पतालको अस्तव्यस्तता, बिरामीको अत्यधिक चाप एवम् कोलाहलमा काम गर्न तपाईंलाई पनि सजिलो त छैन । त्यसैले आवश्यक सुधारका लागि सरकारसँग माग गर्नुहोस् । दबाब दिनुहोस् । आफ्ना तर्फबाट सक्दो प्रयास गर्नुहोस् तर सर्वसाधारण बिरामीदेखि लुकेर भने नबस्नुहोस् । सरकारी अस्पतालको भीडभाड अनि गरिबको पसिनाको गन्धदेखि तपाईं भाग्न पाउनुहुन्न । किनकि तपाईंहरूमध्ये अधिकांशलाई सरकारले निःशुल्क डाक्टर बनाएको हो । सरकारले तपाईंमाथि गरेको त्यो लगानीमा तिनै गरिबको पसिना पनि मिसिएको हुन्छ ।आम नेपालीको आर्थिक क्षमताले निजी अस्पतालका डाक्टरको चर्को शुल्क तिर्न भ्याउँदैन । सरकारी अस्पतालका तुलनामा दोब्बरभन्दा बढी महँगो प्रयोगशालाको सुविधा उनीहरू कसरी लिन सक्लान् ? बिनापरीक्षण गम्भीर समस्याको निदान पनि त हुन सक्दैन । कतिपय डाक्टरहरूले त आवश्यकताभन्दा बढी परीक्षण गर्न लगाउनुका साथै अन्यत्र गरेको परीक्षणलाई नमान्ने गरेको गुनासो पनि निजी स्वास्थ्य संस्थामा जाने बिरामीहरूले गरेको पाइन्छ । यदि हो भने, डाक्टरको यस्तो व्यवहार शोभनीय पक्कै छैन । प्रत्येक दिन थरीथरीका बिरामी तथा थरीथरीका रोगसँगको तपाईंको दिनचर्या सहज र सरल भने पक्कै छैन । तर पनि यो पेसा तपाईंको आफ्नै रोजाइ हो, बाध्यता होइन । त्यसैले आफ्नो पेसाप्रति इमानदार बन्नुहोस् । असाध्य रोगीलाई पनि नयाँ जीवन दिन सक्ने पवित्र पेसा रोजेकाले सेवा नै धर्म हो भन्ने मर्मलाई पनि नबिर्सनुहोस् । आम नागरिकमैत्री बनेर तपाईं आफूमाथि राष्ट्रले गरेको लगानीको सम्मान गर्नुहोस् । तपाईंले रोजेको पेसा सामान्य होइन, जीवनदायिनी शक्ति छ यसमा । त्यसैले त डाक्टरलाई हामीकहाँ भगवान्को रूप मानिन्छ । मानिसलाई पुनर्जीवन दिन सक्ने अद्भुत चमत्कार छ तपाईंको हातमा तर पनि तपाईंहरूमध्ये धेरैले यसलाई आत्मसात् गरेको देखिँदैन । कतिपयको व्यवहारमा त मानवीय संवेदनासम्म पनि पाइँदैन । त्यसैले तपाईं भगवान् बन्न नसके पनि मान्छे त बन्नुहोस्, एउटा संवेदनशील मनमुटु भएको मान्छे !स्वास्थ्यजस्तो संवेदनशील क्षेत्र यसरी असंवेदनशील बन्दै जानुमा कुनै एक पक्षको मात्र कमजोरी भने पक्कै छैन । यससँग सम्बन्धित सबै पक्ष र निकायले यसलाई गम्भीरतापूर्वक लिनैपर्छ । सर्वसाधारणले सरकारी अस्पतालबाट स्तरीय सेवा लिन सक्ने वातावरण बनाइनैपर्दछ । सरकारी अस्पतालका भौतिक संरचना तथा व्यवस्थापन पक्षमा विगतका तुलनामा हाल केही सुधार भने पक्कै भएको छ र पनि यो पर्याप्त छैन । बिरामीको चाप थेग्न सक्ने गरी त्यहाँको सेवा विस्तार हुनैपर्दछ ताकि बिरामीले त्यहाँका विशेषज्ञ डाक्टरको सेवा प्राप्त गर्न र शल्यक्रिया गराउनका लागि ठूला नेता र मन्त्रीको दैलो चहार्न नपरोस् । हरेक बिरामी आफ्नो सेवाको उत्तिकै हकदार हो भन्ने भावना लिएर सेवा प्रदान गर्नु अनि आफ्नो क्षमता र क्षेत्रभन्दा बाहिरको बिरामीमाथि अनावश्यक प्रयोग नगर्नु नै सच्चा डाक्टरको धर्म हो । त्यसैले डाक्टरसाहेब, आफ्नो धर्मको निर्वाह गर्नुहोस् ।"
विमान दुर्घटनामा वाग्नर समूह प्रमुख प्रिगोजिनको मृत्यु भएको आशंका,"मस्को (एजेन्सी) रुसी सेनाविरुद्ध गत जुनमा विद्रोहको प्रयास गरेको रुसको निजी अर्धसैनिक समूह द वाग्नर ग्रुप का प्रमुख येभगेनी प्रिगोजिनको विमान दुर्घटनामा मृत्यु भएको आशंका गरिएको छ । मस्कोको उत्तरी क्षेत्रमा बुधबार राति भएको दुर्घटनामा विमानमा सवार सबै १० जनाको मृत्यु भएको रुसको नागरिक उड्डयन प्राधिकरणले दाबी गरेको हो ।यद्यपि, विमान आफैं दुर्घटना भएको वा यसलाई विस्फोट गराइएको हो भन्ने स्पष्ट हुन सकेको छैन । दुर्घटनामा वाग्नर समूहका सहसंस्थापक दिमित्री अट्किनको पनि मृत्यु भएको दाबी गरिएको छ । कुनै समय रुसी राष्ट्रपति भ्लादिमिर पुटिनको विश्वासपात्र बन्दै प्रिगोजिनले वाग्नर समूहको नेतृत्व लिएका थिए । केही महिनाअघि रुसी नेतृत्वलाई चिढ्याएका कारण अहिले उनी निशानामा परेको विश्लेषकहरूको भनाइ छ । पश्चिमा मुलुकहरूले त उनको मृत्युमा रुसको हात भएको हुनसक्ने आशंका गरेका छन् । अमेरिकी राष्ट्रपति जो बाइडेनले प्रिगोजिनको मृत्युको खबरबाट आश्चर्यमा नपरेको बताए । वास्तविकता थाहा नभए पनि म आश्चर्यमा छैन, उनले भने, तर रुसमा भएको घटनाको पछाडि पुटिन नहुने भन्ने हुँदैन । युक्रेनका राष्ट्रपति भोलोदिमिर जेलेन्स्कीले यस घटनासँग कसको सम्बन्ध छ भन्ने सबैलाई थाहा भएको अभिव्यक्ति दिएका छन् ।रुसका राष्ट्रपति पुटिनले बिहीबार विमान दुर्घटनामा मृत्यु भएकाहरूप्रति शोक व्यक्त गर्दै प्रिगोजिन क्षमतावान् व्यवसायी भएको बताएका छन् । एक टेलिभिजन सन्देशमा पुटिनले प्रिगोजिनले गल्ती गरेको तर दुर्घटनामा मृत्यु भएकाहरूले युक्रेन युद्धमा महत्वपूर्ण योगदान दिएको टिप्पणी गरेका हुन् । उनले दुर्घटनाबारे जाँच हुने पनि बताए । पुटिनका पूर्व सल्लाहकार सर्गेई मार्कोभले भने प्रिगोजिनको मृत्युमा युक्रेनको हात रहेको आरोप लगाए । प्रिगोजिनलाई आक्रमण गर्न रुससँग कुनै कारण थिएन । तर, उनी युक्रेनका लागि खतरा थिए, उनले भने । युक्रेनका रक्षामन्त्रीका सल्लाहकार युरी साकले प्रिगोजिनको मृत्युले रुसलाई अझै कमजोर र अस्थिर बनाउने बताए । यसले फेरि रुस असफल राज्य बन्ने संकेत दिएको छ, उनले भने ।दुर्घटनामा परेको भनिएको एम्ब्रेयर लिगेसी६०० विमान प्रिगोजिनको निजी थियो । सन् २००२ मा कम्पनीले यो मोडलको विमान बनाउन थालेको थियो । ब्राजिलस्थित एम्ब्रेयर कम्पनीले बनाएको यो मोडलको उत्पादन सन् २०२० देखि बन्द भएको थियो । कम्पनीबाट अमेरिका लैजाने क्रममा सन् २००६ मा एकपटक मात्र मानवीय त्रुटिका कारण यो कम्पनीको विमान दुर्घटनमा परेको रेकर्ड छ ।वाग्नर समूहसँग जोडिएको सामाजिक सञ्जालले उनको निजी विमानलाई रुसी वायु सुरक्षाले खसालेको दाबी गरेको छ । प्रिगोजिनले गत जुनमा रुसको सेनाविरुद्ध विद्रोहको नेतृत्व गरेका थिए । बेलारुसको मध्यस्थतामा पछि उनी त्यतै गएका थिए । रुसले वाग्नर फौजलाई रुसी सरकारले भाडामा प्रयोग गर्दै आएको थियो । वाग्नर समूहले सुरुमा सन् २०१४ मा पूर्वी युक्रेनमा रुस समर्थक पृथकतावादी समूहसँग मिलेर लडेको थियो । त्यसपछि नै यस निजी सैन्य कम्पनीको चर्चा बढेको हो । सन् २०२२ मा पनि यस समूहमा ठूलो संख्यामा युवाहरू भर्ती भएका थिए । युक्रेनमाथि रुसले आक्रमण गरेयता विगत डेढ वर्षदेखि रुसी सेना र वाग्नर फौज एकाकार थिए । तर, पछिल्ला केही सातामा दुई समूहबीच अविश्वास बढेको थियो, रुसी सेनाले आफ्नो शिविरमा मिसाइल आक्रमण गरेको भन्दै उत्तेजित वाग्नर सेनाले रुसी सेनाको नेतृत्व नै अपदस्थ गर्ने गरी युद्ध घोषणा गरेको थियो ।प्रिगोजिनले एक दशक लगाएर वाग्नर समूहलाई हालको अवस्थामा ल्याए । युक्रेनसँगको युद्धमा केन्द्रमा रहेको वाग्नर समूहले रुसी प्रभावलाई विश्वभर फैलाउन पनि मद्दत गरेको छ । राष्ट्रपति पुटिनसँगको सहकार्यमा यो समूहले अफ्रिका तथा सिरियामा भूमिका बढाइरहेको छ । तर, अब प्रिगोजिनको मृत्यु खबरपछि वाग्नर समूहको भविष्य के होला, नेतृत्व कसले लेला भन्ने प्रश्न उब्जिएको छ । बेलायतको रोयल युनाइटेड सर्भिसेस इस्टिच्युटका अनुसन्धानकर्ता जोआना डि डेस परेरा प्रिगोजिनको मृत्युपछि वाग्नर समूहमा केही सुधार आउने अपेक्षा गर्छिन् । तर, विश्वभर वाग्नर समूहको भूमिकामा भने खासै परिवर्तन नआउने उनले बताइन् । निश्चय नै वाग्नरको नेतृत्वमा कोही आउनेछन् । तर, विगतमा यो समूहले परिवर्तनलाई आत्मसात् गरेका उदाहरण छन्, उनले भनिन् । वाग्नर समूहलाई व्यक्तिगत नभई संस्थागत रूपमा बुझ्नुपर्ने उनको भनाइ छ । एट्लान्टिक काउन्सिलका सुरक्षा विश्लेषक रुस्लान ट्राड वाग्नर समूहको नेतृत्वमा रुसले आफ्नो जासुसी संयन्त्रका कसैलाई स्थापित गर्न सक्ने बताउँछन् । तर, यो समूहलाई चलाउन कुनै लगानीकर्ता खोज्नुपर्ने बाध्यता पुटिनलाई रहेको उनको भनाइ छ, जसले पुटिनको शासन व्यवस्थालाई पनि चुनौती दिन नसकोस् । त्यसकारण उनीहरू नयाँ लगानीकर्ता खोज्ने प्रयास गर्नेछन्, सायद उनीहरू पुटिनको नजिकका व्यक्तिलाई चयन गर्नेछन्, उनले भने । रुसी राष्ट्रपति पुटिनले वाग्नर समूहको नेतृत्व बदल्न दुई महिनाको समूह लिएको र अब रुसको जासुसी संस्था जीआरयूका जनरल एन्ड्री एभरिनोभ उक्त समूहको प्रमुख बन्न सक्ने केही विश्लेषकहरूको भनाइ छ । विश्लेषकहरूका अनुसार प्रिगोजिनजस्तो व्यक्ति भविष्यमा आफ्नै लागि खतरनाक हुने भएपछि क्रेमलिनले विश्वासपात्रलाई वाग्नरको प्रमुख बनाउन सक्नेछ । युक्रेनसँगको युद्धमा वाग्नर मुख्य र प्रभावकारी सैन्य बल बनेको थियो । यसले रक्तपातपूर्ण लडाइँपछि युक्रेनका पूर्वी सहरहरू सोलिदार र बाख्मुतमा कब्जा जमाउन सफल भएको थियो । तर, पछिल्लो समय युक्रेन युद्धमा वाग्नर समूहको निष्क्रियताका कारण प्रिगोजिनको मृत्युले युद्धमा कुनै असर नपार्ने विश्लेषकहरू बताउँछन् । विद्रोहपछि वाग्नर समूह युक्रेनसँगको युद्धबाट बाहिरिएको रोयल युनाइटेड सर्भिसेस इस्टिच्युटकी एमिली फेरिसले बताइन् । विद्रोहपछि केही सैनिक प्रिगोजिनको पछि लागेर बेलारुस पुगे, केहीलाई रुसको रक्षा मन्त्रालयले आफ्नो मातहतमा ल्यायो । त्यसैले पछिल्लो घटनाले युक्रेन युद्धमा खासै असर गर्दैन, उनले भनिन् । गत जुनको असफल विद्रोहपछि प्रिगोजिनसँगै ८ हजार सैनिक बेलारुसतर्फ लागेको थियो । उनको मृत्युको खबरपछि बेलारुसका मात्र नभई अन्यत्र रहेका वाग्नर समूहको सैनिकहरूको भविष्य अनिश्चित भएको छ । पछिल्लो समय रुसीको विदेशी नीतिलाई कार्यान्वयन एउटा मुख्य आधारस्तम्भ वाग्नर बनेको थियो । यसले सिरियामा रुस समर्थित सरकारसँग मिलेर लडाइँ गर्नुका साथै अफ्रिकी देशहरू माली, सेन्ट्रल अफ्रिका, लिबियामा खानी उत्खननको बदलामा त्यहाँका सरकारलाई समर्थन पनि गर्दै आएको थियो । हालै निजेरमा भएको कु पछि त्यहाँ पनि वाग्नर समूह भित्रिन सक्ने पश्चिमा विश्लेषकहरूले बताएका थिए । प्रिगोजिनको मृत्युपछि पनि वाग्नर समूहको भूमिका उस्तै हुने विश्लेषकहरूको आकलन छ ।"
ब्रिक्समा थपिए ६ देश,"जोहानेसबर्ग (एजेन्सी) विश्वकै उदीयमान अर्थतन्त्रहरू ब्राजिल, रुस, भारत, चीन र दक्षिण अफ्रिका सम्मिलित संगठन ब्रिक्स मा थप ६ मुलुक सहभागी भएका छन् । दक्षिण अफ्रिकाको जोहानेसबर्गमा भइरहेको ब्रिक्स शिखर सम्मेलनका क्रममा थप ६ मुलुकलाई संगठनमा सहभागी गराइएको हो । ब्रिक्समा सहभागी हुने नयाँ देशहरू साउदी अरेबिया, संयुक्त अरब इमिरेट्स (यूएई), इथियोपिया, अर्जेन्टिना, इरान र इजिप्ट छन् । १७ वर्षअघि स्थापना भएको ब्रिक्सको यस पटकको शिखर सम्मेलनमा संगठन विस्तारबारे नै बढी विमर्श हुनेछ । यी मुलुकले केही वर्षयता ब्रिक्समा सदस्य बन्न लबिइङ गरिरहेका थिए । ५ देशको नामबाट संगठनको नाम ब्रिक्स रहेकोमा अब नयाँ ६ मुलुक सदस्य थपिएपछि संगठनको नाम ब्रिक्स प्लस रहनेछ । चिनियाँ विदेश मन्त्रालयका प्रवक्ता वाङ वेनबिनले ६ मुलुकलाई ब्रिक्सको १५औं शिखर सम्मेलनले पूर्ण सदस्यका रूपमा सहभागी गराएको उल्लेख गर्दै बधाई र स्वागत गरेका छन् । नयाँ सदस्यसहित ब्रिक्स अझ सशक्त हुने पनि उनको भनाइ छ । उनी भन्छन्, एक सशक्त ब्रिक्सको आवाज पनि बुलन्द हुनेछ ।विश्व अर्थतन्त्रमा अमेरिकी नेतृत्वको पश्चिमा खेमा बलियो बन्दै आएकामा अब ब्रिक्सको उदयले त्यसलाई थप चुनौती दिन सक्ने आकलन गरिएको छ । पश्चिमी खेमामा जापान, अस्ट्रेलिया, दक्षिण कोरिया, बेलायत, जर्मनी, फ्रान्स, क्यानडालगायत मुलुक छन् । तर उदाउँदा आर्थिक शक्तिका मुलुकहरू सहभागी ब्रिक्समा साउदी अरब, इरान र यूएईजस्ता प्रभावशाली मुलुकहरूको सहभागिताले समूहलाई थप बलियो बनाउने देखिन्छ ।"
जापानी सामुद्रिक उत्पादन आयातमा चीनको प्रतिबन्ध,"बेइजिङ (एजेन्सी) चीनले जापानमा उत्पादन हुने सबै सामुद्रिक उत्पादनको आयातमा रोक लगाएको छ । जापानले परमाणु विकिरणबाट उत्पन्न दूषित पानी प्रशान्त महासागरमा फाल्न सुरु गरेपछि चीनले सामुद्रिक उत्पादनको आयातमा रोक लगाएको हो । परमाणु विकिरणबाट दूषित पानीको जोखिमबाट बच्न भन्दै चीनको भन्सार कार्यालय (जीएसी) रेडियोधर्मी प्रदूषणबाट बच्न भन्दै जापानी सामुद्रिक उत्पादनको आयातमा रोक लगाएको हो । जीएसीले चीनको खाद्य सुरक्षा कानुन, खाद्य आयात र निर्यातसम्बन्धी सुरक्षाको प्रशासनिक मापदण्डमा रहेर आयातमा रोक लगाएको जनाएको छ । जापान सरकारले बिहीबारदेखि फुकुसिमा दाइची परमाणु ऊर्जा संयन्त्रको परमाणु विकिरणबाट उत्पन्न दूषित पानी समुद्रमा फाल्न सुरु गरेको हो । टोक्यो इलेक्ट्रिक पावर कम्पनी (टेप्को) ले पानी फाल्न सुरु गरेसँगै समुद्रमा माछा मार्नेहरू, स्थानीय र छिमेकी देशहरूले विरोध जनाएका छन् । टेप्कोका अनुसार पहिलो चरणमा १७ दिनभित्रमा ७ हजार ८ सय टन दाइची परमाणु ऊर्जा संयन्त्रको परमाणु विकिरणबाट उत्पन्न दूषित पानी फालिनेछ ।"
मुलुकको बाह्य लगानी ७५ अर्बले घाटामा,"(काठमाडौं)गत आर्थिक वर्षको अन्त्यसम्म मुलुकको खुद अन्तर्राष्ट्रिय लगानी अवस्था करिब ७५ अर्ब रुपैयाँले ऋणात्मक छ । यो गत असारसम्म मुलुकको अन्तर्राष्ट्रिय लगानीमा सम्पत्तिभन्दा करिब ७५ अर्ब रुपैयाँ दायित्व बढी भएको अवस्था हो । अघिल्लो वर्षको तुलनामा गत आर्थिक वर्षमा यस्तो ऋणात्मक परिमाण भने घट्दो छ । यसअनुसार गत असारसम्म मुलुकको खुद वैदेशिक सम्पत्ति र दायित्वको स्थिति (नेट इन्टरनेसनल इन्भेस्टमेन्ट पोजिसनआईआईपी) ७४ अर्ब ९० करोड रुपैयाँले घाटामा (ऋणात्मक) छ । ०७९ असार मसान्तको तुलनामा गत असारसम्म यस्तो घाटा १ खर्ब ९६ अर्ब ४४ करोड रुपैयाँले कम हो । ०७९ असारसम्म खुद वैदेशिक सम्पत्ति र दायित्वको स्थिति २ खर्ब ७१ अर्ब ३४ करोड रुपैयाँले घाटामा थियो । ०८० असारसम्म मुलुकको वैदेशिक सम्पत्ति १६ खर्ब ५४ अर्ब ५० करोड तथा दायित्व १७ खर्ब २९ अर्ब ३९ करोड रुपैयाँ रहेको नेपाल राष्ट्र बैंकको मासिक प्रतिवेदनले देखाएको छ । यसअनुसार खुद वैदेशिक सम्पत्ति र दायित्वको स्थिति करिब ७५ अर्बले घाटामा छ । तर, ०७८ असारसम्म खुद वैदेशिक सम्पत्ति र दायित्वको स्थिति करिब ८० अर्ब १२ करोड रुपैयाँले बचतमा थियो । आर्थिक वर्ष ०७७७८ को तुलनामा ०७८७९ मा आयात बढेको रेमिट्यान्स घटेकोलगायत कारण खुद वैदेशिक सम्पत्ति र दायित्वको स्थिति करिब पौने ३ खर्ब रुपैयाँ घाटामा गएको थियो । तर, आर्थिक वर्ष ०७८७९ को तुलनामा आव ०७९८० मा रेमिट्यान्स आप्रवाह बढेको, आयात घटेकोलगायत कारण खुद वैदेशिक सम्पत्ति र दायित्वको स्थितिमा घाटाको रकममा कमी आएको जानकार बताउँछन् । अघिल्लो वर्षको तुलनामा गत आर्थिक वर्षमा रेमिट्यान्स बढेको र आयात घटेकाले शोधनान्तर स्थिति बचतमा रहेकाले मुलुकको वैदेशिक सम्पत्ति तथा दायित्वमा घाटाको परिमाण घट्दै गएको नेपाल राष्ट्र बैंकका उच्च अधिकारीको भनाइ छ । दुई वर्षअघिसम्म आईआईपी बचतमा थियो, अघिल्लो आर्थिक वर्षमा पौने ३ खर्बले घाटामा रहेकामा गत आर्थिक वर्षमा घाटा रकम घटेर करिब ७५ अर्ब रुपैयाँमा झरेको छ, नेपाल राष्ट्र बैंक अनुसन्धान विभाग प्रमुख प्रकाशकुमार श्रेष्ठले बताए, पछिल्ला वर्षमा शोधनान्तर बचत बढेसँगै घाटाको परिमाण घट्दो छ, यो सकारात्मक संकेत हो । खुद वैदेशिक सम्पत्ति र दायित्वको स्थिति (आईआईपी) ले मुलुकको अन्तर्राष्ट्रिय लगानी स्थिति देखाउँछ । निश्चित अवधिको सम्पत्तिबाट सोही अवधिको दायित्व घटाएर आईआईपीको स्थिति गणना गरिन्छ । दायित्व बढी हुँदा आईआईपी स्थिति घाटामा हुन्छ भने सम्पत्ति बढी हुँदा बचतमा । यसअनुसार गत आर्थिक वर्षमा सम्पत्तितर्फ अन्य लगानी ३५ प्रतिशतले, वैदेशिक ऋण तथा सापटी ५३ प्रतिशतले, अन्य खाता प्राप्ति साढे ७३ प्रतिशतले र सञ्चित सम्पत्ति करिब २६ प्रतिशतले बढेको छ । तर, अन्य इक्विटी, मुद्रा र निक्षेप (करेन्सी एन्ड डिपोजिट) र उधारो व्याफार (ट्रेड त्रेडिट एन्ड एडभान्स) ४६ प्रतिशतले घटेको छ । यसअनुसार गत असार मसान्तमा मुलुकको कुल वैदेशिक सम्पत्ति १६ खर्ब ५४ अर्ब ५० करोड रुपैयाँ छ । अघिल्लो आर्थिक वर्षको तुलनामा यो करिब २४ प्रतिशतले बढेको हो । अघिल्लो आर्थिक वर्षमा गत आर्थिक वर्षमा बाह्य लगानी दायित्व ८ प्रतिशतले बढेको छ । गत आर्थिक वर्षमा दायित्वतर्फ सबै सूचक बढेका छन् । यसअनुसार दायित्वतर्फ मुद्रा र निक्षेप (करेन्सी एन्ड डिपोजिट) २५ प्रतिशतले बढ्दा प्रत्यक्ष लगानी २३ र अन्य लगानी ९१ प्रतिशतले वृद्धि भएको छ । यसअनुसार गत असार मसान्तमा मुलुकको कुल वैदेशिक दायित्व १७ खर्ब २९ अर्ब ३९ करोड रुपैयाँ छ । गत असार मसान्तसम्मको कुल वैदेशिक सम्पत्तिभन्दा कुल वैदेशिक दायित्व बढी भएकाले खुद बाह्य लगानी स्थिति झन्डै ७५ अर्ब रुपैयाँले घाटामा रहेको राष्ट्र बैंकको प्रतिवेदनले देखाएको छ । आन्तरिक अर्थतन्त्र शिथिल रहेका बेला रेमिट्यान्स आप्रवाह, शोधनान्तर स्थिति, विदेशी विनियम (मुद्रा) सञ्चितिलगायत अर्थतन्त्रका बाह्य सूचक झनै बलियो अवस्थामा पुगेको र आयातमा कमी, रेमिट्यान्स आप्रवाहमा वृद्धिलगायत कारण बाह्य सूचक जोखिमरहित (बलियो) अवस्थामा पुगेको राष्ट्र बैंकको प्रतिवेदनले देखाएको छ । यस्तो अवस्थामा आन्तरिक अर्थतन्त्र चलायमान बनाउन सरकारलाई पर्याप्त अवसर (फाइनान्सियल स्पेस) उपलब्ध भएको अर्थविद् बताउँछन् । सोही अवधिमा मुलुकको बाह्य लगानी स्थितिमा घाटाको परिमाण घट्नु पनि आन्तरिक अर्थतन्त्र सुधारका लागि अनुकूल रहेको उनीहरूको तर्क छ ।नेपाल राष्ट्र बैंकको प्रतिवेदनअनुसार गत असार मसान्तमा मूल्यवृद्धि केही चापमा रहे पनि रेमिट्यान्स आप्रवाह २१२ प्रतिशतले बढेको छ । उक्त अवधिमा झन्डै ३ खर्ब रुपैयाँले शोधनान्तर स्थिति बचतमा र विदेशी विनिमय सञ्चिति ११ अर्ब ७४ करोड अमेरिकी डलर छ । चालु खाता अझै घाटामै रहे पनि पछिल्ला महिनामा घाटा रकम घटिरहेको छ । गत आर्थिक वर्षमै प्रत्यक्ष विदेशी लगानी भने बढ्न सकेको छैन । यद्यपि विदेशी मुद्रा सञ्चितिमा कमी र शोधनान्तर स्थिति घाटामा गएर मुलुक श्रीलंका जस्तै बन्छ भन्ने जोखिमबाट पूर्ण रूपमा मुक्त भइसकेको जानकार बताउँछन् ।"
एनआरएनए अध्यक्षमा अधिकारीको उम्मेदवारी,"काठमाडौं (कास) गैरआवासीय नेपाली संघ (एनआरएनए) को आगामी कार्यकालका लागि विनय अधिकारीले अध्यक्षमा उम्मेदवारी घोषणा गरेका छन् । एनआरएनएका उपमहासचिव अधिकारीले काठमाडौंमा बिहीबार आयोजित पत्रकार सम्मेलनमा उम्मेदवारी घोषणासँगै २७ बुँदे प्रतिबद्धतासमेत सार्वजनिक गरे । पछिल्लो समय एनआरएनएभित्र देखिएको अनावश्यक राजनीति र विकृति हटाउन आफूले उम्मेवारी दिन लागेको अधिकारीको भनाइ छ । राष्ट्रिय योजना आयोगसँगको समन्वयमा आवश्यकताअनुसारका योजना निर्माण र साझेदारी, एनआरएनएमा अनुसन्धान तथा नवप्रवर्तन इकाई स्थापना, स्थानीय तहसँगको समन्वयमा विद्यार्थीलाई इन्टर्नसिप तथा स्वयंसेवा गर्न पाउने व्यवस्था गर्ने योजना अधिकारीको छ । आइडिया बैंक स्थापना, क्राउड फन्डिङको अवधारणा सुरु गर्ने, विदेशमा अलपत्र वा समस्यामा परेकालाई सहयोग गर्न कार्ययोजना टोली गठन, एनआरएनए मन्त्रालय गठनका लागि पहल गर्ने, नेपाली नागरिकता, पैतृक सम्पत्तिमा हकअधिकारलगायत प्रतिबद्धता अधिकारीले अघि सारेका छन् । देश परिवर्तन गर्छु भन्ने एनआरएनएले पहिले आफ्नो संस्थाभित्र परिवर्तन ल्याउनुपर्ने अधिकारीको भनाइ छ । खासगरी पछिल्लो समय एनआरएनएमा राजनीतिक भागबन्डा हाबी भएको र नेतृत्व वर्ग व्यक्तिगत स्वार्थपूर्तिमा लागेकाले संस्थालाई त्यसबाट माथि उठाउन आफू नेतृत्वका लागि अघि सरको उनले बताए । भूकम्पपछि हामीले लाप्राक बस्ती निर्माण गर्यौं । तर, त्यसको सदुपयोग भएन । त्यत्रो रकम खर्च गरेर ५ सयभन्दा बढी घर बनायौं, तर २३ घर मात्र प्रयोगमा छन्, उनले भने । नेतृत्वको स्वार्थकै कारण एनआएनएको कार्यालय भवन खरिदमा समेत समस्या आएको र त्यसबारे उचित छानबिन हुनुपर्ने उनको भनाइ छ । गोरखाको फुजेलमा जन्मिएका अधिकारी डेढ दशकयता बेलायतमा बस्दै आएका छन् । एमबीए र एमए उत्तीर्ण अधिकारीले हाल क्याम्ब्रिज विश्वविद्यालयबाट विद्यावारिधि गर्दै छन् । उनी ग्लोबल गोरखा समाजका संरक्षकसमेत हुन् । एनआरएनएको ११ औं विश्व सम्मेलन आगामी अक्टोबर १७ देखि २० सम्म आयोजना हुँदै छ ।"
घुमन्ते कामदारका कारण बन्द हुन थाले फर्निचर,"फर्निचर उद्योग त्यसमा कार्यरत मजदुरले धेरैजसो सामान नेपाली प्रयोग गर्छन्, उनले भने, तर भारतीयले भारतीय कम्प्रेसर बोर्ड प्रयोग गर्ने गरेकाले नेपाली पैसा मजदुरको ज्यालासँगै सामानको पनि बाहिरिन्छ । उनका अनुसार प्लाइउड नेपालमै उत्पादन हुन्छ । त्यसमा प्रयोग हुने काठ, फेबिकोल, फर्माइका पनि नेपाली उत्पादन हो । कामदार पनि नेपाली हुँदा धेरैजसो नेपाली सामान र नेपाली जनशक्तिबाटै चल्ने उद्योगमा फर्निचर उद्योग मात्र हो । रूपन्देहीमा खुलेका फर्निचर उद्योगले वार्षिक ५ करोडसम्मको कारोबार गर्ने गरेका छन् । भारतीय सीमाबाट नजिक रहेकाले पनि भारतीय घुमन्ते मजदुर साइकलमा सजिलै आउने र काम सकेर साँझ नै घर फर्किन सक्ने भएकाले घुमन्ते कामदार बढेको तिलोत्तमाकै फर्निचर व्यवसायी एवं सहमिल सञ्चालक विनोद न्यौपानेको भनाइ छ । स्थानीय सरकारले अनुगमन गरेर त्यस्ता मजदुरलाई नियन्त्रण गर्नुपर्छ, उनले भने, समयमै नियन्त्रण नभए सबै नेपाली फर्निचर उद्योग बन्द नै गर्नुपर्ने अवस्था आउन सक्छ । रूपन्देहीका उद्योगमा निर्माण हुने फर्निचरका सामग्री लुम्बिनी प्रदेशभरि र काठमाडौंसम्म पुग्ने उनले बताए । तिलोत्तमा नगरपालिका९ प्रेमनगरमा रहेको शुभलक्ष्मी फर्निचर उद्योगमा अघिल्लो वर्षसम्म २६ जनासम्म मजदुरले काम गर्थे । गत वर्ष त्यो घटेर १४ मा झरेको थियो । यस वर्षबाट उद्योगले ६ जना मात्र मजदुर राखेर काम गरिरहेको छ । भारतीय मजदुर निर्माणाधीन प्रत्येक घर, पसल, होटल र उद्योगमै पुगेर काम गर्न थालेपछि अहिले फर्निचर उद्योग चल्नै छाडेको सञ्चालक विष्णु भण्डारीको भनाइ छ । कुनै बेला मैले २५२६ जना मजदुर राखेर वार्षिक एक करोडसम्मको कारोबार गर्थें, उनले भने, अहिले व्यापार घटेर ४० लाख पनि हुन छाड्यो, मजदुर पनि घटाएर ६ जना मात्र राखेको छु । औद्योगिक क्षेत्रका रूपमा चिनिएको क्षेत्रमै वर्षमा तीन सय उद्योग बन्द हुँदा त्यसले आर्थिक चलायमान र रोजगारीको क्षेत्रमा ठूलो असर पारेको रूपन्देही उद्योग संघका अध्यक्ष माधव पौडेलले जनाए ।"
कमजोर पूर्वाधारले बढेन विद्युत् खपत,"(काठमाडौं)विद्युत् खपत बढाउन सरकारले सबैभन्दा पहिले पूर्वाधार निर्माणमा प्राथमिकता दिनुपर्नेमा विज्ञहरूले जोड दिएका छन् । विद्युत् उत्पादन बढे पनि त्यसको खपतका लागि संरचना कमजोर हुँदा सोहीअनुसार बढ्न नसकेको उनीहरूको भनाइ छ । बिजुली उत्पादन ३ हजार मेगावाट हाराहारीमा रहे पनि खपत आधा मात्रै रहेको र यसमा पूर्वाधारको कमी रहेको उनीहरूको भनाइ छ । पुल्चोक इन्जिनियरिङ क्याम्पसमा बिहीबार आयोजित विद्युत् खपत र व्यापार ः सम्भावना र चुनौती विषयक कार्यक्रममा नेपाली कांग्रेस सांसद गगन थापाले विद्युत् उत्पादन, व्यापार, खपत बढाउने कुरा सबै विद्युत् प्राधिकरणले गर्दा पनि खपत जसरी हुनुपर्ने हो, त्यो नभएको बताए । हाम्रो घर खाना पकाउन प्रयोग हुने ग्यासमा निर्भर छ । यसलाई हटाउन वा ग्यासबाट बिजुलीतर्फ लैजान कुन बिन्दुमा आएपछि त्यसमा दिएको सहुलियत हटाउने हो, प्राधिकरणसँग त्यसको योजना चाहिन्छ, उनले भने, ग्यासको सट्टा बिजुली प्रयोग गर्न त्यसमा प्रयोग हुने भाँडा पनि त्यसैअनुसारका र गुणस्तरीय चाहिन्छ । हामी सधैं विद्युत् उपभोग बढाउने मात्रै भन्छौं । तर त्यसका लागि राम्रो योजना खोइ ?सार्वजनिक बस र लामो दूरीका सार्वजनिक सवारीलाई सहज रूपमा चार्जिङ स्टेसन बनाएर विद्युत् खपत बढाउन सकिने हुँदा सरकारले यसतर्फ ध्यान दिनुपर्ने थापाको भनाइ छ । ऊर्जाले विद्युत् खपतको कार्ययोजना बनाउँछ । यातायात मन्त्रालय एकातिर कुदेको छ, आपूर्ति मन्त्रालयले पेट्रोलियम पाइपलाइन र भण्डार ट्यांकी पनि बनाएको छ, उनले भने, एउटा अड्डाले बिजुली हेर्ने, अर्कोले यातायात हेर्ने गरेको छ । यसकारण यो सबैलाई एकै ठाउँमा राखेर योजना बनाउनुपर्छ । सुक्खायामको बिजुलीको समस्या समाधानका लागि जलाशययुक्त आयोजनामा लगानी बढाउनुपर्नेमा थापाको जोड छ । विद्युत् उत्पादनमा रहेका कानुनी समस्याबारे संसद्मा छलफल गर्न र त्यसमा नेतृत्वदायी पहल गर्न आफू तयार रहेको नेकपा एमालेका सांसद ठाकुर गैरले बताए । वन, भूमि, ऊर्जा र अर्थर् मन्त्रालयमा लगानीकर्ताको फाइल दौडने र कहिले आउँछ भन्ने अवस्था छ, उनले भने, जलविद्युत् विकासलाई एकीकृत ढंगबाट अघि बढाउन अब आउने विद्युत् ऐनले सघाउनुपर्छ । ऊर्जा उत्पादनको ११२ वर्षमा जम्मा ३ हजार हाराहारीमा मात्रै विद्युत् उत्पादन भइरहेको नेपाल विद्युत् प्राधिकरणका पूर्वकार्यकारी निर्देशक हितेन्द्रदेव शाक्यले बताए । कार्यक्रममा आफ्नो कार्यपत्र प्रस्तुत गर्दै शाक्यले सम्पूर्ण ऊर्जा खपतमा विद्युत्को योगदान जम्मा ४२ प्रतिशत रहेको जनाए । सन् २०५० सम्ममा विद्युत् माग बढेर ४० हजार मेगावाट पुग्ने प्रक्षेपणले देखाएको र उत्पादन धेरै भयो भनेर निर्याततर्फ लागिहाल्न नहुने उनको भनाइ छ । सुक्खायाममा विद्युत्को माग धान्न भारतको कोइलाबाट उत्पादित बिजुली ल्याउनुपर्ने अवस्था रहेकाले यसका लागि जलाशययुक्त आयोजना निर्माणमा लाग्नुपर्ने शाक्यको भनाइ छ । अब विद्युत् खपत कसरी बढाउन सकिन्छ भन्नेतर्फ लाग्नुपर्ने स्वतन्त्र ऊर्जा उत्पादकहरूको संस्था, नेपाल (इप्पान) का अध्यक्ष गणेश कार्कीले बताए । पूर्वाधारको कमीका कारण दोर्दी करिडोरका आयोजना पूर्ण क्षमतामा चल्न पाएका छैनन् । यसतर्फ राज्यशक्तिले गम्भीर भएर सोच्नुपर्ने उनको भनाइ छ । प्रसारण लाइनमा वनको समस्या छ । प्रसारण लाइन बनाउँदा रूख काट्न नहुनेजस्ता समस्या छन्, उनले भने, विकासको बाधक वन देखिएको छ । ऊर्जा दशक घोषणा गरेर जलविद्युत्को विकास गर्नुपर्छ ।निजी क्षेत्रलाई पनि विद्युत् व्यापार गर्न दिने गरी विद्युत् विधयेक आउने भनिए पनि हालसम्म सरकारले संसद्मा त्यसलाई पेस नगरेको प्रति कार्कीको गुनासो छ । लोडसेडिङ अन्त्यको घोषणा भए पनि त्यो लागू नभएको पूर्वऊर्जामन्त्री दीपक ज्ञवालीले बताए । प्रतिव्यक्ति ऊर्जा खपत वार्षिक ३८० युनिट पुग्दा नै अहिले विद्युत् निर्याततर्फ लाग्न नहुने उनले सुझाए । भारतको वार्षिक ऊर्जा खपत फ्रतिव्यति १२८० युनिट र भुटानको ५५५० युनिट पुगेको छ, उनले भने, यसकारण आन्तरिक ऊर्जा खपत बढाएर मात्रै विद्युत् व्यापारको कुरा गर्नुपर्छ । विद्युत् खपत बढाउन हालको संरचनाले समेत नधान्ने देखिएको हुँदा पनि समस्या रहेको ऊर्जा उद्यमी सुसन कर्माचार्यले जनाइन् । त्यसकारण पूर्वाधारलाई पहिलो प्राथमिकतामा राखे मात्रै आन्तरिक रूपमा विद्युत् खपत बढाउन सकिने उनको भनाइ छ । भारतले हालै पावर मार्केट रोड म्याप मा दीर्घकालीन सम्झौता नगर्ने भनेर उल्लेख गरेको र हालैको १० हजार मेगावाटको सम्झौता पनि हुने हो कि नहुने भन्ने शंका रहेको कानुनविद् सेमन्त दाहाल बताउँछन् । दीर्घकालीन सम्झौता नहुँदा यसले वित्तीय व्यवस्थापन गर्न समस्या पर्ने उनले जनाए ।"
अर्थतन्त्र सुधार्न सरकार र निजी क्षेत्रबीच सहकार्य आवश्यक,"काठमाडौं (कास) राष्ट्रपति रामचन्द्र पौडेलले अर्थतन्त्रमा निजी क्षेत्रको सहभागिता उत्साहजनक रूपमा भए मात्र देशको आर्थिक विकास सम्भव हुने धारणा राखेका छन् । नेपाल उद्योग वाणिज्य महासंघ कार्यकारिणी समितिसँगको भेटमा उनले बिहीबार विद्यमान आर्थिक अवस्था सुधारका लागि सरकार र निजी क्षेत्रको सहकार्य आवश्यक रहेको प्रस्ट्याए । सरकार र निजी क्षेत्रबीच पारस्परिक सहअस्तित्व र समभावको दरिलो साझेदारी आवश्यक छ, उनले भने । नेपालको अर्थव्यवस्थामा निजी क्षेत्रको ८० प्रतिशतभन्दा बढी हिस्सा रहेको र अहिले आर्थिक गतिविधि सुस्त बनेको उनले उल्लेख गरे । उद्योगी व्यवसायीहरूले अहिले असजिलो परिस्थितिको सामना गरिरहनुपरेको यथार्थबारे आफू अनविज्ञ नरहेको राष्ट्रपतिको भनाइ छ ।नेपालमा रोजगारी सिर्जना गर्न र देशको अर्थतन्त्र सुधार्न सबैको ध्यान जानुपर्नेमा जोड दिँदै पौडेलले केही दिनअघि आफूले बोलाएको सर्वदलीय बैठकमा समेत अर्थतन्त्र सुधारका लागि ध्यानाकर्षण गराएको बताए । धेरै राजनीतिको तानाबानामा नअल्झिकन मुलुकको आर्थिक अवस्था सुदृढ गर्न सबैको ध्यानाकर्षण गराएको छु, राष्ट्रपति पौडेलले भने ।मुलुकको अर्थतन्त्रका केही सूचक सकारात्मक रहे पनि आम नागरिक र व्यवसायीहरूको आत्मविश्वास बढाएर अर्थतन्त्रलाई चलायमान बनाउनेतर्फ सरोकारवालाको ध्यान जानुपर्ने महासंघका अध्यक्ष चन्द्रप्रसाद ढकालले बताए । निजी क्षेत्र र सर्वसाधारणको मनोबल घटेको अवस्थामा बजारमा माग सिर्जना गर्न सरकार, केन्द्रीय बैंक र निजी क्षेत्रले आपसमा सहकार्य गर्नुपर्ने उनको भनाइ छ । सरकारले पुँजीगत खर्च गर्न नसकेको र बैंक तथा वित्तीय संस्थाहरूबाट पनि कर्जा प्रवाह हुन नसकेको अवस्थामा बजारमा मागको कमी आएको छ, ढकालले भने, व्यवसाय शतप्रतिशत चल्न सक्ने आधारमा राजस्वको लक्ष्य राखिएको हुन्छ । तर व्यवसाय दुईतिहाई खुम्चिँदा करिब पाँच दशकपछि गत आर्थिक वर्ष अघिल्लो वर्षभन्दा कम राजस्व संकलन भएको छ ।"
अर्थ संक्षेप,"फोनपेबाट मोबाइल नम्बरकै आधारमा पैसा ट्रान्सफरकाठमाडौं (कास) मोबाइल नम्बरकै आधारमा फोनपेमार्फत एक बैंकबाट अर्को बैंकमा रकम पठाउन मिल्ने भएको छ । फोनपे डिरेक्ट ः पैसा पठाऔं ठाउँको ठाउँ अभियान घोषणा गर्दै कम्पनीले यस्तो सुविधा ल्याएको हो । अभियानको मुख्य उद्देश्य ग्राहकलाई फोन पे डिरेक्टमार्फत एक बैंकबाट अर्को बैंकमा पैसा पठाउन सकिन्छ भन्नेबारे शिक्षित गर्नु हो, जसमा मोबाइल नम्बर, खाता नम्बर र व्यक्तिगत क्यूआरजस्ता तरिका छन्, कम्पनीले जारी गरेको विज्ञप्तिमा भनिएको छ । भदौभर चल्ने अभियानमा सहभागिता जनाउने ग्राहकमध्ये दुई भाग्यशाली विजेतालाई आइफोन १४ प्रो उपहार प्रदान गरिने कम्पनीले जनाएको छ । कम्पनीका अनुसार साप्ताहिक पुरस्कार पनि छन् । कान्ति अस्पताललाई हिमालयनको २० लाख काठमाडौं (कास) हिमालयन बैंकले महाराजगन्जस्थित कान्ति बाल अस्पताललाई संस्थागत सामाजिक उत्तरदायित्वअन्तर्गत २० लाख रुपैयाँ आर्थिक सहयोग प्रदान गर्ने भएको छ । बैंकले प्रदान गर्ने उक्त रकम कान्ति बाल अस्पतालले आफ्नो मुख्य प्रवेशद्वार निर्माण गर्न तथा अस्पताल परिसरमा रहेको बाल उद्यान र वरपरको सौन्दर्यीकरण गर्न खर्च गर्ने छ । अस्पतालमा आयोजित एक समारोहमा उक्त रकम प्रदान गर्ने सहमति भयो । बैंकका तर्फबाट प्रमुख कार्यकारी अधिकृत अशोकशमशेर राणाले अस्पताल विकास समितिका अध्यक्ष डा बाबुराम गौतमलाई यससम्बन्धी प्रतिबद्धतापत्र प्रदान गरे । रुस्लानको स्टुडियो प्लाटफर्म काठमाडौं (कास) रुस्लानले बुधबार रुस्लान स्टुडियो प्लाटफर्म सुरु गरेको छ । यस प्लाटफर्ममार्फत गीतसंगीतका लागि लाइभ स्टुडियो, रेकर्ड सेटिङ तथा संगीतका विभिन्न विधा प्रस्तुत हुने कम्पनीले जारी गरेको विज्ञप्तिमा उल्लेख छ । उक्त संगीतको प्रसारण रुस्लान स्टुडियोको युट्युब पेजबाट हुनेछ । नेपालभरका ५० भन्दा बढी लोकप्रिय कलाकार र संगीतकारले प्रस्तुति दिने कम्पनीले जनाएको छ । रुस्लान स्टुडियोमा सुशान्त केसी, द एक्स ब्यान्ड, स्वप्न सुमन, मिस्टर डी, त्रिशला गुरुङ, सुनील पण्डित, कुटुम्ब, एकदेव लिम्बू, समीर श्रेष्ठ, झुमा लिम्बू, द एलिमेन्ट्स, महेश काफ्ले, अनिल सिंह, इमर्ज ब्यान्ड, व्योमा, फोसिल, मनीष गन्धर्व, दिवस गुरुङ, आकाश खड्का, कमल खत्री, आनन्द कार्की, राजा राजेन्द्र, केन्जल मेहर श्रेष्ठलगायतको प्रस्तुति हुने जावलाखेल ग्रुप अफ इन्डस्ट्रिजका ब्रान्ड म्यानेजर श्रयकृष्ण श्रेष्ठले जनाए । नेपाल ब्लकचेन कन्क्लेभका लागि रजिस्ट्रेसन खुला काठमाडौं (कास) कम्प्युटर एसोसिएसन नेपाल महासंघ (क्यान) को आयोजनामा यही भदौ ३१ मा हुने नेपाल ब्लकचेन कन्क्लेभ का लागि रजिस्ट्रेसन खुलाइएको छ । महासंघले कार्यक्रममा सहभागी हुन इच्छुकका लागि बिहीबारदेखि रजिस्ट्रेसन खुलाएको हो । नेपाल ब्लकचेन कन्क्लेभको वेबसाइटमा गएर कार्यक्रमका लागि रजिस्ट्रेसन गर्न सकिन्छ, महासंघले जारी गरेको विज्ञप्तिमा भनिएको छ, यसअन्तर्गत विद्यार्थीका लागि पाँच हजार र कर्पोरेटका लागि १० हजार रुपैयाँ शुल्क तोकिएको छ । ब्लकचेन प्रविधिबारे सचेतना, प्रोत्साहन तथा प्रवर्द्धन गर्न सरोकारवालाबीच एकै छातामुनि बृहत् अन्तरक्रिया एवम् सहकार्य गर्ने उद्देश्यले अन्तर्राष्ट्रियस्तरको कन्क्लेभ हुन लागेको महासंघको भनाइ छ । कन्क्लेभको सहआयोजकमा क्लब बी बिजनेस टेक्नोलोजी र कम्युनिटी पार्टनरमा ब्लकचेन कम्युनिटी नेपाल छ । कन्क्लेभमा विभिन्न ६ देशबाट की नोट स्पिकर आउने तय भएको बताइएको छ ।"
कोशीको बजेट शून्यतामा जाने निश्चित,"(मोरङ)सर्वोच्च अदालतको आदेशले मुख्यमन्त्री उद्धव थापा नेतृत्वको सरकार कामचलाउ भएसँगै कोशी प्रदेश बजेट शून्यतामा जाने निश्चित भएको छ । तत्कालीन मुख्यमन्त्री हिक्मतकुमार कार्की नेतृत्वको सरकारले चालु आर्थिक वर्षका लागि अध्यादेशमार्फत ल्याएको बजेटको प्रतिस्थापन विधेयक नल्याउँदै थापा नेतृत्वको सरकार कामचलाउ भएको हो । सरकारले भदौ १० भित्र विधेयक प्रदेश प्रमुखबाट प्रमाणीकरणसमेत गराइसक्नुपर्ने थियो । बजेटविहीन बनेपछि कोशी सरकार भदौ ११ बाट राजस्व संकलन र खर्च गर्न नसक्ने अवस्थामा पुगेको छ । यसले मालपोत, यातायात व्यवस्था, वनलगायतका कार्यालयमा प्रदेश सरकारको अधिकार क्षेत्रको राजस्व संकलन रोकिने प्रदेश सरकारका एक सचिवले बताए । प्रदेश सरकारले राजस्व उठाउन नपाउनेसँगै ती कार्यालयबाट प्रदेशवासीले कुनै पनि सेवासमेत नपाउने अवस्था बन्यो, उनले भने, प्रदेश सरकारको अदूरदर्शिताले सम्पूर्ण कामकाज ठप्प हुने भयो । सरकारको आर्थिक वर्ष ०८०८१ को नीति तथा कार्यक्रम ल्याउने मुखमा माओवादी र जनता समाजवादी पार्टीले सरकारबाट समर्थन फिर्ता लिएपछि तत्कालीन मुख्यमन्त्री कार्की अल्पमतमा परेका थिए । आर्थिक मामिला तथा योजनामन्त्रीको समेत जिम्मेवारी सम्हालेका कार्कीले जेठ ३१ मा चालु बजेट अधिवेशन अन्त्य गरी जेठ ३२ मा अध्यादेशमार्फत बजेट ल्याए । अध्यादेश पेस गरेको ६० दिनभित्र प्रतिस्थापन विधेयक ल्याएर प्रदेश प्रमुखबाट प्रमाणीकरण नगराइए स्वतः निष्क्रिय हुने संविधानको धारा २०२ मा व्यवस्था छ । प्रदेशमा बजेट शून्यता आउन नदिने तयारी गर्दागर्दै सर्वोच्चको आदेश आएको मुख्यमन्त्री थापाले बताए । अब प्रदेशमा बजेट शून्यताको विकल्प रहेन, उनले भने, अदालतको आदेश मान्नैपर्छ । सत्ता गठबन्धन दल कांग्रेसका उपनेता हिमाल कार्कीले प्रदेश बजेट शून्यतामा जानुमा सत्ता र प्रतिपक्ष दुवै दोषी भएको बताए । सत्तापक्षले भदौ १० गतेबाट प्रदेश बजेट शून्यतामा जाने जानिरहेको अवस्थामा त्यसको विकल्प समयमा ल्याउन नसक्नु ठूलो कमजोरी भएको उनको भनाइ छ । प्रतिपक्षीले बुधबार सदन अवरुद्ध गरेर चल्न नदिँदा प्रदेश बजेट शून्यतामा गएको उनको आरोप छ । सत्ता गठबन्धन माओवादीका नेता इन्द्रबहादुर आङ्बोले सरकारले चालु हिउँदे अधिवेशन अन्त्य गरेर अर्को अध्यादेश ल्याउने तयारी गर्दागर्दै सर्वोच्चको आदेश आएकाले सरकारसँग अर्को विकल्प नभएकाले प्रदेश बजेट शून्यतामा गएको बताए । प्रमुख प्रतिपक्षी एमालेका प्रमुख सचेतक रेवतीरमण भण्डारीले सरकारको अदूरदर्शिताले प्रदेश बजेट शून्यतामा गएको आरोप लगाए । मुख्यमन्त्री थापालाई विश्वासको मत लिने समय भदौ १३ गतेसम्म रहे पनि बजेट भदौ १० गतेबाट नै स्वतः निष्क्रिय हुने सबै जानकार थियौं, उनले भने, त्यसैले विश्वासको मत लिनुभन्दा पहिले सहमतिमा अध्यादेशबाट आएको बजेटको प्रतिस्थापन विधेयक ल्याएर पारित गराउन र प्रदेशमा बजेट शून्यता आउन नदिन आग्रह गरिहँदा पनि नमानेकाले यो परिणाम हात लाग्यो । मुख्यमन्त्री थापाले भदौ १० गते अगाडि नै अहिलेको बजेटसम्बन्धी अध्यादेश प्रदेश प्रमुखबाट खारेज गराएर अर्को अध्यादेश ल्याउन बुधबार रातिबाट चालु हिउँदे अधिवेशनको समेत अन्त्य गरेर बजेटसम्बन्धी अध्यादेश निर्माणमा जुटेका थिए । कोशी प्रदेश प्रमुख पर्शुराम खापुङले प्रदेशसभाको चालु तेस्रो तथा हिउँदे अधिवेशन अन्त्य गरेका छन् । मुख्यमन्त्री थापाले अध्यादेशबाट अर्को बजेट ल्याउन अधिवेशन अन्त्य गराएका हुन् ।"
लापोर्टे साउदीमा रोनाल्डोसँगै खेल्ने,"लन्डन (एएफपी) स्पेनी डिफेन्डर आयमेरिक लापोर्टे प्रिमियर लिग च्याम्पियन म्यानचेस्टर सिटीबाट साउदी अरेबियातिर लागेका छन् । उनलाई साउदी क्लब अलनासरले २ करोड ९० लाख डलर (२ करोड ३० लाख पाउन्ड) मा बिहीबार अनुबन्ध गर्यो ।सेन्टरब्याक लापोर्टेले सिटीको बसाइमा १२ उपाधि जितेका छन् । गत सिजन तीन उपाधि जित्नेक्रममा खासै खेल्ने अवसर नपाएका उनका लागि क्रोएसियाका डिफेन्डर जोस्को गिभार्डियोलको आगमनले अझै अवसर खुम्च्याइदिएको थियो । २९ वर्षीय उनी अल्जेरियन विंगर रियाद महारेज अलअहाली गएपछि खाडी मुलुकको आकर्षक प्रस्ताव स्वीकार गर्ने पछिल्ला खेलाडी हुन् ।लापोर्टेले एथलेटिको बिल्बाओबाट जनवरी २०१८ मा क्लबको कीर्तिमान ५ करोड ७० लाख पाउन्डमा सिटी आएयता १ सय ८० खेल खेलेका छन् । पछिल्ला ६ सिजन म्यानचेस्टर सिटीको प्रतिनिधित्व गर्न पाएकोमा गर्व गर्छु, उनले भने, पहिलोपल्ट क्लबमा आबद्ध हुँदा ट्रफी जित्ने बारेमा उत्साहित थिए । एकसाथ हामीले हात पारेका सफलता मैले कल्पना पन गरेको थिइनँ । प्रशिक्षक, सहकर्मी खेलाडीहरू र सिटीका समर्थकलाई धन्यवाद व्यक्त गर्न चाहान्छु । म सधैं सिटीको समर्थक हुनेछु ।लापोर्टेले पेप ग्वार्डिओलाको टिममा रहेर सिटीमा प्रिमियर लिगको ५, च्याम्पियन्स लिग र घरेलु प्रतियोगिताका ५ उपाधि जितेका छन् । अब उनले साउदी प्रो लिगमा क्रिस्टियानो रोनाल्डो र साडियो मानेसँगै अलनासरबाट खेल्ने छन् । साउदीको सार्वजनिक लगानी कोष (पीआईएफ) ले लिएका चार क्लबमध्ये एक क्लब अलनासर पनि हो । पीआईएफले लिएका क्लबहरूले प्रिमियर लिग र युरोपेली क्लबका खेलाडी भित्र्याउन अत्यधिक मूल्य लगाइरहेको छ ।साउदी क्लबले ब्राजिलका फरवार्ड नेयमर, फ्रान्सका करिम बेन्जेमा र एन्गोलो कान्टेलगायत शीर्ष खेलाडीलाई पनि भित्र्याएको छ । रोबेर्टो फिर्मिनो, जोर्डन हेन्डरसन, कालिडोउ काउलीबेली, अलेक्जेन्डर मित्रोभिच, एलेक्स टेलेस र रुबेन नेभस पनि खाडी मुलुक प्रवेश गरिसकेका छन् ।"
नवआशिष र थाम्सुहाङ च्याम्पियन,पाँचथर (कास) परम्परागत भदौरे मेलाको अवसरमा पाँचथरको फालेलुङ गाउँपालिका८ आकाशेमा आयोजित फुटबल प्रतियोगितामा पुरुषतर्फ थाम्सुहाङ सेवा समाज सुर्केनाँगी विजेता भएको छ । बिहीबार फाइनलमा टोलीले चोम्जोलुङ सेवा समाजलाई ६२ गोलको हराएको हो । अरमफुङ टोल विकास समितिद्वारा आयोजित प्रतियोगिताको थाम्सुहाङले ६५ हजार र उपविजेता चोम्जोलुङले ४० हजार रुपैयाँ पुरस्कार पाए । महिलातर्फको उपाधि सहारा मञ्च फालेलुङ २ ले जितेको छ । फाइनलमा सहाराले बुधबार नवआशिष मञ्च फिदिम१३ लाई टाइब्रेकरमा ५४ ले पराजित हराएको हो ।निर्धारित समयमा दुवै टिमले गोल गर्न नसकेपछि टाइब्रेकरबाट निर्णय गरिएको थियो । विजेताले २० हजार र नवआशिषले १० हजार रुपैयाँमा पुरस्कार पाए । पुरुषतर्फ ३८ टिम र महिलातर्फ ५ टिमले भाग लिएका थिए । विजेतालाई फालेलुङ गाउँपालिकाका अध्यक्ष वीरविक्रम थाम्सुहाङ र उपाध्यक्ष महेन्द्रहाङ जबेगूले पुरस्कृत गरे । ज्ञानज्योति माविको मैदानमा भएको हो ।
एसियाड ३० दिन बाँकी,"(काठमाडौं)चीनको हाङझाउमा हुने १९ औं एसियाली खेलकुद सुरु हुन बिहीबार ३० दिन बाँकी रहेको छ । आयोजक सहर यो प्रतियोगिता इतिहासमै सबैभन्दा सफल हुनेमा विश्वस्त देखिएको छ । प्रतियोगिताको कार्यकारी महासचिव चेन वेइछिङले हाङझाउमा पत्रकार सम्मेलन गर्दै हाङझाउ सहरले आठ वर्ष लगाएर गरेको तयारी सम्पूर्ण रूपमा पूरा भएको बताएका छन् । चीनमा हुन लागेको यो तेस्रो एसियाली खेलकुद हो । यसअघि पेचिङ र ग्वाङझाउले यो प्रतियोगिताको सफल आयोजना गरेको थियो । कोभिड भाइरस संक्रमण महामारीको कारण एक वर्ष पछाडि सरेको प्रतियोगिताको सफल आयोजनाका लागि हाङझाउ पूर्ण तयार देखिएको छ । प्रतियोगितामा कुल ४ सय ८१ स्वर्णका लागि प्रतिस्पर्धा हुनेछ । प्रतियोगिताको अन्तिम पूर्ण कार्यक्रम अगस्ट महिनाको अन्त्यसम्म प्रकाशित हुनेछ । प्रतियोगिता असोज ६ देखि २१ सम्म आयोजना हुनेछ । आयोजकका अनुसार यसमा पहिलो स्वर्णको निर्णय उद्घाटन समारोहको भोलिपल्ट फुयाङ वाटर स्पोर्टस सेन्टरमा हुने प्रतिस्पर्धामा हुनेछ । बिहीबार आयोजित पत्रकार सम्मेलनअनुसार ४५ देशको सहभागिता रहनेछ । सबै दर्ता प्रक्रिया पनि पूरा भइसकेको छ । भदौ २२ मा हाङझाउबाट टर्च र्याली सुरु हुनेछ । त्यसमा २ हजार २२ को सहभागिता रहनेछ । त्यसमा सबैभन्दा कान्छा सहभागी १४ वर्ष र सबैभन्दा पाका सहभागी ८४ वर्षका हुनेछन् । प्रतियोगिताको सफल आयोजनाका लागि ३७ हजार ६ सय स्वयंसेवक सहभागी हुने पनि आयोजकले जनाएको छ । पत्रकार सम्मेलनका क्रममा आयोजकले पदक वितरण समारोह कस्तो हुनेछ भनेर त्यसको पूरा विवरण पनि प्रस्तुत गरेको छ । यो कार्यक्रम पूर्णतः हाङझाउको संस्कृतिमा आधारित हुनेछ । त्यसै अनुसार फुलको गुच्छा तथा पोडियम प्रयोगमा आउने छन् । यी सबैले खेलभावनामा जोड दिने पनि आयोजकले भनेको छ । पत्रकार सम्मेलनकै अवसरमा प्रतियोगिताको आधिकारिक गीत सार्वजनिक गरेको छ । यसको शीर्षक रहेको छ, द लभ वी सेयर ।एसियाडमा नेपालबाट २ सय ५३ खेलाडीले भाग लिने छन् । प्रतियोगितामा हुने ४० खेलमा नेपालले २९ खेलमा प्रतिनिधित्व गर्दै छ । यसपालि धेरै टिम खेललाई प्राथमिकतामा राखेर लैजाने राखेपले जनाएको छ ।सन् १९५१ मा भारतको नयाँदिल्लीमा भएको पहिलो संस्करणदेखि नै नेपालले एसियाडमा भाग लिन थालेको हो । नयाँदिल्लीदेखि अहिले हाङझाउसम्म आइपुग्दा नेपाली खेलाडी एसियाडका १८ संस्करण खेल्न लागिरेहको छ । तर नेपालले स्वर्ण पदक जित्न सकेको छैन । दुई रजत र २२ कांस्य पदकमै नेपालको एसियाड इतिहास अल्झेको छ ।"
भ्याली पब्लिक सेमिफाइनलमा,"काठमाडौं (कास) भ्याली पब्लिक र जेसिस दसौं ग्रिनफिल्ड कप अन्तरविद्यालय बास्केटबल प्रतियोगिताको सिनियर गर्ल्समा सेमिफाइनल पुगेका छन् । आयोजक ग्रिनफिल्ड नेसनल स्कुलको कोर्टमा भ्यालीले काष्ठमण्डप विद्यालयलाई ४३२४ ले पराजित गर्यो । भ्यालीका लोरिसा गौचनले २० स्कोर गरिन् । स्मृतिको १० स्कोरमा जेसिसले महामञ्जुश्रीलाई २११० ले हरायो ।जुनियर ब्वाइजमा एन्जल्स हार्टले सेबलाई ३१२३ ले हराउँदा एन्जल्स हार्टका रुपेश पौडेलले २५ स्कोर गरे । सिनियर ब्वाइजमा जेनिथ, ग्रिनल्यान्ड र जेबी स्कुलले सेमिफाइनल सुरक्षित गरे । जेनिथले पिपुल्स एकेडेमीलाई ५०३४ ले हरायो । जेनिथका रोनिश लामाले १४ स्कोर जोडे । ग्रिनल्यान्डले हेम्सलाई ६७५१ ले हरायो । ग्रिनल्यान्डका प्रवीण गुरुङले २७ स्कोर बटुले । जेबीले ब्राइट होराइजनमाथि ६१५९ को जित दर्ता गर्यो । जेबीका विकास डंगोलले २४ स्कोर गरे ।"
मेसीसँग छैन संन्यास योजना,"मियामी (एएफपी) लियोनल मेसीले आफ्नो खेलजीवनको अन्तिम समय रमाएर बिताउन चाहेको बताएका छन् । उनले संन्यासको कुनै योजना नभएको बिहीबार सुनाएका छन् । अर्जेन्टिनाका विश्वकप विजेताले आफ्नो नयाँ क्लब इन्टर मियामीका लागि लिग कपका रूपमा पहिलो उपाधि जितिसकेका छन् । त्यसका लागि मियामीले पेनाल्टी सुटआउटमा बुधबार नासभिललाई हराएको थियो । फ्लोरिडा क्लबमा आएयता मेसीले ७ खेलमा १० गोल गरिसकेका छन् । गत महिना मियामीसँग साढे दुई वर्षको अनुबन्ध गरेका ३६ वर्षीय मेसीले भविष्यबारे धेरै नसोचेको पनि बताए । उनले भने, मैले संन्यासबारे केही पनि सोचेको छैन । अहिले म फुटबलमै रमिरहेको छु ।सातपल्टको बालोन डीअर विजेता मेसीले थपेका छन्, जतिबेला सक्नेछु, त्यतिबेलासम्म फुटबल खेलिरहने छु । म भने प्रत्येक दिनको फुटबलमा रमाउन चाहन्छु । मेसीको मियामीले सिनसिनाटीलाई पेनाल्टी सुटआउटमै ५४ ले पराजित गर्दै युएस ओपनको फाइनलमा तय गरेको छ । मियामीले दुई गोलले पछाडि उल्टाएर निर्धारित र अतिरिक्त समयको खेल ३३ को बराबरीमा ल्याएको थियो । फाइनल प्रवेश गरेसँगै मियामी अर्को उपाधिको नजिक पुगेको छ । यूएस ओपन अमेरिकाको सबैभन्दा पुरानो फुटबल प्रतियोगिता हो । यसको सुरुआत सन् १९१४ बाट भएको थियो । यसको स्वरूप इंग्ल्यान्डको एफए कप र स्पेनको कोपा डेल रे जस्तै छ । मियामीले यसको फाइनलमा ह्युस्टन डायनामोको सामना गर्नेछ ।"
युनाइटेडमा अझै धेरै समस्या,"म्यानचेस्टर (एपी) नयाँ गोलरक्षक र स्ट्राइकरमा मन खुलेर खर्च गरेपछि म्यानचेस्टर युनाइटेडले सम्भवतः आफ्ना केही कमजोरीलाई सुल्झाएको छ । यसमै टिकेर युनाइटेडले इंग्लिस प्रिमियर लिग उपाधिका लागि चुनौती पेस गर्न सक्छ । तर, युनाइटेडमा अझै पनि धेरै समस्या छन् । यसैबीच क्लबको किनबेचको सम्भावित प्रक्रिया चलिरहेको नै छ । यता मैदानमा भने युनाइटेडले सुस्त सुरुआत लिएको छ । घरमा भएको पहिलो खेलमा युनाइटेडले उल्भ्सलाई १० ले हराएको थियो । यो जित खासै प्रभावशाली रहेन । पछि टोटेनहमको हातबाट २० ले पराजित रह्यो । बलमा खेल्न रूचाउने गोलरक्षक आन्द्रे ओनाना इन्टर मिलानबाट युनाइटेड आएका छन् । एटलान्टाबाट युवा स्ट्राइकर रास्मस होजलन्ड भित्रिएका छन् । दुवैको मूल्य एकै ठाउँमा १४ करोड डलर हुन आउँछ । उनीहरू दुवैलाई युनाइटेडमा अभ्यस्त हुन समय पनि लाग्नेछ । त्यसमाथि चोट बोकेका होजलन्डले टिमसँगै पूर्ण अभ्यास गर्न पाएका छैनन् । युनाइटेडले अफसिजनको मौका छोपेर किनेका मेसन माउन्ट छन् । उनको भूमिका नम्बर ८ को रूपमा हो । यही भूमिकामा युनाइटेडमा ब्रुनो फर्नान्डेज छन् । उनीहरू दुवैले होल्डिङ मिडफिल्डर कासमिरोको अगाडि खेल्नेछन् । अहिलेसम्म युनाइटेडका मध्यपंक्ति असन्तुलित नै देखिएको छ । यसमा सुधार चाहिएको छ । माउन्ट आफैं घाइते भइसकेका छन् । उनलाई फेरि मैदानमा फर्कन कम्तीमा ६ साता लाग्न सक्ने छ । सम्भवतः यस्ता परिस्थितिसँग युनाइटेडका व्यवस्थापक एरिक टेन हाग परिचित छन् । उनी केही राम्रो हुने विश्वासमा छन् । युनाइटेडलाई किन्न दुई पक्ष तयार देखिन्छ । यसमा एक भए, कतारी बैंकर शेख जसिम विन हमाद अल थानी भए । अर्को बेलायती अरबपति धनाढ्य जिम र्याटक्लिफ । यसमध्ये जसले युनाइटेड किने पनि टेन हागले नयाँ खेलाडी किन्न अझ धेरै रकम पाउन सक्ने छन् । समयमै क्लब किनबेचको कुरा अगाडि बढेको भए, सम्भवतः ह्यारी केन र डेक्लन राइस युनाइटेडकै खेलाडी हुन्थे कि ? केन बायर्न म्युनिख र राइस आर्सनल गइसकेका छन् । खेलाडी स्थानान्तरणको समय सकिन आठ दिनमात्रै बाँकी छ । केही ठूलो भएन भने युनाइटेड नयाँ खेलाडी किन्न असफल पनि हुन सक्नेछ । अहिले तत्कालका लागि टेन हाग शनिबार ओल्ड ट्राफोर्डमा हुने खेलमा केन्द्रित छन्, जसमा नटिङ्घम फरेस्ट पाहुना टिम रहेको छ । युनाइटेडका लागि घरमा अर्को जित निकाल्न अवसर हुनेछ, किनभने फरेस्ट आफ्नो घरबाहिर सबैभन्दा कमजोर टिममा पर्छ । तर आर्सनलसँग इमिरेट्समा २१ ले पराजित हुँदा फरेस्ट खासै कमजोर पनि देखिएन । होजलन्ड पूर्णतः तयार नभएसम्म मार्कस रसफोर्ड नै सेन्टर स्ट्राइकरको भूमिकामा तैनाथ हुनेछन् । जबकि रसफोर्डका लागि सबैभन्दा उपयुक्त भूमिका लेफ्ट विंग्सबाट खेल्ने नै हो । अहिलेका लागि यही लेफ्ट विंग्सको भूमिकामा भने जाडोन सान्चो छन् । उनी दुई वर्षअगाडि बोरुसिया डर्टमन्डबाट युनाइटेड आएका थिए । युनाइटेडका डिफेन्डर भिक्टर लिन्डेलोफ के मान्छन् भने युनाइटेड जत्तिको टिममा जे भए पनि आलोचना त हुने नै गर्छ । यो सप्ताहन्त युनाइटेडले फरेस्टलाई हराउन सके त्यसले राहत त पक्कै दिनेछ । त्यसपछि युनाइटेडसामु दुई कडा खेल छ । आर्सनल र ब्राइटनविरुद्ध । त्यसपछि पालो आउने छ युरोपेली च्याम्पियन्स लिगको समूह चरणका खेल । यो त्यस्तो प्रतियोगिता हुनेछ, जसमा युनाइटेडका खास परीक्षा हुनेछ । टेन हाग भने फेरि एक अर्को सिजन आफ्ना लागि युनाइटेड बसाइ राम्रो होस् भन्ने चाहनामै हुनेछन् । भलै यो काम सजिलो नहुन सक्छ ।"
